[
  {"content":"\r\n\r\nعين الحيات\r\nتأليف\r\nعلامه مولى محمد باقر مجلسى\r\n1037 - 1110 ه‍ . ق\r\nجلد دوم\r\nتحقيق\r\nسيد مهدى رجائى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nأنوار الهدى\r\nمؤسسه انتشارات أنوار الهدى\r\nايران / قم / پاساژ قدس / طبقه دوم / پلاك 57\r\nتلفن : 7742346 فاكس : 7737870\r\nنام كتاب : عين الحيات جلد / 2\r\nمؤلف : علامة محمد باقر مجلسي ( قده )\r\nناشر : انتشارات أنوار الهدى\r\nتيراژ : 2000 دوره 2 جلدى\r\nنوبت چاپ : اول\r\nتاريخ چاپ : بهار 1382\r\nچاپخانه : مهر\r\nصفحه و قطع : وزيري / 516\r\nتحقيق : سيد مهدى رجائى\r\nليتوگرافى : مدين\r\nقيمت دوره :\r\nشابك : 8 - 81 - 6223 - 964\r\nشابك دوره : X - 77 - 6223 - 964\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد دوم\r\n\r\nبيان سوّم در بيان معنى دنياست\r\nبدان كه اكثر مردم عالم مذمّت دنيا مىكنند و خود گرفتار آن هستند ، و بسيار است كه امر حقّى را دنيا نام مىكنند ، و آن را مذمّت مىنمايند ، و امر باطلى را ترك دنيا نام مىكنند و خود را به آن مىستايند ، پس تحقيق معنى دنيائى كه مذمّت آن در شرع وارد شده است بايد نمود تا حقّ و باطل از يكديگر ممتاز شود .\r\nبدان كه مردم از دنيا چند معنى فهميده‌اند ، و آنها خطاست .\r\nاوّل : حيات دنيا و زنده بودن در اين نشأه است ، و نه چنين است كه زندگانى در اين نشأه بد باشد ، يا آنكه اين را دشمن بايد داشت ، بلكه آرزوى مرگ كردن و طلب آن نمودن مذموم است ، و كفران نعمت الهى است ، بلكه آنچه مذموم است اين است كه آدمى زندگانى را براى امور باطل خواهد ، يا آنكه اعتماد بسيار بر اين زندگى داشته باشد ، و آرزوهاى دور و دراز كند ، و مرگ را فراموش نمايد ، و به سبب آن اعمال صالحه را به تأخير اندازد ، و مبادرت به اعمال بد كند به آرزوى اين كه آخر توبه خواهم كرد ، و اموال بسيار جمع نمايد و مساكن رفيعه و اسباب بسيار براى خود تحصيل نمايد .\r\nو به سبب اعتمادى كه به تسويلات شيطان بر عمر ناقص خود دارد به اين سبب از امورى كه به كار آخرت مىآيد غافل شود ، و پيوسته عمر خود را صرف تحصيل\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nاين امور نمايد براى استماع و تمتّع دنيا ، و از مرگ كراهت داشته باشد به سبب تعلّقى كه به اولاد و اموال و اسباب خود دارد ، و زندگانى دنيا را براى اين خواهد كه از اينها متمتّع شود ، يا از فدا كردن خود در راه خدا براى محبّت زندگانى ابا نمايد ، و ترك جهاد كند يا ترك طاعات و عبادات كند براى اينكه مبادا اعضا و جوارح و قوّتهاى او ضعيف شود ، اين‌چنين زندگانى را براى اين امور خواستن دنياست و بد است ، و موجب شقاوت است ، امّا اصل زندگانى اين نشأه مايهء تحصيل سعادت ابدى است ، و جميع معارف و عبادات و علوم و كمالات و خيرات و سعادات در اين زندگانى به هم مىرسد ، و زندگانى را براى تحصيل اين امور خواستن و از خدا طلب نمودن مطلوب است .\r\nلهذا حضرت سيّد الساجدين عليه السّلام مىفرمايد خداوندا مرا عمر ده مادام كه عمر من صرف طاعت تو شود ، و هرگاه عمر من چراگاه شيطان شود و متابعت او نمايم به زودى قبض روح من بكن پيش از آنكه مستحقّ غضب و عقاب تو شوم « 1 » . و در دعاها طلب درازى عمر بسيار است .\r\nو منقول است كه حضرت امير المؤمنين عليه السّلام شنيد شخصى مذمّت دنيا مىكند فرمود : اى مذمّت كنندهء دنيا كه فريفتهء آن شده‌اى و بازى آن را خورده‌اى ، آيا فريبش را مىخورى و بعد از آن مذمّتش مىكنى ؟ دنيا مىتواند كه جرم و گناه را بر تو ثابت كند و تو بر آن جرم اثبات نمىتوانى كرد ، كى تو را غافل نمود از احوال خود ؟ و به چه چيز و چگونه تو را فريب داد ؟ و حال آنكه به قبرهاى پدران تو و استخوانهاى پوسيده ايشان و به خوابگاه مادران تو در زير خاك تو را عبرت فرمود ، و چه بسيار بيماران را متوجّه معالجه ايشان شدى و به دست خود بيماردارى ايشان\r\n\r\n\r\n","description":"","footnote":"\r\n( 1 ) فقره‌اى از دعاى أبو حمزهء ثمالى است .\r\n","page_name":" 4 ","page_number":4},
  {"content":"\r\n\r\nكردى ، و براى ايشان شفا طلب مىنمودى ، و طبيبان بر سر ايشان حاضر مىكردى ، و اشفاق و مهربانى تو هيچ نفعى به ايشان نبخشيد .\r\nو چندان‌كه حيله كردى به مطلب خود نرسيدى ، و چندان‌كه سعى كردى ايشان را از چنگ اجل رها نتوانستى كرد ، پس دنيا كى تو را فريب داده است ، و حال آنكه آن بيمار را مثلى براى تو گردانيد كه تو از حال او بر حال خود آگاه شوى ، و از نفع نكردن چاره و تدبير در حال او بر حال خود پند گيرى ، و به مردن او مردن خود را به ياد آورى .\r\nبه درستى كه دنيا نيكو خانه‌اى است براى كسى كه پندهاى او را باور كند ، و خانهء عافيت است براى كسى كه در احوال آن تدبّر نمايد و بفهمد ، و خانهء توانگرى است براى كسى كه توشهء آخرت خود را از آن برگيرد ، و محلّ تنبّه و آگاهى است براى كسى كه از اوضاع آن پند گيرد ، دنيا محلّ پيغمبران خداست ، و وحيهاى الهى در اينجا نازل شد ، و ملائكهء حق‌تعالى در اين خانه عبادت كرده‌اند ، و دوستان خدا در اين نشأه خدا را پرستيده‌اند و به رتبهء محبّت فائز شده‌اند ، و بندگان خالص خدا در دنيا سوداگريها كرده‌اند ، و به اعمال خود رحمت الهى را خريده‌اند ، و بهشت را به سود سوداهاى خود برده‌اند .\r\nپس كى مذمّت دنيا مىتواند كرد و حال آنكه پيوسته مردم را از جدائى خود خبر مىدهد ، و به آواز بلند نداى نيستى و فناى خود را در ميان مردم مىزند ، و بديهاى خود را و اهلش را براى مردم به زبان حال بيان مىكند ، و به بلاها و دردها و مشقّتهاى خود بلاهاى آخرت را براى مردم مثل مىزند ، و به لذّتها و شاديهاى خود عيش‌ها و راحتهاى آخرت را به مردم مىشناساند ، و ايشان را مشتاق آنها مىگرداند ، پسين كسى را به عافيت مىدارد و صبح به مصيبت و محنت مىاندازد ، گاه امّيدوار مىكند و گاه مىترساند ، گاه تخويف مىنمايد و گاه حذر مىفرمايد ،\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nپس جمعى كه پندهاى آن را نشنيده‌اند و از موعظه‌هاى آن آگاه نشده‌اند در روز ندامت و حسرت آن را مذمّت خواهند كرد ، و گروهى كه از آن پندها گرفته‌اند و توشه‌ها برداشته‌اند در قيامت آن را مدح خواهند كرد ؛ زيرا كه آنچه دنيا به ياد ايشان آورد از آن متذكّر و آگاه شدند ، و از فنا و نيستى و بديهاى خود به ايشان گفت باور كردند و تصديق نمودند ، و از موعظه‌هاى آن پند گرفتند و فايده‌ها بردند « 1 » .\r\nدوّم : دينار و درهم و اسباب و اموال است ، و اينها نيز چنين نيست كه اينها همه قسمتى از آن دنيا باشد ، چنانچه سابقا مجملى از آن مذكور شد ، بلكه آنچه از آن آدمى را از خدا غافل كند و به سبب تحصيل آن مرتكب محرّمات گردد ، يا محبّت بسيار به آن داشته باشد كه به آن سبب در راه خدا صرف ننمايد ، و حقوق الهى را از آن ادا نكند ، آن دنيا است و بد است ، امّا براى كسى كه آن را وسيلهء تحصيل آخرت كند آن بهترين چيزهاست ، چنان كه حق تعالى بسيار جماعتى را در قرآن ستايش فرمود كه مالهاى خود را در راه خدا صرف مىنمايند ، و بهشت از آن مىخرند ، پس آنها مايه‌اى است براى تحصيل سعادت آخرت ، و اصل آنها بد نيست ، بلكه محبّت اينها داشتن و به سبب آن ترك آخرت نمودن بد است .\r\nچنان كه از حضرت رسول صلّى اللّه عليه و آله منقول است كه فرمود : نيكو ياورى است توانگرى بر تحصيل تقوا و پرهيزكارى « 2 » .\r\nو در احاديث بسيار از حضرت امام محمّد باقر و امام جعفر صادق عليه السّلام منقول است كه فرمودند : نيكو ياورى است دنيا بر تحصيل آخرت « 3 » .\r\nو به سند صحيح منقول است كه شخصى به حضرت صادق عليه السّلام گفت : ما طلب\r\n\r\n\r\n","description":"","footnote":"\r\n( 1 ) بحار الانوار 73 / 129 ح 135 .\r\n( 2 ) فروع كافى 5 / 71 ح 1 .\r\n( 3 ) فروع كافى 5 / 72 - 73 ح 9 و 14 و 15 .\r\n","page_name":" 6 ","page_number":6},
  {"content":"\r\n\r\nدنيا مىنمائيم ، و دوست مىداريم كه دنيا رو به ما آورد ، حضرت فرمود : براى چه مىخواهى آن را ؟ گفت : مىخواهم صرف خود و عيال خود نمايم ، و به آن خويشان خود را نوازش كنم ، و تصدّق كنم در راه خدا ، و به وسيلهء آن حجّ و عمره بجا آورم ، فرمود : اين طلب دنيا نيست طلب آخرت است « 1 » .\r\nو در احاديث معتبره وارد شده است كه دنيا دو دنياست : دنيائى هست كه آدمى را به آخرت مىرساند ، و دنيائى هست كه ملعون است « 2 » . و در اين باب اخبار بسيار است و بعضى را در لمعات بيان كرديم .\r\nسوّم : متمتّع شدن از مستلذّات دنيا ، و معاشرت كردن با مردم ، و خانه‌ها و اسباب نفيس داشتن ، و جامه‌هاى فاخر پوشيدن است ، و تحقيق آنها نيز در لمعات گذشت ، پس هرگاه دانستى كه دنيا اينها نيست كه عوام به عقل ناقص خود دنيا نام مىكنند ، و دنيا و آخرت به يكديگر بسيار مشتبه مىباشد ؛ زيرا كه پادشاهى حضرت سليمان به حسب ظاهر دنيا مىنمايد و عين آخرت است ، و عبادت كافران و نماز تراويح سنّيان و اعمال صاحبان بدعت و عبادت رياكاران آخرت مىنمايد و عين دنياست .\r\nپس بايد اوّل دنيا و آخرت را معلوم كنى ، و حقيقت هر دو را بدانى ، آنگاه از دنيا رو بگردانى و به آخرت رو كنى ، و اگر به نادانى به راه روى ، گاه باشد كه از آخرت رو به دنيا نياورى و ندانى .\r\nپس بدان كه چنانچه از آيات و اخبار معلوم مىشود دنيا امرى است مركّب از جميع امورى كه آدمى را از خدا و محبّت او و تحصيل آخرت بازدارد ، و دنيا و\r\n\r\n\r\n","description":"","footnote":"\r\n( 1 ) فروع كافى 5 / 72 ح 10 .\r\n( 2 ) اصول كافى 2 / 131 ح 11 .\r\n","page_name":" 7 ","page_number":7},
  {"content":"\r\n\r\nآخرت در برابر يكديگرند ، پس هر چيز كه باعث قرب به خدا و موجب ثواب آخرت مىگردد آخرت است ، اگرچه به حسب ظاهر از كارهاى دنيا باشد ، و هر چيز كه بر خلاف اين باشد دنياست ، پس بسا باشد تاجرى تجارتى كند و غرض او تحصيل نفقهء واجب ، يا اعانت محتاجين و تحصيل ثوابهاى آخرت باشد ، و آن تجارت عين آخرت باشد ، و به حسب ظاهر عوام او را طالب دنيا گويند ، و بسيار باشد كه شخصى پيوسته عبادت كند و عبادت او بدعت باشد ، يا غرض او از آن عبادت تحصيل مال و اعتبار دنيا باشد ، عبادت او عين دنياست .\r\nو گاه باشد عابدى به ظاهر ترك دنيا كرده باشد ، و در كنارى نشسته باشد ، و جامه‌هاى پشمينه پوشيده باشد ، و غرض او مكر و فريب باشد ، و خدا منظورش نباشد ، و هر تارى از تارهاى خرقهء او دام تزويرى باشد براى تسخير دلهاى مردم ، و ريسمان وحدتش كمندى باشد براى جمعيّت و كثرت مريدان ، و پيوسته مشغول بدعتى چند باشد كه موجب وزر و و بال او شود ، و به مردم نمايد كه من ترك دنيا كرده‌ام ، و احوال او عين دنيا باشد .\r\nو علم كه اشرف كمالات است بسا باشد عالمى آن را وسيلهء دنياى خود كند ، و از جميع اشقيا كمتر باشد ، و بسا باشد فقيرى كه مال ندارد محبّت مال را زياده از آن كسى داشته باشد كه مال بسيار دارد ، و تعلّق به آنها نداشته باشد .\r\nپس معلوم شد دنيا و آخرت خصوصيّت به وضعى و عملى و جماعتى ندارد ، و قاعدهء كلّيش همان است كه بيان كرديم ، و سابقا معلوم شد كه خدا آن قانون را از شريعت مقدّس خود مىگرداند ، و نبوى مىتوان دانست ، پس آنچه از شرع ظاهر شود كه خدا از خلق خواسته و موجب خوشنودى اوست اگر با شرايط و اخلاص بجا آورند آخرت است ، خواه نماز باشد ، و خواه تجارت ، و خواه مجامعت ، و خواه معاشرت مردم باشد .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nو دنيا آن چيزى است كه غير اينها باشد ، و آن بر چند قسم است :\r\nدنياى حرامى كه آدمى به سبب ارتكاب آن مستحقّ عقوبت الهى مىگردد ، و آن به اين مىشود كه مرتكب يكى از محرّمات الهى گردد ، خواه در عبادت ، و خواه در معاشرت ، و خواه در جمع اموال و ارتكاب معاصى و غير آن .\r\nو دنياى مكروهى مىباشد كه مرتكب امرى چند شود كه از آنها نهى كراهت فرموده ، و حرام نكرده تحصيل زيادتيهاى اموال و مساكن و اسباب از ممرّ حلال كه آدمى را از كمالات محروم كند ، و از تحصيل آخرت باز دارد .\r\nو دنياى مباح مرتكب لذّتهاى مباح شدن است ، و غير آن از چيزهائى كه نه خدا به آن امر فرموده و نه نهى كرده بلكه حلال كرده ، و اينها نيز غالب اوقات چون مانع تحصيل كمالات و سعادات اخروى است به تقسيم دوّم برمىگردد ، و گاه باشد كسى اينها را به نيّت‌هاى صحيح خود وسيلهء عبادتى و سعادتى گرداند ، و به قصد قربت واقع سازد و عبادت شود ، و اكثر مباحات را به قصد قربت عبادت مىتوان كرد ، و گاه باشد كه ترك اين مباحات را بلكه مستحبّات را به نادانى خود عبادتى داند و آن را ترك دنيا نام كند ، و به سبب آن معاقب شود كه بدعتى در دين كرده باشد .\r\nچنانچه به سند معتبر از حضرت صادق عليه السّلام منقول است كه فرمود : زهد در دنيا آن نيست كه مال خود را ضايع كنى ، و نه اينكه حلال را بر خود حرام گردانى ، بلكه زهد و ترك دنيا آن است كه اعتماد تو بر آنچه در دست دارى زياده نباشد از اعتماد تو بر خدا « 1 » .\r\nو از حضرت امير المؤمنين عليه السّلام منقول است كه فرمود : زهد در دنيا آن است كه\r\n\r\n\r\n","description":"","footnote":"\r\n( 1 ) بحار الانوار 70 / 310 ح 4 .\r\n","page_name":" 9 ","page_number":9},
  {"content":"\r\n\r\nطول امل را از خود دور نمائى ، و به نعمتهاى خدا شكر كنى ، و از محرّمات الهى بپرهيزى « 1 » .\r\nو از حضرت امام جعفر صادق عليه السّلام پرسيدند از معنى زهد ، فرمود : آن است كه محرّمات الهى را ترك نمائى « 2 » .\r\nو امير المؤمنين عليه السّلام فرمود : مردم بر سه قسمند : زاهد ، و صابر ، و راغب . امّا زاهد پس اندوه و شادى دنيا از دل او به در رفته ، پس به چيزى از دنيا كه او را حاصل شود شاد نمىشود ، و بر چيزى از دنيا كه از او فوت شود تأسّف نمىخورد و محزون نمىشود . و امّا صابر پس آرزوى دنيا در دل او هست ، و چون ميسّر شد نفس خود را لجام مىكند و منع مىنمايد از آن براى عاقبت بدى كه از دنيا مىداند ، و به اين سبب آن را دشمن مىدارد . و امّا راغب در دنيا پس پروا ندارد كه از كجا دنيا را اخذ نمايد از حلال يا حرام ، و پروا نمىكند كه در تحصيل دنيا غرض فاسد و باطل شود يا نفسش هلاك شود يا مروّتش بر طرف شود ، پس اين جماعت در گرداب دنيا افتاده‌اند و دست و پا مىزنند و اضطراب مىكنند « 3 » .\r\nپس كسى كه خواهد ترك دنيا نمايد بايد اوّل تحصيل علم بكند ، و معلوم كند خدا كدام عمل را طلبيده ، و كدام طريقه را پسنديده ، و آثار پيغمبر و اهل بيت او صلوات اللّه عليهم را تتّبع نمايد ، يا از اهلش معلوم كند ، و سنّت و طريقهء ايشان را پيش گيرد ، و واجبات و سنّتها را به عمل آورد ، و محرمات و مكروهات را ترك نمايد ، و در هر امرى از امور ملاحظه نمايد كه شارع در آن باب چه تكليف نموده آن را به عمل آورد ، و مباحات خود را به نيّتهاى صحيح چنانچه در باب نيّت بيان كرديم به عبادت برگرداند .\r\n\r\n\r\n","description":"","footnote":"\r\n( 1 ) بحار الانوار 70 / 310 ح 3 .\r\n( 2 ) بحار الانوار 70 / 311 ح 7 .\r\n( 3 ) اصول كافى 2 / 456 ح 13 .\r\n","page_name":" 10 ","page_number":10},
  {"content":"\r\n\r\nو چون در ارتكاب اين امور شهوات نفسانى و وساوس شياطين جنّ و انس معارض آدمى مىشوند بايد به توسّل به جناب مقدّس ايزدى ، و تفكّر در قوانين شريعت نبوى ، و تحمّل مشقّت طاعات ، نفس را رام و منقاد شرع كند ، و خيالاتى كه مخالف شرع است در هر باب به معارضه و مجادله از نفس بيرون كند ، تا به راه حق هدايت يابد ، و ترك دنيا كرده باشد ، و اگرنه اكثر تاركان دنيا طالبان دنيايند ، و به سبب جهالت و نادانى خود را موفّق مىدانند ، و تفصيل اين مطلب موقوف است بر بيان تفاصيل آداب و سنن و طريقهء اهل بيت عليهم السّلام ، و آن در اين كتاب ميسّر نمىشود ، انشاء اللّه كتابى جداگانه نوشته مىشود .\r\nو غرض از ذكر اين مجمل اين بود كه اكثر عوام از اين راه فريب مىخورند كسى را كه بر وضع غريبى مخالف وضعهاى متعارف مىبينند بىآنكه ملاحظه كنند آن وضع موافق شرع است و پسنديده حق است متابعت مىنمايند ، و به سبب آن گمراه مىشوند ، شايد كسى را كه خدا هدايت او را خواسته باشد به اين كلمات هدايت يابد ، امّا اكثر آن جمعى كه ضلالت در نفس ايشان قرار گرفته به اينها هدايت نمىيابند ، و باعث زيادتى رسوخ ايشان در باطل مىگردد ، و اللّه يهدى من يشاء الى صراط مستقيم .\r\nيا أبا ذر انّ اللّه تبارك و تعالى لم يوح اليّ أن أجمع المال ، و لكن أوحى اليّ أن سبّح به حمد ربّك و كن من الساجدين ، و اعبد ربّك حتّى يأتيك اليقين .\r\nيا أبا ذر انّي ألبس الغليظ ، و أجلس على الأرض ، و ألعق أصابعي ، و أركب الحمار به غير سرج ، و أردف خلفي ، فمن رغب عن سنّتي فليس منّي .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nيا أبا ذر حبّ المال و الشرف أذهب لدين الرجل من ذئبين ضاريين في زرب الغنم ، فأغارا فيها حتّى أصبحا فما ذا أبقيا منها .\r\nاى ابو ذر حق تعالى به سوى من وحى نفرستاده كه من جمع مال نمايم ، و ليكن به سوى من وحى فرستاد كه تسبيح كن پروردگار خود را ، و منزّه دان او را و به پاكى ياد كن از هر چيز كه در ذات و صفات و افعال شايستهء او نيست ، و تسبيح را با حمد پروردگار خود بجا آور كه او را بر جميع نعمتها كه به تو كرامت فرموده به زبان و دل و اعضاء و جوارح شكر نمائى ، يا آنكه چون توفيق تسبيح بيابى آن را از جانب خدا بدان ، و او را بر اين نعمت شكر كن ، و از جمله نمازگزاران باش ، يا از جملهء سجده‌كنندگان باش در نماز و غير نماز ، و عبادت پروردگار خود بكن بر هر حالى تا وقتى كه در رسد تو را مرگ كه متيقّن است رسيدن آن به هر زنده‌اى از مخلوقات ، يعنى تا زنده‌اى ترك بندگى مكن .\r\nاى ابو ذر من جامه‌هاى كنده مىپوشم ، و روى خاك مىنشينم ، و انگشتان خود را در هنگام طعام خوردن مىليسم ، و بر الاغ بىزين و پالان سوار مىشوم ، و ديگرى را با خود رديف مىكنم ، پس هركه سنّت مرا ترك نمايد و از آن كراهت داشته باشد از من نيست .\r\nاى ابو ذر محبّت مال و شرف و بزرگى دنيا دين آدمى را بيشتر تلف و ضايع مىكند از تلف كردن دو گرگ گرسنه درنده كه در رمهء گوسفندى شب درآيند و تا صبح غارت كنند ، اين دو گرگ از آن گوسفندان چه چيز باقى خواهند گذاشت ، همچنين اين دو گرگ درنده كه يكى محبّت مال است و يكى محبّت جاه در اين شب تار غفلت و جهالت دين آدمى را چنين به غارت مىبرند ، و چون پرده‌هاى غفلت را از ديده برمىگيرند بعد از مرگ و صبح آگاهى طلوع مىكند به مقتضاى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nالناس نيام فاذا ماتوا انتبهوا از خواب غفلت بيدار مىشوند معلوم مىشود كه چه ضررها به دين رسانيده‌اند .\r\n\r\n[ در بيان سه خصلت در حديث شريف 
  ]\r\nاين كلمات شريفه مشتمل است بر بيان سه خصلت .\r\n\r\nاوّل : [ مذمت محبت دنيا 
  ]\r\nمحبّت مال و جمع كردن درهم و دينار از روى حرص ، و اين بدترين صفات ذميمه است ، و موجب ارتكاب محرّمات و ظلم و طغيان و فساد مىشود ، و چون دل را يك محبوب بيش نمىباشد اين محبّت باعث مىشود كه محبّت الهى را از دل بيرون كند ، و پيوسته در جميع كارها منظور او مال باشد ، و همين است معنى مال پرستيدن ، چنانچه در باب نيّت بيان كرديم .\r\nو علاج اين خصلت آن است كه بعد از توسّل به جناب مقدّس الهى در فنا و نيستى دنيا تفكّر نمايد ، و ملاحظه كند كه آنچه جمع مىكند به كار او نمىآيد ، و آنچه در راه خدا صرف مىكند ابد الآباد به كار او خواهد آمد ، و در عظمت رتبهء علم و عبادت و كمالات و آثارى كه در دنيا و آخرت بر آنها مترتّب مىشود فكر كند ، تا بر او معلوم شود اين امر سهل باطل را كه به زودى از آدمى جدا مىشود مانع تحصيل آن قسم كمالات ابدى كه هميشه با اين كس خواهد بود نمىتوان نمود ، و تأمّل نمايد در عقوبتهائى كه خدا براى كسب مال حرام مقرّر فرموده ، و در اينكه مال حلال را هم حساب مىبايد داد ، و در ثواب صرف كردن در راه خدا يك را ده و هفتصد را هفتصد هزار عوض مىدهند در روزى كه دست آدمى از جميع وسيله‌ها كوتاه شده است .\r\nو بدان كه حق تعالى ضامن رزق است ، و اعتماد بر اوست نه بر مال ، و عبرت گير از احوال جمعى كه مالهاى بسيار جمع كردند هيچ به كار ايشان نيامد و وبالش از براى ايشان ماند ، و جمعى متوجّه عبادت و تحصيل آخرت شدند روزگار ايشان به احسن وجوه گذشت .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nچنانچه حضرت صادق عليه السّلام فرمود : كسى كه يقين داند حساب قيامت حق است جمع مال چرا مىكند « 1 » .\r\nو در حديث ديگر فرمود : در ميان بنى اسرائيل در زمانى قحط عظيم به هم رسيد به حدّى كه قبرهاى مرده‌ها را مىشكافتند و گوشتهاى ايشان را خوردند ، در يكى از آن قبرها لوحى يافتند كه بر آن نوشته بود : من فلان پيغمبرم ، و قبر مرا فلان حبشى نبش خواهد كرد ، بدانيد آنچه را پيش فرستاده بوديم يافتيم ، و آنچه صرف كرده بوديم بر وجه طاعت سود برديم ، و آنچه از عقب خود گذاشتيم زيان كرديم به ما نفعى نداد « 2 » .\r\nو از عبد اللّه بن عباس منقول است كه : اوّل درهم و دينارى را كه بر روى زمين سكّه زدند شيطان را بر آنها نظر افتاد ، پس برداشت و بر ديده گذاشت ، و بر سينهء خود گرفت ، و از شادى فرياد زد و آنها را در برگرفت و گفت : شماها باعث روشنى چشم من و ميوهء دل منيد ، و مردمى كه شما را دوست دارند ديگر پروا ندارم از اينكه بت نپرستند ، و مرا از ايشان همين كافى است كه شما را دوست دارند « 3 » .\r\nو از حضرت امام رضا عليه السّلام منقول است كه : جمع نمىشود مال مگر به چند خصلت زشت : به بخل بسيار ، و آرزوهاى دراز ، و حرصى كه بر آدمى غالب باشد ، و قطع رحم ، و اختيار كردن دنيا بر آخرت « 4 » .\r\nو منقول است به سند معتبر از حضرت رسول خدا صلّى اللّه عليه و آله كه به صحابه فرمودند :\r\nكدام يك از شما مال وارث را از مال خود دوست‌تر مىداريد ؟ گفتند : يا رسول اللّه\r\n\r\n\r\n","description":"","footnote":"\r\n( 1 ) بحار الانوار 73 / 137 ح 1 .\r\n( 2 ) بحار الانوار 73 / 137 ح 2 .\r\n( 3 ) بحار الانوار 73 / 137 ح 3 .\r\n( 4 ) بحار الانوار 73 / 138 ح 5 .\r\n","page_name":" 14 ","page_number":14},
  {"content":"\r\n\r\nهيچ‌يك از ما چنين نيستيم ، فرمود : بلكه همه اين حال داريد بعد از آن فرمود :\r\nفرزند آدم مىگويد مال من و مال من آيا از مال به غير اين از تو هست كه طعامى را بخورى و فانى كنى ، و جامه‌اى را بپوشى و كهنه كنى ، يا مال را تصدّق كنى و براى خود ذخيره كنى ، و آنچه غير اينهاست مال وارث است « 1 » .\r\nو در حديث ديگر فرمود : هيچ تكليفى بر بندگان دشوارتر نيست از دادن حقوق اموال « 2 » .\r\nو فرمود : دينار و درهم هلاك كرد جمعى را كه پيش از شما بودند ، و شما را نيز هلاك خواهد كرد « 3 » .\r\nو فرمود : هركه محبّت اين دو سنگ را بر محبّت خدا ترجيح دهد با اينها محشور خواهد شد « 4 » .\r\nو از حضرت امير المؤمنين عليه السّلام منقول است كه : سه چيز است كه باعث فتنه و ضلالت مردم مىشود : اوّل محبّت زنان ، و آن شمشير شيطان است . دوّم : شراب خوردن ، و آن تلهء شيطان است . سوّم محبّت دينار و درهم ، و آن تير شيطان است ، پس كسى كه زنان را دوست دارد به باطل از زندگانى خود منتفع نمىشود ، و كسى كه شراب را دوست دارد بهشت بر او حرام است ، و كسى كه دينار و درهم را دوست دارد بندهء دنياست « 5 » .\r\nو فرمود : حضرت عيسى عليه السّلام مىفرمود : دينار مرض دين است ، و عالم طبيب\r\n\r\n\r\n","description":"","footnote":"\r\n( 1 ) بحار الانوار 73 / 138 ح 6 .\r\n( 2 ) بحار الانوار 73 / 139 ح 9 .\r\n( 3 ) بحار الانوار 73 / 139 ح 10 .\r\n( 4 ) بحار الانوار 73 / 139 ح 11 .\r\n( 5 ) بحار الانوار 73 / 140 ح 12 .\r\n","page_name":" 15 ","page_number":15},
  {"content":"\r\n\r\nدردهاى دين است ، پس چون ببينيد كه طبيب مرض را به سوى خود مىكشد او را متّهم داريد ، و با عالمى كه محبّت دينار و درهم دارد اعتماد مكنيد ، و بدانيد هرگاه او خير خود را نخواهد خيرخواه ديگران نخواهد بود « 1 » .\r\n\r\nدوّم : [ مذمت محبت جاه و شهرت 
  ]\r\nمحبّت جاه و اعتبارات باطل دنياست ، و اين ضررش نسبت به خواص زياده از محبّت دينار و درهم است ، و در نفس مخفى مىباشد ، و بسيار كسى باشد كه گمان كند اين معنى را از نفس خود زائل كرده ، و بعد از مجاهدهء بسيار بر او ظاهر شود كه در نفس او اين معنى هست ، و از امّهات صفات ذميمه است ، و اخلاص در اعمال را باطل مىكند ، و آدمى را مردم‌پرست مىكند ، و به مهالك عظيمه مىاندازد ، و مرتكب مناصب باطل مىگرداند ، و دين حق و خدا را در نظر او سهل مىكند ، و اعتبارات دنيا را در نفس قوى مىكند ، و به تدريج آدمى را به كفر مىرساند .\r\nو علاج اين نيز بعد از توسّل به جناب مقدّس ايزدى ، آن است كه در بطالت مردم تفكّر نمايد ، و به تفكّر صحيح بيابد كه ايشان مالك ضرر و نفع او نيستند ، و در دنيا و آخرت كار او با پروردگار اوست ، و بداند كه اعتبارات دنيا فانى است ، و به زودى زائل مىشود ، و عبرت گيرند از احوال جمعى كه دنيا چند روز ايشان را برمىدارد و به زودى بر خاك مذلّت مىاندازد ، و بعد از مردن آن اعتبارات و بال ايشان خواهد بود ، و اعتبارات واقعى كه از علم و عمل به هم مىرسد هرگز زوال ندارد ، و هميشه باقى است ، و در احاديث اهل بيت عليهم السّلام كه در اين باب وارد شده است تفكّر نمايد ، و از پندهاى ايشان مستفيض گردد .\r\nچنانچه منقول است كه از حضرت امام زين العابدين عليه السّلام پرسيدند كدام عمل نزد\r\n\r\n\r\n","description":"","footnote":"\r\n( 1 ) بحار الانوار 73 / 140 .\r\n","page_name":" 16 ","page_number":16},
  {"content":"\r\n\r\nحق تعالى افضل است ؟ فرمود : هيچ عملى بعد از معرفت خدا و رسول و ائمّه عليهم السّلام بهتر از دشمنى دنيا نيست ، به درستى كه دنيا را شعبه‌هاى بسيار هست و گناهان را نيز شعبه‌هاى بسيار هست ، پس اوّل معصيتى كه از مخلوق سرزد تكبّر بود در هنگامى كه شيطان از سجدهء حضرت آدم ابا نمود و تكبّر كرد ، و از جملهء كافران شد .\r\nديگر حرص بود كه آدم و حوّا را باعث شد به اين‌كه حق‌تعالى به ايشان فرمود از هرچه خواهيد از ميوه‌هاى بهشت بخوريد و نزديك شجرهء منهيّه مرويد كه از جملهء ستمكاران بر خود خواهيد بود اگر از آن تناول نمائيد ، پس با آنكه احتياج به ميوهء آن درخت نداشتند خوردند ، و اين معنى در ميان ايشان پيدا شد تا روز قيامت ، چنانچه مىبينى خطاهائى كه فرزندان آدم مرتكب مىشوند چيزى چند است كه به آنها احتياج ندارند .\r\nديگر حسد بود كه از قابيل صادر شد ، و برادر خود را كشت از روى حسد و رشك ، پس از اينها شعبه‌ها به هم رسيد از محبّت زنان ، و محبّت دنيا ، و محبّت رياست و بزرگى ، و محبّت راحت ، و محبّت سخن گفتن باطل ، و محبّت تفوّق بر مردم و محبّت بسيارى اموال و اسباب ، پس اينها هفت خصلت بدند كه جمع شده‌اند در محبّت دنيا ، پس چون پيغمبران و علما اين را دانستند گفتند : محبّت دنيا سر همهء بديها و گناهان است ، و دنيا دو قسم است يكى دنيائى كه آدمى را كافى باشد ، و زياده بر آن ملعون است « 1 » .\r\nو به سند معتبر از حضرت صادق عليه السّلام منقول است : هركه طلب نمايد رياست و\r\n\r\n\r\n","description":"","footnote":"\r\n( 1 ) اصول كافى 2 / 317 ح 8 .\r\n","page_name":" 17 ","page_number":17},
  {"content":"\r\n\r\nسركرده بودن را هلاك مىشود « 1 » .\r\nو در حديث ديگر فرمود : زينهار بپرهيزيد از جماعتى كه رياست مىطلبند و بزرگى را بر خود مىبندند ، و اللّه صداى كفش بر پشت كسى بلند نمىشود به باطل مگر اينكه خودش هلاك مىشود ، و ديگران را هلاك مىكند « 2 » .\r\nو به سند صحيح منقول است كه : نزد امام موسى كاظم عليه السّلام شخصى را نام بردند كه او رياست را دوست مىدارد ، فرمودند كه : دو گرگ درنده در گلهء گوسفند بيفتند شبانشان حاضر نباشد ضرر به آن گله نمىرسانند آن‌قدر كه طلب رياست ضرر به دين مسلمانان مىرساند « 3 » .\r\nو به سند معتبر منقول است كه حضرت صادق عليه السّلام فرمود : هركه سردارى و رياست مردم كند ملعون است ، و هركه طلب آن نمايد ملعون است ، و هركه در خاطر خود آن را داشته باشد و محبّتش در دلش باشد ملعون است « 4 » .\r\nو به سند صحيح از محمّد بن مسلم منقول است كه حضرت صادق عليه السّلام فرمود :\r\nگمان مكنيد من نيكان و بدان شما را نمىشناسم ، و اللّه بدترين شما كسى است كه دوست دارد مردم از پى او راه روند و سركردهء ايشان باشد ، به درستى كه چنين كسى يا دروغگوست يا بىعقل است « 5 » .\r\nو به سند معتبر از حضرت رسول صلّى اللّه عليه و آله منقول است كه : اوّل چيزى كه خدا را به آن معصيت كردند شش خصلت بود : محبّت دنيا ، و محبّت رياست ، و محبّت\r\n\r\n\r\n","description":"","footnote":"\r\n( 1 ) اصول كافى 2 / 297 ح 2 .\r\n( 2 ) اصول كافى 2 / 297 ح 3 .\r\n( 3 ) اصول كافى 2 / 297 ح 1 .\r\n( 4 ) اصول كافى 2 / 298 ح 4 .\r\n( 5 ) اصول كافى 2 / 299 ح 8 .\r\n","page_name":" 18 ","page_number":18},
  {"content":"\r\n\r\nطعام ، و محبّت زنان ، و محبّت خواب ، و محبّت راحت « 1 » .\r\nو از حضرت صادق عليه السّلام منقول است كه به سفيان بن خالد فرمود : زينهار طلب رياست مكن كه هيچ‌كس آن را طلب نكرد مگر آنكه هلاك شد ، او گفت : فداى تو گردم پس ما همه هلاك شده‌ايم ، زيرا هيچ‌يك از ما نيست مگر آنكه مىخواهد نامش مذكور شود ، و مردم نزد او بيايند ، و حديث از او اخذ نمايند ، حضرت فرمود : آن مراد نيست كه فهميدى ، آنچه بد است آن است كه شخصى را به غير از امام به حق از براى خود پيشوا قرار دهى ، و آنچه از پيش خود گويد تصديقش نمائى ، و مردم را به متابعت گفتهء او بخوانى « 2 » .\r\n\r\nسوّم : [ خصلت پسنديده تواضع و فروتنى 
  ]\r\nتواضع و فروتنى است نزد خدا و خلق ، و رفع تكبّر از خود نمودن ، و اين از بهترين صفات كمال است ؛ زيرا كه ممكن ناچيز و فانى و ذليل است ، و عزّت و رفعت و بزرگوارى مخصوص خداوند عالميان است ، و چنان كه آدمى شكستگى بيشتر مىكند خداوند عالم او را بلند مىكند ، و قابل كمالات بيشتر مىشود ، چنانچه خاك به اعتبار پستى و شكستگى كه دارد معدن صد هزار الوان معادن و نباتات و ميوه‌ها و گلها و شقايق شده ، و از خاك انسانها به ظهور آمده كه گلستان انواع كمالات و معارف و حقايق است ، و مسجود ملائكهء سماوات گرديده ، و اشرف مخلوقات در ميان ايشان بهم رسيد ، و آتش كه كارش سركشى و رفعت و نخوت بود از آن شيطان رجيم خلق شد .\r\nپس آدمى بايد در جميع امور از پوشيدن و خوردن و آشاميدن و نشستن و برخاستن و با مردم معاشرت كردن ، و بندگى پروردگار خود كردن ، در مقام تواضع و\r\n\r\n\r\n","description":"","footnote":"\r\n( 1 ) بحار الانوار 73 / 153 ح 9 .\r\n( 2 ) بحار الانوار 73 / 153 ح 11 .\r\n","page_name":" 19 ","page_number":19},
  {"content":"\r\n\r\nشكستگى باشد ، و در امرى رفعت نطلبد ، و تفوّق در آن امور نجويد ، و نظر به اصل و حسب خود بكند ، و ملاحظه نمايد كه اصلش منى گنديده بود ، و مدّتى غذايش خون حيض بوده ، و بعد از آن تا زنده است حامل انواع كثافات و نجاسات است از خون و بلغم و صفرا و سودا و بول و غايط ، و هريك از آنها كه از او جدا مىشود خودش از آنها نفرت مىكند ، و آخر كارش آن است كه جيفهء گنديده‌اى مىشود كه هيچ‌چيز از آن متعفّن‌تر نمىباشد ، و تمام بدنش چرك و ريم و كرم مىشود ، اينها كثافتهاى بدن آدمى است ، و كثافت روح به سبب اخلاق ذميمه و جهل و نادانى به صد هزار مرتبه از اينها بدتر است .\r\nپس چنين كسى را سزاوار است كه به نقص و عجز و شكستگى خود هميشه اعتراف داشته باشد ، و چندان‌كه آدمى كامل‌تر مىشود علم او بر زبونى و بيچاره‌گيش بيشتر مىشود ، و تواضع و فروتنى او بيشتر مىشود ، چنانچه از اطوار انبياء و اوصيا عليهم السّلام معلوم است ، و چون شكستگى كار بنده است ، و رفعت و بلندى كار خداوند است ، چندان‌كه بنده در كار خود بيشتر مىافزايد خداوند كار خود را افزون‌تر و او را بلندتر مىكند ، و اگر خود خواهد كه خود را بلند كند چون كار او نيست چندان‌كه سعى مىكند پست‌تر مىشود .\r\nچنانچه در خبر صحيح از حضرت صادق عليه السّلام منقول است كه : حق تعالى دو ملك موكّل گردانيده كه هركس از براى خدا تواضع و فروتنى كند او را بلند كنند ، و هركه تكبّر كند او را پست و ذليل كنند « 1 » .\r\nو در حديث ديگر فرمود : حق تعالى به حضرت داود عليه السّلام وحى نمود : اى داود چنانچه نزديك‌ترين مردم نزد من تواضع‌كنندگانند ، دورترين مردم از من\r\n\r\n\r\n","description":"","footnote":"\r\n( 1 ) اصول كافى 2 / 122 ح 2 .\r\n","page_name":" 20 ","page_number":20},
  {"content":"\r\n\r\nمتكبّرانند « 1 » .\r\nو در حديث ديگر فرمود : حق‌تعالى وحى نمود به حضرت موسى عليه السّلام : اى موسى مىدانى چرا تو را از ميان ساير مردم برگزيدم و كليم خود گردانيدم ؟ موسى عرض كرد : به چه سبب ؟ حق تعالى فرمود : در ميان مردمان نظر كردم نيافتم كسى را كه مذلّت و شكستگى او نزد من زياده از تو باشد ، اى موسى وقتى نماز مىكنى پهلوى روى خود را نزد من بر خاك مىگذارى « 2 » .\r\nو به سند معتبر از حضرت صادق عليه السّلام منقول است كه : از جملهء تواضع آن است كه در مجلس به پست‌تر از مكان خود راضى شوى ، و به هركه برخورى بر او سلام كنى ، و ترك جدل نمائى هرچند محق باشى ، و نخواهى كه مردم تو را ستايش كنند بر پرهيزكارى خدا « 3 » .\r\nو به سند معتبر از حضرت امام رضا عليه السّلام منقول است كه : تواضع آن است كه از حق مردم ادا كنى آن‌قدر كه مىخواهى از حق تو ادا كنند « 4 » .\r\nو در حديث ديگر منقول است كه از آن حضرت پرسيدند كدام است اندازهء تواضع كه بنده هرگاه به آن متّصف شود او را متواضع گويند ؟ فرمود : تواضع را درجات بسيار هست ، از جملهء آنها آن است كه آدمى قدر خود را بلندتر از مرتبهء خود قرار ندهد ، و دل خود را از كبر و عجب سالم دارد ، و نخواهد به كسى برساند مگر چيزى را كه خواهد مردم به او برسانند ، و اگر بدى از مردم بيند تدارك آن به نيكى و احسان بكند ، و مردم از غضب او ايمن باشند ، و از بديهاى مردم عفو كند ،\r\n\r\n\r\n","description":"","footnote":"\r\n( 1 ) اصول كافى 2 / 123 - 124 ح 11 .\r\n( 2 ) اصول كافى 2 / 123 ح 7 .\r\n( 3 ) اصول كافى 2 / 122 - 123 ح 6 .\r\n( 4 ) اصول كافى 2 / 124 ح 13 .\r\n","page_name":" 21 ","page_number":21},
  {"content":"\r\n\r\nو خدا نيكوكاران را دوست مىدارد « 1 » .\r\nو در حديث معتبر ديگر منقول است كه حضرت صادق عليه السّلام نظر فرمود به شخصى از اهل مدينه كه از براى خود چيزى خريده بود و خود برداشته به خانه مىبرد ، چون آن شخص حضرت را ديد شرم كرد ، حضرت فرمود : براى عيال خود خريده‌اى ، و از براى ايشان برداشته‌اى كه به خانه برسانى ، و اللّه اگر من از زبان اهل مدينه نمىترسيدم دوست مىداشتم كه خود چيزى بخرم و از براى ايشان ببرم « 2 » .\r\nو به سند معتبر از آن حضرت منقول است كه : روزى حضرت على بن الحسين عليه السّلام بر جماعتى گذشتند كه مبتلا به خوره بودند ، و حضرت بر الاغى سوار بودند ، و ايشان مشغول چاشت خوردن بودند ، حضرت را تكليف كردند به طعام خود ، حضرت فرمود : اگر من روزه نبودم اجابت شما مىنمودم ، چون به خانه تشريف آوردند فرمودند : طعام نيكوئى براى ايشان مهيّا كردند ، و ايشان را طلبيدند ، و با ايشان طعام تناول فرمودند « 3 » .\r\nو منقول است كه : حضرت امير المؤمنين عليه السّلام حضرت امام حسن عليه السّلام را وصيّت فرمود به تواضع و فروتنى كه از بهترين عبادات است « 4 » .\r\nو به اسانيد بسيار از حضرت رسول صلّى اللّه عليه و آله منقول است كه : هيچ‌كس تواضع و شكستگى نكرد مگر اينكه خدا او را بلند مرتبه گردانيد « 5 » .\r\nو حضرت على بن الحسين عليه السّلام فرمود : حسبى نيست هيچ قرشى و عربى را مگر\r\n\r\n\r\n","description":"","footnote":"\r\n( 1 ) اصول كافى 2 / 124 ذيل ح 13 .\r\n( 2 ) اصول كافى 2 / 123 ح 10 .\r\n( 3 ) اصول كافى 2 / 123 ح 8 .\r\n( 4 ) بحار الانوار 75 / 119 ح 5 .\r\n( 5 ) بحار الانوار 75 / 120 ح 7 و 8 .\r\n","page_name":" 22 ","page_number":22},
  {"content":"\r\n\r\nبه تواضع « 1 » .\r\nو به سند معتبر منقول است از حضرت امام موسى كاظم عليه السّلام كه : چون حضرت نوح به كشتى نشست ، و آنچه لازم بود به كشتى برد ، كشتى مأمور شد به هرجا كه خدا فرمايد برو ، پس به نزد خانهء كعبه رفت ، و هفت شوط طواف كرد ، و آن طواف نساء بود ، و ديگر روان شد ، پس حق تعالى وحى فرمود به كوهها كه من كشتى بندهء خالص خود نوح را بر يكى از شماها قرار خواهم داد ، پس همه سربلندى و گردن فرازى كردند ، و هريك را گمان اين بود كه كشتى بر روى او خواهد نشست ، و جودى كه تلّ نجف اشرف و نزد شماست تواضع و شكستگى كرد ، و گفت : من با اين پستى كجا قابل آنم كه كشتى بر روى من قرار گيرد ، پس كشتى به امر الهى آمد و سينهء خود را بر جودى گذاشت ، پس در آن‌وقت حضرت نوح به خدا استغاثه نمود به زبان سريانى كه يا مارى أتقن ، يعنى : اى پروردگار ما را به اصلاح آور « 2 » .\r\nو به سند معتبر از حضرت صادق عليه السّلام منقول است : هنگامى كه جعفر بن ابى طالب در حبشه بود نجاشى پادشاه حبشه روزى جعفر و يارانش را طلب نمود ، چون به نزد او آمدند ديدند كه بر روى خاك نشسته ، و جامه‌هاى كهنه پوشيده است ، جعفر فرمود : چون او را بر آن حال ديدم ترسيدم ، پس چون ديدند كه رنگهاى ما از خوف متغيّر شد گفت : شكر و سپاس مىكنم خداوندى را كه پيغمبر خود را بر دشمنان نصرت داده ، و ديدهء او را روشن گردانيده ، مىخواهيد شماها را بشارت دهم ؟ گفتيم : بلى .\r\nگفت : در اين ساعت يكى از جاسوسان من از جانب ولايت شما آمد ، و خبر\r\n\r\n\r\n","description":"","footnote":"\r\n( 1 ) بحار الانوار 75 / 120 ح 10 .\r\n( 2 ) اصول كافى 2 / 124 ح 12 .\r\n","page_name":" 23 ","page_number":23},
  {"content":"\r\n\r\nآورد كه حق‌تعالى پيغمبرش را بر دشمنان يارى داد ، و دشمنان او را هلاك كرد ، و فلان و فلان و جمعى از اسيران بدر را نام برد كه اسير گشتند ، و ملاقات ايشان در جائى واقع شده بوده است كه آن را بدر مىگويند ، و درخت اراك بسيار در آنجا هست ، و گويا آن موضع الحال در نظر من است كه آقائى داشتم و گوسفندان او را در آن وادى مىچرانيدم .\r\nپس جعفر گفت : اى پادشاه چرا بر خاك نشسته‌اى ؟ و اين جامه‌هاى كهنه را پوشيده‌اى ؟ گفت : اى جعفر از جملهء آدابى كه حق‌تعالى به حضرت عيسى فرستاده ، و از جملهء حقوق الهى بر بندگان آن است كه چون خدا به ايشان نعمتى تازه كرامت فرمايد ، تواضع و شكستگى به درگاه او ببرند ، پس چون حق‌تعالى چنين نعمتى به پيغمبر ما كرامت فرموده ، من اين فروتنى و شكستگى را نزد خدا اظهار مىنمايم .\r\nپس چون اين خبر به حضرت رسول صلّى اللّه عليه و آله رسيد به اصحاب خود فرمود : به درستى كه صدقه باعث زيادتى و كثرت مال مىشود ، پس بسيار تصدّق كنيد تا خدا شما را رحم فرمايد ، و تواضع موجب زيادتى رفعت مىگردد ، پس تواضع و شكستگى را پيشهء خود كنيد تا خدا در دنيا و آخرت شما را بلند مرتبه گرداند ، و از مردم عفو كردن سبب زيادتى عزّت است ، پس از جرمهاى مردم عفو نمائيد تا خدا شما را عزيز و غالب گرداند « 1 » .\r\nو از حضرت امام حسن عسكرى عليه السّلام منقول است كه : شأن و منزلت آن‌كس نزد خدا عظيم‌تر است كه حقّ برادران مؤمن خود را بيشتر شناسد ، و حرمت ايشان را بيشتر دارد ، و كسى كه فروتنى و تواضع كند براى برادران خود ، نزد حق تعالى از\r\n\r\n\r\n","description":"","footnote":"\r\n( 1 ) اصول كافى 2 / 121 ح 1 .\r\n","page_name":" 24 ","page_number":24},
  {"content":"\r\n\r\nجملهء صدّيقان است ، و از شيعهء خاصّ حضرت امير المؤمنين عليه السّلام است ، و به درستى كه پدرى و پسرى از مؤمنان به خانهء حضرت امير المؤمنين عليه السّلام وارد شدند ، پس برخاستند و ايشان را گرامى داشتند ، و در صدر مجلس ايشان را جا دادند ، و نزد ايشان نشستند ، و فرمودند طعامى براى ايشان حاضر كردند .\r\nچون ايشان تناول كردند قنبر طشت و ابريق چوبى آورد ، و دستمالى كه دست را خشك كنند ، پس حضرت برخاستند و ابريق را گرفتند كه آب بر دست پدر بريزند ، او بر خاك افتاد و گفت : يا امير المؤمنين چگونه من راضى شوم كه خدا ببيند تو آب بر دست من بريزى ، حضرت فرمود : بنشين و دست بشو كه مىخواهم خدا ببيند كه برادر مؤمن تو خدمت مىكند تو را تا حق تعالى او را در بهشت كرامت فرمايد مثل ده برابر اهل دنيا از خدمتكاران و غلامان ، پس آن مرد نشست حضرت فرمود :\r\nقسم مىدهم تو را به حقّ عظيمى كه بر تو دارم با اطمينان خاطر دست بشوئى ، چنانچه اگر قنبر دست تو را مىشست مطمئن مىبودى .\r\nپس چون حضرت فارغ شدند ابريق را به محمّد بن حنفيه دادند ، و فرمودند :\r\nاى فرزند اگر اين پسر با پدرش همراه نمىبود آب بر دست او مىريختم ، و ليكن خدا راضى نيست كه پدر و پسر را حرمت مساوى دانند چون با يكديگر باشند ، چون پدر آب بر دست پدر ريخت بايد پسر بر دست پسر بريزد ، محمّد بن حنفيّه آب بر دست پسر ريخت ، پس حضرت امام حسن عسكرى عليه السّلام فرمود : هركه متابعت امير المؤمنين عليه السّلام كند در اين باب شيعهء اوست حقا « 1 » .\r\nو به سند معتبر از حضرت صادق عليه السّلام منقول است كه : جامهء حضرت رسالت پناهى كهنه شده بود ، شخصى دوازده درهم به خدمت آن حضرت آورد به\r\n\r\n\r\n","description":"","footnote":"\r\n( 1 ) بحار الانوار 75 / 117 - 118 ح 1 .\r\n","page_name":" 25 ","page_number":25},
  {"content":"\r\n\r\nهديه ، حضرت فرمود : يا على اين درهم را بگير و براى من جامه‌اى بخر كه بپوشم ، حضرت به بازار رفتند ، و با آن دوازده درهم پيراهنى خريدند ، و به نزد حضرت رسول صلّى اللّه عليه و آله آوردند ، حضرت فرمودند ، يا على جامه‌اى از اين پست‌تر مرا خوش‌تر مىآيد ، گمان دارى كه صاحبش پس بگيرد ، حضرت امير المؤمنين عليه السّلام فرمودند :\r\nببينم شايد راضى شود به بازار رفتند ، و گفتند : حضرت رسول اين جامه را نپسنديده ، و جامه‌اى از اين كم‌قيمت‌تر مىخواهند اگر راضى هستى جامه را بگير و زر را بده ، آن مرد راضى شد و زر را داد .\r\nحضرت آن را به خدمت حضرت رسول صلّى اللّه عليه و آله آوردند ، و جناب مقدّس نبوى با آن حضرت به اتّفاق متوجّه بازار شدند ، در عرض راه كنيزكى را ديدند كه نشسته است و گريه مىكند ، حضرت رسول از او پرسيدند سبب گريهء تو چيست ؟ گفت : يا رسول اللّه صاحب من چهار درهم به من داد كه براى او چيزى بخرم گم كردم ، و اكنون از ترس به خانه نمىتوانم رفت ، حضرت چهار درهم به او دادند ، و فرمودند :\r\nبه خانهء خود برگرد ، و به بازار تشريف بردند ، و پيراهنى به چهار درهم خريدند و پوشيدند ، و حمد الهى فرمودند .\r\nو چون از بازار بيرون آمدند مرد عريانى را ديدند كه مىگويد : هركه بر من جامه بپوشاند حق تعالى از جامه‌هاى بهشت بر او پوشاند ، حضرت آن پيراهن را كندند و به سائل دادند ، و به بازار برگشتند ، و پيراهن ديگر به چهار درهم خريدند و پوشيدند ، و حمد الهى فرمودند ، و به جانب منزل روان شدند ، در عرض راه ديدند همان كنيزك نشسته است از او پرسيدند چرا به خانه نرفته‌اى ؟ گفت : يا رسول اللّه دير كرده‌ام مىترسم مرا بزنند ، حضرت فرمودند : پيش باش و راه خانه را به من بنما تا بيايم و تو را شفاعت كنم ، حضرت رفتند تا بر در خانهء ايشان ايستادند ، و فرمودند : السّلام عليكم اى اهل خانه ، ايشان جواب نگفتند ، بار ديگر فرمودند\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nجواب نگفتند ، در مرتبهء سوّم گفتند : عليك السّلام يا رسول اللّه و رحمة اللّه و بركاته ، حضرت فرمود : چرا در مرتبهء اوّل و دوّم جواب نگفتيد ؟ گفتند : چون سلام تو را شنيديم از براى بركت خواستيم سلام تو بر ما زياده گردد ، حضرت فرمود : اين كنيزك دير به خانه آمده است او را آزار مكنيد ، ايشان گفتند : يا رسول اللّه براى قدم تو او را آزاد كرديم ، حضرت فرمود : الحمد للّه من هيچ دوازده درهمى نديدم كه بركتش از اين دوازده درهم بيشتر باشد ، خدا به اين زر دو مؤمن را پوشانيد ، و بنده‌اى را آزاد كرد « 1 » .\r\nو به سند معتبر منقول است از محمّد بن مسلم كه روزى به خدمت حضرت امام محمّد باقر عليه السّلام رفتم ، حضرت طعام تناول مىفرمودند ، مرا تكليف نمودند ، بعد از آن فرمودند : مگر گمان دارى حضرت رسول صلّى اللّه عليه و آله از روزى كه مبعوث شد تا روزى كه از دنيا رفتند هرگز تكيه زده چيزى تناول فرموده‌اند ، نه و اللّه هرگز چشمى نديد آن حضرت را كه در حال طعام خوردن تكيه فرموده باشد ، بعد از آن فرمود : گمان دارى كه آن حضرت از نان گندم سه روز پىدرپى تناول فرموده باشد ، نه و اللّه كه سه روز متوالى از نان گندم سير نشدند از روزى كه مبعوث به رسالت شدند تا وقتى كه به رحمت ايزدى پيوستند ، من نمىگويم كه جدّم را اين مقدور نبوده ، بلكه گاه بود به يك كس صد شتر عطا مىفرمودند ، اگر مىخواستند سير بخورند و طعامهاى لذيذ بخورند مىتوانستند .\r\nو به درستى كه جبرئيل كليد گنجهاى زمين را براى آن حضرت آورد سه مرتبه ، و مخيّر كرد آن حضرت را در قبول ورد ، و گفت : اگر قبول كنى خدا از درجهء تو در قيامت چيزى كم نخواهد كرد ، و در هر مرتبه آن حضرت تواضع و شكستگى را\r\n\r\n\r\n","description":"","footnote":"\r\n( 1 ) بحار الانوار 16 / 214 - 215 ح 1 .\r\n","page_name":" 27 ","page_number":27},
  {"content":"\r\n\r\nاختيار فرمود ، و هرگز از آن حضرت چيزى سؤال نكردند كه بفرمايد نه ، اگر بود عطا مىفرمود ، و اگر نبود مىفرمود چون به هم رسد خواهيم داد ، و هرگز چيزى را از جانب حق تعالى عطا نفرمود كه عطاى او را امضا نكند ، و گاه بود كه بهشت را ضامن مىشدند و عطا مىفرمودند ، و حق تعالى براى او تسليم مىنمود .\r\nمحمّد بن مسلم گويد : بعد از آن حضرت دست مرا گرفتند ، و فرمودند : امام شما حضرت امير المؤمنين عليه السّلام به روش بندگان مىنشستند ، و به روش بندگان طعام تناول مىفرمودند ، و به مردم نان گندم و گوشت اطعام مىفرمودند ، و به خانه مىرفتند و خود نان و زيت تناول مىفرمودند ، و دو پيراهن كنده سنبلانى مىخريدند ، و بهترش را به غلام خود مىپوشانيدند ، و زبون‌تر را خود مىپوشيدند ، و اگر آستينها از انگشتان مىگذشت مىبريدند ، و اگر پيراهن از كعب بلندتر بود كوتاه مىكردند .\r\nو هرگز دو امر بر آن حضرت وارد نشد مگر آنكه آنچه بر بدن دشوارتر بود اختيار مىفرمود ، و پنج سال پادشاهى مردم كرد از براى خود آجرى روى آجرى و خشتى روى خشتى نگذاشتند ، و هرگز زمينى را به اقطاع خود نگرفتند ، و سرخ و سفيدى از آن حضرت به ميراث نماند مگر هفتصد درهم كه از عطاهاى آن حضرت مانده بود كه مىخواستند براى خود كنيزكى بخرند ، و هيچ‌كس طاقت عبادت آن حضرت را نياورد ، و حضرت على بن الحسين عليه السّلام مطالعه مىفرمودند كتاب احوال حضرت امير المؤمنين عليه السّلام را و به زمين مىگذاشتند و مىفرمود : كى طاقت اين عمل دارد « 1 » .\r\nو به سند ديگر منقول است كه : حضرت امير المؤمنين عليه السّلام روزى به نزد بزّازى\r\n\r\n\r\n","description":"","footnote":"\r\n( 1 ) بحار الانوار 16 / 277 - 278 ح 116 .\r\n","page_name":" 28 ","page_number":28},
  {"content":"\r\n\r\nرفتند ، و فرمودند : دو جامه به من به فروش ، آن مرد گفت : يا امير المؤمنين آنچه شما مىخواهيد من دارم ، چون ديدند كه آن شخص حضرت را شناخت به دكّان ديگر رفتند كه پسرى در آن دكّان بود كه حضرت را نمىشناخت ، و دو جامه خريدند يكى را به سه درهم - كه به حساب اين زمان صد و هفتاد و چهار دينار مىشود - و يكى را به دو درهم ، پس به قنبر فرمود : آن را كه به سه درهم خريده‌ام تو بردار ، و اين را كه به دو درهم خريده‌ام من بپوشم ، قنبر گفت : يا امير المؤمنين آنكه بهتر است تو به آن سزاوارترى كه بر منبر مىروى ، و در حضور مردم خطبه مىخوانى ، حضرت فرمود : تو جوانى و جوانان را خواهش اين امور مىباشد ، و من از خدا شرم مىدارم كه در پوشش خود را بر تو زيادتى دهم ، و از حضرت رسول صلّى اللّه عليه و آله شنيدم كه مىفرمود : از آنچه مىپوشيد به غلامان خود بپوشانيد ، و آنچه مىخوريد به ايشان بخورانيد ، چون پيراهن را پوشيدند آستينش را كشيدند دراز بود بريدند ، و فرمودند : كلاهى براى فقرا از آن بدوزند .\r\nپس چون پدر آن پسر به دكّان آمد يافت كه آن حضرت آمده و جامه‌اى خريده‌اند ، دو درهم را برداشت و به خدمت آن حضرت آمد ، و عرض كرد پسر من شما را نشناخته بود و دو درهم را از شما نفع گرفته است ، حضرت فرمود : به قيمتى راضى شديم و خريديم ديگر چيزى را پس نمىگيريم « 1 » .\r\nو منقول است كه : روزى عمرو بن حريث در موقع چاشت به خدمت حضرت امير المؤمنين عليه السّلام آمد ديد كه فضّه انبانى آورده كه مهر مبارك حضرت بر آن بود ، چون گشود از آنجا نان خشك پرسبوسى بيرون آورد ، عمرو گفت : اى فضّه چرا اين آرد را نپخته‌اى و پاكيزه نكرده‌اى ؟ گفت : پيشتر مىكردم مرا منع نمود ، و گاهى\r\n\r\n\r\n","description":"","footnote":"\r\n( 1 ) بحار الانوار 40 / 324 .\r\n","page_name":" 29 ","page_number":29},
  {"content":"\r\n\r\nطعام لذيذى در اين هميان داخل مىكردم براى همين مهر بر آن مىزنند ، پس حضرت آن نان را گرفتند در كاسه‌اى ريزه كردند آب بر آن ريختند ، و نمك بر آن پاشيدند و تناول فرمودند ، بعد از آن فرمودند : اين محاسن را براى خوردن به آتش جهنّم آشنا نمىكنم ، و اين مرا كافى است « 1 » .\r\nو در حديث ديگر منقول است : سويد بن غفله در روز عيدى به خدمت حضرت امير المؤمنين عليه السّلام آمد ، ديد نان خشكى و آردى با شير پخته نزد حضرت گذاشته است ، گفت : يا امير المؤمنين روز عيد اين است غذاى تو ؟ فرمود : اين عيدى است براى كسى كه از گناه آمرزيده باشد « 2 » .\r\nو حضرت صادق عليه السّلام فرمود : حضرت امير المؤمنين عليه السّلام هيزم و آب به دوش خود به خانه مىبردند ، و خانه را جاروب مىكردند ، و حضرت فاطمه عليها السّلام آسياب مىكردند و خمير مىكردند و مىپختند « 3 » .\r\nو به سند ديگر مروى است كه : حضرت در كوفه خرمائى خريده بودند ، و بر كنار ردا كرده و به خانه مىبردند ، اصحاب چون ديدند مبادرت نمودند كه از آن حضرت بگيرند و به خانه رسانند ، حضرت فرمود : صاحب‌خانه سزاوارتر است به بار ايشان برداشتن از ديگران « 4 » .\r\nو به روايت ديگر فرمود : از كمال كامل چيزى كم نمىشود كه نفعى خود به عيال خود برساند « 5 » .\r\n\r\n\r\n","description":"","footnote":"\r\n( 1 ) بحار الانوار 40 / 325 .\r\n( 2 ) بحار الانوار 40 / 326 .\r\n( 3 ) بحار الانوار 41 / 54 .\r\n( 4 ) بحار الانوار 41 / 54 .\r\n( 5 ) بحار الانوار 41 / 54 .\r\n","page_name":" 30 ","page_number":30},
  {"content":"\r\n\r\nو در روايات ديگر وارد شده است كه : حضرت امير المؤمنين عليه السّلام در پنج وقت پاى برهنه مىرفتند و نعلين را به دست چپ مىگرفتند : در عيد فطر واضحى كه به مصلّى مىرفتند ، و در روز جمعه كه به نماز مىرفتند ، و در موقعى كه به عيادت بيمارى يا تشييع جنازه مىرفتند ، و مىفرمودند : چون براى خدا مىروم مىخواهم پابرهنه باشم « 1 » .\r\nو منقول است كه : پياده و تنها در بازارها راه مىرفتند ، و اگر كسى راهى را گم كرده بود بر سر راهش مىرسانيدند ، و اگر به ضعيفى برمىخورد اعانتش مىفرمودند ، و اگر از مردم كسى قرآن را غلط مىخواند مىايستادند تا تعليمش مىفرمودند ، و اين آيه را مىخواندند كه مضمونش اين است : ما خانه آخرت را براى جماعتى مقرّر فرموده‌ايم كه بلندى و فساد در زمين نطلبند ، و عاقبت نيكو براى پرهيزكاران است « 2 » .\r\nو منقول است كه ابراهيم بن العبّاس گفت : نديدم و نشنيدم كسى را كه افضل از حضرت امام رضا عليه السّلام باشد ، و هرگز با كسى به خلاف آداب معاشرت نفرمود ، و هرگز سخن كسى را قطع نفرمود كه در ميان سخن او گويد ، و هرگز حاجت سائلى را رد نمىنمود ، و هرگز در حضور كسى پا دراز نفرمود ، و در مجلس تكيه نمىداد ، و هرگز خدمتكاران و غلامان خود را دشنام نمىداد ، و هرگز در خندهء آن حضرت صدا ظاهر نمىشد ، و غلامان و مهتران و دربانان و خدمتكاران خود را پيوسته بر سر خوان مىنشانيد ، و خواب بسيار كم مىفرمود ، و اكثر شبها را تمام به عبادت احيا مىفرمود ، و روزهء بسيار مىداشت ، و تصدّق بسيار مىنمود ، و اكثر تصدّقات\r\n\r\n\r\n","description":"","footnote":"\r\n( 1 ) بحار الانوار 41 / 54 .\r\n( 2 ) بحار الانوار 41 / 54 .\r\n","page_name":" 31 ","page_number":31},
  {"content":"\r\n\r\nآن حضرت در شبهاى تار بود « 1 » .\r\nو از محمّد بن عبّاد منقول است كه : حضرت امام رضا عليه السّلام در تابستانها بر روى حصير مىنشستند ، و در زمستانها بر روى پلاس ، و جامه‌هاى كهنه مىپوشيدند ، و چون به مجلس مردم مىآمدند زينت مىفرمودند « 2 » .\r\nو روايت كرده‌اند كه : روزى حضرت امام رضا عليه السّلام داخل حمّام شد ، شخصى در حمّام بود كه آن حضرت را نمىشناخت ، به حضرت خطاب كرد بيا كيسه بكش ، حضرت مبادرت فرمودند و مشغول كيسه كشيدن او شدند ، بعد از زمانى مردم در آمدند و حضرت را شناخت ، و مشغول معذرت شد ، حضرت دلدارى او فرمودند ، و مشغول بودند تا كيسهء او را تمام كشيدند « 3 » .\r\nو اخبار در بيان تواضع ايشان زياده از آن است كه در اين كتاب احصا توان نمود .\r\nقال : قلت : يا رسول اللّه الخائفون الخاضعون المتواضعون الذاكرون اللّه كثيرا هم يسبقون الناس الى الجنّة ؟ قال : لا ، و لكن فقراء المسلمين ، فانّهم يتخطّون رقاب الناس ، فيقول لهم خزنة الجنّة : كما أنتم حتّى تحاسبوا ، فيقولون : بم نحاسب ، فو اللّه ما ملكنا فنجور و نعدل ، و لا افيض علينا فنفيض و نبسط ، و لكنّا عبدنا ربّنا حتّى دعانا فأجبنا .\r\nابو ذر گفت : عرض كردم يا رسول اللّه صلّى اللّه عليه و آله : آيا جمعى كه از خدا خائف و\r\n\r\n\r\n","description":"","footnote":"\r\n( 1 ) بحار الانوار 49 / 90 - 91 ح 4 .\r\n( 2 ) بحار الانوار 49 / 89 ح 1 .\r\n( 3 ) بحار الانوار 49 / 99 ح 16 .\r\n","page_name":" 32 ","page_number":32},
  {"content":"\r\n\r\nترسانند ، و پيوسته در مقام خضوع و مذلّت و انقيادند نزد خداوند خود ، و در مقام تواضع و شكستگى ثابتند با خدا و خلق ، و ياد خدا بسيار مىكنند ، ايشان پيش از ديگران داخل بهشت خواهند شد ؟ حضرت فرمود : نه ، و ليكن فقراى مسلمان پيش از ديگران داخل بهشت خواهند شد ، به درستى كه ايشان در محشر پا بر گردن مردم خواهند گذاشت ، و صف‌هاى مردم را خواهند شكافت ، و رو به بهشت روانه خواهند شد ، پس خازنان بهشت به ايشان خواهند گفت : باشيد تا حساب شما را بكنند ، ايشان در جواب خواهند گفت : به چه چيز حساب ما را مىكنند ما حكومت و پادشاهى و منصبى نداشتيم كه از ما بپرسند عدالت كرده‌ايم يا جور و ظلم كرده‌ايم ، و مال زيادى به ما نداده بودند كه ما را حساب كنند كه عطا كرده‌ايم يا نگاه داشته‌ايم ، و ليكن در دنيا عبادت پروردگار خود كرديم تا وقتى كه خدا ما را به سوى خود خواند ، اجابت او كرديم و از دنيا بيرون آمديم .\r\n\r\n[ مدح فقر و فقرا و همنشينى ايشان 
  ]\r\nبدان كه احاديث در مدح فقر و فقرا و همنشينى ايشان ، و حرمت داشتن و مذمّت اهانت و خوارى ايشان بسيار است ، و احاديث نيز در مذمّت فقرا وارد شده است ، و همچنين در باب اغنيا احاديث بر مدح و مذمّت ايشان وارد شده است .\r\nو اكثر محقّقين جمع ميان اين احاديث به اين نحو كرده‌اند : فقرى كه ممدوح است فقر الى اللّه است ، و فقرى كه مذموم است فقر الى الناس است ، و غنائى كه ممدوح است غناى نفس است ، و غنائى كه مذموم است غناى به كثرت مال است كه با حرص و طمع باشد ، و از بعضى احاديث ظاهر مىشود فقرى كه مذموم است آن است كه آدمى در دين تنگ مايه باشد .\r\nو تحقيق اين مقام آن است كه : هر چيز كه حق سبحانه و تعالى در دنيا خلق فرموده ، و در ميان مردم مقرّر ساخته همه لطف و رحمت است ، و چون عالم تكليف و اختيار است ، هر چيز را دو جهت هست ، و حق تعالى آن چيز را براى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nجهت خير مقرّر فرموده ، و مردم وسيلهء جهت شر مىگردانند .\r\nمثل آنكه مال را حق تعالى در دنيا خلق فرموده كه آن را وسيلهء قوّت بر عبادت و تحصيل سعادات گردانند ، و جمعى به سبب ترك آن به انواع كمالات فائز گردند ، پس اگر مال نمىبود قوّت بر عبادت به هم نمىرسيد ، و ثوابى كه بر تصدّقات و خيرات مترتب مىشود حاصل نمىشد ، و اگر مال نمىبود ثوابى كه بر ترك مال حاصل مىشود حاصل نمىشد ، و ليكن اين مال را فتنه هم ساخته است كه به آن تحصيل انواع بديها مىتوان نمود ، و اين جهت را در آن براى اين مقرّر فرموده است كه بر تركش مثاب شوند ، امّا جمعى آن را وسيلهء غير آن كار مىكنند كه براى آن مخلوق شده است ، و باعث شقاوت ايشان مىشود ، پى هرجا كه مذمّت مال و غنا واقع شده است به سبب آن جهت شرّى است كه در آن هست ، و مردم آن را جهت شر مىكنند ، و اگرنه اصل آن جهت را حق تعالى براى وسيلهء خير مقرّر فرموده است ، و هرجا كه مدح آن واقع شده است به سبب آن جهات خيرى است كه در آن هست .\r\nو همچنين فقر و احتياج وسيله‌اى است براى تحصيل سعادات كه آدمى بر مشقّت آن صبر نمايد ، و به ثوابهاى عظيم فائز گردد ، و رو به خدا آورد ، و از خدا طلب نمايد ، و به سبب آن او را قرب حاصل شود ، و محتاج به محرّمات نشود ، و از براى خدا ترك نمايد ، و به اعلى درجهء زهد و ورع برسد ، و ليكن گاه است كه بر آن صبر نمىكنند ، و به سبب آن مرتكب سؤال از مخلوق مىشوند ، و آن از بدترين نقايص و عيبهاست ، و گاهى به سبب آن مرتكب محرّمات مىشوند ، و گاهى به سبب آن به خداوند خود بدگمان مىشوند و نسبت جور و ظلم به خدا مىدهند ، و\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nكافر مىشوند ، چنانچه در حديث وارد شده است كه : فقر نزديك است كفر باشد « 1 » .\r\nپس معلوم شد اصل فقر نعمت و رحمت است ، و ليكن گاه هست آدمى به اختيار خود آن را وسيلهء شقاوت مىنمايد ، پس هرجا كه مدح وارد شده است جهت خيرش را مدح فرموده‌اند ، و هرجا كه مذمّت وارد شده است جهت شرّش را مذمّت فرموده‌اند ، و چون نسبت به اكثر نفوس فقر و احتياج موجب صلاح است ، و توانگرى مورث طغيان و فساد ، لهذا مدح فقر پيشتر شده است ، و مذمّت غنا بيشتر فرموده‌اند ، چنانچه حق تعالى مىفرمايد : به درستى كه آدمى طغيان مىكند چون خود را مستغنى و بىنياز ديد ، يا گمان كرد كه بىنياز است « 2 » .\r\nو در اين آيه نكته‌اى به خاطر رسيده : چون محال است كه آدمى بىنياز شود ، بلكه هرچند غنىتر مىشود احتياجش بيشتر مىشود ، لهذا نفرموده وقتى كه مستغنى مىشود ، بلكه فرموده وقتى كه خود را مستغنى دانست و گمان كرد مستغنى شده است .\r\nو همچنين عبادات را حق‌تعالى براى اين مقرّر فرموده كه وسيلهء سعادات گردانند ، گاه باشد كسى عبادتى را وسيلهء شقاوتى گرداند ، و معاصى را براى اين مقرّر فرمود كه ترك آن را وسيلهء سعادات گردانند ، يا اگر به غفلت از ايشان صادر شود به توبه و ندامت از آن به مرتبهء عاليهء كمالات فائز گردند ، و اگر معصيت نمىبود كى مردم به ترك آن مثاب مىشدند ، و آن شكستگى و انكسار و عجز توبه‌كاران از كجا به هم مىرسيد ، و اگر ترك اولاى حضرت آدم و حضرت داود و\r\n\r\n\r\n","description":"","footnote":"\r\n( 1 ) اصول كافى 2 / 307 ح 4 .\r\n( 2 ) سورهء علق : 7 - 8 .\r\n","page_name":" 35 ","page_number":35},
  {"content":"\r\n\r\nساير انبيا نمىبود آن گريه و زاريها كه موجب قرب و كمالات نامتناهى گرديده از كجا حاصل مىشد .\r\nچنانچه واقع شده است كه اگر شما گناه نمىكرديد ، و قادر بر گناه نبوديد ، خدا خلق ديگر مىفرمود كه قادر بر گناه باشند ، و گناه از ايشان صادر شود ، و سخن در اينجا بسيار نازك مىشود ، و عقلها اكثر از ادراك اين معنى قاصر است ، مجملا اگر درست تفكّر كنى مىيابى كه هر چيز كه حق‌تعالى در اين عالم مقرّر فرموده همه عين صلاح بندگان است ، و همه لطف و رحمت است ، و ليكن بندگان به غير مصرفش صرف مىكنند .\r\nمثلا اگر بزرگى خانه‌اى براى كسى بفرمايد ، و ديوان خانهء نفيس براى او مقرّر سازد ، و آب‌ريزى در آنجا بفرمايد كه براى او بسازند ، و انواع ما يحتاج او از مساكن بسازند ، اگر ديوان‌خانه را آب‌ريز كند ، و آب‌ريز را مسكن خود كند ، و برود در ميان آب‌ريز بنشيند ، از صاحب‌خانه تقصيرى نخواهد بود ، و در اين مسائل كه فروع مسائل قضا و قدر است تفكّر ننمودن بهتر است ، و مجمل دانستن كه حق‌تعالى عليم حكيم است و ظالم نيست ، و آنچه مىكند عين عدالت و حكمت است ؛ زيرا تفكّر در اين باب موجب لغزشهاست ، و عقل اكثر مردم به آن احاطه نمىتواند كرد ، و ائمّه از تفكّر در اين باب نهى فرموده‌اند ، و چون جمع ميان اخبار بر وجه اجمال بيان شد بعضى از اخبار را نيز نقل كنيم .\r\nبه سند معتبر از حضرت امام جعفر صادق عليه السّلام منقول است كه فقراء مؤمنان در باغهاى بهشت خواهند بود ، و تنعّم خواهند فرمود پيش از اغنياى ايشان به چهل سال ، بعد از آن فرمود : براى تو مثلى بيان كنم مثل فقرا و اغنيا از بابت مثل دو كشتى است كه بر عشارى بگذرد ، و نظر كند يكى را ببيند خالى است و هيچ‌چيز ندارد مىگويد كه برو و نظر كند به ديگرى ببيند پر از متاع است مىگويد اين را نگاه\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nداريد تا عشورش را حساب كنيم « 1 » .\r\nو از حضرت رسول صلّى اللّه عليه و آله منقول است كه : دو چيز است فرزند آدم از آنها كراهت دارد : مرگ را كراهت دارد و راحت مؤمن از بلاها و فتنه‌ها در مرگ است ، و از كمى مال كراهت دارد ، و هرچند مال كمتر است حساب سبك‌تر است « 2 » .\r\nو حضرت امير المؤمنين عليه السّلام فرمود : هلاك كرد مردمان را دو چيز : خوف درويشى و فقر ، و طلب بزرگى و فخر « 3 » .\r\nو به سند متبر از حضرت امام موسى كاظم عليه السّلام منقول است كه : خفيف و سبك مشماريد فقيران شيعيان على بن ابى طالب و فرزندانش را ، به درستى كه يكى از ايشان در قيامت شفاعت مىكند مثل ربيعه و مضر را كه دو قبيلهء عظيمند از قبايل عرب « 4 » .\r\nو از حضرت صادق عليه السّلام منقول است كه : مصيبتهاى دنيا عطاهاى حق تعالى است ، و فقر را حق‌تعالى براى مؤمن در خزائن خود ضبط مىفرمايد « 5 » .\r\nو در حديث ديگر از حضرت رسول صلّى اللّه عليه و آله روايت فرمود : فقر امانتى است كه حق تعالى به خلق مىسپارد ، كسى كه آن را پنهان دارد خدا او را مثل ثواب كسى مىدهد كه روزها به روزه باشد ، و شبها به عبادت ايستد ، و كسى كه آن را اظهار نمايد به كسى كه قادر باشد بر قضاى حاجت او و نكند ، پس او را كشته است ، و نمىگويم او را به شمشير و نيزه كشته ، و ليكن به سبب جراحتى كه به دل او رسانيده\r\n\r\n\r\n","description":"","footnote":"\r\n( 1 ) اصول كافى 2 / 260 ح 1 .\r\n( 2 ) بحار الانوار 72 / 39 ح 33 .\r\n( 3 ) بحار الانوار 72 / 39 ح 34 .\r\n( 4 ) بحار الانوار 72 / 35 ح 27 .\r\n( 5 ) اصول كافى 2 / 260 ح 2 .\r\n","page_name":" 37 ","page_number":37},
  {"content":"\r\n\r\nاو را كشته است « 1 » .\r\nو از حضرت صادق عليه السّلام منقول است كه : هرچند ايمان آدمى زياده مىشود تنگى معيشت او بيشتر مىشود « 2 » .\r\nو فرمود : اگرنه اين بود كه مؤمنان در طلب روزى بر خدا الحاح مىكردند ، هرآينه ايشان را از حالى كه دارند به حالى تنگ‌تر نقل مىفرمود ، و حق تعالى دنيا را به كسى عطا نفرموده مگر براى عبرت ، و از كسى دور نكرده مگر براى آزمايش « 3 » .\r\nو در حديث ديگر فرمود : حق تعالى براى شيعيان ما در دولت‌هاى باطل مقرّر نفرموده است مگر قوت ضرورى ايشان را ، اگر خواهند به مشرق روند ، و اگر خواهند به مغرب روند زياده از اين به دستشان نمىآيد « 4 » .\r\nو در حديث ديگر فرمود : حق تعالى روز قيامت التفات مىفرمايد به سوى فقراى شيعيان ، مانند كسى كه معذرت از جمعى خواهد - و در حديث ديگر : مانند برادرى كه از برادرى عذر طلبد - و مىفرمايد : به عزّت و جلال خود قسم كه شما را فقير نكردم در دنيا براى اينكه شما نزد من خوار و ذليل بوديد ، و امروز خواهيد دانست كه با شما چه لطفها خواهم فرمود ، هركس كه به شما در دنيا توشه‌اى داده است و نيكى به شما كرده است دستش را بگيريد داخل بهشت كنيد .\r\nپس يكى از فقرا گويد : پروردگارا اهل دنيا در دنياى خود عيشها كردند ، و زنان خوب خواستگارى نمودند ، و جامه‌هاى ملايم نفيس پوشيدند ، و طعامهاى لذيذ خوردند ، و در خانه‌هاى نفيس نشستند ، و بر اسبان قيمتى سوار شدند ، امروز به ما\r\n\r\n\r\n","description":"","footnote":"\r\n( 1 ) اصول كافى 2 / 260 - 261 ح 3 .\r\n( 2 ) اصول كافى 2 / 261 ح 4 .\r\n( 3 ) اصول كافى 2 / 261 ح 5 و 6 .\r\n( 4 ) اصول كافى 2 / 261 ح 7 .\r\n","page_name":" 38 ","page_number":38},
  {"content":"\r\n\r\nعطا كن آنچه به ايشان عطا فرموده بودى ، حق سبحانه و تعالى در جواب فرمايد :\r\nبراى تو و هريك از ياران و امثال تو از فقرا مقرّر ساخته‌ام هفتاد برابر آنچه به اهل دنيا عطا كرده بودم از روزى كه دنيا را آفريده‌ام تا انقضاى دنيا « 1 » .\r\nو در حديث ديگر از آن حضرت منقول است كه : روزى شخص مال‌دارى با جامه‌هاى پاكيزه دربر داشت به خدمت حضرت رسول صلّى اللّه عليه و آله آمد و نشست ، و بعد از او مرد پريشانى كه جامه‌هاى چركين پوشيده بود آمد و در پهلوى آن مرد غنى نشست ، آن مرد جامه‌هاى خود را جمع كرد و از زير دامن او كشيد ، حضرت رسول صلّى اللّه عليه و آله فرمود : ترسيدى كه از فقر او چيزى به تو بچسبد ؟ گفت : نه ، فرمود :\r\nترسيدى از توانگرى تو چيزى به او برسد ؟ گفت : نه ، فرمود : ترسيدى جامه‌ات كثيف و چركين شود ؟ گفت : نه ، فرمود : پس چرا چنين كردى ؟ گفت : يا رسول اللّه مرا قرين بدى هست كه آن شيطان يا نفس امّاره است كه هر قبيحى را در نظر من زينت مىدهد ، و هر حسن و نيكوئى را در نظر من قبيح و زشت مىنمايد ، و اينك به تدارك اين عمل نصف مال خود را به اين مرد فقير عطا كردم ، حضرت از آن مرد پريشان پرسيدند كه : قبول مىكنى ؟ گفت : نه ، آن غنى پرسيد : چرا قبول نمىكنى ؟ گفت : مىترسم به آن بلا مبتلا شوم كه تو مبتلا شده‌اى « 2 » .\r\nو در حديث ديگر فرمود : حق تعالى به حضرت موسى وحى فرمود : اى موسى هرگاه ديدى كه فقر رو به تو آورده است بگو مرحبا به شعار صالحان ، و چون ديدى كه توانگرى رو به تو آورده است بگو گناهى كرده‌ام كه خدا مرا در دنيا به عقوبت آن گرفتار كرده است « 3 » .\r\n\r\n\r\n","description":"","footnote":"\r\n( 1 ) اصول كافى 2 / 261 - 262 ح 9 و ص 264 ح 18 .\r\n( 2 ) اصول كافى 2 / 262 - 263 ح 11 .\r\n( 3 ) اصول كافى 2 / 263 ح 12 .\r\n","page_name":" 39 ","page_number":39},
  {"content":"\r\n\r\nو به سند معتبر از حضرت رسول صلّى اللّه عليه و آله منقول است : خوشا به حال مساكين كه بر فقر خود صبر كنند ، ايشانند جمعى كه ملكوت آسمان و زمين را مشاهده مىكنند « 1 » .\r\nو فرمود : اى گروه مساكين به فقر خود راضى و خوشنود باشيد ، و چنان كنيد كه خدا از دل شما رضا را بيابد ، تا حق تعالى شما را ثواب عظيم بدهد بر فقر شما ، و اگر چنين نكنيد چندان ثواب نخواهيد داشت « 2 » .\r\nو از حضرت امام محمّد باقر عليه السّلام منقول است : چون روز قيمت شود منادى از جانب حق تعالى ندا كند : كجايند فقرا ؟ پس گروه بسيارى از مردم برخيزند ، پس حق تعالى ندا فرمايد : اى بندگان من ؟ گويند : لبيك اى پروردگار ما ، پس فرمايد :\r\nشما را در دنيا فقير نكردم براى اينكه رتبهء شما نزد من پست بود ، و ليكن مىخواستم درجهء شما را امروز بلند كنم برويد و صورتهاى مردم را ملاحظه كنيد ، هركس به شما نيكى و احسان كرده است آن احسان را به من كرده است ، از جانب من شما بهشت را به مكافات عمل ايشان بدهيد « 3 » .\r\nو از محمّد بن الحسين خزّاز منقول است كه حضرت صادق عليه السّلام به من فرمود : آيا به بازار مىروى ميوه‌ها و غير آنها از چيزها كه مىفروشند و قادر بر خريدن آنها نيستى آرزو مىكنى ؟ گفتم : بلى ، فرمود : به عدد هر چيزى كه مىبينى و قدرت بر خريد آنها ندارى يك حسنه در نامهء عملت مىنويسند « 4 » .\r\nو به سند صحيح از حضرت امام جعفر صادق عليه السّلام منقول است : چون روز\r\n\r\n\r\n","description":"","footnote":"\r\n( 1 ) اصول كافى 2 / 263 ح 13 .\r\n( 2 ) اصول كافى 2 / 263 ح 14 .\r\n( 3 ) اصول كافى 2 / 263 ح 15 .\r\n( 4 ) اصول كافى 2 / 264 ح 17 .\r\n","page_name":" 40 ","page_number":40},
  {"content":"\r\n\r\nقيامت مىشود گروهى از صحراى محشر برمىخيزند ، و مىآيند تا در بهشت ، و در بهشت را مىكوبند ، پس خازنان بهشت به ايشان مىگويند : شما كيستيد ؟\r\nمىگويند : مائيم فقرا ، مىگويند : آيا پيش از حساب مىخواهيد داخل بهشت شويد ؟ مىگويند : چيزى به ما نداده بودند كه ما را بر آن حساب كنند ، در اين حال از جانب ربّ العزّه ندا رسد : راست مىگويند ايشان را داخل بهشت كنيد « 1 » .\r\nو حضرت امام موسى كاظم عليه السّلام فرمود : حق سبحانه و تعالى مىفرمايد : من توانگران را غنى نكرده‌ام براى اينكه نزد من گرامى بودند ، و فقيران را فقير نكردم براى اينكه نزد من بىمقدار بودند ، و ليكن فقيران را وسيلهء ابتلا و امتحان اغنيا گردانيدم ، و اگر فقرا در دنيا نمىبودند اغنيا مستوجب بهشت نمىشدند « 2 » .\r\nو حضرت صادق عليه السّلام فرمود : مال‌داران شيعيان ما امينان مايند بر محتاجان ايشان ، پس از براى ما فقيران را محافظت نمائيد تا خدا شما را محافظت نمايد « 3 » .\r\nو به سند صحيح منقول است كه امير المؤمنين عليه السّلام فرمود : فقر و بىچيزى مؤمنان را بيشتر زينت مىدهد از لجام نفيسى كه عذار اسب را زينت دهد « 4 » .\r\nو در حديث ديگر فرمود : فقر مرگ بزرگ است « 5 » .\r\nو حضرت صادق عليه السّلام فرمود : فقر مرگ سرخ است ، راوى پرسيد : فقر از دينار و درهم را مىفرمائيد ؟ فرمود : نه و ليكن مراد فقر دين است « 6 » .\r\nو از حضرت صادق عليه السّلام منقول است كه : هركه سبك شمارد و خفيف كند فقير\r\n\r\n\r\n","description":"","footnote":"\r\n( 1 ) اصول كافى 2 / 264 ح 19 .\r\n( 2 ) اصول كافى 2 / 265 ح 20 .\r\n( 3 ) اصول كافى 2 / 265 ح 21 .\r\n( 4 ) اصول كافى 2 / 265 ح 22 .\r\n( 5 ) بحار الانوار 72 / 45 ح 54 .\r\n( 6 ) اصول كافى 2 / 266 ح 2 .\r\n","page_name":" 41 ","page_number":41},
  {"content":"\r\n\r\nمسلمانى را ، البتّه حق‌تعالى را سبك شمرده است ، و خدا او را در روز قيامت خفيف و سبك مىدارد ، مگر اينكه از اين عمل توبه كند ، و هركه فقير مسلمانى را گرامى دارد ، چون خدا را روز قيامت ملاقات نمايد از او راضى باشد « 1 » .\r\nو حضرت امام رضا عليه السّلام فرمود : هركه ملاقات نمايد فقير مسلمانى را و بر او سلام كند بر خلاف سلامى كه به اغنيا مىكند ، چون در قيامت خدا را ملاقات نمايد يعنى به مقام حساب آيد از او در خشم باشد « 2 » .\r\nيا أبا ذر انّ الدنيا مشغلة للقلوب و الأبدان ، و انّ اللّه تبارك و تعالى سائلنا عمّا نعّمنا في حلاله ، فكيف بما نعّمنا في حرامه .\r\nيا أبا ذر انّي قد دعوت اللّه جلّ جلاله أن يجعل رزق من يحبّني الكفاف ، و أن يعطي من يبغضني كثرة المال و الولد .\r\nاى ابو ذر دنيا مشغول كنندهء دلها و بدنهاست از ياد خدا و كار خدا ، و به درستى كه حق تعالى از ما سؤال خواهد كرد از آنچه تنعّم كرده باشيم در حلال او ، پس چگونه از ما سؤال ننمايد از آنچه تنعّم كرده باشيم در حرام او .\r\n\r\n[ مدح كفاف 
  ]\r\nاى ابو ذر من از خدا سؤال كردم كه بگرداند روزى هركس كه مرا دوست دارد به قدر كفاف ، و عطا فرمايد به كسى كه مرا دشمن دارد بسيارى مال و فرزند .\r\nبدان كه اين حديث دلالت مىكند بر اينكه بر حلال نيز حساب مىباشد ، و سابقا احاديث گذشت كه بر صرف كردن حلال مؤمنان را حساب نمىكنند ، و ممكن است مراد از مؤمنان در آنجا مؤمنان خالص باشد ، و در اينجا مراد از اينكه از\r\n\r\n\r\n","description":"","footnote":"\r\n( 1 ) بحار الانوار 72 / 37 - 38 ح 30 .\r\n( 2 ) بحار الانوار 72 / 38 ح 31 .\r\n","page_name":" 42 ","page_number":42},
  {"content":"\r\n\r\nما سؤال مىكنند اين باشد كه از بعضى از افراد مسلمانان سؤال مىكنند ، يا آنكه مراد از حساب نكردن آن باشد كه تقاصّ از حسنات ايشان به ازاى آن نمىكنند ، و مراد از سؤال كردن اين باشد كه تفحّص آنها مىفرمايد .\r\nو بدان كه احاديث در مدح كفاف بسيار واقع شده است .\r\nچنانچه منقول است از حضرت على بن الحسين عليه السّلام كه : رسول خدا صلّى اللّه عليه و آله گذشتند به شبانى كه شترى چند داشت و مىچرانيد ، از او شير طلبيدند ، در جواب گفت : آنچه در پستانهاى شتران است چاشت مردم قبيله است ، و آنچه در ظرفهاست پسين مىخورند ، حضرت فرمود : خداوندا مال و فرزندش را بسيار كن ، پس گذشتند به شبان ديگر كه گوسفندان خود را مىچرانيد ، و از او شير طلبيدند ، او آنچه در پستانهاى شتران بود دوشيد با آنچه در ظرفها بود خدمت حضرت فرستاد ، و يك گوسفند نيز به هديّه فرستاد و گفت : اين نزد ما حاضر بود ، و اگر زياده احتياج است ديگر بفرستم ، حضرت فرمود : خداوندا به قدر كفاف او را روزى بده ، بعضى از اصحاب عرض كردند : يا رسول اللّه براى كسى كه سؤال تو را رد كرد دعائى كردى كه ما همه آن را مىخواهيم ، و براى كسى كه حاجت تو را برآورد دعائى فرمودى كه همهء ما از آن كراهت داريم ، حضرت فرمود : آنچه از دنيا كم و كافى باشد بهتر است از آنچه زياده باشد و آدمى را از ياد خدا غافل كند ، خداوندا محمّد و آل محمّد را به قدر كفاف روزى بده « 1 » .\r\nو به سند معتبر از حضرت صادق عليه السّلام منقول است كه : حضرت رسول صلّى اللّه عليه و آله فرمود : خداوندا روزى كن محمّد و آل محمّد را ، و هركه ايشان را دوست دارد ، عفّت از محرّمات و شبهات ، و كفاف در روزى ، و قسمت كن كسى را كه دشمن\r\n\r\n\r\n","description":"","footnote":"\r\n( 1 ) اصول كافى 2 / 140 - 141 ح 4 .\r\n","page_name":" 43 ","page_number":43},
  {"content":"\r\n\r\nمحمّد و آل او باشد بسيارى مال و فرزند « 1 » .\r\nو به سند ديگر از حضرت صادق عليه السّلام منقول است : خداوند عزّ و جلّ مىفرمايد :\r\nبندهء مؤمن محزون مىشود از اينكه من روزى را بر او تنگ مىكنم ، و حال آنكه باعث زيادتى قرب او مىشود به سوى من ، و خوشحال مىشود بندهء مؤمن كه روزى را بر او فراخ گردانم ، و حال آنكه باعث دورى او مىشود از من « 2 » .\r\nو در حديث ديگر فرمود : خداوند عالميان مىفرمايد : خوشحال‌ترين مردم و مقرّب‌ترين ايشان نزد من بندهء مؤمنى است كه بهرهء عظيم از صلاح داشته باشد ، و نيكو عبادت پروردگار خود كند ، و در پنهانى بندگى خدا كند ، و در ميان مردم گم‌نام باشد ، و انگشت نما نباشد ، و روزى او به قدر كفاف باشد ، و صبر كند بر آن و به زودى مرگ او رسد و ميراثش كم باشد ، و گريه‌كنندگانش كم باشند « 3 » .\r\nيا أبا ذر طوبى للزاهدين في الدنيا الراغبين في الآخرة ، الذين اتّخذوا أرض اللّه بساطا ، و ترابها فراشا ، و ماءها طيبا ، و اتّخذوا كتاب اللّه شعارا ، و دعاءه دثارا ، يقرضون الدنيا قرضا .\r\nيا أبا ذر حرث الآخرة العمل الصالح ، و حرث الدنيا المال و البنون .\r\nاى ابو ذر خوشا حال جمعى كه زهد در دنيا اختيار نموده‌اند ، و ترك دنيا كرده‌اند ، و به سوى آخرت و اعمالى كه موجب سعادت آخرت است رغبت نموده‌اند ، و ايشان گروهىاند كه زمين خدا را بساط خود ساخته‌اند ، و خاك زمين را\r\n\r\n\r\n","description":"","footnote":"\r\n( 1 ) اصول كافى 2 / 140 ح 3 .\r\n( 2 ) اصول كافى 2 / 141 ح 5 .\r\n( 3 ) اصول كافى 2 / 140 ح 1 .\r\n","page_name":" 44 ","page_number":44},
  {"content":"\r\n\r\nفرش و بستر خود قرار داده‌اند ، و از بوى خوش به آب قناعت كرده‌اند كه خود را به آب از بوهاى بد پاك مىكنند ، و كتاب خدا را پيراهن تن خود گردانيده‌اند ، و پيوسته تلاوت مىكنند و به آن عمل مىنمايند ، و دعا و تضرّع به درگاه خدا را لباس خود ساخته‌اند ، كه هرگز از خود جدا نمىكنند ، و دنيا را از خود بريده‌اند بريدنى ، يا آنكه قرض مىدهند قرض دادنى كه در آخرت عوض بگيرند .\r\n\r\n[ ارزش عمل صالح و خالص 
  ]\r\nاى ابو ذر زراعت آخرت عمل صالح است ، و زراعت دنيا مال و فرزندان است .\r\nحضرت در اينجا اشاره فرموده به تفسير آن آيه كه  مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ وَ مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ  « 1 »\r\nترجمه‌اش اين است : هركه اراده نمايد در دنيا كشت آخرت را ، يعنى عمل چندى را كه موجب ثواب آخرت باشد ، در اين نشأه تحصيل نمايد ، و تخم ايمان در بوستان دل بكارد ، و به آب اعمال صالحه آن را پرورش دهد ، تا در عرصهء قيامت حاصل آن را بردارد ، و زياده كنيم براى او در كشت او ، يعنى : بدهيم او را به عوض آن از ده تا هفتصد و زياده بر آن ، يا آنكه او را توفيق زيادتى خيرات كرامت كنيم ، و هركه اراده نمايد زراعت و كشت دنيا را يعنى در اعمال و افعال پيوسته غرضش تحصيل دنيا باشد مىدهيم او را بهره و نصيبى از دنيا به قدر مقتضاى حكمت و مصلحت ، و او را در آخرت بهره‌اى نخواهد بود .\r\nو حاصلش آن است ، هركه عملى براى آخرت كند در عمل خود موفّق مىشود ، و ميامين بركات آن به روزگار او عايد مىگردد ، و در آخرت حسنات او مضاعف مىشود ، و هركه عمل او از براى دنيا باشد روزى مقرّر به او مىرسد اما نه\r\n\r\n\r\n","description":"","footnote":"\r\n( 1 ) سورهء شورى : 20 .\r\n","page_name":" 45 ","page_number":45},
  {"content":"\r\n\r\nبر وجهى كه مدّعاى او باشد ، و مانند شيطان ثواب خود را در دنيا مىيابد ، و او را در آخرت هيچ بهره‌اى نخواهد بود .\r\nو لهذا افعال رياكاران و اصحاب بدعت در دنيا چند روزى به مدد شيطان به ايشان نفعى مىرساند و در آخرت محرومند ، و جمعى كه نيّت خود را براى خدا خالص كرده‌اند غالب اوقات در دنيا بر اعمال ايشان ثمره‌اى مترتّب نمىشود تا مزد خود را در آخرت كامل بيابند ، و در دنيا عمل ايشان مشوب به اغراض فاسدهء دنيوى نباشد ؛ زيرا هيچ عملى را حق تعالى بىمزد نكرده است ، حتّى كافران هند كه زحمتهاى رياضت شاقّه براى امور فاسدهء دنيا مىكشند چنانچه مىشنويم به آن مطلب فاسد مىرسند ، مثل اين‌كه مىخواهند ايشان را كشف سفليات حاصل شود ، و گاه هست به آن مطلب خود مىرسند چون از سعادات آخرت محرومند .\r\nو بسا باشد مسلمانى از روى اخلاص خدا را سالها عبادت كند ، و حق‌تعالى اين معنى را به او ندهد ؛ زيرا ثواب او را در آخرت ذخيره فرموده ، و مصلحت او را نمىداند كه در دنيا به او بدهد ؛ زيرا اين معنى باعث انانيّت و عجب او مىشود ، و از خدا باز مىماند .\r\nحتّى آنكه در حديث وارد شده است : ايمان مؤمن كه كامل باشد حق‌تعالى خواب ديدن را هم از او مسدود مىگرداند .\r\nو به سند معتبر از حضرت صادق عليه السّلام منقول است : به درستى كه مؤمن نيكى كه مىكند مردم شكر او نمىكنند ، و احسان او در ميان خلق مشهور نمىشود ؛ زيرا كه چون از براى خدا مىكند نيكى و معروف او به آسمان بالا مىرود ، و در زمين پهن نمىشود ، و نيكى و احسان كافر را شكر مىكنند ؛ زيرا كه معروف و نيكى او از براى مردم است ، و در ميان مردم منتشر مىشود ، و به آسمان بالا نمىرود ، و مقبول\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nالهى نمىشود « 1 » .\r\nو در حديث ديگر از امام موسى كاظم عليه السّلام منقول است كه : حضرت رسول صلّى اللّه عليه و آله را كفران نعمت مىكردند ، و شكر احسان او نمىكردند ، با اينكه حقّ نعمت و احسان بر قرشى و عربى و عجمى داشت ، و چه كس معروف و نيكيش بر خلق زياده از آن حضرت بود ، و همچنين ما اهل بيت را كفران مىكنند ، و شكر نيكى و احسان ما را مرعى نمىدارند ، و نيكان مؤمنان نيز چنين‌اند كه احسانها و نيكىهاى ايشان را كسى شكر نمىكند « 2 » .\r\nو ايضا منقول است كه مفضّل بن عمر به حضرت امام جعفر صادق عليه السّلام عرض نمود : جمعى از علماى عامّه كه نزد مايند مىگويند چون حق‌تعالى بنده‌اى را دوست داشت ملكى از آسمان براى رفعت شأن او ندا مىكند كه خدا فلان شخص را دوست مىدارد شما او را دوست داريد ، پس محبّت او در دلهاى مردم مىافتد ، و هر بنده‌اى را كه دشمن داشت منادى از آسمان ندا مىكند كه حق‌تعالى فلان شخص را دشمن مىدارد شما او را دشمن داريد ، پس عداوت او در دلهاى مردم افتد ، چون اين را گفتم حضرت راست نشستند ، و سه مرتبه به دست اشاره نمودند ، و گفتند : نه چنين نيست كه ايشان مىگويند ، و ليكن چون حق‌تعالى بنده‌اى را دوست داشت مردم را در زمين وامىدارد كه به عداوت و دشمنى او مشغول مىشوند ، و بد او را مىگويند ، پس آنها گناهكار مىشوند و موجب ثواب و اجر او مىشود ، و چون بنده‌اى را دشمن دارد او را محبوب مردم مىگرداند كه به ناحق مدد او كنند ، و او و مدح‌كنندگان او هر دو گناهكار باشند ، بعد از آن فرمود :\r\n\r\n\r\n","description":"","footnote":"\r\n( 1 ) بحار الانوار 67 / 259 ح 1 .\r\n( 2 ) بحار الانوار 67 / 260 ح 2 .\r\n","page_name":" 47 ","page_number":47},
  {"content":"\r\n\r\nچه كس نزد خدا محبوب‌تر از حضرت يحيى بن زكريّا بود مردم با او عداوت كردند تا او را كشتند ، و كدام بنده نزد خدا محبوب‌تر از حضرت على بن ابى طالب بود ، از مردم آن آزارها را كشيد كه مىدانى ، و چه كس نزد خدا محبوب‌تر از حضرت حسين بن على عليه السّلام بود ، مردم آزار او كردند تا او را شهيد نمودند « 1 » .\r\nو بدان كه در فقرات فرمايشات حضرت رسول صلّى اللّه عليه و آله اشعار فرموده‌اند به فضيلت قرآن بر دعا ؛ زيرا فرموده‌اند : قرآن را شعار خود كرده‌اند ، و دعا را دثار خود نموده‌اند ، و شعار جامهء ملاصق بدن را مىگويند ، و دثار را بر جامهء ديگر كه بر بالاى آن پوشند اطلاق مىكنند ، و جامهء ملاصق بدن اختصاصش به آدمى بيشتر مىباشد ، و احاديث در اين باب اختلاف دارد ، از بعضى احاديث افضليّت قرآن ظاهر مىشود ، و از بعضى افضليّت دعا ، و بعضى چنين جمع كرده‌اند كه اگر معنى قرآن را يابد قرآن بهتر است ، و اگرنه دعا ، و بعضى برعكس گفته‌اند .\r\nو آنچه اين خاكسار را به خاطر مىرسد آن است كه : نسبت به احوال مختلف مىباشد ، و آدمى بايد طبيب نفس خود باشد ، و در هر حالى آنچه مناسب آن داند خود را بر آن بدارد و گاه است كه آدمى را حالتى بهم مىرسد كه قرآن آدمى را بيشتر مرغوب است ، و گاه است كه آدمى را دعا بيشتر به اصلاح مىآورد ، و گاه است كه ميان دعاها دعاى خاصّى آدمى را باعث قرب مىشود ، مثل آنكه گاه هست كه آدمى در مقام خوف است ، اگر خوف سهلى دارد ، مناسب آن است كه دعاهائى كه مشتمل بر تخويف است بخواند ، تا چون مادّه‌اش مستعد شده است باعث كمال آن صفت گردد ، و اگر خوف بسيار دارد دعاهاى رجا بخواند كه خوف بسيار به يأس مىانجامد ، و همچنين در باب رجا و ساير صفات نفسانى ، و همچنين در باب قرآن\r\n\r\n\r\n","description":"","footnote":"\r\n( 1 ) بحار الانوار 67 / 260 .\r\n","page_name":" 48 ","page_number":48},
  {"content":"\r\n\r\nخواندن ، و بسيار است كه آدمى آيه يا دعائى را مكرّر خوانده است و چندان در آن تأثير نكرده است ، و در بعضى احوال كه موافق حال او افتاد چندان در او تأثير مىكند كه فوق او متصوّر نيست ، و چندان از آن معارف بر او فائض مىشود كه احصا نمىتوان نمود ، و در اين باب سخن بسيار و عرصهء سخن تنگ است ، اگر خدا خواهد در محلّ مناسب بيان شود انشاء اللّه تعالى .\r\nيا أبا ذر انّ ربّي أخبرني ، فقال : و عزّتي و جلالي ما أدرك العابدون درك البكاء عندي ، و انّي لأبني لهم في الرفيق الأعلى قصرا لا يشركهم فيه أحد ، قال : قلت : يا رسول اللّه أيّ المؤمنين أكيس ؟\r\nقال : أكثرهم للموت ذاكرا و أحسنهم له استعدادا .\r\nيا أبا ذر اذا دخل النور القلب انفسح القلب و استوسع ، قلت : فما علامة ذلك بأبي أنت و أمّي يا رسول اللّه ؟ قال : الانابة الى دار الخلود ، و التجافي عن دار الغرور ، و الاستعداد للموت قبل نزوله .\r\nاى ابو ذر به درستى كه پروردگار من مرا خبر داد و فرمود : به عزّت و جلال خود قسم مىخورم كه نمىيابند عابدان از هيچ عملى آنچه از گريه مىيابند نزد من از ثواب و قرب ، و به درستى كه من از براى ايشان بنا مىكنم در اعلاى مراتب بهشت در جوار پيغمبران و مقرّبان خود قصرى را كه هيچ‌كس در آن قصر و مرتبه با ايشان شريك نباشد ، ابو ذر گفت : يا رسول اللّه كدام يك از مؤمنان زيرك‌تر و عاقل‌ترند ؟\r\nفرمود : آنان كه ياد مرگ بيشتر مىكنند ، و تهيّهء آن را نيكوتر درست مىكنند .\r\nاى ابو ذر چون نور در دل آدمى داخل شد آن دل گشاده و فراخ مىشود ، ابو ذر گفت : علامت اين حال چيست پدر و مادرم فداى تو باد يا رسول اللّه ؟ فرمود :\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nعلامت منوّر بودن و گشادگى دل ميل آدمى است به سوى آخرت كه خانهء جاويد است ، و رجوع كردن به كارى كه براى آن خانه به كار آيد ، و پهلو تهى كردن از دنيا كه خانهء فريب و مكر و غفلت است ، و مستعدّ و مهيّا شدن براى مرگ پيش از آنكه برسد .\r\nبدان كه احاديث در باب فضل گريستن براى خدا را سابقا ايراد كرديم ، و از عقل و شرع معلوم است كه تضرّع به درگاه بىنياز مورث سعادت دنيا و آخرت است ، و گريه را مراتب بسيار است ، و هركس در خور مرتبهء خود از آن بهره‌اى مىبرد ، يكى مىگريد و نان از خدا مىطلبد ، و ديگرى خلاصى از جهنّم مىطلبد ، و ديگرى بهشت مىطلبد ، و ديگرى قرب مىطلبد تا به مرتبهء محبّان كه از هر قطره‌اى صد هزار لذّت مىبرند ، و هيچ لذّتى را به اين برابر نمىكنند ، و چنانچه در آخرت كسى شريك قصر ايشان نيست ، در دنيا نيز كسى از لذّت ايشان خبر ندارد .\r\nو احاديث در باب ياد مرگ كردن ، و به اعمال صالحه مهيّاى آمدن مرگ شدن كه چون در رسد آدمى را حسرت نباشد نيز گذشت ، و معنى دل را نيز بيان كرديم ، و روشنى دل به علم و معرفت و محبّت و نيّات صادقه و صفات حسنه مىباشد ؛ زيرا چنانچه روشنيهاى ظاهرى ديدهء ظاهرى را بينا مىكند كه تميز كند ميان اشياء و حقيقت الوان و اشخاص را بداند و راههاى ظاهرى را گم نكند ، همچنين علم و معارف موجب اين است كه ديدهء دل بينا شود ، و نفس ناطقهء انسانى كه از آن تعبير به قلب مىكنند تميز ميان نيك و بد بكند ، و راه حق را بيابد و گم نكند .\r\nو همچنين هريك از صفات حسنه و نيّات صحيحه كه او را با اعمال شايسته راهنمائى مىنمايند به منزلهء چراغى و مشعلى بلكه خورشيدىاند براى نفس ، و با اين انوار در دلهاى كاملان چراغانى است از علم و معرفت و انواع كمالات روحانى ، و گشادگى دل كنايه از استعداد قبول حق و معارف الهى است ؛ زيرا كه دلهاى اشقياء\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمانند ظرفى است ميان‌پر كه گنجايش هيچ‌چيز نداشته باشد ، لهذا هيچ هدايتى در آن داخل نمىشود ، و قبول هيچ حقّى نمىكند .\r\nو دلهاى مؤمنان در گنجايش معارف مختلف است به سبب كمال و نقص ايشان در مراتب ايمان ، بعضى از بابت پياله‌اى است كه گنجايش اندكى از علوم و معارف دارد ، و اگر زياده از قدر حوصله‌اش بر آن بريزند از سر بدر مىرود ، و از بسيارى عبادات و كمالات وسعت زياده مىشود ، و استعداد قبول معارف بيشتر مىشود ، تا آنكه به منزلهء دريائى مىشود كه هرچند نهرهاى حقايق بر آن بريزند مطلقا او را از خانه بدر نمىبرد ، و آن انوار معنوى سبب گشادگى مىشود ، و اين گشادگى سبب ادراك قبول مىگردد كه قبايح دنيا و بديهاى دنيا را بداند ، و ترك آنها نمايد ، و محاسن اعمال حسنه و درجات رفيعهء آخرت و كمالات معنوى را دانسته طالب آنها شود ، و به تحصيل آنها خود را مستعدّ مرگ گرداند .\r\nيا أبا ذر اتّق اللّه و لا ترى الناس أنّك تخشى اللّه ، فيكرموك و قلبك فاجر .\r\nيا أبا ذر ليكن لك في كلّ شيء نيّة حتّى في النوم و الأكل .\r\nيا أبا ذر ليعظم جلال اللّه في صدرك ، فلا تذكره كما يذكره الجاهل عند الكلب اللهمّ اخزه ، و عند الخزير اللهمّ اخزه .\r\nاى ابو ذر از مناهى خدا بپرهيز و از خدا بترس ، و به مردم چنين منما كه از خدا مىترسى براى اينكه تو را گرامى دارند ، و دلت مايل به فجور و بديها باشد .\r\n\r\n[ مذمت ريا 
  ]\r\nاى ابو ذر بايد تو را كارى كه كنى نيّت قربتى باشد كه همهء كارها را از براى خدا كنى حتّى خواب كردن و چيز خوردن را .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاى ابو ذر بايد در دل تو جلال بزرگوارى خدا باشد ، و او را سبك ياد نكنى چنانچه جاهلان وقتى سگ را ديدند مىگويند خدايا آن را خوار كن ، و چون به خوك برخوردند مىگويند خداوندا آن را خوار كن .\r\nو احاديث در مذمّت ريا را در اوّل كتاب ايراد نموديم .\r\nو از حضرت امام موسى كاظم عليه السّلام منقول است كه : حضرت عيسى عليه السّلام به حواريان فرمود : به حقّ و راستى مىگويم به كار شما نمىآيد كه ظاهر خود را نيك كنيد تا خوش آينده باشد ، و دلهاى شما فاسد باشد ، و پست بدن خود را پاكيزه كنيد ، و دلهاى شما كثيف و پرچرك باشد ، و مباشيد مثل غربال كه آرد خوب را از خود بيرون مىكند و نخاله و سبوس را در ميان خود نگاه مىدارد ، همچنين شما كلام حكمت را از دهان خود بيرون مىآوريد براى مردم و كينه و بديها را در سينهء خود نگاه مىداريد ، اى بندگان دنيا مثل شما مثل چراغ است كه مردم را روشنى مىدهد و خود را مىسوزاند ، اى گروه بنى اسرائيل در مجالس علما برويد و لو اينكه به زانو راه رويد خود را به آن مجالس برسانيد ، به درستى كه حق‌تعالى زنده مىكند دلهاى مرده را به نور حكمت ، چنانچه زنده مىكند زمينهاى مرده را به بارانهاى درشت قطره .\r\nو به سند معتبر از حضرت امير المؤمنين عليه السّلام منقول است : خوشا حال بندهء گمنامى كه مردم اعتنا به شأن او نكنند ، او مردم را شناسد و مردم او را نشناسند ، و حق‌تعالى او را شناسد و از او خوشنود باشد ، اين جماعت چراغهاى راه هدايتند كه حق‌تعالى به بركت ايشان دفع مىكند هر فتنه و تاريك‌كننده‌اى كه مرد را به شبهه اندازد ، و براى ايشان مىگشايد در هر رحمتى را ، ايشان افشاى اسرار ائمّهء خود را\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nنمىكنند ، و جفاكار و رياكننده نيستند « 1 » .\r\nو بدان كه كسى كه عظمت الهى در نفس او مستقر گرديده ، و پستى دنيا و اهل دنيا بر او ظاهر شده ، و قدر اوقات عمر عزيز خود را دانست ، در هر امرى تا رضاى خدا را در آن نداند و نيابد كه به كار آخرت او مىآيد متوجّه آن كار نمىشود ، و عمر خود را به بطالت ضايع نمىكند .\r\nپس اگر خواهد چيزى بخورد چون منظور اصلى او در تحصيل آخرت است ، براى اين طعام مىخورد كه از عبادت الهى ضعيف نشود ، و او را قوّت بندگى بهم رسد ، و اگر اين معنى به حسب واقع منظور او باشد فقط گذرانيدن در خاطر نباشد طعام خوردن او به اين نيّت عبادت است ، و اين طعام همه نور مىشود ، و قوّتى كه از او حاصل مىشود صرف بندگى خدا مىشود ، و همچنين خواب را براى اين مىكند كه در موقع عبادت حضور قلب داشته باشد ، و عمل به فرمودهء الهى كرده باشد تا بدن و عقل او ضعيف نشود ، و اگر به بيت الخلا مىرود براى اين مىرود كه خود را از كثافات و نجاسات پاكيزه كند ، تا در وقت عبادت مطهّر و مصفّا باشد ، و با حضور قلب نماز تواند كرد .\r\nو مجملى از تحقيق اين مقام در اوّل كتاب گذشت ، و در اين مقام جناب مقدّس نبوى به اين معنى اشاره فرموده‌اند كه بايد تو را در هر كارى نيّتى باشد ، و هيچ كار را بىنيّت قربت بجا نياورى ، حتى در خواب كردن و طعام خوردن .\r\nو آنچه حضرت فرموده‌اند كه بايد عظمت الهى را ملاحظه نمائى ، و خدا را در مقامهاى سهل ذكر نكنى ، مراد اين است كه از روى بىاعتنائى در هر مقام خدا را ياد نكنى بىآنكه غرض تو ياد خدا يا توسّل به او باشد ، و اگرنه گذشت كه ذكر خدا در\r\n\r\n\r\n","description":"","footnote":"\r\n( 1 ) اصول كافى 2 / 225 ح 11 .\r\n","page_name":" 53 ","page_number":53},
  {"content":"\r\n\r\nهر حالى خوب است ، و در احاديث وارد است كه در صغير و كبير امور بايد به خدا متوسّل باشند ، و از او استعانت جويند ، و جميع حاجات خود را از خرد و بزرگ از او سؤال نمايند ، و اين معنى عين تعظيم الهى است ، كه خود و قدرت و توانائى خود را ناچيز داند ، و در جميع امور خود را محتاج خداوند خود داند ، و بداند كه حوائج كوچك و بزرگ نزد قدرت او يك نسبت دارد ، و تفصيل اين معنى انشاء اللّه بعد از اين مذكور خواهد شد .\r\n\r\n[ توصيف جهنم و عذاب آن 
  ]\r\nيا أبا ذر انّ للّه ملائكة قياما من خيفته ، ما رفعوا رؤسهم حتّى ينفخ في الصور النفخة الآخرة ، فيقولون جميعا : سبحانك و بحمدك ما عبدنا كما ينبغي لك أن تعبد . و لو كان لرجل عمل سبعين نبيّا لاستقلّ عمله من شدّة ما يرى يومئذ ، و لو أنّ دلوا صبّت من غسلين في مطلع الشمس لغلت منه جماجم من في مغربها ، و لو زفرت جهنّم زفرة لم يبق ملك مقرّب و لا نبيّ مرسل الّا خرّ جاثيا على ركبتيه ، يقول : ربّي نفسي نفسي حتّى ينسى ابراهيم اسحاق عليهما السّلام يقول : يا ربّ أنا خليلك ابراهيم فلا تنسني .\r\nاى ابو ذر به درستى كه حق‌تعالى را ملكى چند هست كه پيوسته ايستاده‌اند از خوف الهى سر بالا نمىكنند ، تا روزى كه در صور بدمند دميدن آخر كه همگى خلق به آن زنده مىشوند ، پس جميع ملائكه در آن حال مىگويند : خداوندا تو را منزّه مىدانيم از جميع نقايص و عيبها ، و از اينكه عبادت ما قابل درگاه تو باشد ، و تو را بر جميع نعمتها شكر مىكنيم ، و عبادت تو نكرده‌ايم چنانچه سزاوار است تو را عبادت كنند ، و اگر شخصى عمل هفتاد پيغمبر داشته باشد عمل خود را سهل\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nشمارد از شدّت اهوالى كه در آن روز مشاهده مىنمايد .\r\nو اگر دلوى از غسلين جهنّم كه چرك و ريم اهل جهنّم است كه قرنها در ديگهاى جهنّم جوشيده است در مشرق آفتاب بريزند از حدّت و حرارت آن مغز سر آن جماعتى كه در مغرب آفتابند به جوش آيد ، و چون جهنّم در صحراى محشر بخروشد و به صدا آيد ، نماند احدى نه ملك مقرّب و نه پيغمبر مرسلى مگر آنكه به زانو درافتند ، و هريك استغاثه كنند كه پروردگارا مرا رحم كن و نجات بخش ، و همه در انديشهء خود باشند ، حتّى ابراهيم خليل خدا اسحاق فرزند خود را فراموش كند ، و به حال خود مشغول باشد ، و گويد : اى پروردگار من من خليل توأم ابراهيم ، مرا در اين روز از رحمت خود فراموش مكن ، و لطف خود را از من باز مگير .\r\nبدان كه از جملهء عقايدى كه انكار آنها كفر است و اقرار به آنها واجب و از ضروريات مذهب است اقرار كردن به بهشت و دوزخ است ، و بايد اعتقاد داشت كه بهشت و دوزخ الحال موجودند .\r\nچنانچه به سند معتبر منقول است كه ابو الصلت هروى از حضرت على بن موسى الرضا عليه السّلام پرسيد كه : بهشت و دوزخ اكنون موجود هستند ؟ فرمود : بلى به درستى كه حضرت رسول صلّى اللّه عليه و آله داخل بهشت شدند ، و جهنّم را مشاهده فرمودند در شب معراج ، ابو الصلت گفت : جمعى مىگويند كه حق‌تعالى مقدّر فرموده است كه موجود سازد بهشت و دوزخ را و هنوز خلق نفرموده ، حضرت فرمود : جمعى كه اين سخن را مىگويند از ما نيستند ، و ما از ايشان نيستيم ، و كسى كه انكار خلق بهشت و دوزخ كند تكذيب جدّ ما و تكذيب ما كرده است ، و هيچ بهره‌اى از ولايت ما ندارد ، و هميشه در آتش جهنّم خواهد بود ، و بعد از آن حضرت استدلال به\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nآيات و احاديثى فرمود كه دلالت بر خلق آنها مىكند « 1 » .\r\nو به سند معتبر از محمّد بن مسلم منقول است كه حضرت امام محمّد باقر عليه السّلام فرمود : و اللّه كه بهشت خالى نيست از ارواح مؤمنان از روزى كه خدا آن را خلق فرموده است « 2 » .\r\nو آيات و اخبارى كه دلالت بر اين مطلب كند بسيار است .\r\nو بايد اعتقاد داشت كه كفّار مخلّدند در عذاب جهنّم ، و عذاب از ايشان هرگز بر طرف نمىشود ، و سنّيان و غير ايشان از فرقه‌هائى كه غير شيعهء اثناعشرىاند هريك در مذهب خود متعصّب و راسخند و عقل ايشان كامل است و حجّت بر ايشان تمام شده است ايشان نيز در جهنّم مخلّد خواهند بود ، و اگر عقل ايشان ضعيف باشد و در مذهب باطل خود راسخ نباشند و محبّت اهل بيت عليهم السّلام داشته باشند ، مثل زنان و جمعى كه ضعيف العقلند ، و چندان تميز ميان حق و باطل نمىتوانند كرد ، حال ايشان موقوف است به امر الهى ، ممكن است حق‌تعالى به فضل خود ايشان را از جهنّم نجات دهد ، و فسّاق و صاحبان گناهان كبيره از شيعيان آل عصمت ايشان مستحقّ شفاعت و رحمت هستند ، و ممكن است حق‌تعالى به فضل كامل خود ايشان را بيامرزد و به جهنّم نبرد ، و اگر به جهنّم روند البتّه مخلّد نخواهند بود ، و آخر نجات مىيابند ، و داخل بهشت مىشوند .\r\nو كسى كه منكر ضرورى از ضروريات دين باشد ، مثل وجوب نماز و روزه و حج و زكات و بهشت و دوزخ و معاد جسمانى ، و غير اينها از امورى كه ضرورى دين شده است ، و هرگاه صاحب آن دين است آن را شنيده است او كافر و مرتدّ است ،\r\n\r\n\r\n","description":"","footnote":"\r\n( 1 ) بحار الانوار 8 / 119 ح 6 .\r\n( 2 ) بحار الانوار 8 / 284 ح 10 .\r\n","page_name":" 56 ","page_number":56},
  {"content":"\r\n\r\nو مخلّد در آتش جهنّم است ، هرچند به حسب ظاهر اظهار اسلام كند ، و تفصيل اين كلام را اين مقام گنجايش ندارد .\r\nو به سند صحيح از ابو بصير منقول است كه به امام جعفر صادق عليه السّلام عرض كردم : اى فرزند رسول خدا مرا بترسان از عذاب الهى كه دلم بسيار قساوت به هم رسانيده است ، فرمود : اى ابو محمّد مستعد باش براى زندگانى طولانى كه زندگانى آخرت است ، و آن را نهايت نيست ، و فكر آن زندگانى را بكن و تهيّهء آن را درست كن ، به درستى كه جبرئيل روزى به نزد حضرت رسول صلّى اللّه عليه و آله آمد و آثار اندوه در چهره‌اش ظاهر بود ، و پيش از آن متبسّم و خوشحال مىآمد ، پس حضرت فرمود :\r\nاى جبرئيل چرا امروز چنين غضبناك و محزون آمده‌اى ؟ جبرئيل گفت : امروز دمهائى را كه بر آتش جهنّم مىدميدند از دست گذاشتند ، فرمود : دمهاى آتش جهنّم چيست اى جبرئيل ؟\r\nگفت يا رسول اللّه حق‌تعالى مرا امر فرمود هزار سال بر آتش جهنّم دميدند تا سفيد شد ، پس هزار سال ديگر دميدند تا سرخ شد ، پس هزار سال ديگر دميدند تا سياه شد ، و اكنون سياه است ، و تاريك ، و اگر قطره‌اى از ضريع كه عرق اهل جهنّم و چرك و ريم فرجهاى زناكاران است كه در ديگهاى جهنّم جوشيده و به عوض آب به اهل جهنّم مىخورانند در آبهاى اهل دنيا بريزد ، هرآينه جميع مردم دنيا از گندش بميرند ، و اگر يك حلقه‌اى از زنجيرى كه هفتاد ذرع است و بر گردن اهل جهنم مىگذارند بر دنيا بگذارند از گرمى آن تمام دنيا بگدازد ، و اگر پيراهنى از پيراهن‌هاى اهل آتش را در ميان زمين و آسمان بياوزند اهل دنيا از بوى بد آن هلاك شوند .\r\nپس چون جبرئيل اينها را بيان نمود ، حضرت رسول صلّى اللّه عليه و آله و جبرئيل هر دو به گريه در آمدند ، پس حق‌تعالى ملكى فرستاد به سوى ايشان كه پروردگار شما سلام مىرساند شما را و مىفرمايد : من شما را ايمن گردانيدم از آنكه گناهى كنيد كه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمستوجب عذاب شويد ، پس بعد از آن هرگاه جبرئيل به خدمت آن حضرت مىآمد متبسم و خندان بود .\r\nپس حضرت صادق عليه السّلام فرمود : در آن روز اهل آتش عظمت جهنّم و عذاب الهى را مىدانند ، و اهل بهشت عظمت بهشت و نعيم آن را مىدانند ، و چون اهل جهنّم داخل جهنّم مىشوند هفتاد سال سعى مىكنند تا خود را به بالاى جهنّم مىرسانند ، پس چون به كنار جهنّم مىرسند ملائكه گرزهاى آهن بر كلّهء ايشان مىكوبند تا به قعر جهنّم برمىگردند ، پس پوستهاى ايشان را تغيير مىدهند ، و پوست تازه بر بدن ايشان مىپوشانند كه عذاب در ايشان بيشتر تأثير كند ، پس حضرت به ابو بصير گفت : آنچه گفتم تو را كافى است ؟ گفت : بس است مرا و كافى است « 1 » .\r\nو به سند معتبر از عمرو بن ثابت منقول است كه حضرت امام محمّد باقر عليه السّلام فرمود : اهل جهنّم در آتش فرياد مىكنند مانند سگان و گرگان كه فرياد كنند از شدّت آنچه به ايشان مىرسد از الم عذاب الهى ، چه گمان دارى اى عمرو به گروهى كه ايشان را مرگ نمىباشد در جهنّم ، و عذاب ايشان هرگز سبك نمىشود ، و در ميان آتش تشنه و گرسنه باشند ، و كران و گنگان و كوران باشند ، و روهاى ايشان سياه باشد ، و محروم و نادم و پشيمان ، و غضب كردهء پروردگار خود رحم بر ايشان نكنند ، و عذاب ايشان را تخفيف ندهند ، و آتش بر ايشان افروزند ، و از حميم گرم جهنّم به عوض آب آشامند ، و از زقّوم جهنّم به عوض طعام خورند ، و به قلابهاى آتش بدنهاى ايشان را درند ، و گرزهاى آهن بر سر ايشان كوبند ، و ملائكه بسيار غليظ شديد ايشان را در شكنجه دارند ، و بر ايشان رحم نمىكنند ، و بر رو ايشان را\r\n\r\n\r\n","description":"","footnote":"\r\n( 1 ) بحار الانوار 18 / 280 ح 1 .\r\n","page_name":" 58 ","page_number":58},
  {"content":"\r\n\r\nدر آتش مىكشند ، و با شياطين ايشان را در زنجير و غلها و بندها مقيّد مىسازند ، اگر دعا كنند دعاى ايشان مستجاب نمىشود ، و اگر حاجتى طلبند برآورده نمىشود ، اين است حال جمعى كه به جهنّم مىروند « 1 » .\r\nو منقول است در تفسير اين آيه كه حق‌تعالى مىفرمايد : جبّار معاند را بعد از زندگانى به جهنّم مىبرند ، و به خورد او مىدهند از آبى كه روان شود از پوست و گوشت اهل جهنّم ، از چرك و ريم و زردابه كه از تن دوزخيان چكد ، و به تكلّف و رنج تمام جرعه جرعه مىخورند آن را ، و به گلويش فرو نمىبرد از غايت تلخى و گند ، و از همه طرف مرگ به او مىرسد و به حال مرگ مىباشد ، و آرزوى مرگ مىكند و ليكن نمىميرد ، و بعد از هر عذابى عذابى سخت‌تر براى او هست ، فرمود : آن صديد جهنّم را چون نزديك او آورند رويش بريان مىشود ، و پوست و گوشت رويش مىريزد ، پس چون مىخورد جميع امعا و احشايش پاره‌پاره مىشود ، و به زيرش مىريزد ، و از هريك از ايشان مانند رودخانه از چرك و ريم روان مىشود ، و آن‌قدر مىگريند كه از آب ديدهء ايشان نهرها جارى مىشود ، و در روهاى ايشان جويها بهم مىرسد ، بعد از آن اشك منقطع مىشود ، و خون به جاى اشك مىبارد به حدّى كه كشتيها در آب ديدهء ايشان جارى مىتوان كرد « 2 » .\r\nو از حضرت امام جعفر صادق عليه السّلام منقول است كه : جهنّم را هفت در است ، از يك در فرعون و هامان و قارون كنايه از ابو بكر و عمر و عثمان است داخل مىشوند ، و از يك در مشركان و كافران داخل مىشوند از آن جماعتى كه هرگز به خدا ايمان نياورده‌اند ، و از يك در بنى اميّه داخل مىشوند كه مخصوص ايشان\r\n\r\n\r\n","description":"","footnote":"\r\n( 1 ) بحار الانوار 72 / 282 ح 3 .\r\n( 2 ) بحار الانوار 8 / 288 - 289 ح 25 .\r\n","page_name":" 59 ","page_number":59},
  {"content":"\r\n\r\nاست و كسى با ايشان شريك نيست ، و يك در ديگر باب لظى است ، و يك در ديگر باب سقر است ، و يك در ديگر باب هاويه است هركه از آن در داخل شد هفتاد سال در جهنّم فرو مىرود ، پس جهنّم جوشى مىزند و ايشان را به طبقهء بالا مىافكند ، پس باز هفتاد سال ديگر فرو مىروند ، و هميشه در جهنّم حال ايشان اين است ، و يك درى است كه از آن دشمنان ما و هركه با ما جنگ كرده و هركه يارى ما نكرده داخل جهنّم مىشوند ، و اين در بزرگترين درهاست ، و گرمى و شدّتش از همه بيشتر است « 1 » .\r\nو منقول است از ابن عباس كه : دو يهودى به خدمت حضرت امير المؤمنين عليه السّلام آمدند پرسيدند كه : بهشت و دوزخ در كجايند ؟ حضرت فرمود : بهشت در آسمان است ، و جهنّم در زمين است « 2 » .\r\nو به سند معتبر منقول است كه از حضرت صادق عليه السّلام پرسيدند از معنى فلق ، فرمود : درّه‌اى است در جهنّم كه در آن هفتاد هزار خانه است ، و در هر خانه هفتاد هزار يورت است ، و در هر يورتى هفتاد هزار مار سياه است ، و در شكم هر مارى هفتاد هزار سبوى زهر است ، و جميع اهل جهنّم را بر اين درّه گذار مىافتد « 3 » .\r\nو در حديث ديگر فرمود : اين آتش شما كه در دنيا هست يك جزو است از هفتاد جزو آتش جهنّم كه هفتاد مرتبه آن را به آب خاموش كرده‌اند و باز افروخته شده است ، و اگر چنين نمىكردند هيچ‌كس طاقت نزديكى آن نداشت ، و جهنّم فريادى در محشر برآورد كه جميع ملائكهء مقرّبين و انبياى مرسلين از بيم آن به زانوى\r\n\r\n\r\n","description":"","footnote":"\r\n( 1 ) بحار الانوار 8 / 285 ح 11 .\r\n( 2 ) بحار الانوار 8 / 286 ح 13 .\r\n( 3 ) بحار الانوار 8 / 287 ح 17 .\r\n","page_name":" 60 ","page_number":60},
  {"content":"\r\n\r\nاستغاثه در آيند « 1 » .\r\nو در حديث ديگر منقول است كه : غسّاق وادى است در جهنّم كه در آن سيصد و سى قصر است ، و در هر قصرى سيصد خانه است ، و در هر خانه‌اى چهل زاويه است ، و در هر زاويه مارى است ، و در شكم هر مارى سيصد و سى عقرب است ، و در نيش هر عقربى سيصد و سى سبوى زهر است ، و اگر يكى از آن عقربها زهر خود را بر جميع اهل جهنّم بريزد از براى هلاك همه كافى است « 2 » .\r\nو در حديث ديگر منقول است كه : دركات جهنّم هفت است : مرتبهء اوّل جحيم است كه اهل آن مرتبه را بر سنگهاى تافته مىدارند كه دماغ ايشان مانند ديگ به جوش مىآيد .\r\nو مرتبهء دوّم لظى است ، كه حق‌تعالى در وصف آن مىفرمايد : بسيار كشنده است ، و دست و پاى مشركان را با پوست سر ايشان را به جانب خود مىكشد ، و كسى را كه پشت كرده بر حق و رو گردانيده از معبود مطلق ، و جمع كرده است مالهاى دنيا را و حقوق الهى را از آن ادا نكرده .\r\nمرتبهء سوّم سقر است ، كه حق‌تعالى در وصف آن مىفرمايد : سقر آتشى است كه باقى نمىگذارد پوست و گوشت و عروق و اعصاب و عظام را ، بلكه همه را مىسوزاند ، و باز حق‌تعالى آن اجزا را باز مىگرداند ، و آتش دست برنمىدارد ، و باز مىسوزاند ، و آتشى است بسيار سياه كنندهء پوست كافران را يا ظالمان را ، و هويدا است براى ايشان ، و بر آن موكّلند نوزده ملك يا نوزده نوع از ملائكه .\r\nو مرتبهء چهارم حطمه است ، كه از آن شرارها جدا مىشود ، مانند كوشك عظيم\r\n\r\n\r\n","description":"","footnote":"\r\n( 1 ) بحار الانوار 8 / 288 ح 21 .\r\n( 2 ) بحار الانوار 8 / 314 ح 89 .\r\n","page_name":" 61 ","page_number":61},
  {"content":"\r\n\r\nكه گويا شتران زردند كه بر هوا مىروند ، و هركه را در آن افكند او را درهم مىشكند و مىكوبد مانند سرمه ، و روح از ايشان مفارقت نمىنمايد ، و چون مانند سرمه ريزه شدند حق‌تعالى ايشان را به حالت اوّل برمىگرداند .\r\nو طبقهء پنجم هاويه است كه در آنجا گروهى هستند فرياد مىكنند : اى مالك به فرياد ما برس ، چون مالك به فرياد ايشان مىرسد ظرفى از آتش برمىگيرد كه مملو است از چرك و خون و عرقى كه از بدنهاى ايشان جارى شده مانند مسى گداخته ، و به ايشان مىخوراند ، پس چون به نزديك روى ايشان مىآورد پوست و گوشت رويشان در آن مىريزد از شدّت حرارت آن ، چنانچه حق‌تعالى مىفرمايد : براى ستمكاران آماده كرده‌ايم آتشى را كه احاطه كند به ايشان سرا پرده‌هاى آن ، و اگر استغاثه نمايند از تشنگى به فرياد ايشان مىرسند به آبى كه مانند مس گداخته باشد ، چون پيش دهان ايشان برند بريان كند روهاى ايشان را ، بد شرابى است مهل از براى ايشان ، و بد تكيه‌گاهى است آتش از براى ايشان ، و هركه را در هاويه اندازند هفتاد هزار سال در آتش فرو رود ، و هرچند كه پوستش بسوزد حق‌تعالى بدل آن پوست ديگر بر بدنش بروياند .\r\nو طبقهء ششم سعير است كه در آن سيصد سرا پرده از آتش هست ، و در هر سرا پرده‌اى سيصد قصر است از آتش ، و در هر قصرى سيصد خانه از آتش هست ، و در هر خانه سيصد نوع از عذاب مقرّر است ، و در آنجا مارها و عقربها از آتش هست ، و كنده‌ها و زنجيرها و غل‌ها از آتش براى اهل آن طبقه مهيّا كرده‌اند ، چنانچه حق سبحانه و تعالى مىفرمايد : ما مهيّا كرده‌ايم براى كافران زنجيرها و غل‌هاى آتش افروخته .\r\nو طبقهء هفتم جهنّم است كه فلق در آنجاست ، و آن چاهى است در جهنّم كه چون در آن را مىگشايند جهنّم مشتعل مىشود ، و اين طبقه بدترين طبقات دوزخ\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاست ، و صعودا كوهى است از مس در ميان جهنم ، و اثاما رودخانه‌اى است از مس گداخته كه بر دور آن كوه جارى است ، و اين موضع بدترين جاههاى اين طبقه است « 1 » .\r\nو از حضرت امام موسى كاظم عليه السّلام منقول است كه : در جهنّم وادى هست كه آن را سقر مىنامند ، از آن روزى كه خدا آن را خلق كرده است نفس نكشيده است ، و اگر خدا سقر را رخصت فرمايد به قدر سوراخ سوزنى نفس بكشد ، جميع آنچه در روى زمين است بسوزاند ، و اهل جهنّم به خدا پناه مىگيرند از حرارت و گند و بدى و كثافت آن وادى ، و آنچه خدا در آنجا براى اهلش مهيّا فرموده از عذاب خود ، و در آن وادى كوهى است كه جميع اهل آن وادى پناه مىگيرند به خدا از گرمى و تعفّن و كثافت آن كوه ، و از عذابهائى كه خدا در آنجا براى اهلش مقرّر فرموده ، و در آن كوه درّه‌اى هست كه اهل آن كوه به خدا استعاذه مىنمايند از گرمى و گند و كثافت آن درّه و عذابهاى آن ، و در آن وادى چاهى است كه اهل آن درّه از گرمى و تعفّن و قذارت و عذاب شديد آن چاه به خدا پناه مىبرند ، و در آن چاه مارى هست كه جميع اهل آن چاه از خباثت و تعفّن و كثافت آن مار و زهرى كه خدا در نيشهاى آن مقرّر فرموده به خدا پناه مىبرند .\r\nو در شكم آن مار هفت صندوق است كه جاى پنج كس از امّتهاى گذشته است ، و دو كس از اين امّت ، امّا آن پنج كس قابيل است كه برادر خود هابيل را كشت ، و نمرود است كه با ابراهيم منازعه كرد و گفت مىميرانم و زنده مىگردانم ، و فرعون است كه دعوى خدائى كرد ، و يهودا است كه يهود را گمراه كرد ، و بولس است كه نصارا را گمراه كرد ، و از اين امّت دو اعرابىاند كه ايمان به خدا نياوردند يعنى\r\n\r\n\r\n","description":"","footnote":"\r\n( 1 ) بحار الانوار 8 / 289 - 290 ح 27 .\r\n","page_name":" 63 ","page_number":63},
  {"content":"\r\n\r\nابو بكر و عمر « 1 » .\r\nو به سند صحيح از حضرت صادق عليه السّلام منقول است كه حضرت رسول صلّى اللّه عليه و آله فرمود : شبى كه به معراج مىرفتم در عرض راه صداى مهيبى شنيدم كه از آن خائف شدم ، جبرئيل گفت : شنيدى يا محمّد ؟ گفتم : بلى ، گفت : اين سنگى بود كه هفتاد سال قبل از اين از كنار جهنّم انداخته بودند اكنون به قعرش رسيده است ، فرمود :\r\nبعد از آن ديگر آن حضرت را خندان نديدند تا از دنيا مفارقت فرمود .\r\nپس حضرت رسول صلّى اللّه عليه و آله فرمود كه : چون داخل آسمان اوّل شدم هر ملكى كه مرا ديد خندان و خوشحال شد تا رسيدم به ملكى از ملائكه كه عظيم‌تر از او ملكى نديم با هيئتى بسيار منكر ، و غضب از جبينش ظاهر بود ، آنچه ملائكه ديگر از تحيّت و دعا نسبت به من بجا آوردند او بجا آورد و لكن نخنديد ، و خوشحالى كه ديگران داشتند او نداشت ، از جبرئيل پرسيدم ، اين كيست كه من از ديدن او بسيار ترسان شدم ؟ گفت : جا دارد از او بترسى ، و ما همه از او ترسانيم ، اين مالك خازن جهنّم است هرگز نخنديده است ، و از وقتى كه حق‌تعالى او را والى جهنّم گردانيده تا حال هر روز خشم و غضبش بر دشمنان خدا و اهل معصيت زياده مىگردد ، و خدا اين ملك را خواهد فرمود كه انتقام از ايشان بكشد ، و اگر با كسى به خنده ملاقات كرده بود يا بعد از اين مىكرد البتّه بر روى شما مىخنديد ، و از ديدن تو اظهار فرح مىنمود ، من بر او سلام كردم و ردّ سلام به من نمود ، و مرا بشارت بهشت داد .\r\nپس من به جبرئيل گفتم : چون جميع اهل سماوات او را اطاعت مىكنند بگو آتش دوزخ را به من بنمايد ، جبرئيل گفت : اى مالك به محمّد بنما آتش جهنّم را ،\r\n\r\n\r\n","description":"","footnote":"\r\n( 1 ) بحار الانوار 8 / 311 ح 77 .\r\n","page_name":" 64 ","page_number":64},
  {"content":"\r\n\r\nپس پرده را برگرفت و درى از درها جهنم را گشود ، ناگاه از آن زبانه به آسمان بلند شد و به خروش آمد كه در بيم شدم ، گفتم : اى جبرئيل بگو پرده را بياندازد ، فىالحال مالك امر فرمود آن زبانه را كه به جاى خود برگرد ، پس فورا برگشت « 1 » .\r\nو در حديث ديگر وارد شده است در تفسير اين آيه كه حق‌تعالى مىفرمايد :\r\nبريده شده است براى كافران جامه‌ها از آتش ، اين آيه براى بنى اميّه نازل شده است كه آتش ايشان را فراگيرد ، پس لب زيرين ايشان چنان بياويزد كه به ناف ايشان رسد ، و لب بالاى ايشان به ميان سر ايشان رسد ، و بعد از اين آيه حق‌تعالى مىفرمايد : بريزند از بالاى سر ايشان آبى جوشان كه بگدازد از غايت حرارت آنچه در شكم ايشان است از احشا و امعا و پوستهاى ايشان را ، و براى ايشان گرزها از آهن آماده كرده‌اند ، هرگاه بخواهند بيرون آيند از آتش از كثرت شدّت و الم برگردانند ايشان را به آن گرزها در آتش ، و گويند به ايشان بچشيد عذاب سوزان را « 2 » .\r\nو در حديثى وارد شده است كه : اگر گرزى از آن گرزها را در زمين گذارند ، و جميع انس و جن جمع شوند و بخواهند آن را بردارند نتوانند برداشت « 3 » .\r\nو از حضرت امير المؤمنين عليه السّلام منقول است كه فرمود : براى اهل معصيت نقبها در ميان آتش زده‌اند ، و پاهاى ايشان را در زنجير كرده‌اند ، و دستهاى ايشان را در گردن غل كرده‌اند ، و بر بدنهاى ايشان پيراهن‌ها از مس گداخته پوشانيده‌اند ، و جبّه‌ها از آتش براى ايشان بسته‌اند ، و در ميان عذابى گرفتارند كه گرميش به نهايت رسيده ، و درهاى جهنّم را بر روى ايشان بسته‌اند ، پس هرگز آن درها را\r\n\r\n\r\n","description":"","footnote":"\r\n( 1 ) بحار الانوار 8 / 291 ح 30 .\r\n( 2 ) بحار الانوار 8 / 292 ح 32 .\r\n( 3 ) بحار الانوار 8 / 252 .\r\n","page_name":" 65 ","page_number":65},
  {"content":"\r\n\r\nنمىگشايند ، و هرگز نسيمى بر ايشان داخل نمىشود ، و غمى از ايشان بر طرف نمىشود ، عذاب ايشان پيوسته شديد است ، و عقاب ايشان هميشه تازه است نه خانهء ايشان فانى مىشود ، و نه عمر ايشان به سر مىآيد ، به مالك استغاثه مىكنند از پروردگار خود بطلب كه ما را بميراند ، در جواب مىگويد : هميشه در اين عذاب خواهيد بود « 1 » .\r\nو به سند معتبر از حضرت صادق عليه السّلام منقول است كه : در جهنّم چاهى هست كه اهل جهنّم از آن استعاذه مىنمايند ، و آنجاى هر متكبّر و جبّار معاند است ، و هر شيطان متمرّد ، و هر متكبّرى كه ايمان به روز قيامت نداشته باشد ، و هركه عداوت آل محمّد صلّى اللّه عليه و آله داشته باشد .\r\nو فرمود : كسى كه در جهنّم عذابش از ديگران سبك‌تر باشد كسى است كه در دريائى از آتش باشد ، و دو نعل از آتش در پاى او باشد ، و بند نعلينش آتش باشد كه از شدّت حرارت مغز دماغش مانند ديگ در جوش باشد ، و گمان كند كه از جميع اهل جهنّم عذابش بدتر است ، و حال آنكه عذاب او از همه سهل‌تر باشد « 2 » .\r\nو در حديث ديگر وارد است : فلق چاهى است در جهنّم كه اهل جهنّم از شدّت حرارت آن استعاذه مىنمايند ، و از خدا طلب نمود كه نفسى بكشد ، چون نفس كشيد جميع جهنّم را سوزانيد ، و در آن چاه صندوقى است از آتش كه اهل آن چاه از حرارت آن صندوق استعاذه مىنمايند ، و آن تابوتى است كه در آن تابوت شش كس از پيشينيان و شش كس از پسينيان جا دارند ، امّا شش كس اوّل پسر آدم است كه برادر خود را كشت ، و نمرود كه ابراهيم را در آتش انداخت ، و فرعون و سامرى\r\n\r\n\r\n","description":"","footnote":"\r\n( 1 ) بحار الانوار 8 / 292 ح 34 .\r\n( 2 ) بحار الانوار 8 / 295 ح 44 .\r\n","page_name":" 66 ","page_number":66},
  {"content":"\r\n\r\nكه گوساله پرستى را دين خود كرد ، و آن كسى كه يهود را بعد از پيغمبر ايشان گمراه كرد ، و آن كسى كه نصارا را بعد از پيغمبرشان گمراه كرد ، و آن شش كس آخر ابو بكر است و عمر و عثمان و معاويه و سركردهء خوارج نهروان و ابن ملجم « 1 » .\r\nو از حضرت رسول صلّى اللّه عليه و آله منقول است كه فرمود : اگر در اين مسجد صد هزار نفر يا زياده باشند ، و يكى از اهل جهنّم نفس كشد ، و اثر آن به ايشان برسد ، مسجد و هركه در آن است بسوزد .\r\nو فرمود : در جهنّم مارها هست به گندگى گردن شتران ، يكى از ايشان كه مىگزد كسى را چهل قرن يا چهل سال در آن مىماند ، و عقربها هست به درشتى قاطر كه اثر گزيدن آنها نيز اين قدر از مدّت مىماند .\r\nو از عبد اللّه بن عبّاس منقول است كه : جهنّم را هفت در است ، و بر هر درى هفتاد كوه است ، و در هر كوهى هفتاد هزار درّه است ، و در هر درّه‌اى هفتاد هزار وادى است ، و در هر وادى هفتاد هزار شكاف است ، و در هر شكافى هفتاد هزار خانه است ، و در هر خانه هزار مار است ، كه طول هر مارى سه روز راه است ، و نيشهاى آن مارها به مثابهء نخلهاى طولانى است ، مىآيد به نزديك فرزند آدم و مىگيرد پلك چشمانش و لب‌هاى او را ، و جميع پوست و گوشت او را از استخوانهايش مىكشد ، چون مىگريزد از آن مار در نهرى از نهرهاى جهنّم مىافتد كه چهل سال يا چهل قرن در آن نهر فرو مىرود .\r\nو به سند معتبر از حضرت صادق عليه السّلام منقول است كه : حق‌تعالى هيچ‌كس را خلق نفرموده است مگر آنكه منزلى در بهشت و منزلى در جهنم براى او مقرّر فرموده ، پس چون اهل بهشت در بهشت قرار مىگيرند ، و اهل جهنّم در جهنّم\r\n\r\n\r\n","description":"","footnote":"\r\n( 1 ) بحار الانوار 8 / 296 ح 46 .\r\n","page_name":" 67 ","page_number":67},
  {"content":"\r\n\r\nساكن مىشوند ، منادى ندا مىكند اهل بهشت را كه : نظر كنيد به سوى جهنّم ، پس مشرف مىشوند و نظر كنند به سوى جهنّم ، و منزلهاى ايشان را در جهنّم به ايشان مىنمايند كه اين منازلى است كه اگر معصيت خدا مىكرديد داخل اين منازل مىشديد ، پس چندان ايشان را فرح و شادى رو دهد كه اگر مرگ در بهشت باشد بميرند از شادى از آنكه از چنين عذابى نجات يافته‌اند .\r\nپس منادى ندا كند اهل جهنّم را كه به جانب بالا نظر كنيد ، چون نظر كنند منازل ايشان را در بهشت و نعمتهائى كه در آنجا مقرّر شده به ايشان بنمايد ، و بگويند به ايشان كه اگر طاعت الهى مىكرديد اين منازل را متصرّف مىشديد ، پس ايشان را حالى رو دهد از اندوه كه اگر مرگ باشد بميرند ، پس منازل اهل جهنّم را در بهشت به نيكوكاران دهند ، و منازل اهل بهشت را در جهنّم به بدكاران دهند ، و اين است تفسير اين آيه كه حق‌تعالى در شأن اهل بهشت مىفرمايد : ايشانند وارثان كه به ميراث مىبرند بهشت را و در آن مخلّد باشند « 1 » .\r\nو به سند صحيح از حضرت صادق عليه السّلام منقول است كه : چون اهل بهشت داخل بهشت مىشوند ، و اهل جهنّم به جهنّم درآيند ، منادى از جانب ربّ العزّه ندا كند :\r\nاى اهل بهشت و اى اهل جهنّم اگر مرگ به صورتى از صورتها درآيد خواهيد شناخت آن را ؟ گويند : نه پس بيارند مرگ را به صورت گوسفندى سياه و سفيد ، و در ميان بهشت و دوزخ بدارند ، و به ايشان گويند : ببينيد اين مرگ است ، پس حق‌تعالى امر فرمايد آن را ذبح نمايند ، و فرمايد : اى اهل بهشت هميشه در بهشت خواهيد بود ، و شما را مرگ نيست ، و اى اهل جهنّم هميشه در جهنّم خواهيد بود ، و اين روز است كه خداوند عالميان فرموده است : اى رسول من بترسان ايشان را از\r\n\r\n\r\n","description":"","footnote":"\r\n( 1 ) بحار الانوار 8 / 287 ح 19 .\r\n","page_name":" 68 ","page_number":68},
  {"content":"\r\n\r\nروز حسرت ، روزى كه كار هركس منقضى شده باشد ، و به پايان رسيده باشد ، و ايشان از آن روز غافلند ، حضرت فرمود : مراد اين روز است كه حق‌تعالى اهل بهشت و جهنّم را فرمان دهد هميشه در جاى خود باشند ، و ايشان را مرگ نباشد ، و در آن روز اهل جهنّم حسرت برند و سودى ندهد ، و امّيد ايشان منقطع گردد « 1 » .\r\n\r\n[ توصيف بهشت و نعيم آن 
  ]\r\nيا أبا ذر لو أنّ امرأة من نساء أهل الجنّة اطّلعت من سماء الدنيا في ليلة ظلماء لأضاءت لها الأرض أفضل ممّا يضيء بالقمر ليلة البدر ، و لوجد ريح نشرها جميع أهل الارض ، و لو أنّ ثوبا من ثياب أهل الجنّة نشر اليوم في الدنيا ، لصعق من ينظر اليه و ما حملته أبصارهم .\r\nاى ابو ذر اگر زنى از زنان اهل بهشت از آسمان اوّل مشرف شود و به دنيا نظر كند در شب تارى ، هرآينه زمين از نور جمال او روشن مىشود بهتر از آنكه روشن مىشود از ماه شب چهارده ، و بوى خوش او برسد به مشام جميع اهل زمين ، و اگر جامه‌اى از جامه‌هاى اهل بهشت را امروز در دنيا بگشايند ، هرآينه هركس كه به سوى آن نظر نمايد مدهوش شود ، و ديدهء او تاب ديدن آن نياورد .\r\nبه سند صحيح از ابو بصير منقول است كه : به حضرت صادق عليه السّلام عرض كردم :\r\nيا ابن رسول اللّه چيزى از اوصاف بهشت بفرما كه مرا مشتاق گردانى ؟ فرمود : اى ابو محمّد به درستى كه بوى بهشت را از هزار سال راه مىشنوند ، و پست‌ترين اهل بهشت را آن‌قدر مىدهند كه اگر جميع انس و جن در منزل او وارد شوند و از طعام و شراب او بخورند همه را كافى باشد ، و از او چيزى كم نشود ، و سهل‌ترين اهل\r\n\r\n\r\n","description":"","footnote":"\r\n( 1 ) بحار الانوار 8 / 346 ح 4 .\r\n","page_name":" 69 ","page_number":69},
  {"content":"\r\n\r\nبهشت چون داخل بهشت مىشود سه باغ به نظر او مىآيد ، چون داخل پست‌تر مىشود در آن مشاهده مىكند از زنان و خدمتكاران و نهرها و ميوه‌ها آن‌قدر كه خدا خواهد ، پس چون حمد و شكر الهى بجا مىآورد مىگويند به او كه جانب بالا نظر كن ، چون نظر مىكند در آنجا نعمت و كرامتى چند مشاهده مىنمايد كه در باغ اول نديده است ، پس گويد پروردگارا اين را نيز به من كرامت فرما ، خطاب رسد : اگر اين را بدهم شايد كه باغ ديگرى را بطلبى ، او گويد نه همين مرا كافى است و از اين بهتر نمىباشد .\r\nپس چون به آن حديقه درآيد مسرّت و شادى او عظيم شود ، و شكر الهى بجا آورد ، پس خطاب رسد در جنّة الخلد را بر روى او بگشايند ، اضعاف آنچه در بهشت دوّم ديده بود در آنجا مشاهده نمايد ، و فرح و سرورش مضاعف گردد ، و بگويد پروردگارا تو را است حمدى كه احصاى آن نتوان نمود كه منّت نهادى بر من به بهشت‌ها ، و نجات بخشيدى مرا از آتش .\r\nابو بصير گفت : چون اين بشارتها را شنيدم گريستم ، و گفتم : فداى تو شوم ديگر بفرما ، و شوق مرا زياده كن ، فرمود : اى ابو محمّد نهرى هست كه در طرفين آن نهر كنيزان از زمين روئيده است ، چون مؤمن به يكى از آن كنيزان بگذرد ، و او را خوش آيد او را از زمين مىكند ، و حق‌تعالى به جاى او ديگرى مىروياند .\r\nابو بصير گفت : فداى تو گردم ديگر بفرما ، فرمود : مؤمن را در بهشت هشتصد دختر باكره و چهار هزار زن ثيّبه و دو زن از حور العين كرامت مىفرمايد . ابو بصير گفت : فداى تو گردم هشتصد دختر باكره به او مىدهند ؟ فرمود : بلى با هريك از آنها مقاربت مىنمايد باكره‌اند ، گفت : حور العين را از چه چيز خلق كرده‌اند ؟\r\nفرمود : از تربت نورانى بهشت مخلوق شده‌اند كه مغز ساقهاى ايشان از زير هفتاد حلّه نمايان است ، و جگر مؤمن آينهء حور العين است ، و جگر حور العين آينهء مؤمن\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاست كه غايت لطافت و صفاى چهرهء خود را در آن مىبيند ، گفت : فداى تو گردم آيا حور العين را سخنى هست كه به آن تكلم نمايد ؟ فرمود : بلى سخنى مىگويد كه هرگز خلايق به آن خوبى سخن نشنيده‌اند .\r\nگفت : سخن ايشان چيست ؟ فرمود : مىگويند مائيم خالدات كه پيوسته خواهيم بود و مردن ما را نمىباشد ، و مائيم تنعّم‌كنندگان و شادمانان كه هرگز ما را اندوه نمىباشد ، و مائيم كه در سراى خلد پيوسته مقيميم و هرگز از آن بدر نمىرويم ، و مائيم كه پيوسته راضى و خوشنوديم در هيچ حال به غضب و خشم نمىآئيم ، خوشا حال كسى كه از براى ما خلق شده است ، و خوشا حال كسى كه ما از براى او خلق شده‌ائيم ، مائيم آنان كه اگر يك تار زلف ما را در ميان آسمان بياويزند نور ما آن ديده‌ها را خيره كند « 1 » .\r\nو به سند معتبر از حضرت امير المؤمنين عليه السّلام منقول است كه فرمود : بهشت را هشت در است ، از يك در پيغمبران و صدّيقان داخل مىشوند ، و از در ديگر شهيدان و صالحان ، و از پنج در شيعيان و دوستان ما داخل مىشوند ، و من مىايستم بر صراط و دعا مىكنم ، و مىگويم : خداوندا به سلامت بگذران شيعيان و دوستان مرا ، و هركه مرا يارى كرده و به امامت من اعتقاد داشته است در دار دنيا ، در آن حال ندا از منتهاى عرش الهى رسد كه : دعاى تو را مستجاب كرديم ، و تو را شفاعت داديم در شيعيان تو ، پس هريك از شيعيان و دوستان من و آنان كه يارى من كرده‌اند و با دشمنان من جهاد كرده‌اند به كردار يا به گفتار ، شفاعت كنند هفتاد هزار كس از همسايگان و خويشان و دوستان خود را ، و از در هشتم ساير مسلمانان داخل مىشوند ، از آن جماعتى كه اقرار به شهادتين داشته باشند ، و در\r\n\r\n\r\n","description":"","footnote":"\r\n( 1 ) بحار الانوار 8 / 120 - 121 ح 11 .\r\n","page_name":" 71 ","page_number":71},
  {"content":"\r\n\r\nدل ايشان به قدر ذرّه‌اى از بغض ما اهل بيت نباشد « 1 » .\r\nو به سند صحيح از حضرت صادق عليه السّلام منقول است كه فرمود : حق سبحانه و تعالى در بهشت براى بندگان مؤمن خود در هر جمعه كرامتى مقرّر فرموده ، پس چون روز جمعه مىشود حق‌تعالى ملكى را نزد بندهء مؤمن مىفرستد با دو حلّه ، چون آن ملك به در بهشت آن مؤمن مىرسد به دربانان مىگويد كه : از مؤمن رخصت بگيريد تا من به نزد او آيم ، دربانان به نزد مؤمن مىآيند و مىگويند كه :\r\nفرستادهء پروردگارت بر در ايستاده و رخصت مىطلبد ، پس او به زبان خود مىگويد كه : مرا چه بايد كرد ؟ ايشان مىگويند : اى سيّد و بزرگ و سرور ما به حقّ آن خداوندى كه بهشت را به تصرّف تو داده كرامتى براى تو از اين بهتر نيست كه پروردگار تو پيك و رسول به نزد تو فرستاده .\r\nپس ملك درآيد و آن دو حلّه را بياورد ، مؤمن يكى را بر كمر بندد ، و يكى را بر دوش افكند با پيك حق‌تعالى روان شود ، و بر هر چيز كه بگذرد از نور او روشن شود ، و بيايد تا وعده‌گاه رحمت و كرامت ، پس آنجا مؤمنان همگى مجتمع گردند ، حق‌تعالى نورى از انوار جلال و معرفت خود بر ايشان تجلّى فرمايد ، پس ايشان به سجده درآيند ، خطاب رسد : بندگان من سر برداريد كه امروز روز سجده و عبادت نيست ، و مشقّت و كلفت طاعت و تكليف را از شما برداشته‌ام ، پس ايشان گويند :\r\nاى پروردگار ما چه چيز از اين بهتر مىباشد كه به ما كرامت كرده‌اى بهشت را به ما عطا فرموده‌اى ، جواب فرمايد : به شما عطا كردم هفتاد برابر آنچه اكنون داريد از جميع نعمتها و كرامتها .\r\nپس در هر جمعه مؤمن برمىگردد با هفتاد برابر آنچه داشته است پيش از آن\r\n\r\n\r\n","description":"","footnote":"\r\n( 1 ) بحار الانوار 8 / 121 - 122 ح 12 .\r\n","page_name":" 72 ","page_number":72},
  {"content":"\r\n\r\nجمعه ، اين است كه حق‌تعالى مىفرمايد : نزد ما زيادتيهاى رحمت و كرامت هست ، و روز مزيد روز جمعه است ، و شبش بسيار سفيد و پرنور است ، و روزش بسيار نورانى است ، پس خدا را در اين شب و روز تنزيه كنيد ، مانند گفتن سبحان اللّه ، و به بزرگى ياد كنيد به مثل گفتن اللّه اكبر ، و لا إله الّا اللّه بسيار بگوئيد ، و حمد ثناى الهى بسيار بكنيد به گفتن الحمد للّه و غير آن از ثناهاى خدا ، و صلوات بر محمّد و آل محمّد بسيار بفرستد .\r\nپس چون بندهء مؤمن از وعده‌گاه برمىگردد به هر چيز كه مىگذرد آن را از نور خود روشن مىكند ، تا آنكه به نزد زنان خود مىآيد ، زنانش مىگويند : به حقّ آن خداوندى كه بهشت را بر ما مباح گردانيده اى سيّد ما هرگز تو را به حسن امروز نديده‌ايم ؟ او در جواب گويد كه : از تجلّى نور جلال پروردگار خود نور و بها و حسن يافته‌ام ، بعد از آن حضرت فرمود : زنان بهشت رشك نمىدارند ، و حائض نمىشوند ، و بدخوئى ندارند .\r\nراوى گفت : فداى تو گردم مىخواهم از چيزى سؤال نمايم و شرم مىكنم از آن ، آيا در بهشت غنا مىباشد ؟ حضرت فرمود : در بهشت درختى هست كه حق‌تعالى امر مىفرمايد بادها را بر آن درخت مىوزند ، و آن را به حركت مىآورند ، و از آن نغمه‌اى چند صادر مىشود كه خلايق هرگز به خوبى آن نشنيده‌اند ، پس حضرت فرمود : آن جزاى كسى است كه در دنيا ترك شنيدن غنا از ترس الهى كرده باشد .\r\nراوى مىگويد گفتم : فداى تو گردم ديگر بفرما از اوصاف بهشت ، فرمود :\r\nحق‌تعالى بهشتى به يد قدرت خود خلق كرده كه هيچ چشمى آن را نديده ، و مخلوقى بر آن مطّلع نگرديده ، پروردگار عالم هر صبح آن را مىگشايد و مىفرمايد شميم و بوى خوش خود را بر اهل بهشت زياده بفرست ، اين است كه حق‌تعالى مىفرمايد : نمىداند هيچ نفس آنچه مخفى شده است براى ايشان از چيزهائى كه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nموجب روشنى چشم و سرور ايشان است به جزاى كارهاى خيرى كه در دنيا مىكردند « 1 » .\r\nو از حضرت امير المؤمنين عليه السّلام منقول است كه : طوبى درختى است در بهشت كه اصلش در خانهء پيغمبر است ، و هيچ مؤمنى نيست مگر آنكه در خانهء او شاخى از آن درخت هست ، كه خواهش هر چيز كه در خاطرش درآيد آن شاخ براى او حاضر مىسازد ، و اگر سوار تندروى در سايهء آن درخت صد سال بتازد نمىتواند رفت ، و اگر كلاغى از ته آن درخت پرواز كند آن قدر كه پير شود و از پيرى بيفتد به بالاى آن درخت نرسد ، پس سعى نمائيد در تحصيل چنين كرامتى « 2 » .\r\nو به سند معتبر ديگر از آن حضرت منقول است كه : در بهشت درختى هست كه از بالايش حلّه‌ها مىرويد ، و از پائينش اسبان ابلق زين و لجام كرده بيرون مىآيد ، كه بالها دارند و سرگين و بول ندارند ، پس دوستان خدا بر آن اسبان سوار مىشوند ، و آنها پرواز مىكنند به هر جائى كه ايشان خواهند ، پس مىگويند : جماعتى كه در مرتبه‌اى از ايشان پست‌ترند : پروردگارا چه عمل اين بندگان تو را به چنين كرامتى رسانيده است ؟ خداوند جليل فرمايد كه : ايشان شبها به عبادت برمىخاستند ، و خواب بسيار نمىكردند ، و روزه مىداشتند و در روز چيزى نمىخوردند ، و با دشمنان من جهاد مىكردند و نمىترسيدند ، و تصدّق مىنمودند و بخل نمىورزيدند « 3 » .\r\nو به سند صحيح از حضرت صادق عليه السّلام منقول است كه : طوبى درختى است در بهشت در خانهء حضرت امير المؤمنين عليه السّلام ، و در خانهء هر شيعه شاخى از آن درخت\r\n\r\n\r\n","description":"","footnote":"\r\n( 1 ) بحار الانوار 8 / 126 - 127 ح 27 .\r\n( 2 ) بحار الانوار 8 / 31 ح 33 .\r\n( 3 ) بحار الانوار 8 / 118 ح 4 .\r\n","page_name":" 74 ","page_number":74},
  {"content":"\r\n\r\nهست ، و يك برگ آن يك امّت را سايه مىافكند « 1 » .\r\nو در حديث ديگر فرمود كه : حضرت رسول صلّى اللّه عليه و آله حضرت فاطمه را بسيار مىبوسيدند ، و اين امر بر طبع عايشه گران بود ، روزى در اين باب اعتراض كرد ، حضرت فرمود : اى عايشه شبى كه مرا به معراج بردند داخل بهشت شدم ، و جبرئيل مرا نزد درخت طوبى برد ، و ميوه‌اى از آن درخت به من داد ، پس حق‌تعالى آن ميوه را نطفه كرد در صلب من ، و چون به زمين آمدم با خديجه مقاربت نمودم ، و او به فاطمه حامله شد ، پس هر مرتبه فاطمه را مىبوسم بوى درخت طوبى از او مىشنوم « 2 » .\r\nو در حديث ديگر فرمود : فاطمه حورى سيرت و انسى صورت است ، و هرگاه كه مشتاق بوى بهشت مىشوم فاطمه را مىبويم كه از او بوى بهشت بشنوم « 3 » .\r\nو از عبد اللّه بن عبّاس منقول است كه حضرت رسول صلّى اللّه عليه و آله فرمود : حلقه‌اى در بهشت از ياقوت سرخ است ، و بر روى صحيفهء طلا آويخته ، پس هرگاه آن حلقه را بر صحيفه مىكوبند صدا مىكند يا على « 4 » .\r\nو به سند معتبر از حضرت صادق عليه السّلام منقول است كه حضرت رسول صلّى اللّه عليه و آله فرمود : چون مرا به معراج بردند داخل بهشت شدم ، در آنجا ملكى چند ديدم بناها مىكردند ، يك خشت از طلا و يك خشت از نقره ، و گاه دست باز مىگرفتند ، گفتم به ايشان كه : چرا گاهى مشغول مىباشيد و گاه دست باز مىگيريد ؟ گفتند : دست كه باز مىگيريم انتظار خرجى مىكشيم ، پرسيدم كه : خرجى شما چيست ؟ گفتند :\r\n\r\n\r\n","description":"","footnote":"\r\n( 1 ) بحار الانوار 8 / 120 ح 9 .\r\n( 2 ) بحار الانوار 8 / 120 ح 10 .\r\n( 3 ) بحار الانوار 43 / 43 .\r\n( 4 ) بحار الانوار 8 / 122 ح 13 .\r\n","page_name":" 75 ","page_number":75},
  {"content":"\r\n\r\nگفتن مؤمن اين كلمات را سبحان اللّه و الحمد للّه و لا إله الّا اللّه و اللّه اكبر ، هرگاه اين كلمات را مىگويد ما از براى او بنا مىكنيم « 1 » .\r\nو از جابر بن عبد اللّه انصارى منقول است كه حضرت رسول صلّى اللّه عليه و آله فرمود : بر در بهشت نوشته است : لا إله الّا اللّه محمّدا رسول اللّه علي أخو رسول اللّه ، يعنى على برادر رسول خداست ، و اين را بر در بهشت نوشته‌اند پيش از آنكه آسمان و زمين را بيافرينند به دو هزار سال « 2 » .\r\nو از حضرت صادق عليه السّلام منقول است كه حضرت رسول صلّى اللّه عليه و آله فرمود : حق‌تعالى در بهشت عمودى از ياقوت سرخ خلق فرموده است و بر سر آن هفتاد هزار قصر است ، و در هر قصرى هفتاد هزار غرفه است ، او را از براى جمعى خلق كرده است كه در دنيا براى خدا با يكديگر دوستى كنند و به زيارت يكديگر روند « 3 » .\r\nو به سند معتبر از امام محمّد باقر عليه السّلام منقول است كه : حضرت امير المؤمنين عليه السّلام از حضرت رسالت پناه صلّى اللّه عليه و آله سؤال نمود از تفسير اين آيهء كريمه كه حق‌تعالى مىفرمايد  لكِنِ الَّذِينَ اتَّقَوْا رَبَّهُمْ لَهُمْ غُرَفٌ مِنْ فَوْقِها غُرَفٌ مَبْنِيَّةٌ تَجْرِي مِنْ تَحْتِهَا الْأَنْهارُ وَعْدَ اللَّهِ لا يُخْلِفُ اللَّهُ الْمِيعادَ  « 4 » كه ترجمهء ظاهرش اين است : ليكن آنان كه بپرهيزند از مناهى پروردگار خود ، و از عذاب او حذر نمايند ، براى ايشان مهيّا شده است در بهشت غرفه‌ها كه از بالاى آن غرفه‌ها منزلهائى و غرفه‌هائى از آن رفيع‌تر هست كه بر غايت استحكام بنا شده ، جارى مىشود از زير آن غرفه‌ها نهرهاى بهشت ، حق‌تعالى اين منازل و درجات را به متّقيان وعده فرموده ، و خلاف نمىكند خدا وعدهء خود را .\r\n\r\n\r\n","description":"","footnote":"\r\n( 1 ) بحار الانوار 8 / 123 ح 19 .\r\n( 2 ) بحار الانوار 8 / 131 ح 34 .\r\n( 3 ) بحار الانوار 8 / 132 ح 35 .\r\n( 4 ) سورهء زمر : 20 .\r\n","page_name":" 76 ","page_number":76},
  {"content":"\r\n\r\nپرسيد : براى كه اين غرفه‌ها را بنا كرده‌اند يا رسول اللّه ؟ حضرت رسول صلّى اللّه عليه و آله فرمود : يا على اين غرفه‌ها را حق‌تعالى بنا كرده است براى دوستانش به مرواريد و ياقوت و زبرجد ، و سقفهاى آنها از طلاست ، و به نقره منقّش و مزيّن ساخته‌اند ، و هر غرفه‌اى هزار در دارد ، و بر هر درى ملكى دربان است ، و در آن غرفه‌ها فرشهاى عالى بر روى يكديگر گسترده‌اند كه بسيار بلند شده است از حرير و ديبا و به رنگهاى مختلف ، و ميان آن فرشها مشك و عنبر و كافور بهشت پر كرده‌اند .\r\nپس چون مؤمن را در بهشت به اين منازل درآورند ، تاج پادشاهى و كرامت بر سرش گذارند ، و حلّه‌هاى مطرّز از طلا و نقره بر او پوشانند ، و در زير تاج اكليلى مكلّل به ياقوت و مرواريد بيفكنند ، و هفتاد حلّه به رنگهاى مختلف مطرّز به طلا و نقره و مكلّل به مرواريد و ياقوت سرخ در او پوشانند ، پس چون مؤمن بر تخت خود بنشيند تخت از شادى به حركت آيد و بر خود ببالد .\r\nپس چون مؤمن در منازل خود قرار گيرد رخصت طلبد ملكى كه موكّل باغهاى او است درآيد ، و او را تهنيت گويد به كرامتهاى الهى ، پس خدمتكاران مؤمن از كنيزان و غلامان به آن ملك گويند : زمانى باش كه دوست خدا بر تخت خود تكيه فرموده ، و زوجهء حور العين او مهيّاى ملاقات او شده ، صبر كن تا دوست خدا از شغل خود فارغ شود ، پس حوريّه‌اى كه براى او در اين منزلها مهيّا كرده‌اند از خيمهء خود بيرون آيد ، و رو به تخت مؤمن بخرامد ، و كنيزانش بر دور او احاطه كرده باشند ، هفتاد حلّه پوشيده باشد بافته به ياقوت و مرواريد و زبرجد ، و حلّه‌هايش را به مشك و عنبر رنگين كرده باشند ، و بر سرش تاج كرامت نهاده و نعلين طلا مكلّل به ياقوت و مرواريد در پا كشيده باشد ، و بند نعلين از ياقوت سرخ آراسته .\r\nپس چون به نزديك دوست خدا رسد ، و خواهد كه از شوق براى او برخيزد ، گويد : اى دوست خدا امروز روز تعب و مشقّت تو نيست بر مخيز كه من از براى توام\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nو تو از براى منى ، چون به نزد او آيد با يكديگر معانقه نمايند پانصد سال از سالهاى دنيا كه هيچ‌يك را ملال حاصل نشود ، پس نظر به گردن حوريّه افكند در گردنش طوقى مشاهده نمايد از ياقوت سرخ ، و در وسطش لوحى باشد كه بر آن لوح نوشته باشد : اى دوست خدا تو محبوب منى و من محبوب توام ، شوق من براى تو به نهايت رسيده ، و شوق تو براى من به نهايت رسيده .\r\nپس حق‌تعالى هزار ملك بفرستد كه او را تهنيت بهشت بگويند ، و حوريّه را به تزويج او درآورند ، پس چون به در اوّل از درهاى بهشت آن مؤمن رسند ، گويند به ملكى كه به آن در موكّل است ، برو و از دوست خدا رخصت طلب نما كه خداوند عالميان ما را فرستاده است كه او را تهنيت و مبارك باد بهشت بگوئيم ، آن ملك گويد : باشيد تا من به حاجب بگويم تا به مؤمن عرض كند كه شما آمده‌ايد ، پس آن ملك بيايد به نزد حاجب ، و ميان او و حاجب سه باغ فاصله باشد ، و بگويد كه بر در سرا هزار ملك ايستاده‌اند كه پروردگار عالميان ايشان را براى تهنيت دوست خود فرستاده ، و ايشان رخصت دخول مىطلبند ، حاجب گويد : بر من دشوار است كه در اين حال رخصت دخول كسى بر دوست خدا بطلبم ، و او با زوجهء حوريّهء خود خلوت كرده است ، و ميان حاجب و مؤمن دو باغ فاصله است .\r\nپس حاجب آيد به نزد قيّم و گويد : بر در سرا هزار ملك ايستاده‌اند كه جناب ربّ العزّه ايشان را براى تهنيت فرستاده كه رخصت از براى ايشان از دوست خدا بطلب ، پس قيّم آيد به نزد خدمتكاران خاص و گويد ، رسولان خداوند جبّار بر در ايستاده‌اند ، و ايشان هزار ملكند ، حق‌تعالى ايشان را براى تهنيت فرستاده به ولىّ خدا عرض كنيد ، چون ايشان عرض كنند رخصت فرمايد كه داخل شوند پس ايشان بيايند به نزد غرفه ، و آن غرفه را هزار در باشد ، و بر هر درى ملكى موكّل باشد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nپس چون آن ملائكه را رخصت دخول غرفه بدهد ، هر ملكى آن درى را كه به آن موكّل است بگشايد ، پس قيّم هر ملكى را از درى از درها به غرفه درآورد ، و هريك از ايشان رسالت پروردگار خود را برسانند ، و اشاره به اين حالت است آنچه حق‌تعالى مىفرمايد   وَ الْمَلائِكَةُ يَدْخُلُونَ عَلَيْهِمْ مِنْ كُلِّ بابٍ سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ .  \r\nترجمه‌اش اين است : ملائكه داخل شوند بر ايشان از هر درى از درهاى منازل ايشان ، و گويند : سلام الهى بر شما باد به سبب آنچه بر مشقّتهاى طاعات و ترك معاصى و بلاها و محنتها صبر كرديد در دار دنيا ، پس چه نيكوست عاقبت اين سراى شما .\r\nو اشاره به اين كرامت است آنچه حق‌تعالى در سورهء هل أتى فرموده است  وَ إِذا رَأَيْتَ ثَمَّ رَأَيْتَ نَعِيماً وَ مُلْكاً كَبِيراً  و چون نظر كنى در بهشت خواهى ديد نعمتهاى عظيم كه در وصف نگنجد ، و ملكى بزرگ و متّسع با پادشاهى عظيم ، حضرت فرمود : مراد اين نعيم و پادشاهى است كه حق‌تعالى به دوست خود كرامت مىفرمايد ، كه ملائكه از جانب حق‌تعالى شأنه به رسالت به نزد او مىآيند ، و بىرخصت بر او داخل مىشوند .\r\nپس فرمود : نهرها از زير مساكن ايشان جارى است ، چنانچه حق‌تعالى مىفرمايد  تَجْرِي مِنْ تَحْتِهِمُ الْأَنْهارُ  و ميوه‌ها به ايشان نزديك است به حيثيّتى كه هر ميوه را كه مؤمن طبعش به آن مايل شود به دهان خود آن را مىتواند گرفت ، چنانچه تكيه كرده است بىآنكه حركت كند ، و به درستى كه انواع ميوه‌ها به سخن مىآيند ، و هريك به دوست خدا مىگويند : اوّل مرا تناول نما پيش از آنكه ديگرى را تناول نمائى .\r\nو فرمود : هيچ مؤمنى در بهشت نيست مگر آنكه او را باغهاى بسيار هست\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبعضى را داربست كرده ، و بعضى درختانش بر زمين خوابيده ، و نهرها به او كرامت كرده‌اند از شراب و نهرها از آب ، و نهرها از شير ، و نهرها از عسل ، و چون دوست خدا غذائى را ميل نمايد بىآنكه بگويد آنچه خواهش كرده نزد او مىآورند ، و گاهى با برادران مؤمن خود خلوت مىكنند و صحبت مىدارند ، و گاهى به ديدن يكديگر مىروند ، و در باغهاى خود تنعّم مىكنند و سير مىنمايند ، و هواى بهشت پيوسته مانند ما بين طلوع صبح است و طلوع آفتاب ، و از آن بسيار نيكوتر و خوش‌آينده‌تر ، و هر مؤمنى را هفتاد زوجه از حوران مىدهند ، و چهار زن از آدميان ، و ساعتى با حوريّه صحبت مىدارد ، و ساعتى با زن دنيا ، و ساعتى هم خلوت مىكنند با خود ، و بر كرسىها تكيه زده با يكديگر صحبت مىدارند .\r\nو گاه هست كه مؤمنى بر تخت خود تكيه زده ، ناگاه شعاع نورى او را فرا مىگيرد ، و در آن حال به خدمتكاران خود مىگويد : اين شعاع تابان از كجا بود ؟\r\nايشان مىگويند : اين نور حوريّه‌اى است كه هنوز تو او را ملاقات نكرده‌اى ، از خيمهء خود سر بيرون كرد و به تو نظر كرد از شوق لقاى تو و خواهان تو شده است ، و محبّت تو بر او غالب گرديده ، و چون تو را ديد كه بر تخت تكيه داده‌اى از كثرت شوق و فرح متبسّم شد ، و آن شعاعى كه مشاهده نمودى و نورى كه تو را فراگرفت از سفيدى و صفا و پاكى و نزاكت دندانهاى او بود ، پس دوست خدا گويد : او را رخصت دهيد فرود آيد و به نزد من آيد .\r\nچون دوست خدا اين را فرمايد ، هزار هزار غلام و كنيز مبادرت نمايند ، و اين بشارت را به حوريّه رسانند و او از خيمهء خود فرود آيد ، و هفتاد حلّه مطرّز به طلا و نقره و مزيّن به مرواريد و ياقوت و زبرجد و ملوّن به مشك و عنبر به رنگهاى مختلف دربر داشته ، و از لطافت به حدّى باشد كه مغز استخوان ساقش از زير هفتاد حلّه نمايد ، و قامتش هفتاد ذراع باشد ، و عرض كتف‌هايش ده ذراع باشد ، و چون\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nنزديك دوست خدا رسد خادمان ظرف‌هاى طلا و نقره پر از ياقوت و زبرجد و مرواريد بياورند و نثار او كنند ، و دست در گردن يكديگر درآورند مدّتها و ايشان را ملال حاصل نشود .\r\nبعد از نقل اين حديث حضرت امام محمّد باقر عليه السّلام فرمود : بهشتها كه حق‌تعالى در قرآن ياد فرمود : جنّة عدن است ، و جنّة الفردوس ، و جنّة نعيم ، و جنّة المأوى ، و جز اين بهشتها خدا را بهشتهاى ديگر هست ، و به مؤمن از جنّتها و باغستانها مىدهند ، آن‌قدر كه خواهد ، و در آنها تنعّم مىكند به هر روش كه خواهد ، و هر چيز كه مؤمن در بهشت خواهد طلب كردنش همين است كه بگويد سبحانك اللهمّ ، اين را كه گفت خادمان مبادرت كنند ، و آنچه خواهد بدون طلب نزد او حاضر سازند ، چنانچه حق‌تعالى مىفرمايد  دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ  يعنى خواندن ايشان در بهشت خدا را يا چيزى را كه خواهند چنانچه از اين حديث ظاهر مىشود به اين وجه باشد كه سبحانك اللهمّ يعنى به پاكى ياد مىكنيم تو را از هرچه لايق كبرياى تو نيست ، و درود ايشان در بهشت بر يكديگر سلام است ، حضرت فرمود : يعنى تحيّت خدمتكاران بر ايشان سلام است  وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  و آخر كلام ايشان است كه بگويند الحمد للّه رب العالمين حضرت فرمود : مراد آن است كه آنچه را طلب نمودند براى ايشان حاصل شد ، و لذّت خود را يافتند از جماع و خوردن و آشاميدن ، و بعد از آنكه فارغ شدند حمد الهى بجا مىآورند « 1 » .\r\nو به سند صحيح از حضرت امام جعفر صادق عليه السّلام منقول است كه : از حضرت پرسيدند از تفسير اين آيه  فِيهِنَّ خَيْراتٌ حِسانٌ  فرمود : ايشان زنان مؤمن عارف\r\n\r\n\r\n","description":"","footnote":"\r\n( 1 ) بحار الانوار 8 / 158 - 161 .\r\n","page_name":" 81 ","page_number":81},
  {"content":"\r\n\r\nشيعه‌اند كه داخل بهشت مىشوند ، و ايشان را به مؤمنان تزويج مىنمايند ، و آنجا كه فرموده است  حُورٌ مَقْصُوراتٌ فِي الْخِيامِ  مراد حوران بهشتند كه در نهايت سفيدىاند ، و كمرهاى ايشان باريك است ، و در ميان خيمه‌هاى ياقوت و درّ و مرجان نشسته‌اند ، و هر خيمه‌اى چهار در ، و بر هر درى هفتاد دختر باكره رسيده ايستاده‌اند كه دربان ايشانند ، و هر روز از خدا كرامتى بر ايشان مىرسد ، و ايشان را براى اين پيشتر خلق فرموده كه مؤمنان را به ايشان بشارت فرمايد « 1 » .\r\nو به سند معتبر از حضرت امام محمّد باقر عليه السّلام منقول است كه فرمود : گمان نيك به خداوند خود داشته باشيد ، به درستى كه بهشت را هشت در است ، و عرض هر درى چهل ساله راه است « 2 » .\r\nو از حضرت رسول صلّى اللّه عليه و آله منقول است كه : درختى در بهشت نيست مگر آنكه ساق آن از طلاست . و فرمود : اهل بهشت را بول و غايط نمىباشد ، بلكه به عرقى از ايشان دفع مىشود از مشك خوشبوتر . و فرمود كه : اهل بهشت را هر روز حسن و جمال و صفا و طراوت زياده مىشود ، چنانچه اهل دنيا را هر روز پيرى و قباحت منظر زياده مىشود . و فرمود : پست‌ترين اهل بهشت را هشتاد هزار خادم مىدهند ، و نود و دو مرتبه از مراتب عاليه بهشت براى او مقرّر مىسازند .\r\nو به سند معتبر منقول است كه : ملحدى به خدمت حضرت صادق عليه السّلام آمد ، و سؤال بسيارى كرد ، و بعد از جواب شنيدن مسلمان شد ، و از جملهء سؤالهاى او اين بود : چگونه است كه اهل بهشت هر ميوه كه از درختان بهشت تناول مىنمايند باز آن ميوه به همان هيئت برمىگردد ؟ فرمود : بلى از بابت چراغ است كه هرچند از آن\r\n\r\n\r\n","description":"","footnote":"\r\n( 1 ) بحار الانوار 8 / 161 - 162 ح 100 .\r\n( 2 ) بحار الانوار 8 / 131 ح 32 .\r\n","page_name":" 82 ","page_number":82},
  {"content":"\r\n\r\nچراغ برافروزند از نور آن چيزى كم نمىشود اگرچه عالم پر از چراغ شود ، پرسيد :\r\nچگونه مىشود كه اهل بهشت مىخورند و مىآشامند و ايشان را فضله نمىباشد ؟\r\nفرمود : زيرا كه غذاى ايشان نازك و لطيف است و آن را ثقل نمىباشد ، بلكه از بدن ايشان به عرق خوشبو دفع مىشود .\r\nپرسيد : چگونه است كه هرچند حورى را وطى مىكنند باز باكره مىيابند او را ؟\r\nفرمود كه : از طينت طيّب و پاكيزه مخلوق شده است ، و به او آفتى و جراحتى نمىرسد ، و در سوراخ او چيزى داخل نمىشود ، و حيض و كثافات از او دفع نمىشود ، پس پيوسته رحم به يكديگر چسبيده است ، و به غير هنگام مقاربت گشوده نمىشود لهذا چنين است . پرسيد : چگونه مىشود كه مغز ساقش از زير هفتاد حلّه نمايان باشد ؟ فرمود : درهمى را در آب صافى بيندازى كه يك نيزه عمق آن باشد به سبب لطافت مىنمايد « 1 » .\r\nو به سند معتبر از عبد اللّه بن على منقول است كه به خدمت بلال مؤذّن حضرت رسول صلّى اللّه عليه و آله رسيد : و از وصف بهشت از او پرسيد ، بلال گفت : از حضرت رسول صلّى اللّه عليه و آله شنيدم كه حصار بهشت يك خشت از طلاست ، و يك خشت از نقره ، و يك خشت از ياقوت ، و به جاى گل در ميان آن مشك خوشبو كار كرده‌اند ، و كنگره‌هاى آن حصار از ياقوت سرخ و سبز و زرد است .\r\nپرسيد : درهاى بهشت از چه چيز است ؟ بلال گفت : درها مختلف است :\r\nباب الرحمه از ياقوت سرخ است ، و باب الصبر در كوچكى است يك لنگ از ياقوت سرخ است و حلقه ندارد ، و باب الشكر از ياقوت سفيد است و دو لنگ دارد ، و وسعت آن در پانصد سال راه است ، و آن در را صدا و ناله هست و مىگويد :\r\n\r\n\r\n","description":"","footnote":"\r\n( 1 ) بحار الانوار 8 / 136 ح 48 .\r\n","page_name":" 83 ","page_number":83},
  {"content":"\r\n\r\nخداوندا اهل مرا به من برسان ، و باب البلا جمعى كه در دنيا به بلاها مبتلا شده‌اند ، مانند مصيبتها و دردها و مرضها و خوره و غير آن از آن در داخل مىشوند از ياقوت زرد است ، و يك لنگ است ، و بسيار كم است كسى كه از اين در داخل شود ؛ زيرا كه اجر بلاها را به جزع ضايع مىكنند ، گفت : ديگر بفرما ، گفت : امّا در بزرگ پس بندگان شايستهء خدا كه ترك دنيا كرده‌اند و از محارم الهى ورع داشته‌اند و پيوسته به سوى خدا رغبت داشته ، و خدا را انيس خود ساخته‌اند ، از آن در داخل مىشوند .\r\nپرسيد : چون داخل بهشت مىشوند چكار مىكنند ؟ گفت : به كشتيها مىنشينند و در دو نهر عظيم بهشت سير مىكنند ، و كشتى از ياقوت است ، و آنچه كشتى را به آن مىرانند از مرواريد است ، و در آن كشتيها ملائكه از نور هستند ، و جامه‌هاى بسيار سبز دربر دارند ، پرسيد كه : اسم آن نهر چيست ؟ گفت :\r\nجنّة المأوى . پرسيد آيا در ميان بهشت بهشت ديگرى هست ؟ گفت : جنّة عدن در وسط واقع است ، و حصارش از ياقوت سرخ است ، و سنگ‌ريزه‌اش از مرواريد است . پرسيد : آيا ديگر بهشتى هست ؟ گفت : بلى جنّة الفردوس هست . پرسيد :\r\nحصارش از چه چيز است ؟ گفت : ديوارش و غرفه‌هايش همه از نورى است كه حق‌تعالى خلق فرموده « 1 » .\r\nاى عزيز وسعت رحمت الهى اين است ، و شدّت غضب الهى آنكه شنيدى ، و اين عيش‌هاى به صد هزار كدورت آلوده ، و اين دنياى فانى قابل اين نيست كه خود را از چنين رحمتى محروم سازى ، و به چنان عذابى و شدّتى مبتلا گردانى ، و هيچ كس را راه نجاتى به غير عمل صالح نداده‌اند ، و از شريف و وضيع و عالم و جاهل و پير و جوان عمل طلبيده‌اند ، اگر به رحمت الهى خاطر جمع مىكنى گاه باشد كه من\r\n\r\n\r\n","description":"","footnote":"\r\n( 1 ) بحار الانوار 8 / 116 - 117 ح 1 .\r\n","page_name":" 84 ","page_number":84},
  {"content":"\r\n\r\nو تو قابل رحمت نباشيم ، و اگر به شفاعت اعتماد مىكنى چه مىدانى كه قابل شفاعت هستى .\r\nو اگر مىگوئى شيعه‌ام كدام يك از اوصاف شيعيان را كه بيان كرده‌اند دارى ؟\r\nشيعه به معنى پيرو است ، در چه چيز متابعت پيشوايان خود چنانچه بايد كرده‌ايم ؟ به آرزوها و غفلتها عمر خود را فانى مىكنيم ، و چون مرگ در رسد پشيمانى چاره‌اى ندارد ، آخر فكر نمىكنى اين بدنى كه تاب گرمى آفتاب ندارد چگونه طاقت آن عذاب خواهد داشت ، و اگر خارى به دستت مىرود يا زنبورى بر تو نيش مىزند تاب ندارد ، چگونه تاب تحمّل زهر آن مارها و عقربها خواهى داشت ، امّيد كه خداى تعالى جميع مؤمنان را از خواب غفلت و حيرت بيدار ، و به راه نجات و طريقه حق هدايت نمايد ، به محمّد و آله الطاهرين .\r\nيا أبا ذر اخفض صوتك عند الجنائز ، و عند القتال ، و عند القرآن .\r\nيا أبا ذر اذا اتّبعت جنازة فليكن عملك فيها التفكّر و الخشوع ، و اعلم أنّك لاحق به .\r\nاى ابو ذر صداى خود را پست كن نزد جنازه‌ها ، و نزد قتال با دشمنان ، و نزد خواندن قرآن .\r\nاى ابو ذر چون از پى جنازه روى بايد كه كار تو در آن وقت تفكّر و خضوع و شكستگى باشد كه تفكّر نمائى در فناى دنيا ، و از حال آن جنازه متنبّه شوى ، و بدانى كه عن‌قريب به او ملحق خواهى شد .\r\nبدان كه ممكن است مراد از پستى صدا آهسته سخن گفتن باشد در اين سه وقت ، چون هنگام تنبّه و آگاهى است ، و فرياد زدن دلالت بر غفلت و بىباكى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمىكند ، يا كنايه باشد از ترك سخن گفتن به غير ذكر خدا و دعا .\r\nچنانچه منقول است از حضرت امير المؤمنين عليه السّلام كه : غنيمت شماريد دعا را در پنج موطن : نزد خواندن قرآن ، و نزد گفتن اذان ، و نزد آمدن باران ، و نزد ملاقات صف مسلمانان با صف كافران ، و نزد دعا كردن مظلومان كه دعاى مظلوم را هيچ‌چيز مانع نمىشود تا به عرش مىرسد « 1 » .\r\nو احتمال دارد كنايه از ساكت شدن مطلق باشد ، چون موقع تشييع جنازه و وقت قتال هنگام تفكّر و اعتبار است ، پس بايد در دل تفكّر كنند ، و به ياد خدا باشند ، و نزد خواندن قرآن بايد ساكت باشند و گوش دهند ؛ زيرا كه ظاهر آيهء كريمه و بعضى احاديث آن است كه وقتى ديگرى قرآن خواند واجب است خاموش شدن و گوش دادن ، و حرام است سخن گفتن ، و اكثر علما را اعتقاد آن است كه وجوبش مخصوص كسى است كه اقتدا به پيش نماز كرده باشد و او قرائت بلند خواند واجب است خاموش شدن و گوش دادن ، و اگر واجب نباشد البتّه سنّت مؤكّد است گوش دادن و خاموش شدن هر وقت كه قرآن خوانند و ثواب عظيم دارد .\r\nچنانچه به سند معتبر از حضرت صادق عليه السّلام منقول است : هركه حرفى از كتاب خدا را گوش دهد بدون آنكه بخواند يك ثواب براى او ثبت نمايد ، و يك گناه از نامهء عملش محو نمايد ، و يك درجه براى او در بهشت بلند گرداند « 2 » .\r\nو در خصوص جنازه احتمال دارد مراد ترك جزع و فرياد و ناله كردن باشد كه منافى صبر و رضاء به قضاء است ، چنانچه از حضرت رسول صلّى اللّه عليه و آله منقول است : دو صداست كه خدا دشمن مىدارد : يكى فرياد و ناله كردن در مصيبت ، و ديگرى ساز\r\n\r\n\r\n","description":"","footnote":"\r\n( 1 ) اصول كافى 2 / 477 ح 3 .\r\n( 2 ) اصول كافى 2 / 612 ح 6 .\r\n","page_name":" 86 ","page_number":86},
  {"content":"\r\n\r\nنواختن در هنگامى كه خدا نعمتى كرامت فرمايد .\r\nو منقول است كه : حضرت امير المؤمنين عليه السّلام مشايعت جنازه‌اى مىرفتند ، شنيدند شخصى از آن جماعتى كه مشايعت جنازه مىكند مىخندد ، فرمود : گويا مرگ را در اين دنيا بر غير ما نوشته‌اند ، و گويا حقّ الهى در دنيا بر غير ما واجب شده است ، و گويا اين مرده‌ها كه مىبينيم مسافرى چندند كه در اندك زمانى به سوى ما برمىگردند ، خود ايشان را در قبرها مىنهيم ، و ميراث ايشان را مىخوريم ، و گمان مىكنيم هميشه بعد از ايشان خواهيم بود ، فراموش كرده‌ايم هر واعظى و پند دهنده‌اى را ، با آنكه به هر بليّه و مصيبتى گرفتار شده‌ايم ، خوشا حال كسى كه نفس خود را ذليل شمارد ، و كسبش حلال باشد ، و باطنش شايسته باشد ، و خلقش نيكو باشد ، و زيادتى مالش را صرف نمايد ، و زيادتى سخنش را نگاه دارد ، و شرّ خود را از مردم دور كند ، و به سنّت عمل كند ، و ميل به بدعت ننمايد « 1 » .\r\n\r\n[ مذمت حضرت رسول اكرم صلى الله عليه و آله و سلم از دو خصلت 
  ]\r\nيا أبا ذر أنّ فيكم خلقين : الضحك من غير عجب ، و الكسل من غير سهو .\r\nاى ابو ذر بدان كه در ميان شما دو خلق بد هست : خنديدن عبث در غير هنگام تعجّب ، و كسل و سستى در عبادات دانسته بدون سهو و فراموشى .\r\nدر اين فقره حضرت دو خصلت را مذمّت فرموده :\r\n\r\nخصلت اوّل بسيار خنديدن\r\nو اين از غفلت و غرور ناشى مىشود ، و گرنه كسى كه بر احوال خود و گناهان\r\n\r\n\r\n","description":"","footnote":"\r\n( 1 ) اصول كافى 2 / 612 ح 6 .\r\n","page_name":" 87 ","page_number":87},
  {"content":"\r\n\r\nخود مطّلع باشد ، و از اهوالى كه در پيش دارد در حذر باشد ، البتّه خنديدن او كم و حزن او بسيار مىباشد ، چنانچه در باب صفات مؤمن وارد شده است كه :\r\nخوشحالى او در روى اوست ، و اندوه او در دل اوست . و اين صفت نيز مذموم است كه آدمى پيوسته ترش‌رو باشد ، كه مردم از او متنفّر باشند ، بلكه مؤمن مىبايد گشاده‌رو و متبسّم باشد ، و خوش طبعى و مزاح قدرى از آن مطلوب است ، اما زيادتى در خنده و مزاح هر دو بد و مذموم است .\r\nچنانچه به سند معتبر از حضرت رسول صلّى اللّه عليه و آله منقول است كه : بسيار مزاح آبرو را مىبرد ، و بسيارى خنده ايمان را محو مىكند ، و بسيارى دروغ بها و حسن را مىبرد « 1 » .\r\nو از حضرت صادق عليه السّلام منقول است كه : مزاح مكن كه نور تو را مىبرد « 2 » .\r\nو در حديث ديگر فرمود : داود به سليمان گفت : اى فرزند زنهار خندهء بسيار مكن كه بسيارى خنده آدمى را در قيامت فقير مىگرداند « 3 » .\r\nو در حديث ديگر فرمود : سه چيز است كه باعث غضب خدا مىگردد : خواب كردن بدون بيدارى ، و خنديدن از غير تعجّب ، و با سيرى چيزى خوردن « 4 » .\r\nو از حضرت رسول صلّى اللّه عليه و آله منقول است كه : عجب دارم از كسى كه يقين به آتش جهنّم دارد و مىخندد . و فرمود : احتراز كنيد از بسيارى خنده كه دل را مىميراند « 5 » .\r\n\r\n\r\n","description":"","footnote":"\r\n( 1 ) بحار الانوار 76 / 58 ح 1 .\r\n( 2 ) بحار الانوار 76 / 58 ح 2 .\r\n( 3 ) بحار الانوار 76 / 58 ح 3 .\r\n( 4 ) بحار الانوار 76 / 58 ح 4 .\r\n( 5 ) بحار الانوار 76 / 59 ح 6 .\r\n","page_name":" 88 ","page_number":88},
  {"content":"\r\n\r\nو حضرت صادق عليه السّلام فرمود : چه بسيار كسى كه خندهء او در دنيا بسيار باشد از روى لعب و طرب ، و در روز قيامت گريهء او بسيار باشد ، و چه بسيار كسى كه گريه او بسيار باشد بر گناهانش از خوف عذاب الهى ، و در بهشت سرور و خندهء او فراوان باشد « 1 » .\r\nو فرمود : خندهء رسول تبسّم بود كه صدا از آن ظاهر نمىشد ، و روزى به جماعتى از انصار گذشتند ايشان سخن مىگفتند ، و دهان را از خنده پر مىكردند ، فرمود : اى گروه كسى از شما كه طول امل او را مغرور ساخته باشد ، و در اعمال خير عملش كوتاه باشد ، بايد به قبرها نظر نمايد ، و از مبعوث شدن قيامت عبرت گيرد ، و مرگ را ياد كند كه شكنندهء جميع لذّتهاست « 2 » .\r\nو حضرت صادق عليه السّلام فرمود : بسيارى خنده ايمان را مىگدازد چنانچه آب نمك را مىگدازد « 3 » .\r\nو فرمود : از جهالت است خنديدن بىتعجّب ، و مكرّر مىفرمود كه : دندان خود را به خنده مگشا ، و حال آنكه كارهاى رسواكننده كرده‌اى ، و ايمن نيست از شبيخون مرگ يا عذاب الهى كسى كه گناهان كرده « 4 » .\r\nو فرمود : كسى را كه دوست دارى با او مزاح مكن ، و با او مجادله و منازعه مكن « 5 » .\r\nو فرمود : قهقهه از شيطان است « 6 » .\r\n\r\n\r\n","description":"","footnote":"\r\n( 1 ) بحار الانوار 76 / 59 ح 7 .\r\n( 2 ) بحار الانوار 76 / 59 ح 8 .\r\n( 3 ) اصول كافى 2 / 664 ح 6 .\r\n( 4 ) اصول كافى 2 / 664 ح 7 .\r\n( 5 ) اصول كافى 2 / 664 ح 9 .\r\n( 6 ) اصول كافى 2 / 664 ح 10 .\r\n","page_name":" 89 ","page_number":89},
  {"content":"\r\n\r\nو به سند معتبر از حضرت امير المؤمنين عليه السّلام منقول است كه فرمود : زينهار مزاح بسيار مكنيد كه باعث حقد و كينه مىشود ، و مزاح دشنام كوچك است « 1 » .\r\nو حضرت امام موسى كاظم عليه السّلام بعضى از فرزندان خود را وصيّت فرمودند كه :\r\nبپرهيز از مزاح كه نور ايمانت را مىبرد ، و مروّت و انسانيّت را سبك مىكند « 2 » .\r\nو به سند صحيح از معمّر بن خلّاد منقول است كه : به خدمت حضرت امام رضا عليه السّلام عرض نمود : گاه هست كه شخصى در ميان جماعتى مىباشد كه مزاح مىكنند و خنده مىكنند ، فرمود : باكى نيست تا به فحش نرسد ، بعد از آن فرمود :\r\nاعرابى بود و به خدمت حضرت رسول صلّى اللّه عليه و آله مىآمد ، و هديّه مىآورد و مىگفت :\r\nيا رسول اللّه قيمت هديه ما را بده ، يعنى تبسّم فرما ، حضرت مىخنديد ، و وقتى كه غمى روى مىداد مىفرمودند : اعرابى كجاست ؟ كاش مىآمد و ما را مىخندانيد « 3 » .\r\nو از حضرت صادق عليه السّلام منقول است كه : هيچ مؤمن نيست مگر آنكه در آن دعابه هست ، پرسيدند : دعابه چيست ؟ فرمود : مزاح و خوش طبعى « 4 » .\r\nو منقول است از يونس شيبانى كه حضرت صادق عليه السّلام از من پرسيد كه : چگونه است مداعبه و مطايبهء شما با يكديگر ؟ گفتم : كم است : فرمود كه : چنين مكنيد كه خوش‌طبعى و مداعبه از حسن خلق است ، و تو به مداعبه سرور و خوشحالى در دل برادر مؤمن خود داخل مىكنى ، و حضرت رسول صلّى اللّه عليه و آله بسيار بود كه با كسى\r\n\r\n\r\n","description":"","footnote":"\r\n( 1 ) اصول كافى 2 / 664 ح 12 .\r\n( 2 ) اصول كافى 2 / 665 ح 19 .\r\n( 3 ) اصول كافى 2 / 663 ح 1 .\r\n( 4 ) اصول كافى 2 / 663 ح 2 .\r\n","page_name":" 90 ","page_number":90},
  {"content":"\r\n\r\nخوش طبعى مىفرمودند كه او را مسرور سازند « 1 » .\r\nو در حديث ديگر فرمود كه : خندهء مؤمن تبسّم است « 2 » .\r\nو به سند معتبر از حضرت امام محمّد باقر عليه السّلام منقول است كه : چون قهقهه كنى در خنده ، بعد از فراغت بگو اللهمّ لا تمقتني ، يعنى خداوندا مرا دشمن مدار « 3 » .\r\nو از امام موسى كاظم عليه السّلام منقول است كه : حضرت يحيى بن زكريا بسيار مىگريست و خنده نمىكرد ، و حضرت عيسى گاه مىگريست و گاه مىخنديد ، و آنچه عيسى مىكرد بهتر بود از آنچه يحيى مىكرد « 4 » .\r\n\r\nخصلت دوّم كسل و سستى در عبادت است\r\nو كسل از صفات منافقان است ، و از ضعف ايمان و يقين ناشى است ، و موجب محرومى از سعادت ابدى مىگردد ، بلكه مؤمن مىبايد در عبادت صاحب نشاط باشد ، و مردانه متوجّه عبادت شود ، و كارهاى خير را با شوق و شعف بجا آورد و به تأخير نيندازد كه در تأخير آفت است .\r\nچنانچه حضرت صادق عليه السّلام فرمود : پدرم مىفرمود كه : هرگاه ارادهء خيرى نمائى مبادرت كن به آن ، زيرا نمىدانى بعد از اين چه خواهد شد « 5 » .\r\n\r\n\r\n","description":"","footnote":"\r\n( 1 ) اصول كافى 2 / 663 ح 3 .\r\n( 2 ) اصول كافى 2 / 664 ح 5 .\r\n( 3 ) اصول كافى 2 / 664 ح 13 .\r\n( 4 ) اصول كافى 2 / 665 ح 20 .\r\n( 5 ) اصول كافى 2 / 142 ح 3 .\r\n","page_name":" 91 ","page_number":91},
  {"content":"\r\n\r\nو در حديث ديگر فرمود : هرگاه قصد كار خيرى كنى به تأخير مينداز ، به درستى كه بسيار است كه حق‌تعالى مطّلع مىشود بر بنده‌اى كه او به طاعتى مشغول است مىفرمايد : به عزّت و جلال خودم قسم بعد از اين عمل تو را عذاب نكنم هرگز ، و اگر گناهى را قصد كنى آن را ترك كن ، زيرا بسيار است كه حق‌تعالى مطّلع مىشود بر بنده‌اى و او را مشغول معصيتى مىيابد ، مىفرمايد : به عزّت و جلال خود قسم كه بعد از اين عمل تو را نيامرزم هرگز « 1 » .\r\nو حضرت امام محمّد باقر عليه السّلام فرمود : كسى كه قصد عمل خير نمايد آن را زود بجا آورد كه هر چيز كه در آن تأخير شد شيطان را در آن مهلتى و انديشه‌اى هست « 2 » .\r\nو در حديث ديگر فرمود : خدا خير را بر اهل دنيا سنگين كرده است ، چنانچه در ميزان اعمال ايشان در قيامت سنگين است ، و شر را بر اهل دنيا سبك كرده است ، چنانچه در ميزان اعمالشان سبك است « 3 » .\r\nو از حضرت صادق عليه السّلام منقول است كه : بپرهيز از دو خصلت : از ضجر و دلتنگى ، و از كسل و تنبلى ، به درستى كه اگر ضجر مىكنى بر هيچ حقّى صبر نمىتوانى كرد ، و اگر كسل مىورزى هيچ حقّى را ادا نمىتوانى كرد « 4 » .\r\nيا أبا ذر ركعتان مقتصدتان في تفكّر خير من قيام ليلة و القلب ساه .\r\n\r\n\r\n","description":"","footnote":"\r\n( 1 ) اصول كافى 2 / 143 ح 7 .\r\n( 2 ) اصول كافى 2 / 143 ح 9 .\r\n( 3 ) اصول كافى 2 / 143 ح 10 .\r\n( 4 ) بحار الانوار 73 / 195 ح 2 .\r\n","page_name":" 92 ","page_number":92},
  {"content":"\r\n\r\nيا أبا ذر الحقّ ثقيل مرّ ، و الباطل خفيف حلو ، و ربّ شهوة ساعة تورث حزنا طويلا .\r\nيا أبا ذر لا يفقه الرجل كلّ الفقه حتّى يرى الناس في جنب اللّه تعالى أمثال الأباعر ، ثمّ يرجع الى نفسه ، فيكون هو أحقر حاقر لها .\r\nيا أبا ذر لا تصيب حقيقة الايمان حتّى ترى الناس كلّهم حمقى في دينهم ، عقلاء في دنياهم .\r\nاى ابو ذر دو ركعت نماز ميانه كه بسيار طول ندهى و بسيار سبك بجا نياورى ، و با حضور قلب و تفكّر باشد ، بهتر است از ايستادن يك شب به عبادت كه با فراموشى دل باشد ، و از آنچه كنى و گوئى دل خبر نداشته باشد .\r\nاى ابو ذر حق بر طبعها گران و تلخ است ، و باطل سبك و آسان و شيرين است ، و بسيار است كه شهوت يك ساعت دنيا مورث حزن طولانى آخرت مىگردد .\r\nاى ابو ذر فقيه نمىباشد آدمى تمام فقه ، و چنانچه بايد دانا نمىشود ، تا آنكه مردم در جنب جلال و عظمت الهى نزد او به مثابهء شتران باشند ، پس رجوع به نفس خود كند ، و خود را از همه كس حقيرتر شمارد .\r\nاى ابو ذر به حقيقت ايمان نمىرسى تا همهء مردم را بدانى كه احمقند در دين خود ، و عاقلند در دنياى خود .\r\nو در اوّل كتاب تحقيق بعضى از شرايط عبادت و حضور قلب گذشت ، و بر همگى ظاهر است كه كردن و شنيدن حق هر دو بر آدمى گران و دشوار است ، چنانچه اكثر مردم اگر كسى خير ايشان را به ايشان مىگويد ، هرچند دانند كه صلاح ايشان در آن است آزرده مىشوند ، و كردن باطل خواه در معاصى و شهوات و خواه در اعمال بدعت بر طبعها گوارا و در كامها شيرين است ، و شنيدن سخن باطل اكثر\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمردم را خوش مىآيد ، چنانچه خوش‌آمد گفتن ارباب عزّت را خوش مىآيد هرچند دانند دروغ است ، و كارهاى بد ايشان را به نيكى ياد كردن و ايشان را به خير و صلاح ستودن ملايم طبع ايشان است ، هرچند مىدانند كه اين گفتن براى خوبى ايشان و كار ايشان نفعى نمىدهد ، و دفع عذاب از ايشان نمىكند .\r\n\r\n[ بى اعتنائى به شأن مردم 
  ]\r\nو بدان كه بىاعتنا به شأن مردم بودن دو جهت دارد : يكى ممدوح است ، و ديگرى مذموم ، آنچه ممدوح است و از ارفع كمالات است آن است كه خدا را مالك نفع و ضرر خود داند ، و مردم را بىدخل داند ، و در عبادات ايشان را منظور ندارد ، و در امر خيرى كه مرتكب شود از ملامت ايشان پروا نكند ، و در جائى كه ميان رضاى الهى و رضاى مخلوق متردّد شود رضاى خدا را اختيار نمايد ، و اين معنى از راه شناسائى عظمت حق‌تعالى حاصل مىشود ، و چندان‌كه يقين او زياده مىشود اين صفت كامل‌تر مىگردد ، و آنچه مذموم است آن است كه از راه تكبّر مردم را سهل و بىقدر و حقير شمارد ، و اين از راه عجب و خودبينى و غافل شدن از عيوب خود و اعتقاد داشتن به خود ناشى مىشود ، و اين از بدترين صفات ذميمه است .\r\nو حضرت در اين كلام معجز نظام به هر دو معنى اشاره فرموده‌اند كه مردم را در جنب خدا از باب شتران داند ، كه در هنگام طاعت الهى ايشان را ملحوظ ندارد ، چنانچه اگر كسى در جائى نماز كند و شترى چند در آنجا باشند البتّه ايشان را منظور نمىدارد ، پس بايد در جنب عظمت خدا عظمت مردم را سهل داند ، و بعد از آن اشاره به معنى دوّم فرمودند كه چون به خود رجوع كند خود را از همه كس حقيرتر شمارد ، يعنى باعث او بر عدم اعتنا به شأن مردم عظيم دانستن خودش نباشد .\r\nو به سند معتبر از حضرت رسول صلّى اللّه عليه و آله منقول است : هركه صاحب سلطنتى را\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nراضى كند به چيزى كه خدا را از آن به خشم آورد از دين خدا بدر مىرود « 1 » .\r\nو از حضرت امير المؤمنين عليه السّلام منقول است كه : دينى نيست كسى را كه عمل كند به طاعت مخلوقى در معصيت خالق « 2 » .\r\nو از حضرت رسول صلّى اللّه عليه و آله منقول است : هركه طلب نمايد خوشنودى مردم را به چيزى كه موجب سخط الهى مىشود ، حق‌تعالى چنين كند كه آن جمعى كه توقّع مدح ايشان دارد مذمّت او كنند « 3 » .\r\nو در حديث ديگر فرمود : به خشم مياوريد خدا را به سبب رضاى احدى از خلق او ، و تقرّب مجوئيد به سوى احدى از خلق به چيزى كه موجب دورى از خداست ، به درستى كه ميان خدا و احدى از خلق وسيله‌اى نيست كه به سبب آن خيرى برساند ، يا شرّى را برگرداند ، مگر اطاعت او و طلب خوشنودى او ، به درستى كه طاعت الهى موجب فيروزى است به هر چيزى كه طلب نمايند ، و موجب نجات است از هر شرّى كه از آن حذر كنند ، و خدا نگاه مىدارد از بديها كسى را كه مطيع او باشد ، و كسى كه معصيت او كند خود را از عذاب او حفظ نمىتواند نمود ، و كسى كه از خدا گريزد گريزگاهى نمىيابد ، زيرا كه امر الهى به خوارى او نازل مىشود هرچند جميع خلايق كراهت داشته باشند « 4 » .\r\nو حق‌تعالى حضرت امير المؤمنين عليه السّلام و خواصّ او را مدح فرموده كه جهاد مىكنند در راه خدا ، و نمىترسند از ملامت‌كنندگان .\r\nو حضرت امير المؤمنين عليه السّلام فرمود كه : از ملامت ملامت‌كنندگان پروا مكنيد تا\r\n\r\n\r\n","description":"","footnote":"\r\n( 1 ) اصول كافى 2 / 373 ح 5 .\r\n( 2 ) بحار الانوار 73 / 393 ح 6 .\r\n( 3 ) اصول كافى 2 / 372 ح 1 .\r\n( 4 ) بحار الانوار 73 / 394 ح 10 .\r\n","page_name":" 95 ","page_number":95},
  {"content":"\r\n\r\nخدا دفع شرّ دشمنان از شما بكند .\r\nو از حضرت صادق عليه السّلام منقول است : هركه حقير شمارد مؤمنى را ، خواه مسكين و خواه غير مسكين ، پيوسته حق‌تعالى تحقير او نمايد و از او در خشم باشد تا از آن عمل برگردد « 1 » .\r\nاحاديث اين مطلب بعضى سابقا مذكور شد ، و بعضى بعد از اين مذكور خواهد شد ، و آنچه حضرت فرمود كه مردم را بايد احمق در دين و عاقل در دنيا دانست ، مراد غالب مردم است ، يا مراد از ناس اهل دنياست ، و اللّه يعلم .\r\n\r\n[ محاسبه نفس 
  ]\r\nيا أبا ذر حاسب نفسك قبل أن تحاسب ، فهو أهون لحسابك غدا ، وزن نفسك قبل أن توزن ، و تجهّز للعرض الأكبر يوم تعرض ، لا تخفى على اللّه منك خافية .\r\nاى ابو ذر محاسبهء نفس خود بكن پيش از آنكه با تو محاسبه كنند ، كه حساب روز قيامت بر تو آسان شود ، و نفس خود را بسنج در مراتب نقص و كمال پيش از آنكه در روز حساب تو را بسنجند ، و مهيّا شو براى عرض اكبر قيامت در روزى كه تو را و اعمال تو را بر خداوندى عرض كنند كه هيچ پنهانى از تو بر او پوشيده نيست .\r\nبدان كه اگر كسى خواهد از عذاب الهى نجات يابد و به سعادت ابدى فائز گردد ، بايد از نفس خود ايمن نباشد ، و فريب آن را نخورد ، و پيوسته در مقام عيب‌جوئى نفس خود باشد ، چنانچه عيوب دشمن خود را تفحّص مىنمايد ؛ زيرا كه عيوب در نفس مخفى مىباشد ، و هر عيبى را كه شكافت و در مقام ازالهء آن برآمد چندين عيب ديگر بر او ظاهر مىشود .\r\n\r\n\r\n","description":"","footnote":"\r\n( 1 ) اصول كافى 2 / 351 ح 4 .\r\n","page_name":" 96 ","page_number":96},
  {"content":"\r\n\r\nچنانچه از حضرت رسول صلّى اللّه عليه و آله منقول است كه : مؤمن عيبى را از خود نفى نمىكند مگر آنكه عيب ديگر بر او ظاهر مىشود .\r\nو بايد پيوسته در مقام محاسبهء نفس خود باشد ، و داند روزى خواهد بود كه حساب اعمال او بكنند ، پس در اين روز حساب خود را با خود درست كند ، و جواب پرسش را مهيّا كند ؛ زيرا كه خود را غافل كردن براى رفع محاسبهء آخرت فايده نمىدهد ، از بابت مرغى كه چون مىروند آن را شكار كنند چشم خود را برهم مىگذارد .\r\nو بدان كه اين عمر سرمايه‌اى است كه به آن سعادت ابدى تحصيل مىتوان نمود ، پس در هر روز حساب بگيرد از نفس خود كه هر دقيقه را صرف چه‌كار كرده ، اگر صرف طاعتى كرده سودمند ابد شده ، و اگر صرف معصيتى كرده زيان‌كار ابد شده ، و اگر صرف هيچ‌يك نكرده سرمايه را تلف و ضايع كرده و به دزد شيطان داده ، پس در صورت اوّل او را تحسين نمايد و ترغيب به زيادتى آن بكند ، و در صورت دوم و سوم آن را ملامت و آزار كند ، و هر قدر كه مقدور باشد از آن تاوان بگيرد ، و به توبه و انابه و تدارك آنچه فوت شده به مايهء باقىمانده اگرچه تدارك گذشته نمىباشد ، زيرا كه هر زمانى را بهره‌اى است از اعمال خير ، پس عملى كه در آن زمان كنى حقّ آن زمان داده‌اى ، و گذشته از كيسه‌ات رفته است ، و اگر قبول نكند با او مجادله و مجاهده كنى ، و به تفكّرات صحيح و تذكّر آيات و اخبار و وعيد او را رهوار گردانى كه آدمى به مثابهء اسب كور چموش سركشى است كه در صحرائى رود كه چندين چاه در هر قدمى در جانب چپ و راست راه بوده باشد ، اگر يك لحظه از آن غافل شدى وقتى خبر مىشوى كه خود را در قعر چاه ضلالت مىبينى .\r\nچنانچه به سند معتبر از حضرت امام موسى كاظم عليه السّلام منقول است كه فرمود : از ما نيست كسى كه محاسبهء خود نكند هر روز ، پس اگر عمل خيرى كرده باشد از خدا\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nزيادتى آن را بطلبد ، و اگر گناهى كرده باشد استغفار و توبه كند « 1 » .\r\nو از حضرت صادق عليه السّلام منقول است كه به شخصى فرمود : تو را طبيب نفس خود كرده‌اند ، و درد را از براى تو بيان كرده‌اند ، و علامت صحّت را به تو شناسانيده‌اند ، و تو را به او راهنمائى كرده‌اند ، پس نظر كن چگونه به كار خود قيام مىنمائى « 2 » .\r\nو در حديث ديگر فرمود كه : دل خود را قرين و مصاحب نيكوكار يا فرزند مهربان خود دان ، و عمل خود را پدرى دان كه متابعت او كنى ، و نفس خود را دشمن دان كه با او مجاهده كنى ، و مال خود را عاريه دان كه بايد به صاحبش رد نمائى « 3 » .\r\nو در حديث ديگر فرمود : نفس خود را حبس كن و منع فرما از چيزى كه به آن ضرر مىرساند پيش از آنكه از تو مفارقت نمايد ، و سعى كن كه نفس خود را از گرو بيرون آورى ، چنان كه سعى مىكنى در طلب معاش ؛ زيرا نفس تو گرو كرده‌هاى تو است « 4 » .\r\nو در حديث ديگر فرمود كه : از نفس خود از براى خود آنچه مىتوانى بگير و غنيمت شمار ، و توشه بگير از نفس خود در صحّت پيش از بيمارى ، و در قوّت پيش از ضعف ، و در حيات پيش از ممات « 5 » .\r\nو حضرت امير المؤمنين عليه السّلام فرمود كه : صغير و خرد نيست چيزى كه در قيامت\r\n\r\n\r\n","description":"","footnote":"\r\n( 1 ) اصول كافى 2 / 453 ح 2 .\r\n( 2 ) اصول كافى 2 / 454 ح 6 .\r\n( 3 ) اصول كافى 2 / 454 - 455 ح 7 .\r\n( 4 ) اصول كافى 2 / 455 ح 8 .\r\n( 5 ) اصول كافى 2 / 455 ح 11 .\r\n","page_name":" 98 ","page_number":98},
  {"content":"\r\n\r\nنفع مىدهد ، و صغير و خرد نيست چيزى كه در قيامت ضرر مىرساند ، پس در آنچه شما را خبر داده‌اند به منزلهء كسى باشيد كه به چشم خود معاينه ديده باشد « 1 » .\r\nو در وصيّتى كه حضرت امام حسن عليه السّلام را فرمود مىفرمايد : اى فرزند مؤمن را سه ساعت مىباشد ، در يك ساعت با پروردگار خود مناجات مىكند ، و در ساعت ديگر محاسبهء نفس خود مىكند ، و در ساعت سوّم مشغول لذّتى مىشود كه حلال باشد ، و او را بر آن حمد كنند « 2 » .\r\nو حضرت صادق عليه السّلام فرمود : نفس خود را محاسبه كنيد پيش از آنكه شما را حساب كنند ، به درستى كه در قيامت پنجاه موقف است ، و در هر موقفى هزار سال مىدارند « 3 » .\r\nو حضرت امير المؤمنين عليه السّلام فرمود : كسى كه نقصهاى نفس خود را پيدا نكند و تفحص ننمايد ، هواها و خواهشها بر او غالب مىشود ، و كسى كه پيوسته در تفحّص باشد مرگ از براى او بهتر است « 4 » .\r\nو حضرت على بن الحسين عليه السّلام فرمود : اى فرزند آدم پيوسته احوال تو به خير و نيكى مقرون است مادام كه واعظى از نفس خود داشته باشى ، و واعظ خود باشى ، و همّت تو در محاسبهء نفس خود مصروف باشد ، و خوف الهى را شعار و پيراهن تن خود كرده باشى ، و اندوه را لباس خود ساخته باشى ، اى فرزند آدم خواهى مرد و مبعوث خواهى شد ، و تو را نزد پروردگار خود به حساب باز خواهند داشت ، و از\r\n\r\n\r\n","description":"","footnote":"\r\n( 1 ) اصول كافى 2 / 456 ح 14 .\r\n( 2 ) بحار الانوار 70 / 65 ح 6 .\r\n( 3 ) بحار الانوار 70 / 64 ح 4 .\r\n( 4 ) بحار الانوار 70 / 64 ح 3 .\r\n","page_name":" 99 ","page_number":99},
  {"content":"\r\n\r\nاعمال تو سؤال خواهند كرد ، پس امروز جوابى براى آن روز مهيّا كن « 1 » .\r\n\r\n[ اشاره حضرت رسول اكرم صلى الله عليه و آله و سلم به چندين خلق از اخلاق كريمه 
  ]\r\nيا أبا ذر استحي من اللّه ، فانّي و الذي نفسي بيده لأظلّ حين أذهب الى الغائط متقنّعا بثوبي أستحيي من الملكين اللذين معي .\r\nيا أبا ذر أ تحبّ أن تدخل الجنّة ؟ قلت : نعم فداك أبي و امّي ، قال :\r\nفاقصر من الأمل ، و اجعل الموت نصب عينيك ، و استح من اللّه حقّ الحياء ، قال : قلت : يا رسول اللّه كلّنا نستحيي من اللّه ، قال : ليس كذلك الحياء ، و لكن الحياء أن لا تنسي المقابر و البلى ، و الجوف و ما وعى ، و الرأس و ما حوى ، و من أراد كرامة الآخرة فليدع زينة الدنيا ، فاذا كنت كذلك أصبت ولاية اللّه .\r\nاى ابو ذر از خدا حيا كن و شرم بدار ، به درستى كه من به حقّ آن خداوندى كه جانم در قبضهء قدرت اوست چون به بيت الخلا مىروم جامهء خود را بر سر و روى خود مىپوشانم از شرم دو ملكى كه با منند .\r\nاى ابو ذر مىخواهى داخل بهشت شوى ؟ گفتم : بلى پدر و مادرم فداى تو باد ، فرمود : امل و آرزوى خود را در دنيا كوتاه كن ، و مرگ را در برابر چشم خود بدار كه پيوسته در ياد مرگ باشى ، و از خدا حيا بدار چنان كه سزاوار حيا داشتن است ، گفتم ، يا رسول اللّه ما همه از خدا حيا و شرم داريم ، فرمود : حيا داشتن چنين نيست و ليكن حياى از خدا آن است كه فراموش نكنى قبر و پوسيدن و كهنه شدن در قبر را ، و فراموش نكنى جوف و آنچه در جوف است ، يعنى شكم و فرج را از حرام و شبهه نگاه دارى ، و فراموش نكنى آنچه در سر است ، يعنى چشم و گوش و زبان و\r\n\r\n\r\n","description":"","footnote":"\r\n( 1 ) بحار الانوار 70 / 64 - 65 ح 5 .\r\n","page_name":" 100 ","page_number":100},
  {"content":"\r\n\r\nانديشه ، و خيال خود را به معصيت بازدارى ، و به طاعت مصروف گردانى ، و كسى كه كرامت و بزرگى آخرت را خواهد بايد كه زينت دنيا را ترك نمايد ، پس هرگاه چنين باشى اى ابو ذر به درجه ولايت الهى مىرسى ، و دوست خدا مىگردى .\r\nدر اين مقام حضرت سيّد الانام به چندين خلق از اخلاق كريمه اشاره فرموده‌اند .\r\n\r\nخصلت اوّل در حياست\r\nو حيا عبارت از تأثّر نفس است از امرى كه قباحت آن امر بر او ظاهر شود ، و باعث انزجار او گردد از آن عمل ، و اين بر دو قسم است ، يكى از افضل صفات كمال است ، و مورث فوز به سعادت است ، و ديگرى موجب حرمان از كمالات است ، امّا آنچه كمال است آن است كه بعد از آنكه به علم تميز ميان نيك و بد و حقّ و باطل كرده باشد از خدا و خلق شرم كند در ترك كردن عبادات و محاسن آداب شريعت ، و از مرتكب شدن معاصى و قبايح آداب كه از شرع قباحت آنها معلوم شده باشد ، و مجملى از تفسير حيا در اوّل كتاب مذكور شد .\r\nو ظاهر است كسى كه متّصف به صفت حيا باشد ، البتّه هر قبيحى را كه اراده مىكند اگر تفكّر نمايد كه حق‌تعالى حاضر است و بر فعل او مطّلع است ، و حضرت رسول صلّى اللّه عليه و آله و ائمّهء معصومين عليهم السّلام مطّلع مىشوند ، و هر روز اعمال امّت را بر ايشان عرض مىكنند ، و دو ملك كه پيوسته ملازم اويند البتّه بر عمل او مطّلع مىشوند ، و اگر حق‌تعالى پرده از او برگيرد ملائكهء سماوات بر فعل او مطّلع مىشوند ، و در قيامت در حضور صد و بيست و چهار هزار پيغمبر و گروهى بىحد و احصا از ملائكه و ساير عباد رسوا خواهد شد ، و اين معنى از روى يقين و ايمان حالى او\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nگردد ، البتّه متوجّه آن عمل نخواهد شد ، و همچنين در فعل طاعات .\r\nو آنچه از حيا مذموم است آن است كه امر حقّى را به عقل ناقص خود قبيح شمارد و ترك آن كند ، و اين از جهل ناشى مىشود ، مثل آنكه مسأله‌اى بر او مشكل شده است نمىپرسد و حيا مىكند و در جهالت مىماند ، يا عبادتى را ترك مىكند براى اينكه در نظر جمعى از اشقيا بدنماست ، و اين حيا موجب محرومى از سعادات است ، و حق‌تعالى مىفرمايد :  وَ اللَّهُ لا يَسْتَحْيِي مِنَ الْحَقِّ  « 1 » به درستى كه حق‌تعالى حيا نمىكند از بيان حق .\r\nو به سند معتبر از حضرت رسول صلّى اللّه عليه و آله منقول است كه : حيا دو حياست : حياى عقل ، و حياى حماقت ، حياى عقل از علم ناشى مىشود ، و باعث علم مىشود ، و حياى حماقت از جهل ناشى مىشود و باعث جهالت مىگردد « 2 » .\r\nو حضرت صادق عليه السّلام فرمود : حيا از ايمان است ، و ايمان موجب دخول بهشت است « 3 » .\r\nو فرمود : حيا و ايمان هر دو به يك ريسمان بسته‌اند ، هريك كه از آدمى جدا شود ديگرى با او مىرود « 4 » .\r\nو در حديث ديگر فرمود : ايمان ندارد كسى كه حيا ندارد « 5 » .\r\nو حضرت رسول صلّى اللّه عليه و آله فرمود كه : چهار خصلت است در هركه باشد آنها اگر از سر تا پا گناه باشد خدا گناهان او را به حسنه بدل مىكند : راستگوئى ، و حيا ، و حسن\r\n\r\n\r\n","description":"","footnote":"\r\n( 1 ) سورهء احزاب : 53 .\r\n( 2 ) اصول كافى 2 / 106 ح 6 .\r\n( 3 ) اصول كافى 2 / 106 ح 1 .\r\n( 4 ) اصول كافى 2 / 106 ح 4 .\r\n( 5 ) اصول كافى 2 / 106 ح 5 .\r\n","page_name":" 102 ","page_number":102},
  {"content":"\r\n\r\nخلق ، و شكر « 1 » .\r\nو حضرت صادق عليه السّلام فرمود : هركه روى او تنگ است علم او كم است ، پس حيا در طلب علم خوب نيست « 2 » .\r\nو از حضرت رسول صلّى اللّه عليه و آله منقول است : از امثال حكما و دانايان پيش نمانده مگر يك مثل كه اگر حيا ندارى آنچه خواهى بكن ، يعنى ترك حيا موجب ارتكاب جميع قبايح مىشود « 3 » .\r\nو در حديث ديگر فرمود : حيا بر دو وجه است ، يكى از ضعف عقل است و سستى رأى است ، و ديگر قوّت است و اسلام و ايمان است « 4 » .\r\nو حضرت صادق عليه السّلام فرمود : حضرت عيسى مىفرمود : كسى كه در خانهء خود به خلوت بنشيند ، بايد پردهء خانه را بياويزد ، به درستى كه حق‌تعالى حيا را در ميان خلق قسمت فرموده چنانچه روزى را قسمت فرموده « 5 » .\r\nو از اين حديث شريف ظاهر مىشود كه سنّت است كسى كه به بيت الخلا رود جامه‌اى بر سر بيندازد يا پيچد كه سر و رو را فراگيرد ، چون حالت ناخوشى است مناسب حيا اين است كه روى خود را بپوشد ، يا آنكه چون در اين حالت بر عيوب ظاهرهء خود از فضلات و كثافات مطلع مىشود بايد كه عيوب باطنه و اخلاق ذميمه و گناهان خود را ياد كند ، و از آنها شرم كند كه از اين كثافتهاى ظاهرى بدتر است ، و در دعاهاى آداب خلوت اشاره به اين معنى هست .\r\n\r\n\r\n","description":"","footnote":"\r\n( 1 ) اصول كافى 2 / 107 ح 7 .\r\n( 2 ) اصول كافى 2 / 106 ح 3 .\r\n( 3 ) بحار الانوار 71 / 333 ح 8 .\r\n( 4 ) بحار الانوار 71 / 334 ح 10 .\r\n( 5 ) بحار الانوار 71 / 334 ح 11 .\r\n","page_name":" 103 ","page_number":103},
  {"content":"\r\n\r\nو اكثر علما در آداب خلوت نقل كرده‌اند سنّت است سر را پوشيدن كه سر برهنه نباشد ، و بعضى هر دو معنى را از سنّتيها شمرده‌اند ، و اين معنى متضمّن آن نيز هست ؛ زيرا در تقنيع كه در اين حديث وارد شده سر پوشيدن هم به عمل مىآيد ، و فايدهء بدنى هم دارد كه بوهاى بد به دماغ سرايت نكند .\r\n\r\nخصلت دوّم در عفت شكم از محرمات و مكروهات\r\nو عفّت واجب آن است كه از خوردن حرام اجتناب نمايد ، و عفّت از چيزهائى كه نهى كراهت از آن فرموده‌اند ، و از شبهه‌ها كه به ظاهر شرع حلال باشد ، و احتمال بودن حرام در ميان آن مال غالب باشد ، مثل مال جماعتى كه اكثر مكاسب ايشان حرام است ، مانند ارباب مناصب مستحبّ است ، و اين تكليف از اعظم تكاليف الهى است ، و سعى كردن در تحصيل حلال دشوارترين كارهاست ، چنانچه وارد شده است كه حلال قوّت برگزيدگان است ، و در بعضى اخبار وارد شده است كه حضرت امير المؤمنين عليه السّلام براى همين بر انبان غذاى خود مهر مىزدند كه شبهه داخل آن نشود .\r\nو بدان كه غذاها را در اعمال و آثار و قرب و بعد به خدا مدخليّت عظيم هست ؛ زيرا كه قوّتهاى بدنى آدمى از روح حيوانى است ، و روح حيوانى بخارى است كه از خون به هم مىرسد ، و خون از غذا بهم مىرسد ، پس چون غذاى حلال قوّت آن به اعضاء و جوارح رسيد هريكى را به كارى كه پسنديده است مىدارد ، و همهء آن قوّت صرف عبادات مىشود ، و لقمهء حرام كه در بدن داخل شد ، و قوّت آن به اعضا و جوارح سرايت كرد ، آن قوّتها از حرام به هم رسيده حرام‌زاده‌اند ، و از\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nحرام‌زاده كار خوب نمىآيد ، چون سر از دريچهء چشم بدر مىكند چشم را به معاصى مىدارد و هزار فساد مىكند ، و اگر سر از دريچهء گوش بدر مىكند آن را به شنيدن انواع باطلها مىدارد ، و همچنين در جميع اعضا و جوارح ، و اگر نطفه مىشود فرزندى كه از آن حاصل مىشود به يك معنى حرام‌زاده است ، و مايل به بديها مىباشد .\r\nو آن حديث كه واقع شده است كسى كه راغب است به غيبت مسلمانان حلال‌زاده نيست ، ممكن است كه بر اين معنى محمول باشد ، و لقمهء حلال همه نور و عبادت و معرفت مىشود ، و موجب قرب به خدا مىشود ، و دل را منوّر مىكند ، و اين معنى به تجربه نيز معلوم شده است .\r\nو از حضرت صادق عليه السّلام منقول است : هركه خواهد دعايش مستجاب شود بايد كه كسبش را حلال كند « 1 » .\r\nو به اسانيد معتبره او حضرت امام محمّد باقر عليه السّلام منقول است كه : بهترين عبادتهاى خدا عفيف داشتن شكم و فرج است « 2 » .\r\nو منقول است كه : شخصى به آن حضرت گفت : عمل من بسيار ضعيف است ، و روزه كم مىدارم ، امّا گمان من اين است كه نمىخورم مگر از حلال ، حضرت فرمود : كدام عبادت بهتر است از عفّت شكم و فرج « 3 » .\r\nو حضرت رسول فرمود : بيشتر چيزى كه امّت من به سبب آن داخل جهنّم مىشود دو چيز ميان تهى است : شكم ، و فرج « 4 » .\r\n\r\n\r\n","description":"","footnote":"\r\n( 1 ) بحار الانوار 93 / 373 .\r\n( 2 ) اصول كافى 2 / 79 ح 1 و 2 .\r\n( 3 ) اصول كافى 2 / 79 ح 4 .\r\n( 4 ) اصول كافى 2 / 79 ح 5 .\r\n","page_name":" 105 ","page_number":105},
  {"content":"\r\n\r\nو به سند معتبر از حضرت رسالت پناه صلّى اللّه عليه و آله منقول است : هركه از امّت من از چهار خصلت سالم باشد بهشت بر او واجب مىشود ؛ از داخل شدن در دنيا ، و متابعت نمودن هواهاى نفس ، و شهوت شكم ، و شهوت فرج « 1 » .\r\nو به سند معتبر منقول است كه حضرت صادق عليه السّلام به نجم فرمود : اى نجم تمام شما شيعيان در بهشت با ما خواهيد بود ، امّا چه بسيار قبيح است يكى از شما وقتى داخل بهشت شود كه پرده‌اش دريده شده باشد و عيبش فاش شده باشد ، نجم گفت : فداى تو شوم شيعهء شما چنين خواهد شد ؟ فرمود : بلى اگر شكم و فرج خود را حفظ نكند « 2 » .\r\nو حضرت رسول صلّى اللّه عليه و آله فرمود : بيشتر چيزى كه بر امّت خود مىترسم بعد از خود از كسبهاى حرام است ، و شهوتهاى مخفى ، و ربا و سود در بيع و قرض « 3 » .\r\nو حضرت صادق عليه السّلام فرمود : كسى كه مالى از غير حلال كسب كند ، و به آن مال به حج رود و تلبيه گويد ، ندا مىرسد به او لا لبّيك و لا سعديك ، يعنى لبّيك گفتن تو و اجابت كردن و خدمت كردن تو مقبول درگاه ما نيست ، و اگر مال از حلال كسب كند و به حج رود و تلبيه بگويد ، در جواب او لبّيك و سعديك مىگويند « 4 » .\r\nو از حضرت امام جعفر صادق عليه السّلام منقول است كه : دنيا به حلال بر جمعى مشرف شد ، و حلال را بر ايشان جلوه داد و عرض كرد ، آن حلال محض را قبول نكردند تا از دنيا رفتند ، پس بر جماعتى حلال و شبهه را باهم عرض كرد ، گفتند ، ما را به شبهه احتياجى نيست و حلال را به وسعت صرف كردند و براى جمعى\r\n\r\n\r\n","description":"","footnote":"\r\n( 1 ) بحار الانوار 71 / 271 ح 14 .\r\n( 2 ) بحار الانوار 71 / 270 ح 9 .\r\n( 3 ) فروع كافى 5 / 124 ح 1 .\r\n( 4 ) فروع كافى 5 / 124 ح 3 .\r\n","page_name":" 106 ","page_number":106},
  {"content":"\r\n\r\nحرام و شبه را جلوه داد ، ايشان گفتند : ما را به حرام احتياجى نيست و در شبهه به فراخى عيش كردند ، و خود را به حرام صرف براى جماعتى جلوه داد دنبالش رفتند و به آنچه مىخواستند نرسيدند ، و مؤمن در دنيا مىخورد به قدر حاجت ، مثل كسى كه به خوردن ميته مضطر شده باشد « 1 » .\r\nو حضرت امام موسى كاظم عليه السّلام فرمود : حرام نمو نمىكند و زياد نمىشود ، و اگر نمو كند بركت نمىدارد ، و هرچه را در راه خدا انفاق مىكند ثواب نمىيابد ، و هرچه از عقب خود مىگذرد ، توشهء اوست به سوى آتش جهنّم « 2 » .\r\nو به سند معتبر منقول است از سماعه كه به حضرت صادق عليه السّلام عرض كردم :\r\nشخصى از مناصب و اعمال بنى اميّه مالى بهم رسانيده است ، و از آن مال تصدّق مىكند ، و صله و احسان به خويشان مىكند ، و حج مىكند كه آن كارهايش را خدا بيامرزد ، و مىگويد : خدا فرموده است حسنات گناهان را بر طرف مىكند ، حضرت فرمود : آنچه از مال مردم تصرّف مىنمايد گناه است ، و گناه گناه را بر طرف نمىكند ، و ليكن ثواب گناه را بر طرف مىكند « 3 » .\r\nو منقول است در تفسير اين آيه كه حق‌تعالى مىفرمايد  وَ قَدِمْنا إِلى ما عَمِلُوا مِنْ عَمَلٍ فَجَعَلْناهُ هَباءً مَنْثُوراً  « 4 » .\r\nترجمه ظاهرش اين است كه : قصد كرديم به سوى آنچه كرده بودند از اعمالى كه به صورت عمل خير بود ، پس گردانيديم آن عمل را مانند ذرّه‌هاى پراكنده در هوا ، يا غبار متفرق ، يا خاكستر بر باد داده ، حضرت صادق عليه السّلام فرمود : و اللّه كه اعمالشان\r\n\r\n\r\n","description":"","footnote":"\r\n( 1 ) فروع كافى 5 / 125 ح 6 .\r\n( 2 ) فروع كافى 5 / 125 ح 7 .\r\n( 3 ) فروع كافى 5 / 126 ح 9 .\r\n( 4 ) سورهء فرقان : 23 .\r\n","page_name":" 107 ","page_number":107},
  {"content":"\r\n\r\nاز جامه‌هاى سفيد مصرى سفيدتر و نورانىتر خواهد بود ، پس حق‌تعالى مىفرمايد : هباشو پس پراكنده و باطل مىشود ، براى اينكه چون به حرامى مىرسيدند آن را مىگرفتند « 1 » .\r\n\r\nخصلت سوّم در عفت فرج است از محرمات و مكروهات و شبهات\r\nو اين نيز از تكاليف شاقّهء الهى است ، و تحقيقش همان است كه گذشت كه احتراز از زناى صرف واجب است ، و زنا از گناهان كبيره است ، و مكروهاتى كه در شرع معلوم شده است عفّت از آنها مستحبّ است ، و شبهه‌ها بر دو قسم است :\r\nيكى به اعتبار اشكال در مسئله است ، و احتراز از آنها نيز بنابر مشهور مستحبّ است ، و بعضى اين احتياط را واجب مىدانند ، مگر آنكه طرف حرمت بسيار ضعيف باشد . و قسم ديگر به شبهه برمىگردد ، مثل آنكه به زر شبهه كنيزى خريده باشد ، يا زر شبهه را مهر كرده باشد ، يا مهر زن را غصب كند ، يا در دادن با قدرت مضايقه كند ، و زنا بر اعضا و جوارح منقسم مىشود ، زناى فرج معلوم است ، و زناى چشم نگاه كردن به پسران به شهوت و به زنان غير محرم است ، و زناى گوش شنيدن آوازى است كه باعث شهوت مىشود ، و زناى دست بازى كردن است با نامحرم ، و همچنين در ساير اعضا ، و اينها نيز حرامى و شبهه‌اى مىدارد .\r\nچنانچه به سند معتبر از حضرت امام محمّد باقر و امام جعفر صادق عليهما السّلام منقول است كه فرمودند : هيچ‌كس نيست مگر آنكه بهره‌اى از زنا مىيابد ، و زناى چشمان\r\n\r\n\r\n","description":"","footnote":"\r\n( 1 ) فروع كافى 5 / 126 ح 10 .\r\n","page_name":" 108 ","page_number":108},
  {"content":"\r\n\r\nنظر كردن است ، و زناى دهان بوسيدن است ، و زناى دستها لمس كردن است ، خواه فرج تصديق اين اعضا بكند ، و خواه تكذيب كند ، يعنى خواه زناى فرج متحقّق شود و خواه نشود « 1 » .\r\nو به سند معتبر از حضرت صادق عليه السّلام منقول است كه : بدترين مردم در عذاب در روز قيامت مردى است كه نطفهء خود را در رحمى قرار دهد كه بر او حرام باشد « 2 » .\r\nو از حضرت امام موسى كاظم عليه السّلام منقول است كه فرمود : بپرهيزيد از زنا كه روزى را بر طرف مىكند ، و دين را باطل مىكند « 3 » .\r\nو حضرت صادق عليه السّلام فرمود : در زناكار شش خصلت مىباشد : سه عقوبت در دنيا ، و سه عقوبت در آخرت ، امّا آنچه در دنياست : نور او را مىبرد ، و فقيرش مىكند ، فنا و نيستى را نزديك مىكند ، و آنچه در آخرت است : غضب پروردگار است ، و دشوارى حساب ، و خلود در جهنّم « 4 » .\r\nو حضرت رسول صلّى اللّه عليه و آله فرمود : چون زنا بعد از من در ميان امّت بسيار شود مرگ فجأه بسيار مىشود « 5 » .\r\nو حضرت صادق عليه السّلام فرمود : حضرت يعقوب به فرزندش مىگفت : اى فرزند زنا مكن كه اگر مرغى زنا كند پرهايش مىريزد « 6 » .\r\nو در حديث ديگر فرمود : حواريان در خدمت حضرت عيسى عليه السّلام جمع شدند ،\r\n\r\n\r\n","description":"","footnote":"\r\n( 1 ) فروع كافى 5 / 559 ح 11 .\r\n( 2 ) فروع كافى 5 / 541 ح 1 .\r\n( 3 ) فروع كافى 5 / 541 ح 2 .\r\n( 4 ) فروع كافى 5 / 541 ح 3 .\r\n( 5 ) فروع كافى 5 / 541 ح 4 .\r\n( 6 ) فروع كافى 5 / 542 ح 8 .\r\n","page_name":" 109 ","page_number":109},
  {"content":"\r\n\r\nو گفتند : اى معلّم خيرات ما را ارشاد كن ، حضرت عيسى عليه السّلام فرمود : حضرت موسى كليم خدا شما را امر كرد كه قسم دروغ به خدا مخوريد ، و من امر مىكنم شما را كه نه قسم راست بخوريد ، و نه قسم دروغ ، و موسى پيغمبر خدا شما را امر مىكرد زنا مكنيد ، و من شما را امر مىكنم كه در خاطر خود هم زنا مگذرانيد چه جاى آنكه بجا آوريد ؛ زيرا كسى كه در خاطر خود خيال زنا مىگذراند ، مثل كسى است كه در خانهء مزيّن طلاكارى آتش روشن نمايد ، و دودش نقشها و زينتها را باطل كند هرچند خانه نسوزد « 1 » .\r\nو از حضرت صادق عليه السّلام منقول است كه به مفضّل بن عمر فرمود : اى مفضّل مىدانى چرا گفته‌اند هركه زنا به حرمت مردم مىكند ، روزى زنا به حرمت او خواهند كرد ؟ گفت : نه ، فرمود : زن زناكارى در ميان بنى اسرائيل بود ، و مردى هم در ميان ايشان بود كه بسيار به قصد زنا به نزد آن زن مىرفت ، روز آخرى كه به نزد آن زن آمد خدا بر زبان آن زن جارى كرد كه به خانهء خود كه مىروى مردى را با زن خود خواهى ديد ، آن مرد با خاطر مشوّشى از خانهء آن زناكار بيرون آمد ، و در غير وقتى كه هميشه به خانه مىرفت داخل خانه شد بىرخصت ، ناگهان مردى را در فراش زن خود ديد ، هر دو را به خدمت حضرت موسى آورد ، و در آن حال جبرئيل نازل شد ، و گفت : هركه زنا مىكند روزى با حرمت او نيز زنا مىكنند ، پس حضرت موسى نظر به ايشان كرد و فرمود : عفّت بورزيد از زنان مردم تا زنان شما با عفّت باشند « 2 » .\r\nو حضرت رسول صلّى اللّه عليه و آله فرمود : جبرئيل مرا خبر داد كه بوى بهشت از هزار سال راه\r\n\r\n\r\n","description":"","footnote":"\r\n( 1 ) فروع كافى 5 / 542 ح 7 .\r\n( 2 ) فروع كافى 5 / 553 ح 3 .\r\n","page_name":" 110 ","page_number":110},
  {"content":"\r\n\r\nشنيده مىشود ، و عاق پدر و مادر و قاطع رحم و مرد پير زناكار نمىشنوند « 1 » .\r\nو از حضرت امير المؤمنين عليه السّلام منقول است كه : دروغ مىگويد كسى كه گمان مىكند حلال‌زاده است و زنا را دوست مىدارد « 2 » .\r\nو حضرت صادق عليه السّلام فرمود : نيكى كنيد با پدران خود تا فرزندان شما با شما نيكى كنند ، و عفّت ورزيد از زنان مردم تا عفّت ورزند زنان شما « 3 » .\r\nو فرمود : ولد الزنا سه علامت دارد : مردم را در حضور ايشان آزار مىكند ، و مشتاق است به زنا ، و بغض ما اهل بيت دارد « 4 » .\r\nو حضرت رسول صلّى اللّه عليه و آله فرمود : چهار چيز است كه داخل خانه نمىشود مگر آنكه آن خانه خراب مىشود ، و هرگز به بركت‌آباد نمىشود : خيانت در امانت كردن ، و دزدى ، و شراب خوردن ، و زنا كردن « 5 » .\r\nو در حديث ديگر فرمود : در شب معراج گذشتم بر زنى چند كه ايشان را به پستانها آويخته بودند ، پرسيدم از جبرئيل كه : ايشان كيستند ؟ گفت : اينها زنى چندند كه زنا كرده‌اند ، و فرزندان زائيده‌اند و به شوهرهاى خود ملحق ساخته‌اند ، و مال شوهرها به ميراث به ايشان رسيده « 6 » .\r\nو از حضرت رسول صلّى اللّه عليه و آله منقول است : هركه به حرام در دبر زنى جماع كند ، يا با مردى يا پسرى اغلام كند ، خدا او را در قيامت محشور گرداند و از مردار گنديده‌تر كه مردم از بوى او متأذّى باشند تا به جهنّم داخل شود ، و خدا از او قبول نكند هيچ\r\n\r\n\r\n","description":"","footnote":"\r\n( 1 ) بحار الانوار 73 / 103 ح 90 .\r\n( 2 ) بحار الانوار 79 / 18 ح 1 .\r\n( 3 ) بحار الانوار 79 / 18 - 19 ح 2 .\r\n( 4 ) بحار الانوار 79 / 19 ح 3 .\r\n( 5 ) بحار الانوار 79 / 19 ح 4 .\r\n( 6 ) بحار الانوار 79 / 19 ح 6 .\r\n","page_name":" 111 ","page_number":111},
  {"content":"\r\n\r\nعملى را ، و اعمالش را همه حبط نمايد ، و او را در تابوتى داخل كند و بفرمايد كه او را به ميخهاى آهن بر تابوت بدوزند ، و در عذابى باشد كه اگر رگى از رگهاى او را بر چهارصد هزار كس بگذارند همه بميرند ، و از همه كس عذابش بيشتر باشد ، و كسى كه زنا كند با زن يهودى يا نصرانى يا مجوسى يا مسلمان خواه آزاد و خواه بنده خدا بر قبر او سيصد هزار در جهنّم بگشايد كه از آن درها مارها و عقربها و شهابها از آتش در قبر او داخل شوند و بسوزد تا روز قيامت ، و چون محشور شود اهل قيامت از گند فرج او متأذّى باشند تا داخل جهنّم شود .\r\nو كسى كه به خانهء همسايه نظر كند ، و نظرش بر عورت مردى يا گيسوى زنى يا بدن او افتد ، خدا او را داخل جهنّم كند با منافقانى كه تتّبع امور مسلمانان مىكردند ، و از دنيا بيرون نرود تا رسوا شود ، و در آخرت عيوبش فاش شود ، و كسى كه قدرت بر زنى يا كنيزى كه بر او حرام باشد بهم رساند ، و از خوف الهى آن را ترك نمايد ، حق‌تعالى آتش جهنّم را بر او حرام گرداند ، و او را از خوف عظيم قيامت ايمن كند و داخل بهشت سازد .\r\nو كسى كه به حرام دست به دست زنى رساند چون به صحراى محشر درآيد دستش بسته باشد ، و كسى كه با زنان نامحرمى خوش طبعى كند ، حق‌تعالى به هر كلمه‌اى هزار سال او را در محشر حبس كند ، و اگر زنى راضى شود كه مردى به حرام او را در برگيرد يا ببوسد يا به حرام با او ملاقات نمايد ، يا با او خوش طبعى كند ، بر آن زن نيز گناه آن مرد باشد ، و اگر مرد او را مجبور سازد گناه هر دو بر مرد باشد .\r\nو كسى كه چشمهاى خود را پر كند از ديدن زنى به حرام ، خدا در قيامت بر چشمانش ميخها بدوزد ، و چشمش را پر از آتش كند تا از حساب خلايق فارغ شود ، پس بفرمايد او را به جهنّم برند ، و هركه با زن شوهردارى زنا كند از فرج آن مرد و زن رودخانه‌اى از چرك و ريم روان شود پانصد سال راه ، و جميع اهل جهنّم از\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nگند ايشان متأذّى باشند ، و غضب الهى شديد است بر زنى كه شوهر داشته باشد و نظر به غير محرم خود بكند ، و اگر چنين كند خدا ثواب اعمالش را حبط نمايد ، و اگر زنى مرد بيگانه را به فراش شوهر خود درآورد ، بر خدا لازم است كه او را به آتش بسوزاند بعد از آنكه در قبر او را عذاب كرده باشد « 1 » .\r\nو به سند معتبر از حضرت صادق عليه السّلام منقول است كه فرمود : حرمت اغلام زياده از زناست ؛ زيرا حق‌تعالى با اغلام امّتى را هلاك كرد ( يعنى : قوم لوط را ) و كسى را به زنا در دنيا هلاك نكرد « 2 » .\r\nو از حضرت رسول صلّى اللّه عليه و آله منقول است كه : هركه با پسرى جماع كند در روز قيامت جنب محشور شود ، و آبهاى دنيا او را پاك نكند ، و خدا بر او غضب كند ، و او را لعنت كند ، و براى او جهنّم را مهيا گرداند ، و بد محل بازگشتى است جهنّم براى او « 3 » .\r\nو حضرت صادق عليه السّلام فرمود : مردى كه بر پشت مردى مىرود ، عرش الهى به لرزه مىآيد ، و مردى كه بگذارد با او چنين عمل قبيحى بكنند ، خدا او را بر روى جسر جهنّم حبس نمايد تا از حساب خلايق فارغ شود ، پس بفرمايد او را به جهنّم افكنند ، و او را در هر طبقه‌اى عذاب كند تا به طبقهء زيرين جهنّم برسد ، و از آنجا بدر نيايد « 4 » .\r\nو حضرت امير المؤمنين عليه السّلام فرمود : لواط آن است كه در پائين‌تر از دبر با او\r\n\r\n\r\n","description":"","footnote":"\r\n( 1 ) عقاب الاعمال شيخ صدوق ص 332 .\r\n( 2 ) فروع كافى 5 / 543 ح 1 .\r\n( 3 ) فروع كافى 5 / 544 ح 2 .\r\n( 4 ) فروع كافى 5 / 544 ذيل ح 2 .\r\n","page_name":" 113 ","page_number":113},
  {"content":"\r\n\r\nمباشرت كند ، و مباشرت كردن در دبر كفر است به خدا « 1 » .\r\nو حضرت امام محمّد باقر عليه السّلام فرمود : خداوند عالميان مىفرمايد : به عزّت و جلال خودم قسم مىخورم كه بر استبرق و حرير و بهشت نمىنشيند كسى كه مردم در دبر او وطى كنند « 2 » .\r\nو حضرت امام جعفر صادق عليه السّلام فرمود : چون قيامت قائم شود بياورند زنانى را كه با مثل خود مساحقه كرده‌اند ، جامه‌ها از آتش در بر و مقنعه‌ها از آتش بر سر ، و زير جامه‌ها از آتش پوشيده ، و عمودى از آتش در جوف ايشان داخل كنند ، و ايشان را به جهنّم اندازند « 3 » .\r\nو حضرت رسول صلّى اللّه عليه و آله فرمود : هركه پسرى را به شهوت ببوسد حق‌تعالى در روز قيامت لجامى از آتش بر سر او كند « 4 » .\r\n\r\nخصلت چهارم در نگاه داشتن چشم است از محرمات و مكروهات\r\nو از چشم مفاسد عظيم در نفس آدمى راه مىيابد ، بلكه دريچهء اكثر معاصى چشم است ، و از آنجا خيال بسيارى از معاصى در نفس حاصل مىشود ، و نظر كردن به زنان نامحرم و به فرج غير زن و متعه و اطفال بسيار خرد حرام است ، و همچنين نظر كردن به پسران ساده و مزلّف با لذّت و شهوت حرام است ، و موجب\r\n\r\n\r\n","description":"","footnote":"\r\n( 1 ) فروع كافى 5 / 544 ح 3 .\r\n( 2 ) فروع كافى 5 / 550 ح 8 .\r\n( 3 ) فروع كافى 5 / 552 ح 2 .\r\n( 4 ) فروع كافى 5 / 548 ح 10 .\r\n","page_name":" 114 ","page_number":114},
  {"content":"\r\n\r\nعشق مجاز كه به حقيقت كفر است مىگردد ؛ زيرا بت‌پرست مىشود و در جميع احوال آن معشوق در نظرش مىباشد و از خدا دور مىشود ، و به هر فسقى يا كفرى كه معشوقش مأمورش سازد اطاعت مىكند .\r\nچنانچه به سند معتبر منقول است كه از حضرت صادق عليه السّلام پرسيدند از عشق ، حضرت فرمود : دلهائى كه از ياد الهى خالى است حق‌تعالى محبّت غير خود را به آن دلها مىچسباند « 1 » .\r\nو به سند معتبر از حضرت رسول صلّى اللّه عليه و آله منقول است كه : زنهار حذر نمائيد و بپرهيزيد از نظر كردن و صحبت داشتن با فرزندان سادهء اغنيا و پادشاهان ، كه فتنهء ايشان بدتر است از فتنهء دختران كه در پرده مىباشند .\r\nو از حضرت صادق عليه السّلام منقول است كه : نظر كردن تيرى است از تيرهاى زهرآلودهء شيطان ، و هركه ترك كند نظر حرامى را از براى خدا نه از براى غير او حق‌تعالى ايمانى به او كرامت فرمايد كه طعم و لذّت آن ايمان را بيابد .\r\nو در حديث ديگر فرمود : مكرّر نظر كردن شهوت را در دل آدمى مىكارد و از براى فتنهء آدمى و فريفته شدن او همين نظر كردن كافى است .\r\nو در حديث ديگر فرمود : ايمن نباشند آن جماعت كه نظر بر پشت زنان مردم مىافكنند از اينكه مردم نيز نظر به عقب زنان ايشان كنند .\r\nو از جملهء نظرهائى كه بد است و مورث مفاسد مىشود از روى خواهش نظر كردن به زينتهاى دنيا و اهل دنياست كه باعث ميل به دنيا و مرتكب شدن محرّمات مىگردد ، چنانچه حق‌تعالى مىفرمايد  وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً \r\n\r\n\r\n","description":"","footnote":"\r\n( 1 ) بحار الانوار 73 / 158 ح 1 .\r\n","page_name":" 115 ","page_number":115},
  {"content":"\r\n\r\n مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيهِ وَ رِزْقُ رَبِّكَ خَيْرٌ وَ أَبْقى  « 1 » .\r\nخلاصهء مضمونش اين است كه : باز مكن چشمان خود را و نظر مكن به سوى چيزهائى كه متمتّع و برخوردار ساخته‌ايم به آنها صنفى چند از اصناف مردم را از زينت و به جهت زندگانى دنيا ، تا بيازمائيم ايشان را در آن چيزها و روزى پروردگار تو كه روز به روز به تو مىرساند ، يا روزى غير متناهى كه در آخرت براى تو مقرّر ساخته ، يا روزيهاى معنوى از معارف و كمالات براى تو بهتر است از مالهاى فانى بىاعتبار دنيا و باقىتر و پاينده‌تر است . و تكاليف زبان و گوش و ساير آنچه سر به آنها محيط است بعضى گذشت ، و بعضى انشاء اللّه در محلّ مناسب بيان خواهد شد .\r\nيا أبا ذر يكفى من الدعاء ما يكفي الطعام من الملح .\r\nيا أبا ذر مثل الذي يدعو به غير عمل كمثل الذي يرمي به غير وتر .\r\nاى ابو ذر كافى است از دعاها نيكى و اعمال خير آن‌قدر كه طعام را كافى است از نمك .\r\nاى ابو ذر مثل آن كسى كه دعا مىكند بىآنكه عمل صالحى داشته باشد مانند كسى است كه تير اندازد از كمان بىزه ، و توضيح و تنوير اين مطالب عاليه به وسيله سه نجم به حصول مىپيوندد .\r\n\r\n[ در توضيح اين مطلب كه دعاى بدون عمل صالح مانند پرتاب تير از كمان بىزه است 
  ]\r\n\r\nنجم اوّل در بيان فضيلت دعا و فوايد آن است\r\nبدان كه افضل عبادات و نزديك‌ترين راههاى قرب بنده به جناب\r\n\r\n\r\n","description":"","footnote":"\r\n( 1 ) سورهء طه : 131 .\r\n","page_name":" 116 ","page_number":116},
  {"content":"\r\n\r\nقاضى الحاجات طريقهء دعا و تضرّع و مناجات است ، و به كثرت دعا و مناجات يقين به ذات و صفات كماليّه الهى زياده مىگردد ، و توكّل و تفويض به جناب مقدّس او بيشتر مىشود ، و موجب قطع طمعها و علايق از خلق مىشود ، و همين طريقه از جميع ائمّهء ما منقول است كه بعد از اداى فرايض و سنن پيوسته مشغول تضرّع و مناجات بوده‌اند ، خصوصا سيّد الساجدين عليه السّلام .\r\nچنانچه حق‌تعالى مىفرمايد  وَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ  « 1 » يعنى : گفت پروردگار شما كه بخوانيد مرا در جميع مطالب تا دعاى شما را مستجاب كنم ؛ زيرا آن جماعتى كه تكبّر مىنمايند و سركشى مىكنند از عبادت من زود باشد كه داخل جهنّم شوند با مذلّت و خوارى .\r\nو در احاديث بسيار از ائمّه اطهار عليهم السّلام منقول است كه : مراد از عبادت در اين آيه دعاست « 2 » .\r\nپس حق‌تعالى اوّل امر به دعا فرموده ، و ديگر وعدهء اجابت نموده ، و بعد از آن دعا را عبادت شمرده ، و ترك دعا را تكبّر خوانده ، و بر تركش وعدهء دخول جهنّم فرموده .\r\nو در موضع ديگر مىفرمايد  وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَ لْيُؤْمِنُوا بِي لَعَلَّهُمْ يَرْشُدُونَ  « 3 » .\r\nترجمه‌اش اين است كه : چون سؤال نمايند از تو بندگان من از صفت من ، يا نزديكى و دورى من ، يا كيفيّت دعا كردن من كه آهسته دعا كنند يا بلند ، پس بگو به\r\n\r\n\r\n","description":"","footnote":"\r\n( 1 ) سورهء غافر : 60 .\r\n( 2 ) اصول كافى 2 / 466 - 467 .\r\n( 3 ) سورهء بقره : 186 .\r\n","page_name":" 117 ","page_number":117},
  {"content":"\r\n\r\nايشان كه من نزديكم به ايشان به علم و احاطه و لطف و رحمت ، مستجاب مىكنم دعاى دعاكننده را وقتى كه مرا بخواند ، پس بايد كه بندگان اجابت كنند مرا در دعا كردن كه از ايشان طلبيده‌ام ، يا آنكه چون من اجابت مىكنم در دعا بايد كه ايشان اجابت من كنند در جميع تكاليف من ، و بايد كه ايمان آورند به وعدهء من در اجابت دعا ، يا در ايمان خود ثابت باشند ، شايد كه راه راست يابند و به رشد و صلاح خود پى برند .\r\nو به سند معتبر منقول است كه از حضرت امام محمّد باقر عليه السّلام پرسيدند : كدام عبادت بهتر و افضل است ؟ حضرت فرمود : هيچ عبادتى بهتر نيست نزد حق‌تعالى كه از او سؤال نمايند ، و از رحمتهاى غير متناهى كه نزد اوست طلب نمايند ، و هيچ‌كس بر خدا دشمن‌تر و بدتر نيست از كسى كه تكبّر كند از عبادت الهى كه دعاست ، و از عطاها و رحمتهاى الهى سؤال ننمايد « 1 » .\r\nو از ميسّر بن عبد العزيز منقول است كه حضرت صادق عليه السّلام فرمود : اى ميسّر دعا بكن ، و مگو هرچه مقدّر شده است خواهد شد ، به درستى كه نزد خدا منزلتى هست كه نمىتوان رسيد مگر به دعا و مسئلت ، و اگر كسى دهان خود را ببندد و دعا نكند و سؤال ننمايد ، از خدا چيزى به او نمىدهند ، پس بطلب تا عطا كند ، اى ميسّر هركه درى را بسيار مىكوبد ، البتّه بر رويش مىگشايند « 2 » .\r\nو در حديث ديگر فرمود : هركه از فضل خدا سؤال ننمايد فقير مىشود « 3 » .\r\nو فرمود : بر شما باد به دعا ، به درستى كه شما را قرب به خدا حاصل نمىشود به عبادتى مثل دعا ، و ترك مكنيد طلب حاجت كوچكى را براى خردى آن\r\n\r\n\r\n","description":"","footnote":"\r\n( 1 ) اصول كافى 2 / 466 ح 2 .\r\n( 2 ) اصول كافى 2 / 466 - 467 ح 3 .\r\n( 3 ) اصول كافى 2 / 467 ح 4 .\r\n","page_name":" 118 ","page_number":118},
  {"content":"\r\n\r\nحاجت ، به درستى كه حاجات كوچك و بزرگ به دست خداست « 1 » .\r\nو در حديث ديگر فرمود : حضرت امير المؤمنين عليه السّلام مىفرمود كه : محبوب‌ترين اعمال نزد حق‌تعالى در زمين دعاست ، و فرمود : حضرت امير المؤمنين عليه السّلام دعا بسيار مىكردند « 2 » .\r\nو به سند معتبر از حضرت رسول صلّى اللّه عليه و آله منقول است كه : دعا حربهء مؤمن است براى دفع دشمنان ، و عمود دين است كه به آن دين مؤمن برپاست ، و نور آسمان و زمين است « 3 » .\r\nو در حديث ديگر از آن حضرت منقول است كه به صحابه فرمودند : مىخواهيد دلالت كنم شما را بر حربه و سلاحى كه شما را نجات دهد از شرّ دشمنان شما و روزى شما را زياد كند ؟ گفتند : بلى ، فرمود ، دعا كنيد و بخوانيد پروردگار خود را در شب و روز به درستى كه حربهء مؤمن دعا است « 4 » .\r\nو حضرت امام رضا عليه السّلام فرمود : دعا از نيزه تيز كارگرتر است « 5 » .\r\nو فرمود : دعا رد مىكند قضا را هرچند كه از آسمان نازل شده باشد و محكم گرديده باشد « 6 » .\r\nو فرمود : بسيار دعا كنيد كه دعا كليد جميع رحمتهاست ، و موجب فيروزى به همهء حاجتهاست ، و به كرامتهاى الهى نمىتوان رسيد مگر به دعا ، و هر درى را كه\r\n\r\n\r\n","description":"","footnote":"\r\n( 1 ) اصول كافى 2 / 467 ح 6 .\r\n( 2 ) اصول كافى 2 / 467 - 468 ح 8 .\r\n( 3 ) اصول كافى 2 / 468 ح 1 .\r\n( 4 ) اصول كافى 2 / 468 ح 3 .\r\n( 5 ) اصول كافى 2 / 469 ح 6 .\r\n( 6 ) اصول كافى 2 / 469 ح 1 .\r\n","page_name":" 119 ","page_number":119},
  {"content":"\r\n\r\nبسيار مىكوبند البتّه بر روى او مىگشايند « 1 » .\r\nو در حديث ديگر فرمود : بر تو باد به دعا كه شفاى جميع دردهاست « 2 » .\r\nو از حضرت امام موسى كاظم عليه السّلام منقول است كه : هر بلائى كه بر بنده نازل گردد ، خدا او را دعا الهام نمايد البتّه آن بلا زود زايل مىشود ، و هر بلائى كه بر مؤمن نازل شود و توفيق دعا نيابد و ترك كند ، البتّه آن بلا به طول مىانجامد ، پس بر شما باد به دعا و تضرّع به سوى خداوند عالميان « 3 » .\r\nو حضرت رسول صلّى اللّه عليه و آله فرمود : دوا كنيد بيماران خود را به تصدّق ، و دفع كنيد انواع بلاها را به دعا ، و حفظ كنيد مالهاى خود را به دادن زكات ، به درستى كه هيچ مرغى به دام نمىافتد مگر آنكه تسبيح خود را ترك نمايد « 4 » .\r\nو حضرت امير المؤمنين عليه السّلام فرمود : دفع كنيد موجهاى بلا را از خود به دعا پيش از آنكه بلا نازل گردد ، به حقّ آن خداوندى كه دانه را شكافته ، و انواع گياه را از آن بيرون آورده ، و خلايق را خلق فرموده ، كه بلا به سوى مؤمن تندتر مىآيد از سيلى كه از بالاى كوه به پائين آيد ، و از دويدن اسبان تندرو ، و هيچ نعمتى و طراوت عيشى از بندگان بر طرف نمىشود مگر به گناهان ايشان ، و اگر استقبال كنند بلا را به دعا و تضرّع و انابه و توبه بر ايشان نازل نخواهد شد ، و اگر وقتى كه بلا نازل شود و نعمت از ايشان زائل گردد به خدا پناه برند و تضرّع نمايند با نيّتهاى درست ، و سستى نورزند در عبادت و بندگى و ترك گناهان بكنند ، البتّه خدا هر فاسدى را براى ايشان به اصلاح مىآورد ، و هر نعمتى را كه از ايشان سلب نمود به ايشان\r\n\r\n\r\n","description":"","footnote":"\r\n( 1 ) اصول كافى 2 / 470 ح 7 .\r\n( 2 ) اصول كافى 2 / 470 ح 1 .\r\n( 3 ) اصول كافى 2 / 471 ح 2 .\r\n( 4 ) بحار الانوار 93 / 288 ح 3 .\r\n","page_name":" 120 ","page_number":120},
  {"content":"\r\n\r\nبرمىگرداند « 1 » .\r\nو حضرت صادق عليه السّلام فرمود : سه چيز است كه به آنها هيچ ضرر نمىكنند :\r\nدعا كردن در هنگام بلاها و شدّتها ، و استغفار كردن بعد از گناه ، و شكر كردن در وقت نعمت « 2 » .\r\nو در حديث ديگر فرمود : حق‌تعالى روزيهاى مؤمنان را از جائى چند مقرّر فرموده كه گمان نداشته باشند ؛ زيرا بنده‌اى كه نداند روزيش از كجا مىرسد دعا بسيار مىكند « 3 » .\r\nو در حديث ديگر فرمود : هركه را چهار چيز عطا فرمايند او را از چهار چيز محروم نمىكنند : هركه را دعا دادند از اجابت محروم نمىسازند ، و هركه را استغفار كرامت كردند توبه‌اش را قبول مىفرمايند ، و هركه را شكر عطا كردند نعمتش را زياد مىكنند ، و هركه را صبر دادند از اجر و ثواب محروم نمىگردانند « 4 » .\r\n\r\nنجم دوّم در توضيح مجملى از شرايط و آداب دعاست\r\nبدان كه چون دعا مكالمه و سخن گفتن و عرض نياز كردن است به حضرت قاضى الحاجات ، بايد كه آدمى معنى دعا را بداند ، و فهميده با حضور قلب دعا كند ، و لااقل آدابى كه در حاجت طلبيدن از مخلوقين كه در عجز و ناتوانى مثل\r\n\r\n\r\n","description":"","footnote":"\r\n( 1 ) بحار الانوار 93 / 289 ح 5 .\r\n( 2 ) بحار الانوار 93 / 289 ح 6 .\r\n( 3 ) بحار الانوار 93 / 290 ح 7 .\r\n( 4 ) خصال شيخ صدوق ص 202 ح 16 .\r\n","page_name":" 121 ","page_number":121},
  {"content":"\r\n\r\nاويند رعايت نمايند همان قدر را در حاجت طلبيدن از خداوند عظيم‌الشأن كه خالق و رازق و مالك جميع امور اوست رعايت كند ، و ظاهر است كه اگر كسى حاجتى به مخلوقى عرض كند البتّه چند چيز رعايت مىكند :\r\nاول : آنكه بداند چه مىگويد ، و اگر از روزى مستى و بىخبرى حرفى گويد با بزرگى و دلش از آنچه مىگويد خبر نداشته باشد ، اگر سياستش نكنند به سخنش نيز اعتنا نخواهند كرد ، پس در هنگام مناجات با خداوند خود بايد دلش خبر داشته باشد از آنچه بر زبانش جارى مىشود ، و از روى جدّ و جهد و اهتمام طلب نمايد ، و به حاجت خود بىاعتنا نباشد .\r\nچنانچه از حضرت امير المؤمنين عليه السّلام منقول است كه : حق‌تعالى قبول نمىفرمايد دعائى را كه از دل غافل صادر شود ، و فرمود : چون براى ميّت خود دعا كنيد چنين دعا مكنيد كه دل شما از آن غافل باشد و خبر نداشته باشد ، و ليكن بايد كه جدّ و سعى كنيد از براى او در دعا « 1 » .\r\nو حضرت صادق عليه السّلام فرمود : خدا مستجاب نمىكند دعائى را كه با دل سخت قساوت دعا كنند « 2 » .\r\nو در حديث ديگر فرمود : خدا مستجاب نمىكند دعائى را كه با دل فراموش‌كار غافل كنند ، پس هرگاه دعا كنيد دل خود را با خدا داريد ، و يقين كنيد كه دعاى شما مستجاب است « 3 » .\r\nدوّم : آنكه كسى را كه شخصى براى دفع شدائد به او پناه مىبرد ، البتّه پيوسته ملازمت او مىكند ، و در غير حال شدّت به او پناه مىبرد تا هنگام شدّت و بلائى كه\r\n\r\n\r\n","description":"","footnote":"\r\n( 1 ) اصول كافى 2 / 473 ح 2 .\r\n( 2 ) اصول كافى 2 / 474 ح 4 .\r\n( 3 ) اصول كافى 2 / 473 ح 2 .\r\n","page_name":" 122 ","page_number":122},
  {"content":"\r\n\r\nرو دهد روى آن داشته باشد كه به او پناه برد ، همچنين بايد به درگاه خالق در حالت نعمت دعا و تضرّع كند ، و خدا را به سبب وفور نعمت فراموش نكند ، تا در شدّتها و سختيها كه پناه به او برد حاجت به زودى برآورده شود ، با آنكه هيچ آنى نيست كه بنده را صد هزار گونه احتياج در امور دنيا و آخرت به جناب مقدّس ايزدى نباشد .\r\nچنانچه به سند صحيح از حضرت امام جعفر صادق عليه السّلام منقول است : كسى كه پيش از نزول بلا دعا كند چون بلا نازل شود دعايش مستجاب است ، و ملائكه مىگويند : اين صداى آشنائى است ، و دعاى او را از آسمان منع نمىكنند ، و كسى كه پيش از نزول بلا دعا نكند بعد از بلا دعايش مستجاب نمىشود ، و ملائكه مىگويند كه : ما اين صدا را نمىشناسيم « 1 » .\r\nو در حديث ديگر فرمود كه : مىگويند : پيش از امروز كجا بودى « 2 » .\r\nو در حديث ديگر فرمود : كسى كه از نزول بلائى ترسد ، و پيش از نزول آن بلا دعا كند براى دفع آن بلا ، خدا آن بلا را به او ننمايد « 3 » .\r\nو در حديث ديگر فرمود : كسى كه خواهد دعاى او در شدّتها مستجاب شود ، بايد در هنگام رخا و نعمت دعا بسيار بكند « 4 » .\r\nو بر اين مضمون احاديث بسيار است .\r\nسوّم : آنكه كسى كه به مخلوقى حاجت دارد ، خدمات شايسته براى او مىكند كه مرضىّ طبع او باشد ، و از چيزهائى كه او كراهت دارد اجتناب مىنمايد ، تا چون حاجتى از او بخواهد برآورده شود ، همچنين به درگاه خدا هركه عبادت و بندگى و\r\n\r\n\r\n","description":"","footnote":"\r\n( 1 ) اصول كافى 2 / 472 ح 1 .\r\n( 2 ) اصول كافى 2 / 472 ح 5 .\r\n( 3 ) اصول كافى 2 / 472 ح 2 .\r\n( 4 ) اصول كافى 2 / 472 ح 4 .\r\n","page_name":" 123 ","page_number":123},
  {"content":"\r\n\r\nاطاعت الهى بيشتر كرده ، دعايش به اجابت نزديك‌تر است ، چنانچه جناب مقدّس نبوى در اين حديث فرموده‌اند كه : دعاى بىعمل صالح از بابت تير انداختن از كمان بىزه است .\r\nو از حضرت امير المؤمنين عليه السّلام منقول است : بهترين دعاها آن است كه صادر شود از سينهء پاكيزه از عيبها و صفات ذميمه و دل پرهيزكار ، و در مناجات است سبب نجات ، و به اخلاص در اعمال خلاصى از عقاب حاصل مىشود ، پس هرگاه كه فزع و خوف شما بسيار شود پناه به خداوند خود بريد « 1 » .\r\nو به سند معتبر منقول است كه : شخصى به خدمت حضرت صادق عليه السّلام عرض نمود كه : حق‌تعالى مىفرمايد : دعا كنيد تا دعاى شما را مستجاب گردانم ، و ما دعا مىكنيم و مستجاب نمىشود ، حضرت فرمود : دعاى شما براى اين مستجاب نمىشود كه وفا نمىكنيد به پيمانهائى كه حق‌تعالى از شما گرفته است در عمل نمودن به اوامر و ترك نمودن مناهى ، و حق‌تعالى مىفرمايد كه : وفا كنيد به عهد و پيمان من تا وفا كنم به عهد و پيمان شما ، و اللّه كه اگر شما وفا كنيد از براى خدا خدا نيز وفا مىكند از براى شما « 2 » .\r\nو از نوف بكالى منقول است كه حضرت امير المؤمنين عليه السّلام فرمود : حق‌تعالى وحى نمود به حضرت عيسى كه : بگو به گروه بنى اسرائيل كه داخل خانه‌اى از خانه‌هاى من نشوند مگر با دلهاى طاهر و پاك و ديده‌هاى خاشع ، و دستهاى پاكيزه از كثافت حرام و شبهه و بگو به ايشان : بدانيد كه از هيچ‌يك از شما دعائى مستجاب نمىكنم هرگاه مظلمهء كسى به ظلم در ذمّهء او باشد « 3 » .\r\n\r\n\r\n","description":"","footnote":"\r\n( 1 ) اصول كافى 2 / 468 ح 2 .\r\n( 2 ) بحار الانوار 93 / 368 ح 3 .\r\n( 3 ) بحار الانوار 93 / 356 ح 9 .\r\n","page_name":" 124 ","page_number":124},
  {"content":"\r\n\r\nو در ابواب سابقه گذشت حديثى كه هركه خواهد دعايش مستجاب شود بايد كسبش را حلال كند ، و اين امر بسى ظاهر است كه هرچند آدمى را قرب زياده مىشود دعايش به قبول نزديك‌تر است ، چنانچه نزد پادشاهان ظاهر هركه قربش بيشتر است حاجتش رواتر است . و ايضا چنانچه سابقا تحقيق كرديم هرچند مناسبت ميان فاعل و قابل بيشتر مىشود قابليّت استفاضه زياده مىشود ، و مانعى كه از فيض هست از طرف قابل است ، هرچند قابل كامل‌تر مىشود قابليّت رحمت زياده مىشود ، و فيض بيشتر فائض مىشود .\r\nچهارم : از شرايط استجابت دعا كمال معرفت آن خداوندى است كه از او حاجت مىطلبد ، و سابقا مجملى اشاره كرديم كه هركس خدا را به قدرى از معرفت شناخته ، درخور آن معرفت از او فيض مىبرد ، و از خداوند شناختهء خود سؤال مىكند ، پس هر قدر كه در مراتب قدرت و رحمت و كرم و عظمت و جلال و ساير صفات كمال تمام‌تر و كامل‌تر مىشناسد تأثيرات آن صفات به او زياده عايد مىگردد ، و به اين معنى اشاره دارد آن حديث كه به اسانيد بسيار منقول است كه :\r\nمن نزد گمان نيكوى بندهء خودم كه به من دارد ، و هر قدر كه گمان او به من نيكوتر است من با او نيكوتر معامله مىنمايم « 1 » .\r\nو به سند معتبر از حضرت امام موسى كاظم عليه السّلام منقول است كه : جماعتى از حضرت امام جعفر صادق عليه السّلام سؤال نمودند : چه علّت دارد كه ما دعا مىكنيم و دعاى ما مستجاب نمىشود ؟ حضرت فرمود : زيرا كه شما كسى را دعا مىكنيد كه او را نمىشناسيد « 2 » .\r\n\r\n\r\n","description":"","footnote":"\r\n( 1 ) اصول كافى 2 / 72 ح 3 .\r\n( 2 ) بحار الانوار 93 / 368 ح 4 .\r\n","page_name":" 125 ","page_number":125},
  {"content":"\r\n\r\nو از حضرت صادق عليه السّلام منقول است كه : چون دعا كنى گمان كن حاجت تو در خانهء تو است « 1 » .\r\nو در حديث ديگر فرمود : اگر كسى از شما خواهد كه از خدا هر حاجتى بطلبد به او عطا كند ، بايد از همگى مردم مأيوس و نااميد باشد ، و اگر اميد از غير خدا نداشته باشد ، پس چون خدا اين حالت را از دل او يابد هرچه سؤال كند به او عطا مىفرمايد « 2 » .\r\nو اين معنى در باب سؤال از مخلوقين هم ظاهر است ، هركه عظمت پادشاهى را بيشتر مىداند و وسعت ملك و خزانه و كرم او را بيشتر مىداند توقّع عطا از او زياده دارد ، و پادشاه نيز درخور توقّع و شناسائى او به او عطا مىكند ، و در اين باب سخن بسيار است ، و اين رساله گنجايش تفصيل آن ندارد .\r\nپنجم : از شرايط استجابت مبالغه و الحاح در دعاست ، و الحاح نزد مخلوقين به اعتبار تنگى حوصله و قلّت كرم ايشان بدنماست ، امّا حق‌تعالى دوست مىدارد به سبب وسعت لطف و رحمت نامتناهى كه نزد او در سؤال مبالغه و الحاح نمايند .\r\nچنانچه از حضرت امام محمّد باقر عليه السّلام منقول است : و اللّه كه الحاح نمىنمايد بندهء مؤمنى بر خدا در حاجت خود ، مگر اينكه حق‌تعالى حاجت او را برمىآورد « 3 » .\r\nو حضرت صادق عليه السّلام فرمود : حق‌تعالى مكروه و دشمن مىدارد الحاح كردن مردم را بر يكديگر در سؤال و از براى خود اين را پسنديده و دوست مىدارد كه از او\r\n\r\n\r\n","description":"","footnote":"\r\n( 1 ) اصول كافى 2 / 473 ح 1 .\r\n( 2 ) بحار الانوار 93 / 355 ح 4 .\r\n( 3 ) اصول كافى 2 / 475 ح 3 .\r\n","page_name":" 126 ","page_number":126},
  {"content":"\r\n\r\nسؤال نمايند ، و از آنچه نزد اوست طلب نمايند « 1 » .\r\nو حضرت رسول صلّى اللّه عليه و آله فرمود : حق‌تعالى رحم كند بنده‌اى را كه طلب نمايد از حق‌تعالى حاجتى را ، پس الحاح نمايد در دعا خواه مستجاب بشود دعاى او و خواه نشود « 2 » .\r\nو حضرت جعفر بن محمّد الصادق عليه السّلام فرمود كه : بنده چون دعا مىكند حق‌تعالى پيوسته در مقام برآوردن حاجت اوست مادام كه استعجال نكند « 3 » .\r\nو در حديث ديگر فرمود : حق‌تعالى مراد بندگان خود را مىداند در هنگامى كه او را دعا مىكنند ، و ليكن دوست مىدارد كه حاجتهاى خود را بيان كنند نزد او « 4 » .\r\nششم : از آداب دعا مخفى كردن دعاست ؛ زيرا كه كريمان مخفى حاجت طلبيدن را دوست‌تر مىدارند ، و دعاى پنهان به اخلاص نزديك‌تر و از ريا دور تر است .\r\nچنانچه از حضرت على بن موسى الرضا عليه السّلام منقول است كه : يك دعا مخفى بجا آورى بهتر است از هفتاد دعا كه اظهار نمائى و علانيه بجا آورى « 5 » .\r\nو اگر حاجت عظيمى داشته باشد استعانت به دعاى مؤمنان بجويد ، و در مجامع ايشان دعا كند نيز خوب است ، و اگر منظور ناچيز دانستن خود و حقير شمردن دعاى خود باشد و از ريا ايمن باشد در مجامع دعا كردن بهتر است ، و بركات انفاس مؤمنان و اجتماعات ايشان بسيار است ، و خود را در ميان رحمتهاى\r\n\r\n\r\n","description":"","footnote":"\r\n( 1 ) اصول كافى 2 / 475 ح 4 .\r\n( 2 ) اصول كافى 2 / 475 ح 6 .\r\n( 3 ) اصول كافى 2 / 474 ح 1 .\r\n( 4 ) اصول كافى 2 / 476 ح 1 .\r\n( 5 ) اصول كافى 2 / 476 ح 1 .\r\n","page_name":" 127 ","page_number":127},
  {"content":"\r\n\r\nعامّى كه بر ايشان نازل مىشود داخل كردن فوز عظيم است .\r\nچنانچه از حضرت صادق عليه السّلام منقول است : چهل نفر كه جمع شوند و دعا كنند ، البتّه دعاى ايشان مستجاب است ، و اگر چهل نفر بهم نرسد چهار نفر كه هريك ده مرتبه خدا را در حاجتى بخوانند ، البتّه حق‌تعالى دعاى ايشان را مستجاب مىكند ، و اگر چهار نفر نباشند و يك نفر خدا را چهل مرتبه در حاجتى بخواند ، البتّه خداوند عزيز جبّار دعايش را مستجاب مىگرداند « 1 » .\r\nو در حديث ديگر فرمود كه : چهار نفر جمع نمىشوند براى دعا مگر آنكه وقتى متفرّق مىشوند دعاى ايشان مستجاب شده است « 2 » .\r\nو فرمود : پدرم را كه حاجتى رو مىداد زنان و اطفال را جمع مىنمود و دعا مىكرد ، و ايشان آمين مىگفتند « 3 » .\r\nو در حديث ديگر فرمود : دعا خواننده و آمين گوينده در ثواب شريكند « 4 » .\r\nهفتم : رعايت نمودن اوقاتى است كه مظنّهء استجابت دعاست ؛ زيرا حق‌تعالى بعضى از زمانها و مكانها را در استجابت دخيل كرده است .\r\nچنانچه از حضرت صادق عليه السّلام منقول است كه : طلب نمائيد دعا را در چهار ساعت : نزد وزيدن بادها ، و گرديدن سايه‌ها يعنى اوّل پيشين ، و نزد آمدن باران ، و نزد ريختن اوّل قطره‌اى از خون مؤمنى كه شهيد شود بر زمين ، به درستى كه درهاى آسمان را در اين اوقات مىگشايند « 5 » .\r\n\r\n\r\n","description":"","footnote":"\r\n( 1 ) اصول كافى 2 / 487 ح 1 .\r\n( 2 ) اصول كافى 2 / 487 ح 2 .\r\n( 3 ) اصول كافى 2 / 487 ح 3 .\r\n( 4 ) اصول كافى 2 / 487 ح 4 .\r\n( 5 ) اصول كافى 2 / 476 - 477 ح 1 .\r\n","page_name":" 128 ","page_number":128},
  {"content":"\r\n\r\nو در حديث ديگر فرمود : دعا در چهار محل مستجاب است : در نماز وتر ، و بعد از نماز صبح ، و بعد از نماز ظهر ، و بعد از نماز شام « 1 » .\r\nو حضرت امير المؤمنين عليه السّلام فرمود : غنيمت شماريد دعا را در چهار وقت : نزد خواندن قرآن ، و نزد اذان ، و نزد آمدن باران ، و نزد ملاقات كردن دو صف براى شهادت « 2 » .\r\nو از حضرت رسول صلّى اللّه عليه و آله منقول است : بهترين وقتها كه خدا را بخوانيد سحرهاست « 3 » .\r\nو منقول است كه : چون حضرت صادق عليه السّلام ارادهء طلب حاجت داشتند نزد شمس طلب مىنمودند ، و اوّل چيزى تصدّق مىكردند ، و خود را به بوى خوشى خوش بو مىكردند ، و به مسجد مىرفتند ، و حاجت خود را مىطلبيدند « 4 » .\r\nو حضرت امام محمّد باقر عليه السّلام فرمود : حق‌تعالى از بندگان خود دوست مىدارد هر بنده‌اى را كه بسيار دعا كند ، پس بر شما باد به دعا كردن در سحر تا طلوع آفتاب ، و به درستى كه اين ساعتى است كه درهاى آسمان گشوده مىشود ، و روزيها قسمت مىشود ، و حاجتهاى عظيم برآورده مىشود « 5 » .\r\nو حضرت صادق عليه السّلام فرمود : در شب ساعتى هست هركه توفيق بيابد و در آن ساعت نماز كند و خدا را بخواند ، البتّه دعايش مستجاب است در هر شبى كه باشد ، و آن بعد از نصف است تا به قدر سدس شب بگذرد « 6 » .\r\n\r\n\r\n","description":"","footnote":"\r\n( 1 ) اصول كافى 2 / 477 ح 2 .\r\n( 2 ) اصول كافى 2 / 477 ح 3 .\r\n( 3 ) اصول كافى 2 / 477 ح 6 .\r\n( 4 ) اصول كافى 2 / 477 - 478 ح 7 .\r\n( 5 ) اصول كافى 2 / 478 ح 9 .\r\n( 6 ) اصول كافى 2 / 478 ح 10 .\r\n","page_name":" 129 ","page_number":129},
  {"content":"\r\n\r\nو در حديث ديگر فرمود : سه وقت است كه حاجت بنده از خدا محجوب نمىشود : بعد از نماز واجب ، و نزد آمدن باران ، و نزد ظاهر شدن معجزه‌اى از حجتهاى خدا در زمين « 1 » .\r\nو حضرت امير المؤمنين عليه السّلام فرمود : كسى را كه به سوى پروردگار خود حاجتى باشد در سه ساعت طلب نمايد : در ساعتى در روز جمعه ، و ساعتى كه زوال شمس مىشود كه در آن‌وقت بادهاى رحمت مىوزد ، و درهاى آسمان گشوده مىشود ، و رحمت الهى نازل مىگردد ، و خروس به آواز مىآيد ، و يك ساعت در آخر شب نزديك طلوع صبح ، به درستى كه در سحر دو ملك ندا مىكنند از جانب حق‌تعالى : آيا كسى هست كه در اين وقت توبه كند تا توبه‌اش را قبول كنيم ؟ آيا كسى هست سؤال كند و به او عطا كنيم ؟ آيا كسى هست طلب آمرزش كند تا گناهانش را بيامرزيم ؟ آيا كسى هست حاجتى داشته باشد و عرض كند تا حاجتش را برآوريم ؟ پس اجابت نمائيد در آن‌وقت داعى خدا را ، و طلب نمائيد روزى را در ما بين طلوع صبح تا طلوع آفتاب كه آن دخيل‌تر است در روزى از سفرها كردن براى تجارت ، و آن ساعتى است كه خدا قسمت روزى در ميان بندگان خود مىفرمايد .\r\nو فرمود : درهاى آسمان را براى شما مىگشايند در پنج وقت : نزد آمدن باران ، و نزد جهاد فى سبيل اللّه ، و نزد اذان ، و نزد خواندن قرآن ، و نزد زوال آفتاب ، و نزد طلوع صبح « 2 » .\r\nو حضرت صادق عليه السّلام فرمود : ساعتى كه در آن ساعت دعا مستجاب مىشود در روز جمعه وقتى است كه امام از خطبه فارغ شود تا وقتى كه مردم به نماز برخيزند ،\r\n\r\n\r\n","description":"","footnote":"\r\n( 1 ) بحار الانوار 93 / 343 ح 3 .\r\n( 2 ) بحار الانوار 93 / 343 - 344 ح 4 .\r\n","page_name":" 130 ","page_number":130},
  {"content":"\r\n\r\nو ساعت ديگر آخر روز است تا فرو رفتن آفتاب « 1 » .\r\nو در حديث ديگر فرمود : ساعت استجابت اوّل زوال است « 2 » .\r\nو از حضرت امام زين العابدين عليه السّلام منقول است كه حضرت فاطمه عليها السّلام فرمود : از حضرت رسول صلّى اللّه عليه و آله شنيدم كه مىفرمود : در روز جمعه ساعتى هست كه هر مسلمانى در آن ساعت از خدا چيزى طلب نمايد البتّه به او عطا مىفرمايد ، گفتم :\r\nيا رسول اللّه كدام ساعت است ؟ فرمود : وقتى كه نصف قرص آفتاب فرو رود ، پس حضرت امام زين العابدين عليه السّلام فرمود : حضرت فاطمه عليها السّلام به كنيز خود فرمود كه :\r\nبرو بر بلندى چون ببينى قرص آفتاب غروب كرده مرا اعلام كن دعا كنم « 3 » .\r\nو به سند معتبر از حضرت صادق عليه السّلام منقول است كه فرمود : بر تو باد به دعا كردن در حال سجده كه بنده در سجود از جميع احوال به خدا نزديكتر است « 4 » .\r\nهشتم : از شرايط و آداب دعا تضرّع و زيادتى مذلّت و شكستگى است ، چنانچه از حضرت صادق عليه السّلام منقول است كه : هرگاه شما را رقّت به هم رسد دعا كنيد كه دل را رقّت حاصل نمىشود مگر وقتى كه از براى خدا خالص گردد و متوجّه خدا شود ، و آن علامت استجابت است « 5 » .\r\nو در حديث ديگر فرمود : چون بدن به قشعريره آيد و لرزد و چشمانت گريان شود ، پس در دعا اهتمام كن كه رحمت الهى متوجّه تو گرديده و هنگام اجابت است « 6 » .\r\n\r\n\r\n","description":"","footnote":"\r\n( 1 ) بحار الانوار 93 / 348 .\r\n( 2 ) بحار الانوار 93 / 345 .\r\n( 3 ) معانى الاخبار شيخ صدوق ص 399 ح 59 .\r\n( 4 ) بحار الانوار 93 / 344 ح 7 .\r\n( 5 ) اصول كافى 2 / 477 ح 5 .\r\n( 6 ) اصول كافى 2 / 478 ح 8 .\r\n","page_name":" 131 ","page_number":131},
  {"content":"\r\n\r\nو در حديث ديگر فرمود : اگر از امرى خايف باشى يا حاجتى به خدا داشته باشى ، پس اوّل خدا را به بزرگى و به عظمت ياد كن ، چنانچه او سزاوار است ، و صلوات بر محمّد و آل محمد بفرست ، و حاجت خود را بطلب ، و خود را به گريه بدار ، و سعى كن كه گريه كنى اگرچه به مقدار سر مگسى باشد ، پدرم مىفرمود :\r\nنزديك‌ترين حالات بنده به خدا در هنگامى است كه در سجده باشد و گريان باشد « 1 » .\r\nو تضرّعاتى كه به دست مىباشد در حالت دعا موافق احاديث معتبره آن است كه : اگر هنگام رغبت و رجا باشد كف دست را به سوى آسمان كنى ، چنانچه دست پيش كسى مىدارى كه چيزى به دستت دهد ، و اگر حالت خوف و بيم باشد پشت دستها را به آسمان مىدارى ، يعنى من از اعمال خود نااميد شدم ، و از كثرت بدى اعمال روى طلب از تو ندارم ، و در حال تضرّع انگشت سبابه راست به جانب راست و چپ حركت مىدهى كه نمىدانم از اصحاب يمينم يا اصحاب شمال و از نيكوكارانم يا از بدكاران ، و در هنگام تبتّل و انقطاع انگشت سبّابهء دست چپ را بلند مىكنى و پست مىكنى ، مانند كسى كه به ابرام چيزى از كسى طلبد ، يا اشاره به آن است كه نمىدانم مرا بلند خواهى كرد يا پست خواهى گذاشت ، و در هنگامى كه گريه بسيار شود و اسباب و علامت اجابت ظاهر گردد دستها را از جانب سر خود بلند مىكنى ، يا از پيش روى خود پيش مىبرى كه گويا حاجتم را داده‌اند و دست فراز مىكنم بگريم « 2 » .\r\nاى عزيز ببين حق‌تعالى با آن مرتبه و جلال و عظمت و استغنا و بىنيازى با\r\n\r\n\r\n","description":"","footnote":"\r\n( 1 ) اصول كافى 2 / 483 ح 10 .\r\n( 2 ) اصول كافى 2 / 480 - 481 .\r\n","page_name":" 132 ","page_number":132},
  {"content":"\r\n\r\nگدايان خوان احسانش چه نحو سلوك كرده ، و ايشان را رخصت چه گستاخيها داده ، و به آن رفعت شأن خود را چه نزديك گردانيده ، و به اين وسايل بندگان را به آشنائى خود خوانده ، و بندگان با نهايت احتياج و پستى چه مستغنيانه با پروردگار خود سلوك مىنمايند ، و از چنين خداوند كريمى كه پيوسته خوان احسانش را براى نيكوكاران و بدكاران كشيده رو مىگردانند ، و رو به عاجزان و لئيمان ممكنات مىبرند ، و از رحمتهاى خدا خود را محروم مىگردانند .\r\nنهم : بدان كه كسى را كه حاجتى به درگاه بزرگى باشد اوّل يساولان و دربانان آن درگاه را خوشنود مىگرداند كه دخول به مجلس پادشاه او را به آسانى حاصل شود ، و حاجتش زود برآورده شود ، و دربانان درگاه مالك الملوك فقرا و مساكينند ، بايد پيش از طلب حاجت تصدّقى بكند تا حاجتش زودتر برآورده شود ، چنانچه از حضرت صادق عليه السّلام منقول است كه فرمود : هرگاه احدى از شما بيمار مىشود طبيب را مىطلبد و به او چيزى مىدهد ، و اگر حاجتى به پادشاهى دارد به دربانان رشوه مىدهد ، پس اگر حاجتى به خدا داشته باشد تصدّقى بكند خواه كم و خواه بسيار .\r\nدهم : آنكه اگر كسى حاجتى دارد ، گاه هست كه در نزد كريمان حاجت ديگران را وسيلهء حاجت خود مىكند ، به اين‌كه يا اوّل حاجت ديگران را مقدّم مىدارد كه آن كريم را خوش آيد كه او اهتمام به شأن ديگران زياده از خود دارد ، و اين معنى موجب زيادتى روائى حاجت اوست ، يا آنكه حاجتى كه خود دارد براى ديگران مىطلبد تا كريم بداند كه با وجود احتياج خود آن حاجت را براى ديگران مىطلبد ، پس آن حاجت را براى او نيز بر وجه اكمل روا كند ، يا آنكه در هنگام حاجت خواستن ديگران را با خود شريك مىكند ، و اين معنى نيز خوش آيندهء طبع كريمان است كه آدمى فقط در فكر خود نباشد ، و ديگران را در وقتى كه احسانى به او\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمىرسد فراموش نكند ، چنانچه حق‌تعالى در سورهء فاتحه چنين تعليم بندگان فرموده است كه در عرض عبادت و طلب استعانت ديگران را با خود شريك كنند .\r\nو حضرت رسول صلّى اللّه عليه و آله فرمود : چون يكى از شما دعا كند دعا را عام بكند ، و مخصوص خود نگرداند كه دعا به استجابت نزديكتر مىشود « 1 » .\r\nو به سند معتبر از حضرت صادق عليه السّلام منقول است : هركه چهل مؤمن را مقدّم دارد ، و از براى ايشان دعا كند ، دعايش مستجاب مىگردد « 2 » .\r\nو از حضرت رسول صلّى اللّه عليه و آله منقول است كه : هيچ دعائى زودتر مستجاب نمىشود از دعاى غايبى از براى غايبى « 3 » .\r\nو حضرت امام محمّد باقر عليه السّلام فرمود : نزديك‌ترين دعاها به اجابت دعاى مؤمنى است كه از براى برادر مؤمن خود كند غايبانه ، پس ملكى كه موكّل است به دعاى او مىگويد : آمين و از براى تو خدا دو برابر آنچه از براى برادر خود دعا كردى عطا مىفرمايد « 4 » .\r\nو حضرت صادق عليه السّلام فرمود : دعا از براى برادر مؤمن خود غايبانه كردن باعث زيادتى روزى مىشود ، و بلاها را دفع مىكند « 5 » .\r\nو از حضرت رسول صلّى اللّه عليه و آله منقول است : هر مؤمنى كه از براى مؤمنين و مؤمنات دعا كند ، خدا به عدد هر مؤمنى كه گذشته است و خواهد آمد از اوّل تا آخر دنيا به مثل آنچه براى ايشان دعا كرده است به او برمىگرداند ، و به درستى كه بنده‌اى را در\r\n\r\n\r\n","description":"","footnote":"\r\n( 1 ) اصول كافى 2 / 487 ح 1 .\r\n( 2 ) بحار الانوار 93 / 313 و اصول كافى 2 / 509 ح 5 .\r\n( 3 ) اصول كافى 2 / 510 ح 7 .\r\n( 4 ) اصول كافى 2 / 507 ح 3 .\r\n( 5 ) اصول كافى 2 / 507 ح 1 .\r\n","page_name":" 134 ","page_number":134},
  {"content":"\r\n\r\nقيامت امر كند به جهنّم برند ، پس ملائكه او را كشند ، در آن حال مؤمنان و مؤمنات گويند : پروردگارا اين بنده در دنيا براى ما دعا مىكرد ، ما را شفاعت ده در حقّ او ، پس خدا ايشان را شفيع او كند ، و به شفاعت ايشان نجات يابد « 1 » .\r\nو از ابراهيم بن هاشم منقول است كه گفت : عبد اللّه بن جندب را در عرفات ديدم ، و هيچ‌كس وقوف را از او بهتر بجا نياورد ، پيوسته دست به آسمان بلند كرده بود ، و آب ديده بر دو طرف رويش جارى بود به حدّى كه بر زمين مىريخت ، چون مردم از وقوف فارغ شدند و برگشتند به او گفتم : هرگز وقوفى به خوبى وقوف تو نديده‌ام ، گفت : و اللّه دعا نكردم مگر از براى برادران مؤمن خود ؛ زيرا از حضرت امام موسى كاظم عليه السّلام شنيدم مىفرمود : هركه براى برادر مؤمن خود دعا كند در غيب او ، از عرش او را ندا كنند كه : از براى تو باد صد هزار برابر آنچه از براى او دعا كردى ، و نخواستم كه صد هزار برابر محقّق ضامن شده را ترك كنم براى يكى كه ندانم مستجاب مىشود يا نه « 2 » .\r\nو از حضرت على بن الحسين عليه السّلام منقول است كه : هرگاه ملائكه مىشنوند مؤمنى براى برادر مؤمن خود دعا مىكند غايبانه ، يا او را به نيكى ياد مىكند ، به او مىگويند : نيكو برادرى هستى تو از براى برادر خود ، دعاى خير از براى او مىكنى و او از تو غايب است و او را به نيكى ياد مىكنى ، حق‌تعالى به تو عطا فرمود دو برابر آنچه از براى او دعا كردى ، و بر تو ثنا گفت دو برابر آنچه تو بر برادر خود ثنا گفتى ، و تو راست فضل و زيادتى بر او ، و اگر بشنوند كه برادر مؤمن خود را به بدى ياد مىكند و بر او نفرين مىكند ، به او مىگويند : بد برادرى هستى براى برادر خود ، باز\r\n\r\n\r\n","description":"","footnote":"\r\n( 1 ) اصول كافى 2 / 507 - 508 ح 5 .\r\n( 2 ) اصول كافى 2 / 508 ح 6 .\r\n","page_name":" 135 ","page_number":135},
  {"content":"\r\n\r\nايست از بدگوئى و نفرين او ، اى كسى كه خدا گناهان و عيبهاى تو را پوشيده است و متوجّه احوال خود شو ، و به عيوب خود نظر كن ، و خدا را شكر كن كه عيبهاى تو را پوشيده است ، و بدان كه خدا بندهء خود را بهتر از تو مىشناسد « 1 » .\r\nو از حضرت صادق عليه السّلام منقول است كه : چون ظلمى بر كسى واقع شود ، و او نفرين كند بر كسى كه بر او ظلم كرده است ، حق سبحانه و تعالى مىفرمايد :\r\nشخصى ديگر هست كه گمان مىكند تو بر او ظلم كرده‌اى و تو را نفرين مىكند ، اگر مىخواهى نفرين تو را و او را هر دو مستجاب گردانم ، و اگر مىخواهى هر دو را تأخير كنم تا عفو و رحمت من هر دو را فراگيرد « 2 » .\r\nيازدهم : از جملهء آداب دعا آن است كه خدا را پيش از طلبيدن حاجت به بزرگوارى و عظمت وجود و كرم ستايش كند ، و نعمتهاى او را بر خود و بر ديگران ياد كند ، و او را بر آن نعمتها شكر كند ، چنانچه اگر كسى نزد بزرگى مىرود كه مطلبى عرض كند ابتدا شروع به مطلب نمىكند ، بلكه آداب آن است كه پيش از مطلب او را ستايشى درخور بزرگوارى او بكند ، و حق‌تعالى در سورهء كريمه حمد اين آداب را تعليم فرموده است كه پيش از عرض حاجت حمد و ثنا فرموده ، و خود را به رحمانيّت و رحيميّت و ساير صفات لطف و رحمت ستايش فرموده ، و بعد از آن عبادت را به وسيلهء امام الحاجه عرض كرده ؛ زيرا كه حاجت طلبان را ارمغانى درخور توانائى خود گذرانيدن مناسب است ، و بعد از آن طلب استعانت و هدايت را تعليم فرموده .\r\nو ايضا حمد الهى بر نعمتهاى خود نمودن موافق وعدهء الهى موجب مزيد بر\r\n\r\n\r\n","description":"","footnote":"\r\n( 1 ) اصول كافى 2 / 508 ح 7 .\r\n( 2 ) اصول كافى 2 / 511 .\r\n","page_name":" 136 ","page_number":136},
  {"content":"\r\n\r\nنعمت است ، و حسن طلبى است كه تو خداوندى كه پيوسته احسان كرده‌اى ، اكنون نيز احسان نمائى بعيد نيست ، و نعمتهاى خدا را بر ديگران ياد كردن نيز حسن طلبى است كه چون به همهء مخلوق احسان كرده سزاوار است كه به من احسان نكنى ، چنانچه شخصى نزد بزرگى مىرود ، و قصيده‌اى يا نثرى را بر او مىخواند ، و كرمهاى او را ياد مىكند كه بر او نيز كرم كند ، و لهذا وارد شده كه بهترين دعاها الحمد للّه است .\r\nو ايضا چون گناهان آدمى موجب محرومى از خيرات و سعادات است ، پيش از دعا استغفار از گناهان بايد كرد تا موجب رفع موانع شود ، و به حمد و ثنا او را قربى به جناب مقدّس ايزدى حاصل شود كه حاجتش زودتر برآورده شود ، و بر اين مضامين احاديث بسيار است .\r\nچنانچه منقول است كه مفضّل به حضرت صادق عليه السّلام عرض نمود كه : دعاى جامعى تعليم من فرما ، حضرت فرمود : حمد الهى بكن كه چون حمد الهى كردى هركه نماز مىكند براى تو دعا مىكند مىگويد سمع اللّه لمن حمده ، يعنى خدا مستجاب كرد دعاى حمدكنندگان خود را « 1 » .\r\nو در حديث ديگر فرمود : هرگاه يكى از شما بخواهد از خداوند خود حاجتى سؤال نمايد از حاجت‌هاى دنيا و آخرت ، بايد ابتدا كند به ثنا و مدح خداوند عالميان و صلوات بر محمّد و آل محمّد ، بعد از آن حاجت خود را بطلبد « 2 » .\r\nو در حديث ديگر فرمود : اوّل خدا را به صفات كمال مدح كن ، پس ثنا بگو او را بر نعمتها و شكر كن ، پس اقرار به گناه خود بكن ، بعد از آن سؤال كن ، و اللّه كه هيچ\r\n\r\n\r\n","description":"","footnote":"\r\n( 1 ) اصول كافى 2 / 503 ح 1 .\r\n( 2 ) اصول كافى 2 / 484 ح 1 .\r\n","page_name":" 137 ","page_number":137},
  {"content":"\r\n\r\nبنده‌اى از گناه بدر نمىآيد مگر به اقرار به گناهان « 1 » .\r\nو در حديث ديگر فرمود : هرگاه حاجتى داشته باشيد حمد و ثناى پروردگار خود را بگوئيد ؛ زيرا كسى كه حاجتى از پادشاهى طلب مىنمايد از براى او مهيّا مىكند از ستايش بهترين سخنانى كه بر آن قدرت دارد كه او را به آن سخن بستايد « 2 » .\r\nو فرمود : شخصى داخل مسجد حضرت رسول صلّى اللّه عليه و آله شد ، دو ركعت نماز كرد و از خدا حاجتى سؤال كرد ، حضرت فرمود : اين بنده تعجيل كرد بر خداوند خود ، و ديگرى آمد و دو ركعت نماز گذارد ، و بعد از آن خدا را ثنا گفت و صلوات بر پيغمبر فرستاد ، حضرت فرمود : حاجت خود را بطلب كه خدا عطا مىفرمايد « 3 » .\r\nدوازدهم : از شرايط دعا صلوات فرستادن بر محمّد و آل محمّد است ؛ زيرا اگر كسى حاجتى به درگاه پادشاهى دارد ، مناسب اين است كه تحفه‌اى براى مقرّبان آن پادشاه بفرستد تا ايشان شفيع او باشند ، و اگر ايشان هم شفاعت نكنند ، چون آن پادشاه مطّلع مىشود كه به ايشان تحفه‌اى داده‌اى ، و مقرّبان او را نوازش فرموده‌اى ، او را خوش مىآيد و حاجتش را روا مىكند .\r\nو ايضا كسى كه محبوب بزرگوارى است ، نزد آن بزرگوار مدح او كردن و از براى او رفعت طلبيدن هرچند آن محبوب محتاج نباشد ، آن بزرگوار را خوش مىآيد كه محبوب او را ستايش مىكند ، و به اين اسباب صلوات موجب قبولى دعا مىگردد .\r\nو نكتهء لطيف كاملى در اين باب در بيان شفاعت كبرا گذشت ، و تفصيل اين سخن را در شرح صحيفهء كامله بيان كرده‌ايم .\r\n\r\n\r\n","description":"","footnote":"\r\n( 1 ) اصول كافى 2 / 484 ح 3 .\r\n( 2 ) اصول كافى 2 / 485 ح 6 .\r\n( 3 ) اصول كافى 2 / 485 - 486 ح 7 .\r\n","page_name":" 138 ","page_number":138},
  {"content":"\r\n\r\nو به سند معتبر از حضرت صادق عليه السّلام منقول است كه : دعا محجوب است از آسمان ، و مستجاب نمىشود تا صلوات بر محمّد و آل محمّد بفرستد « 1 » .\r\nو در حديث ديگر فرمود : هركه دعا كند و پيغمبر را ياد نكند ، دعا بر بالاى سرش ايستاده بال مىزند ، و چون صلوات فرستاد بالا مىرود « 2 » .\r\nو در حديث ديگر فرمود : هركه را به خدا حاجتى باشد اوّل صلوات بر محمّد و آل محمد بفرستد ، و بعد از آن حاجت خود را بطلبد ، پس دعاى خود را ختم كند به صلوات بر محمّد و آل محمّد ، به درستى كه خدا كريم‌تر است از اينكه دو طرف دعا را قبول فرمايد و ميان را رد كند ؛ زيرا كه صلوات بر محمّد و آل محمّد البتّه مقبول است و رد نمىشود « 3 » .\r\nو فرمود : چون نام پيغمبر مذكور شود بسيار بر او صلوات فرستيد ؛ زيرا هركه يك صلوات بر آن حضرت بفرستد حق‌تعالى بر او هزار صلوات بفرستد در هزار صف از ملائكه ، و هيچ خلقى نماند مگر آنكه بر او صلوات فرستند به سبب صلوات خدا و ملائكه بر او ، پس كسى به چنين رحمتى رغبت ننمايد او جاهل و غافل است ، و خدا و رسول صلّى اللّه عليه و آله و اهل بيت عليهم السّلام از او بيزارند « 4 » .\r\nو حضرت رسول صلّى اللّه عليه و آله فرمود : صلوات بر من و اهل بيت من نفاق را بر طرف مىگرداند « 5 » .\r\nو به سند معتبر از حضرت صادق عليه السّلام منقول است : هركه صد مرتبه بگويد يا\r\n\r\n\r\n","description":"","footnote":"\r\n( 1 ) اصول كافى 2 / 491 ح 1 .\r\n( 2 ) اصول كافى 2 / 491 ح 2 .\r\n( 3 ) اصول كافى 2 / 494 ح 16 .\r\n( 4 ) اصول كافى 2 / 492 ح 6 .\r\n( 5 ) اصول كافى 2 / 492 ح 8 .\r\n","page_name":" 139 ","page_number":139},
  {"content":"\r\n\r\nربّ صلّ على محمّد و آل محمّد صد حاجت او برآورده شود ، كه سى حاجت از حاجتهاى دنيا باشد « 1 » .\r\nو به روايت ديگر فرمود : هيچ عملى در ميزان اعمال سنگين‌تر از صلوات بر محمّد و آل محمّد نيست ، و شخصى را در قيامت اعمالش را به ميزان مىگذراند سبك مىآيد ، حضرت رسول صلّى اللّه عليه و آله صلوات بر خود را در ميزان او مىگذارد سنگين مىشود ، و بر اعمال بدش زيادتى مىكند « 2 » .\r\nو به سند معتبر منقول است كه حضرت صادق به صباح بن سيابه فرمود :\r\nمىخواهى تو را چيزى تعليم نمايم كه خدا به سبب آن روى تو را از آتش جهنّم نگاه دارد ؟ گفت : بلى ، فرمود : بعد از صبح صد مرتبه بگو اللهمّ صلّ على محمّد و آل محمّد ، تا خدا روى تو را از گرمى آتش جهنّم نگاه دارد « 3 » .\r\nو به سند معتبر از حضرت رسول صلّى اللّه عليه و آله منقول است كه هركه روز جمعه صد مرتبه بر من صلوات بفرستد حق‌تعالى شصت حاجت او را برآورد ، سى حاجت دنيا و سى حاجت آخرت « 4 » .\r\nو به سند معتبر از حضرت صادق عليه السّلام منقول است كه : چون شب جمعه مىشود نازل مىشوند از آسمان ملائكه به عدد ذرّات هوا ، يا به عدد مورچگان ، و قلمهاى طلا و لوحهاى نقره در دست دارند ، و نمىنويسند تا روز شنبه عملى را به غير از صلوات بر محمّد و آل محمّد ، پس در اين شب و روز بسيار صلوات بفرستيد « 5 » .\r\n\r\n\r\n","description":"","footnote":"\r\n( 1 ) اصول كافى 2 / 493 ح 9 .\r\n( 2 ) اصول كافى 2 / 494 ح 15 .\r\n( 3 ) من لا يحضره الفقيه 1 / 314 ح 1426 .\r\n( 4 ) بحار الانوار 94 / 60 ح 43 .\r\n( 5 ) من لا يحضره الفقيه 1 / 273 ح 1250 .\r\n","page_name":" 140 ","page_number":140},
  {"content":"\r\n\r\nو فرمود : سنّت مؤكّد است كه در هر روز جمعه بر محمّد و اهل بيت او هزار مرتبه صلوات بفرستيد ، و در روزهاى ديگر صد مرتبه « 1 » .\r\nو حضرت امام محمّد باقر عليه السّلام فرمود : هيچ عملى در روز جمعه بهتر نيست از صلوات بر محمّد و آل محمّد « 2 » .\r\nو به سند ديگر منقول است : هركه بعد از عصر روز جمعه بگويد : اللهمّ صلّ على محمّد و آل محمّد الأوصياء المرضيّين بأفضل صلواتك ، و بارك عليهم بأفضل بركاتك ، و السّلام عليه و عليهم و رحمة اللّه و بركاته ، حق‌تعالى صد هزار حسنه در نامهء عملش ثبت نمايد ، و صد هزار گناهش را محو فرمايد ، و صد هزار حاجتش را برآورد ، و صد هزار درجه براى او بلند كند « 3 » .\r\nو روايت ديگر : آن است كه اگر هفت مرتبه بخواند خدا به عدد هر بنده‌اى حسنه‌اى به او عطا فرمايد ، و عملش در آن روز مقبول گردد ، و چون در قيامت مبعوث شود در ميان دو چشمش نورى ساطع باشد « 4 » .\r\nو در بعضى احاديث اين زيادتى هست كه و السّلام عليه و عليهم و على أرواحهم و أجسادهم و رحمة اللّه و بركاته ، و هريك را كه بخوانند خوب است « 5 » .\r\nو حضرت امام رضا عليه السّلام فرمود : هركه قادر نباشد بر چيزى كه كفّارهء گناهان خود را بدهد صلوات بر محمّد و آل محمد بسيار بفرستد كه گناهانش را درهم مىشكند « 6 » .\r\n\r\n\r\n","description":"","footnote":"\r\n( 1 ) فروع كافى 3 / 416 ح 13 .\r\n( 2 ) فروع كافى 3 / 429 ح 3 .\r\n( 3 ) فروع كافى 3 / 429 ح 4 .\r\n( 4 ) فروع كافى 3 / 429 ح 5 .\r\n( 5 ) مستطرفات سرائر ص 60 ح 30 .\r\n( 6 ) بحار الانوار 94 / 47 ح 2 .\r\n","page_name":" 141 ","page_number":141},
  {"content":"\r\n\r\nو حضرت امام على النقى عليه السّلام فرمود كه : حق‌تعالى ابراهيم را خليل خود كرد براى آنكه صلوات بر محمّد و آل محمّد بسيار مىفرستاد « 1 » .\r\nو به سند معتبر از حضرت صادق عليه السّلام منقول است : هركه به اين نحو صلوات بر محمّد بفرستد كه صلوات اللّه و صلوات ملائكته و أنبيائه و رسله و جميع خلقه على محمّد و آل محمّد ، و السّلام عليه و عليهم و رحمة اللّه و بركاته ، از گناهان پاك شود مانند روزى كه از مادر متولّد شده « 2 » .\r\nو از حضرت امام محمّد باقر عليه السّلام به سندهاى معتبر منقول است كه : چون عطسه كنيد بگوئيد الحمد للّه ربّ العالمين و صلّى اللّه على محمّد و أهل بيته « 3 » .\r\nو به سند ديگر منقول است : كسى كه صداى عطسه را بشنود ، و حمد الهى بكند ، و صلوات بر پيغمبر و اهل‌بيتش بفرستد ، هرگز به درد دندان و درد چشم مبتلا نشود « 4 » .\r\nو به سندهاى بسيار از حضرت رسول صلّى اللّه عليه و آله منقول است كه فرمود : هركه صلوات بر من بفرستد و بر آل من صلوات نفرستد بوى بهشت را نشنود با آنكه بوى بهشت از پانصد ساله راه شنيده مىشود « 5 » .\r\nو به سند معتبر از آن حضرت منقول است كه به حضرت امير المؤمنين عليه السّلام فرمود : بشارت مىدهم تو را كه جبرئيل مرا خبر داد كسى كه از امّت من صلوات بر من بفرستد ، و بعد از آن بر آل من بفرستد ، درهاى آسمان براى او گشوده مىشود ،\r\n\r\n\r\n","description":"","footnote":"\r\n( 1 ) بحار الانوار 94 / 54 ح 23 .\r\n( 2 ) بحار الانوار 94 / 55 ح 27 .\r\n( 3 ) اصول كافى 2 / 655 ح 9 .\r\n( 4 ) اصول كافى 2 / 656 ح 17 .\r\n( 5 ) بحار الانوار 94 / 48 ح 4 .\r\n","page_name":" 142 ","page_number":142},
  {"content":"\r\n\r\nو ملائكه هفتاد صلوات بر او مىفرستند ، و اگر گناهكار باشد گناهانش مىريزد ، چنانچه برگ از درختان مىريزد ، و حق‌تعالى مىفرمايد : لبّيك اى بندهء من و سعديك تو را اجابت كردم ، و مدد و اعانت تو مىنمايم ، و به ملائكه مىفرمايد :\r\nاى ملائكهء من شما هفتاد صلوات بر او فرستاديد ، من هفتصد صلوات بر او مىفرستم ، و اگر بر من صلوات بفرستد و بر اهل بيت من صلوات نفرستد ، ميان صلوات او و آسمان هفتاد حجاب به هم رسد ، و حق‌تعالى فرمايد كه لا لبّيك و لا سعديك ، اجابت تو نمىكنم و تو را مدد و اعانت نمىنمايم ، اى ملائكهء من دعاى او را بالا مياوريد ، مگر آنكه به پيغمبر من عترت او را ملحق كند ، پس دعاى او پيوسته در حجاب است تا ملحق كند به من اهل بيت مرا « 1 » .\r\nو ظاهر احاديث معتبره آن است كه هر وقت نام مبارك آن حضرت مذكور شود صلوات بر او و آل اطهار فرستادن واجب است « 2 » .\r\nو در احاديث معتبره وارد است كه فرمود : كسى كه من نزد او مذكور شوم و صلوات بر من نفرستد كه گناهانش آمرزيده شود ، پس او دور است از رحمت الهى « 3 » .\r\nو در حديث ديگر فرمود : بخيل و بدترين بخيلان كسى است كه من نزد او مذكور شوم و صلوات بر من نفرستد « 4 » .\r\nو در حديث ديگر فرمود : هركه صلوات مرا فراموش كند راه بهشت را كم كرده است « 5 » .\r\n\r\n\r\n","description":"","footnote":"\r\n( 1 ) بحار الانوار 94 / 56 ح 30 .\r\n( 2 ) بحار الانوار 94 / 47 باب 29 .\r\n( 3 ) بحار الانوار 94 / 47 ح 1 .\r\n( 4 ) بحار الانوار 94 / 55 ح 26 .\r\n( 5 ) بحار الانوار 94 / 49 ح 8 .\r\n","page_name":" 143 ","page_number":143},
  {"content":"\r\n\r\nو به سند معتبر از مالك جهنى منقول است كه گفت : من گلى به دست حضرت امام جعفر صادق عليه السّلام دادم ، حضرت گرفتند بو كردند ، و بر ديده‌هاى خود گذاشتند ، بعد از آن فرمودند : هركه گلى بگيرد و بو كند و بر چشمانش گذارد و بگويد : اللهمّ صلّ على محمّد و آل محمّد هنوز آن گل را بر زمين نگذاشته خدا او را بيامرزد .\r\n\r\nنجم سوّم در بيان علّت مستجاب نشدن بعضى از دعاها\r\nبدان كه چون حق سبحانه و تعالى وعده فرموده دعاى بندگان خود را مستجاب گرداند ، البتّه خلف در وعدهء الهى نمىباشد ، پس اينكه بعضى از دعاها اثر استجابتش ظاهر نمىشود به چند وجه جواب مىتوان گفت :\r\nاوّل : آنكه چون حق‌تعالى حكيم و عليم است ، كارهاى او البتّه منوط به حكمت و مصلحت است ، پس وعده‌اى كه فرموده مشروط به حكمت است ، يعنى اگر مصلحت شما باشد مستجاب مىكنم ، چنانچه اگر كريمى گويد هركه از من چيزى مىطلبد عطا مىكنم ، و شخصى بيايد و گويد افعى كشنده‌اى به دست من بده ، يا زهر قاتلى را بده كه بخورم ، و آن سائل ضرر آنها را نداند ، و دادن به او موجب هلاك او گردد ، البتّه عطا نكردن در چنين حالى به كرم انسب است ، بلكه عطا كردن جور است ، و ظاهر است كه اكثر آرزوهاى خلايق موجب ضرر ايشان است و نمىدانند ، و از روى جهالت سؤال مىنمايند ، و حضرت امام زين العابدين عليه السّلام در دعاى طلب حاجات صحيفهء كامله به اين معنى اشاره فرموده : اى خداوندى كه متبدّل نمىسازد حكمت او را وسيله‌ها .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاگر كسى گويد : هرگاه چنين باشد دعا چه فايده دارد ؟ زيرا هرچه صلاح بندگان در آن است البتّه حق‌تعالى به عمل مىآورد .\r\nجواب مىگوئيم : ممكن است كه يك امرى بدون دعا مصلحت در عطاى آن نباشد ، و مصلحت مشروط به دعا باشد ، پس امور بر سه قسم است : بعضى آن است كه بدون دعا مصلحت در عطاى آن هست ، آن را بدون دعا كرامت مىفرمايد . و بعضى هست كه با دعا نيز مصلحت در دادن آن نيست ، آن را مطلقا منع مىفرمايد . و بعضى هست كه با دعا مصلحت در عطاى آن هست ، و بىدعا مصلحت نيست ، چنين امرى عطايش موقوف به دعاست ، و چون آدمى تميز ميان اين امور به عقل خود نتواند داد بايد دعا بكند ، و اگر حاصل نشود از دعا مأيوس نشود ، و بداند صلاح او در اين چيز نبوده كه حق‌تعالى دعايش را مستجاب نكرده ، با آنكه اصل دعا كردن عبادتى است البتّه بهترين عبادت‌ها ، و موجب قرب مىشود .\r\nچنانچه حضرت صادق عليه السّلام فرمود : دعا كن و مگو كه آنچه مقدّر شده است خواهد شد ؛ زيرا دعا عبادت است « 1 » .\r\nو تفصيل اين كلام بعد از اين مذكور خواهد شد .\r\nوجه دوّم : آن است كه هر چيز را شرطى چند مىباشد ، و مانعى چند مىباشد .\r\nكه تا آن شرايط به عمل نيايد ، و آن موانع بر طرف نشود ، ثمره بر آن فعل مترتّب نمىشود ، مثل آنكه حق‌تعالى فرموده نماز كنيد تا شما را بيامرزم ، و نماز را شرايط هست كه اگر بدون آن شرايط به عمل آورد مقبول نيست ، پس اگر كسى نماز بىوضو بكند نماز نكرده است و مستحقّ آمرزش نيست ، و همچنين مانعى چند را\r\n\r\n\r\n","description":"","footnote":"\r\n( 1 ) اصول كافى 2 / 467 ح 7 .\r\n","page_name":" 145 ","page_number":145},
  {"content":"\r\n\r\nتأثير مىدارد چنانچه فرموده‌اند نماز موجب قرب است ، اگر كسى نماز كند و جميع قبايح را بجا آورد تأثير آن قبايح كه موجب بعد و حرمان است مانع است از تأثير نماز در قرب .\r\nو همچنين اگر طبيبى بگويد ريوند « 1 » مسهل است ، يعنى با شرايطى كه مقرّر است بخورند و چيزى كه منافى عمل او باشد بجا نياورند كار خود را مىكند ، پس اگر ريوند را بدون سحق كه يكى از شرايط عمل است ، يا با يك مثقال ترياك كه منافى عمل اوست بخورد و عمل نكند ، گفتهء طبيب خطا نشده خواهد بود .\r\nهمچنين دعا را شرايط هست ، چنانچه سابقا دانستى : از تضرع و زارى ، و اهتمام ، و خداشناسى ، و عبادت ، و ترك معاصى ، و خوردن حلال ، و تقديم حمد و ثنا و صلوات ، و غير اينها از شرايط ، و رفع موانعى كه گذشت ، پس به هريك از اينها كه اخلال كند و دعايش مستجاب نشود منافات با وعدهء الهى ندارد ، و چون اين معنى در ضمن احاديثى كه سابقا در باب شرايط مذكور شد به وضوح پيوسته به همين اكتفا مىنمائيم .\r\nوجه سوّم : آن است كه گاه هست حق‌تعالى دعائى را مستجاب مىفرمايد ، و مصلحت در تأخير آن مىداند ، يا براى اينكه در اين وقت به او ضرر مىرساند ، يا مىخواهد كه او دعا كند و درجات او را در مراتب قرب زياده گرداند ، و اگر به زودى حاجت او را برآورد ترك دعا مىكند ، و به آن درجات عاليه فايز نمىگردد ، و بسا باشد كه حاجت مؤمنى را مستجاب كند ، و بعد از چندين سال به او بدهند .\r\n\r\n\r\n","description":"","footnote":"\r\n( 1 ) ريوند : بيخ ريواس ، بيخ چكرى ، غدّه‌اى است به شكل شلغم كه در زمين در اطراف ريشهء ريواس توليد مىشود ، اين غدّه‌ها را از زمين بيرون مىآورند و ريزريز و خشك مىكنند ، و در طب به صورت پودر ، كاشه ، قرص ، به عنوان مليّن و مسهل ، و محرّك اعمال هضم به كار مىرود ، و رنگ آن سرخ يا زرد مايل به تيرگى و تندبو است .\r\n","page_name":" 146 ","page_number":146},
  {"content":"\r\n\r\nچنانچه منقول است كه از حضرت صادق عليه السّلام پرسيدند : آيا مىشود دعاى كسى مستجاب شود و در رسانيدن به او تأخير شود ؟ فرمود بلى تا بيست سال « 1 » .\r\nو در حديث ديگر فرمود : از وقتى كه موسى و هارون بر فرعون و قومش نفرين كردند ، و حق‌تعالى فرمود : دعاى شما مستجاب شد ، تا وقتى كه خدا فرعون را هلاك كرد چهل سال گذشت « 2 » .\r\nو به سند صحيح منقول است كه ابن ابى نصر به حضرت امام رضا عليه السّلام عرض كرد ، چندين سال است كه از خدا حاجتى سؤال مىكنم و روا نمىشود ، و از دير شدن اين حاجت در دلم چيزى به هم رسيده ، حضرت فرمود : اى احمد زينهار شيطان را بر خود راه مده كه تو را از رحمت خدا نااميد كند به درستى كه امام محمّد باقر عليه السّلام مىفرمود : به درستى كه مؤمن از حق‌تعالى حاجتى سؤال مىنمايد ، و خدا تأخير مىكند استجابت آن را براى اينكه دوست مىدارد شنيدن آواز دعا و ناله و زارى او را .\r\nپس حضرت امام رضا عليه السّلام فرمود : و اللّه آنچه خدا تأخير مىكند و از مؤمنان منع مىفرمايد در دنيا و در آخرت به ايشان مىدهد بهتر است از براى ايشان از آنچه در دنيا به ايشان مىدهد به درستى كه حضرت امام محمّد باقر عليه السّلام مىفرمود : سزاوار نيست كه دعاى مؤمن در هنگام نعمت و رخا مثل دعاى او باشد در وقت شدت و بلا ، و چنين نباشد كه همين‌كه به او عطا كنند سست شود و دعا را كم كند ، پس بايد مؤمن را هرگز از دعا ملال حاصل نشود ، به درستى كه دعا را رتبه و منزلت عظيم نزد خدا هست ، و بر تو باد به صبر كردن بر بلاها و تنگيها ، و طلب حلال نمودن ، و صلهء رحم كردن .\r\n\r\n\r\n","description":"","footnote":"\r\n( 1 ) اصول كافى 2 / 489 ح 4 .\r\n( 2 ) اصول كافى 2 / 489 ح 5 .\r\n","page_name":" 147 ","page_number":147},
  {"content":"\r\n\r\nو زينهار بپرهيز از عداوت نمودن و معارضه كردن با مردم ، به درستى كه ما اهل بيت صله مىكنيم با كسى كه از ما قطع مىكند ، و احسان مىكنيم با كسى كه با ما بدى مىكند ، و اللّه كه در اين امر عاقبت نيكو مشاهده مىنمائيم ، و بدان كه صاحب نعمت در دنيا اگر سؤال كند و به او عطا كنند ديگر چيزى غير او سؤال خواهد كرد و نعمت الهى در نظر او سهل خواهد شد ، و چون نعمت الهى بر مسلمانان بسيار شد ، او را خطر عظيم هست به جهت حقوقى كه از خدا بر او واجب مىشود ، و بيم آن هست كه فريفته شود و حقوق الهى را ادا ننمايد ، و موجب طغيان او گردد .\r\nبگو به من اگر سخنى به تو بگويم اعتماد بر گفتهء من خواهى كرد ؟ گفتم : فداى تو گردم اگر به فرمودهء تو اعتماد نكنم به گفتهء كى اعتماد خواهم كرد ، و حال آنكه تو حجّت خدائى بر خلق ، فرمود : پس اعتماد به فرمودهء خدا بيشتر داشته باش ، به درستى كه خدا به تو وعده كرده ، آيا خدا نفرموده است در قرآن به رسولش چون بندگان از تو سؤال نمايند از حال من بگو كه من به ايشان نزديكم ، مستجاب مىكنم دعاى دعاكننده‌اى را كه مرا بخواند ، و مىفرمايد كه : نااميد مشويد از رحمت الهى ، و مىفرمايد كه : خدا وعده مىكند شما را مغفرت عظيم از جانب خود و فضل بسيار ، پس بايد كه اعتماد شما بر خدا زياده باشد از اعتماد بر ديگران ، و در خاطر خود راه مدهيد به غير از گمان نيك به خداوند خود تا گناهان شما آمرزيده شود « 1 » .\r\nو از حضرت صادق عليه السّلام منقول است : بسيار است كه حق‌تعالى دعاى شخصى\r\n\r\n\r\n","description":"","footnote":"\r\n( 1 ) اصول كافى 2 / 488 - 489 ح 1 .\r\n","page_name":" 148 ","page_number":148},
  {"content":"\r\n\r\nرا مستجاب مىفرمايد و تاخير مىنمايد تا مدّتى كه او زياده دعا كند « 1 » .\r\nو در حديث ديگر فرمود : گاه باشد كه بنده دعا مىكند ، پس حق‌تعالى مىفرمايد به دو ملك كه موكّلند به او : من حاجت او را روا كردم ، و ليكن الحال به او مىدهد تا او دعا كند كه من دوست مىدارم آواز او را بشنوم ، و گاه باشد كه بنده‌اى دعا مىكند ، پس حق‌تعالى مىفرمايد : زود حاجتش را بدهيد كه من صداى او را دشمن مىدارم « 2 » .\r\nو در حديث ديگر فرمود : پيوسته مؤمن با خير و حالت نيكوست ، و امّيدوار به رحمت حق‌تعالى است مادام كه استعجال نكند ، مبادا نااميد شود و ترك دعا كند ، راوى گفت : چگونه استعجال كند ؟ فرمود : استعجال آن است كه گويد اين قدر مدّت دعا كردم و اجابت را نمىبينم « 3 » .\r\nو به سند معتبر از حضرت صادق عليه السّلام منقول است : روزى حضرت ابراهيم خليل الرحمن در كوه بيت المقدس مىگشت كه چراگاهى براى گوسفندان خود پيدا كند ، ناگاه صداى شخصى به گوشش رسيد از پى صدا رفت ، ديد شخصى مشغول نماز است ، و طولش دوازده شبر است ، چون فارغ شد حضرت خليل از او پرسيد :\r\nاى بندهء خدا از براى كى نماز مىكنى ؟ گفت : از براى خداى آسمان ، حضرت ابراهيم عليه السّلام پرسيد : آيا به غير تو كسى از قوم تو باقى مانده است ؟ گفت : نه ، پرسيد : خوراك تو از كجا بدست مىآيد ؟ گفت : در تابستان ميوهء اين درخت را جمع مىكنم ، و در زمستان به آن معاش مىكنم ، فرمود : منزلت در كجاست ؟ اشاره به كوهى كرد كه در برابر بود ، حضرت ابراهيم فرمود : مرا با خود نمىبرى كه امشب\r\n\r\n\r\n","description":"","footnote":"\r\n( 1 ) اصول كافى 2 / 489 ح 2 .\r\n( 2 ) اصول كافى 2 / 489 ح 3 .\r\n( 3 ) اصول كافى 2 / 490 ح 8 .\r\n","page_name":" 149 ","page_number":149},
  {"content":"\r\n\r\nبا تو بسر بريم ؟ گفت : در ميان راه آب عظيمى هست كه نمىتوان گذشت ، حضرت فرمود : تو چگونه عبور مىنمائى ؟ گفت : بر روى آب راه مىروم ، حضرت فرمود :\r\nمرا با خود ببر شايد خدا به من هم اين كرامت بفرمايد كه بر روى آب راه روم چنان كه به تو كرامت فرموده .\r\nپس عابد دست حضرت را گرفت و باهم رفتند ، چون به آب رسيدند هر دو بر روى آب روان شدند و گذشتند ، چون به خانهء عابد رسيدند حضرت ابراهيم فرمود : كدام روز عظيم‌تر است ؟ عابد گفت : روز جزا كه مظالم بندگان را از يكديگر مىگيرند ، حضرت فرمود : دست برداريم و خدا را بخوانيم كه ما را از شرّ آن روز ايمن گرداند ، عابد گفت : دعاى مرا چه مىكنى و اللّه سه سال است كه براى مطلبى دعا مىكنم و هنوز مستجاب نشده است ، حضرت ابراهيم فرمود : مىخواهى تو را خبر دهم كه براى چه دعاى تو را حبس كرده‌اند ؟ گفت : بلى : فرمود : حق‌تعالى چون بنده‌اى را دوست مىدارد دعاى او را حبس مىنمايد ، و زود برنمىآورد تا او بسيار مناجات كند ، و از جناب مقدّس او سؤال نمايد و تضرع كند ، و چون بنده‌اى را دشمن مىدارد دعايش را زود مستجاب مىكند يا نااميدى در دل او مىافكند كه ديگر دعا نكند .\r\nبعد از آن فرمود : بگو حاجت تو چه بود ؟ گفت : روزى گلّهء گوسفندى بر من گذشت ، و پسرى نيكو روى با آن گلّه بود ، آن پسر گيسوى مشك بوئى داشت ، پرسيدم : اين گوسفندان از كيست ؟ گفت : از ابراهيم خليل الرحمن ، پس دعا كردم كه خداوندا اگر تو را در زمين خليلى و دوستى هست به من بنما ، ابراهيم فرمود : خدا دعاى تو را مستجاب كرد ، منم ابراهيم دوست خداوند رحمن ، پس حضرت با او\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمعانقه فرمودند ، و چون حضرت پيغمبر صلّى اللّه عليه و آله مبعوث شدند مصافحه مقرّر شد « 1 » .\r\nوجه چهارم : آن است كه حق سبحانه و تعالى بعضى از بندگان را كه حاجتى طلبند و صلاح ايشان در آن نباشد ، اضعاف مضاعفهء آن حاجت را در دنيا و آخرت به ايشان كرامت مىفرمايد ، پس دعاى ايشان را رد نفرموده ، و حاجت ايشان را بر وجه اكمل روا كرده ، چنانچه اگر كسى از پادشاه فلسى طلب نمايد ، و آن پادشاه در عوض جواهرى به او عطا كند كه صد هزار تومان قيمت آن باشد ، هيچ عاقل نمىگويد حاجت او را رد كرده است ، بلكه او را مدح مىكند كه اضعاف آنچه آن سائل طلبيده به او عطا فرموده .\r\nپس در پيشگاه پادشاه پادشاهان اين گدايان جاهل و سائلان نادان مطالب خسيسه را منظور نظر خود مىگردانند ، و از حق‌تعالى سؤال مىنمايند ، و آن كريم على الاطلاق نعمتهاى بىانتها و رحمتهاى بىحدّ و احصا در برابر عطا مىفرمايد ، و قدر آنها را نمىدانند ، و از عدم حصول آن مطلب خسيس شكايت نمىنمايند ، امّا آنچه در آخرت به ايشان كرامت مىفرمايد درجات رفيعه و مراتب عاليه بهشت است ، كه نامزد محرومان حاجت دنيا و ناكامان عرصهء نيستى و فنا نموده .\r\nچنانچه به سند معتبر از حضرت صادق عليه السّلام منقول است كه : گاه هست بنده‌اى در حاجتى خدا را مىخواند ، و حق‌تعالى مىفرمايد : اجابت دعاى او را تأخير كنيد كه من مشتاق آواز و دعاى اويم ، پس چون روز قيامت مىشود حق‌تعالى مىفرمايد : اى بندهء من مرا خواندى در دنيا و اجابت تو را تأخير كردم ، و فلان ثواب را به عوض براى تو مقرّر ساخته‌ام ، و در فلان حاجت ديگر مرا خواندى و اجابت تو را تأخير كردم ، و فلان ثواب عظيم را به تو دادم ، پس آن مؤمن از بسيارى عطاها\r\n\r\n\r\n","description":"","footnote":"\r\n( 1 ) بحار الانوار 93 / 369 ح 5 .\r\n","page_name":" 151 ","page_number":151},
  {"content":"\r\n\r\nو ثوابها كه مشاهده نمايد آرزو مىكند كه كاشكى هيچ دعاى من در دنيا مستجاب نمىشد « 1 » .\r\nو اما آنچه در دنيا عطا مىفرمايد مراتب قرب و كمالات نامتناهى است كه لازم دعا است .\r\nاى عزيز بدان كه حق سبحانه و تعالى بندگان را به نوعى از روى غايت لطف و مهربانى با طبع جهول ايشان مدارا مىنمايد ، و به دام و دانهء خواهشهاى طبع سركش ايشان از روى حكمت ايشان را به ساحت كبرياى خود مىكشاند ، چنانچه بلاتشبيه بازى را پادشاهى خواهد شكار كند ، اگر اوّل به او گويد كه بيا من تو را بر سر دست خود مىگيرم و شهباز اوج عزّتت مىگردانم ، هيچ فايده‌اى در تسخير آن نمىكند ، بلكه اوّل آن را به طعمه و دانه آشناى دام خود مىگرداند ، و چون قابل شد بر روى دست خويشش جا مىدهد ، و به هر جايش كه مىفرستد به زودى برمىگردد .\r\nو اگر پدر مهربان طفلى را خواهد كه به مكتب علوم و حقايق فرستد ، اگر صد هزار دليل و برهان براى او بگويد فايده نمىكند ، بلكه اوّل او را به جوز و مويز و وعدهء لباسهاى رنگين و عباى زرّين به مكتب آشنا مىكند ، و چون لذّت فهم حقايق و حكمتها را يافت به سياستهاى عظيم او را از آن شغل باز نمىتوان داشت .\r\nهمچنين اين حيوانات عديم الشعور و طفل طبعان مغرور ، چون فضيلتى و كمالى و لذّتى و بهره‌اى به غير از خوردنى و پوشيدنى و دينار و درهم و خيل و حشم و ساير لذّات جسمانى نيافته‌اند ، حكيم مطلق و كريم لايزال با نهايت رتبهء عظمت و استغنا و جلال ايشان را به درگاه خود خوانده ، كه هرچه خواهيد از من\r\n\r\n\r\n","description":"","footnote":"\r\n( 1 ) اصول كافى 2 / 490 - 491 ح 9 .\r\n","page_name":" 152 ","page_number":152},
  {"content":"\r\n\r\nبطلبيد ، و نمك آش خود را از من بخواهيد ، و سبزى طعام را از من بطلبيد ، تا آنكه از اين راه رو به درگاه او آورند ، و از بسيارى دعا و توسّل و مناجات با نهايت بيگانگى به مرتبهء آشنائى و قرب فائز گردند ، و لذّت مناجات او را بيابند ، و از خلق رو بر تافته در جميع امور روى به او داشته باشند .\r\nزهى كرم بىانتها كه به دام و دانهء نمك و سبزى به ساحت قرب خود مىرساند ، و به وسيلهء خواهشهاى نفسانى مقرّب حضرت يزدانى مىگرداند و آن جاهل نادان شبهه مىكند يا دلگير است كه حاجتم بر نيامد انّ الانسان لربّه لكفور ، مگر نمىدانى كه اصل دعا عبادت است ، و در اين ضمن بندگى خدا كرده‌اى ، و با ملك‌الموت مناجات كرده‌اى ، و ثوابهاى آخرت تحصيل نموده‌اى ، و پا بر بساط قرب خداوند جبّار گذاشته ، و خداوند عالم را انيس و همراز خود گردانيده‌اى ، و به سمع يقين و ايمان لبّيك‌ها از عرش رفعت شنيده‌اى .\r\nو اگر معنى مناجات و لذّت آن را به‌فهمى و راز نهانى را به گوش دل بشنوى ، و لدارى و بنده نوازيهاى آن محبوب حقيقى را در هنگام تضرّع و دعا ادراك نمائى ، حاجتها و آرزوهاى خود را بلكه خود را گم خواهى كرد ، اگر رخصت دخول مجلس پادشاهان عاجز دنيا بيابى ، و گوشهء چشم الفتاتى از ايشان ببينى ، تمام حاجتهاى خود را فراموش مىكنى ، هيهات هيهات جسم خاكى را همين بس نيست كه او را با جناب ربّ الارباب به مشافهه رخصت مكالمه و عرض حاجت داده‌اند ، و كليدهاى خزائن رحمت را به زبانش سپرده‌اند ، و متكفّل امور و مصالح او گرديده‌اند و حضرت ربّ العزّه مىفرمايد : تو دعا بكن و خير خود را به من بگذار ، و او سركشى مىكند و از روى علم ناقص و جهل كامل خود بر آن جناب گستاخى مىكند و تحكّم مىنمايد ، اگر غفلت عقلها را پريشان نكرده بود بايست كسى كه اين احاديث متواتره را بشنود كه حضرت عزّت مىفرمايد : حاجت او را بر مياوريد كه من آواز او\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nرا دوست مىدارم ، و مشتاق نالهء اويم ، در ناكامى بر نيامدن حاجت از شوق به كام دل بميرد ، و ديگر دست جانش دامان خواهشى نگيرد ، چون سخن نازك شد و عبارت نارسا و مطلب وسيع است ، سخن مختصر كرده ختم مىكنم اين مبحث را به ذكر جماعتى كه دعاى ايشان مستجاب است ، و جمعى كه دعاى ايشان مستجاب نيست .\r\nبه سند معتبر از حضرت صادق عليه السّلام منقول است : سه كسند كه دعاى ايشان مستجاب است : كسى كه به حجّ بيت اللّه الحرام رود دعايش مستجاب است ، پس نيك به احوال بازماندگانش برسيد تا در حقّ شما دعا كند ، و كسى كه به جهاد في سبيل اللّه رود ، پس نيكو خلافت كنيد در اهل ايشان ، و كسى كه بيمار شد دعايش مستجاب است ، پس او را به خشم مياوريد و دلتنگ مگردانيد « 1 » .\r\nو از حضرت امام محمّد باقر عليه السّلام منقول است : پنج دعا است كه از پروردگار عالم محجوب نمىگردد : دعاى امام عادل ، و دعاى مظلوم حق‌تعالى به او مىفرمايد كه البتّه از براى تو انتقام مىكشم اگرچه بعد از مدّتى باشد ، و دعاى فرزند صالح از براى پدر و مادرش ، و دعاى پدر صالح از براى فرزندش ، و دعاى مؤمن از براى برادر مؤمن خود غايبانه ، حق‌تعالى مىفرمايد كه تو را دوبرابر او كرامت كردم « 2 » .\r\nو از حضرت رسول صلّى اللّه عليه و آله منقول است كه : بپرهيزيد از نفرين مظلوم كه دعاى او را از حجابها مىگذرانند تا آنكه حق‌تعالى به سوى آن نظر مىفرمايد ، و مىگويند :\r\nبلند كنيد دعاى او را كه من مستجاب مىكنم ، و بپرهيزيد از نفرين پدر كه از شمشير\r\n\r\n\r\n","description":"","footnote":"\r\n( 1 ) اصول كافى 2 / 509 ح 1 .\r\n( 2 ) اصول كافى 2 / 509 ح 2 .\r\n","page_name":" 154 ","page_number":154},
  {"content":"\r\n\r\nتيز تندتر است « 1 » .\r\nو در حديث ديگر فرمود : چهار كس‌اند كه دعاى ايشان رد نمىشود ، تا آنكه درهاى آسمان براى ايشان گشوده مىشود ، و دعاى ايشان به عرش مىرسد :\r\nدعاى پدر از براى فرزند ، و نفرين مظلوم بر ظالم ، و دعاى كسى كه به عمره رفته باشد تا برگردد ، و دعاى روزه‌دار تا افطار نمايد « 2 » .\r\nو از حضرت امام جعفر صادق عليه السّلام منقول است : سه دعاست كه از حق‌تعالى محجوب نمىگردد : دعاى پدر براى فرزند اگر به او نيكى كند ، و نفرين پدر بر فرزند اگر عاق او گردد ، و نفرين مظلوم بر ظالم ، و دعاى مظلوم بر كسى كه او را يارى كند ، و حق او را از ظالم بگيرد ، و دعاى مؤمنى كه در حقّ برادر مؤمنى دعا كند كه با او مواسات و احسان كرده باشد براى خوشنودى اهل بيت رسول صلّى اللّه عليه و آله ، و نفرينى كه مؤمنى بر كسى كند محتاج به او شده باشد و مضطر باشد ، و او قدرت بر مواسات و احسان به او داشته باشد و نكند « 3 » .\r\nو به سند معتبر ديگر از آن حضرت منقول است كه : پنج كسند دعاى ايشان مستجاب نيست : مردى كه حق‌تعالى طلاق زنش را بدست او گذاشته ، و آن زن او را آزار مىكند ، و دارد مالى كه مهر او را بدهد و او را رها كند ، نمىكند و بر او نفرين مىكند ، و شخصى كه غلامش سه مرتبه بگريزد ، و او را نفروشد و بر او نفرين كند ، يا چون بار ديگر بگريزد دعا كند كه خدا به او برگرداند ، و شخصى كه در زير ديوار خم شدهء شكسته گذرد و دعا كند كه بر سرش نيايد ، و شخصى كه مال به كسى قرض بدهد و گواه نگيرد ، و دعا كند كه خدا مالش را به او برساند ، و شخصى كه\r\n\r\n\r\n","description":"","footnote":"\r\n( 1 ) اصول كافى 2 / 509 ح 3 .\r\n( 2 ) اصول كافى 2 / 510 ح 6 .\r\n( 3 ) بحار الانوار 93 / 356 ح 6 .\r\n","page_name":" 155 ","page_number":155},
  {"content":"\r\n\r\nقدرت بر طلب روزى داشته باشد ، و در خانهء خود بنشيند و طلب نكند و گويد خدايا مرا روزى بده « 1 » .\r\nيا ابا ذر انّ اللّه يصلح بصلاح العبد ولده و ولد ولده ، و يحفظه في دويرته و الدور حوله مادام فيهم .\r\nاى ابو ذر به درستى كه حق‌تعالى اصلاح مىكند به سبب صلاح و نيكى بنده فرزندانش را و فرزندان فرزندانش را ، و حرمت او را رعايت مىفرمايد كه در اهل خانه‌هاى او و در خانه‌هاى همسايگان او مادام كه در ميان ايشان است بلاها را از ايشان رفع مىنمايد ، و عذاب خود را بر ايشان نازل نمىگرداند .\r\nمفاد اين كلمات شريفه ترغيب در صلاح و نيكى و بندگى است ، كسى كه بندهء شايستهء خداست خدا به بركت او فرزندانش را هم به صلاح و نيكى مىدارد كه نام خيرش در دنيا و آخرت باقى بماند ، و ثمرهء نيكى ايشان به او عايد گردد ، و به بركت او دفع بلاها از خويشان و دوستان و همسايگان او مىفرمايد ، بلكه به بركت نيكان دفع بلاها از ديار ايشان مىفرمايد .\r\nچنانچه به سند معتبر از حضرت رسول صلّى اللّه عليه و آله منقول است كه : چون حق‌تعالى مىبيند اهل شهرى را كه از حد تجاوز مىكنند در نافرمانى و معصيت ، و در آن شهر سه كس از مؤمنان صالح هستند ، حق‌تعالى ايشان را ندا مىفرمايد كه : اى اهل معصيت من اگر در ميان شما نمىبودند اين مؤمنان كه با يكديگر به مال حلال من دوستى مىنمايند ، و به صلاح و نيكى و عبادات خود زمين و مسجدهاى مرا معمور مىدارند ، و در سحرها از ترس من استغفار مىكنند ، هرآينه عذاب خود را\r\n\r\n\r\n","description":"","footnote":"\r\n( 1 ) بحار الانوار 93 / 356 ح 10 .\r\n","page_name":" 156 ","page_number":156},
  {"content":"\r\n\r\nبر شما نازل مىكردم و پروا نمىكردم « 1 » .\r\nيا أبا ذر انّ ربّك عزّ و جلّ يباهي الملائكة بثلاثة نفر : رجل في أرض قفر ، فيؤذّن ، ثمّ يقيم ، ثمّ يصلّي ، فيقول ربّك للملائكة :\r\nانظروا الى عبدي يصلّي و لا يراه أحد غيري ، فينزل سبعين ألف ملك يصلّون وراءه ، و يستغفرون له الى الغد من ذلك اليوم ، و رجل قام من الليل فصلّى وحده ، فسجد و نام و هو ساجد ، فيقول تعالى : انظروا الى عبدي روحه عندي و جسده ساجد ، و رجل في زحف يفرّ أصحابه و يثبت هو يقاتل حتّى يقتل .\r\nاى ابو ذر به درستى كه پروردگار عزيز و بزرگوار تو مباهات مىنمايد با ملائكه به سه نفر : اوّل شخصى كه در بيابانى تنها اذان و اقامه بگويد و نماز گذارد ، پروردگار تو به ملائكه مىفرمايد : نظر كنيد به سوى بندهء من كه نماز مىگذارد ، و هيچ‌كس غير از من او را نمىبيند ، و بر نماز او اطّلاع ندارد ، پس حق‌تعالى هفتاد هزار ملك را مىفرستد كه در عقب او نماز گذارند ، و از براى او استغفار نمايند تا فرداى آن روز .\r\nدوّم : شخصى كه در شب برخيزد و نماز شب بگذارد تنها ، و به سجده رود و در سجده خوابش ببرد ، در آن حال حق‌تعالى به ملائكه مىفرمايد : نظر كنيد به سوى بندهء من كه روحش نزد من است و بدنش در سجده . سوّم : شخصى است كه در جنگى باشد و در راه خدا جهاد كند ، رفيقانش بگريزند و او ثابت قدم بماند ، و قتال كند تا شهيد شود .\r\nبدان كه احاديث در مدح اخفا و پنهان كردن عبادت وارد شده است .\r\n\r\n\r\n","description":"","footnote":"\r\n( 1 ) بحار الانوار 67 / 143 و 71 / 236 .\r\n","page_name":" 157 ","page_number":157},
  {"content":"\r\n\r\nچنانچه به سند معتبر از حضرت رسول صلّى اللّه عليه و آله منقول است كه : عبادت هرچند مخفىتر است اجرش بيشتر است « 1 » .\r\nو در حديث ديگر وارد شده است كه : عمل صالح را چون بنده‌اى از خلق پنهان مىكند و مخفى مىدارد ، خدا البتّه آن را براى مردم ظاهر گرداند كه او را در دنيا زينت بخشد به آنچه ذخيره فرموده است از براى او از ثواب آخرت « 2 » .\r\nو از حضرت صادق عليه السّلام منقول است كه : محبوب‌ترين اعمال نزد حق سبحانه و تعالى نماز است ، و نماز آخر وصيّت پيغمبران است ، پس چه بسيار نيكوست كه شخصى غسل كند يا وضوى كامل بسازد ، و به كنارى رود كه هيچ انسى او را نبيند ، پس حق‌تعالى بر او مطّلع مىگردد ، كه گاهى در ركوع است ، و گاهى در سجود ، به درستى كه بنده هرگاه سجده كند و سجده را طول دهد شيطان فرياد مىكند كه واويلاه فرزندان آدم اطاعت خدا نمودند و من عصيان كردم ، ايشان سجده كردند و من از سجده ابا كردم « 3 » .\r\nو احاديث بسيار دلالت مىكند بر اينكه عبادات واجبه را مانند نماز واجب و زكات واجب و غير آن علانيه كردن بهتر است كه آدمى متّهم ترك واجبات نشود ، و موجب رغبت ديگران شود ، و ايضا ريا در آن نمىباشد ، چون حقّ لازم و واجب است ، و در اداء حقوق لازمه چندان فخرى و ريائى نمىباشد .\r\nچنانچه به سند معتبر از حضرت صادق عليه السّلام منقول است كه : هرچه را خدا فرض و واجب كرد علانيه كردنش بهتر است از پنهان كردن ، و هرچه سنّت باشد نهان كردنش بهتر است از علانيه كردن ، و اگر كسى زكات مالش را بر دوش بگيرد و علانيه\r\n\r\n\r\n","description":"","footnote":"\r\n( 1 ) بحار الانوار 70 / 251 ح 1 .\r\n( 2 ) بحار الانوار 78 / 445 ح 1 .\r\n( 3 ) فروع كافى 3 / 264 ح 2 .\r\n","page_name":" 158 ","page_number":158},
  {"content":"\r\n\r\nقسمت نمايد ، هرآينه نيكو و جميل خواهد بود « 1 » .\r\nو بر اين مضمون احاديث بسيار است ، خصوصا نماز واجب كه به جماعت واقع ساختن و در مساجد و مجامع بجا آوردن فضيلت نامتناهى دارد ، و احاديثى كه در باب اخفاى عبادت واقع شده است ، مراد از آنها عبادتهاى سنّت است ، يا مراد آن است كه از باب سمعهء خود به مردم نشنواند و افتخار به آنها نكند ، و آنچه در اين حديث وارد شده چون مشتمل بر اذان و اقامه است بر نماز سنّت حمل نمىتوان كرد ؛ زيرا كه در نماز سنّت اذان و اقامه بدعت است .\r\nپس حمل مىكنيم بر اينكه در چنين صحرائى تنها مانده باشد ، و با وجود تنهائى خدا را فراموش نكند ، و به آداب و شرايط متوجّه عبادت شود ، حق‌تعالى به سبب اين‌كه اذان و اقامه گفته تدارك او مىفرمايد ، و ملائكه براى او مىفرستد كه به او اقتدا كنند ، تا از ثواب جماعت نيز محروم نباشد ، نه اينكه آدمى خود دانسته ترك جماعت كند ، و به صحرائى رود كه كسى نباشد ، و خود را از فضيلت جماعت محروم گرداند .\r\nو بدان كه نماز شب سنّت است ، و طريقهء پيغمبران و دوستان خداست ، و مشتمل بر فضائل بىانتهاست ، و هنگام راز گفتن با قاضى الحاجات است ، و چون آدمى را در روز به سبب توجّه به مشاغل دنيوى تشويش بسيار در خاطر بهم مىرسد ، در اعمال روز حضور قلب كمتر مىباشد ، و چون مردم نيز بر احوال آن كس مطّلع مىگردند اخلاص در آن دشوار است ، و چون آدمى در اوّل شب خوابيده ، چون برمىخيزد در آخر شب نفس از خيالات و وساوس خالى است ، و حضور قلب آسانتر است ، و چون كسى مطّلع نيست عمل به اخلاص نزديك‌تر است .\r\n\r\n\r\n","description":"","footnote":"\r\n( 1 ) فروع كافى 3 / 501 ح 16 .\r\n","page_name":" 159 ","page_number":159},
  {"content":"\r\n\r\nچنانچه حق‌تعالى مىفرمايد  إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا  « 1 » .\r\nترجمه‌اش آن است : به درستى كه نفسى كه در شب به عبادت الهى قيام مىنمايد ، يا عبادتى كه در شب حادث مىشود ، يا ساعتها كه در شب ناشى مىشود ، ثبات قدم ورزيدن در آن دشوارتر است ، چون ترك خواب نمودن و به عبادت برخاستن دشوار است ، يا آنكه موافقت دل با زبان در آن بيشتر است ، و دل خبر دارد از آنچه بر زبان جارى مىگردد ، و سخنش درست است ، يعنى دعواى اخلاص كه در بندگى خدا مىنمايد صادق‌تر است .\r\nچنانچه از حضرت صادق عليه السّلام در تفسير اين آيه وارد شده است : مراد آن است كه آدمى برخيزد از رختخواب خود ، و غرضش رضاى خدا باشد ، و غير او منظورش نباشد ، با آنكه حق‌تعالى را در آن تاريكى شب نورها و فيضها و رحمتها هست كه لذّت آنها را متعبّدان مىيابند « 2 » .\r\nو به اسانيد بسيار از نبى و ائمه اطهار عليهم السّلام منقول است كه : شرف مؤمن برخاستن اوست به نماز شب ، و عزّت مؤمن بازداشتن شرّ خود است از مردم « 3 » .\r\nو از حضرت صادق عليه السّلام مروى است كه : بر شما باد به نماز شب ، به درستى كه آن سنّت پيغمبر شماست ، و ادب صالحان پيش از شماست ، و رفع كنندهء دردهاست از بدنهاى شما ، و فرمود : نماز شب رو را سفيد ، و آدمى را خوش‌خو و خوش‌رو مىگرداند ، و سبب مزيد روزى مىشود « 4 » .\r\nو در حديث ديگر فرمود : مال و فرزندان زينت زندگانى دنياست ، و هشت\r\n\r\n\r\n","description":"","footnote":"\r\n( 1 ) سورهء مزمّل : 6 .\r\n( 2 ) بحار الانوار 87 / 148 ح 22 .\r\n( 3 ) فروع كافى 3 / 488 ح 9 .\r\n( 4 ) بحار الانوار 87 / 149 ح 25 .\r\n","page_name":" 160 ","page_number":160},
  {"content":"\r\n\r\nركعت نماز كه بنده در آخر شب مىگذارد زينت آخرت است « 1 » .\r\nو به سند معتبر منقول است كه : شخصى به خدمت حضرت صادق عليه السّلام آمد ، و شكايت از احتياج و بىچيزى كرد ، و افراط كرد در شكايت تا آنكه نزديك بود از گرسنگى شكايت كند ، حضرت فرمود : نماز شب مىگذارى ؟ گفت : بلى ، حضرت به اصحاب التفات نمود و فرمودند : دروغ مىگويد كسى كه دعوى مىكند نماز شب مىكنم و در روز گرسنه است ، حق‌تعالى نماز شب را ضامن قوت روز گردانيده است « 2 » .\r\nو حضرت امير المؤمنين عليه السّلام فرمود : نماز شب موجب صحّت بدن است ، و سبب خوشنودى خدا مىشود ، و تمسّك به اخلاق پيغمبران است ، و متعرّض شدن رحمت الهى است « 3 » .\r\nو از حضرت صادق عليه السّلام منقول است : گاه هست كه بنده برمىخيزد در شب و خواب بر او غالب مىشود ، و او را به جانب راست و چپ ميل مىدهد ، و ذقنش به سينه مىچسبد ، پس حق‌تعالى امر مىفرمايد كه درهاى آسمان را مىگشايند ، و به ملائكه مىفرمايد نظر كنيد به سوى بندهء من كه زحمت به خود مىرساند در تقرّب جستن به من در چيزى كه به او واجب نكرده‌ام ، و از من اميد يكى از سه چيز دارد : يا گناهانش را بيامرزم ، يا توبه‌اش را تازه گردانم ، يا روزيش را زياد كنم ، اى ملائكه شما را گواه مىگيرم كه هر سه را به او كرامت كردم « 4 » .\r\nو در حديث ديگر فرمود : نماز شب‌رو را نيكو مىكند ، و خلق را نيكو مىكند ، و\r\n\r\n\r\n","description":"","footnote":"\r\n( 1 ) بحار الانوار 87 / 150 ح 26 .\r\n( 2 ) بحار الانوار 87 / 153 ح 31 .\r\n( 3 ) بحار الانوار 87 / 144 ذيل ح 17 .\r\n( 4 ) بحار الانوار 87 / 148 ذيل ح 22 .\r\n","page_name":" 161 ","page_number":161},
  {"content":"\r\n\r\nآدمى را خوش‌بو مىكند ، و روزى را زياد مىكند ، و باعث اداى قرض مىشود ، و غمها را زايل مىگرداند ، و چشم را جلا مىدهد « 1 » .\r\nو در حديث ديگر فرمود : خانه‌هائى كه در آن خانه‌ها نماز شب و تلاوت قرآن در نماز شب مىكنند ، اهل آسمان را روشنى مىدهد ، چنانچه ستاره‌هاى آسمان اهل زمين را روشنى مىدهد « 2 » .\r\nو به روايت ديگر فرمود : در تفسير آن آيه كه حق‌تعالى مىفرمايد : حسنات و نيكيها بديها و گناهان را بر طرف مىكند ، مراد اين است نماز شب كه مؤمن مىكند گناهان روزش را بر طرف مىكند « 3 » .\r\nو از حضرت رسول صلّى اللّه عليه و آله منقول است : هركه خدا او را نماز شب روزى فرمايد از مردان يا زنان ، و برخيزد خالص از براى خدا و وضوى كامل بسازد ، و از براى خدا نماز كند با نيّت صادق و دل سالم از بديها ، و بدن با خشوع و چشم گريان ، حق‌تعالى در عقب او نه صف از ملائكه مقرّر فرمايد كه عدد آنچه در هر صفى از ملائكه باشند به غير خدا احصا نتوانند نمود ، و يك طرف صف در مشرق باشد و طرف ديگر در مغرب ، پس چون فارغ شود ملائكه از براى او درجات بنويسند « 4 » .\r\nو به سند ديگر از آن حضرت منقول است كه : چون بنده در ميان شب تاريك بايستد ، و با خداوند خود خلوت كند ، و با او مناجات و راز بگويد ، حق‌تعالى نورى در دل او ثابت گرداند ، و هرگاه گويد يا ربّ يا ربّ خداوند جليل او را ندا فرمايد ، لبّيك اى بندهء من از من سؤال كن تا عطا كنم ، و بر من توكّل كن تا امور تو را\r\n\r\n\r\n","description":"","footnote":"\r\n( 1 ) بحار الانوار 87 / 153 ذيل ح 31 .\r\n( 2 ) بحار الانوار 87 / 154 ح 32 .\r\n( 3 ) بحار الانوار 87 / 154 ح 36 .\r\n( 4 ) بحار الانوار 87 / 136 - 137 ح 3 .\r\n","page_name":" 162 ","page_number":162},
  {"content":"\r\n\r\nكفايت كنم ، و به ملائكه فرمايد نظر كنيد به سوى بندهء من كه به خلوت و تنها به درگاه من آمده در شب تاريك هنگامى كه بطّالون از من غافلند و غافلان در خوابند ، گواه باشيد كه گناه او را آمرزيدم « 1 » .\r\nو در حديث ديگر فرمود : جبرئيل عليه السّلام پيوسته مرا به نماز شب وصيّت مىكرد ، تا آنكه گمان كردم كه نيكان امّت من خواب نخواهند كرد ، مبادا نماز شب از ايشان فوت شود « 2 » .\r\nو فرمود : يا على سه چيز است موجب فرح و شادى مؤمنان است در دنيا :\r\nملاقات كردن برادران مؤمن ، و افطار نمودن از روزه ، و تهجّد كردن در آخر شب « 3 » .\r\nو فرمود : حق‌تعالى ابراهيم را خليل خود گردانيد براى اينكه طعام بسيار به مردم مىخورانيد ، و در شب نماز مىكرد در وقتى كه مردم خواب بودند « 4 » .\r\nو به سند صحيح از حضرت امام محمّد باقر عليه السّلام منقول است : هركه ايمان به خدا و روز قيامت دارد بايد شب او به سر نيايد مگر با نماز وتر « 5 » .\r\nو منقول است : شخصى خدمت حضرت امير المؤمنين عليه السّلام عرض نمود : يا على من محروم شده‌ام از نماز شب ، فرمود : تو مردى كه گناهان تو را در بند كرده « 6 » .\r\nو حضرت رسول صلّى اللّه عليه و آله فرمود : دو ركعت نماز كه در ميان شب بكنم محبوب‌تر است نزد من از دنيا و آنچه در اوست « 7 » .\r\n\r\n\r\n","description":"","footnote":"\r\n( 1 ) بحار الانوار 87 / 137 - 138 ح 4 .\r\n( 2 ) بحار الانوار 87 / 139 ح 7 .\r\n( 3 ) بحار الانوار 87 / 142 ح 13 .\r\n( 4 ) بحار الانوار 87 / 144 ح 18 .\r\n( 5 ) بحار الانوار 87 / 144 ذيل ح 18 و ح 19 .\r\n( 6 ) بحار الانوار 87 / 146 ذيل ح 19 .\r\n( 7 ) بحار الانوار 87 / 148 ح 23 .\r\n","page_name":" 163 ","page_number":163},
  {"content":"\r\n\r\nو از حضرت رسول صلّى اللّه عليه و آله منقول است كه : مادر سليمان به سليمان گفت : زينهار در شب خواب بسيار مكن كه بسيارى خواب در شب آدمى را در قيامت فقير مىكند « 1 » .\r\nو به سند معتبر منقول است كه : شخصى خدمت حضرت امير المؤمنين عليه السّلام آمد و از فضيلت نماز كردن در شب و قرآن خواندن در آن سؤال نمود ، حضرت فرمود :\r\nبشارت باد تو را هركه ده يك شب را از براى خدا نماز كند از روى اخلاص ، و غرضش محض رضاى الهى باشد ، حق‌تعالى به ملائكه فرمايد : براى اين بنده بنويسيد به عدد آنچه از آب رود نيل مىرود و مىرويد از دانه و برگ ، و به عدد هر درختى و بنى و شاخى و مرغى كه بر روى زمين مىپرند .\r\nو كسى كه نه يك شب را نماز كند ، حق‌تعالى ده دعاى او را مستجاب گرداند ، و در قيامت نامه‌اش را به دست راستش دهند . و كسى كه هشت يك شب را نماز كند ، خداوند عالميان ثواب شهيدى كه در جنگ ثابت مانده باشد ، و با نيّت راست و درست جهاد كرده تا شهيد شده باشد به او كرامت فرمايد . و هركه هفت يك شب را نماز كند ، چون از قبر مبعوث شود رويش مانند ماه شب چهارده باشد ، و از صراط بگذرد با ايمان . و هركه شش يك شب را نماز كند ، حق‌تعالى او را از توبه كاران بنويسد ، و گناهان گذشتهء او را بيامرزد . و هركه پنج يك شبى را نماز كند ، حق‌تعالى او را در قبّهء ابراهيم خليل الرحمن در بهشت ساكن گرداند . و هركه چهار يك شب را نماز كند ، در قيامت داخل اوّل فائزان و رستگاران باشد تا از صراط بگذرد مانند باد تند ، و داخل بهشت شود بىحساب ، و به او گويند : به هر در كه مىخواهى داخل شو .\r\n\r\n\r\n","description":"","footnote":"\r\n( 1 ) بحار الانوار 87 / 152 ح 29 .\r\n","page_name":" 164 ","page_number":164},
  {"content":"\r\n\r\nو هركه در نصف يك شب را نماز كند ، اگر هفتاد مرتبه روى زمين را پر از طلا كنند و به او دهند با آن برابرى نكند ، و اين عمل نزد خدا بهتر باشد از آزاد كردن هفتاد بنده از فرزندان اسماعيل . و هركه دو ثلث يك شب را نماز كند ، حق‌تعالى به او كرامت فرمايد از ثواب و حسنه به عدد ريگ بيابان عالج كه حسنهء كمترش از كوه احد ده مرتبه سنگين‌تر باشد .\r\nو هركه يك شب تمام را نماز كند ، گاه تلاوت قرآن نمايد ، و گاهى در ركوع ، و گاهى در سجود ، و گاهى در ذكر خدا باشد ، آن‌قدر از ثواب به او عطا فرمايند كه كمترش آن باشد كه به سبب آن از گناهان بيرون آيد مانند روزى كه از مادر متولّد شده ، و به عدد خلق خدا حسنات در نامهء عملش بنويسند ، و مثل آن درجات از براى او بلند كنند ، و حق‌تعالى دل او را منوّر گرداند ، و گناه و حسد را از دل او بردارد ، و او را از عذاب قبر پناه دهد ، و برات بيزارى از آتش جهنّم براى او بنويسد ، و در قيامت با ايمنى از اهوال قيامت محشور شود ، و حق‌تعالى به ملائكه فرمايد : اى ملائكهء من نظر نمائيد به بندهء من كه يك شب را به عبادت احيا كرد براى طلب خوشنودى من ، او را در جنّة الفردوس ساكن كنيد ، و در آن بهشت به او بدهيد صد هزار شهر ، و در هر شهرى جميع آنچه نفوس خواهش او داشته باشد و ديده‌ها از آن لذّت يابد و به خاطر كسى خطور نكرده باشد براى او مقرّر گردانيد ، سواى آنچه من از براى او مهيّا كرده‌ام از كرامتها ، و مزيد الطاف ، و قرب جناب مقدّس « 1 » .\r\nو در اين باب اخبار بسيار است ، و كيفيّت نماز شب و دعاهاى آن در كتابهاى دعا و حديث مذكور است ، بايد كه به آنها رجوع نمايند ، و والد فقير عليه الرحمة و الرضوان رساله‌هاى كبير و صغير در اين باب تأليف نموده‌اند ، بايد آنها را تحصيل\r\n\r\n\r\n","description":"","footnote":"\r\n( 1 ) بحار الانوار 87 / 171 ح 4 .\r\n","page_name":" 165 ","page_number":165},
  {"content":"\r\n\r\nنمايند ، و اگر در اين كتاب متوجّه كيفيّات و احكام عبادات شويم بسيار به طول مىانجامد .\r\nيا أبا ذر ما من رجل يجعل جبهته في بقعة من بقاع الأرض الّا شهدت له بها يوم القيامة ، و ما منزل ينزله قوم الّا و أصبح ذلك المنزل يصلّي عليهم أو يلعنهم .\r\nيا أبا ذر ما من صباح و لا رواح الّا و بقاع الأرض ينادي بعضها بعضا : يا جارتي هل مرّ بك ذاكر للّه ، أو عبد وضع جبهته عليك ساجدا للّه ، فمن قائلة نعم ، فاذا قالت : نعم اهتزّت و ابتهجت ، و ترى أنّ لها الفضل على جارتها .\r\nاى ابو ذر هيچ‌كس پيشانى خود را بر بقعه‌اى از بقعه‌هاى زمين به سجده نمىگذارد ، مگر اينكه شهادت مىدهد آن بقعهء زمين بر سجدهء او در روز قيامت ، و هيچ منزلى نيست كه جمعى در آنجا فرود آيند مگر اينكه چون صبح مىشود آن منزل يا بر ايشان صلوات مىفرستد اگر عبادت الهى در آن كرده باشند ، يا بر ايشان لعنت مىكند اگر معصيت خدا بر روى آن كرده باشند .\r\nاى ابو ذر هيچ صبح و شبى نيست مگر اينكه بقعه‌ها و قطعه‌هاى زمين بعضى از آنها ديگران را ندا مىكند كه : اى همسايگان من آيا كسى بر شما گذشت كه ياد حق‌تعالى كند ، يا بنده‌اى پيشانى خود را بر روى شما گذاشت كه از براى خدا سجده كند ؟ بعضى مىگويند : بلى ، آن قطعه زمينى كه مىگويد بلى بر خود مىبالد ، و شادى مىكند ، و افتخار مىنمايد ، و خود را بر همسايه‌هاى خود تفضيل مىدهد به سبب اينكه عبادت الهى بر او شده .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبدان كه غفلت آدمى را به نحوى مغرور گردانيده كه جمادات از او هشيارترند ، و قدر عبادت و بندگى خدا را از او بيشتر مىدانند ، و توجيه اين اخبار به چند وجه مىتوان نمود .\r\nاوّل : آنكه محمول بر حقيقتش باشد ، و جمادات را يك نحو شعور ضعيفى بوده باشد ، چنانچه حق‌تعالى مىفرمايد كه هيچ‌چيز نيست مگر آنكه حق را تنزيه و تسبيح مىكند و متلبّس به حمد اوست و ليكن شما تسبيح آنها را نمىفهميد .\r\nدوّم : آنكه اين سخن بر وجه تقدير باشد ، يعنى اگر شعور مىداشتند چنين مىگفتند .\r\nسوّم : آنكه مراد از قطعه‌هاى زمين اهل آن قطعه‌ها باشد از ملائكه و صالحين جن كه در قطعات زمين ساكنند و عبادت مىكنند .\r\nو به سند معتبر منقول است : شخصى از حضرت امام جعفر صادق عليه السّلام سؤال نمود كه آدمى نمازهاى نافله را در يك موضع بجا آورد بهتر است يا تفريق كند و در مكانهاى مختلف واقع سازد ؟ حضرت فرمود : بلكه بهتر آن است كه در جاهاى مختلف بجا آورد ؛ زيرا كه اين مكانها براى او شهادت مىدهند در روز قيامت « 1 » .\r\nو به اسانيد معتبره منقول است : هر جماعتى كه در مجلسى جمع شوند ، و خدا را در آن مجلس ياد نكنند ، و صلوات بر پيغمبر و آل اطهار او صلوات اللّه عليهم اجمعين نفرستند ، آن مجلس در قيامت موجب حسرت و و بال ايشان خواهد گرديد « 2 » .\r\n\r\n\r\n","description":"","footnote":"\r\n( 1 ) فروع كافى 3 / 455 ح 18 .\r\n( 2 ) اصول كافى 2 / 496 ح 2 و ح 5 .\r\n","page_name":" 167 ","page_number":167},
  {"content":"\r\n\r\nيا أبا ذر انّ اللّه جلّ ثناؤه لمّا خلق الأرض و خلق ما فيها من الشجر ، لم تكن في الأرض شجرة يأتيها بنو آدم الّا أصابوا منها منفعة ، فلم تزل الأرض و الشجر كذلك ، حتّى تتكلّم فجرة بني آدم بالكلمة العظيمة قولهم اتّخذ اللّه ولدا ، فلمّا قالوا اقشعرّت الأرض ، و ذهبت منفعة الأشجار .\r\nاى ابو ذر چون حق‌تعالى زمين را خلق فرمود و آنچه در زمين است از درختان ، هيچ درختى در زمين نبود كه بنىآدم به نزد آن درخت آيند مگر آنكه از آن منفعتى مىيافتند ، و پيوسته زمين و درخت چنين پرمنفعت بود تا هنگامى كه بنىآدم تكلّم نمودند به آن كلمهء عظيم و ناسزاى بزرگ كه گفتند خدا فرزند دارد پس چون اين را گفتند ، زمين بر خود بلرزيد ، و نفع درختان بر طرف شد .\r\nحقّ جل و علا مىفرمايد   تَكادُ السَّماواتُ يَتَفَطَّرْنَ مِنْهُ وَ تَنْشَقُّ الْأَرْضُ وَ تَخِرُّ الْجِبالُ هَدًّا أَنْ دَعَوْا لِلرَّحْمنِ وَلَداً   « 1 » ترجمه‌اش اين است : نزديك است آسمانها از هم شكافته شود از عظمت و شناعت اين سخن ، و زمين شكافته شود و درافتند كوهها و ريزه ريزه شوند ، به جهت آنكه خواندند براى خداوند رحمان فرزندى ، و سزاوار نيست خداى را كه فرزند بگيرد ، بلكه هرچه در آسمان و زمين است همه مملوك و بندهء اويند ، و اين كلمهء شنيعه را كفّار قريش گفتند كه ملائكه دختران خدايند ، و يهود گفتند عزيز پسر خداست ، و نصارا گفتند عيسى پسر خداست تعالى اللّه عمّا يقول الظالمون علوا كبيرا .\r\nو به سند معتبر از حضرت صادق عليه السّلام منقول است كه : حق‌تعالى هيچ درختى را\r\n\r\n\r\n","description":"","footnote":"\r\n( 1 ) سورهء مريم : 90 .\r\n","page_name":" 168 ","page_number":168},
  {"content":"\r\n\r\nخلق نفرموده مگر آنكه ميوه داشت ، پس چون مردم گفتند خدا فرزند گرفته است براى خود ، نصف درختان ميوهء ايشان بر طرف شد ، و چون شريك از براى خدا قرار دادند درختان خار برآورند « 1 » .\r\nو از حضرت رسول صلّى اللّه عليه و آله منقول است كه : بعضى از پيغمبران را به سوى قومش فرستاد ، و چهل سال در ميان ايشان ماند ، و ايشان را دعوت نمود ، و هيچ‌يك از ايشان به او ايمان نياوردند ، و ايشان عيدى داشتند كه در آن عيد در كنيسهء خود جمع مىشدند ، پس آن پيغمبر در يكى از عيدهاى ايشان به كنيسهء ايشان رفت ، و به ايشان گفت كه : ايمان به خدا بياوريد ، ايشان گفتند : تو اگر پيغمبر خدائى دعا بكن خدا ميوه به ما بدهد به رنگ جامه‌هاى ما ، و در آن روز جامه‌هاى زرد پوشيده بودند ، آن پيغمبر رفت و چوب خشكى حاضر كرد ، و دعا كرد كه آن چوب سبز شد ميوهء زردآلو داد ، ايشان همگى خوردند ، هركه خورد و نيّت داشت كه مسلمان شود بر دست آن پيغمبر هسته زردآلو از دهانش شيرين بيرون افتاد ، و هركه نيّت داشت مسلمان نشود هستهء تلخ از دهانش بيرون مىآمد « 2 » .\r\nحاصل اين سخنان اين است كه آدمى به بديهاى گفتار و كردار ، خود را از رحمتهاى صورى و معنوى محروم مىكند ، و چنانچه به بديهاى بنىآدم نفع درختان ظاهرى بر طرف شده پرخار و خاشاك گرديده ، همچنين درختهاى معنوى از علم و كمالاتى كه از مزارع دلها و بساتين سينه‌ها مىرويد بىثمره و كم‌فايده گرديده ، چنانچه از آن روز كه شيطان تصوّف باطل را در ميان مردم آورد ، و جناب مقدّس ايزدى را با هر خسّ و خاشاك متّحد دانستند ، زمين دلهاى دانايان بر خود\r\n\r\n\r\n","description":"","footnote":"\r\n( 1 ) علل الشرائع ص 573 ح 1 .\r\n( 2 ) بحار الانوار 14 / 456 ح 8 .\r\n","page_name":" 169 ","page_number":169},
  {"content":"\r\n\r\nبلرزيد ، و از ثمرات شجرات علم و دانائى ايشان بهره نبردند ، و جهالت در ميان مردم كمال شد .\r\nچنانچه حق‌تعالى مثل زده است سخن نيكو را به درخت ، مىفرمايد :   أَ لَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ * تُؤْتِي أُكُلَها كُلَّ حِينٍ بِإِذْنِ رَبِّها وَ يَضْرِبُ اللَّهُ الْأَمْثالَ لِلنَّاسِ لَعَلَّهُمْ يَتَذَكَّرُونَ   « 1 » ترجمهء ظاهر لفظش آن است كه : آيا نمىبينى چگونه پروردگار تو مثلى زده است كلمهء پاكيزه را كه ايمان و معارف حق باشد به درخت طيّب و نيكوئى كه بيخش محكم باشد ، و شاخش در آسمان كشيده شده باشد ، و مىدهد ميوهء خود را در هنگامى به اذن و مشيّت و ارادهء پروردگارش ، و مىزند خدا مثلها براى مردمان شايد متذكّر شوند و بيابند حق را ، و بعد از اين مىفرمايد : مثل سخن ناپاك و خبيث كه كلمهء كفر و عقايد فاسده است ، مانند درخت ناپاك تلخى است كه از روى زمين بلند شده ، و آن را ريشه و شاخى و ثباتى نيست .\r\nو وجه انطباق اين تمثيل بر عقلا ظاهر است ، كه ايمان و عقايد حق ريشه‌اش محكم و به تشكيكات و تسويلات متزلزل و بر طرف نمىشود ، چنانچه ظاهر است كه مذهب حقّ شيعه با آن دشمنان قوى كه در هر عصرى داشته نتوانستند كه آن را زايل كنند ، و آن مذهبهاى باطل شعله‌هاى خسّ و خاشاك بود كه نمايشى كرد و در اندك روزى مضمحل شد ، و درخت حق ريشه‌اش ثابت و محكم است ، و سر بر آسمان رفعت كشيده ، و به توفيق پروردگارش چه ميوه‌هاى رنگارنگ از انواع عبادات و معارف و كمالات در هر لحظه‌اى و ساعتى براى اهلش مىدهد ، و اشقيا از آنها محرومند .\r\n\r\n\r\n","description":"","footnote":"\r\n( 1 ) سورهء ابراهيم : 24 - 25 .\r\n","page_name":" 170 ","page_number":170},
  {"content":"\r\n\r\nيا أبا ذر انّ الأرض لتبكي على المؤمن اذا مات أربعين صباحا .\r\nاى ابو ذر به درستى كه زمين مىگريد بر مؤمن بعد از فوت او چهل روز .\r\nهمان احتمالات فقرهء سابقه در اينجا جارى است ، با آنكه در اينجا مجاز شايع است كه ميّتى را كه به عظمت ياد مىكنند مىگويند آسمان و زمين بر او مىگريد ، و اين قسم اخبار را متوجّه تأويلشان نشدن و بر ظاهر گذاشتن به احتياط اقرب است .\r\nو به سند معتبر از حضرت موسى بن جعفر عليه السّلام منقول است كه : چون مؤمنى مىميرد ، گريه مىكنند بر او ملائكه و بقعه‌هاى زمين كه در آنها عبادت پروردگار مىكرده ، و درهاى آسمان كه اعمالش را از آن درها بالا مىبرده‌اند ، و از فوت او رخنه در اسلام مىشود كه هيچ‌چيز آن رخنه را نمىبندد ؛ زيرا مؤمنان فقيه و عالم حصارهاى اسلامند كه اسلام را از ضرر منافقان و كافران و شياطين حفظ مىكنند ، چنانچه حصار شهر را حفظ مىكنند « 1 » .\r\nبدان كه فضيلت مؤمن زياده از آن است كه حدّ و احصا توان نمود .\r\nچنانچه به سند معتبر از امام محمّد باقر عليه السّلام منقول است : خداوند عالميان را وصف نمىتوان نمود ، و چگونه وصف توان كرد ؟ و حال آنكه در قرآن مىفرمايد  وَ ما قَدَرُوا اللَّهَ حَقَّ قَدْرِهِ  « 2 » تعظيم نكردند خدا را و عظمت او را ندانستند آنچه سزاوار عظمت اوست ، پس خدا را وصف نمىكنند به قدرتى مگر آنكه او اعظم است از آنچه ايشان وصف كرده‌اند ، و پيغمبر را وصف نمىتوان كرد ، و چگونه وصف توان نمود بنده‌اى را كه خدا از هفت حجاب او را گذرانيد ، و با او راز گفت ،\r\n\r\n\r\n","description":"","footnote":"\r\n( 1 ) اصول كافى 2 / 38 ح 3 .\r\n( 2 ) سورهء انعام : 91 .\r\n","page_name":" 171 ","page_number":171},
  {"content":"\r\n\r\nو طاعت او را در زمين مانند طاعت خود گردانيد ، و فرمود : آنچه رسول بفرمايد و براى شما بياورد اخذ كنيد و عمل نمائيد ، و آنچه شما را از آن نهى نمايد ترك كنيد ، و فرمود : هركه اطاعت او كند اطاعت من كرده است ، و هركه نافرمانى او كند عصيان من كرده است ، و امور دين را به او مفوّض گردانيد .\r\nو ما اهل بيت را وصف نمىتوان نمود ، و چگونه وصف توان نمود جمعى را كه حق‌تعالى هر شكّ و شبهه و گناهى از ايشان برداشته ، و ايشان را از جميع عيبها و بديها مطهّر گردانيده . و مؤمن را وصف نمىتوان نمود ، به درستى كه چون مؤمنى برادر خود را ملاقات مىنمايد ، و با او مصافحه مىكند ، پيوسته حق‌تعالى به سوى ايشان نظر رحمت مىفرمايد ، و گناهان از روى ايشان مىريزد ، چنانچه برگ از درخت مىريزد « 1 » .\r\nو از حضرت صادق عليه السّلام منقول است كه : چون دو مؤمن دست در گردن يكديگر مىكنند ، رحمت الهى ايشان را فرو مىگيرد ، و چون يكديگر را زيارت مىكنند محض رضاى خدا كه غرضى از اغراض دنيا نداشته باشد ، به ايشان مىگويند گناهان شما آمرزيده شد عمل را از سر گيريد ، و چون با يكديگر شروع به صحبت مىكنند ملائكه كاتبان اعمال به يكديگر مىگويند : دور شويد از ايشان شايد سرّى داشته باشند و خدا سرّ ايشان را پوشيده است .\r\nراوى گفت : عرض كردم سخن ايشان را نمىنويسند ، و حال آنكه حق‌تعالى مىفرمايد : هيچ سخنى نمىگويد مگر آنكه نگهبانى و حافظ مهيّائى هست ، حضرت آهى كشيدند و بسيار گريستند ، و فرمودند : حق‌تعالى امر فرموده است ملائكه را كه از ايشان دور شوند ، چون با يكديگر ملاقات نمايند براى جلال و\r\n\r\n\r\n","description":"","footnote":"\r\n( 1 ) اصول كافى 2 / 183 ح 16 .\r\n","page_name":" 172 ","page_number":172},
  {"content":"\r\n\r\nحرمت ايشان ، اگرچه ايشان نمىيابند و نمىنويسند ، امّا عالم السرّ و الخفيّات مىداند و اعمال گفته‌هاى ايشان را حفظ مىنمايد « 1 » .\r\nو از حضرت امام محمّد باقر عليه السّلام منقول است كه : حق‌تعالى مؤمن را سه خصلت كرامت فرموده است : عزّت در دنيا ، و غلبه و رستگارى در آخرت ، و مهابت در سينه‌هاى ظالمان « 2 » .\r\nو حضرت امير المؤمنين عليه السّلام فرمود : مؤمن در پنج نور مىگردد : داخل شدنش در امور و مجالس نور است ، و بيرون آمدنش نور است ، و عملش نور است ، و سخنش نور است ، و نظرش در قيامت به سوى نور است « 3 » .\r\nو به سند معتبر منقول است كه : جمعى از خواصّ حضرت امام جعفر صادق عليه السّلام در شب ماهتابى در خدمت آن حضرت نشسته بودند ، و گفتند : چه بسيار نيكوست اين آسمان ، و چه بسيار روشن و نورانيند اين ستارگان ، حضرت فرمود : شما اين را مىگوئيد و چهار ملك عظيم‌الشأن جبرئيل و ميكائيل و اسرافيل و عزرائيل چون به زمين نظر مىكنند و شما و برادران مؤمن شما را در اطراف زمين مشاهده مىكنند ، نور شما را در آسمان زياده از اين كواكب مىيابند ، و ايشان مىگويند : چه بسيار نورانيند مؤمنان « 4 » .\r\nو حضرت رسول صلّى اللّه عليه و آله فرمود : به درستى كه مؤمن در آسمان معروف است ، و اهل آسمان او را مىشناسند ، چنانچه آدمى اهل و فرزندان خود را مىشناسد ، و\r\n\r\n\r\n","description":"","footnote":"\r\n( 1 ) اصول كافى 2 / 184 ح 2 .\r\n( 2 ) خصال شيخ صدوق ص 152 ح 187 .\r\n( 3 ) خصال ص 277 ح 20 و بحار الانوار 68 / 17 ح 24 .\r\n( 4 ) بحار الانوار 67 / 18 ح 25 .\r\n","page_name":" 173 ","page_number":173},
  {"content":"\r\n\r\nمؤمن گرامىتر است نزد خدا از ملك مقرّب « 1 » .\r\nو به روايت ديگر فرمود مؤمن به نور الهى نظر در چيزها مىكند « 2 » .\r\nو از حضرت صادق عليه السّلام منقول است كه : مؤمن را براى اين مؤمن مىنامند كه امان مىدهد از جانب خدا از آتش عذاب الهى خود و ديگران را ، و خدا امان او را اجازه مىفرمايد « 3 » .\r\nو چنانچه از احاديث معتبره ظاهر مىشود اعمال در ايمان دخيل است ، و به ارتكاب كباير و ترك فرايض از ايمان بدر مىرود ، چنانچه سابقا بر وجه اجمال به اين معنى اشاره كرديم ، و بندهء خالص را گاهى تعبير از آن به مؤمن مىكنند ، و گاهى شيعه مىگويند ، و گاهى ولىّ خدا مىگويند ، و گاهى مؤمن و شيعه را بر كسى اطلاق مىكنند كه اعتقاداتش درست باشد ، پس مغرور نمىتوان شد به احاديثى كه در فضيلت مؤمن و شيعه و ثوابهاى ايشان واقع شده است ، و اگر كسى رجوع نمايد به احاديثى كه در باب صفات مؤمنان و شيعيان وارد شده است مىداند كه مؤمن چه بسيار كم است .\r\nچنانچه از حضرت صادق عليه السّلام منقول است كه : مؤمن ناياب‌تر است از گوگرد احمر « 4 » .\r\nو به سند معتبر از حضرت صادق عليه السّلام منقول است كه : مؤمن سزاوار آن است كه هشت خصلت در او باشد : صاحب وقار باشد نزد فتنه‌ها كه حادث مىشود و زود گمراه نشود ، و نزد بلاها صابر باشد ، و در هنگام نعمت‌ها شاكر باشد ، و به آنچه\r\n\r\n\r\n","description":"","footnote":"\r\n( 1 ) بحار الانوار 67 / 18 - 19 ح 26 .\r\n( 2 ) بحار الانوار 67 / 75 ح 9 .\r\n( 3 ) بحار الانوار 67 / 60 ح 1 .\r\n( 4 ) بحار الانوار 67 / 159 ح 3 .\r\n","page_name":" 174 ","page_number":174},
  {"content":"\r\n\r\nخدا به او روزى فرموده قانع باشد ، و بر دشمنان خود ظلم نكند ، و براى دوستان متحمّل گناه و وزر نشود ، بدن خود را پيوسته در تعب دارد در عبادت ، و مردم از او در راحت باشند ، و به درستى كه علم خليل و دوست مؤمن است ، و حلم و بردبارى وزير اوست ، و صبر سپهسالار لشكر اوست ، و رفق و هموارى برادر اوست ، و نرمى خلق و مدارا پدر اوست « 1 » .\r\nو از حضرت على بن الحسين عليه السّلام منقول است كه : خاموشى مؤمن براى آن است كه از گناه سالم باشد ، و سخن گفتن او براى آن است كه به غنيمت‌هاى ثواب الهى فائز گردد ، و سخنى كه به او به امانت سپارند به دوستان خود نمىگويد ، و شهادت خود را از دشمنان مخفى نمىدارد ، و هيچ كارى از كارهاى خير را براى ريا نمىكند ، و هيچ طاعتى را براى حيا نمىكند ، و اگر نيكى او را گويند از گفته ايشان مىترسد ، و استغفار مىكند از گناهانى كه مدح‌كنندگان او نمىدانند ، او را فريب نمىدهد گفتهء كسى كه بر احوال او مطّلع نيست اگر او را مدح نمايد ، و مىترسد از احصاى آن‌كسى كه اعمال او را ضبط و احصاء نموده « 2 » .\r\nو از حضرت امام جعفر صادق عليه السّلام منقول است كه : مؤمن در امر دين خود قوى است ، و به عاقبت امور خود نظر مىنمايد ، و با خلق مدارا مىكند ، و در ايمان به مرتبهء يقين رسيده ، و در علم و ياد گرفتن حقايق صاحب حرص است ، و در امرى كه موجب هدايت اوست صاحب نشاط است ، و اعمال خير را با استقامت بجا مىآورد ، و با وفور علم صاحب حلم و بردبارى است ، و با زيركى صاحب رفق و هموارى است ، و در امور حق صاحب سخاوت و جوانمردى است ، و با توانگرى ميانه‌رو است .\r\n\r\n\r\n","description":"","footnote":"\r\n( 1 ) بحار الانوار 67 / 268 ح 1 .\r\n( 2 ) بحار الانوار 67 / 270 - 271 ح 2 .\r\n","page_name":" 175 ","page_number":175},
  {"content":"\r\n\r\nو اگر فقير است فقر را زينت خود مىداند ، و به مذلّت طمع خود را ضايع نمىگرداند ، و با قدر بر انتقام عفو مىفرمايد ، و طاعت خدا مىكند ، و خيرخواه مسلمانان است ، و مردانه از شهوت‌ها مىگذرد ، و باوجود رغبت به معاصى ورع و پرهيزكارى مىنمايد ، و در جهاد كردن حريص است ، و چون به نماز مىايستد دلش مشغول خداست ، و در سختيها صبر مىكند ، و از فتنه‌ها زود از جا بدر نمىآيد ، و در مكروهات شكيبائى دارد ، و در نعمتها شكر مىنمايد ، و غيبت نمىكند ، و تكبّر نمىنمايد ، و با خويشان بدى نمىكند .\r\nو در نيكيها سستى نمىورزد ، و كج خلق و درشت‌خو نيست چشمش بر او پيشى نمىگيرد ، و تا رضاى خدا را در نظر كردن نداند نظر نمىكند ، و شكمش او را به فضيحت نمىاندازد كه براى شكم مرتكب حرام شود ، و در دنيا و آخرت رسوا شود ، و فرجش بر او غالب نمىشود كه او را به حرام اندازد ، و حسد مردم را نمىبرد ، و او را تعيير و سرزنش مىكند ، و او كسى را بر بلائى يا گناهى سرزنش نمىكند ، و اسراف نمىكند ، و مظلومان را يارى مىنمايد ، و بر مسكينان رحم مىكند ، خود را به تعب و مردم را به راحت مىدارد ، و به عزّتهاى دنيا رغبت نمىنمايد ، و از مذلّت دنيا جزع و بيتابى نمىكند ، و مردم همه در كارى چندند و او پيوسته در غم خود و كار خود است ، در عملش نقصى مشاهده نمىشود ، و در رأيش سستى نمىباشد ، دينش را ضايع نمىكند ، هركه از او مشورت مىكند او را به خير راهنمائى مىكند ، و مساعدت و همراهى مىكند با هركه از او يارى طلبد ، و از فحش و بىخردى كناره مىكند « 1 » .\r\nو به سند معتبر منقول است كه حضرت امير المؤمنين عليه السّلام از حضرت رسول صلّى اللّه عليه و آله\r\n\r\n\r\n","description":"","footnote":"\r\n( 1 ) بحار الانوار 67 / 271 - 272 ح 3 .\r\n","page_name":" 176 ","page_number":176},
  {"content":"\r\n\r\nسؤال نمود از صفت مؤمن ، حضرت فرمودند : بيست خصلت است در مؤمن كه اگر اين خصلت‌ها در او نباشد ايمانش كامل نيست ، يا على از اخلاق مؤمنان اين است كه به نمازها حاضر شوند ، و به دادن زكات مسارعت نمايند ، و مساكين را اطعام نمايند ، و بر سر يتيمان به شفقت دست بمالند ، و جامه‌هاى كهنهء خود را پاك و پاكيزه دارند ، و در عبادت دامن بر ميان زنند يعنى مردانه عبادت كنند .\r\nمؤمنان جمعىاند كه چون سخن گويند دروغ نمىگويند ، و چون وعده كنند خلف نمىكنند ، و چون ايشان را امين كنند بر چيزى خيانت نمىكنند ، و در سخن گفتن راست گويند ، و در شبها بيدار و متعبّدند ، و در روزها مانند شير در اقامهء حق مردانه مىكوشند ، و جهاد مىكنند ، در روزها روزه‌اند ، و شبها به عبادت برپا ايستاده‌اند ، آزار ايشان به همسايگان نمىرسد ، كسى كه با ايشان همنشينى كند از ايشان متأذّى نمىشود ، بر روى زمين به هموارى راه مىروند ، و گام برداشتن ايشان به خانهء بيوه زنان است ، و در پى جنازه‌هاست ، خدا ما و شما را از جملهء پرهيزكاران بدارد « 1 » .\r\nو حضرت صادق عليه السّلام فرمود : شيعهء على جمعى بودند كه شكمهاى ايشان از گرسنگى بر پشت چسبيده بود ، و لبهاى ايشان از تشنگى روزه خشك بود ، صاحب مهربانى و دانائى و بردبارى بودند ، و به ترك دنيا و عبادت معروف بودند ، پس ما را اعانت و يارى كنيد در شفاعت و پرهيزكارى از معاصى و اهتمام در طاعت « 2 » .\r\nو حضرت امام محمّد باقر عليه السّلام فرمود : مسلمان آن است كه مردم از دست و زبان او سالم باشند ، و مؤمن آن است كه مردم از او ايمن باشند در مال و جان خود « 3 » .\r\n\r\n\r\n","description":"","footnote":"\r\n( 1 ) بحار الانوار 67 / 276 ح 4 .\r\n( 2 ) بحار الانوار 68 / 188 ح 43 .\r\n( 3 ) اصول كافى 2 / 234 ح 12 .\r\n","page_name":" 177 ","page_number":177},
  {"content":"\r\n\r\nو حضرت صادق عليه السّلام فرمود : مؤمنان ملايم طبعان و نرم‌خويان هموارند ، مانند شتر رامى كه اگر مهارش را كشند منقاد باشد ، و اگر بر روى سنگ سختش بخوابانند بخوابد « 1 » .\r\nو در حديث ديگر فرمود : سه چيز است كه از علامات مؤمن است : علم به خدا ، و علم به آنچه خدا دوست مىدارد ، و علم به آنچه خدا دشمن مىدارد « 2 » .\r\nو از حضرت امام محمّد باقر عليه السّلام منقول است كه : روزى حضرت امير المؤمنين عليه السّلام در عراق نماز صبح را خواندند ، و بعد از نماز مردم را موعظه فرمودند ، و خود گريستند و ايشان را گريانيدند از خوف الهى ، بعد از آن فرمودند :\r\nو اللّه كه جمعى را مشاهده نمودم در عهد و زمان خليل خود رسول خدا صلّى اللّه عليه و آله كه صبح و شام مىكردند ژوليده مو و گردآلود ، و در نهايت لاغرى ، و شكمهاى ايشان بر پشت چسبيده ، و در پيشانى ايشان جاى سجود پينه كرده مانند زانوى بز ، و شبها را براى خدا به روز مىآورند به سجده و نماز ، و گاه برپا ايستاده بودند و گاه در سجده ، و تضرّع مىنمودند در خلاصى خود از جهنّم ، و گويا صداى آتش در گوش ايشان بود ، و چون نام خدا نزد ايشان مذكور مىشد مىلرزيدند ، مانند شاخهاى درخت در هنگام وزيدن بادها ، با اين حال پيوسته خائف و ترسان بودند ، و اين گروه كه مىبينم همگى در غفلتند ، پس به خانه رفتند ، و ديگر آن حضرت را كسى خندان نديد تا به شهادت رسيدند « 3 » .\r\nو در حديث ديگر فرمود : شيعه جماعتىاند ، كه مالهاى خود را در ولايت ما به دوستان ما بذل نمايند ، و به سبب محبّت ما با يكديگر محبّت كنند ، و براى احياى\r\n\r\n\r\n","description":"","footnote":"\r\n( 1 ) اصول كافى 2 / 234 ح 14 .\r\n( 2 ) اصول كافى 2 / 235 ح 15 .\r\n( 3 ) اصول كافى 2 / 236 ح 22 .\r\n","page_name":" 178 ","page_number":178},
  {"content":"\r\n\r\nامر تشيّع يكديگر را زيارت كنند ، و چون به غضب آيند ظلم نكنند ، و چون كسى را دوست دارند در دوستى از حد بدر نروند ، و با بركت باشند بر همسايگان خود ، و هركه با ايشان خلطه نمايد از شرّ ايشان سالم باشد « 1 » .\r\nو از حضرت رسول صلّى اللّه عليه و آله منقول است : هركه خدا را شناخت ، و عظمت او را دانست ، منع مىكند دهانش را از سخن لغو ، و شكمش را از زيادتى طعام ، و خود را به مشقّت مىاندازد ، به روزه و طعام كم خوردن و عبادت ، صحابه گفتند : پدران و مادران ما فداى تو باد يا رسول اللّه ايشان اولياء اللّه و دوستان خدايند ؟ حضرت فرمود : به درستى كه اولياء اللّه ساكت شدند ، پس سكوت ايشان ياد خدا بود ، و نظر كردند پس نظر كردن ايشان عبرت گرفتن بود ، و سخن گفتند پس سخن ايشان حكمت بود ، و چون در مردم راه مىروند رفتار ايشان بركت است از براى مردم ، اگر اجلهاى ايشان كه برايشان نوشته شده است و مقدّر گرديده نمىبود ، روحهاى ايشان در بدن‌هاى ايشان قرار نمىگرفت از ترس عذاب و از شوق ثواب نامتناهى « 2 » .\r\nو از حضرت امام محمّد باقر عليه السّلام منقول است : كه از حضرت رسول صلّى اللّه عليه و آله سؤال نمودند : چه جماعتند نيكان بندگان خدا ؟ فرمود : آن جماعتى كه چون حسنه كنند خوشحال شوند ، و چون بدى كنند استغفار نمايند ، و چون به ايشان حق‌تعالى چيزى عطا نمايد شكر كنند ، و چون به بلائى مبتلا شوند صبر كنند ، و چون از كسى به خشم آيند عفو كنند « 3 » .\r\nو از حضرت امام محمّد باقر عليه السّلام منقول است كه به جابر جعفى فرمود : اى جابر\r\n\r\n\r\n","description":"","footnote":"\r\n( 1 ) اصول كافى 2 / 236 - 237 ح 24 .\r\n( 2 ) اصول كافى 2 / 237 ح 25 .\r\n( 3 ) اصول كافى 2 / 240 ح 31 .\r\n","page_name":" 179 ","page_number":179},
  {"content":"\r\n\r\nآيا همين بس است كسى را كه تشيّع را بر خود مىبندد كه دعوى محبّت ما اهل بيت را كند ، و اللّه كه شيعهء ما نيست مگر كسى كه اطاعت خدا نمايد ، و تقوا و پرهيزكارى داشته باشد ، اى جابر بيشتر شيعيان را نمىشناختند مگر به تواضع و شكستگى ، و بسيارى ذكر خدا ، و بسيار نماز و روزه ، و تعهّد همسايگان نمودن از فقرا و مساكين و قرض داران و يتيمان ، و راستى در سخن ، و تلاوت قرآن ، و زبان بستن از غير نيكى مردم ، و امينان خويشان بودند در جميع امور .\r\nجابر گفت : يا ابن رسول اللّه من كسى را در اين زمان به اين صفات نمىشناسم ، حضرت فرمود : اى جابر با اين خيالها از راه مرو ، مگر همين بس است آدمى را كه گويد من على را دوست مىدارم و ولايت او دارم ، اگر گويد رسول خدا را دوست مىدارم ، و حال آنكه آن حضرت بهتر از امير المؤمنين است ، و به اعمال آن حضرت عمل ننمايد ، و پيروى سنّت او نكند ، آن محبّت هيچ به كار او نمىآيد ، پس از خدا بترسيد و عمل كنيد تا ثوابهاى الهى را بيابيد .\r\nبه درستى كه ميان خدا و احدى از خلق خويشى نيست ، و محبوب‌ترين بندگان نزد خدا كسى است كه پرهيزكارى از محارم الهى زياده كند ، و عمل به طاعت الهى بيشتر نمايد ، و اللّه كه تقرّب به خدا نمىتوان جست مگر به طاعت او ، و ما براتى از آتش جهنّم از براى شما نداريم ، و هيچ‌كس را بر خدا حجّتى نيست ، هركه مطيع خداست ولى و دوست ماست ، و هركه معصيت الهى مىكند دشمن ماست ، و به ولايت ما نمىتوان رسيد مگر به پرهيزكارى و عمل صالح « 1 » .\r\nو به سند معتبر از حضرت امام محمّد باقر عليه السّلام منقول است كه : نيستند شيعه على عليه السّلام مگر نحيفان رنگ ، شكستگان لاغر جسمان ، خشكيده‌لبان ، تهى شكمان ،\r\n\r\n\r\n","description":"","footnote":"\r\n( 1 ) اصول كافى 2 / 74 - 75 ح 3 .\r\n","page_name":" 180 ","page_number":180},
  {"content":"\r\n\r\nكه رنگشان متغيّر و روهايشان زرد گرديده ، چون ظلمت شب ايشان را فرا مىگيرد زمين را فراش خود مىگردانند و زمين را به پيشانى خود استقبال مىكنند ، سجدهء ايشان بسيار ، و آب ديدهء ايشان ريزان است ، و دعا و گريهء ايشان فراوان است ، و در هنگامى كه مردم شادند ايشان محزون و اندوهناك‌اند « 1 » .\r\nو از حضرت صادق عليه السّلام منقول است كه : نيست شيعهء جعفر عليه السّلام مگر كسى كه شكم و فرج خود را از حرام به عفّت بدارد ، و سعى او در عبادت شديد باشد ، و براى آفريدگار خود كار كند ، و امّيد ثواب و ترس عقاب از او داشته باشد ، پس اگر اين جماعت را ببينى ايشان شيعهء منند .\r\nو به سند معتبر از حضرت رسول صلّى اللّه عليه و آله منقول است كه فرمود : يا على خوشا حال كسى كه تو را دوست دارد ، و واى بر كسى كه تو را دشمن دارد و تكذيب تو كند ، و دوستان تو معروفند در آسمان هفتم و زمين هفتم و در ما بين اين هر دو ، و دوستان تو اهل دين و ورع و هيئت نيكويند ، و تواضع و شكستگى و فروتنى براى خدا مىكنند ، ديده‌هاى ايشان خاشع و دلهاى ايشان ترسان است براى ياد خدا ، و حقّ ولايت را مىشناسند ، و زبان ايشان پيوسته به فضل تو گوياست ، و آب از ديده‌هاى ايشان ريزان است به سبب محبّت و مهربانى كه نسبت به تو و امامان فرزندان تو دارند .\r\nو خدا را عبادت مىنمايند به نحوى كه در قرآن ايشان را خدا به آن امر فرموده است ، و بر هر نهجى كه از طريقهء پيغمبر بر ايشان ظاهر گرديده ، و عمل مىنمايند به آنچه اولوالامر و امامان ايشان امر مىفرمايند ، و با يكديگر صله و احسان مىنمايند ، و از يكديگر دورى نمىكنند ، و باهم دوستند و دشمنى نمىكنند ، و\r\n\r\n\r\n","description":"","footnote":"\r\n( 1 ) بحار الانوار 68 / 149 ح 2 .\r\n","page_name":" 181 ","page_number":181},
  {"content":"\r\n\r\nملائكه بر ايشان صلوات مىفرستند ، و دعاى ايشان را آمين مىگويند ، و از براى گناه‌كاران ايشان استغفار مىنمايند ، و در مجامع ايشان حاضر مىشوند ، و بر مرگ ايشان گريه مىكنند تا روز قيامت « 1 » .\r\nو در روايتى آمده كه : شبى حضرت امير المؤمنين عليه السّلام از مسجد بيرون آمدند ، و به جانب صحراى نجف روان شدند ، و شب ماهتابى بود ، در اثناى راه ديدند جمعى از عقب آن حضرت مىروند ، ايستادند و پرسيدند كيستيد شما ؟ گفتند :\r\nشيعهء توايم يا امير المؤمنين ، حضرت در روهاى ايشان نظر فرمود ، و گفت : چرا بر شما سيماى شيعيان مشاهده نمىكنم ؟ گفتند : سيماى شيعيان چيست يا امير المؤمنين ؟ فرمود : روهاى ايشان زرد است ، و از بيدارى شب چشمهاى ايشان كوروش است از بسيارى گريه ، و پشتهاى ايشان خم است از بسيارى نماز ، و شكمهاى ايشان بر پشت چسبيده از بسيارى روزه ، و لبهاى ايشان خشك است از بسيار دعا ، پيوسته آثار خاشعان از ايشان هويدا است « 2 » .\r\nو حضرت صادق عليه السّلام فرمود كه : مؤمن به ايمان متّصف نمىشود تا عقلش كامل نباشد ، و عقلش كامل نيست تا در او ده خصلت نباشد : مردم امّيد خير از او داشته باشند ، و از شرّش ايمن باشند ، و خير بسيار را از خود اندك شمارد ، و اندك خيرى از ديگران را بسيار شمارد ، و اندكى از عمل شرّ خود را بسيار داند ، و شرّ بسيار ديگران را اندك داند ، و از حاجتهاى بسيار كه از او طلب نمايند دلتنگ نشود ، و ملال بهم نرساند از طلب علم در تمام عمرش ، و مذلّت را دوست‌تر دارد از عزّت ، و فقر نزد او محبوب‌تر باشد از توانگرى ، و از دنيا به قوت ضرورى اكتفا نمايد ، و\r\n\r\n\r\n","description":"","footnote":"\r\n( 1 ) بحار الانوار 68 / 150 ح 3 .\r\n( 2 ) بحار الانوار 68 / 150 - 151 ح 4 .\r\n","page_name":" 182 ","page_number":182},
  {"content":"\r\n\r\nدهم از همه دشوارتر است كه هركه را ببيند گويد كه از من بهتر و پرهيزكارتر است .\r\nو به درستى كه مردم بر دو قسمند : شخصى هست كه از او بهتر و پرهيزكارتر است ، و شخصى كه از او بدتر و پست‌تر است ، پس چون مىبيند آن شخص را كه از او بهتر است ، نزد او تواضع و فروتنى مىكند ، و سعى مىكند كه در خوبى به او ملحق گردد ، و چون مىبيند آن شخص را كه از او پست‌تر است ، مىگويد شايد بدى اين مرد ظاهر باشد و نيكيش پنهان باشد ، پس چون چنين كند بلند مرتبه مىشود ، و بزرگ اهل زمانش مىشود « 1 » .\r\nو از حضرت صادق عليه السّلام منقول است كه : حضرت رسول صلّى اللّه عليه و آله روزى ملاقات نمودند حارثة بن نعمان انصارى را ، و فرمودند : بر چه حال صبح كرده‌اى ؟ حارثه گفت : صبح كردم يا رسول اللّه با ايمان محقّق و ثابت ، حضرت فرمود : هر چيزى را حقيقتى و دليلى است ، حقيقت ايمان تو چيست ؟ گفت : دلم از دنيا افسرده شده است ، و به دنيا رغبت ندارم ، ايمانم باعث بيدارى شبهاى من به عبادت و روزهاى من به روزه و تشنگى شده ، و گويا عرش پروردگار خود را مىبينم كه براى حساب نصب كرده‌اند ، و گويا اهل بهشت را مىبينم كه به زيارت يكديگر مىروند ، و گويا اهل جهنّم را مىبينم كه در جهنّم معذبند ، فرمود : توئى مؤمنى كه خدا دلت را به ايمان منوّر ساخته است ، بر اين حال ثابت باش خدا تو را ثابت بدارد ، حارثه گفت :\r\nبر نفس خود از هيچ‌چيز آن‌قدر انديشه ندارم كه باعث هلاك من گردد مگر از چشم خود ، حضرت از براى او دعا فرمود بينائى چشمش بر طرف شد « 2 » .\r\nو از حضرت امام محمّد باقر عليه السّلام منقول است كه : حضرت رسول صلّى اللّه عليه و آله در بعضى\r\n\r\n\r\n","description":"","footnote":"\r\n( 1 ) بحار الانوار 67 / 296 - 297 ح 21 .\r\n( 2 ) بحار الانوار 67 / 299 - 300 ح 25 .\r\n","page_name":" 183 ","page_number":183},
  {"content":"\r\n\r\nاز سفرها بودند ، در عرض راه جمعى از سواران به ملازمت آن حضرت رسيدند و سلام كردند ، حضرت پرسيدند : كيستيد شما ؟ گفتند : ما مؤمنانيم ، فرمود :\r\nحقيقت و دليل ايمان شما چيست ؟ گفتند : به قضاهاى الهى راضى شده‌ايم ، و اوامر الهى را منقاد گرديده‌ايم ، و امور خود را به خدا تفويض نموده بر او توكّل كرده‌ايم ، حضرت فرمود : دانايانند حكيمانند ، نزديك است كه از حكمت و دانائى به درجهء پيغمبران برسند ، اگر راست مىگوئيد بنا مكنيد خانه‌اى چند را كه هميشه در آنها سكنى نخواهيد داشت ، و جمع مكنيد مالى را كه نخواهيد خورد ، و بپرهيزيد از مخالفت خداوندى كه بازگشت شما به سوى اوست « 1 » .\r\nو اخبار در اين باب زياده از حدّ و احصاست ، و بهترين اخبار در اين باب حديث همام است ، كه والد فقير رحمة اللّه الملك المنّان ، شرح وافى بر آن نوشته‌اند ، امّيد كه حق‌تعالى جميع مؤمنان را توفيق اكتساب اين كمالات و فوز به اين سعادات روزى گرداند .\r\nيا أبا ذر اذا كان العبد في أرض قيّ ، فتوضّأ أو تيمّم ، ثمّ أذّن و أقام و صلّى ، أمر اللّه عزّ و جلّ الملائكة فصفّوا خلفه صفّا لا يرى طرفاه ، يركعون بركوعه ، و يسجدون بسجوده ، و يؤمنون على دعاه .\r\nيا أبا ذر من أقام و لم يؤذّن ، لم يصلّ معه الّا ملكاه اللذان معه .\r\nاى ابو ذر چون بنده‌اى در بيابانى تنها بوده باشد وضو بسازد يا تيمّم كند اگر آب نداشته باشد ، پس اذان و اقامه بگويد و نماز گذارد ، حق‌تعالى ملائكه را امر فرمايد كه در عقب او صف بكشند ، صفّى كه در دو طرف آن صف را نتوان ديد ، ركوع كنند\r\n\r\n\r\n","description":"","footnote":"\r\n( 1 ) بحار الانوار 67 / 286 ح 8 .\r\n","page_name":" 184 ","page_number":184},
  {"content":"\r\n\r\nآن ملائكه با ركوع او ، و سجود كنند با سجود او ، و آمين گويند نزد دعاى او .\r\nاى ابو ذر هركه اقامه گويد و اذان نگويد با او نماز نكنند از ملائكه مگر دو ملكى كه با او مىباشند .\r\nبدان كه اذان و اقامه از سنّت‌هاى مؤكّد حضرت رسول صلّى اللّه عليه و آله ، و احاديث در فضيلت هر دو بىحد و احصاست ، و بعضى از علما در نماز جماعت واجب دانسته‌اند هر دو را ، و بعضى اقامه را در همه نمازها و اذان را در نماز صبح و شام واجب مىدانند ، و احتياط در آن است كه اقامه را مطلقا ترك ننمايند ، و اذان را در نماز صبح و شام تا ممكن باشد ترك ننمايند ، و احتياط آن است شرايطى كه در نماز رعايت مىبايد كرد از ايستادن و رو به قبله بودن و با طهارت بودن و سخن نگفتن و حركت نكردن ، همه را در اقامه رعايت بكنند ، و اذان و اقامه مخصوص نمازهاى واجب پنج‌گانه است ، و در غير آنها از نمازهاى واجب و سنّت بدعت است .\r\nو از حضرت رسول صلّى اللّه عليه و آله منقول است : هركه خالص از براى خدا اذان بگويد ، حق‌تعالى ثواب چهل هزار شهيد ، و چهل هزار صديق به او كرامت فرمايد ، و به شفاعت او چهل هزار گناهكار را داخل بهشت كند ، به درستى كه چون مؤذن مىگويد أشهد أن لا إله الّا اللّه ، نود هزار ملك بر او صلوات مىفرستند ، و از براى او استغفار مىكنند ، و در قيامت در سايهء عرش الهى خواهد بود ، تا حق‌تعالى از حساب خلايق فارغ شود ، و ثواب گفتن أشهد أن محمّدا رسول اللّه را چهل هزار ملك بنويسند ، و هركه به نماز جماعت حاضر شود و محافظت نمايد بر صفّ اول و تكبير اوّل امام را دريابد و آزار مسلمانى نكند ، خدا ثواب مؤذّنان را در دنيا و آخرت به او كرامت فرمايد « 1 » .\r\n\r\n\r\n","description":"","footnote":"\r\n( 1 ) بحار الانوار 84 / 130 ح 22 .\r\n","page_name":" 185 ","page_number":185},
  {"content":"\r\n\r\nو به سند معتبر از حضرت امام محمد باقر عليه السّلام منقول است : هركه ده سال از براى خدا اذان بگويد ، حق‌تعالى بيامرزد گناهان او را به قدر آنچه ديده‌اش مىبيند ، و صدايش در آسمان بلند مىشود ، و هر تر و خشكى كه صداى او را بشنود تصديق او نمايند در آنچه مىگويد ، و از ثواب هركس كه در آن مسجد با او به جماعت نماز مىكند بهره‌اى به او بدهند ، و به عدد هركه به صداى اذان او نماز مىكند حسنه بيابد « 1 » .\r\nو در حديث بلال از حضرت رسول صلّى اللّه عليه و آله منقول است كه : مؤذّنان امينان مسلمانانند بر نماز و روزهء ايشان و بر گوشت و خون ايشان ، از حق‌تعالى چيزى سؤال نمىنمايند مگر آنكه به ايشان عطا مىفرمايد ، و در هيچ امرى شفاعت نمىكنند مگر آنكه شفاعت ايشان را قبول مىكند .\r\nو فرمود : هركه چهل سال از براى خدا اذان بگويد ، خدا او را روز قيامت با عمل چهل صدّيق محشور گرداند ، و هركه بيست سال اذان بگويد ، در قيامت به قدر آسمان اوّل او را نور كرامت فرمايد ، و هركه ده سال اذان بگويد ، خدا او را در قبّهء ابراهيم خليل عليه السّلام ساكن گرداند ، و هركه يك سال اذان بگويد ، حق‌تعالى در قيامت گناهانش را بيامرزد اگرچه به سنگينى كوه احد باشد ، و هركه خالص از براى رضاى خدا براى يك نماز اذان بگويد ، حق‌تعالى گناهان گذشته او را بيامرزد و در بقيّهء عمر او را از گناه حفظ نمايد ، و در بهشت او را در درجهء شهيدان جا دهد « 2 » .\r\nو به روايت ديگر از آن حضرت منقول است كه فرمود : مؤذّن را در ما بين اذان و اقامه حق‌تعالى ثواب شهيدى كرامت فرمايد كه در خون خود دست و پا زند « 3 » .\r\n\r\n\r\n","description":"","footnote":"\r\n( 1 ) بحار الانوار 84 / 104 ح 1 .\r\n( 2 ) بحار الانوار 84 / 124 - 125 .\r\n( 3 ) بحار الانوار 84 / 149 ذيل ح 43 .\r\n","page_name":" 186 ","page_number":186},
  {"content":"\r\n\r\nو در حديث ديگر فرمود : هركه يك سال در شهرى از شهرهاى مسلمانان اذان بگويد بهشت او را واجب شود « 1 » .\r\nو به سند معتبر منقول است كه : هشام بن ابراهيم به حضرت امام رضا عليه السّلام شكايت نمود از بيمارى ، و از اين‌كه او را فرزند نمىشد ، حضرت فرمود : صداى خود را در خانه به اذان بلند كن ، راوى گفت : چنين كردم خدا بيماريم را به صحّت مبدّل گردانيد ، و فرزندانم بسيار شدند « 2 » .\r\nو از حضرت صادق عليه السّلام منقول است كه : چون غول متعرّض شما شود اذان بگوئيد « 3 » .\r\nو در احاديث صحيحه از حضرت صادق عليه السّلام منقول است كه : هركه با اذان و اقامه نماز گذارد ، در عقب او دو صف از ملائكه نماز كنند ، و اگر با اقامهء تنها نماز كند يك صف از ملائكه در عقب او نماز كنند « 4 » .\r\nو در بعضى احاديث آن است كه : طول هر صفّى از ما بين مشرق و مغرب باشد .\r\nو در بعضى اخبار وارد شده است كه صفّ كمترش ما بين مشرق و مغرب باشد ، و بيشترش ما بين زمين و آسمان است « 5 » .\r\nو به سند معتبر از حضرت امام رضا عليه السّلام منقول است : هركه اذان و اقامه بگويد دو صف از ملائكه در عقب او نماز كنند ، و هركه اقامه تنها بگويد يك ملك از جانب راست و يك ملك از جانب چپ او نماز كنند « 6 » .\r\n\r\n\r\n","description":"","footnote":"\r\n( 1 ) بحار الانوار 84 / 147 ذيل ح 40 .\r\n( 2 ) فروع كافى 6 / 10 ح 9 .\r\n( 3 ) بحار الانوار 84 / 149 ذيل ح 43 .\r\n( 4 ) بحار الانوار 84 / 116 ح 12 .\r\n( 5 ) بحار الانوار 84 / 148 ذيل ح 41 .\r\n( 6 ) من لا يحضره الفقيه 1 / 287 ح 888 .\r\n","page_name":" 187 ","page_number":187},
  {"content":"\r\n\r\nو در حديث ديگر از حضرت امير المؤمنين عليه السّلام منقول است كه : اگر به اقامهء تنها نماز كند يك ملك در عقب او نماز كند « 1 » .\r\nو جمع ميان اخبار به اين نحو ممكن است كه : دو صف در اذان كامل باشد ، و يك صف در غير كامل ، و اختلاف اقامه محمول باشد بر اختلاف عذرها كه اگر ترك اذان به سبب عذر قوى باشد يك صف با او نماز كنند ، و اگر به عذر سهلى ترك كرده باشد دو ملك با او نماز كنند ، و اگر به غير عذر ترك كرده يك ملك با او نماز كند ، و اللّه تعالى يعلم .\r\nيا أبا ذر ما من شابّ يدع للّه الدنيا و لهوها ، و أهرم شبابه في طاعة اللّه ، الّا أعطاه اللّه أجر اثنين و سبعين صدّيقا .\r\nيا أبا ذر الذاكر في الغافلين كالمقاتل في الفارّين .\r\nاى ابو ذر هر جوانى كه ترك كند از براى خدا دنيا و لهوهاى دنيا را ، و جوانى خود را به پيرى رساند در طاعت الهى ، البتّه حق‌تعالى به او عطا فرمايد ثواب هفتاد و دو صدّيق را .\r\nاى ابو ذر كسى كه خدا را ياد كند در ميان غافلان مثل كسى است كه جهاد كند در ميان گريختگان . صدّيق كسى را مىگويند كه تصديق پيغمبران و متابعت ايشان در اقوال و افعال بيشتر و بيشتر از ديگران بكند ، و اين قسم احاديث كه در باب ثواب اعمال وارد شده است به دو وجه توجيه مىتوان نمود :\r\nاوّل : آنكه مراد صدّيق از امّتهاى ديگر باشد ، يعنى ثواب يك جوان صالح اين امّت برابر است با ثواب هفتاد و دو صدّيق از امّتهاى ديگر .\r\n\r\n\r\n","description":"","footnote":"\r\n( 1 ) من لا يحضره الفقيه 1 / 287 ح 889 .\r\n","page_name":" 188 ","page_number":188},
  {"content":"\r\n\r\nدوّم : آنكه هر عملى موجب استحقاق قدرى از ثواب مىگردد ، و حق‌تعالى به فضل خود اضعاف آن را كرامت مىفرمايد ، پس مراد آن است كه آنچه حق‌تعالى به آن جوان تفضّل مىفرمايد برابر است با ثواب استحقاق هفتاد و دو صدّيق ، و وجوه ديگر نيز مىتوان گفت ، و چون اين دو وجه ظاهرتر بود به همين اكتفا كرديم .\r\nو به سند معتبر از حضرت صادق عليه السّلام منقول است : سه كسند كه حق‌تعالى ايشان را بىحساب داخل بهشت مىكند : امام عادل ، و تاجر راست‌گو ، و پيرى كه عمر خود را در طاعت الهى صرف نموده باشد « 1 » .\r\nو از حضرت رسول صلّى اللّه عليه و آله منقول است : هفت كسند كه در سايهء عرش الهى خواهند بود روزى كه به غير آن سايه‌اى نيست : امام عادل ، و جوانى كه در عبادت الهى نشو و نما كرده باشد ، و شخصى كه دلش به مسجد متعلّق باشد وقتى كه بيرون آيد از مسجد تا بازگردد ، و دو نفر كه در طاعت الهى با يكديگر باشند تا مفارقت نمايند ، و شخصى كه در خلوت خدا را ياد كند و آب از چشمانش جارى شود از خوف الهى ، و شخصى كه زن صاحب جمالى او را به حرام به سوى خود بخواند و او از ترس خدا مرتكب او نشود ، و شخصى كه تصدّقى بدهد مخفى كه دست چپش نداند كه از دست راست چه چيز داده است « 2 » .\r\nو از حضرت صادق عليه السّلام منقول است : هركه قرآن بخواند ، و او جوان و با ايمان باشد ، قرآن با گوشت و خون او مخلوط گردد ، و حق‌تعالى او را با رسولان و نيكوكاران ملائكه محشور گرداند ، و قرآن در قيامت از جانب او حجّت تمام كند ، و گويد : خداوندا هر عمل‌كننده‌اى مزد عمل خود را يافت ، من مزد عمل كنندهء خود\r\n\r\n\r\n","description":"","footnote":"\r\n( 1 ) خصال شيخ صدوق ص 80 ح 10 .\r\n( 2 ) خصال شيخ صدوق ص 343 ح 7 .\r\n","page_name":" 189 ","page_number":189},
  {"content":"\r\n\r\nرا مىخواهم ، پس حق‌تعالى دو حلّه از حلّه‌هاى بهشت در او پوشاند ، و تاج كرامت بر سر او گذارد ، پس به قرآن خطاب فرمايد كه : آيا راضى شدى ؟ قرآن گويد كه :\r\nزياده از اين از براى او امّيد داشتم ، پس حق‌تعالى برات ايمنى را به دست راستش دهد ، و برات مخلّد بودن در بهشت را به دست چپش دهد ، و او را داخل بهشت كنند ، پس به او گويند كه : يك آيه بخوان و يك درجه بالا رو ، پس به قرآن فرمايد كه : راضى شدى ؟ گويد : بلى ، و كسى كه بر او حفظ قرآن دشوار باشد مكرّر خواند تا حفظ كند ، حق‌تعالى اين ثواب را مضاعف به او كرامت فرمايد « 1 » .\r\nو به سند معتبر از حضرت صادق عليه السّلام منقول است : كسى كه در ميان غافلان به ياد خدا باشد مانند كسى است كه به عوض گريختگان جهاد كند ، و كسى كه بعد از گريختن لشكر جهاد كند بهشت از براى او واجب است « 2 » . و احاديث بر اين مضامين بسيار است .\r\nيا أبا ذر الجليس الصالح خير من الوحدة ، و الوحدة خير من السكوت ، و السكوت خير من املاء الشر .\r\nيا أبا ذر لا تصاحب الّا مؤمنا ، و لا يأكل طعامك ، الّا تقيّ ، و لا تأكل طعام الفاسقين .\r\nيا أبا ذر أطعم طعامك من تحبّه في اللّه ، و كل طعام من يحبّك في اللّه عزّ و جلّ .\r\nاى ابو ذر همنشينى با مصاحب صالح و نيكو بهتر است از تنهائى ، و تنهائى بهتر\r\n\r\n\r\n","description":"","footnote":"\r\n( 1 ) اصول كافى 2 / 603 - 604 ح 4 .\r\n( 2 ) اصول كافى 2 / 502 ح 2 .\r\n","page_name":" 190 ","page_number":190},
  {"content":"\r\n\r\nاز خاموشى ، و خاموشى بهتر است از سخن بد گفتن .\r\nبدان كه املا در لغت به معنى آن است كه شخصى سخنى بگويد كه ديگرى بنويسد ، و حضرت در اينجا گفتن شر را به اين عبارت تعبير فرمودند ، براى اشعار به آنكه آنچه از سخنان لغو و باطل مىگوئى بر كاتبان اعمال خود املا مىكنى كه ايشان بنويسند ، چنانچه حضرت امير المؤمنين عليه السّلام فرمود به شخصى كه سخنان لغو مىگفت كه : اى مرد بر كاتبان خود نامه املا مىكنى .\r\nاى ابو ذر مصاحبت مكن مگر با مؤمن ، و نبايد طعام خود را بخورانى مگر به پرهيزكارى ، و مخور طعام فاسقان را .\r\nاى ابو ذر بخوران طعام خود را به كسى كه از براى خدا تو را دوست دارد ، و بخور طعام كسى را كه تو را از براى خدا دوست دارد .\r\nبدان كه به حسب تجربه معلوم است كه مصاحبت را در اخلاق و اعمال دخل عظيم هست ، پس بايد كه آدمى در مصاحبت نيكان اهتمام نمايد ، كه شايد اطوار مرضيّهء ايشان در او تأثير نمايد ، و به اخلاق پسنديدهء ايشان متّصف گردد ، و از مصاحبت بدان احتراز نمايد ، كه مبادا بديهاى ايشان در او تأثير كند ، و مصاحبين بد كه از شياطين انسند ضرر بيشتر مىرسانند از شياطين جن ؛ زيرا آدمى از مشاكل و مجانس خود بيشتر قبول مىكند تا از غير مجانس خود ، بلكه اكثر اغواى شياطين انس مىشود .\r\nچنانچه از حضرت امام موسى عليه السّلام منقول است كه : حضرت عيسى گفت :\r\nمصاحب بد همنشين خود را به درد خود مبتلا مىگرداند ، و قرين بد آدمى را هلاك مىكند ، پس ببينيد با كى همنشينى مىكنيد « 1 » .\r\n\r\n\r\n","description":"","footnote":"\r\n( 1 ) اصول كافى 2 / 640 ح 4 .\r\n","page_name":" 191 ","page_number":191},
  {"content":"\r\n\r\nو از حضرت امام محمّد باقر عليه السّلام منقول است كه : پدرم حضرت على بن الحسين عليه السّلام فرمود : اى فرزند با پنج كس مصاحبت و هم‌زبانى و رفاقت مكن ، گفتم :\r\nاى پدر ايشان را به من بشناسان ، فرمود : زينهار با دروغ‌گو مصاحبت مكن كه مانند سراب تو را فريب مىدهد ، و نزديك را براى تو دور مىگرداند ، و دور را براى تو نزديك مىكند ، و با فاسق مصاحبت مكن كه تو را به يك لقمه يا كمتر مىفروشد و ديگرى را اختيار مىكند ، و زينهار با بخيل مصاحبت مكن كه تو را در مال خود فرو مىگذارد و يارى نمىكند در هنگامى كه نهايت احتياج دارى ، و زينهار با احمق مصاحب مباش كه اگر خواهد به تو نفع رساند ضرر مىزند ، و زينهار كه با قطع كنندهء رحم مصاحبت مكن كه حق‌تعالى در سه جاى قرآن او را لعنت فرموده « 1 » .\r\nو به سند صحيح از حضرت صادق عليه السّلام منقول است كه : مصاحبت مكنيد با صاحبان بدعتها ، و با ايشان همنشينى مكنيد كه نزد مردم مثل يكى از ايشان خواهيد بود ، و حضرت رسول صلّى اللّه عليه و آله فرمود كه : آدمى بر دين يار و همنشين خود است « 2 » .\r\nو به سند معتبر از حضرت امير المؤمنين عليه السّلام منقول است كه مكرّر در خطبه‌ها مىفرمودند : مسلمان را سزاوار آن است كه اجتناب نمايد از برادرى سه طايفه :\r\nفاجران بىباك ، و احمقان ، و دروغگويان .\r\nامّا بدكار بىپروا ، پس زينت مىدهد براى تو كارهاى بد خود را ، و مىخواهد كه مثل او باشى ، و تو را اعانت نمىكند بر امر دين تو و بر كارى كه در قيامت به كار تو آيد ، و نزديكى او موجب جفا و خلاف آداب است ، و صحبت او سبب قساوت دل\r\n\r\n\r\n","description":"","footnote":"\r\n( 1 ) اصول كافى 2 / 641 ح 7 .\r\n( 2 ) اصول كافى 2 / 642 ح 10 .\r\n","page_name":" 192 ","page_number":192},
  {"content":"\r\n\r\nمىشود ، و آمدوشد او نزد تو موجب عار و بدنامى توست .\r\nو امّا احمق ، پس او هرگز تو را به چيزى دلالت نمىكند ، و امّيد دفع شرّى از او نمىتوان داشت ، و هرچند سعى كند هم از او خيرى نمىآيد ، و گاه باشد كه خواهد به تو نفع رساند و ضرر برساند ، پس مردن او بهتر است از زندگى او ، و خاموشى او بهتر است از حرف گفتن او ، و دورى او بهتر است از نزديكى او .\r\nو امّا دروغگو ، پس در مصاحبت او هيچ عيشى براى تو گوارا نيست ، سخن تو را به دروغ به مردم نقل مىكند ، و از مردم به دروغ سخن به تو نقل مىكند ، و هر دروغى را كه تمام كرد از پى دروغ ديگر ابتدا مىكند ، تا به حدّى كه اگر راستى گويد باور نمىتوان كرد ، و در ميان مردم به نقل كذب دشمنى مىافكند ، و كينه‌ها در سينه‌ها مىروياند ، پس از خدا بپرهيزيد و ملاحظه نمائيد كه با كى مصاحبت مىكنيد « 1 » .\r\nو حضرت امام محمّد باقر عليه السّلام فرمود كه : متابعت كن كسى را كه تو را مىگرياند ، و خيرخواه توست ، و متابعت مكن كسى را كه تو را مىخنداند ، و فريب مىدهد ، و عن‌قريب بازگشت همه به سوى خداست « 2 » .\r\nو حضرت صادق عليه السّلام فرمود كه : محبوب‌ترين برادران به سوى من كسى است كه عيبهاى مرا به من بگويد « 3 » .\r\nو حضرت صادق عليه السّلام فرمود : صداقت و دوستى حدّى چند دارند كه در هركه آنها نيست او بهره‌اى از صداقت ندارد : اوّل : آنكه آشكار و پنهان او با تو موافق باشد . دوّم : آنكه زينت تو را زينت خود داند ، و عيب تو را عيب خود داند . سوّم :\r\n\r\n\r\n","description":"","footnote":"\r\n( 1 ) اصول كافى 2 / 639 - 640 ح 1 .\r\n( 2 ) اصول كافى 2 / 638 ح 2 .\r\n( 3 ) اصول كافى 2 / 639 ح 5 .\r\n","page_name":" 193 ","page_number":193},
  {"content":"\r\n\r\nآنكه اگر حكومتى يا مالى به هم رساند با تو تغيير سلوك نكند . چهارم : آنكه از تو منع ننمايد هرچه را بر آن قدرت داشته باشد . پنجم : خصلتى است كه جميع خصلتهاى گذشته در آن جمع است ، آن است كه تو را در حوادث روزگار كه رو دهد وانگذارد « 1 » .\r\nو از حضرت رسول صلّى اللّه عليه و آله منقول است كه : سعادتمندترين مردم كسى است كه با نيكان مردم خلطه نمايد « 2 » .\r\nو منقول است كه : حواريّان از حضرت عيسى عليه السّلام پرسيدند : با كه همنشينى كنيم ؟ فرمود : با كسى كه خدا را به ياد شما آورد ديدن او ، و در علم شما بيفزايد ، سخن گفتن او ، و شما را راغب به آخرت كند كردار او « 3 » .\r\nو حضرت امير المؤمنين عليه السّلام فرمود : هركه خود را به محلّ تهمت مىدارد ، ملامت نكند كسى را كه گمان بد به او مىبرد ، و هركه سرّ خود را پنهان دارد اختيارش به دست خود اوست ، و هر سرّى كه از دو لب درگذشت فاش مىشود ، و كارهاى برادر مؤمن خود را حمل بر محمل نيك كن تا محمل يا بى ، و سخنى كه از او صادر شود بر معنى بدى حمل مكن تا محمل خير از براى او يا بى ، و بر تو باد به برادران نيك ، و بسيار از ايشان تحصيل كن كه ايشان تهيّه‌اند در هنگام نعمت ، و سپرند در هنگام بلا ، و در امرى كه خواهى مشورت كنى با جمعى مشورت كن كه از خدا ترسند ، و برادران خود را به قدر پرهيزكارى ايشان دوست دار ، و از زنان بد بپرهيز ، و از نيكان ايشان برحذر باشيد ، و اگر شما را به نيكى امر كنند مخالفت\r\n\r\n\r\n","description":"","footnote":"\r\n( 1 ) اصول كافى 2 / 639 ح 6 .\r\n( 2 ) بحار الانوار 74 / 185 - 186 ح 2 .\r\n( 3 ) بحار الانوار 74 / 186 ح 3 .\r\n","page_name":" 194 ","page_number":194},
  {"content":"\r\n\r\nايشان نمائيد كه به طمع نيفتند در بديها « 1 » .\r\nو در حديث ديگر از آن حضرت پرسيدند كه : بدترين مصاحبان كيست ؟\r\nفرمود : كسى كه معصيت خدا را نزد تو زينت دهد « 2 » .\r\nو در حديث ديگر فرمود كه : همنشينى بدان مورث بدگمانى به نيكان است « 3 » .\r\nو حضرت صادق عليه السّلام فرمود : نظر كن هركه را بينى كه نفعى در دين به تو نمىرساند اعتنا به آشنائى او مكن ، و به صحبت او رغبت منما ، به درستى كه آنچه غير خداست همه باطل است ، و كارى كه براى خدا نيست عاقبتش نيكو نيست « 4 » .\r\nو از حضرت رسول صلّى اللّه عليه و آله منقول است : سه كسند كه مجالست ايشان دل را مىميراند : مجالست مردم پست دنى ، و سخن گفتن با زنان ، و همنشينى اغنيا و مال‌داران « 5 » .\r\nو حضرت صادق عليه السّلام فرمود : چهار چيز است كه ضايع مىشود به بطالت :\r\nدوستى كه صرف بىوفائى كنى ، و نيكى و احسان به كسى كنى كه شكر تو نكند ، و علمى كه به كسى گوئى كه گوش ندهد ، و سرّى كه به كسى بسپارى و حفظ نكند « 6 » .\r\nو حضرت امام محمّد باقر عليه السّلام فرمود كه : با اغنيا همنشينى مكن ؛ زيرا كسى كه با آنها همنشينى مىكند اوّل كه با ايشان نشيند چنان مىداند خدا را بر او نعمتها هست ، و چون پاره‌اى نشست گمان مىكند كه خدا هيچ نعمت بر او ندارد « 7 » .\r\n\r\n\r\n","description":"","footnote":"\r\n( 1 ) بحار الانوار 74 / 187 ح 7 .\r\n( 2 ) بحار الانوار 74 / 190 - 191 ح 3 .\r\n( 3 ) بحار الانوار 74 / 191 ح 4 .\r\n( 4 ) بحار الانوار 74 / 191 ح 5 .\r\n( 5 ) بحار الانوار 74 / 191 ح 6 .\r\n( 6 ) بحار الانوار 74 / 194 ح 20 .\r\n( 7 ) بحار الانوار 74 / 194 ح 21 .\r\n","page_name":" 195 ","page_number":195},
  {"content":"\r\n\r\nو حضرت رسول صلّى اللّه عليه و آله فرمود : چهار چيز است كه دل را مىميراند : گناه بعد از گناه ، و با زنان بسيار سخن گفتن ، و با احمق مجادله كردن كه او گويد و تو گوئى و به خير برنگردد ، و مجالست نمودن با مردگان ، پرسيدند : كيستند مردگان ؟ فرمود : هر مال‌دارى كه نعمت او را طاغى كرده باشد « 1 » .\r\nو بدان كه اطعام مؤمنان فضيلت بسيار دارد ، و اطعام بسيار مىبايد كرد ، شايد كه در آن ميان مؤمنى باشد و فضيلت اطعام مؤمن را دريابند .\r\nچنانچه به سند معتبر از حضرت رسول صلّى اللّه عليه و آله منقول است كه : هركه مؤمن گرسنه‌اى را اطعام نمايد ، حق‌تعالى او را از ميوه‌هاى بهشت اطعام نمايد ، و هركه مؤمن عريانى را بپوشاند ، حق‌تعالى از استبرق و حرير بهشت بر او پوشاند ، و ملائكه بر او صلوات فرستند مادام كه از آن جامه رشته‌اى باقى باشد ، و هركه مؤمن تشنه‌اى را شربت آبى بخوراند ، خدا از شراب سر به مهر بهشت به او بخوراند ، و كسى كه اعانت مؤمنى كند يا غمى از او زايل گرداند ، خدا او را در سايهء عرش خود جا دهد در روزى كه به غير سايهء عرش سايه‌اى نباشد « 2 » .\r\nو به سند معتبر از حضرت امام على النقى عليه السّلام منقول است كه : حضرت موسى بن عمران على نبيّنا و آله و عليه السّلام از خداوند خود سؤال كرد : الهى چه چيز است جزاى كسى كه مسكينى را اطعام نمايد خالص از براى تو ؟ خطاب رسيد : يا موسى روز قيامت امر مىكنم منادى را كه در ميان خلايق ندا كند كه او از آزاد كرده‌هاى خداست از آتش جهنّم « 3 » .\r\nو از حضرت امام محمّد باقر عليه السّلام منقول است : سه چيز است كه موجب رفع\r\n\r\n\r\n","description":"","footnote":"\r\n( 1 ) بحار الانوار 74 / 194 - 195 ح 22 .\r\n( 2 ) بحار الانوار 74 / 382 ح 88 .\r\n( 3 ) بحار الانوار 74 / 382 ح 89 .\r\n","page_name":" 196 ","page_number":196},
  {"content":"\r\n\r\nدرجات مؤمن مىگردد به همه كس : سلام كردن ، و طعام به مردم خورانيدن ، و در شب موقعى كه مردم در خوابند نماز كردن « 1 » .\r\nو از حضرت صادق عليه السّلام منقول است : هركه مؤمنى را سير كند بهشت براى او واجب شود « 2 » . و فرمود : اگر من شخصى را از مؤمنان اطعام كنم نزد من بهتر است از اين‌كه صد هزار كس يا زياده از غير مؤمن را اطعام كنم « 3 » .\r\nو به سند صحيح از حضرت رسول صلّى اللّه عليه و آله منقول است : هركه سه نفر از مسلمانان را اطعام نمايد ، حق‌تعالى او را از سه بهشت اطعام نمايد در ملكوت آسمان : از جنّة الفردوس ، و جنّة عدن ، و طوبى كه درختى است در بهشت كه حق‌تعالى در جنّت عدن به يد قدرت خود غرس نموده « 4 » .\r\nو از حضرت صادق عليه السّلام منقول است : هركه مؤمنى را اطعام نمايد تا او را سير كند ، هيچ‌يك از خلق خدا احصاى ثواب آن نتوانند نمود ، نه ملك مقرّب و نه پيغمبر مرسل مگر خداوند عالميان ، بعد از آن فرمود : از جملهء چيزهائى كه مغفرت را واجب و لازم مىگرداند اطعام مسلمانان گرسنه است « 5 » .\r\nو به سند معتبر منقول است حضرت رسول صلّى اللّه عليه و آله فرمود : هركه مؤمنى را شربتى از آب بدهد از جائى كه قدرت بر آب داشته باشد ، حق‌تعالى به هر شربتى هفتاد هزار حسنه به او كرامت فرمايد ، و اگر در جائى باشد كه آب كم باشد چنان باشد كه دو بنده از فرزندان اسماعيل را آزاد كرده باشد « 6 » .\r\n\r\n\r\n","description":"","footnote":"\r\n( 1 ) بحار الانوار 74 / 383 ح 91 .\r\n( 2 ) بحار الانوار 74 / 387 ح 109 ، و اصول كافى 2 / 200 ح 1 .\r\n( 3 ) اصول كافى 2 / 200 ح 2 .\r\n( 4 ) اصول كافى 2 / 200 - 201 ح 3 .\r\n( 5 ) اصول كافى 2 / 201 ح 6 .\r\n( 6 ) اصول كافى 2 / 201 ح 7 .\r\n","page_name":" 197 ","page_number":197},
  {"content":"\r\n\r\nو به سند معتبر از حسين بن نعيم منقول است : حضرت صادق عليه السّلام از من پرسيد كه آيا برادران مؤمن خود را دوست مىدارى ؟ گفتم : بلى ، فرمود : به فقيران ايشان نفع مىرسانى ؟ گفتم : بلى ، فرمود : بر تو لازم است كه دوست دارى كسى را كه خدا او را دوست مىدارد ، و اللّه كه تا ايشان را دوست ندارى نفع به ايشان نمىتوانى رسانيدن ، آيا ايشان را به منزل خود دعوت مىنمائى ؟ گفتم : بلى ، هر وقت كه چيزى مىخورم البتّه دو كس يا سه كس يا كمتر يا بيشتر از ايشان با من مىباشند ، فرمود : فضل ايشان بر تو زياده است از فضل تو بر ايشان ، گفتم : فداى تو گردم طعام خود را به ايشان مىخورانم و بر بساط خود ايشان را مىنشانم ، و فضل ايشان بر من عظيم‌تر است ، فرمود : بلى چون ايشان داخل خانهء تو مىشوند داخل مىشوند به آمرزش گناهان تو و عيال تو ، و چون بيرون مىروند مىبرند گناهان تو و عيال تو را « 1 » .\r\nو در حديث ديگر فرمود : داخل مىشوند با روزى فراوان ، و بيرون مىروند با مغفرت گناهان تو « 2 » .\r\nو در حديث ديگر فرمود : هركه مؤمن مال‌دارى را طعام بخوراند برابر است با اينكه يكى از فرزندان اسماعيل را از كشتن خلاص كند ، و هركه مؤمن محتاجى را اطعام نمايد چنان است كه صد كس از فرزندان اسماعيل را از كشتن خلاص كرده باشد « 3 » .\r\nو در حديث ديگر فرمود : اطعام يك مؤمن نزد من بهتر است از آزاد كردن ده\r\n\r\n\r\n","description":"","footnote":"\r\n( 1 ) اصول كافى 2 / 201 - 202 ح 8 .\r\n( 2 ) اصول كافى 2 / 202 ح 9 .\r\n( 3 ) اصول كافى 2 / 203 ح 19 .\r\n","page_name":" 198 ","page_number":198},
  {"content":"\r\n\r\nبنده و ده حج « 1 » .\r\nيا أبا ذر انّ اللّه عزّ و جلّ عند لسان كلّ قائل ، فليتّق اللّه أمره ، و ليعلم ما يقول .\r\nيا أبا ذر اترك فضول الكلام ، و حسبك من الكلام ما تبلغ به حاجتك .\r\nيا أبا ذر كفى بالمرء كذبا أن يحدّث بكلّ ما يسمع .\r\nيا أبا ذر ما من شيء أحقّ به طول السجن من اللسان .\r\nاى ابو ذر حق‌تعالى نزد هر گوينده‌اى است ، يعنى بر گفتار هركس مطّلع است ، پس بايد آدمى از خدا بترسد ، و بداند كه چه مىگويد ، مبادا چيزى بگويد كه موجب غضب الهى گردد .\r\nاى ابو ذر ترك كن سخنهاى زيادتى و لغو را ، و كافى است تو را از سخن آن‌قدر كه به سبب آن به حاجت خود برسى .\r\nاى ابو ذر از براى دروغ گفتن گوينده همين بس است كه هرچه بشنود نقل كند .\r\nاى ابو ذر هيچ‌چيز سزاوارتر نيست به بسيار محبوس داشتن و زندان كردن از زبان .\r\nو سخن در فضل سكوت و ترك سخن باطل سابقا مذكور شد ، و آنچه حضرت فرمودند كه هر شنيده‌اى را نقل كردن دروغ است ، ممكن است مراد آن باشد كه اگر به جزم نقل كند دروغ است ، بلكه اگر نقل كند بايد به قائلش نسبت دهند .\r\nچنانچه به سند معتبر از امير المؤمنين عليه السّلام منقول است كه : چون حديثى يا\r\n\r\n\r\n","description":"","footnote":"\r\n( 1 ) اصول كافى 2 / 204 ح 20 .\r\n","page_name":" 199 ","page_number":199},
  {"content":"\r\n\r\nسخنى نقل كنيد ، آن را نسبت دهيد به آن‌كس كه به شما حديث كرده است ، اگر حق باشد ثوابش از شما باشد ، و اگر باطل و دروغ باشد گناهش بر او باشد « 1 » .\r\nو محتمل است مراد آن باشد كه نزد مردم دروغ‌گو مىشويد ، و به كذب مشهور مىشويد هرچند كه به قائلش نسبت دهيد دروغ نيست ، امّا كسى كه بسيار سخن نقل كرد و دروغ برآمد ، اعماد بر قولش نمىكنند و ممكن است كه مراد آن باشد كه مىبايد سخنى كه نقل كنيد مأخذش را معلوم كنيد ، و از مردمى كه بر قولشان اعتمادى نيست سخن نقل مكنيد كه حرفهاى بىاصل را شنيدن و نقل كردن به منزلهء دروغ است در قباحت و شناعت ، و اللّه تعالى يعلم .\r\nيا أبا ذر انّ من اجلال اللّه تعالى اكرام ذي الشبية المسلم ، و اكرام حملة القرآن العاملين به ، و اكرام السلطان المقسط .\r\nاى ابو ذر از جملهء اجلال و تعظيم حق سبحانه و تعالى است گرامى داشتن مسلمانى كه ريشش سفيد شده باشد ، و گرامى داشتن حاملان قرآن كه به احكام قرآن عمل نمايند ، و گرامى داشتن پادشاه عادل .\r\nمضامين اين كلمات شريفه در ضمن سه ينبوع روشن مىگردد .\r\n\r\n[ در توضيح مضامين حديث احترام به مسلمان ريش سفيد و حاملان عامل به احكام قرآن و پادشاه عادل از جمله تعظيم حق تعالى است 
  ]\r\n\r\nينبوع اوّل در بيان اكرام پيران مسلمانان است\r\nبدان كه گرامى داشتن مسلمانان همگى لازم است خصوصا پيران ايشان ، چون موى سفيد در سر اثر رحمت الهى است ، و حق‌تعالى آن را حرمت مىدارد ، پس\r\n\r\n\r\n","description":"","footnote":"\r\n( 1 ) اصول كافى 1 / 52 ح 7 .\r\n","page_name":" 200 ","page_number":200},
  {"content":"\r\n\r\nحرمت داشتن آن تعظيم الهى نمودن است ، چنانچه در خطب و احاديث بسيار وارد شده است كه رحم كنيد خردان خود را ، و توقير نمائيد پيران خود را .\r\nو از حضرت رسول صلّى اللّه عليه و آله منقول است كه : تبجيل و تعظيم نمائيد مشايخ و پيران خود را كه از تعظيم خداست تعظيم ايشان « 1 » .\r\nو به سند معتبر از آن حضرت منقول است : هركه فضل و حرمت مرد پيرى را بداند ، و او را توقير و تعظيم نمايد ، حق‌تعالى او را از فزع اكبر روز قيامت ايمن گرداند « 2 » .\r\nو از حضرت صادق عليه السّلام به سند معتبر منقول است : سه كسند كه به حقّ و حرمت ايشان جاهل نمىباشد مگر منافقى كه نفاقش معروف و ظاهر باشد : كسى كه در اسلام ريشش سفيد شده باشد ، و حامل قرآن ، و امام عادل « 3 » .\r\nو در حديث ديگر فرمود : هركه مؤمنى را گرامى دارد ، اوّل خدا را گرامى داشته بعد از آن مؤمن را ، و هركه استخفاف كند به مؤمن ريش سفيدى ، حق‌تعالى كسى را بر او بگمارد كه پيش از مردن به او استخفاف نمايد « 4 » .\r\nو به سند معتبر از حضرت صادق عليه السّلام منقول است كه : حق‌تعالى گرامى مىدارد مرد هفتاد ساله را ، و شرم مىكند از پير هشتاد ساله كه او را عذاب كند .\r\nو به سند معتبر از حضرت صادق عليه السّلام منقول است : هركه چهل سال عمر كرد از ديوانگى و خوره و پيسى خدا او را ايمن مىگرداند ، و هركه پنجاه سال عمر كرد خدا حسابش را در قيامت سبك و آسان مىكند ، و چون به شصت سال رسيد خدا\r\n\r\n\r\n","description":"","footnote":"\r\n( 1 ) اصول كافى 2 / 165 ح 1 .\r\n( 2 ) بحار الانوار 75 / 137 ح 3 .\r\n( 3 ) بحار الانوار 75 / 137 ح 5 .\r\n( 4 ) اصول كافى 2 / 658 ح 5 .\r\n","page_name":" 201 ","page_number":201},
  {"content":"\r\n\r\nاو را توبه روزى مىكند ، و چون به هفتاد رسيد اهل آسمان او را دوست مىدارند ، و چون به هشتاد سال رسيد حق‌تعالى مىفرمايد كه حسناتش را بنويسند ، و چون به نود سال رسيد گناهان گذشته و آينده‌اش را مىآمرزد ، و مىنويسند كه او اسير خدا است در زمين ، و او را شفيع مىگردانند در اهل بيتش .\r\nو به سند معتبر از حضرت صادق عليه السّلام منقول است : اوّل كسى كه موى سفيد در ريشش بهم رسيد حضرت ابراهيم بود ، چون ديد گفت : خداوندا اين چيست ؟\r\nوحى آمد كه اين نور است و موجب توقير است ، گفت : خداوندا زياده گردان « 1 » .\r\nو در حديث ديگر فرمود : هركه يك موى سفيد در ريش او بهم رسد ، در اسلام آن موى سفيد نورى خواهد بود براى او در قيامت .\r\n\r\nينبوع دوّم در بيان فضيلت قرآن و حامل آن و بعضى از فضائل آيات و سور است\r\nو اين مشتمل است بر چند ساقيه :\r\n\r\nساقيهء اوّل در فضيلت قرآن است\r\nاز حضرت رسول صلّى اللّه عليه و آله منقول است : هرگاه ملتبس و مشتبه شود بر شما فتنه‌ها مانند پاره‌هاى شب تار ، پس بر شما باد به قرآن ، به درستى كه قرآن\r\n\r\n\r\n","description":"","footnote":"\r\n( 1 ) بحار الانوار 75 / 138 ح 6 .\r\n","page_name":" 202 ","page_number":202},
  {"content":"\r\n\r\nشفاعت‌كننده‌اى است كه شفاعتش را قبول مىكنند ، و با هركه مجادله نمايد و حجّت بر او تمام كند تصديقش مىنمايند ، و هركه او را پيشواى خود گرداند او را به بهشت مىرساند ، و هركه او را به پشت سر اندازد و به آن عمل ننمايد او را به سوى جهنّم مىراند ، راهنمائى است كه به بهترين راهها دلالت مىكند .\r\nو كتابى است كه در آن تفصيل و بيان جميع احكام است ، آن را ظاهرى است و باطنى است ، ظاهرش احكام الهى است ، و باطنش علوم نامتناهى است ، ظاهرش خوش آينده است و باطنش عميق است ، آن را نجوم و كواكب هست كه بر احكام الهى دليلند ، و بر آن نجوم نجوم ديگر هستند كه مردم را به آن احكام مىرسانند - يعنى : ائمّهء معصومين عليهم السّلام كه علم قرآن نزد ايشان است - عجايب قرآن را احصا نمىتوان كرد ، و غرائب آن هرگز كهنه نمىشود .\r\nو در آن چراغهاى هدايت افروخته است ، و انوار حكمت از آن ظاهر است ، راهنماست به سوى آمرزش گناهان كسى را كه از آن بيابد اوصاف آمرزش را ، پس بايد هركس ديدهء خود را در قرآن به جولان درآورده ، و ديدهء دل خود را براى مطالعه انوار آن بگشايد تا از هلاك نجات يابد ، و از ورطه‌هاى ضلالت خلاص شود ، به درستى كه تفكّر نمودن موجب زندگانى دلهاى بيناست ، و در تاريكيهاى جهالت نور تفكّر راهنماست ، پس نيكو خود را خلاص كنيد ، و در فتنه‌ها خود را مگذاريد « 1 » .\r\nو در حديث ديگر فرمود كه : قرآن هادى است در ضلالت ، و بيان‌كننده است در كورى جهالت ، و دست گيرنده است در لغزشها ، و نور است در ظلمتها ، و ظاهر كنندهء بدعتهاست ، و نگاه‌دارندهء از مهالك است ، و در گمراهىها رهنماست ،\r\n\r\n\r\n","description":"","footnote":"\r\n( 1 ) اصول كافى 2 / 599 ح 2 .\r\n","page_name":" 203 ","page_number":203},
  {"content":"\r\n\r\nو بيان كنندهء فتنه‌هاست ، و رساننده است از دنيا به آخرت ، و كمال دين شما در قرآن است ، و هيچ‌كس از آن عدول ننمود مگر به سوى آتش « 1 » .\r\nو حضرت صادق عليه السّلام فرمود : خداوند عزيز جبّار كتاب خود را به سوى شما فرستاده است ، راست‌گوئى است كه به وعده‌هاى خود وفا مىنمايد ، و مشتمل است بر احوال و اخبار شما ، و اخبار گذشته‌ها ، و اخبار آينده‌ها ، و اخبار آسمان و زمين ، اگر آن كسى كه عملش را مىداند شما را خبر دهد به آنچه در قرآن است از اخبار غيب و علومى بىانتها تعجّب خواهيد كرد « 2 » .\r\nو به اسانيد متواتره از حضرت رسول صلّى اللّه عليه و آله منقول است كه فرمود : از ميان شما مىروم و دو چيز عظيم در ميان شما مىگذارم : يكى كتاب خدا كه ريسمانى است آويخته از آسمان به زمين ، و ديگرى عترت و اهل بيت من ، پس ببينيد كه با ايشان چگونه سلوك خواهيد كرد ، و حرمت ايشان را چگونه خواهيد داشت « 3 » .\r\n\r\nساقيهء دوّم در بيان فضيلت حاملان قرآن است\r\nبه سند معتبر از حضرت رسول صلّى اللّه عليه و آله منقول است كه : ديوانها كه در قيامت حساب مىكنند سه ديوان است : ديوان نعمتها ، و ديوان حسنات ، و ديوان گناهان ، پس چون ديوان نعمت و ديوان حسنات را برابر كنند نعمتها تمام حسنات\r\n\r\n\r\n","description":"","footnote":"\r\n( 1 ) اصول كافى 2 / 600 - 601 ح 8 .\r\n( 2 ) اصول كافى 2 / 599 ح 3 .\r\n( 3 ) براى دستيابى به مصادر اين حديث مراجعه شود به كتاب احقاق الحق 9 / 309 - 375 و بحار الانوار 23 / 104 - 166 .\r\n","page_name":" 204 ","page_number":204},
  {"content":"\r\n\r\nرا فراگيرد ، و ديوان گناهان باقى ماند ، پس فرزند آدم را طلبند و گناهانش را حساب كنند ، در اين حال قرآن به بهترين صورتها بيايد ، و در پيش آن مرد روان شود ، و گويد : خداوندا منم قرآن ، و اين بندهء مؤمن توست كه خود را به تعب مىانداخت به تلاوت من ، و در طول شب مرا به ترتيل مىخواند ، و چون مرا در تهجّد مىخواند آب از ديده‌اش جارى مىشد ، خداوندا او را راضى كن چنانچه مرا راضى كرده ، پس خداوند عزيز جبّار فرمايد كه : اى بندهء من دست راست را بگشا ، پس پر كند حق‌تعالى آن را از رضا و خوشنودى خود ، و دست چپش را پر كند از رحمت خود ، پس به او گويد : اينك بهشت از براى تو مباح است قرآن بخوان و بالا رو ، پس هريك آيه را كه بخواند يك درجه بالا رود « 1 » .\r\nو در حديث ديگر فرمود : حق‌تعالى به قرآن خطاب فرمايد : به عزّت و جلال خودم قسم كه امروز گرامى دارم هركه تو را گرامى داشته ، و خوار كنم هركه تو را خوار كرده « 2 » .\r\nو به سند معتبر از حضرت رسول صلّى اللّه عليه و آله منقول است كه : قرآن را ياد گيريد به درستى كه قرآن در قيامت مىآيد به نزد حامل خود به صورت جوان بسيار خوش‌رو ، و مىگويد منم آن قرآنى كه به سبب من شبها بيدار مىبودى ، و روزها به سبب روزه خود را تشنه مىداشتى ، و به سبب كثرت تلاوت من آب دهانت خشك و آب ديده‌ات جارى مىشد ، امروز با توأم ، هرجا كه مىروى ، و هركه تجارتى كرده امروز پى تجارت خود مىرود ، و من به عوض تجارت جميع تاجرانم ، براى تو بشارت باد تو را كه به زودى كرامت الهى به تو مىرسد ، پس تاجى مىآورند و بر\r\n\r\n\r\n","description":"","footnote":"\r\n( 1 ) اصول كافى 2 / 602 ح 12 .\r\n( 2 ) اصول كافى 2 / 602 ح 14 .\r\n","page_name":" 205 ","page_number":205},
  {"content":"\r\n\r\nسرش مىگذارند ، و نامهء امان از عذاب را به دست راستش مىدهند ، و نامه مخلّد بودن در بهشت را به دست چپش مىدهند ، و دو حلّه بر او مىپوشانند ، و به او مى گويند كه قرآن بخوان و بالا رو ، و به عدد هر آيه به درجه‌اى بالا مىرود ، و پدر و مادرش را دو حلّه مىپوشانند اگر مؤمن باشند ، و مىگويند به ايشان : اين براى آن است كه به فرزند خود تعليم قرآن كرديد « 1 » .\r\nو حضرت على بن الحسين عليه السّلام فرمود : بر شما باد به قرآن ، به درستى كه حق‌تعالى بهشت را يك خشت از طلا و يك خشت از نقره خلق فرموده ، و به جاى گل مشك خوشبو ، و به عوض خاك زعفران ، و به جاى سنگ‌ريزه مرواريد ، در آن مقرّر گردانيده ، و درجاتش را به عدد آيات قرآن گردانيده ، پس كسى كه قرآن خوانده باشد به او مىگويند : بخوان و بالا رو ، و هيچ‌كس را در بهشت درجه‌اى از آن بالاتر نيست مگر پيغمبران و صدّيقان .\r\nو از حضرت رسول صلّى اللّه عليه و آله منقول است كه : اشراف و بزرگان امّت من حاملان قرآنند ، و جمعى كه در شب عبادت مىكنند « 2 » .\r\nو در حديث ديگر فرمود : حاملان قرآن بزرگان اهل بهشت‌اند « 3 » .\r\nو فرمود : خدا عذاب نمىفرمايد دلى را كه قرآن را حفظ نمايد « 4 » .\r\nو به سند معتبر از آن حضرت منقول است كه : اهل قرآن در اعلاى درجات بهشتند بعد از پيغمبران ، پس ضعيف و حقير مشماريد اهل قرآن را ، و حقّ ايشان را\r\n\r\n\r\n","description":"","footnote":"\r\n( 1 ) اصول كافى 2 / 603 ح 3 .\r\n( 2 ) بحار الانوار 92 / 177 ح 2 .\r\n( 3 ) بحار الانوار 92 / 177 ح 3 .\r\n( 4 ) بحار الانوار 92 / 178 ح 6 .\r\n","page_name":" 206 ","page_number":206},
  {"content":"\r\n\r\nسهل مدانيد كه ايشان را نزد حق‌تعالى منزلت رفيع هست « 1 » .\r\n\r\nساقيهء سوّم در بيان صفات قرّاء قرآن و اصناف ايشان است\r\nبدان كه حامل قرآن را بر چند معنى اطلاق مىكنند ، و چند قسم مىباشند :\r\nاوّل : آن است كه لفظ قرآن را درست ياد گيرد ، و اين اوّل مراتب حاملان قرآن است ، و در اين مرتبه تفاضل به زيادتى علم قرائت و دانستن آداب و محسّنات قرائت مىباشد ، و به زيادتى حفظ كردن و در خاطر داشتن سوره و آيات قرآن .\r\nدوّم : دانستن معانى قرآن است ، و در زمان سابق چنين مقرّر بوده است كه قاريان قرآن تعليم معانى او نيز مىنموده‌اند ، و اين مرتبه از دانستن لفظ بالاتر است ، و تفاضل در اين مرتبه به زيادتى و نقصان فهم معانى قرآن از ظهور و بطون مىباشد .\r\nسوّم : عمل نمودن به احكام قرآن ، و متخلّق شدن به اخلاقى است كه قرآن بر مدح آنها دلالت دارد ، و خالى شدن از صفاتى است كه بر مذمّت آنها دلالت دارد ، پس حامل حقيقى قرآن كسى است كه حامل الفاظ و معانى آن باشد ، و به صفات حسنهء آن خود را آراسته باشد .\r\nو بدان كه قرآن احسان معنوى خداوند رحمان است ، چنانچه از حضرت رسول صلّى اللّه عليه و آله منقول است كه : القرآن مأدبة اللّه . يعنى : قرآن خوان نعمت خدا است ، و خوان كريمان جامع مىباشد ، و درخور هركس نعمت در آن مىباشد ، سبزى و تره و الوان حلوا و نفايس در او هست ، و هيچ‌كس نيست كه از قرآن بهره‌اى نداشته\r\n\r\n\r\n","description":"","footnote":"\r\n( 1 ) اصول كافى 2 / 603 ح 1 .\r\n","page_name":" 207 ","page_number":207},
  {"content":"\r\n\r\nباشد ، جمعى كثير از راه كتابت لفظش بهره‌هاى دنيوى و اخروى مىبرند ، حتّى آن كس كه مركبش را به عمل مىآورد ، و آن كسى كه كاغذش را مىسازد ، و آن كاتبى كه مىنويسد ، و كارفرمائى كه مزد مىدهد ، و غير ايشان از جماعتى كه در كتاب قرآن دخيل مىباشند ، و اگر از براى خدا كنند بهرهء دنيا و آخرت مىبرند ، و اگر از براى دنيا كنند بهرهء دنيوى مىبرند ، و جمعى از تعليم و تعلّم لفظش بهره‌هاى دنيوى و اخروى مىبرند .\r\nو صاحبان هر علم از علوم نامتناهى را بهره‌اى از قرآن هست ، چنانچه صرفى از وجوه تصاريف و اشتقاقاتش استنباط مىنمايد ، و نحوى از انحاى تراكيبش استشهاد مىنمايد ، و معانى بيانى از نكات غريبه‌اش فايده‌مند مىشود ، و اصحاب بلاها از بركات آيات كريمه‌اش به تلاوت كردن و نوشتن نفع مىيابند ، و ارباب مطالب دنيوى و اخروى به آيات و سورش پناه مىبرند و مطلب خود را مىيابند ، و يك راه اعجاز قرآن تأثيرات غريبه و آيات و سور آن است ، و ارباب تكسير و اصحاب عدد و غير ايشان همه پناه به قرآن مىبرند .\r\nو از راه معانى غريبه‌اش جميع صاحبان علوم مختلفه منتفع مىشوند از متكلّم ، و حكيم ، و فقيه ، و اصحاب رياضى ، و صاحبان علوم اخلاق ، و طبيبان ، و اصحاب اكسير ، و منشيان ، و شعرا ، و ادبا ، و غير ايشان از جماعتى كه از ظاهر قرآن بهره دارند ، و از هر بطنى از بطون قرآن جمعى كه قابل آن هستند از اصحاب عرفان و ارباب ايقان فوايد و حكم و معارف نامتناهى مىيابند .\r\nپس حامل كامل قرآن مجيد جمعىاند كه جميع بهره‌هاى قرآن را بر وجه كمال داشته باشند ، و ايشان حضرت رسول صلّى اللّه عليه و آله و اهل بيت كرام‌اند ؛ زيرا كه معلوم است به احاديث متواتره كه لفظ قرآن مخصوص ايشان است ، و قرآن تمام كامل نزد ايشان است ، و علوم قرآنى كه در ميان است هم به اتّفاق به حضرت امير المؤمنين عليه السّلام منسوب است .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nو ايضا احاديث متواتره وارد است كه معنى قرآن را كسى به غير ايشان نمىداند ، و علم ما كان و ما يكون تا روز قيامت ، و جميع شرايط و احكام در قرآن هست ، و عملش نزد ايشان مخزون است ، و قرآن را هفت بطن يا هفتاد بطن است ، و علم جميع آن بطون نزد ايشان است ، و همچنين عمل نمودن به جميع احكام و شرايع قرآن مخصوص ايشان است ، چون از جميع خطاها معصومند ، و به جميع كمالات بشرى متّصفند .\r\nو ايضا اكثر قرآن در مدح ايشان و مذمّت مخالفان ايشان است ، چنانچه وارد شده است كه ثلث قرآن در شأن ماست ، و ثلث آن در مذمّت دشمنان ماست ، و ثلث ديگر فرايض و احكام است « 1 » .\r\nو اين معنى نيز ظاهر است كه مدح هر صفت كمالى كه در قرآن واقع است به مدح صاحب آن صفت برمىگردد ، و صاحب آن صفت بر وجه كمال ايشانند ، و مذمّت هر صفت نقصى كه وارد شده است به مذمت صاحبان آن صفات برمىگردد كه دشمنان ايشانند ، و چون قرآن شخصى نيست قائم به ذات ، بلكه عرضى است كه در محال مختلفه ظهورات مختلف مىدارد ، چنانچه پيوسته در علم واجب الوجود بوده ، و از آنجا به لوح ظاهر گرديده ، و از آنجا به روح و حضرت جبرئيل منتقل گرديده ، و از جانب خدا بلاواسطه و به واسطهء جبرئيل در نفس مقدّس نبوى ظاهر گرديده ، و از آنجا به قلوب اوصياء و مؤمنان درآمده ، و در صورت كتابتى ظهور نمود .\r\nپس اصل قرآن را حرمتى است ، و به سبب آن در هرجا كه ظهور كرده آن محل را حرمتى بخشيده ، و در هرجا كه ظهورش زياده است موجب حرمت آن چيز بيشتر\r\n\r\n\r\n","description":"","footnote":"\r\n( 1 ) اصول كافى 2 / 627 ح 2 .\r\n","page_name":" 209 ","page_number":209},
  {"content":"\r\n\r\nشده ، پس هرگاه آن نقشهاى مركب و لوح و كاغذى كه بر آن نقش بسته ، و جلدى كه مجاور آنها گرديده ، با اينكه پست‌ترين ظهورات اوست ، آن‌قدر حرمت به او بخشيده باشد ، اگر كسى خلاف آدابى نسبت به آنها به عمل آورد كافر مىشود .\r\nپس قلب مؤمنى كه حامل قرآن گرديده حرمتش زياده از نقش و كاغذ قرآن خواهد بود ، چنانچه وارد شده است كه مؤمن حرمتش از قرآن بيشتر است ، و از مضامين و اخلاق حسنهء قرآن هرچند در مؤمن بيشتر ظهور كرده موجب احترام او زياده گرديده ، و هرچند خلاف آن اوصاف از نقايص و معاصى و اخلاق ذميمه ظهور كرده موجب نقصان ظهورات قرآن و نقص حرمت مؤمن شده ، پس اين مراتب ظهورات قرآن و اوصاف آن زياده مىگردد ، تا چون به مرتبهء جناب با رفعت نبوى و اهل بيت گرام او مىرسد مرتبهء ظهورش به نهايت مىرسد ، چنانچه در وصف حضرت رسول صلّى اللّه عليه و آله وارد شده است كه : كان خلقه القرآن ، يعنى خلق آن حضرت قرآن بود .\r\nبلكه اگر به حقيقت نظر كنى قرآن حقيقى ايشانند كه محلّ لفظ قرآن و معنى قرآن و اخلاق قرآنند ، چنانچه دانستى كه قرآن چيزى را مىگويند كه نقش قرآن در آن باشد ، و نقش كامل قرآن به حسب معنى و لفظ در قلوب مطهّرهء ايشان حاصل است .\r\nچنانچه حضرت امير المؤمنين عليه السّلام بسيار مىفرمودند كه : منم كلام اللّه ناطق .\r\nو اين است معنى آن حديث كه حضرت صادق عليه السّلام بسيار فرمود در حديث طولانى كه : قرآن به صورت نيكوئى به صحراى محشر خواهد آمد ، و شفاعت حاملان خود خواهد كرد ، راوى پرسيد كه : آيا قرآن سخن مىتواند گفت ؟ حضرت تبسّم نمود و فرمود : خدا رحم كند ضعيفان شيعهء ما را كه هرچه از ما مىشنوند تسليم مىكنند و اذعان مىنمايند ، بعد از آن فرمود كه : نماز شخصى است و\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nصورتى دارد و خلقتى دارد و امر و نهى مىكند ، راوى مىگويد كه : صورت من متغيّر شد و گفتم : اين سخن را در ميان مردم نقل نمىتوانم كرد ، حضرت فرمود :\r\nهركه ما را به نماز نشناسد ، حقّ ما را نشناخته ، و انكار حقّ ما كرده ، بعد از آن فرمود كه : مىخواهى سخن قرآن را به تو بشنوانم ؟ گفت : بلى ، فرمود كه : در قرآن است كه نماز نهى مىكند از فحشاء و منكر و ذكر خدا بزرگ‌تر است ، حضرت فرمود :\r\nچون نماز نهى مىكند پس نماز سخن مىگويد و فحشا و منكر مردى چندند ، و مائيم ذكر خدا و بزرگتريم « 1 » .\r\nچون اين مطلب در حلّ اخبار اهل بيت عليه السّلام بسيار دخيل است ، اگر زياده از اين توضيح نمائيم اصوب است . بدان كه هر چيزى را صورتى و معنيى و جسدى و روحى هست ، خواه اخلاق و خواه غير آنها ، و جمعى كه حشويّه‌اند به ظاهرها دست زده‌اند ، و پا از آن بدر نمىگذارند ، و خود را از بسيارى از حقايق محروم كرده‌اند ، و جمعى به بواطن و معانى چسبيده‌اند و از ظواهر دست برداشته‌اند ، و به سبب اين ملحد شده‌اند ، و صاحب دين آن است كه هر دو به سمع يقين بشنود ، و هر دو را اذعان نمايد .\r\nمثل آنكه بهشت را صورتى است كه عبارت از در و ديوار و درخت و انهار و حور و قصور است ، و معنى بهشت كمالات و معارف و قرب و لذّات معنوى است كه در بهشت صورى مىباشد ، حشوى مىگويد كه : در بهشت به غير لذّت خوردن و آشاميدن و جماع كردن معنى ندارد ، ملحد مىگويد كه : بهشت در و ديوار و درختى نمىدارد ، همان لذّتهاى معنوى را به اين عبارت تعبير كرده‌اند ، و به اين سبب منكر ضرورى دين گرديده و كافر شده است ، امّا صاحب يقين مىداند كه هر دو حقّ\r\n\r\n\r\n","description":"","footnote":"\r\n( 1 ) اصول كافى 2 / 598 ذيل ح 1 .\r\n","page_name":" 211 ","page_number":211},
  {"content":"\r\n\r\nاست ، و در ضمن آن لذّتهاى صورى لذّتهاى معنوى حاصل مىشود ، چنانچه در اوّل كتاب اشاره به اين معنى كرديم .\r\nو همچنين در باب صراط واقع شده است كه صراط دين حق است ، و واقع شده است كه اهل بيت صراط مستقيم‌اند ، و وارد شده است كه صراط محبّت على بن ابى طالب عليه السّلام است ، و واقع شده است كه صراط جسرى است بر روى جهنّم ، همه حقّ است زيرا كه صراط آخرت نمونهء صراط دنياست ، و در دنيا فرموده‌اند كه بر صراط دين حق و ولايت اهل بيت مستقيم مىبايد بود ، و از چپ و راست شعبه‌هاى بسيار از مذاهب مختلفه و گناهان كبيره هست كه هركه متوجّه آنها مىشود از اين صراط بدر مىرود .\r\nو اين صراط راهى است در نهايت باريكى و دقّت و نازكى ، و كمين‌گاهها دارد كه شياطين بر آن رخنه‌ها در كمين نشسته‌اند ، و عقبه‌ها از عبادات شاقّه و ترك معاصى دارد كه بسيار كسى از آن عقبه‌ها راه را گم كرده‌اند ، و نمونهء اين صراط به عينه صراط آخرت است كه در نهايت باريكى و دشوارى است بر روى جهنّم مىگذارند ، پس كسى كه پيوسته در اين صراط مستقيم بوده در آن صراط راست به بهشت مىرود ، و هركه به سبب اعتقاد فاسدى يا كبيره‌اى هلاك‌كننده‌اى از اين صراط بدر رفته به همان عقبه و كمين‌گاه كه مىرسد پايش از آن صراط مىلغزد و به جهنّم مىافتد .\r\nو همچنين مارها و عقربهاى دوزخ صورت اخلاق ذميمه است ، و درختها و حور و قصور صورت و ثمرهء افعال حسنه است .\r\nو همچنين نماز را در دنيا روحى و بدنى هست ، بدن نماز آن افعال مخصوصه است ، و روح نماز ولايت على بن ابى طالب و اولاد اوست ، و كار روح آن است كه جسد را باقى مىدارد ، و منشأ حركات و آثار بدن مىگردد ، پس نماز بىولايت موجب كمالى نمىگردد ، و باعث قرب نمىشود ، و از عذاب نجات نمىبخشد ،\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمانند بدن مرده است ، پس ولايت روح آن است ، و چون نماز كامل از ايشان صادر مىشود ، و اگر از ديگرى صادر شود به بركت ايشان مىشود ، پس بقاى نماز به ايشان است ، و به اين سبب خود روح نمازند ، و چون وصف نماز در ايشان كامل گرديده و خلق ايشان شده گويا با نماز متّحدند .\r\nپس همچنان كه لفظ انسان را بر بدن و بر روح آدمى يا به روح يا بدن هر سه اطلاق مىنمايند ، همچنين نماز را بر اين افعال و بر آن ذوات مقدّسه و بر آن ذوات با اتّصاف به اين صفت اطلاق مىنمايند ، پس نماز كه در قرآن واقع شده ظاهرش اين افعال مراد است ، و باطنش كه ولايت است مراد است ، و منافات با يكديگر ندارند .\r\nو جمعى از ملاحدهء اسماعيليّه به سبب اينكه اين احاديث را نفهميده‌اند انكار عبادات كرده و كافر شده‌اند ، و مىگويند : نماز كنايهء از شخصى است ، و روزه كنايهء از شخصى است ، و اين اعمال در كار نيست . و جمعى از حشويه به جانب تفريط افتاده ، و انكار اين احاديث كرده و رد كرده‌اند .\r\nو همچنين ايمان چون به حضرت امير المؤمنين كامل گرديده ، و آن حضرت بر وجه كمال به آن متّصف است ، و بقاى ايمان به بركت آن حضرت است ، و ولايتش ركن اعظم ايمان است ، و ايمان در جميع اعضا و جوارحش سرايت كرده ، و پيوسته از آثار و افعالش انوار ايمان مشاهده مىشود ، و اگر ايمان را بر آن حضرت اطلاق كنند در بطن قرآن بعيد نيست . و همچنين مخالفان ايشان در باب كفر و معاصى چنينند .\r\nپس روح و معنى و محلّ حقيقى صلاة و ايمان و زكات و غير آنها از عبادات على بن ابى طالب و فرزندان اويند ، و محلّ حقيقى فحشا و منكر و كفر و فسوق و عصيان ابو بكر و عمر و عثمان و ساير دشمنان ايشانند ، كه به سبب ايشان كفر و معاصى باقىمانده و در ايشان كامل بوده .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو همچنين كعبه را فضيلت ايشان داده‌اند براى اينكه محلّ فيوض الهى ، و معبد دوستان خداست ، و دلهاى ائمّهء معصومين و دوستان ايشان كه محلّ معرفت و محبت و ياد خداست از كعبه اشرف است ، و كعبهء حقيقى ايشانند ، امّا نبايد كسى انكار حرمت اين كعبهء ظاهر كند ، يا انكار حج كند تا كافر شود ، بلكه مىبايد اوّل به كعبهء ظاهر رود ، و بعد از آن به كعبهء باطن رود ، و از انوار هر دو بهره‌مند شود .\r\nچنانچه به اسانيد معتبره از حضرت امام جعفر صادق و امام محمّد باقر عليهما السّلام منقول است كه فرمودند : اين سنگها را براى اين بنا كرده‌اند كه مردم بيابند به طواف و به وسيلهء اين طواف خدمت ما برسند ، و معالم دين خود را از ما ياد گيرند ، و ولايت خود را بر ما عرض نمايند « 1 » .\r\nزياده از اين معنى را در اين مقام بسط نمىتوان داد ، امّا اگر ادراك اين معنى درست نمودى ، بسيارى از مشكلات اخبار بر تو ظاهر مىگردد ، و معنى نهى كردن نماز را مىفهمى كه هم نماز خودش در كسى كه كامل شد موجب قرب مىشود ، و از معاصى و متابعت ارباب معاصى نهى مىفرمايد و منع مىكند ، و هم ائمّهء معصومين كه روح نمازند نهى مىكنند ، بلكه همان معنى نمازى كه در ايشان كامل گرديده ، و موجب اعلاى مراتب قرب ايشان گرديده ، به زبان ايشان متكلّم است ، و تو را منع مىنمايد . زياده از اين سخن در اين مقامات گفتن موهم معانى كفرآميز مىشود ، رجوع مىكنيم به نقل اخبارى كه در وصف حاملان قرآن وارد شده است .\r\nبه سند معتبر از حضرت امام محمّد باقر عليه السّلام منقول است كه : قاريان قرآن بر سه قسمند : يكى شخصى است كه قرآن خوانده است ، و آن را سرمايهء دنياى خود كرده است ، و وسيلهء جلب فوايد و اموال از پادشاهان گردانيده ، و به قرآن بر مردم\r\n\r\n\r\n","description":"","footnote":"\r\n( 1 ) اصول كافى 1 / 392 - 393 ح 3 .\r\n","page_name":" 214 ","page_number":214},
  {"content":"\r\n\r\nاستطاله و زيادتى و فخر مىكند . و شخصى ديگر آن است كه قرآن خوانده است ، و حروف آن را حفظ و ضبط نموده ، و حدود و احكامش را ضايع گذاشته ، و همين در راست كردن لفظش سعى مىنمايد ، خدا اين جماعت را در ميان حاملان قرآن بسيار نكند .\r\nو شخصى ديگر آن است كه قرآن خوانده ، و دواى قرآن را بر دردهاى دل خود گذاشته ، و شبهايش را به قرآن بيدار داشته ، و به سبب قرآن روزها تشنه مانده به روزه داشتن ، و به قرآن برپا ايستاده است در مساجد و جاهاى نماز ، و در شبها پهلو از رختخواب تهى كرده است به سبب قرآن ، پس به بركت اين جماعت خداوند عزيز جبّار رفع مىنمايد بلاها را ، و به اين جماعت غلبه مىدهد مسلمانان را بر دشمنان ، و به اين جماعت حق‌تعالى باران از آسمان مىفرستد ، و اللّه كه اين جماعت در ميان قاريان كمترند از گوگرد احمر « 1 » .\r\nو به سند معتبر از حضرت رسول صلّى اللّه عليه و آله منقول است كه : سزاوارترين مردم به تخشّع و تضرّع در آشكار و پنهان حامل قرآن است ، و سزاوارترين مردم در پنهان و آشكار به نماز و روزه حامل قرآن است ، بعد از آن به آواز بلند ندا فرمودند كه : اى حامل قرآن تواضع و فروتنى كن تا خدا تو را بلند مرتبه گرداند ، و به قرآن طلب عزّت از مردم مكن كه خدا تو را ذليل مىگرداند ، و متزيّن شو به قرآن از براى خدا تا تو را زينت بخشد ، و آن را براى مردم زينت خود مكن كه خدا تو را معيوب و بدنما گرداند .\r\nبه درستى كه هركه قرآن را ختم نمايد چنان است كه گويا پيغمبرى را ميان دو پهلوى او جا داده‌اند بدون آنكه وحى به او بيايد ، و كسى كه تمام قرآن را خوانده\r\n\r\n\r\n","description":"","footnote":"\r\n( 1 ) اصول كافى 2 / 627 ح 1 .\r\n","page_name":" 215 ","page_number":215},
  {"content":"\r\n\r\nباشد ، سزاوار از براى او آن است كه با جاهلان جهالت نكند ، و در ميان جمعى كه به غضب مىآيند او به غضب نيايد و از جا بدر نرود ، بلكه بايد عفو كند و بپوشاند و در گذرد و حلم كند از براى تعظيم قرآن ، و كسى را كه قرآن به او عطا كرده باشند ، و گمان كند كه خدا به كسى از خلق چيزى بهتر از آنچه به او كرامت فرموده داده است از اموال و اسباب دنيا ، پس به تحقيق كه عظيم شمرده است چيزى را كه خدا حقير شمرده است ، و حقير دانسته است چيزى را كه خدا عظيم گردانيده است « 1 » .\r\nو از حضرت رسول صلّى اللّه عليه و آله منقول است كه : هركه قرآن را بخواند ، و با خواندن قرآن حرامى بياشامد ، يا محبّت دنيا و زينتهاى آن را بر قرآن اختيار كند ، مستوجب غضب الهى گردد ، مگر اينكه توبه كند ، و اگر بىتوبه بميرد در قيامت بر او حجّت خود را تمام كند كه او را عذرى نماند « 2 » .\r\n\r\nساقيهء چهارم در بيان آداب خواندن قرآن است\r\nو آن مشتمل است بر شرايط بسيار :\r\nاوّل : ترتيل در قرآن ، چنانچه حق‌تعالى در قرآن مىفرمايد  وَ رَتِّلِ الْقُرْآنَ تَرْتِيلًا  « 3 » . ترتيل كن در قرائت قرآن ترتيل كردنى . و ترتيل قدرى از آن واجب است ، و قدرى مستحب است . ترتيل واجب به حسب مشهور آن است كه حروف را از مخارج ادا نمايد ، و حفظ احكام و وقف و وصل بكند ، كه اگر دو كلمه را به\r\n\r\n\r\n","description":"","footnote":"\r\n( 1 ) اصول كافى 2 / 604 ح 5 .\r\n( 2 ) بحار الانوار 92 / 180 ح 13 .\r\n( 3 ) سورهء مزمل : 4 .\r\n","page_name":" 216 ","page_number":216},
  {"content":"\r\n\r\nيكديگر خوانده و فاصله در ميان به قطع نفس يا سكوت طويل نكند كلمه اوّل را ساكن بخواند ، بلكه آخرش را به اوّل كلمهء لاحق وصل كند ، و اگر وقف كند بر كلمهء وقف به حركت نكند .\r\nچنانچه منقول است كه : از حضرت امير المؤمنين عليه السّلام سؤال نمودند از معنى ترتيل ، فرمود كه : ترتيل حفظ وقفهاست ، و ادا نمودن حرفها از مخارج « 1 » .\r\nو ترتيل مستحب شمرده خواندن ، و به تأنّى خواندن قرآن است ، به حيثيّتى كه حروف در يكديگر داخل نشود كه خوب ممتاز نشود ، و بسيار هم پاشان نخواند كه حروف از هم بپاشد ، و اتّصال كلام بر طرف شود ، با رعايت صفات حروف و مدها و اقسام وقفها كه از كتب قرائت تفاصيل آنها معلوم مىشود ، و اين معانى را نيز داخل در آنچه حضرت فرموده‌اند مىتوان كرد .\r\nو در حديث ديگر از آن حضرت منقول است كه از تفسير ترتيل پرسيدند فرمودند كه حروف را خوب ظاهر كن ، و تند مخوان به نحوى كه عربان شعر را مىخوانند ، و از هم مپاش حرفها را مانند ريگى كه پاشند ، و ليكن به فزع و خوف آوريد يا بگرييد يا بگريانيد به خواندن قرآن دلهاى سخت را ، و چنان نباشد كه همّت بر آخر سوره گماريد و تند بخوانيد كه زود تمام شود « 2 » .\r\nشرط دوّم : به تدبّر و تفكّر خواندن ، و متوجّه معانى آن گرديدن ، و به رقّت و خشوع خواندن است ، و بايد كه از مواعظ قرآن متذكّر شود ، و از احوال گذشتگان عبرت گيرد ، و چون به آيهء رحمتى رسد از خدا بطلبد ، و چون به آيهء عذابى رسد استعاذه نمايد .\r\n\r\n\r\n","description":"","footnote":"\r\n( 1 ) اصول كافى 2 / 614 ذيل صفحه .\r\n( 2 ) اصول كافى 2 / 614 ح 1 .\r\n","page_name":" 217 ","page_number":217},
  {"content":"\r\n\r\nچنانچه به اسانيد بسيار از حضرت امير المؤمنين عليه السّلام و ساير ائمّه صلوات اللّه عليهم منقول است كه : خيرى نيست در قرآئتى كه در آن تدبّر نباشد .\r\nو از حضرت صادق عليه السّلام منقول است كه : قرآن به حزن نازل شده است ، پس آن را به حزن بخوانيد « 1 » .\r\nو از حفص منقول است كه : حضرت امام موسى عليه السّلام از شخصى پرسيدند كه : بقا در دنيا را مىخواهى ؟ گفت : بلى ، فرمود : چرا ؟ گفت : از براى خواندن قل هو اللّه أحد ، پس حضرت بعد از زمانى فرمودند : اى حفص هركه از دوستان و شيعيان ما بميرد و قرآن نداند ، در قبر حق‌تعالى او را تعليم مىفرمايد تا درجات او را بلند گرداند ؛ زيرا كه درجات بهشت به قدر آيات قرآن است ، به قارى مىگويند بخوان و بالا رو ، پس هرآينه كه مىخواند يك درجه بالا مىرود ، حفص گفت : كسى را نديدم كه خوفش با امّيدش زياده از آن حضرت باشد ، و چون قرآن مىخواند به حزن و اندوه مىخواند ، و به نحوى مىخواند كه گويا به مشافهه با كسى خطاب مىكنند « 2 » .\r\nو از رجاء بن ضحّاك منقول است كه : حضرت امام رضا عليه السّلام در راه خراسان چون به ميان رختخواب مىرفتند ، تلاوت بسيار مىفرمودند ، و چون به آيه‌اى مىرسيدند كه در آن ذكر بهشت يا دوزخ بود مىگريستند ، و از خدا سؤال بهشت و استعاذه از جهنّم مىنمودند ، و چون در نماز سورهء قل هو اللّه احد مىخواندند بعد از احد آهسته مىگفتند اللّه احد ، و چون سوره را تمام مىكردند سه مرتبه مىگفتند كذلك اللّه ربّنا ، و چون سورهء قل يا ايّها الكافرون مىخواندند بعد از لفظ كافرون\r\n\r\n\r\n","description":"","footnote":"\r\n( 1 ) اصول كافى 2 / 614 ح 2 .\r\n( 2 ) بحار الانوار 92 / 188 ح 10 .\r\n","page_name":" 218 ","page_number":218},
  {"content":"\r\n\r\nآهسته مىگفتند يا أيّها الكافرون ، و چون از سوره فارغ مىشدند ، سه مرتبه مىفرمودند : ربّي اللّه ديني الاسلام .\r\nو چون از سورهء و التين و الزيتون فارغ مىشدند ، مىخواندند ، بعد از فارغ شدن مىخواندند كه : بلى و أنا على ذلك من الشاهدين ، و چون سورهء لا اقسم بيوم القيامة مىخواندند ، بعد از فارغ شدن مىفرمودند : سبحانك اللهمّ بلى ، و چون از سورهء فاتحه فارغ مىشدند ، مىفرمودند : الحمد للّه رب العالمين ، و چون سبّح اسم ربّك الاعلى مىخواندند ، بعد از أعلى آهسته مىفرمودند : لبّيك اللهم لبّيك « 1 » .\r\nو به سند معتبر از حضرت امير المؤمنين عليه السّلام منقول است كه : هرگاه يكى از مسبّحات را بخوانيد ، بگوئيد سبحان اللّه الأعلى ، و مسبّحات سوره‌اى چندند كه اوّلشان يسبّح يا بسبّح است ، و چون بخوانيد ، انّ اللّه و ملائكته يصلّون على النّبيّ صلوات بفرستيد خواه در نماز باشد و خواه در غير نماز ، و چون سورهء و التين بخوانيد ، در آخرش بگوئيد : و نحن على ذلك من الشاهدين ، و چون قولوا آمنّا بخوانيد ، بگوئيد آمنّا باللّه ، و تتمّهء آيه را بخوانيد تا مسلمين « 2 » .\r\nو به سند معتبر ديگر منقول است كه : حضرت امام رضا عليه السّلام در هر سه روز يك ختم قرآن مىفرمودند ، و مىگفتند : اگر خواهم در كمتر از سه روز ختم مىتوانم كرد ، و ليكن به هيچ آيه نمىگذرم هرگز مگر آنكه در معنى آن آيه تفكّر مىنمايم ، و در سبب نزولش تأمّل مىكنم ، و به ياد مىآورم كه در چه وقت نازل گرديده ، لهذا در هر سه روز يك ختم مىكنم « 3 » .\r\nو به سند معتبر از حضرت صادق عليه السّلام منقول است كه : چون سورهء قل يا أيها\r\n\r\n\r\n","description":"","footnote":"\r\n( 1 ) بحار الانوار 92 / 218 - 219 ح 2 .\r\n( 2 ) بحار الانوار 92 / 217 ح 1 .\r\n( 3 ) بحار الانوار 92 / 204 ح 1 .\r\n","page_name":" 219 ","page_number":219},
  {"content":"\r\n\r\nالكافرون مىخواندند بعد از لا اعبد و ما تعبدون مىگفتند أعبد ربّي ، و بعد از اتمام سوره مىفرمودند : ديني الاسلام عليه أحيا و عليه أموت انشاء اللّه « 1 » .\r\nو از حضرت على بن الحسين عليه السّلام منقول است كه : آيات قرآنى خزينه‌هاى حكمت ربّانى است ، پس در هر خزانه را كه مىگشائى بايد كه در آن نظر نمائى ، و به تفكّر جواهر معانى و حكمتها را بيرون آورى « 2 » .\r\nو در روايت ديگر از آن حضرت منقول است كه فرمود : اگر هركه در ما بين مشرق و مغرب است بميرد بعد از آنكه قرآن با من باشد وحشت ندارم ، و چون آن حضرت مالك يوم الدين را مىخواند تكرار مىفرمود به حدّى كه نزديك بود هلاك شوند « 3 » .\r\nو الحق چگونه وحشت به هم رساند كسى كه انيس او خداوند عالميان باشد ، و چون خواهد سخن بگويد با خداوند خود سخن گويد و مناجات كند و راز بگويد ، و اگر خواهد كسى با او سخن گويد قرآن بخواند كه گاهى خدا به او خطاب فرمايد ، و خود را مخاطب به آن خطابها دانسته لبّيك در جواب گويد ، و گاهى پيغمبران با او سخن گويند ، و خطابهاى ايشان را چنان داند كه از ايشان مىشنود ، بلكه آن جماعت كه پيغمبران با ايشان سخن مىگفته‌اند كور و كرى چند بوده‌اند ، و كسى كه آگاه است مخاطب به خطاب ايشان بيشتر است ؛ زيرا كه خطابهاى ايشان بر جميع عالميان عام است .\r\nو گاهى حق‌تعالى براى او قصّه مىخواند و احوال گذشتگان را براى او نقل مىكند ، و از شادى اين كرامت نزديك است قالب تهى كند . و گاهى خوان نعمتهاى الوان بهشت از برايش مىگسترند ، و آنكه عارف است چون از نعمتهاى بهشت\r\n\r\n\r\n","description":"","footnote":"\r\n( 1 ) بحار الانوار 92 / 339 ح 1 .\r\n( 2 ) اصول كافى 2 / 609 ح 2 .\r\n( 3 ) اصول كافى 2 / 602 ح 13 .\r\n","page_name":" 220 ","page_number":220},
  {"content":"\r\n\r\nبراى اين لذّت مىبرد كه از دوست به او مىرسد ، از وعده‌اش نيز همين لذّت مىبرد ، بلكه بيشتر ، و محبّان نشأهء شراب طهور بهشت را در اين نشأه بيشتر مىيابند .\r\nو گاهى اوصاف خود را براى او بيان مىفرمايد ، و او را در گلستانهاى صفات كماليّهء خود به سير مىدارد ، گاهى در گلستان رحمانيّت تكليف سير مىكند كه چه خوانها مملوّ از الوان نعمت براى كافر و مسلمان كشيده ، و چه نعمتهاى خفىّ و جلىّ بر عاصيان و گناه‌كاران دارد ، و گاهى به سير گلستان رحيميّت مىفرستد كه چه لطفهاى خاص و شفقتهاى بىاندازه نسبت به دوستان خود فرموده ، و گاهى به سير بوستان رازقيّت مىبرد او را كه هيچ برگ و گياهى نيست كه بهرهء خاصّى از خوان رازقيّت او نداشته باشد ، حتّى آن برگ ضعيفى كه در منتهاى درخت است قدرى از روزى بر آن مقدّر كرده است كه از ريشه‌اى كه ده گز در زمين فرورفته و دهان گشاده از آب و خاك به دهان خود مىكشد ، چقدر به آن برسد و زياده و كم نرسد .\r\nو گاهى به سير گلستان قدرتهاى نامتناهى مىبرد ، و گاهى درهاى گنجهاى علوم و معارف نامتناهى را بر رويش مىگشايد ، و از انواع جواهر حقايق آنچه ديده‌اش تاب آورد بر او عرض مىنمايد ، و همچنين در صفات جلال و جمال و رفعت و كمال ، و گاهى احوال دوستان خود و كمالات ايشان را براى او نقل مىكند ، و از بنده نوازيهاى خود امّيدوار مىكند ، كه دوستان چندين هزار سال گذشته را احوال ايشان را به چه مهربانى نقل مىفرمايد ، و نعمتها كه خود به ايشان عطا فرموده ايشان را به آنها مىستايد ، و بيان شكيبائى ايشان و مشقّتها كه در راه او كشيده‌اند مىفرمايد ، و بعد از آن بيان تدارك فرمودن خود مىنمايد ، و از بيان فرمودن وسعت حلم و مزيد كرامتهاى خود نسبت به گذشته‌ها دستگاه امّيد را وسيع مىگرداند .\r\nزهى پروردگار كريم كه با غايت لطف و مدارا ، مانند پدر مشفق و اديب و مهربان\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبراى تكميل بندگان ، گاهى به وعدهء حور و قصور طعام و شراب تطميع مىنمايد ، و گاهى به وعيد انواع زجر و عذاب تهديد مىفرمايد ، پس كسى كه از روى تنبّه و آگاهى و تفكّر قرآن بخواند ، و درهاى گلستانهاى فيض نامتناهى يزدانى بر روى عقل او مفتوح گرديده باشد ، و ديدهء دلش را نور ادراك معارف داده باشند ، در هر صفحه‌اى از صفحات قرآن كه نظر مىفرمايد گلستانى از شقايق حقايق برايش مرتّب ساخته‌اند ، و چراغانى از الوان انوار معارف و هدايت برايش مهيّا كرده‌اند ، و محفلى مملوّ از دوستان و برگزيدگان خدا براى انس و الفت او نشانيده‌اند ، و انواع نعمتهاى روحانى و اصناف لذّتهاى عقلانى برايش حاضر ساخته ، و قدحهاى مردآزما از شراب طهور لطف و محبّت برايش پر كرده‌اند ، ميزبانش خداوند مهربان است ، و مصاحبش پيغمبران و اوصيا و صدّيقان ، در چنين بزمى اگر كسى از شادى و سرور نميرد وحشت چرا نگيرد .\r\nسوّم : با طهارت بودن است در هنگام تلاوت .\r\nچنانچه از محمّد بن الفضيل منقول است كه به حضرت امام رضا عليه السّلام گفت : من قرآن مىخوانم و مرا بول مىگيرد ، برمىخيزم و بول و استنجا مىكنم و برمىگردم و شروع به تلاوت مىكنم ، حضرت فرمود : نخوان تا وضو نسازى « 1 » .\r\nو اين شرط بر سبيل استجاب است ، بلكه ظاهر احاديث معتبره آن است كه جنب و حايض را نيز تلاوت غير سوره‌هاى سجده مستحب است ، و بعضى زياده از هفت آيه را مكروه دانسته‌اند ، و زياده از هفتاد گفته‌اند كراهيّتش بيشتر است ، و ليكن احاديث صحيحه دلالت دارد بر اينكه هر چقدر قرآن كه خواهند مىتوانند خواند به غير از سوره‌هاى سجده ، و تلاوت سوره‌هاى سجدهء واجب بر ايشان حرام است .\r\n\r\n\r\n","description":"","footnote":"\r\n( 1 ) بحار الانوار 92 / 210 ح 2 .\r\n","page_name":" 222 ","page_number":222},
  {"content":"\r\n\r\n\r\nساقيهء پنجم در استعاذه است\r\nو خلافى نيست در اينكه هر وقت كه شروع به قرائت كنند استعاذه مستحبّ است ، و در كيفيّت آن ميان قرّاء خلافى هست ، و مشهور ميان علماء شيعه يكى از دو صورت است : اوّل : أعوذ باللّه من الشيطان الرجيم ، و اين ميان شيعه و سنّى مشهورتر است . دوّم : أعوذ باللّه السميع العليم من الشيطان الرجيم ، و در بعضى از روايات شيعه بعد از اين و أعوذ باللّه أن يحضرون وارد شده است و در بعضى از روايات : أستعيذ باللّه من الشيطان الرجيم تنها وارد شده است و در بعضى : انّ اللّه هو السميع العليم وارد شده است .\r\nو در بعضى به جاى أستعيذ أعوذ وارد شده است .\r\nو در بعضى روايات أعوذ باللّه من الشيطان الرجيم انّ اللّه هو الفتّاح العليم وارد شده است « 1 » . و آن در دو وجه اوّل اشهر و اولى است .\r\n\r\nساقيه ششم رو به جانب قبله بودن است\r\nدر وقت قرآن در مجالس و غير مجالس ، چنان كه منقول است كه : بهترين مجالس آن است كه آدمى رو به قبله باشد . و بعضى ديگر از آداب در كتب تفسير و قرائت مذكور است ، و ذكر آنها در اين مقام موجب تطويل مىگردد .\r\n\r\n\r\n","description":"","footnote":"\r\n( 1 ) بحار الانوار 92 / 214 - 215 .\r\n","page_name":" 223 ","page_number":223},
  {"content":"\r\n\r\n\r\nساقيهء هفتم در كيفيّت ختم قرآن است\r\nبه سند معتبر منقول است كه : شخصى به حضرت امام جعفر صادق عليه السّلام عرض نمود كه : من در يك شب قرآن را ختم مىكنم ، حضرت فرمود : مرا خوش نمىآيد كه در كمتر از يك ماه ختم كنى « 1 » .\r\nو به سند معتبر منقول است كه ابو بصير به حضرت صادق عليه السّلام عرض نمود كه :\r\nمن قرآن را در يك شب ختم مىكنم ؟ فرمود : نه ، گفت ، در دو شب ؟ فرمود : نه ، تا به شش شب رسانيد ، حضرت اشاره فرمودند : بلى بعد از آن فرمودند : جمعى كه پيش از شما بودند قرآن را در يك ماه و كمتر ختم مىكردند ، و به درستى كه قرآن را نمىبايد خواند به نحوى كه حروفش گم شوند در يكديگر ، و ليكن به ترتيل مىبايد خواند ، و چون به آيه‌اى گذرى كه در آن ياد بهشت باشد توقّف كن و از خدا بهشت را طلب كن ، و چون به آيه‌اى گذرى كه در آن ذكر آتش جهنّم باشد توقّف كن و به خدا از آتش جهنم پناه ببر ، پس ابو بصير پرسيد : در ماه رمضان در يك شب ختم بكنم ؟ فرمود : نه ، پرسيد : در دو شب ختم بكنم ؟ فرمود نه ، پرسيد : در سه شب ختم بكنم ؟ اشاره فرمود بلى ماه رمضان را حق و حرمت ديگر هست كه ماه‌هاى ديگر به آن شباهت ندارند ، و در آن ماه نماز بسيار بكن « 2 » .\r\nو به سند معتبر ديگر منقول است كه : از آن حضرت سؤال نمودند در چند روز قرآن را ختم كنيم ؟ فرمود : پنج قسمت كنيد ، يا هفت قسمت ، و نزد من قرآنى\r\n\r\n\r\n","description":"","footnote":"\r\n( 1 ) اصول كافى 2 / 617 ح 1 .\r\n( 2 ) اصول كافى 2 / 618 - 619 ح 5 .\r\n","page_name":" 224 ","page_number":224},
  {"content":"\r\n\r\nهست كه دوازده قسمت كرده‌اند « 1 » .\r\nو على بن مغيره به حضرت صادق عليه السّلام عرض نمود : پدرم از جدّت سؤال نموده بود از ختم كردن قرآن در هر شب ، حضرت فرموده بودند : بلى ، و پدرم در ماه مبارك رمضان چهل ختم مىكرد ، و من گاهى چهل ختم مىكنم ، و گاهى زياده ، و گاهى كمتر به قدر آنچه فراغ و مجال داشته باشم ، پس چون روز فطر مىشود يك ختم را از براى حضرت رسول صلّى اللّه عليه و آله قرار مىدهم ، و يكى را از براى حضرت امير المؤمنين عليه السّلام ، و يكى از براى حضرت فاطمه ، و ديگر از براى هريك از ائمّه يكى ، و يكى از براى شما ، و تا حال پيوسته چنين كرده‌ام ، چه ثواب از براى من خواهد بود به سبب اين عمل ؟ حضرت فرمود : خدا به سبب اين عمل چنين خواهد كرد كه در قيامت تو با ايشان باشى ، راوى گفت : اللّه اكبر چنين ثوابى براى من خواهد بود ؟ حضرت سه مرتبه فرمود : بلى « 2 » .\r\n\r\nساقيهء هشتم در تعليم و تعلّم و حفظ قرآن است\r\nبه سند معتبر از حضرت صادق عليه السّلام منقول است كه : هركه حافظه‌اش كم باشد ، و قرآن را به مشقّت حفظ نمايد ، حق‌تعالى دو اجر به او كرامت مىفرمايد « 3 » .\r\nو در حديث ديگر فرمود : سزاوار اين است كه مؤمن نميرد مگر آنكه قرآن را\r\n\r\n\r\n","description":"","footnote":"\r\n( 1 ) اصول كافى 2 / 618 ح 3 ، و در كافى در آخرش دارد : چهارده قسمت كرده‌اند .\r\n( 2 ) اصول كافى 2 / 618 ح 4 .\r\n( 3 ) اصول كافى 2 / 606 ح 1 .\r\n","page_name":" 225 ","page_number":225},
  {"content":"\r\n\r\nياد گرفته باشد ، يا مشغول ياد گرفتن باشد « 1 » .\r\nو در حديث ديگر فرمود : هركه ياد گرفتن قرآن بر او دشوار باشد و به مشقّت ياد گيرد او را دو اجر است « 2 » .\r\nو به سند معتبر از يعقوب احمر منقول است كه به حضرت صادق عليه السّلام عرض نمودم : مرا غمها رو داده كه آنچه در خاطر داشتم فراموش كرده‌ام ، حتّى بسيارى از قرآن را نيز فراموش كرده‌ام ، چون نام قرآن را بردم حضرت را فزعى و خوفى حاصل شد ، و فرمود : به درستى كه شخصى كه فراموش كرده است سورهء قرآن را ، آن سوره در قيامت از درجه بلندى از درجات بهشت بر او مشرف مىشود ، و مىگويد : السّلام عليك ، او در جواب مىگويد : و عليك السّلام تو كيستى ؟\r\nمىگويد : من فلان سوره‌ام كه مر ضايع كردى و ترك نمودى ، اگر به من متمسّك مىشدى ، و مرا از دست نمىدادى امروز تو را به اين درجه مىرسانيدم .\r\nبعد از آن فرمود : بر شما باد به ياد گرفتن قرآن ، به درستى كه جمعى قرآن را ياد مىگيرند كه ايشان را قارى بگويند ، و جمعى قرآن را ياد مىگيرند كه به آواز خوش بخواند ، تا مردم بگويند خوش آوازند ، و در اين دو طايفه خيرى نيست ، و جمعى قرآن را ياد مىگيرند كه شب و روز در نمازها بخوانند ، و پروا ندارند كسى بداند يا نداند « 3 » .\r\nو احاديث بسيار موافق اين حديث در مذمّت فراموش كردن قرآن وارد شده است ، كه ظاهر بعضى فراموش كردن لفظ است ، و ظاهر بعضى ترك عمل نمودن به معانى آن ، و معنى دوّم ظاهر است كه بد است ، و اوّل اگر از روى بىاعتنائى\r\n\r\n\r\n","description":"","footnote":"\r\n( 1 ) اصول كافى 2 / 607 ح 3 .\r\n( 2 ) اصول كافى 2 / 607 ح 2 .\r\n( 3 ) اصول كافى 2 / 607 ح 1 .\r\n","page_name":" 226 ","page_number":226},
  {"content":"\r\n\r\nباشد بد است ، و اگر بىاختيار به سبب ضعف حافظه از خاطرش محو شود قصور ندارد ، و بعضى احاديث كه وارد شده است قصور ندارد بر اين معنى محمول است .\r\nچنانچه از پيغمبر صلّى اللّه عليه و آله منقول است : هركه قرآن را ياد گيرد و عمدا فراموش كند ، چون به محشر درآيد دستش در گردنش بسته باشد ، و خدا به عدد هر آيه مارى بر او مسلّط گرداند كه در آتش جهنّم قرين او باشد ، مگر آنكه خدا او را بيامرزد « 1 » .\r\nو فرمود : نيكان شما گروهىاند كه قرآن را ياد گيرند و ياد دهند « 2 » .\r\nو از حضرت امير المؤمنين عليه السّلام منقول است كه : حق‌تعالى گاه هست قصد مىفرمايد عذاب اهل زمين را كه يكى از ايشان را استثنا نفرمايد به سبب بسيارى گناهان ايشان پس چون نظر مىفرمايد به پيران كه قدم برمىدارند به سوى نماز و اطفال كه قرآن را ياد مىگيرند ، ايشان را رحم مىفرمايد ، و عذاب را از ايشان تأخير مىنمايد « 3 » .\r\n\r\nساقيهء نهم در ثواب قرائت قرآن است\r\nبه سند معتبر از حضرت صادق عليه السّلام منقول است كه : قرآن عهدنامهء الهى است به سوى بندگان ، پس سزاوار اين است كه هر مسلمانى در فرمان الهى نظر نمايد ، و هر\r\n\r\n\r\n","description":"","footnote":"\r\n( 1 ) بحار الانوار 92 / 187 ح 5 .\r\n( 2 ) بحار الانوار 92 / 186 ح 2 .\r\n( 3 ) بحار الانوار 92 / 185 ح 1 .\r\n","page_name":" 227 ","page_number":227},
  {"content":"\r\n\r\nروز پنجاه آيه بخواند « 1 » .\r\nو از حضرت امير المؤمنين عليه السّلام منقول است كه : خانه‌اى كه در آن قرآن خوانده مىشود ، و ياد خدا در آن مىشود ، بركت در آن خانه بسيار مىشود ، و ملائكه در آنجا بسيار مىشوند ، و شياطين از آن خانه دور مىشوند ، و روشنى مىدهد آن خانه اهل آسمان را چنان كه كواكب روشنى مىدهند اهل زمين را ، و خانه‌اى كه در آن قرآن خوانده نمىشود و ياد خدا در آن نمىكنند ، بركت آن خانه كم است ، و ملائكه از آن خانه دورى مىكنند ، و شياطين در آن خانه حاضر مىشوند « 2 » .\r\nو حضرت صادق عليه السّلام فرمود : خانه‌اى كه در آن مسلمانى قرآن بخواند ، اهل آسمان آن خانه را به يكديگر مىنمايند ، چنانچه اهل دنيا ستاره‌هاى روشن را به يكديگر مىنمايند « 3 » .\r\nو به سند معتبر از حضرت امام محمّد باقر عليه السّلام منقول است : هركه قرآن را ايستاه بخواند ، حق‌تعالى به عدد هر حرفى صد حسنه در نامهء عملش بنويسد ، و اگر نشسته در نماز بخواند به هر حرفى پنجاه حسنه از برايش بنويسد ، و اگر در غير نماز بخواند به هر حرفى ده حسنه از برايش بنويسد « 4 » .\r\nو به سند صحيح از آن حضرت منقول است كه فرمود : چه چيز مانع مىشود تاجران را كه مشغولند در بازار از اينكه چون به خانه برگردند نخوابند تا سوره‌اى از قرآن بخوانند ، تا حق‌تعالى به جاى هر آيه ده حسنه از براى ايشان بنويسد ، و ده\r\n\r\n\r\n","description":"","footnote":"\r\n( 1 ) اصول كافى 2 / 609 ح 1 .\r\n( 2 ) اصول كافى 2 / 610 ح 3 .\r\n( 3 ) اصول كافى 2 / 610 ح 2 .\r\n( 4 ) اصول كافى 2 / 611 ح 1 .\r\n","page_name":" 228 ","page_number":228},
  {"content":"\r\n\r\nگناه از ايشان محو نمايد « 1 » .\r\nو از بشر بن غالب منقول است كه حضرت امام حسين عليه السّلام فرمود : هركه آيه‌اى از كتاب خدا ايستاده بخواند حق‌تعالى به هر حرفى حسنه‌اى از براى او بنويسد ، و اگر در غير نماز بخواند به هر حرفى ده حسنه از برايش بنويسد ، و اگر گوش دهد آن را به هر حرفى حسنه از برايش بنويسد ، و اگر در شب قرآن را ختم نمايد ملائكه تا صبح بر او صلوات فرستند ، و اگر در روز ختم كند ملائكه كاتبان اعمال تا شام بر او صلوات فرستند ، و البتّه بعد از ختم قرآن يك دعاى مستجاب از براى او هست ، و ختم قرآن از براى او بهتر است از ما بين آسمان و زمين كه پر از ثواب باشد . راوى عرض نمود : اگر قرآن نخوانده باشد چه كند ؟ فرمود : حق‌تعالى بخشنده و كريم است ، اگر هرچه مىداند بخواند خدا او را ثواب مىدهد « 2 » .\r\nو از حضرت امام محمّد باقر عليه السّلام منقول است : هركه ختم كند قرآن را از جمعه‌اى تا جمعه يا بيشتر يا كمتر و ختمش در روز جمعه باشد ، حق‌تعالى اجر و ثواب از براى او بنويسد از اوّل جمعه كه در دنيا بوده است تا آخر جمعه‌اى كه خواهد بود ، و همچنين اگر در روزهاى ديگر ختم نمايد « 3 » .\r\nو به سند معتبر از حضرت رسول صلّى اللّه عليه و آله منقول است : هركه در شبى ده آيه بخواند او را از غافلان ننويسند ، و اگر در شبى پنجاه آيه بخواند او را از ذاكران بنويسند ، و اگر صد آيه بخواند او را از قانتان بنويسند ، و اگر دويست آيه بخواند او را از خاشعان بنويسند ، و اگر سيصد آيه بخواند او را از رستگاران و فائزان بنويسند ، و اگر پانصد آيه بخواند او را از جماعتى بنويسند كه سعى بسيار در عبادت كرده باشند ، و اگر\r\n\r\n\r\n","description":"","footnote":"\r\n( 1 ) اصول كافى 2 / 611 ح 2 .\r\n( 2 ) اصول كافى 2 / 611 ح 3 .\r\n( 3 ) اصول كافى 2 / 612 ح 4 .\r\n","page_name":" 229 ","page_number":229},
  {"content":"\r\n\r\nهزار آيه بخواند براى او قنطارى از نيكى بنويسند ، كه هر قنطارى پانزده هزار مثقال از طلا باشد ، و هر مثقالى بيست و چهار قيراط باشد ، و قيراط كوچكش مثل كوه احد باشد ، و قيراط بزرگش مثل ما بين آسمان و زمين باشد « 1 » .\r\nو از حضرت على بن الحسين عليهما السّلام منقول است ، هركه حرفى از كتاب خدا را گوش دهد بىآنكه بخواند ، حق‌تعالى براى او حسنه‌اى بنويسد ، و گناهى از او محو نمايد ، و درجه‌اى براى او بلند گرداند ، و كسى كه حرفى از قرآن را ياد گيرد حق‌تعالى ده حسنه براى او بنويسد ، و ده سيّئه از او محو نمايد ، و ده درجه براى او بلند گرداند .\r\nو فرمود : نمىگويم به هر آيه به او اين ثواب مىدهند ، بلكه به هر حرفى از مانند « با » و « تا » هركه حرفى از قرآن را در نماز نشسته بخواند ، خداوند عالميان پنجاه حسنه براى او ثبت نمايد ، و پنجاه گناه از او محو فرمايد ، و پنجاه درجه از براى او بلند گرداند ، و هركه حرفى را ايستاده در نماز بخواند حق‌تعالى صد حسنه براى او ثبت نمايد ، و صد سيّئه از او محو فرمايد ، و صد درجه براى او بلند گرداند ، و كسى كه قرآن را ختم نمايد حق‌تعالى به او يك دعاى مستجاب عطا فرمايد از براى دنيا يا آخرت « 2 » .\r\nو حضرت امام موسى كاظم عليه السّلام فرموده : اگر كسى به آيه‌اى از قرآن پناه برد از شرّ دشمنان ، اگر از مشرق تا مغرب دشمن او باشند از شرّ همه ايمن گردد ، اگر با يقين و اعتقاد بخواند « 3 » .\r\nو به سند معتبر از حضرت صادق عليه السّلام منقول است كه : شخصى به حضرت\r\n\r\n\r\n","description":"","footnote":"\r\n( 1 ) اصول كافى 2 / 612 ح 5 .\r\n( 2 ) اصول كافى 2 / 612 - 613 ح 6 .\r\n( 3 ) اصول كافى 2 / 623 ح 18 .\r\n","page_name":" 230 ","page_number":230},
  {"content":"\r\n\r\nرسول صلّى اللّه عليه و آله شكايت نمود درد سينهء خود را ، حضرت فرمود كه : به خواندن قرآن طلب شفا كن ؛ زيرا كه حق‌تعالى مىفرمايد : قرآن شفاى دردهائى است كه در سينه‌هاست « 1 » .\r\nو به سند معتبر از حضرت امير المؤمنين عليه السّلام منقول است : هركه صد آيه بخواند از هر جاى قرآن كه باشد ، و بعد از آن هفت مرتبه يا اللّه بگويد ، اگر بر سنگى دعا كند خدا آن را بشكافد « 2 » .\r\nو به سند معتبر از حضرت امام موسى كاظم عليه السّلام منقول است : هركه از بليّه‌اى ترسد ، و صد آيه بخواند از هر جاى قرآن كه خواهد ، بعد از آن بگويد اللهمّ اكشف عنّي البلاء سه مرتبه ، خدا آن بلا را دفع نمايد « 3 » .\r\nو از حضرت امام محمّد باقر عليه السّلام منقول است كه : هر چيزى را بهارى است ، و بهار قرآن ماه مبارك رمضان است « 4 » .\r\n\r\nساقيهء دهم در بيان فضيلت تلاوت از قرآن و نگاه داشتن قرآن است\r\nاز حضرت جعفر بن محمّد عليه السّلام منقول است : هركه از مصحف تلاوت نمايد از چشمش برخوردار شود ، و عذاب پدر و مادرش را تخفيف دهند هرچند كه كافر باشند « 5 » .\r\n\r\n\r\n","description":"","footnote":"\r\n( 1 ) اصول كافى 2 / 600 ح 7 .\r\n( 2 ) بحار الانوار 92 / 176 ح 1 .\r\n( 3 ) بحار الانوار 92 / 176 ذيل ح 1 .\r\n( 4 ) اصول كافى 2 / 630 ح 10 .\r\n( 5 ) اصول كافى 2 / 613 ح 1 .\r\n","page_name":" 231 ","page_number":231},
  {"content":"\r\n\r\nو به روايت ديگر فرمود : دوست مىدارم در خانه مصحفى باشد كه حق‌تعالى به بركت آن مصحف شياطين را از آن خانه دفع نمايد « 1 » .\r\nو در حديث ديگر فرمود : سه چيز است كه به خدا شكايت خواهند كرد : مسجد خرابى كه اهلش در آن نماز نكنند ، و عالمى كه در ميان جهّال باشد و حرمتش را نگاه ندارند ، و مصحفى كه آويخته باشند و غبار بر آن نشسته باشد ، و از آن تلاوت ننمايند « 2 » .\r\nو از اسحاق منقول است كه به آن حضرت عرض نمود : من قرآن را حفظ دارم از حفظ بخوانم بهتر است يا نظر در مصحف كنم و بخوانم ؟ فرمود : از مصحف بخوان بهتر است ، مگر نمىدانى كه نظر كردن در قرآن عبادت است « 3 » .\r\nو در حديث ديگر فرمود : شش چيز است كه مؤمن به آنها منتفع مىشود بعد از مرگش فرزند صالحى كه از براى او استغفار نمايد ، و مصحفى كه از او بماند كه ديگران تلاوت نمايند ، و چاهى كه از براى خدا بكند ، و درختى كه از براى خدا بنشاند ، و صدقهء آبى كه جارى گرداند ، و سنّت نيكوئى كه بگذارد بعد از او مردم به آن سنّت عمل نمايند « 4 » .\r\nو در حديث مناهى نبى صلّى اللّه عليه و آله وارد است كه : نهى فرمود از اين‌كه قرآن را به آب دهن محو نمايند ، يا به آب دهان بنويسند « 5 » .\r\nو از حضرت رسول صلّى اللّه عليه و آله منقول است كه : نظر كردن بر روى على بن ابى طالب عليه السّلام\r\n\r\n\r\n","description":"","footnote":"\r\n( 1 ) اصول كافى 2 / 613 ح 2 .\r\n( 2 ) اصول كافى 2 / 613 ح 3 .\r\n( 3 ) اصول كافى 2 / 614 ح 5 .\r\n( 4 ) خصال شيخ صدوق ص 323 ح 9 .\r\n( 5 ) من لا يحضره الفقيه 4 / 5 .\r\n","page_name":" 232 ","page_number":232},
  {"content":"\r\n\r\nعبادت است ، و نظر بر روى پدر و مادر به مهربانى و شفقت كردن عبادت است ، و نظر به مصحف كردن عبادت است ، و نظر به كعبه كردن عبادت است « 1 » .\r\n\r\nساقيهء يازدهم در بيان فضائل و فوائد بعضى از آيات و سوره كريمه قرآنى است\r\nسورة الفاتحة : به سند معتبر منقول است كه حضرت امام رضا عليه السّلام فرمود : بسم اللّه الرحمن الرحيم نزديكتر است به اسم اعظم الهى از سياهى چشم به سفيدى چشم « 2 » .\r\nو به سند معتبر از حضرت صادق عليه السّلام منقول است : هركه را علّتى عارض شود ، در همان وقت هفت مرتبه سورهء حمد را بخواند ، اگر علّتش بر طرف شد اكتفا نمايد ، و اگرنه هفتاد مرتبه بخواند ، و من ضامنم از براى او عافيت را « 3 » .\r\nو به سند معتبر از حضرت رسول صلّى اللّه عليه و آله منقول است : هركه سورهء حمد را بخواند ، حق‌تعالى به عدد هر آيه كه از آسمان نازل شده است ثواب به او كرامت فرمايد « 4 » .\r\nو از حضرت امام حسن عسكرى عليه السّلام منقول است كه حضرت رسول صلّى اللّه عليه و آله فرمود :\r\nخداوند عالميان مىفرمايد : من قسمت كرده‌ام از سورهء فاتحة الكتاب را ميان خود و بندهء خود ، پس نصف آن سوره از من است ، و نصف آن از بندهء من است ، و آنچه بنده در آن سوره سؤال مىنمايد به او عطا مىفرمايم ، چون مىگويد بسم اللّه\r\n\r\n\r\n","description":"","footnote":"\r\n( 1 ) بحار الانوار 92 / 199 ح 14 .\r\n( 2 ) بحار الانوار 92 / 233 ح 15 .\r\n( 3 ) بحار الانوار 92 / 234 ح 17 و ص 231 ح 13 .\r\n( 4 ) بحار الانوار 92 / 228 ذيل ح 7 .\r\n","page_name":" 233 ","page_number":233},
  {"content":"\r\n\r\nالرحمن الرحيم ، خدا مىفرمايد كه : ابتدا كرده بندهء من به نام من ، و بر من لازم است كه كارهاى او را به اتمام رسانم ، و در جميع احوال بر او بركت فرستم .\r\nپس چون بگويد الحمد للّه ربّ العالمين ، حق‌تعالى فرمايد : بندهء من حمد من كرد ، و دانست كه نعمتها كه نزد اوست همه از جانب من است ، و بلاها كه از او دور شده است همه به تطوّل و احسان من است ، اى ملائكه شما را گواه مىگيرم كه از براى او اضافه كردم به نعمتهاى دنيا نعمتهاى آخرت را ، و دلع كردم از او بلاهاى آخرت را ، چنانچه بلاهاى دنيا را از او دفع كرده‌ام . و چون الرحمن الرحيم مىگويد ، حق‌تعالى مىفرمايد : بندهء من براى من شهادت داد كه من رحمان و رحيمم ، اى ملائكه شما را گواه مىگيرم كه بهرهء او را بسيار كردم ، و نصيب او را از عطاهاى خود عظيم گردانيدم .\r\nو چون گويد مالك يوم الدين ، خداوند عالم مىفرمايد : اى ملائكه گواه مىگيرم شما را چنانچه اعتراف كرد كه من مالك روز جزايم ، من در روز حساب حساب او را آسان كنم ، و از گناهانش درگذرم ، و چون ايّاك نعبد گويد ، حق جلّ و علا فرمايد :\r\nراست گفت بندهء من مرا عبادت كرد ، پس گواه مىگيرم شما را كه او را براى اين عبادت ثوابى كرامت فرمايم كه جميع مخالفان او آرزوى منزل او نمايند .\r\nو چون و ايّاك نستعين گويد ، حق‌تعالى فرمايد : بندهء من به من استعانت جست ، و التجا به من آورد ، گواه مىگيرم شما را كه در جميع امور او را اعانت نمايم ، و در جميع شدايد به فرياد او رسم ، و در روز بلاها و سختيها دست او را بگيرم ، پس چون اهدنا الصراط المستقيم بگويد تا آخر سوره ، حق‌تعالى فرمايد :\r\nآنچه از من طلبيد به او كرامت كردم ، و آنچه آرزو كرد به او عطا نمودم ، و از آنچه\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nترسيد او را ايمن گردانيدم « 1 » .\r\nو به سند ديگر منقول است كه : سورهء حمد را بر دردى هفتاد مرتبه نمىخوانند مگر آنكه آن درد ساكن مىشود « 2 » .\r\nو به سند معتبر از حضرت صادق عليه السّلام منقول است كه اگر سورهء حمد را بر ميّتى هفتاد مرتبه بخوانند و روح به او برگردد عجب نخواهد بود « 3 » .\r\nو به سند معتبر از حضرت امام محمّد باقر عليه السّلام منقول است كه : هركه را سورهء حمد عافيت ندهد او را هيچ‌چيز عافيت نمىدهد « 4 » .\r\nو ايضا منقول است كه حضرت صادق عليه السّلام به بعضى از اصحاب خود كه شكايت كرد از تب فرمود : بندهاى پيراهنت را بگشا ، و سر در گريبان كن اذان و اقامه بگو ، و هفت مرتبه سورهء حمد را بخوان ، آن شخص چنان كرد شفا يافت « 5 » .\r\nو در حديث ديگر منقول است كه : شخصى از صداع شكايت كرد ، حضرت فرمود : دست خود را بگذار بر موضعى كه درد مىكند ، سوره حمد و آية الكرسى را بخوان ، و بگو اللّه أكبر اللّه أكبر ، لا إله الّا اللّه و اللّه أكبر ، أجلّ و أكبر ممّا أخاف و أحذر ، أعوذ باللّه من عرق نعار ، و أعوذ باللّه من حرّ النار .\r\nسورة البقرة و آل عمران : به سند معتبر از حضرت امام جعفر صادق عليه السّلام منقول است : هركه سورة البقره و آل عمران را بخواند ، اين دو سوره در قيامت بر او سايه افكنند مانند دو ابر يا دو عبا « 6 » .\r\n\r\n\r\n","description":"","footnote":"\r\n( 1 ) بحار الانوار 92 / 226 - 227 ح 3 .\r\n( 2 ) بحار الانوار 92 / 235 ح 21 .\r\n( 3 ) بحار الانوار 92 / 257 ح 50 .\r\n( 4 ) اصول كافى 2 / 626 ح 22 .\r\n( 5 ) بحار الانوار 92 / 235 ح 20 .\r\n( 6 ) بحار الانوار 92 / 265 ح 8 .\r\n","page_name":" 235 ","page_number":235},
  {"content":"\r\n\r\nو به سند معتبر از حضرت على بن الحسين عليه السّلام منقول است حضرت رسول صلّى اللّه عليه و آله فرمود : هركه چهار آيه از اوّل سورهء بقره و آية الكرسى تا العليّ العظيم ، با دو آيه بعد از آن ، و سه آيه آخر سورهء بقره را بخواند ، بدى در خود و در مالش نبيند ، و شيطان به نزديك او نيايد ، و قرآن را فراموش نكند « 1 » .\r\nو از حضرت امام رضا عليه السّلام منقول است : هركه آية الكرسى را در وقت خواب بخواند از فالج ايمن گردد ، و هركه بعد از نماز بخواند هيچ صاحب نيشى به او ضرر نرساند « 2 » .\r\nو به سند معتبر از حضرت امام محمّد باقر عليه السّلام منقول است : هركه يك مرتبه آية الكرسى بخواند ، حق‌تعالى از او برگرداند هزار بلا از بلاهاى دنيا ، و هزار بلا از بلاهاى آخرت را كه سهل‌ترين بلاهاى دنيا فقر و احتياج باشد ، و كمترين بلاهاى آخرت عذاب قبر باشد « 3 » .\r\nو منقول است كه ابو ذر از حضرت رسول صلّى اللّه عليه و آله پرسيد : كدام آيه عظيم‌ترين آياتى است كه بر تو نازل گرديده است ؟ فرمود : آية الكرسى « 4 » .\r\nو به سند ديگر منقول است كه : شخصى به حضرت صادق عليه السّلام از تب شكايت كرد ، حضرت فرمود : آية الكرسى را در ظرفى بنويس ، و به آب حل كن و بخور « 5 » .\r\nو از حضرت امام موسى عليه السّلام منقول است كه : يكى از پدرانم شنيد كسى سورهء فاتحه مىخواند ، فرمود : شكر خدا كرد و مزد يافت ، بعد از آن شنيد كه قل هو اللّه\r\n\r\n\r\n","description":"","footnote":"\r\n( 1 ) بحار الانوار 92 / 265 ح 9 .\r\n( 2 ) بحار الانوار 92 / 266 ح 10 .\r\n( 3 ) بحار الانوار 92 / 262 ح 1 .\r\n( 4 ) بحار الانوار 92 / 262 ح 3 .\r\n( 5 ) بحار الانوار 95 / 24 .\r\n","page_name":" 236 ","page_number":236},
  {"content":"\r\n\r\nأحد مىخواند ، فرمود : ايمان آورد و ايمن شد ، بعد از آن شنيد سورهء انا انزلناه مىخواند ، فرمود : تصديق پيغمبر كرد آمرزيده شد ، بعد از آن شنيد آية الكرسى مىخواند ، فرمود به‌به نازل شد برات بيزارى اين مرد از جهنّم « 1 » .\r\nو به سند معتبر از حضرت امير المؤمنين عليه السّلام منقول است : كسى كه چشمش آزارى داشته باشد آية الكرسى بخواند و در خاطر خود قرار دهد بر طرف مىشود به توفيق الهى عافيت مىيابد انشاء اللّه ، و هركه پيش از طلوع آفتاب يازده مرتبه سورهء   قُلْ هُوَ اللَّهُ أَحَدٌ   و يازده مرتبه سورهء   إِنَّا أَنْزَلْناهُ   و يازده مرتبه آية الكرسى بخواند خدا مالش را از تلف حفظ نمايد ، و چون كسى خواهد از خانه بيرون رود چند آيهء آل عمران را يعنى  إِنَّ فِي خَلْقِ السَّماواتِ وَ الْأَرْضِ  تا آخر سوره با آية الكرسى و سورهء   إِنَّا أَنْزَلْناهُ   و سورهء حمد بخواند كه موجب قضاى حاجتهاى دنيا و آخرت مىگردد « 2 » .\r\nو به سند معتبر از حضرت امام رضا عليه السّلام منقول است كه حضرت رسول صلّى اللّه عليه و آله فرمود : هركه صد مرتبه آية الكرسى بخواند ، چنان باشد كه مدّت حيات خود عبادت كرده باشد « 3 » .\r\nو از حضرت رسول صلّى اللّه عليه و آله منقول است كه : حق‌تعالى فرمود : به تو و امّت تو گنجى از گنجهاى عرش خود را كرامت كرده‌ام ، فاتحة الكتاب و خاتمهء سورهء بقره يعنى آمن الرسول تا آخر سوره « 4 » .\r\nو از حضرت امير المؤمنين عليه السّلام منقول است فرمود : گمان ندارم كسى در اسلام\r\n\r\n\r\n","description":"","footnote":"\r\n( 1 ) بحار الانوار 92 / 262 ح 2 .\r\n( 2 ) بحار الانوار 92 / 262 - 263 ح 4 .\r\n( 3 ) بحار الانوار 92 / 263 ح 5 .\r\n( 4 ) نور الثقلين 1 / 308 .\r\n","page_name":" 237 ","page_number":237},
  {"content":"\r\n\r\nعقلش كامل شده باشد و شبى بدون خواند آية الكرسى بسر آورد ، بعد از آن فرمود : اگر بدانيد چه فضيلت دارد هيچ‌وقت آن را ترك نمىكنيد ، به درستى كه حضرت رسول صلّى اللّه عليه و آله مرا خبر داد كه آية الكرسى را از گنج زير عرش به من كرامت كرده‌اند ، و به پيغمبر ديگر چنين كرامتى نداده بودند ، بعد از آن حضرت امير المؤمنين عليه السّلام فرمود : از آن روز كه اين را از حضرت شنيده‌ام تا حال يك شب ترك آن نكرده‌ام ، سه مرتبه مىخوانم در هر شبى يك مرتبه بعد از نماز خفتن پيش از نافله « 1 » .\r\nو به سند معتبر از حضرت رسول صلّى اللّه عليه و آله منقول است : هركه بعد از نماز واجب آية الكرسى بخواند تا وقت نماز ديگر در امان خدا باشد « 2 » .\r\nو در حديث ديگر منقول است كه فرمود : يا على بر تو باشد به تلاوت آية الكرسى بعد از نماز فريضه ، به درستى كه محافظت و مداومت نمىنمايد بر خواندن آن مگر پيغمبرى يا صديقى يا شهيدى « 3 » .\r\nو به سند معتبر از حضرت امام جعفر صادق عليه السّلام منقول است : چون حق‌تعالى امر فرمود كه سورهء فاتحه و آيهء شهد اللّه و آية الكرسى و قل اللهمّ مالك الملك را به زمين آورند ، ايشان در عرش الهى درآويختند ، و گفتند : پروردگارا ما را به كجا مىفرستى ، به نزد اهل خطاها و گناهان مىفرستى ، حق‌تعالى وحى فرمود به ايشان كه : برويد به زمين به عزّت و جلال خود قسم مىخورم هركه از آل محمّد صلّى اللّه عليه و آله و شيعيان ايشان شماها را تلاوت نمايند بعد از نمازهاى واجب ، البتّه به سوى او نظر نمايم به نظر مخفى خود ، يعنى الطاف خاصّهء خود را شامل حال او گردانم هر روز\r\n\r\n\r\n","description":"","footnote":"\r\n( 1 ) بحار الانوار 92 / 264 ح 7 .\r\n( 2 ) بحار الانوار 86 / 34 ح 39 .\r\n( 3 ) بحار الانوار 86 / 24 ح 24 .\r\n","page_name":" 238 ","page_number":238},
  {"content":"\r\n\r\nهفتاد نظر ، و در هر نظر كردنى هفتاد حاجت او را برآورم ، و توبهء او را قبول كنم هرچند معصيت بسيار كرده باشند « 1 » .\r\nو به سند معتبر از حضرت امام على نقى عليه السّلام منقول است كه اشجع سلمى به حضرت صادق عليه السّلام گفت : بسيار سفر مىكنم ، و در بيابانهاى مخوف واقع مىشوم ، مىخواهم چيزى تعليم من فرمائى كه موجب ايمنى من گردد ، حضرت فرمود :\r\nهرگاه خوف بر تو غالب گردد دست راست خود را بر بالاى سر خود بگذار و به آواز بلند اين آيه را بخوان  أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ يُرْجَعُونَ  « 2 » اشجع گفت : چون به سفر رفتم به وادى رسيدم كه مىگفتند : جن در آنجا بسيار است ، ناگاه شنيدم شخصى مىگويد : بگيريدش : من آيه را خواندم ، ديگرى گفت : چگونه بگيريمش و حال آنكه پناه به آيهء طيّبه برد « 3 » .\r\nسورة النساء : از امير المؤمنين منقول است : هركه سورهء نساء را در هر جمعه بخواند ، از ضغطه يعنى فشار قبر ايمن گردد « 4 » .\r\nسورة المائدة : به سند معتبر از حضرت امام محمّد باقر عليه السّلام منقول است : هركه سورهء مائده را در هر روز پنج‌شنبه بخواند ، ايمانش به ظلم و گناه آلوده نشود ، و هرگز به خدا مشرك نشود « 5 » .\r\nسورة انعام : به سند معتبر از امام صادق عليه السّلام منقول است : سورهء انعام يك دفعه نازل شد ، و هفتاد هزار ملك آن را مشايعت كردند تا نزد حضرت رسول صلّى اللّه عليه و آله\r\n\r\n\r\n","description":"","footnote":"\r\n( 1 ) بحار الانوار 92 / 269 ح 18 .\r\n( 2 ) سورهء آل عمران : 83 .\r\n( 3 ) نور الثقلين 1 / 360 ح 223 .\r\n( 4 ) بحار الانوار 92 / 273 ح 1 .\r\n( 5 ) بحار الانوار 92 / 273 ح 1 .\r\n","page_name":" 239 ","page_number":239},
  {"content":"\r\n\r\nآوردند ، پس اين سوره را تعظيم نمائيد و بزرگ داريد ، كه اسم اعظم الهى در هفتاد موضع اين سوره هست ، و اگر مردم بدانند در قرائتش چه فضيلت و ثواب هست هرگز ترك ننمايند قرائتش را « 1 » .\r\nو از عبد اللّه بن عباس منقول است : كسى كه سورهء انعام را هر شب بخواند ، در روز قيامت از جملهء ايمنان باشد ، و به ديدهء خود هرگز جهنّم را نبيند « 2 » .\r\nو به سند معتبر از حضرت امام رضا عليه السّلام منقول است كه : سورهء انعام را يك دفعه نازل ساختند ، و هفتاد هزار ملك مشايعت آن كردند ، و آواز بلند كرده بودند به تسبيح و تكبير و تهليل تا نزد حضرت رسول صلّى اللّه عليه و آله آوردند پس هركه اين سوره را بخواند آن هفتاد هزار ملك تسبيح بگويند از براى او تا روز قيامت « 3 » .\r\nو از امام محمّد باقر عليه السّلام منقول است : اگر علّتى داشته باشى كه خوف هلاك از آن داشته باشى ، سورهء انعام را بخوان كه مكروهى به تو نمىرسد از آن علّت « 4 » .\r\nسورة الاعراف : به سند معتبر از امام صادق عليه السّلام منقول است : هركه سورهء اعراف را در هر ماه بخواند ، در روز قيامت از جملهء جماعتى باشد از دوستان خدا كه حق‌تعالى در شأن ايشان فرموده است كه خوفى بر ايشان نيست و اندوهناك نمىشوند ، و اگر در هر جمعه بخواند او را در قيامت حساب نكنند ، و به درستى كه آيات محكمات در آن بسيار است ، پس قرائت اين سوره را ترك منمائيد كه گواهى مىدهد در قيامت براى كسى كه آن را خوانده باشد « 5 » .\r\n\r\n\r\n","description":"","footnote":"\r\n( 1 ) بحار الانوار 92 / 275 ح 6 .\r\n( 2 ) بحار الانوار 92 / 274 ح 2 .\r\n( 3 ) بحار الانوار 92 / 274 ح 1 .\r\n( 4 ) بحار الانوار 92 / 275 ح 4 .\r\n( 5 ) بحار الانوار 92 / 276 ح 1 .\r\n","page_name":" 240 ","page_number":240},
  {"content":"\r\n\r\nو به سند معتبر از اصبغ بن نباته منقول است كه : روزى حضرت امير المؤمنين عليه السّلام فرمود : به حقّ خداوندى كه محمّد را به راستى فرستاده است ، و اهل بيتش را گرامى داشته است ، آنچه مردم طلب نمايند از حرزها براى حفظ از سوختن يا غرق شدن يا دزدى يا گريختن چهارپا يا كنيز و غلام البتّه در قرآن هست ، پس هركه خواهد از من سؤال نمايد .\r\nپس شخصى برخاست و گفت : يا امير المؤمنين چيزى را از قرآن به من تعليم نما كه مرا ايمن گرداند از سوختن و غرق شدن ، فرمود : اين دو آيه را بخوان  إِنَّ وَلِيِّيَ اللَّهُ الَّذِي نَزَّلَ الْكِتابَ وَ هُوَ يَتَوَلَّى الصَّالِحِينَ  « 1 »  وَ ما قَدَرُوا اللَّهَ حَقَّ قَدْرِهِ وَ الْأَرْضُ جَمِيعاً قَبْضَتُهُ يَوْمَ الْقِيامَةِ وَ السَّماواتُ مَطْوِيَّاتٌ بِيَمِينِهِ سُبْحانَهُ وَ تَعالى عَمَّا يُشْرِكُونَ  « 2 » هركه اين دو آيه را بخواند از سوختن و غرق شدن ايمن شود ، پس شخصى خواند و آتش در خانه‌هاى همسايگان او افتاد او سالم ماند و به خانهء او آتش نيفتاد .\r\nشخصى ديگر برخاست ، و گفت : يا امير المؤمنين چهارپائى دارم چموشى مىكند و من از او مىترسم ، حضرت فرمود : در گوش راستش اين آيه را بخوان  وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ يُرْجَعُونَ  « 3 » آن شخص چنين كرد چهارپايش نرم و هموار شد .\r\nشخصى ديگر برخاست ، و گفت : يا امير المؤمنين در آن زمين كه من مىباشم حيوانات درنده بسيارند ، و به خانهء من داخل مىشوند ، و تا حيوان را ضايع نكنند بدر نمىروند ، حضرت فرمود كه : اين دو آيه را بخوان  لَقَدْ جاءَكُمْ رَسُولٌ مِنْ \r\n\r\n\r\n","description":"","footnote":"\r\n( 1 ) سورهء اعراف : 196 .\r\n( 2 ) سورهء زمر : 67 .\r\n( 3 ) سورهء آل عمران : 83 .\r\n","page_name":" 241 ","page_number":241},
  {"content":"\r\n\r\n  أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ * فَإِنْ تَوَلَّوْا فَقُلْ حَسْبِيَ اللَّهُ لا إِلهَ إِلَّا هُوَ عَلَيْهِ تَوَكَّلْتُ وَ هُوَ رَبُّ الْعَرْشِ الْعَظِيمِ   « 1 » آن مرد اين دو آيه را خواند ، ديگر درنده‌ها به خانه‌اش نيامدند .\r\nشخصى ديگر برخاست ، و گفت : يا امير المؤمنين در شكم من صفرائى بهم رسيده است ، آيتى هست كه موجب شفا گردد ، حضرت فرمود : بلى بىآنكه دينار و درهمى خرج كنى ، بر شكم خود آية الكرسى بنويس و بشور آن آب را بخور ، كه اين ذخيره باشد در شكم تو ، و باعث شفا مىگردد به قدرت الهى .\r\nشخصى ديگر برخاست ، و گفت : يا امير المؤمنين براى گمشده چيزى بفرما ، حضرت فرمود : دو ركعت نماز بگذار ، و در هر ركعت سورهء ياسين بخوان ، و بعد از آن بگو يا هادي الضالّة ردّ عليّ ضالّتي ، آن مرد چنين كرد ، حق‌تعالى گم شده‌اش را به او برگردانيد .\r\nپس شخص ديگر برخاست ، و گفت : يا امير المؤمنين بنده‌اى از من گريخته است ، فرمود : اين آيه را بخوان  أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  « 2 » چون اين آيه را خواند غلامش برگشت .\r\nپس شخص ديگر برخاست و گفت : يا امير المؤمنين حرزى براى دزدى بفرما كه دزد مال مرا بسيار مىبرد در شب ، حضرت فرمود : چون به ميان رختخواب مىروى اين دو آيه را بخوان  قُلِ ادْعُوا اللَّهَ أَوِ ادْعُوا الرَّحْمنَ  تا آخر سورهء بنى اسرائيل ، بعد از آن حضرت فرمود : كسى كه شب تنها در بيابانى باشد ، و آيه\r\n\r\n\r\n","description":"","footnote":"\r\n( 1 ) سورهء آل عمران : 128 - 129 .\r\n( 2 ) سورهء نور : 40 .\r\n","page_name":" 242 ","page_number":242},
  {"content":"\r\n\r\nسخره  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ  - تا -  تَبارَكَ اللَّهُ رَبُّ الْعالَمِينَ  بخواند ملائكه او را محافظت و حراست نمايند و شياطين از او دور شوند .\r\nشخصى اين را شنيد ، و شبى به ده خرابى افتاد ، شب در آنجا ماند و فراموش كرد كه اين آيه را بخواند ، چون خوابيد دو شيطان آمدند و يكى دهانش را گرفت رفيقش به او گفت كه : دست از او بردار و او را مهلت ده ، چون دست برداشت آن مرد بيدار شد و آيه سخره را خواند ، آن شيطان كه دهانش را گرفته بود به ديگرى گفت : من دست برداشتم و آيه را خواند خدا بينى تو را به خاك مالد ، الحال حراست و نگهبانيش بكن تا صبح ، و چون صبح شد به خدمت حضرت امير المؤمنين عليه السّلام آمد و گفت : در سخن تو شفا و راستى ديدم ، و حال شب خود را نقل كرد بعد از طلوع آفتاب به آن محلّى كه شب خوابيده بود برگشت اثر موى شيطان بر زمين ظاهر بود كه موى خود را بر خاك كشيده و رفته بود « 1 » .\r\nسورة الأنفال و سورة البرائة : از حضرت صادق عليه السّلام منقول است : هركه سورهء انفال و سورهء توبه را در هر ماه بخواند ، هرگز نفاق بر او راه نيابد ، و از شيعهء حضرت امير المؤمنين عليه السّلام باشد « 2 » .\r\nسورة يونس : از حضرت صادق عليه السّلام منقول است : هركه سورهء يونس را هر دو ماه يا سه ماه يك‌بار بخواند ، بيم آن نيست كه از جملهء جاهلان گردد ، و در قيامت از جملهء مقرّبان باشد « 3 » .\r\nسورة هود : از امام محمّد باقر عليه السّلام منقول است : هركه سورهء هود را در هر جمعه بخواند ، حق‌تعالى او را در قيامت در زمرهء پيغمبران مبعوث گرداند ، و در قيامت\r\n\r\n\r\n","description":"","footnote":"\r\n( 1 ) اصول كافى 2 / 624 - 626 ح 21 .\r\n( 2 ) بحار الانوار 92 / 277 ح 1 .\r\n( 3 ) بحار الانوار 92 / 278 ح 1 .\r\n","page_name":" 243 ","page_number":243},
  {"content":"\r\n\r\nگناهى از او ظاهر نشود « 1 » .\r\nو به سند معتبر از حضرت امير المؤمنين عليه السّلام منقول است : هركه از غرق ترسد اين آيات را بخواند  بِسْمِ اللَّهِ مَجْراها وَ مُرْساها إِنَّ رَبِّي لَغَفُورٌ رَحِيمٌ  « 2 » بسم اللّه الملك الحقّ المبين  وَ ما قَدَرُوا اللَّهَ حَقَّ قَدْرِهِ وَ الْأَرْضُ جَمِيعاً قَبْضَتُهُ يَوْمَ الْقِيامَةِ وَ السَّماواتُ مَطْوِيَّاتٌ بِيَمِينِهِ سُبْحانَهُ وَ تَعالى عَمَّا يُشْرِكُونَ  « 3 » « 4 » .\r\nسورة يوسف : از امام صادق عليه السّلام منقول است : هركه سورهء يوسف را بخواند در هر روز يا در هر شب ، چون در قيامت مبعوث شود جمال او مانند جمال حضرت يوسف باشد ، و در آن روز به او فزعى و خوفى نرسد ، و از همسايگان بندگان صالح خدا باشد « 5 » .\r\nسورة الرعد : از حضرت صادق عليه السّلام منقول است : هركه بسيار سورهء رعد را بخواند ، هرگز صاعقه‌اى به او نرسد اگرچه ناصبى باشد ، و اگر مؤمن باشد خدا او را داخل بهشت گرداند بىحساب ، و شفاعت او را قبول فرمايد در اهل بيت و برادران مؤمنش « 6 » .\r\nسورة ابراهيم و سورة حجر : از امام صادق عليه السّلام منقول است : هركه سورهء ابراهيم و سورهء حجر را در دو ركعت نماز در هر جمعه بخواند ، هرگز به او فقر و ديوانگى و بليّه عظيمى نرسد « 7 » .\r\n\r\n\r\n","description":"","footnote":"\r\n( 1 ) بحار الانوار 92 / 278 - 279 ح 1 .\r\n( 2 ) سورهء هود : 41 .\r\n( 3 ) سورهء زمر : 67 .\r\n( 4 ) نور الثقلين 2 / 360 ح 103 .\r\n( 5 ) بحار الانوار 92 / 279 ح 2 .\r\n( 6 ) بحار الانوار 92 / 280 ح 1 .\r\n( 7 ) بحار الانوار 92 / 280 ح 1 .\r\n","page_name":" 244 ","page_number":244},
  {"content":"\r\n\r\nسورة نحل : از حضرت صادق عليه السّلام منقول است : هركه سورهء نحل را در هر ماه بخواند ، در دنيا به قرض مبتلا نشود ، و هفتاد نوع از بلا از او دور گردد كه سهل‌تر آنها ديوانگى و خوره و پيسى باشد ، و مسكن او در جنّت عدن باشد كه در ميان بهشت ها واقع است « 1 » .\r\nسورة بنى اسرائيل : از حضرت صادق عليه السّلام منقول است : هركه سورهء بنى اسرائيل را در هر شب جمعه بخواند ، نميرد تا قائم آل محمّد صلّى اللّه عليه و آله را دريابد ، و از اصحاب او باشد « 2 » .\r\nو منقول است كه عمر بن حنظله به حضرت صادق عليه السّلام شكايت نمود از صداع حضرت فرمود : دست بر بالاى سرت بگذار ، و اين دو آيه را بخوان  قُلْ لَوْ كانَ مَعَهُ آلِهَةٌ كَما يَقُولُونَ إِذاً لَابْتَغَوْا إِلى ذِي الْعَرْشِ سَبِيلًا  « 3 »  وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ وَ إِلَى الرَّسُولِ رَأَيْتَ الْمُنافِقِينَ يَصُدُّونَ عَنْكَ صُدُوداً  « 4 » « 5 » .\r\nسورة الكهف : از حضرت صادق عليه السّلام منقول است : هركه سورهء كهف را در هر شب جمعه بخواند ، نميرد مگر شهيد ، و خدا او را در زمرهء شهدا محشور گرداند ، و در قيامت با شهيدان بايستد « 6 » .\r\nو به سند معتبر از آن حضرت منقول است : هركه سورهء كهف را در شب جمعه بخواند ، كفّارهء گناهانى باشد كه جمعه تا جمعه كرده است « 7 » .\r\n\r\n\r\n","description":"","footnote":"\r\n( 1 ) بحار الانوار 92 / 281 ح 1 .\r\n( 2 ) بحار الانوار 92 / 281 ح 1 .\r\n( 3 ) سورهء اسرا : 42 .\r\n( 4 ) سورهء نساء : 61 .\r\n( 5 ) بحار الانوار 95 / 58 .\r\n( 6 ) بحار الانوار 92 / 282 ح 1 .\r\n( 7 ) بحار الانوار 92 / 283 ذيل ح 1 .\r\n","page_name":" 245 ","page_number":245},
  {"content":"\r\n\r\nو در روايت ديگر وارد شده است كه : كسى كه در روز جمعه بعد از نماز ظهر و عصر بخواند همين ثواب داشته باشد « 1 » .\r\nو از حضرت رسول صلّى اللّه عليه و آله منقول است : هركه آيهء  قُلْ إِنَّما أَنَا بَشَرٌ مِثْلُكُمْ  را تا آخر سوره بخواند در وقت خواب از خوابگاه او تا كعبه نورى ساطع گردد كه ميان او پر باشد از ملائكه ، و استغفار از براى او كنند تا صبح « 2 » .\r\nو در حديث ديگر از حضرت صادق عليه السّلام وارد شده است : هركه اين آيه را در وقت خواب بخواند در هر وقت كه خواهد بيدار شود « 3 » .\r\nسورة مريم : از حضرت صادق عليه السّلام منقول است : هركه مداومت نمايد بر سورهء مريم ، نميرد تا آنچه خواهد در خود و مال و فرزند ببيند ، و در آخرت به او بدهند مثل ملكى كه حضرت سليمان عليه السّلام در دنيا داشته است « 4 » .\r\nسورة طه : از حضرت صادق عليه السّلام منقول است : ترك مكنيد سورهء طه را كه خدا اين سوره را دوست مىدارد ، و هركه اين سوره را مىخواند دوست مىدارد ، و كسى كه بر قرائتش مداومت نمايد حق‌تعالى در قيامت نامه‌اش را به دست راستش دهد ، و او را بر گناهانى كه در اسلام كرده حساب كنند ، و در آخرت آن‌قدر مزد به او عطا فرمايد كه او راضى شود « 5 » .\r\nسورة الأنبياء : از حضرت صادق عليه السّلام منقول است هركه سورهء انبيا را بخواند از روى محبّت و خواهش ، در باغستانهاى بهشت با همهء پيغمبران رفاقت كند ، و در\r\n\r\n\r\n","description":"","footnote":"\r\n( 1 ) فروع كافى 3 / 429 ح 7 .\r\n( 2 ) بحار الانوار 92 / 282 ح 2 .\r\n( 3 ) اصول كافى 2 / 632 ح 21 .\r\n( 4 ) بحار الانوار 92 / 284 ح 1 .\r\n( 5 ) بحار الانوار 92 / 284 - 285 ح 1 .\r\n","page_name":" 246 ","page_number":246},
  {"content":"\r\n\r\nدنيا در نظر مردم با هيبت باشد « 1 » .\r\nسورة الحج : از حضرت صادق عليه السّلام مروى است : هركه سورهء حج را در هر سه روز يك مرتبه بخواند ، در آن سال توفيق حج بيابد ، و اگر در آن سفر بميرد داخل بهشت شود ، راوى پرسيد كه : اگر سنّى باشد چون است ؟ فرمود كه : عذابش تخفيف مىيابد « 2 » .\r\nسورة المؤمنون : از امام صادق عليه السّلام منقول است : هركه در هر جمعه سورهء مؤمنين را بخواند ، حق‌تعالى خاتمهء او را به خير گرداند ، و در فردوس اعلا منزلش با منزل پيغمبران باشد « 3 » .\r\nسورة النور : از حضرت صادق عليه السّلام منقول است فرمود : حفظ نمائيد اموال و فروج خود را از حرام به تلاوت كردن سورهء نور ، و به اين سوره زنان خود را نيز از حرام حفظ نمائيد ، به درستى كه هركه اين سوره را در هر شب يا در هر روز مداومت نمايد ، هيچ‌يك از اهل خانهء او زنا نكند تا او بميرد ، و چون بميرد هفتاد هزار ملك تا قبر او را مشايعت نمايند ، و از براى او دعا كنند و استغفار نمايند تا به قبرش گذارند « 4 » .\r\nو به سند معتبر منقول است كه : شخصى از وجع و ضعف چشم به حضرت امام موسى عليه السّلام شكايت نمود ، حضرت فرمود : آيهء نور را سه مرتبه در جامى بنويس ، پس آن را بشور در شيشه‌اى ضبط كن و مكرّر به ديده بكش ، راوى گفت كه : صد\r\n\r\n\r\n","description":"","footnote":"\r\n( 1 ) بحار الانوار 92 / 285 ح 1 .\r\n( 2 ) بحار الانوار 92 / 285 ح 1 .\r\n( 3 ) بحار الانوار 92 / 285 ح 1 .\r\n( 4 ) بحار الانوار 92 / 286 ح 1 .\r\n","page_name":" 247 ","page_number":247},
  {"content":"\r\n\r\nميل كمتر كشيدم كه ديده‌ام صحيح‌تر از اوّل شد « 1 » .\r\nسورة الفرقان : از امام موسى عليه السّلام منقول است كه : ترك مكن تلاوت سوره فرقان را ، به درستى كه هركه در هر شب اين سوره را بخواند حق‌تعالى او را حساب و عذاب نكند ، و منزلش در فردوس اعلا باشد « 2 » .\r\nسورة الطواسين : از امام صادق عليه السّلام منقول است : هركه سه طس را در هر شب جمعه بخواند ، از اوليا و دوستان خدا باشد ، و در حفظ و حراست الهى باشد ، و در دنيا فقر و بدحالى به او نرسد ، و در آخرت از بهشت به او آن‌قدر بدهند كه راضى شود ، و زياده از رضاى او به او عطا فرمايند ، و حق‌تعالى صد زن از حور العين به او كرامت فرمايد « 3 » .\r\nسورة العنكبوت و الروم : به سند معتبر از حضرت صادق عليه السّلام منقول است :\r\nهركه سورهء عنكبوت و روم را در شب بيست و سوّم ماه مبارك رمضان بخواند ، و اللّه كه اهل بهشت است ، و در اين حكم استثنا نمىكنم ، و نمىترسم كه خدا در اين قسم بر من گناهى بنويسد ، و اين دو سوره را نزد حق‌تعالى منزلت عظيم هست « 4 » .\r\nسورة لقمان : از حضرت امام محمّد باقر عليه السّلام منقول است : هركه سورهء لقمان را در شب بخواند ، حق‌تعالى در آن شب ملكى چند موكّل گرداند كه بر او كه او را از شيطان و لشكرهايش حفظ كنند تا صبح ، و اگر در روز بخواند او را از شيطان و لشكرهايش حفظ نمايد تا شب « 5 » .\r\n\r\n\r\n","description":"","footnote":"\r\n( 1 ) بحار الانوار 95 / 89 .\r\n( 2 ) بحار الانوار 92 / 286 ح 1 .\r\n( 3 ) بحار الانوار 92 / 286 ح 1 .\r\n( 4 ) بحار الانوار 92 / 287 ح 1 .\r\n( 5 ) بحار الانوار 92 / 287 ح 1 .\r\n","page_name":" 248 ","page_number":248},
  {"content":"\r\n\r\nسورة السجدة : از حضرت صادق عليه السّلام منقول است هركه سورهء سجده را در هر شب جمعه بخواند ، حق‌تعالى نامه‌اش را به دست راست او دهد ، و او را حساب نفرمايد هرچند گناه كار شد ، و در بهشت از رفقاى محمّد صلّى اللّه عليه و آله و اهل بيت او صلوات اللّه عليهم بوده باشد « 1 » .\r\nسورة الأحزاب : از حضرت صادق عليه السّلام منقول است : هركه سورهء احزاب را بسيار تلاوت نمايد ، در قيامت در جوار حضرت رسول صلّى اللّه عليه و آله باشد ، بعد از آن فرمود : در سورهء احزاب فضايح بسيارى از مردان و زنان قريش و غير ايشان بود ، و درازتر از سورهء بقره بود ، و ليكن كم كردند و تحريف دادند « 2 » .\r\nسورة سبأ و فاطر : از حضرت صادق عليه السّلام منقول است : هركه سورهء سبا و سورهء فاطر را در شب بخواند ، در آن شب در حفظ الهى باشد ، و اگر در روز بخواند در آن روز مكروهى به او نرسد ، و حق‌تعالى از خير دنيا و آخرت آن‌قدر به او كرامت فرمايد كه در خاطرش خطور نكرده باشد ، و آرزويش به آن نرسيده باشد « 3 » .\r\nو به سند معتبر از حضرت امام موسى عليه السّلام منقول است : هركه در وقت خواب اين آيه را بخواند  إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا وَ لَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِهِ إِنَّهُ كانَ حَلِيماً غَفُوراً  « 4 » خانه بر سرش خراب نشود « 5 » .\r\nو به سند ديگر منقول است كه : شخصى از اهل مرو به حضرت صادق عليه السّلام شكايت نمود از درد سر ، حضرت فرمود : نزديك بيا ، پس دست بر سر او\r\n\r\n\r\n","description":"","footnote":"\r\n( 1 ) بحار الانوار 92 / 287 ح 1 .\r\n( 2 ) بحار الانوار 92 / 288 ح 1 .\r\n( 3 ) بحار الانوار 92 / 288 ح 1 .\r\n( 4 ) سورهء فاطر : 41 .\r\n( 5 ) نور الثقلين 4 / 386 ح 111 .\r\n","page_name":" 249 ","page_number":249},
  {"content":"\r\n\r\nگذاشتند ، و آيه بالا را خواندند  « إِنَّ اللَّهَ يُمْسِكُ »  تا آخر « 1 » .\r\nسورة يس : از حضرت صادق عليه السّلام منقول است كه : هر چيز را قلبى است ، و قلب قرآن سورهء يس است ، هركه اين سوره را در روز پيش از شام بخواند در آن روز از بلاها محفوظ باشد ، و خدا او را روزى فراوان عطا فرمايد تا شام ، و كسى كه در شب پيش از خواب بخواند ، حق‌تعالى هزار ملك را به او موكّل گرداند كه او را از شرّ هر شيطان مردودى و هر آفتى حفظ نمايند ، و اگر در آن روز بميرد حق‌تعالى او را داخل بهشت گرداند ، و در غسل او سى هزار ملك حاضر شوند كه استغفار از براى او كنند ، و مشايعت او نمايند تا قبرش با استغفار ، و چون در لحدش گذارند آن ملائكه را در ميان قبرش ساكن گرداند ، و عبادت الهى كنند ، و ثواب عبادت ايشان از او باشد ، و قبرش را فراخ كنند تا چشم كار كند ، و او را ايمن گردانند از فشار قبر ، و پيوسته از قبر او نور ساطع باشد تا اطراف آسمان ؛ تا وقتى كه از قبر بيرون آيد .\r\nپس چون حق‌تعالى او را از قبر بيرون آورد ، آن سى هزار ملك با او باشند ، و مشايعت او نمايند ، و با او سخن گويند ، و بر رويش خنده كنند ، و به هر چيزى او را بشارت دهند تا او را از صراط و ميزان بگذرانند ، و او را در مقام قرب به محلّى بدارند كه هيچ خلقى قربش از او بيشتر نباشد ، مگر ملائكهء مقرّب و پيغمبران مرسل ، و او با پيغمبران بايستد نزد حق‌تعالى .\r\nو هنگامى كه مردم اندوه داشته باشند او اندوه نداشته باشد ، و در حالتى كه مردم جزع نمايند او جزع نكند ، پس پروردگار عالم به او خطاب فرمايد : اى بندهء من هركه را خواهى شفاعت كن كه شفاعت تو را قبول مىنمايم ، و هر سؤالى كه خواهى از من بكن كه سؤالت را رد نمىكنم ، پس او شفاعت كند و خدا قبول\r\n\r\n\r\n","description":"","footnote":"\r\n( 1 ) بحار الانوار 95 / 51 ح 5 .\r\n","page_name":" 250 ","page_number":250},
  {"content":"\r\n\r\nنمايد ، و او سؤال كند و خدا عطا فرمايد ، و ديگران را حساب كنند و او را حساب نكنند ، و با ديگران در مقام حسابش باز ندارند ، و مذلّت و خوارى در آن صحرا به او نرسد ، و به هيچ گناهى از گناهان او را نگيرند ، پس نامهء خود را بگيرد و به جانب بهشت روان شود ، پس مردم تعجّب كنند كه سبحان اللّه اين بنده را هيچ گناهى نبوده ، و از رفيقان پيغمبر آخرالزمان صلّى اللّه عليه و آله باشد « 1 » .\r\nو به سند معتبر از حضرت امام محمّد باقر عليه السّلام منقول است : هركه در عمر خود يك مرتبه سورهء يس بخواند ، حق‌تعالى به عدد هر خلقى كه در دنياست ، و هر خلقى كه در آخرت است ، و هر خلقى كه در آسمان است ، به عدد هريك از ايشان دو هزار حسنه از براى او بنويسد ، و دو هزار گناه از او محو فرمايد : و به فقر و قرض و خانه فرود آمدن و به تعب و مشقّت و ديوانگى و خوره و وسواس و دردهاى ضرر رساننده مبتلا نشود ، و حق‌تعالى سكرات و اهوال مرگ را از او تخفيف دهد ، و خود قبض روح او نمايد ، و ضامن شود از براى او فراخى روزى را ، و در قيامت او را شاد گرداند ، و چندان ثواب به او كرامت فرمايد كه او راضى شود ، و حق‌تعالى فرمايد به ملائكهء آسمانها و زمين كه : من از فلان بنده راضى شدم براى او استغفار نمائيد « 2 » .\r\nو به سند ديگر منقول است كه : شخصى به خدمت حضرت امام رضا عليه السّلام از بواسير شكايت نمود ، حضرت فرمود : يس را با عسل بنويس و حل كن و بخور « 3 » .\r\nو در حديث ديگر از حضرت صادق عليه السّلام منقول است كه : از براى دفع لكهاى\r\n\r\n\r\n","description":"","footnote":"\r\n( 1 ) بحار الانوار 92 / 288 - 289 ح 1 .\r\n( 2 ) بحار الانوار 92 / 289 - 290 ح 2 .\r\n( 3 ) بحار الانوار 95 / 82 ح 2 .\r\n","page_name":" 251 ","page_number":251},
  {"content":"\r\n\r\nسفيد و برص كه در بدن به هم رسد سورهء يس را به عسل بنويسند و بياشامند « 1 » .\r\nسورة الصافّات : از امام صادق عليه السّلام منقول است : هركه سورهء صافّات را در هر روز جمعه بخواند ، پيوسته از جميع آفتها و بلاها محفوظ باشد ، و در دنيا روزيش فراخ باشد ، و به بدن و مال و فرزندانش مكروهى نرسد ، نه از شيطان مردودى و نه از جبّار معاندى ، و اگر در آن روز و در آن شب بميرد حق‌تعالى او را شهيد بميراند ، و شهيد مبعوث كند ، و با شهيدان او را داخل بهشت گرداند ، و در درجهء شهيدان او را جا دهد « 2 » .\r\nو به سند معتبر از سليمان جعفرى منقول است كه : حضرت امام موسى عليه السّلام به فرزند خود قاسم فرمود : برخيز اى فرزند و بر بالاى سر برادرت سورهء   « وَ الصَّافَّاتِ صَفًّا »   را بخوان تا تمام كنى ، او شروع به خواندن كرد چون به آيه  أَ هُمْ أَشَدُّ خَلْقاً أَمْ مَنْ خَلَقْنا  رسيد قبض روحش شد ، چون جامه بر روى ميّت كشيدند و بيرون آمدند ، يعقوب بن جعفر به حضرت عرض كرد : ما چنين مىدانستيم كه براى آسانى جان كندن سورهء يس مىبايد خواند ، شما فرموديد و الصافّات بخوان ، حضرت فرمود : و الصافّات را بر سر هركس كه به شدّت جان كندن گرفتار باشد بخوانند حق‌تعالى راحتش را نزديك مىگرداند « 3 » .\r\nو به سند معتبر از حضرت امير المؤمنين صلوات اللّه عليه منقول است : هركه از گزيدن عقرب ترسد اين آيه را بخواند    سَلامٌ عَلى نُوحٍ فِي الْعالَمِينَ * إِنَّا كَذلِكَ نَجْزِي الْمُحْسِنِينَ * إِنَّهُ مِنْ عِبادِنَا الْمُؤْمِنِينَ    « 4 » .\r\n\r\n\r\n","description":"","footnote":"\r\n( 1 ) بحار الانوار 95 / 80 ح 5 .\r\n( 2 ) بحار الانوار 92 / 296 ح 1 .\r\n( 3 ) فروع كافى 3 / 126 ح 5 .\r\n( 4 ) تفسير نور الثقلين 4 / 405 ح 38 .\r\n","page_name":" 252 ","page_number":252},
  {"content":"\r\n\r\nو به سند معتبر از حضرت امير المؤمنين عليه السّلام منقول است : كسى كه خواهد او را در قيامت اجر وافى و ثوابى كامل بدهند ، بعد از هر نماز اين آيه را بخواند    سُبْحانَ رَبِّكَ رَبِّ الْعِزَّةِ عَمَّا يَصِفُونَ * وَ سَلامٌ عَلَى الْمُرْسَلِينَ * وَ الْحَمْدُ لِلَّهِ رَبِّ الْعالَمِينَ    « 1 » .\r\nو در حديث ديگر وارد شده است : از هر مجلسى كه برخيزند اين آيه را بخوانند كفارهء گناهان اهل آن مجلس مىگردد « 2 » .\r\nسورة ص : از حضرت امام محمّد باقر عليه السّلام منقول است : هركه سوره ص را در شب جمعه بخواند ، حق‌تعالى از خير دنيا و آخرت آن‌قدر به او عطا فرمايد كه به احدى از خلق عطا نفرموده باشد ، مگر به پيغمبر مرسلى يا ملك مقرّبى ، و او را داخل بهشت گرداند ، و هركه را او خواهد از اهل خانه‌اش حتّى خادم كه او را خدمت مىكرده است « 3 » .\r\nسورة الزمر : از امام صادق عليه السّلام منقول است : هركه سورهء زمر را بخواند ، حق‌تعالى شرف دنيا و آخرت به او كرامت فرمايد ، و او را عزيز گرداند بىمال و خويشان ، به حدّى كه هركه او را بيند از او مهابتى در دلش به هم رسد ، و بدنش را بر آتش جهنّم حرام گرداند ، و در بهشت از براى او هزار شهر بنا كند كه در هر شهرى هزار قصر باشد ، و در هر قصرى صد حوريّه ، و از چشمه‌ها و حوران و درختان و ميوه‌ها آنچه در قرآن وصف فرموده به او كرامت فرمايد « 4 » .\r\nسورة المؤمن : از امام محمّد باقر عليه السّلام منقول است : هركه سورهء حم مؤمن را در هر شب بخواند ، خدا گناهان گذشته و آيندهء او را بيامرزد ، و ايمان را از او سلب\r\n\r\n\r\n","description":"","footnote":"\r\n( 1 ) نور الثقلين 4 / 441 ح 134 .\r\n( 2 ) اصول كافى 2 / 496 ح 3 .\r\n( 3 ) بحار الانوار 92 / 297 ح 1 .\r\n( 4 ) بحار الانوار 92 / 297 ح 1 .\r\n","page_name":" 253 ","page_number":253},
  {"content":"\r\n\r\nننمايد ، و آخرت او را بهتر از دنيا گرداند براى او « 1 » .\r\nسورة السجدة : از امام صادق عليه السّلام منقول است : هركه سورهء حم سجده را بخواند ، حق‌تعالى در قيامت او را نورى عطا فرمايد آن‌قدر كه چشم كار كند ، و او را سرور و شادى در آن روز كرامت فرمايد ، و در دنيا به حالى باشد كه ديگران آرزوى حال او كنند « 2 » .\r\nسورة الشورى : از امام صادق عليه السّلام منقول است : هركه مداومت نمايد بر تلاوت سورهء حم عسق ، چون در قيامت مبعوث شود روى او مانند برف سفيد باشد ، و مانند آفتاب نورانى باشد ، و چون به نزد عرش آيد حق‌تعالى فرمايد : اى بندهء مؤمن مداومت نمودى بر قرائت حم عسق و نمىدانستى چه ثواب دارد ، اگر منزلت آن سوره و ثوابش را مىدانستى هرگز از خواندن آن ملول نمىشدى ، و اكنون جزاى خود را خواهى دانست ، اى ملائكه او را داخل بهشت گردانيد ، و از براى او قصرى مقرّر ساخته‌ام از ياقوت سرخ ، و درها و كنگره‌ها و درجه‌هايش از ياقوت سرخ است ، و از لطافت از اندرون بيرون را مىتوان ديد ، و از بيرون اندرون را مىتوان ديد ، و در آن قصر دختران باكرهء جوان از حورالعين و هزار كنيز و هزار غلام از پسران گوشواره در گوش پيوسته در حسن پاينده به او عطا كرده‌ام « 3 » .\r\nسورة الزخرف : از حضرت امام محمّد باقر عليه السّلام منقول است : هركه مداومت نمايد بر قرائت سورهء حم زخرف ، خدا او را در قبر از جانوران زمين و از فشار قبر ايمن گرداند ، و چون او را به مقام حساب بياورند آن سوره بيايد و به امر الهى او را\r\n\r\n\r\n","description":"","footnote":"\r\n( 1 ) بحار الانوار 92 / 298 ح 21 .\r\n( 2 ) بحار الانوار 92 / 298 ح 1 .\r\n( 3 ) بحار الانوار 92 / 298 ح 1 .\r\n","page_name":" 254 ","page_number":254},
  {"content":"\r\n\r\nداخل بهشت گرداند « 1 » .\r\nسورة الدخان : از حضرت امام محمّد باقر عليه السّلام منقول است : هركه سورهء دخان را در نمازهاى واجب و سنّت بخواند ، حق‌تعالى او را در زمرهء ايمنان مبعوث گرداند ، و او را در سايهء عرش خود جا دهد ، و حساب او را آسان كند ، و نامهء او را به دست راست او دهد « 2 » .\r\nو به سند معتبر منقول است : شخصى به حضرت امام محمّد باقر عليه السّلام عرض نمود چگونه شب قدر را بشناسم ؟ فرمود : چون ماه رمضان بيايد هر شب صد مرتبه سورهء دخان را بخوان ، و چون شب بيست و سوّم شود تصديق خواهى كرد به آنچه سؤال نمودى « 3 » .\r\nسورة الجاثية : از امام صادق عليه السّلام منقول است : هركه سورهء جاثيه را بخواند ، ثوابش آن است كه جهنّم را نبيند ، و آواز و خروشش را نشنود ، و با رسول خدا صلّى اللّه عليه و آله بوده باشد « 4 » .\r\nسورة أحقاف : از حضرت صادق عليه السّلام منقول است : هركه در هر شب يا هر جمعه سورهء احقاف را بخواند ، در دنيا خوفى به او نرسد ، و از فزع روز قيامت ايمن گردد « 5 » .\r\nو از حضرت صادق عليه السّلام منقول است كه : سوره‌هاى حم رياحين بهشتند ، پس چون توفيق خواندن آنها بيابيد خدا را حمد و شكر و سپاس بسيار كنيد كه توفيق\r\n\r\n\r\n","description":"","footnote":"\r\n( 1 ) بحار الانوار 92 / 299 ح 1 .\r\n( 2 ) بحار الانوار 92 / 299 ح 1 .\r\n( 3 ) نور الثقلين 4 / 620 ح 6 .\r\n( 4 ) بحار الانوار 92 / 301 ح 1 .\r\n( 5 ) بحار الانوار 92 / 301 ح 1 .\r\n","page_name":" 255 ","page_number":255},
  {"content":"\r\n\r\nتلاوت آنها به شما كرامت فرموده است ، به درستى كه بنده‌اى كه از خواب برخيزد و در نماز حم بخواند ، از دهانش نسيمى خوشبوتر از مشك خوش‌بو و عنبر بيرون آيد ، و حق‌تعالى رحم مىكند تلاوت‌كننده و خوانندهء اين سوره‌ها را ، و رحم مىكند همسايگان و آشنايان و مصاحبان و خويشان او را در قيامت و عرش و كرسى ، و ملائكهء مقرّب از براى او استغفار مىنمايند « 1 » .\r\nسورة محمّد صلّى اللّه عليه و آله : از حضرت صادق عليه السّلام منقول است : هركه سورهء الذين كفروا را بخواند گناه نكند ، و در دين خود هرگز شك بهم نرساند ، و به فقر هرگز مبتلا نشود ، و هرگز از پادشاهى خوفى به او نرسد ، و هميشه از شكّ و كفر محفوظ باشد تا بميرد ، و چون بميرد حق‌تعالى هزار ملك به قبر او فرستد كه نماز كنند ، و ثواب نماز ايشان از او باشد ، و چون از قبر بيرون آيد آن هزار ملك او را مشايعت نمايند تا او را به محلّ ايمنان از خوفهاى قيامت بدارند ، و در امان خدا و رسول باشد « 2 » .\r\nسورة الفتح : از حضرت صادق عليه السّلام منقول است كه : حفظ نمائيد اموال و زنان و بنده‌هاى خود را به خواندن سورهء انا فتحنا ، البتّه كسى كه بر خواندن اين سوره مداومت نمايد در روز قيامت منادى از جانب ربّ العزّه او را ندائى كند كه همهء خلايق بشنوند كه : تو از بندگان مخلص مائى ، اى ملائكه او را ملحق گردانيد به بندگان شايستهء من ، و او را داخل بهشت كنيد ، و از شراب سر به مهر بهشت كه به كافور ممزوج است به او بخورانيد « 3 » .\r\nسورة الحجرات : از امام صادق عليه السّلام منقول است : هركه سورهء حجرات را بخواند در هر شبى يا در هر روزى ، در بهشت از جماعتى باشد كه به زيارت رسول صلّى اللّه عليه و آله\r\n\r\n\r\n","description":"","footnote":"\r\n( 1 ) بحار الانوار 92 / 301 - 302 ح 1 .\r\n( 2 ) بحار الانوار 92 / 303 ح 1 .\r\n( 3 ) بحار الانوار 92 / 303 ح 1 .\r\n","page_name":" 256 ","page_number":256},
  {"content":"\r\n\r\nمشرّف مىشوند « 1 » .\r\nسورة ق : از حضرت امام محمّد باقر عليه السّلام منقول است : هركه مداومت نمايد سوره ق را در نمازهاى واجب و سنّت ، خدا روزى او را فراخ گرداند ، و نامه‌اش را به دست راست او دهد ، و او را حساب آسان بكند « 2 » .\r\nسورة الذاريات : از امام صادق عليه السّلام منقول است : هركه سورهء ذاريات را در روز يا در شب بخواند ، خدا امر معيشت او را به اصلاح آورد ، و وسعت دهد روزى او را ، و منوّر گرداند قبر او را به چراغى كه نور بخشد تا روز قيامت « 3 » .\r\nسورة الطور : از امام محمّد باقر عليه السّلام و امام جعفر صادق عليه السّلام منقول است : هركه سورهء طور را بخواند ، حق‌تعالى خير دنيا و آخرت را براى او جمع نمايد « 4 » .\r\nسورة النجم : از حضرت از حضرت صادق عليه السّلام منقول است : هركه سورهء نجم را در هر شب يا در هر روز بخواند ، در ميان مردم به خير و نام نيك تعيّش نمايد ، و گناهانش آمرزيده شود ، و محبوب دلهاى مردم گردد « 5 » .\r\nسورة اقتربت : از حضرت صادق عليه السّلام منقول است : هركه سورهء اقتربت الساعة را بخواند ، چون از قبر بيرون آيد بر ناقه‌اى از ناقه‌هاى بهشت سوار شود « 6 » .\r\nسورة الرحمن : از حضرت صادق عليه السّلام منقول است كه : ترك مكنيد قرائت سورهء رحمان را و خواندن آن را در نماز ، به درستى كه اين سوره در دل منافقان قرار نمىگيرد ، و حق‌تعالى اين سوره را در روز قيامت به بهترين صورتها در نهايت\r\n\r\n\r\n","description":"","footnote":"\r\n( 1 ) بحار الانوار 92 / 303 ح 1 .\r\n( 2 ) بحار الانوار 92 / 304 ح 1 .\r\n( 3 ) بحار الانوار 92 / 304 ح 1 .\r\n( 4 ) بحار الانوار 92 / 304 ح 1 .\r\n( 5 ) بحار الانوار 92 / 305 ح 1 .\r\n( 6 ) بحار الانوار 92 / 305 ح 1 .\r\n","page_name":" 257 ","page_number":257},
  {"content":"\r\n\r\nخوشبوئى به صحراى محشر حاضر مىگرداند ، و مىآيد در محلّ قرب و كرامت مىايستد ، حق‌تعالى به او خطاب مىفرمايد كه : كى در زندگانى دنيا تو را در نماز مىخواند ، و مداومت مىنمود خواندن تو را ؟ مىگويد : خداوندا فلان و فلان ، پس حق‌تعالى روهاى ايشان را سفيد مىگرداند ، و مىفرمايد : هركه را خواهيد شفاعت نمائيد ، ايشان آن‌قدر كه خواهند شفاعت مىنمايند ، پس به ايشان مىگويند : داخل بهشت شويد و در هرجا كه خواهيد ساكن شويد « 1 » .\r\nو به سند معتبر از آن حضرت منقول است كه : مستحبّ است بعد از نماز صبح در روز جمعه سورهء الرحمن را بخوانى ، و هر مرتبه كه بگوئى فبأيّ آلاء ربّكما تكذّبان ، بگوئى لا بشيء من آلائك ربّ اكذب « 2 » .\r\nو در حديث معتبر ديگر فرمود : هركه سورهء الرحمن را بخواند ، در هر مرتبه كه بگويد فبأيّ آلاء ربّكما تكذّبان ، بگويد لا بشيء من آلائك ربّ اكذّب ، اگر در شب بخواند و در آن شب بميرد شهيد مرده باشد ، و اگر در روز بخواند و در آن روز بميرد شهيد مرده باشد « 3 » .\r\nسورة الواقعة : از حضرت صادق عليه السّلام منقول است : هركه در هر شب جمعه سورهء واقعه را بخواند خدا او را دوست دارد ، و مردم را دوست او گرداند ، و در دنيا بدحالى و فقر و احتياج نبيند ، و به هيچ آفتى و بلائى مبتلا نشود ، و از رفقاى حضرت امير المؤمنين عليه السّلام باشد ، و اين سوره مخصوص آن حضرت است « 4 » .\r\nو به سند معتبر ديگر از آن حضرت منقول است : هركه مشتاق بهشت و وصف\r\n\r\n\r\n","description":"","footnote":"\r\n( 1 ) بحار الانوار 92 / 306 ح 1 .\r\n( 2 ) بحار الانوار 92 / 306 ح 3 .\r\n( 3 ) بحار الانوار 92 / 306 ح 2 .\r\n( 4 ) بحار الانوار 92 / 307 ح 1 .\r\n","page_name":" 258 ","page_number":258},
  {"content":"\r\n\r\nآن باشد سورهء اذا وقعت را بخواند ، و هركه خواهد وصف جهنّم را ملاحظه نمايد سورهء الم سجده را بخواند « 1 » .\r\nو به سند صحيح از امام محمّد باقر عليه السّلام منقول است : هركه سورهء واقعه را هر شب پيش از آنكه بخوابد بخواند ، در قيامت روى او مانند ماه شب چهارده نورانى باشد « 2 » .\r\nو به سند معتبر از اسماعيل بن عبد الخالق منقول است كه حضرت صادق عليه السّلام فرمود : پدرم بعد از نماز خفتن دو ركعت نماز نشسته مىكردند ، و در آن صد آيه مىخواندند ، و مىفرمودند : هركه اين دو ركعت را بكند ، و صد آيه در اين دو ركعت بخواند او را در آن شب از غافلان ننويسند ، اسماعيل گفت : حضرت امام محمّد باقر عليه السّلام در اين دو ركعت و تيره سورهء اذا وقعت و قل هو اللّه احد مىخواندند « 3 » .\r\nسورة الحديد و المجادلة : از امام صادق عليه السّلام منقول است : هركه سورهء حديد و مجادله را در نماز فريضه بخواند و مداومت نمايد ، خدا او را عذاب نكند ، و در خودش و اهلش بدحالى و احتياج نبيند « 4 » .\r\nسورة الحشر : از حضرت رسول صلّى اللّه عليه و آله منقول است : هركه سورهء حشر را بخواند ، جميع خلق خدا از بهشت و دوزخ و عرش و كرسى و حجب و آسمانهاى هفت‌گانه و زمين‌هاى هفت‌گانه و هوا و باد و مرغان و درختان و كوهها و آفتاب و ماه و ملائكه همه بر او صلوات فرستند ، و از براى او استغفار كنند ، و اگر در آن روز يا در آن شب\r\n\r\n\r\n","description":"","footnote":"\r\n( 1 ) بحار الانوار 92 / 307 ح 2 .\r\n( 2 ) بحار الانوار 92 / 307 ح 3 .\r\n( 3 ) بحار الانوار 87 / 108 ح 5 .\r\n( 4 ) بحار الانوار 92 / 307 ح 1 .\r\n","page_name":" 259 ","page_number":259},
  {"content":"\r\n\r\nبميرد با شهادت مرده باشد « 1 » .\r\nسورة الممتحنة : از حضرت على بن الحسين عليهما السّلام منقول است : هركه سورهء ممتحنه را در نمازهاى واجب و سنّت بخواند ، خدا دل او را به ايمان امتحان نمايد ، و ديده‌اش را نور بدهد ، و خود و فرزندانش به ديوانگى و فقر مبتلا نشوند « 2 » .\r\nسورة الصف : از حضرت امام محمّد باقر عليه السّلام منقول است : هركه مداومت نمايد بر خواندن سورهء صف در نمازهاى واجب و سنّت ، خدا او را در صفّ ملائكه و انبياء جا دهد « 3 » .\r\nسورة الجمعة و المنافقين : از امام صادق عليه السّلام منقول است : واجب و لازم است بر هركه از شيعهء ما باشد كه در نماز شام و خفتن شب جمعه سبّح اسم ربّك الأعلى بخواند ، و در نماز ظهر سورهء جمعه و منافقين بخواند ، و چون چنين كند چنان باشد كه به عمل حضرت رسول صلّى اللّه عليه و آله عمل نموده باشد ، و ثواب او نزد خدا بهشت باشد « 4 » .\r\nسورة التغابن : از حضرت صادق عليه السّلام منقول است : هركه سورهء تغابن را در نماز واجبى بخواند ، آن سوره در روز قيامت شفيع او باشد ، و گواه عادلى باشد كه شهادت دهد براى او نزد كسى كه شهادت او را قبول فرمايد ، و از او جدا نشود تا او را داخل بهشت گرداند « 5 » .\r\n\r\n\r\n","description":"","footnote":"\r\n( 1 ) بحار الانوار 92 / 308 ح 1 .\r\n( 2 ) بحار الانوار 92 / 310 ح 1 .\r\n( 3 ) بحار الانوار 92 / 310 ح 1 .\r\n( 4 ) بحار الانوار 92 / 311 ح 1 .\r\n( 5 ) بحار الانوار 92 / 312 ح 1 .\r\n","page_name":" 260 ","page_number":260},
  {"content":"\r\n\r\nو از حضرت امام محمّد باقر عليه السّلام منقول است : هركه سوره‌هاى مسبّحات را همه شب پيش از خواب بخواند ، نميرد تا قائم عليه السّلام را ادراك نمايد ، و اگر بميرد او را در جوار حضرت رسول صلّى اللّه عليه و آله جا دهند « 1 » .\r\nسورة الطلاق و التحريم : از امام صادق عليه السّلام منقول است : هركه سورهء طلاق و تحريم را در نماز واجبى بخواند ، خدا او را در قيامت پناه دهد از خوف و اندوه ، و از آتش جهنّم عافيت يابد ، و او را داخل بهشت گرداند به سبب تلاوت كردن و محافظت نمودن حرمت اين دو سوره ؛ زيرا كه اين دو سوره از حضرت رسول صلّى اللّه عليه و آله‌اند « 2 » .\r\nسورة الملك : از امام صادق عليه السّلام منقول است : هركه سورهء تبارك الذي بيده الملك را در شب در نماز واجب پيش از خواب بخواند ، پيوسته در امان الهى باشد تا صبح شود ، و روز قيامت در امان الهى باشد تا داخل بهشت شود « 3 » .\r\nو به سند معتبر از حضرت امام محمّد باقر عليه السّلام منقول است : سورهء ملك مانعه است كه عذاب قبر را منع مىكند ، و نامش در تورات سورة الملك است ، و هركه در شب بخواند بسيار عبادت و تلاوت كرده و نيكو كرده است ، و در آن شب او را از غافلان ننويسند ، و به درستى كه من در نماز و تيره بعد از نماز خفتن نشسته مىخوانم ، و پدرم در روز و شب هر دو مىخواند ، و هركه اين سوره را بخواند چون نكير و منكر به قبر او درآيند چون از جانب پاهايش بيايند پاهايش به ايشان بگويند شما را از جانب ما راهى نيست ؛ زيرا كه اين بنده هر شب و روز بر ما مىايستاد و سورهء ملك را مىخواند ، و چون از جانب شكمش بيايند شكمش به ايشان خطاب\r\n\r\n\r\n","description":"","footnote":"\r\n( 1 ) بحار الانوار 92 / 312 ح 1 .\r\n( 2 ) بحار الانوار 92 / 312 ح 1 .\r\n( 3 ) بحار الانوار 92 / 313 ح 1 .\r\n","page_name":" 261 ","page_number":261},
  {"content":"\r\n\r\nنمايد كه شما را از جانب من راهى نيست ؛ زيرا كه اين بنده هر شب و روز سورهء ملك را تلاوت مىنمود و بر من جارى مىساخت « 1 » .\r\nسورة ن و القلم : از امام صادق عليه السّلام منقول است : هركه سورهء ن و القلم را در فريضه يا نافله بخواند ، خدا او را ايمن گرداند ، و هرگز به فقر مبتلا نشود ، و چون بميرد او را از فشار قبر نجات دهد « 2 » .\r\nسورة الحاقّة : از حضرت صادق عليه السّلام منقول است كه : بسيار بخوانيد سورهء حاقّه را ، به درستى كه خواندنش در فرايض و نوافل از ايمان به خدا و رسول است ؛ زيرا كه اين سوره در واقعهء حضرت امير المؤمنين عليه السّلام و معاويه عليه اللعنه نازل شده است ، و هركه اين سوره را بخواند ايمان از او بر طرف نشود تا هنگام مردن « 3 » .\r\nسورة المعارج : از امام صادق عليه السّلام منقول است كه : بسيار بخوانيد سورهء سئل سائل را ، هركه اين سوره را بسيار بخواند حق‌تعالى در قيامت از هيچ گناه او سؤال ننمايد ، و او را در بهشت با رسول خدا صلّى اللّه عليه و آله ساكن گرداند « 4 » .\r\nسورة نوح : از حضرت صادق عليه السّلام منقول است : هركه ايمان به خدا و به خواندن قرآن دارد ، بايد سورهء نوح را ترك ننمايد ، زيرا هر بنده‌اى كه اين سوره را از براى خدا در نماز واجبى و سنّتى بخواند ، خدا او را در مساكن نيكوكاران ساكن گرداند ، و سه بهشت ديگر او را كرامت فرمايد ، و دويست حوريّه و چهار هزار زن به او تزويج فرمايد « 5 » .\r\n\r\n\r\n","description":"","footnote":"\r\n( 1 ) اصول كافى 2 / 633 ح 26 .\r\n( 2 ) بحار الانوار 92 / 316 ح 1 .\r\n( 3 ) بحار الانوار 92 / 317 ح 1 .\r\n( 4 ) بحار الانوار 92 / 317 ح 1 .\r\n( 5 ) بحار الانوار 92 / 317 ح 1 .\r\n","page_name":" 262 ","page_number":262},
  {"content":"\r\n\r\nسورة الجنّ : از امام صادق عليه السّلام منقول است : هركه سورهء جن را بسيار بخواند ، در دنيا از چشم جنّيان و دميدنها و سحر و مكر ايشان محفوظ باشد ، و در بهشت از رفقاى حضرت رسول صلّى اللّه عليه و آله باشد « 1 » .\r\nسورة المزمل : از حضرت صادق عليه السّلام منقول است : هركه سورهء مزمّل را در نماز خفتن بخواند يا در نماز شب بخواند ، شب و روز و آن سوره هر سه شاهد و گواه او باشند در قيامت ، و خدا او را به زندگانى نيكو زنده دارد ، و به مردن نيكو بميراند « 2 » .\r\nسورة المدثّر : از حضرت امام محمّد باقر عليه السّلام منقول است : هركه در نماز واجب سورهء مدثّر را بخواند ، بر خدا لازم است كه او را در جوار حضرت رسول صلّى اللّه عليه و آله جا دهد ، و در زندگانى دنيا هرگز شقاوت او را درنيابد « 3 » .\r\nسورة لا اقسم : از حضرت صادق عليه السّلام منقول است : هركه مداومت نمايد بر سورهء لا اقسم و به آن عمل نمايد ، خدا او را با رسولش صلّى اللّه عليه و آله محشور گرداند به بهترين صورتها ، و آن حضرت او را بشارت فرمايد و بر رويش خندند تا از صراط و ميزان بگذرد « 4 » .\r\nسورة الدهر : از امام محمّد باقر عليه السّلام منقول است : هركه سورهء هل اتى على الانسان را در هر صبح پنج‌شنبه بخواند ، خدا به او هشتصد دختر باكره و چهار هزار زن و حور العين كرامت فرمايد ، و با حضرت رسول صلّى اللّه عليه و آله باشد « 5 » .\r\n\r\n\r\n","description":"","footnote":"\r\n( 1 ) بحار الانوار 92 / 318 ح 1 .\r\n( 2 ) بحار الانوار 92 / 318 ح 1 .\r\n( 3 ) بحار الانوار 92 / 318 ح 1 .\r\n( 4 ) بحار الانوار 92 / 319 ح 1 .\r\n( 5 ) بحار الانوار 92 / 319 ح 1 .\r\n","page_name":" 263 ","page_number":263},
  {"content":"\r\n\r\nو به سند معتبر از على بن عمر منقول است كه : به خدمت حضرت امام على النقى عليه السّلام رفتم در روز سه‌شنبه ، حضرت فرمود : ديروز تو را نديدم ، گفتم :\r\nنخواستم كه روز دوشنبه حركت كنم ، فرمود : هركه خواهد كه خدا او را از شرّ روز دوشنبه نگاه دارد ، بايد در ركعت اوّل نماز صبح آن روز سورهء هل اتى على الانسان بخواند ، چنان كه حق‌تعالى در آن سوره مىفرمايد كه خدا ايشان را نگاه داشت از شرّ آن روز ، و به استقبال ايشان فرستاد نصرت و خوشحالى و سرور و شادى را « 1 » .\r\nو در حديث رجا بن ضحاك وارد شده است كه : حضرت امام رضا عليه السّلام در صبح روز دوشنبه در ركعت اوّل سورهء هل اتى على الانسان مىخواندند ، و در ركعت دوّم سوره هل أتيك حديث الغاشيه « 2 » .\r\nسورة و المرسلات و عمّ و النازعات : از امام صادق عليه السّلام منقول است : هركه سورهء و المرسلات را بخواند ، حق‌تعالى ميان او و حضرت رسول صلّى اللّه عليه و آله آشنائى بيندازد ، و هركه هر روز سورهء عمّ يتسائلون را بخواند از دنيا نرود تا توفيق زيارت كعبه را بيابد ، و هركه سورهء نازعات را بخواند نميرد مگر سيراب ، و مبعوث نشود مگر سيراب ، و داخل بهشت نشود مگر سيراب « 3 » .\r\nسورة عبس و كوّرت : از امام صادق عليه السّلام منقول است : هركه سورهء عبس و تولّى و سورهء اذا الشمس كوّرت را بخواند در حفظ الهى باشد از خيانت ، و در سايهء كرامت و مرحمت الهى باشد تا زنده باشد « 4 » .\r\nسورة الانفطار و المطفّفين و الانشقاق : از امام صادق عليه السّلام منقول است : هركه\r\n\r\n\r\n","description":"","footnote":"\r\n( 1 ) نور الثقلين 5 / 467 ح 4 .\r\n( 2 ) عيون اخبار الرضا 2 / 182 .\r\n( 3 ) بحار الانوار 92 / 319 - 320 ح 1 .\r\n( 4 ) بحار الانوار 92 / 320 ح 1 .\r\n","page_name":" 264 ","page_number":264},
  {"content":"\r\n\r\nسوره اذا السماء انفطرت و سورهء اذا السماء انشقّت را در فريضه و نافله بسيار بخواند ، و خدا هيچ حاجت او را رد ننمايد ، و او را هيچ مانعى از خدا دور نگرداند در آخرت ، و پيوسته او نظر به كرامتهاى الهى نمايد ، و خدا نظر رحمت به او بدارد تا از حساب خلايق فارغ شود « 1 » .\r\nو به سند ديگر از آن حضرت منقول است : هركه در نماز واجب سورهء ويل للمطفّفين بسيار خواند ، خدا در قيامت برات ايمنى از آتش جهنّم به او كرامت فرمايد ، و او را بىحساب به بهشت برد « 2 » .\r\nسورة البروج : از امام صادق عليه السّلام منقول است : هركه سورهء و السماء ذات البروج را در فرايض بخواند ، چون سورهء پيغمبران است حق‌تعالى او را در قيامت با پيغمبران و مرسلان و صالحان محشور گرداند ، و با ايشان او را باز دارد « 3 » .\r\nسورة الطارق : از امام صادق عليه السّلام منقول است : هركه سورهء و السماء و الطارق را در فرايض بخواند ، او را در قيامت نزد خدا قدر و منزلت عظيم بوده باشد ، و از رفقاى پيغمبران باشد در بهشت « 4 » .\r\nسورة الأعلى : از امام صادق عليه السّلام منقول است : هركه سوره سبّح اسم ربّك الأعلى را در فريضه يا نافله بخواند ، در روز قيامت به او گويند كه از هر در از درهاى بهشت كه مىخواهى داخل شو « 5 » .\r\nسورة الغاشية : از حضرت صادق عليه السّلام منقول است : هركه مداومت نمايد بر\r\n\r\n\r\n","description":"","footnote":"\r\n( 1 ) بحار الانوار 92 / 320 - 321 ح 1 .\r\n( 2 ) بحار الانوار 92 / 321 ح 1 .\r\n( 3 ) بحار الانوار 92 / 321 ح 1 .\r\n( 4 ) بحار الانوار 92 / 322 ح 1 .\r\n( 5 ) بحار الانوار 92 / 322 ح 1 .\r\n","page_name":" 265 ","page_number":265},
  {"content":"\r\n\r\nخواندن سورهء هل أتيك حديث الغاشيه در نماز واجب يا سنّت ، خدا او را فرو گيرد به رحمت دنيا و آخرت و روز قيامت برات ايمنى از عذاب به او كرامت فرمايد « 1 » .\r\nسورة الفجر : از امام صادق عليه السّلام منقول است كه : بخوانيد سورهء فجر را در نمازهاى فريضه و نافله كه آن سورهء امام حسين عليه السّلام است ، و هركه اين سوره را بخواند در بهشت در جوار آن حضرت باشد « 2 » .\r\nسورة البلد : از امام صادق عليه السّلام منقول است : هركه سورهء لا اقسم بهذا البلد را در نماز واجب بخواند ، در دنيا از جملهء صالحان معروف شود ، و در آخرت معروف گردد كه او را منزلت عظيم نزد حق‌تعالى هست ، و در قيامت از رفقاى پيغمبران و شهيدان و صالحان باشد « 3 » .\r\nسورة الشمس و الليل و الضحى و أ لم نشرح : از امام صادق عليه السّلام منقول است : هركه بسيار بخواند در روزى يا در شبى سورهء و الشمس و سورهء   وَ اللَّيْلِ إِذا يَغْشى   و سورهء و الضحى و أ لم نشرح را ، هر چيز كه نزد او حاضر باشند در قيامت براى او شهادت بدهند ، حتّى مو و پوست و گوشت و خون و عروق و عصبها و استخوانها و جميع اعضاى او ، و حق‌تعالى بفرمايد من شهادت شما را قبول كردم از براى بندهء خود ، اى ملائكه ببريد او را به بهشت ، و هرجا كه او اختيار نمايد به او عطا كنيد ، گوارا باد فضل و رحمت من از براى بندهء من « 4 » .\r\nسورة و التين : از امام صادق عليه السّلام منقول است : هركه سورهء و التين را در فرايض و\r\n\r\n\r\n","description":"","footnote":"\r\n( 1 ) بحار الانوار 92 / 323 ح 1 .\r\n( 2 ) بحار الانوار 92 / 323 - 324 ح 1 .\r\n( 3 ) بحار الانوار 92 / 324 ح 1 .\r\n( 4 ) بحار الانوار 92 / 324 ح 1 .\r\n","page_name":" 266 ","page_number":266},
  {"content":"\r\n\r\nنوافل خود بخواند ، عطا فرمايند از بهشت به او هرجا كه بپسندد « 1 » .\r\nسورة العلق : از امام صادق عليه السّلام مروى است : هركه در روز يا شب سورهء اقرأ باسم ربّك بخواند ، و در آن روز يا در آن شب بميرد ، چنان باشد كه شهيد مرده باشد ، و خدا او را با شهيدان محشور گرداند ، و چنان باشد كه در راه خدا در لشكر رسول صلّى اللّه عليه و آله جهاد كرده باشد « 2 » .\r\nسورة القدر : به سند معتبر از حضرت صادق عليه السّلام منقول است : هركه سوره انّا أنزلناه في ليلة القدر را بلند بخواند ، چنان باشد كه در راه خدا شهيد شده باشد ، و در خون خود دست و پا مىزند و هركه ده بار بخواند خدا هزار گناه از گناهان او را محو نمايد « 3 » .\r\nو به روايت ديگر از آن حضرت منقول است كه : هركه سورهء انّا أنزلناه را در نماز فريضه بخواند ، منادى از جانب حق‌تعالى او را ندا فرمايد : خدا گناهان گذشتهء تو را آمرزيد عمل را از سر بگير « 4 » .\r\nو به سند معتبر از حضرت امير المؤمنين صلوات اللّه عليه منقول است : هركه پيش از طلوع آفتاب قل هو اللّه أحد و انّا أنزلناه را بخواند ، در آن روز به گناهى مبتلا نشود هرچند شيطان سعى نمايد « 5 » .\r\nو به سند معتبر از حضرت امام موسى كاظم عليه السّلام منقول است : به درستى كه حق‌تعالى را در روز جمعه هزار نفحه و نسيم از رحمت خود هست ، هر بنده را آنچه\r\n\r\n\r\n","description":"","footnote":"\r\n( 1 ) بحار الانوار 92 / 326 ح 1 .\r\n( 2 ) بحار الانوار 92 / 326 ح 1 .\r\n( 3 ) بحار الانوار 92 / 327 ح 2 .\r\n( 4 ) بحار الانوار 92 / 327 ح 3 .\r\n( 5 ) نور الثقلين 5 / 615 ح 17 .\r\n","page_name":" 267 ","page_number":267},
  {"content":"\r\n\r\nخواهد از آن عطا مىفرمايد ، پس هركه سورهء انّا انزلناه في ليلة القدر را بعد از عصر روز جمعه صد مرتبه بخواند حق‌تعالى آن نفحهء رحمت را و مثل آن را به او عطا فرمايد « 1 » .\r\nو از حضرت صادق عليه السّلام منقول است كه : چون ماه مبارك رمضان درآيد هر شب هزار مرتبه سوره انّا أنزلناه را بخوان ، و چون بيست و سوّم شود دل خود را محكم بدار و گوشهاى خود را بگشا از براى شنيدن عجايب از آنچه خواهى ديد .\r\nو به سند معتبر از آن حضرت منقول است كه : اگر كسى در شب بيست و سوّم ماه مبارك رمضان سورهء انّا أنزلناه را هزار مرتبه بخواند ، چون صبح كند يقين او محكم و شديد شده باشد به اعتراف نمودن به چيزى كه مخصوص ماست از غرايب و فضايل ، و نيست اين مگر به سبب چيزى كه در خواب مشاهده نمايد « 2 » .\r\nو به سند معتبر از امام صادق عليه السّلام منقول است : هركه جامهء نوى ببرد ، و سورهء انّا أنزلناه را سى و شش مرتبه بخواند در هر مرتبه چون برسد به تنزّل الملائكه اندكى آب بردارد و بر جامه بپاشد پاشيدن سهلى ، پس دو ركعت نماز در آن جامه بكند و دعا كند ، در دعا بگويد : الحمد للّه الذي رزقني ما أتجمّل به في الناس و اواري به عورتي و اصلّي فيه لربّه و حمد الهى بكند ، پيوسته در فراخى نعمت باشد تا آن جامه كهنه شود « 3 » .\r\nو به سند معتبر منقول است كه چون حضرت امام رضا عليه السّلام جامهء نوى مىپوشيدند قدحى از آب مىطلبيدند ، و ده مرتبه سورهء انّا أنزلناه ، و ده مرتبه سورهء قل هو اللّه أحد ، و ده مرتبه سورهء قل يا أيّها الكافرون بر آن ظرف مىخواندند ، و\r\n\r\n\r\n","description":"","footnote":"\r\n( 1 ) بحار الانوار 92 / 327 ح 1 .\r\n( 2 ) مصباح شيخ طوسى ص 571 .\r\n( 3 ) بحار الانوار 91 / 383 ح 11 .\r\n","page_name":" 268 ","page_number":268},
  {"content":"\r\n\r\nبعد از آن آب را بر جامه مىپاشيدند ، و مىفرمودند : هركه پيش از پوشيدن جامه چنين كند پيوسته در فراخى عيش باشد مادام كه تارى از آن جامه باقى باشد « 1 » .\r\nو به سند معتبر از حضرت امير المؤمنين عليه السّلام منقول است كه : چون حق‌تعالى جامهء نوى به كسى عطا فرمايد ، بايد كه وضو بسازد ، و دو ركعت نماز بگذارد ، و در هر ركعتى سورهء حمد و آية الكرسى و   قُلْ هُوَ اللَّهُ أَحَدٌ   و   إِنَّا أَنْزَلْناهُ   بخواند ، بعد از آن حمد كند خداوندى را كه عورت او را به جامه پوشيده ، و او را در ميان مردم زينت بخشيده ، و بسيار بگويد لا حول و لا قوّة الّا باللّه ، و كسى كه چنين كند در آن جامه معصيت خدا نكند ، و از براى او استغفار نمايد ، و بر او دعا و ترحّم كند « 2 » .\r\nو در روايت ديگر وارد شده است : هركه قدحى برگيرد ، و آبى در آن قدح بريزد ، و سى و پنج مرتبه سورهء انّا أنزلناه را بر آن قدح بخواند ، و آب را بر جامهء خود بپاشد ، پيوسته در وسعت باشد تا آن جامه كهنه شود « 3 » .\r\nو به سند معتبر از حضرت صادق عليه السّلام منقول است كه : از براى عوذه از بلاها سبوى تازه مىگيرى و از آب پر مىكنى ، و سى مرتبه سورهء انّا انزلناه را بر آن سبوه مىخوانى ، پس آن سبو را مىآويزى و از آن آب مىخورى و وضو مىسازى ، و پيش از آنكه آبش تمام شود ديگر آب بر رويش مىريزى « 4 » .\r\nو به سند معتبر منقول است كه : شخصى به حضرت صادق عليه السّلام عرض كرد كه :\r\nهشت دختر مرا بهم رسيد ، و روى پسر تا حال نديده‌ام ، دعا فرما كه خدا مرا پسرى كرامت فرمايد ، حضرت فرمود كه : چون مىنشينى كه مشغول جماع شوى دست\r\n\r\n\r\n","description":"","footnote":"\r\n( 1 ) عيون اخبار الرضا 1 / 245 ح 91 .\r\n( 2 ) بحار الانوار 91 / 387 ح 21 .\r\n( 3 ) بحار الانوار 92 / 329 ح 10 .\r\n( 4 ) اصول كافى 2 / 624 ح 19 .\r\n","page_name":" 269 ","page_number":269},
  {"content":"\r\n\r\nراست خود را بر طرف راست ناف زن بگذار ، و هفت مرتبه سورهء انّا أنزلناه را بخوان ، و بعد از آن مشغول شو ، و چون حمل ظاهر شود در هر شب هر وقت كه از پهلو به پهلو گردى باز دست بر جانب راست نافش بگذار ، و هفت مرتبه آن سوره را بخوان ، آن شخص گفت چنين كردم هفت پسر از پى يكديگر خدا مرا روزى كرد « 1 » .\r\nو به سند معتبر منقول است از ابى عمرو كه گفت : بسيار حالم پريشان شد از فقر و احتياج ، به خدمت حضرت امام محمّد تقى عليه السّلام نوشتم حال خود را ، حضرت فرمود كه : مداومت كن بر قرائت سورهء انّا أرسلنا نوحا الى قومه ، من يك سال خواندم و اثرى نديدم ، بار ديگر به خدمت حضرت نوشتم حال خود را ، و عرض كردم كه از خواندن آن سوره نفعى به من نرسيد ، حضرت به من نوشتند : آن را كه يك سال خوانده‌اى كافى است ، الحال سورهء انّا انزلناه بخوان ، من چنين كردم بعد از اندك زمانى ابن ابى داود قرضم را ادا كرد ، و وظيفه براى من و عيالم مقرّر كرد ، و مرا وكيل كرد ، و به بصره فرستاد ، و پانصد درهم براى من مقرّرى قرار داد .\r\nو من از بصره نامه نوشتم به خدمت حضرت امام على نقى عليه السّلام و به على بن مهزيار دادم و فرستادم ، و در آن نامه نوشتم كه به پدرت حال خود را عرض كردم ، و به من چنين نوشتند و عمل كردم ، و حالم خوب شده است ، مىخواهم بفرمائيد آيا اكتفا كنم در خواندن سورهء انّا انزلناه در نمازهاى واجب و سنّت يا در غير نماز هم مىبايد خواند ، اندازه و قدرش را بفرمائى كه چه مقدار مىبايد خواند ؟ حضرت نوشتند كه : هيچ سوره از قرآن را ترك مكن نه كوچك و نه بزرگ ، و از خواندن انا انزلناه در شبانه‌روزى صد مرتبه كافى است « 2 » .\r\n\r\n\r\n","description":"","footnote":"\r\n( 1 ) بحار الانوار 104 / 86 ح 50 .\r\n( 2 ) بحار الانوار 92 / 328 ح 7 و 86 / 80 ح 7 .\r\n","page_name":" 270 ","page_number":270},
  {"content":"\r\n\r\nو به سند متبر از حضرت امام موسى كاظم عليه السّلام منقول است : هركه ده مرتبه بعد از نماز عصر سورهء انّا انزلناه بخواند ، مثل اعمال جميع خلايق از ثواب به او كرامت مىفرمايند « 1 » .\r\nو به سند معتبر منقول است كه : حضرت امام محمّد تقى عليه السّلام چون در ماه تازه داخل مىشدند ، در روز اوّل ماه دو ركعت نماز مىكردند ، در ركعت اوّل بعد از حمد سى مرتبه قل هو اللّه أحد ، و در ركعت دوّم بعد از حمد سى مرتبه انّا أنزلناه في ليلة القدر مىخواندند ، و بعد از نماز به آنچه ميسّر بود تصدّق مىنمودند ، و سلامتى آن ماه را به اين عمل مىخريدند « 2 » .\r\nو به سند معتبر منقول است كه ابو على بن راشد به خدمت حضرت امام على نقى عليه السّلام عرض نمود كه : شما به محمّد بن الفرج نوشته بوديد ، بهترين سوره‌ها كه در نماز واجب خوانند انّا أنزلناه و قل هو اللّه احد است ، و بر من دشوار است اين دو سوره در نماز صبح بخوانم ، حضرت فرمود : بر تو گران نباشد و اللّه كه فضيلت در اين دو سوره است « 3 » .\r\nو به سند صحيح منقول است كه : حميرى به خدمت حضرت صاحب الامر نوشت كه : از آباء شما به ما رسيده است حديثى كه عجب دارم از كسى كه انّا انزلناه در نمازش نمىخواند چگونه نمازش مقبول مىشود ، و روايت ديگر رسيده است كه : نمازى كه در آن قل هو اللّه احد نخوانند مزكّى و مقبول نيست ، و روايت ديگر رسيده است : هركه در نمازهاى واجبى سورهء همزه را بخواند خير دنيا به او مىدهند ، پس آيا جايز است كه همزه را بخواند و آن دو سوره را ترك نمايد ؟\r\n\r\n\r\n","description":"","footnote":"\r\n( 1 ) بحار الانوار 90 / 95 ح 11 .\r\n( 2 ) بحار الانوار 91 / 381 ح 1 .\r\n( 3 ) فروع كافى 3 / 315 ح 19 .\r\n","page_name":" 271 ","page_number":271},
  {"content":"\r\n\r\nحضرت در جواب نوشتند كه : ثواب اين سوره‌ها كه به شما رسيده است حقّ است ، و اگر سوره‌اى را كه ثوابى در آن به شما رسيده باشد ترك كنيد و قل هو اللّه احد و انّا انزلناه بخوانيد از براى فضيلت اين دو سوره ، ثواب اين دو سوره را مىيابيد با ثواب آن سوره‌اى كه ترك كرده‌ايد ، و اگر غير اين دو سوره را بخوانيد هم جايز است و نماز شما تمام و كامل است ، و ليكن ترك افضل كرده خواهيد بود « 1 » .\r\nسورة البينة : از امام محمّد باقر عليه السّلام منقول است : هركه سورهء لم يكن را بخواند از شرك بيزار شود ، و دين پيغمبر صلّى اللّه عليه و آله براى او كامل شود ، و در قيامت داخل مؤمنان كامل مبعوث شود ، و خدا او را حساب آسان نمايد « 2 » .\r\nسورة الزلزلة : به سند معتبر از حضرت صادق عليه السّلام منقول است كه : ملال بهم مرسانيد از خواندن اذا زلزلت الارض زلزالها ، به درستى كه هركه در نمازهاى نافله اين سوره را بخواند هرگز خدا او را به زلزله و به صاعقه و به آفتهاى عظيم دنيا مبتلا نگرداند ، و او را به اين آفتها نميراند ، و در وقت جان كندن ملك بزرگوارى از جانب پروردگارش به نزد او بيايد و بالاى سرش بنشيند ، و به ملك موت از جانب حق‌تعالى بگويد به رفق و مدارا سر كن با دوست خدا كه خدا را به خواندن سوره اذا زلزلت بسيار ياد مىكرد ، و آن سوره نيز سفارش به ملك موت كند .\r\nپس ملك موت گويد : حق‌تعالى مرا امر كرده است كه سخن او را بشنوم ، و اطاعت او بكنم ، و تا مرا امر نكند قبض روحش ننمايم ، پس ملك موت نزد او باشد تا پرده‌اى از پيش ديدهء آن مؤمن برگيرند و جاى خود را در بهشت ببيند ، و بعد از ديدن او را امر نمايد كه قبض روحم بكن ، پس ملك موت در نهايت ملايمت و\r\n\r\n\r\n","description":"","footnote":"\r\n( 1 ) بحار الانوار 85 / 31 ح 21 .\r\n( 2 ) بحار الانوار 92 / 332 ح 1 .\r\n","page_name":" 272 ","page_number":272},
  {"content":"\r\n\r\nآسانى قبض روح او بكند ، و هفتاد هزار ملك روح او را مشايعت كنند ، و به زودى به بهشت رسانند « 1 » .\r\nو به سند معتبر از حضرت امام رضا عليه السّلام منقول است كه : حضرت رسول صلّى اللّه عليه و آله فرمود : هركه چهار مرتبه سورهء اذا زلزلت بخواند ، چنان است كه تمام قرآن را خوانده است « 2 » .\r\nسورة العاديات : از امام صادق عليه السّلام منقول است : هركه مداومت نمايد بر خواند سورهء و العاديات ، با حضرت امير المؤمنين عليه السّلام محشور شود ، و در بهشت از رفقاى آن حضرت باشد « 3 » .\r\nسورة القارعة : از امام محمّد باقر عليه السّلام مروى است : هركه سورهء قارعه را بسيار تلاوت نمايد ، خدا او را از فتنهء دجّال در دنيا و از حرارت جهنّم در آخرت امان بخشد « 4 » .\r\nسورة التكاثر : از حضرت امام صادق عليه السّلام منقول است : هركه سورهء تكاثر را در نماز واجب بخواند ، حق‌تعالى ثواب صد شهيد براى او بنويسد ، و هركه در نافله بخواند ثواب پنجاه شهيد براى او بنويسد ، و در نماز واجبش چهل صف از ملائكه با او نماز كنند « 5 » .\r\nو به سند معتبر از آن حضرت منقول است كه حضرت رسول صلّى اللّه عليه و آله فرمود : هركه سورهء الهيكم التكاثر را در وقت خواب بخواند ، خدا او را از عذاب قبر نگاه دارد « 6 » .\r\n\r\n\r\n","description":"","footnote":"\r\n( 1 ) اصول كافى 2 / 626 ح 24 .\r\n( 2 ) بحار الانوار 92 / 333 ح 1 .\r\n( 3 ) بحار الانوار 92 / 335 ح 1 .\r\n( 4 ) بحار الانوار 92 / 335 ح 1 .\r\n( 5 ) بحار الانوار 92 / 336 ح 1 .\r\n( 6 ) بحار الانوار 92 / 336 ح 2 .\r\n","page_name":" 273 ","page_number":273},
  {"content":"\r\n\r\nسورة العصر : از حضرت رسول صلّى اللّه عليه و آله منقول است : هركه سورهء و العصر را در نمازهاى نافله بخواند ، خدا در روز قيامت با روى نورانى و دندان خندان و چشم روشن و خوشحال مبعوث گرداند تا او را داخل بهشت كند « 1 » .\r\nسورة الهمزة : از امام صادق عليه السّلام منقول است : هركه سورهء ويل لكل همزه را در نمازهاى فريضه بخواند ، خدا فقر را از او دور كند ، و روزى او را فراخ گرداند ، و او را به مرگ بد نميراند « 2 » .\r\nسورة الفيل و قريش : از حضرت صادق عليه السّلام منقول است : هركه در نمازهاى واجب سورهء أ لم تر كيف را بخواند ، براى او شهادت دهند در قيامت هر دشت و كوهى و كلوخى كه او از جملهء نمازگزارندگان بوده است ، و حق‌تعالى ندا فرمايد :\r\nراست گفتيد شهادت شما را قبول كردم ، اى ملائكه او را بىحساب به بهشت بريد كه من او را و عمل او را دوست مىدارم « 3 » .\r\nو ايضا از آن حضرت منقول است : هركه سوره لايلاف را بسيار تلاوت نمايد ، چون مبعوث شود بر اسبى از اسبان بهشت سوار شود تا بر مائدهء نور بنشيند « 4 » .\r\nبدان كه مشهور ميان علما آن است كه يكى از اين دو سوره را به تنهائى در نماز واجب نمىتوان خواند ، بلكه اگر خوانند باهم مىبايد خواند ، و همچنين است حكم و الضحى و أ لم نشرح .\r\nسورة الماعون : از حضرت امام محمّد باقر عليه السّلام منقول است : هركه سورهء أ رأيت الذي يكذّب بالدين را در نمازهاى فريضه و نافله بخواند ، از جماعتى باشد\r\n\r\n\r\n","description":"","footnote":"\r\n( 1 ) بحار الانوار 92 / 336 ح 1 .\r\n( 2 ) بحار الانوار 92 / 337 ح 1 .\r\n( 3 ) بحار الانوار 92 / 337 ح 1 .\r\n( 4 ) بحار الانوار 92 / 337 ح 2 .\r\n","page_name":" 274 ","page_number":274},
  {"content":"\r\n\r\nكه خدا نماز و روزهء ايشان را قبول فرموده است ، و او را در قيامت به اعمال دنيا حساب نكند « 1 » .\r\nسورة الكوثر : از حضرت جعفر صادق عليه السّلام منقول است : هركه سورهء انا أعطيناك الكوثر را در نمازهاى فريضه و نافله بسيار بخواند ، خدا در قيامت او را از حوض كوثر آب دهد ، و او را زير درخت طوبى در جوار حضرت رسول صلّى اللّه عليه و آله جا دهد « 2 » .\r\nسورة الجحد : از امام صادق عليه السّلام منقول است : هركه سورهء قل يا أيّها الكافرون و قل هو اللّه أحد را در نماز فريضه بخواند ، خدا او را و پدر و مادرش را بيامرزد ، و اگر شقى باشد نام او را از ديوان اشقيا محو و در ديوان سعدا بنويسد ، و او را در دنيا سعادتمند بدارد ، و شهيد بميراند ، و شهيد مبعوث كند « 3 » .\r\nو به سند صحيح از امام صادق عليه السّلام منقول است : پدرم مىفرمود : قل هو اللّه أحد ثلث قرآن است ، و قل يا أيّها الكافرون ربع قرآن است « 4 » .\r\nو به سند معتبر از آن حضرت منقول است : هركه وقتى كه به رخت خواب رود قل يا ايّها الكافرون و قل هو اللّه أحد بخواند ، خدا برات بيزارى از شرك از براى او بنويسد « 5 » .\r\nو به سند معتبر از حضرت امير المؤمنين عليه السّلام منقول است كه : حضرت رسول عليه السّلام در سفرى نماز كردند ، و ما به آن حضرت اقتدا كرديم ، در ركعت اوّل قل يا ايّها\r\n\r\n\r\n","description":"","footnote":"\r\n( 1 ) بحار الانوار 92 / 338 ح 1 .\r\n( 2 ) بحار الانوار 92 / 338 ح 1 .\r\n( 3 ) بحار الانوار 92 / 340 ح 5 .\r\n( 4 ) اصول كافى 2 / 621 ح 7 .\r\n( 5 ) اصول كافى 2 / 626 ح 23 .\r\n","page_name":" 275 ","page_number":275},
  {"content":"\r\n\r\nالكافرون خواندند ، و در ركعت دوّم قل هو اللّه أحد ، و چون فارغ شدند فرمودند :\r\nاز براى شما ثلث قرآن و ربع قرآن را خواندم « 1 » .\r\nو به سند صحيح از حضرت صادق عليه السّلام منقول است كه : ترك مكن خواندن قل هو اللّه أحد و قل يا أيّها الكافرون را در هفت نماز : در نافله صبح ، و دو ركعت اوّل نافله ظهر ، و دو ركعت اوّل نافلهء شب ، و نماز احرام ، و نماز صبح اگر هوا بسيار روشن شده باشد و سوره طولانى نتوانى خواند ، و نماز طواف « 2 » .\r\nو در روايت ديگر وارد شده است كه : در اين نمازها همه در ركعت اوّل قل هو اللّه أحد مىخواند مگر نافلهء صبح كه در ركعت اوّل قل يا أيّها الكافرون مىخواند « 3 » .\r\nسورة النصر : از حضرت صادق عليه السّلام منقول است : هركه سورهء اذا جاء نصر اللّه را در نماز فريضه يا نافله بخواند ، خدا او را بر جميع دشمنان نصرت دهد ، و چون از قبر بيرون آيد با او نامه‌اى باشد گويا ، و در آن نامه امان از صراط و از آتش جهنّم و صداى جهنّم بوده باشد ، و بر هر چيز كه بگذرد او را بشارت به نيكى دهند تا داخل بهشت شود ، و از براى او در دنيا از اسباب خير آن‌قدر حق‌تعالى بگشايد كه به خاطرش خطور نكرده و آرزوى آن نداشته باشد « 4 » .\r\nسورة تبّت : از حضرت صادق عليه السّلام منقول است كه : چون سورهء تبّت يدا ابى لهب را بخوانيد ، لعن و نفرين كنيد بر ابو لهب كه او از جملهء تكذيب‌كنندگان بود ، و\r\n\r\n\r\n","description":"","footnote":"\r\n( 1 ) بحار الانوار 92 / 339 ح 2 .\r\n( 2 ) فروع كافى 3 / 316 ح 22 .\r\n( 3 ) فروع كافى 3 / 316 ذيل ح 22 .\r\n( 4 ) بحار الانوار 92 / 343 ح 1 .\r\n","page_name":" 276 ","page_number":276},
  {"content":"\r\n\r\nتكذيب پيغمبر و آنچه آورده است مىنمود « 1 » .\r\nسورة الاخلاص : از حضرت صادق عليه السّلام منقول است : هركه سورهء قل هو اللّه احد را يك مرتبه بخواند ، حق‌تعالى بر او بركت فرستد ، و هركه دو مرتبه بخواند حق‌تعالى به او و بر اهلش بركت فرستد ، و هركه سه مرتبه بخواند حق‌تعالى به او و به اهلش و به همسايگانش بركت دهد ، و هركه دوازده مرتبه بخواند خدا در بهشت دوازده قصر از براى او بنا كند ، و كاتبان اعمال به يكديگر گويند بيائيد برويم و به قصرهاى برادر خود نظر كنيم ، و هركه صد مرتبه بخواند خداوند عالميان گناهان بيست و پنج سال او را بيامرزد به غير خون ناحق و مال مردم ، و كسى كه چهارصد مرتبه بخواند خدا او را اجر چهارصد شهيد كرامت فرمايد ، از شهيدانى كه اسبانشان را پى كرده باشند و خونشان را ريخته باشند ، و كسى كه هزار مرتبه بخواند در يك شبانه روز ، نميرد تا جاى خود را در بهشت ببيند ، يا ديگرى براى او ببيند « 2 » .\r\nو به سند معتبر ديگر از آن حضرت منقول است : چون حضرت رسالت پناه صلّى اللّه عليه و آله بر سعد بن معاذ نماز خواند ، فرمودند : هفتاد هزار ملك بر او نماز كردند كه جبرئيل در ميان ايشان بود ، از جبرئيل پرسيدم : به چه عمل مستحقّ اين شده بود كه شما بر او نماز كنيد ؟ گفت : به سبب اينكه قل هو اللّه احد مىخواند ايستاده و نشسته و سواره و پياده و در رفتن و در برگشتن « 3 » .\r\nو به سند معتبر از حضرت رسول صلّى اللّه عليه و آله منقول است : هركه صد مرتبه قل هو اللّه\r\n\r\n\r\n","description":"","footnote":"\r\n( 1 ) بحار الانوار 92 / 343 - 344 ح 1 .\r\n( 2 ) اصول كافى 2 / 619 - 620 ح 1 .\r\n( 3 ) بحار الانوار 92 / 346 - 347 ح 6 .\r\n","page_name":" 277 ","page_number":277},
  {"content":"\r\n\r\nاحد را در وقت خواب بخواند ، خدا گناه پنجاه ساله او را بيامرزد « 1 » .\r\nو به سند معتبر از حضرت صادق عليه السّلام منقول است كه فرمود : خود را حفظ نمائيد از شرّ مردم به خواندن سورهء قل هو اللّه احد ، رو به جانب راست خود كن و بخوان ، و به جانب چپ رو كن و بخوان ، و به جانب راه خود رو كن و بخوان ، و رو به پشت سر كن و بخوان ، و به جانب بالاى سر كن و بخوان ، و به جانب پائين نظر كن و بخوان ، و اگر خواهى كه نزد حاكمى به روى چون نظرت بر او افتد سه مرتبه بخوان ، و هريك مرتبه كه بخوانى يك انگشت را عقد كن از دست چپ ، و انگشتان را چنين نگاه دار تا از نزد او بيرون آئى « 2 » .\r\nو از حضرت صادق عليه السّلام منقول است : هركه يك روز بر او بگذرد و پنج نماز بكند ، و در آن پنج نماز قل هو اللّه احد نخواند ، به او خطاب كنند كه : اى بندهء خدا تو از نمازگزاران نيستى « 3 » .\r\nو به سند ديگر از آن حضرت منقول است : هركه بر او يك هفته بگذرد ، و قل هو اللّه احد در آن هفته نخواند و بميرد ، بر دين ابو لهب مرده باشد « 4 » .\r\nو در حديث ديگر فرمود : هركه او را مرضى پيش آيد يا شدّتى رو دهد ، و قل هو اللّه احد را از براى دفع آن نخوانده ، او از اهل آتش است « 5 » .\r\nو در حديث ديگر فرمود : هركه ايمان به خدا و روز قيامت داشته باشد ، بايد كه بعد از نماز واجب خواندن قل هو اللّه احد را ترك نكند ، به درستى كه هركه بعد از\r\n\r\n\r\n","description":"","footnote":"\r\n( 1 ) اصول كافى 2 / 539 ح 15 و بحار الانوار 92 / 348 ح 13 .\r\n( 2 ) بحار الانوار 92 / 351 ح 22 .\r\n( 3 ) بحار الانوار 92 / 344 ح 1 .\r\n( 4 ) بحار الانوار 92 / 344 ح 2 .\r\n( 5 ) بحار الانوار 92 / 345 ح 3 .\r\n","page_name":" 278 ","page_number":278},
  {"content":"\r\n\r\nنماز فريضه قل هو اللّه احد بخواند خدا به او خير دنيا و آخرت كرامت فرمايد ، و گناه او و پدر و مادر او و فرزندان پدر و مادر او را بيامرزد « 1 » .\r\nو به سند معتبر از حضرت امير المؤمنين عليه السّلام منقول است : هركه سورهء قل هو اللّه احد را بعد از نماز صبح يازده مرتبه بخواند ، در آن روز گناهى بر او لازم نشود هرچند بينى شيطان بر خاك ماليده شود « 2 » .\r\nو به سند معتبر از حضرت صادق عليه السّلام منقول است كه : كسى كه به رختخواب رود و يازده مرتبه سورهء قل هو اللّه أحد بخواند ، خدا خانهء او و خانهء همسايگانش را حفظ نمايد « 3 » .\r\nو به سند معتبر از حضرت امير المؤمنين عليه السّلام منقول است : هركه در وقت خواب   قُلْ هُوَ اللَّهُ أَحَدٌ   بخواند ، حق‌تعالى پنجاه هزار ملك موكّل گرداند كه او را حراست نمايند در آن شب « 4 » .\r\nو از حضرت امير المؤمنين عليه السّلام منقول است كه حضرت رسول صلّى اللّه عليه و آله فرمود : هركه در وقت خواب سورهء قل هو اللّه احد را بخواند ، گناه پنجاه ساله‌اش آمرزيده شود « 5 » .\r\nو به سند معتبر از حضرت صادق عليه السّلام منقول است : هركه يك مرتبه قل هو اللّه احد را بخواند ، چنان باشد كه ثلث قرآن و ثلث تورات و ثلث انجيل و ثلث زبور را خوانده باشد « 6 » .\r\n\r\n\r\n","description":"","footnote":"\r\n( 1 ) بحار الانوار 92 / 345 ح 4 .\r\n( 2 ) بحار الانوار 92 / 349 ح 15 .\r\n( 3 ) بحار الانوار 92 / 349 ح 14 .\r\n( 4 ) بحار الانوار 92 / 351 ذيل ح 22 .\r\n( 5 ) بحار الانوار 92 / 348 ح 13 .\r\n( 6 ) بحار الانوار 92 / 348 ح 11 .\r\n","page_name":" 279 ","page_number":279},
  {"content":"\r\n\r\nو از حضرت صادق عليه السّلام منقول است كه : حق‌تعالى به عوض فدك به حضرت فاطمه عليه السّلام اطاعت تب را كرامت فرمود كه تب مطيع آن حضرت باشد ، پس هركه حضرت فاطمه عليه السّلام و فرزندان او را دوست دارد و تبى بهم رساند ، و هزار مرتبه سورهء قل هو اللّه احد را بخواند ، و به حقّ فاطمه عليه السّلام سؤال نمايد زوال تب را ، به امر الهى زايل مىگردد « 1 » .\r\nو حضرت امام رضا عليه السّلام فرمود : هركه را صداعى يا غير آن عارض شود دستهاى خود را بگشايد و سورهء فاتحه و قل هو اللّه احد و قل اعوذ برب الناس و قل اعوذ برب الفلق بخواند و دست بر روى خود بكشد آن آزار بر طرف شود « 2 » .\r\nسورة المعوّذتين : به سند معتبر از امام صادق عليه السّلام منقول است كه : سبب نزول معّوذتين آن بود كه حضرت رسول صلّى اللّه عليه و آله تب به هم رسانيدند ، جبرئيل اين دو سوره را آورد و تعويذ آن حضرت كرد « 3 » .\r\nو به سند معتبر از صابر منقول است كه : حضرت صادق عليه السّلام امامت كردند در نماز شام و معوذتين خواندند ، و بعد از فارغ شدن فرمودند كه : اين دو سوره از قرآن است « 4 » .\r\nو از حضرت امام رضا عليه السّلام به سند معتبر منقول است : هركه در حدّ صباوت و طفوليّت تعهّد نمايد در هر شبى خواندن قل اعوذ بربّ الفلق و قل أعوذ برب الناس را هريك سه مرتبه ، و قل هو اللّه را صد مرتبه و اگر نتواند پنجاه مرتبه ، حق‌تعالى از او دور گرداند ديوانگى و مرضهائى را كه عارض اطفال مىشود ، و استسقا و فساد\r\n\r\n\r\n","description":"","footnote":"\r\n( 1 ) مكارم الاخلاق ص 393 .\r\n( 2 ) بحار الانوار 95 / 129 و 92 / 364 ح 4 .\r\n( 3 ) بحار الانوار 92 / 363 ح 1 و ص 364 ح 5 .\r\n( 4 ) فروع كافى 3 / 317 ح 26 .\r\n","page_name":" 280 ","page_number":280},
  {"content":"\r\n\r\nمعده و غلبهء خون را تا سنّ پيرى ، مادام كه تعهّد و مداومت بر اين نمايد « 1 » .\r\nو از حضرت امام محمّد باقر عليه السّلام منقول است : هركه در سه ركعت وتر معوذتين و قل هو اللّه أحد بخواند ، به او خطاب كنند كه : اى بندهء خدا بشارت باد تو را كه خدا وتر تو را قبول كرد « 2 » .\r\nو به سند صحيح از حضرت صادق عليه السّلام منقول است : هركه بعد از نماز جمعه سوره حمد را يك مرتبه ، و هريك از معوذتين و قل هو اللّه احد را هفت مرتبه ، و آية الكرسى ، و آيهء سخره ، و آخر سورهء برائة  لَقَدْ جاءَكُمْ رَسُولٌ مِنْ أَنْفُسِكُمْ  تا آخر سوره هريك را يك مرتبه بخواند ، كفّاره گناهان او باشد از جمعه تا جمعه « 3 » .\r\nو از معمّر بن خلّاد منقول است كه : در خدمت حضرت امام رضا عليه السّلام بودم در راه خراسان ، و وكيل خرج آن حضرت بودم ، مرا امر فرمود كه غاليه‌اى درست كن ، چون درست كردم و در شيشه كردم ، حضرت را بسيار خوش آمد ، فرمود : اى معمّر چشم حقّ است از براى رفع تأثير چشم در كاغذى سورهء حمد و قل هو اللّه احد و معوذتين را بنويس ، و در غلاف شيشهء غاليه بگذار « 4 » .\r\nو از حضرت صادق عليه السّلام منقول است كه فرمود : تأثير چشم زدن حقّ است ، و ايمن نيستى كه چشم تو در خودت يا در ديگرى تأثير كند ، پس اگر از تأثير چشم ترسى ، سه مرتبه بگو ما شاء اللّه لا قوّة الّا باللّه العليّ العظيم ، و اگر يكى از شما زينتى كند خوش آينده باشد ، چون از منزل خود بيرون رود قل اعوذ برب الفلق و\r\n\r\n\r\n","description":"","footnote":"\r\n( 1 ) اصول كافى 2 / 623 ح 17 .\r\n( 2 ) بحار الانوار 92 / 364 ح 3 .\r\n( 3 ) بحار الانوار 90 / 62 ح 5 .\r\n( 4 ) بحار الانوار 63 / 25 - 26 ح 22 .\r\n","page_name":" 281 ","page_number":281},
  {"content":"\r\n\r\nقل اعوذ برب الناس بخواند كه از چشم به او ضرر نرسد « 1 » .\r\nو از حضرت امام محمّد باقر عليه السّلام منقول است : كسى كه در خواب ترسد ، در وقت خواب معوذتين و آية الكرسى بخواند « 2 » .\r\n\r\nينبوع سوّم در بيان مجملى از احوال سلاطين و امرا و معاشرت نمودن با ايشان و عدل و جور ايشان است\r\nو ذكر آن در چندين جدول جارى مىگردد :\r\n\r\nجدول اوّل در بيان عدل و جور ايشان است\r\nبدان كه عدل ملوك و امرا از اعظم مصالح ناس است ، و عدل و صلاح ايشان موجب صلاح جميع عباد و معمورى بلاد است ، و فسق و فجور ايشان مورث اختلال نظام امور اكثر عالميان ، و ميل اكثر ناس به طور ايشان مىگردد .\r\nچنانچه از حضرت رسول صلّى اللّه عليه و آله به سند معتبر منقول است كه : دو صنفند از امّت من اگر ايشان صالح و شايسته‌اند امّت من نيز صالحند ، و اگر ايشان فاسدند امّت من نيز فاسدند ، صحابه پرسيدند : كيستند ايشان يا رسول اللّه ؟ فرمود : فقها ، و امرا « 3 » .\r\nو به سند ديگر منقول است از آن حضرت كه فرمود : دو كسند كه به شفاعت\r\n\r\n\r\n","description":"","footnote":"\r\n( 1 ) بحار الانوار 63 / 26 ح 23 .\r\n( 2 ) بحار الانوار 87 / 174 و 176 .\r\n( 3 ) بحار الانوار 75 / 336 ح 1 .\r\n","page_name":" 282 ","page_number":282},
  {"content":"\r\n\r\nنمىرسند : صاحب سلطنتى كه ظلم و جور و تعدّى كند ، و كسى كه در دين غلو كند و از دين خارج شود « 1 » .\r\nو از حضرت صادق عليه السّلام منقول است كه فرمود : امّيد نجات دارم از براى جمعى از اين امّت كه حقّ ما را شناسند ، مگر يكى از سه طايفه : صاحب سلطنتى كه جور كند ، و كسى كه به خواهش خود بدعتها در دين كند ، و فاسقى كه علانيه گناهان كند و پروا نكند « 2 » .\r\nو به سند معتبر از حضرت رسول صلّى اللّه عليه و آله منقول است كه : در قيامت آتش جهنّم با سه كس سخن خواهد گفت : با امير ، و قارى ، و صاحب مال ، به امير خواهد گفت :\r\nاى آن كسى كه خدا تو را سلطنت و استيلا داد و بر زير دستان خود عدالت نكردى ، پس او را مىربايد مانند مرغى كه دانه كنجد را بربايد . و به قارى مىگويد : اى آن كسى كه خود را در نظر مردم زينت به خوبى مىدادى ، و در حضور الهى معصيت او مىنمودى ، پس او را مىربايد . و به مال دارد مىگويد : اى آن كسى كه خدا به تو دنياى واسع و مال بسيار داده بود ، و اندكى از آن را از تو قرض طلبيد ندادى و بخل ورزيدى ، پس او را مىربايد « 3 » .\r\nو از حضرت امير المؤمنين عليه السّلام منقول است كه : بر دين خود حذر نمائيد از صاحب سلطنتى كه گمان كند طاعت او طاعت خداست ، و معصيت او معصيت خداست ، و دروغ مىگويد ؛ زيرا كه طاعت مخلوق جايز در معصيت خالق ، و طاعتى لازم نيست از براى كسى كه معصيت خدا كند ، و وجوب اطاعت مخصوص خدا و رسول صلّى اللّه عليه و آله و اولوالامر است كه ائمّهء معصومين عليهم‌السّلام‌اند ، و حق‌تعالى براى\r\n\r\n\r\n","description":"","footnote":"\r\n( 1 ) بحار الانوار 75 / 336 ح 3 .\r\n( 2 ) بحار الانوار 75 / 337 ح 6 .\r\n( 3 ) بحار الانوار 75 / 337 ح 7 .\r\n","page_name":" 283 ","page_number":283},
  {"content":"\r\n\r\nاين امر فرموده است به اطاعت رسول صلّى اللّه عليه و آله ؛ زيرا كه او معصوم و مطهّر است از گناه ، و امر به معصيت نمىكند ، و امر به اطاعت اولوالامر نموده است براى آنكه ايشان معصوم و مطهّرند از بديها و گناهان ، و مردم را امر به معصيت نمىكنند « 1 » .\r\nو در حديث ديگر از آن حضرت منقول است كه فرمود : در جهنّم آسيائى هست كه در گردش است ، پرسيدند : چه چيز را خرد مىكند يا امير المؤمنين ؟ فرمود :\r\nعلماى فاجر ، و قاريان فاسق ، و جبّاران ظالم ، و وزيران خائن ، و رؤساء و سركرده‌هاى كذاب را « 2 » .\r\nو در حديث ديگر فرمود : حق‌تعالى شش كس را به شش خصلت عذاب مىكند : عربان را به تعصّب ، و اربابان و اصحاب مزارع را به تكبّر ، و امرا و سلاطين را به جور و ستم ، و فقها و علما را به حسد ، و تاجران را به خيانت ، و اهل روستا را به نادانى و جهالت « 3 » .\r\nو به اسانيد معتبره منقول است كه حضرت رسول صلّى اللّه عليه و آله فرمود : هفت كس را من لعن كرده‌ام ، و هر پيغمبر اجابت كرده شده‌اى كه پيش از من بوده است بر ايشان لعنت كرده‌اند : كسى كه در كتاب خدا چيزى زياده كند ، و كسى كه قضا و قدر خدا را تكذيب نمايد ، و كسى كه مخالفت سنّت من نمايد و بدعت پيدا كند ، و كسى كه چيزى را حلال گرداند از ظلم بر عترت من و غصب حقّ ايشان كند كه خدا حرام گردانيده است ، و كسى كه به جبر تسلّط بر مردم به هم رساند ، براى آنكه عزيز كند جمعى را كه خدا ايشان را ذليل گردانيده ، و ذليل كند جمعى را كه خدا عزيز گردانيده ، و كسى كه اموال مشترك مسلمانان را به تنهائى متصرّف شود و اين را\r\n\r\n\r\n","description":"","footnote":"\r\n( 1 ) بحار الانوار 75 / 337 - 338 ح 8 .\r\n( 2 ) بحار الانوار 75 / 338 - 339 ح 14 .\r\n( 3 ) بحار الانوار 75 / 339 ح 15 .\r\n","page_name":" 284 ","page_number":284},
  {"content":"\r\n\r\nحلال داند ، و كسى كه حرام گرداند امرى را كه خدا حلال گردانيده است « 1 » .\r\nو به سند معتبر از حضرت رسول صلّى اللّه عليه و آله منقول است : اوّل كسى كه داخل جهنّم مىشود امير صاحب تسلّطى است كه عدل نكند ، و مال‌دارى است كه حق خدا را ندهد ، و فقيرى است كه فخر و تكبّر كند « 2 » .\r\nو به سند معتبر از حضرت امام رضا عليه السّلام منقول است كه : چون واليان دروغ مىگويند و حكم ناحق مىكنند ، باران از آسمان محبوس مىشود ، و چون پادشاهان جور و ظلم مىكنند دولتشان پست مىشود ، و چون مردم منع زكات مى نمايند چهارپايان هلاك مىشوند « 3 » .\r\nو از حضرت رسول صلّى اللّه عليه و آله منقول است كه : امير نمىشود كسى بر ده كس يا زياده مگر آنكه چون او را به قيامت بياورند دستش در گردنش غل باشد ، پس اگر نيكوكار باشد دستش را مىگشايند ، و گر بدكار و ظالم باشد غل ديگر بر او مىافزايند « 4 » .\r\nو به سند ديگر از آن حضرت منقول است : هركس سركردهء جماعتى شود ، و در ميان ايشان نيكو سلوك نكند ، خدا او را در كنار جهنّم به هر روزى كه حاكم ايشان بوده است هزار سال حبس نمايد « 5 » .\r\nو به سند معتبر منقول است كه زياد قندى به خدمت حضرت صادق عليه السّلام آمد ، حضرت از او پرسيدند : اى زياد از جانب خلفاى جور والى شده‌اى ؟ گفت : بلى يا ابن رسول اللّه مرا مروّتى هست و مالى جمع نمىكنم ، و آنچه به هم مىرسانم با\r\n\r\n\r\n","description":"","footnote":"\r\n( 1 ) بحار الانوار 75 / 339 ح 16 و 17 .\r\n( 2 ) بحار الانوار 75 / 341 ح 22 .\r\n( 3 ) بحار الانوار 75 / 341 ح 23 .\r\n( 4 ) بحار الانوار 75 / 341 ح 24 .\r\n( 5 ) بحار الانوار 75 / 343 ح 34 .\r\n","page_name":" 285 ","page_number":285},
  {"content":"\r\n\r\nبرادران مؤمن خود مواساة مىكنم ، و برادرانه با ايشان صرف مىكنم ، حضرت فرمود : اگر چنين مىكنى در هنگامى كه نفس تو را به ظلم بر مردم خواند و قدرت بر ايشان داشته باشى ياد آور قدرت خدا را بر عقوبت تو در روزى كه آنچه به مردم كرده‌اى از ظلم از ايشان گذشته است ، و گناهش براى تو باقى مانده است « 1 » .\r\nو به سند معتبر از امام صادق عليه السّلام منقول است : خدا براى كسى كه سلطنتى به او داده مدتّى از شبها و روزها و ماهها و سالها مقرّر فرموده است ، پس اگر در ميان مردم عدالت مىكند حق‌تعالى امر مىفرمايد ملكى را كه به فلك دولت ايشان موكّل است كه فلك ايشان را دير بگرداند ، و به اين سبب دراز مىشود روزها و شبها و ماهها و سالهاى دولت ايشان ، و آنها كه جور و ظلم مىكنند و عدالت نمىكنند ، امر مىفرمايد زود بگرداند ، پس به زودى روزها و ماهها و سالهاى دولت ايشان منقضى مىشود « 2 » .\r\nو به سند معتبر منقول است كه امير المؤمنين عليه السّلام به نوف بكالى فرمود : وصيّت مرا قبول كن ، هرگز نقيب و سركرده و صاحب حكم و عشّار و طمغاچى مشو « 3 » .\r\nو به سند معتبر منقول است حضرت امام رضا عليه السّلام فرمود كه : عدالت و نيكى كردن علامت دوام نعمت است « 4 » .\r\nو به سند معتبر از حضرت صادق عليه السّلام منقول است : سه كسند كه ايشان مقرّب‌ترين خلق خواهند بود نزد حق‌تعالى در روز قيامت تا خدا از حساب خلايق فارغ گردد : شخصى كه قدرتش در حالت غضب باعث نشود كه ظلم كند بر كسى كه زير دست اوست ، و شخصى كه در ميان دو كس حكم كند يا راه رود و يك جو به\r\n\r\n\r\n","description":"","footnote":"\r\n( 1 ) بحار الانوار 75 / 341 ح 26 .\r\n( 2 ) بحار الانوار 75 / 342 ح 29 .\r\n( 3 ) بحار الانوار 75 / 343 ح 33 . و طغماچى به معنى نامه‌رسان و پستى .\r\n( 4 ) بحار الانوار 75 / 26 ح 9 .\r\n","page_name":" 286 ","page_number":286},
  {"content":"\r\n\r\nطرف هيچ‌يك مايل نكند ، و شخصى كه حق را بگويد خواه بر ضرر خواه بر نفع خود « 1 » .\r\nو به سند معتبر از آن حضرت منقول است كه : عدل شيرين‌تر و گواراتر است از آبى كه تشنه بيابد ، و چه بسيار فراخ است و موجب وسعت و رفاهيت مىگردد عدل اگرچه اندكى باشد « 2 » .\r\nو در حديث ديگر فرمود : عدالت از عسل شيرين‌تر ، و از كره نرم‌تر ، و از مشك خوشبوتر است « 3 » .\r\nو از حضرت امام محمّد باقر عليه السّلام منقول است كه : پدرم در وقت فوت مرا وصيّت فرمود : اى فرزند زنهار بپرهيز از ظلم كسى كه ياورى بر تو به غير از خدا نيابد « 4 » .\r\nو از حضرت صادق عليه السّلام منقول است : هركه صبح كند و قصد ظلم كسى در خاطر نداشته باشد ، خدا گناهان او را در آن روز بيامرزد ، مگر آنكه خونى را به ناحق بريزد ، يا مال يتيمى را به حرام بخورد « 5 » .\r\nو به اسانيد صحيحه از حضرت رسول صلّى اللّه عليه و آله منقول است : بپرهيزيد از ظلم كه ظلمات روز قيامت است ، يعنى موجب تاريكى آن روز مىگردد « 6 » .\r\nو به سند معتبر از حضرت صادق عليه السّلام منقول است كه : هيچ احدى ظلم نمىكند مگر آنكه خدا او را به سبب آن ظلم مبتلا مىگرداند در خودش يا در مالش يا فرزندانش « 7 » .\r\n\r\n\r\n","description":"","footnote":"\r\n( 1 ) بحار الانوار 75 / 33 ح 26 .\r\n( 2 ) بحار الانوار 75 / 36 ح 32 .\r\n( 3 ) بحار الانوار 75 / 39 ح 37 .\r\n( 4 ) بحار الانوار 75 / 308 ح 1 .\r\n( 5 ) بحار الانوار 75 / 324 ح 55 .\r\n( 6 ) بحار الانوار 75 / 330 ح 63 .\r\n( 7 ) بحار الانوار 75 / 331 ح 64 .\r\n","page_name":" 287 ","page_number":287},
  {"content":"\r\n\r\nو در حديث ديگر فرمود : حق‌تعالى وحى نمود به پيغمبرى از پيغمبرانش كه در مملكت پادشاه جبّارى بود كه برو بنزد اين جبّار و بگو من تو را عامل نكرده‌ام بر ريختن خونها و گرفتن اموال مردم ، بلكه تو را براى اين قدرت داده‌ام كه بازدارى از من صداى نالهء مظلومان را ، به درستى كه من ترك نخواهم كرد فريادرسى ايشان را در ظلمى كه بر ايشان شده است اگرچه كافر باشند « 1 » .\r\nو در حديث ديگر فرمود : كه مظلوم از دين ظالم بيشتر مىگيرد از آنچه ظالم از مال مظلوم مىگيرد ، بعد از آن فرمود : كسى كه بدى به مردم مىكند بداند كه بدى نسبت به او هم واقع شده ، به درستى كه نمىدرود فرزند آدم مگر چيزى را كه مىكارد ، هيچ‌كس از تلخ شيرين ندرويده و از شيرين تلخ ندرويده است « 2 » .\r\nو حضرت امير المؤمنين عليه السّلام فرمود كه : بد توشه‌اى است براى روز قيامت تعدّى نمودن ، و ظلم كردن بر مردم « 3 » .\r\nو به سند معتبر منقول است كه : شخصى به حضرت امام محمّد باقر عليه السّلام گفت :\r\nاز زمان حجّاج تا حال من والى مردم شده‌ام ، آيا توبهء من قبول هست ؟ حضرت جواب نفرمودند ، بار ديگر اعادهء سؤال كرد ، حضرت فرمودند : توبه‌ات مقبول نيست تا به هر صاحب حقّى حقّش را ادا ننمائى « 4 » .\r\nو از حضرت رسول صلّى اللّه عليه و آله منقول است : هركه ظالمى بر كسى كرده باشد و او را نيابد كه تدارك آن بكند ، از براى او استغفار نمايد تا كفّارهء آن ظالم شود « 5 » .\r\n\r\n\r\n","description":"","footnote":"\r\n( 1 ) بحار الانوار 75 / 331 ح 65 .\r\n( 2 ) بحار الانوار 75 / 328 ح 58 .\r\n( 3 ) بحار الانوار 75 / 309 ح 4 .\r\n( 4 ) بحار الانوار 75 / 329 ح 59 .\r\n( 5 ) بحار الانوار 75 / 313 ح 27 .\r\n","page_name":" 288 ","page_number":288},
  {"content":"\r\n\r\n\r\nجدول دوّم در بيان كيفيّت معاشرت ارباب حكم است با رعايا ، و بيان حقّى چند كه رعايا بر ايشان دارند\r\nبه سند معتبر از امام على بن الحسين عليهما السّلام منقول است كه : حقّ رعيّت بر پادشاه آن است كه پادشاه بداند كه ايشان براى اين رعيّت شده‌اند كه ايشان را خدا ضعيف گردانيده و او را قوّت داده است ، پس واجب است بر او كه در ميان ايشان به عدالت سلوك كند ، و از براى ايشان مانند پدر مهربان باشد ، و اگر از ايشان به جهالت چيزى صادر شود ببخشد ، و مبادرت به عقوبت ايشان ننمايد ، و شكر كند خدا را بر آن قوّتى كه او را بر ايشان داده است « 1 » .\r\nو به سند معتبر از حضرت صادق عليه السّلام منقول است هركه متولّى امرى از امور مسلمانان شود و عدالت نمايد ، و در خانهء خود را بگشايد ، و پردهء حجاب از ميان خود و مردم رفع كند ، و در امور مردم نظر نمايد ، و به كارهاى ايشان برسد ، بر خدا لازم است كه خوف او را در قيامت به ايمنى مبدّل گرداند ، و او را داخل بهشت كند « 2 » .\r\nو به سند معتبر منقول است كه : حضرت امام محمّد باقر عليه السّلام نزد عمر بن عبد العزيز رفتند ، او گفت مرا موعظه كن ، حضرت فرمود : اى عمر درهاى خانهء خود را بگشا ، و در ميان خود و مردم حاجبى قرار مده ، و مظلومان را يارى كن ، و مظالم مردم را به ايشان رد كن « 3 » .\r\n\r\n\r\n","description":"","footnote":"\r\n( 1 ) بحار الانوار 74 / 5 .\r\n( 2 ) بحار الانوار 75 / 340 ح 18 .\r\n( 3 ) بحار الانوار 75 / 344 ح 36 .\r\n","page_name":" 289 ","page_number":289},
  {"content":"\r\n\r\nو به سند معتبر از حضرت امير المؤمنين عليه السّلام منقول است : هر والى كه محتجب شود از مردم كه كارسازى ايشان نكند ، حق‌تعالى در قيامت حوائج او را بر نياورد ، و اگر هديّه‌اى از مردم بگيرد دزدى كرده است ، و اگر رشوه بگيرد مشرك است « 1 » .\r\nو از حضرت صادق عليه السّلام منقول است : هركه متولّى امرى از امور مسلمانان بشود ، و ايشان را ضايع بگذارد ، خدا او را ضايع بگذارد « 2 » .\r\nو در اين باب احاديث بسيار است ، و چون به عامّهء خلق فايده ندارد ، در اين باب به همين اكتفا مىنمائيم ، و كسى كه آداب امرا و حكّام خواهد رجوع نمايد به نامه‌هاى شافيه كه حضرت امير المؤمنين عليه السّلام به عمّال و امراى اطراف نوشته‌اند ، خصوصا نامهء طولانى كه براى مالك اشتر نوشته‌اند ، و نامه‌اى كه به سهل بن حنيف ، و به محمّد بن ابى بكر نوشته‌اند .\r\nو بدان كه حق‌تعالى هركس را در اين دنيا سلطنتى داده ، چنانچه منقول است كه : كلّكم راع و كلّكم مسؤول عن رعيّته ، در قيامت از سلوك او با رعيّتش سؤال خواهد فرمود ، چنانچه پادشاهان را بر رعاياى خود استيلا داده ، و اميران و وزيران را بر بعضى از رعايا استيلا داده ، و ارباب مزارع و اموال را بر جمعى از برزگران ، و اصحاب بيوت و خدم و ازواج و اولاد را بر غلامان و كنيزان و خدمتكاران و زنان و فرزندان حكم و زيادتى كرامت فرموده ، و او را واسطهء رزق ايشان گردانيده ، و علما را راعى طالبان علم ساخته ، و ايشان را رعيّت علما گردانيده ، و هركس را بر بعضى از حيوانات مسلّط كرده ، و هر شخصى را بر قوى و اعضا و جوارح خود والى ساخته كه ايشان را به امرى بدارد كه موجب عقوبت ايشان در آخرت نشود ، و\r\n\r\n\r\n","description":"","footnote":"\r\n( 1 ) بحار الانوار 75 / 345 ح 42 .\r\n( 2 ) بحار الانوار 75 / 345 ح 41 .\r\n","page_name":" 290 ","page_number":290},
  {"content":"\r\n\r\nاعمال و اخلاق و عبادات را نيز محكوم هركس ساخته و امر به رعايت آنها نموده .\r\nپس هيچ‌كس در دنيا نيست كه بهره‌اى از ولايت و حكومت نداشته باشد ، و جمعى در تحت فرمان او داخل نباشد ، و در معاشرت با هر صنفى از ايشان عدلى و جورى مىباشد ، و هركس درخور آنچه او را استيلا داده‌اند نعمتى به او كرامت نموده‌اند ، و درخور آن نعمت شكر از او طلبيده‌اند ، و شكر هر نعمتى موجب مزيد و فور آن نعمت مىگردد ، و شكر هريك از اينها آن است به نحوى كه خدا فرموده با آنها معاشرت نمايد ، و حقوقى كه حق‌تعالى براى ايشان مقرّر فرموده رعايت نمايد ، و چون چنين كند حق‌تعالى آن نعمت را زياده مىگرداند ، و اگر كفران كند سلب مىنمايد .\r\nچنانچه پادشاهان اگر در قدرت و استيلاى خود شكر كنند ، و رعايت حال رعيّت و حقوق ايشان بكنند ملك ايشان پاينده مىماند ، و الّا به زودى زايل مىگردد ، چنانچه گفته‌اند كه ملك با كفر باقى مىماند ، و با ظلم باقى نمىماند . و همچنين در باب كسى كه صاحب غلامان و خدمتكاران باشد ، اگر با ايشان ظلم كند و حقّ ايشان را مرعى ندارد به زودى استيلاى او بر ايشان بر طرف مىشود ، و اگر عالمى با رعيّت خود بد سلوك نمايد به زودى علم را از او سلب مىنمايند ، و الّا علمش را مىافزايند ، و اگر آدمى اعضا و جوارح خود را به معاصى الهى بدارد به زودى آن اعضا به بلاها مبتلا مىشود و از او زايل مىشود انتفاع از آنها ، و عقاب و ثواب آخرت از براى هريك از رعايت و عدم رعايت اين حقوق است .\r\nو اگر كسى تفصيل اين حقوق را خواهد رجوع نمايد به حديث طويلى كه از حضرت على بن الحسين عليهما السّلام در باب حقوق وارد شده است ، و ترجمه‌اى كه والد فقير عليه الرحمة و الغفران در شرح من لا يحضر آن حديث را نموده‌اند كه بر جميع حقوق مشتمل است ، و اين رساله گنجايش زياده از اين بسط ندارد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nجدول سوّم در بيان ثواب اعانت مؤمنان و ادخال سرور در قلب ايشان و دفع ظلم از ايشان نمودن است و مذمت كسى كه قادر بر نفع ايشان باشد و به ايشان نفع نرساند\r\nبه سند معتبر از حضرت امام محمّد باقر عليه السّلام منقول است كه : تبسّم بر روى مؤمن كردن حسنه است ، و خاشاكى از روى او برداشتن حسنه است ، و هيچ عبادتى نزد خدا محبوب‌تر نيست از داخل كردن سرور و خوشحالى بر مؤمن « 1 » .\r\nو در حديث ديگر فرمود كه : حق‌تعالى به حضرت موسى وحى فرمود : اى موسى مرا بندگان هستند كه بهشت را براى ايشان مباح مىكنم ، و ايشان را در بهشت حاكم و مختار مىكنم ، موسى گفت : پروردگار ايشان چه جماعتند ؟ فرمود :\r\nكسى كه برادر مؤمن خود را خوشحال كند ، بعد از آن حضرت فرمود : مؤمنى بود در مملكت پادشاه جبّارى ، و او در مقام ايذاء آن مؤمن برآمد ، آن مؤمن گريخت و به بلاد شرك رفت ، و به يكى از مشركان پناه برد ، آن مشرك او را به خانه درآورد ، و با او مهربانى كرد ، و او را ضيافت نمود ، چون آن مشرك مرد حق‌تعالى به او وحى نمود كه : به عزّت و جلال خودم سوگند اگر تو را در بهشت جائى بود تو را در بهشت ساكن مىگردانيدم ، و ليكن بهشت حرام است بر كسى كه با شرك مرده باشد ، و ليكن اى آتش او را بترسان اما مسوزان و آزارش مكن ، و در دو طرف روز روزى او را خدا مىفرستد ، سائل پرسيد كه از بهشت مىفرستد ؟ فرمود : از هرجا\r\n\r\n\r\n","description":"","footnote":"\r\n( 1 ) اصول كافى 2 / 188 ح 2 .\r\n","page_name":" 292 ","page_number":292},
  {"content":"\r\n\r\nكه خدا خواهد مىفرستد « 1 » .\r\nو به اسانيد معتبره از حضرت صادق عليه السّلام منقول است كه : حق‌تعالى وحى نمود به حضرت داود كه : بنده‌اى از بندگان حسنه‌اى مىكند ، و به سبب آن بهشت را براى او مباح مىگردانم ، داود گفت : خداوندا آن حسنه كدام است ؟ فرمود : بر بندهء مؤمن من خوشحالى و سرورى داخل گرداند اگرچه به يك دانه خرما باشد ، داود گفت : خداوندا سزاوار است كسى را كه تو را شناسد كه امّيد خود را از تو قطع نكند « 2 » .\r\nو به سند معتبر ديگر از آن حضرت منقول است : هركه مؤمنى را خوشحال كند حضرت رسول صلّى اللّه عليه و آله را خوشحال كرده ، و هركه حضرت رسول صلّى اللّه عليه و آله را خوشحال و مسرور كند خدا را مسرور و خوشنود كرده است ، و همچنين اگر مؤمنى را غمگين و آزرده كند خدا و رسول را به خشم آورده است « 3 » .\r\nو در حديث ديگر فرمود : محبوب‌ترين اعمال نزد حق‌تعالى ادخال سرور است بر مؤمن ، به اينكه در گرسنگى او را سير گرداند ، يا كربى و غمى را از خاطر او رفع نمايد ، يا قرضش را ادا كند « 4 » .\r\nو از سدير صرّاف منقول است كه : در خدمت حضرت صادق عليه السّلام بودم ، حقّ مؤمن نزد آن حضرت مذكور شد ، حضرت رو به من كردند و فرمودند : مىخواهى براى تو بيان كنم مرتبه و منزلت مؤمن را نزد خدا ؟ گفتم : بلى ، فرمود : چون حق‌تعالى قبض روح بندهء مؤمن مىفرمايد دو ملك كه بر او موكّل بوده‌اند به آسمان\r\n\r\n\r\n","description":"","footnote":"\r\n( 1 ) اصول كافى 2 / 188 - 189 ح 3 .\r\n( 2 ) اصول كافى 2 / 189 ح 5 .\r\n( 3 ) اصول كافى 2 / 192 ح 14 .\r\n( 4 ) اصول كافى 2 / 192 ح 16 .\r\n","page_name":" 293 ","page_number":293},
  {"content":"\r\n\r\nمىروند و مىگويند : پروردگارا اين بندهء تو نيكو بنده‌اى بود ، به طاعت تو مسارعت مىنمود ، و از معصيت تو احتراز مىكرد ، و تو قبض روح او نمودى ، ما را بعد از او به چه چيز امر مىفرمائى ؟ خداوند عظيم الشأن فرمايد كه : برويد به دنيا و نزد قبر بندهء من باشيد ، و تمجيد و تسبيح و تهليل و تكبير من كنيد ، و ثواب آنها را براى بنده من بنويسيد تا او را از قبر مبعوث گردانم .\r\nپس فرمود : مىخواهى ديگر بگويم از فضيلت مؤمن ؟ گفتم : بلى ، فرمود : چون حق‌تعالى مؤمن را از قبرش مبعوث مىگرداند ، با او از قبرش مثالى و صورتى بيرون مىآيد ، و پيش او روان مىشود ، پس مؤمن هر هولى از اهوال قيامت را كه مىبيند آن مثال به او مىگويد جزع مكن و مترس و اندوهناك مشو ، بشارت باد تو را به سرور و كرامت از جانب حق‌تعالى ، و با او مىآيد تا به مقام حساب ، و حق‌تعالى او را حساب آسان مىفرمايد ، و امر مىفرمايد او را به بهشت بريد ، و باز آن مثال در پيش او مىرود ، پس مؤمن به او مىگويد : خدا تو را رحم كند چه نيكو مصاحبى بودى كه با من از قبر بيرون آمدى پيوسته مرا بشارت مىدادى به سرور و كرامت از جانب خدا تا آنكه مرا به بهشت رسانيدى تو كيستى ؟ آن مثال گويد : من آن سرورم كه بر برادر مؤمن داخل كردى در دنيا ، خدا مرا از آن سرور خلق نموده كه تو را بشارت دهم « 1 » .\r\nو به سند معتبر از مشمعل منقول است كه : سالى به حج رفتم ، و به خدمت حضرت صادق عليه السّلام رسيدم ، فرمود : از كجا مىآئى ؟ گفتم : به حج آمده بودم ، فرمود : مىدانى كه حج چه ثواب دارد ؟ گفتم : نه مگر آنكه بفرمائى ، فرمود : بنده چون هفت شوط طواف اين خانه مىكند و دو ركعت نماز طواف مىگذارد ، و سعى\r\n\r\n\r\n","description":"","footnote":"\r\n( 1 ) اصول كافى 2 / 190 ح 8 و بحار الانوار 74 / 283 - 284 ح 3 .\r\n","page_name":" 294 ","page_number":294},
  {"content":"\r\n\r\nميان صفا و مروه مىكند ، حق‌تعالى از براى او شش هزار حسنه مىنويسد ، و شش هزار گناه از او محو نمايد ، و شش هزار درجه از براى او بلند مىكند ، و شش هزار حاجت از حاجت‌هاى دنيا و آخرت او را برمىآورد ، گفتم : فداى تو گردم چه بسيار است اين ثواب ؟ فرمود : مىخواهى تو را خبر دهم به چيزى كه ثوابش از اين بيشتر است ؟ گفتم : بلى ، فرمود : قضاى حاجت مؤمن بهتر است از ده حج « 1 » .\r\nو در حديث ديگر فرمود : هركه حاجت مؤمنى را برآورد حق‌تعالى او را ندا فرمايد كه : بر من است ثواب تو ، و راضى نمىشوم از براى تو به غير بهشت « 2 » .\r\nو به سند معتبر از مفضّل منقول است كه امام صادق عليه السّلام فرمود كه : بشنو آنچه مىگويم و عمل نما به آن ، و خبر ده به آن بلند مرتبگان برادران مؤمنت را ، گفتم :\r\nفداى تو گردم كيستند ايشان ؟ فرمود : آنها كه رغبت مىنمايند در قضاى حوائج برادران مؤمن خود ، بعد از اين فرمود : هركه يك حاجت برادر مؤمن خود را روا كند حق‌تعالى در قيامت صد هزار حاجت او را روا كند كه يكى از آنها دخول بهشت باشد ، و يكى ديگر آن باشد كه خويشان و آشنايان و برادران خود را كه ناصبى نباشند داخل بهشت كند « 3 » .\r\nو در حديث ديگر منقول است كه به مفضّل فرمود : حق‌تعالى جمعى از خلقش را برگزيده است از براى قضاى حوائج فقيران شيعيان ما كه ثواب ايشان را بهشت كرامت فرمايد ، اگر مىتوانى خود را از آن جماعت كن « 4 » .\r\nو به روايت ديگر فرمود : قضاى حاجت مؤمن بهتر است نزد من از بيست حج\r\n\r\n\r\n","description":"","footnote":"\r\n( 1 ) بحار الانوار 74 / 284 - 285 ح 4 .\r\n( 2 ) بحار الانوار 74 / 285 ح 8 .\r\n( 3 ) اصول كافى 2 / 192 - 193 ح 1 .\r\n( 4 ) اصول كافى 2 / 193 ح 2 .\r\n","page_name":" 295 ","page_number":295},
  {"content":"\r\n\r\nكه در هر حجّى صاحبش بيست هزار درهم صرف نمايد « 1 » .\r\nو به سند معتبر از حضرت امام موسى كاظم عليه السّلام منقول است : كسى كه برادر مؤمنش در حاجتى به نزد او بيايد رحمتى است از خدا به جانب او فرستاده است ، پس اگر قبول كند موجب دوستى و ولايت ما مىگردد ، و ولايت ما به ولايت خدا موصول است ، و اگر او را رد كند و حاجتش را برنياورد ، و قدرت بر آن داشته باشد ، حق‌تعالى در قبرش بر او مارى از آتش مسلّط كند كه ابهامش را گزد تا روز قيامت ، خواه در قيامت خدا او را عذاب كند خواه بيامرزد ، و اگر آن طالب حاجت او را معذور دارد حالش بدتر خواهد بود « 2 » .\r\nو از حضرت امام محمّد باقر عليه السّلام منقول است : مؤمنى كه حاجتى از برادر مؤمنش بر او وارد شود ، و قدرت بر روا كردن حاجت او نداشته باشد ، و دلش غمگين شود بر اينكه قدرت بر قضاى حاجت برادر مؤمن خود ندارد ، حق‌تعالى به سبب آن غم و اهتمام او را داخل بهشت كند « 3 » .\r\nو از حضرت امام موسى كاظم عليه السّلام منقول است : خدا را بندگان در زمين هست كه سعى مىكنند در قضاى حاجتهاى مردم ، ايشان ايمانند در روز قيامت ، و هركه برادر مؤمن خود را خوشحال و شاد كند خدا دل او را در قيامت فرح و شادى كرامت فرمايد « 4 » .\r\nو از حضرت امام محمّد باقر عليه السّلام منقول است : هركه راه رود در حاجت برادر مؤمنش هفتاد و پنج هزار ملك بال مرحمت بر او بگسترانند ، و هر قدمى كه بردارد\r\n\r\n\r\n","description":"","footnote":"\r\n( 1 ) اصول كافى 2 / 193 ح 4 .\r\n( 2 ) اصول كافى 2 / 196 ح 13 .\r\n( 3 ) اصول كافى 2 / 196 ح 14 .\r\n( 4 ) اصول كافى 2 / 197 ح 2 .\r\n","page_name":" 296 ","page_number":296},
  {"content":"\r\n\r\nحق‌تعالى حسنه‌اى در نامهء عملش بنويسد ، و گناهى از او كم كند ، و درجه‌اى از براى او بلند كند ، و چون از حاجت او فارغ شود ثواب حجّى و عمره‌اى به او كرامت فرمايد « 1 » .\r\nو از حضرت امام جعفر صادق عليه السّلام منقول است : هركه اعانت نمايد و به فرياد رسد برادر مؤمن غمگين مضطر خود را در هنگامى كه بسيار به مشقّت و سختى افتاده باشد ، و غم او را زايل كند ، و اعانت او نمايد بر برآوردن حاجتش ، حق‌تعالى براى او واجب كند هفتاد و دو رحمت را كه به يك رحمت امور معيشت دنياى او را به اصلاح آورد ، و هفتاد و يك رحمت ديگر را از براى او ذخيره نمايد كه به آنها دفع نمايد از او فزعها و اهوال روز قيامت را « 2 » .\r\nو در حديث ديگر فرمود : هركه اعانت نمايد مؤمنى را ، حق‌تعالى از او دفع نمايد هفتاد و سه كرب و مشقّت را ، يكى را در دنيا ، و هفتاد و دو كرب از كربهاى عظيم قيامت در هنگامى كه همه كس مشغول حال خود باشند « 3 » .\r\nو در حديث ديگر فرمود : كسى كه غمى و مشقّتى از خاطر برادران مؤمن پريشان خود بردارد ، خدا حاجتهاى دنيا و آخرتش را برآورد ، و كسى كه عيب مؤمنى را بپوشاند ، حق‌تعالى هفتاد عيب از عيبهاى دنيا و آخرت او را بپوشاند ، و خدا در اعانت مؤمن است مادامى كه مؤمن در اعانت برادر مؤمن خود است ، پس منتفع شويد به موعظه‌ها ، و رغبت نمائيد در خيرات « 4 » .\r\nو به سند معتبر ديگر فرمود : هركه ترك يارى برادر مؤمن خود بكند ، و قدرت بر\r\n\r\n\r\n","description":"","footnote":"\r\n( 1 ) اصول كافى 2 / 197 ح 3 .\r\n( 2 ) اصول كافى 2 / 199 ح 1 .\r\n( 3 ) اصول كافى 2 / 199 ح 2 .\r\n( 4 ) اصول كافى 2 / 200 ح 5 .\r\n","page_name":" 297 ","page_number":297},
  {"content":"\r\n\r\nآن داشته باشد ، البتّه خدا او را در دنيا و آخرت خوار كند « 1 » .\r\nو از حضرت رسول صلّى اللّه عليه و آله منقول است : هركه از مؤمنى شدّتى و المى از شدّتهاى دنيا را بردارد ، حق‌تعالى هفتاد و دو شدّت و الم از المهاى دنيا را از او دور گرداند « 2 » .\r\nو از حضرت صادق عليه السّلام منقول است : چهاركس‌اند كه حق‌تعالى در قيامت نظر رحمت به سوى ايشان مىفرمايد : كسى كه شخصى از او چيزى خريده باشد و پشيمان شده رد كند و او قبول نمايد ، و كسى كه مضطرّى را فرياد رسد ، و كسى كه بنده‌اى را آزاد كند ، و كسى كه عزبى را كدخدا كند « 3 » .\r\nو امير المؤمنين عليه السّلام فرمود : هركه رد نمايد از مسلمانان ضرر آبى را يا ضرر آتشى را يا ضرر دشمنى را ، خدا گناهان او را بيامرزد « 4 » .\r\nو از امام صادق عليه السّلام منقول است : شخصى را ملائكه در قبرش زنده كردند و نشانيدند و گفتند كه : ما صد تازيانه از عذاب الهى بر تو مىزنيم ، گفت : طاقت ندارم ، ايشان يكى كم كردند گفت : طاقت ندارم ، و همچنين كم مىكردند تا به يك تازيانه رسيد ، و گفتند : از اين يك تازيانه چاره‌اى نيست ، پرسيد : به چه سبب اين تازيانه را بر من مىزنيد ؟ گفتند : براى آنكه روزى بىوضو نماز كردى ، و بر ضعيفى گذشتى او را يارى نكردى ، پس تازيانه از عذاب بر او زدند كه قبرش پر از آتش شد « 5 » .\r\n\r\n\r\n","description":"","footnote":"\r\n( 1 ) بحار الانوار 75 / 17 ح 1 .\r\n( 2 ) بحار الانوار 75 / 18 ح 8 .\r\n( 3 ) بحار الانوار 75 / 19 ح 13 .\r\n( 4 ) بحار الانوار 75 / 20 ح 14 .\r\n( 5 ) بحار الانوار 75 / 18 ح 4 .\r\n","page_name":" 298 ","page_number":298},
  {"content":"\r\n\r\nو به سند معتبر ديگر از آن حضرت منقول است : هر مسلمانى كه نزد مسلمانى بيايد در حاجتى ، و او قادر بر قضاى حاجت باشد و نكند ، حق‌تعالى او را در قيامت سرزنش و تعيير شديد بكند ، و به او بگويد كه : برادر مؤمن من آمد به نزد تو در حاجتى كه قضاى آن حاجت را به دست تو گذاشته بودم ، و قادر بر آن بودى و نكردى ، به سبب كمى رغبت و خواهش ثواب آن ، به عزّت خود كه به سوى تو نظر نمىكنم در هيچ حاجتى ، خواه تو را عذاب كنم و خواه بيامرزم « 1 » .\r\nو در حديث ديگر فرمود : حق‌تعالى قسم به ذات مقدّس خود خورده است كه خائنى را در جوار رحمت خود جا ندهد ، سائل پرسيد خائن كيست ؟ فرمود : كسى كه از مؤمنى ذخيره نمايد درهمى را يا منع نمايد از او چيزى از امور دنيا را ، راوى گفت : پناه مىبرم به خدا از غضب او ، حضرت فرمود : خدا قسم خورده است كه سه طايفه را در بهشت ساكن نگرداند ، كسى كه بر خدا رد كند و سخن او را قبول ننمايد ، يا كسى كه سخن امام حقّى را رد نمايد ، يا كسى كه حقّ مؤمنى را حبس نمايد ، راوى گفت كه : زيادتى مال خود را به او بدهد ؟ فرمود كه : از جان خود و روح خود به او بدهد ، و اگر جان خود را بخل كند بر برادر مؤمن خود ، يعنى ملاحظهء عرض و اعتبار خود نمايد و حاجت او را بر نياورد ، شيطان در نطفهء او شريك شده بوده است « 2 » .\r\nو در حديث ديگر فرمود : هركه منع نمايد از مؤمنى چيزى را كه به آن محتاج باشد آن مؤمن ، و او قادر باشد كه آن چيز را از جانب خود يا از جانب غير به او برساند ، حق‌تعالى او را در صحراى محشر بدارد با روى سياه و چشمان ازرق و\r\n\r\n\r\n","description":"","footnote":"\r\n( 1 ) بحار الانوار 75 / 173 ح 1 .\r\n( 2 ) بحار الانوار 75 / 173 - 174 ح 3 .\r\n","page_name":" 299 ","page_number":299},
  {"content":"\r\n\r\nدستهاى در گردن بسته ، پس گويند كه : اين خائنى است كه با خدا و رسول خيانت كرده است ، بعد از آن فرمايد او را به جهنّم برند « 1 » .\r\nو از حضرت رسول صلّى اللّه عليه و آله منقول است : هركه منع كند صاحب حاجتى را ، و قادر بر قضاى حاجت او باشد ، مثل گناه گمركچيان بر آن لازم شود ، پرسيدند : گناه گمركچى چيست ؟ فرمود كه : در هر شب و روزى خدا و ملائكه و جميع خلق او را لعنت مىكنند ، و كسى كه خدا او را لعنت كند او را ياورى نيست « 2 » .\r\n\r\nجدول چهارم در بيان مذمّت تحقير و ايذاى مؤمنان و راندن ايشان از درگاه خود و دشنام دادن و اهانت نمودن و زدن و ساير انواع ظلم است\r\nبه سند معتبر از حضرت صادق عليه السّلام منقول است : هركه ميان او و مؤمنى حاجبى باشد كه مانع از دخول او گردد ، خدا ميان او و بهشت هفتاد هزار حصار مقرّر فرمايد كه از هر حصارى تا حصارى هزار سال راه باشد « 3 » .\r\nو به سند معتبر از حضرت امام رضا عليه السّلام منقول است كه : در زمان بنى اسرائيل چهار نفر از مؤمنان بودند ، سه نفر از ايشان در خانه‌اى بودند و با يكديگر سخنى داشتند ، آن مؤمن ديگر به در خانه آمد در را كوفت ، غلامى بيرون آمد پرسيد كه :\r\nمولاى تو كجاست ؟ گفت : در خانه نيست ، آن مؤمن رفت و غلام برگشت و مولا از\r\n\r\n\r\n","description":"","footnote":"\r\n( 1 ) بحار الانوار 75 / 174 ح 4 .\r\n( 2 ) بحار الانوار 75 / 178 .\r\n( 3 ) بحار الانوار 75 / 189 ح 1 .\r\n","page_name":" 300 ","page_number":300},
  {"content":"\r\n\r\nاو پرسيد بر در چه كس بود ؟ گفت : آن مؤمن بود گفتم مولايم در خانه نيست ، آن مولا ساكت شد و پروائى نكرد از برگشتن آن مؤمن ، و غلام خود را ملامتى نكرد بر آن كار ، و هيچ‌يك از آن سه نفر آزرده نشدند از برگشتن آن مؤمن ، و مشغول سخن خود شدند .\r\nچون روز ديگر شد بامداد آن مؤمن باز به در خانه آمد ، ديد كه ايشان از خانه بيرون آمده‌اند ، و به جانب مزرعهء خود مىروند ، بر ايشان سلام كرد و گفت : من با شما بيايم ؟ گفتند : بلى و عذرى از او نخواستند از برگشتن روز گذشته ، و آن مؤمن مرد پريشان محتاج فقيرى بود ، در اثناى راه ابرى بر بالاى سر ايشان پيدا شد ، گمان كردند باران خواهد آمد به سرعت روان شدند ، ناگاه منادى از ميان ابر ندا كرد : اى آتش ايشان را بگير ، و من جبرئيلم رسول پروردگار عالميان ، ناگاه آتشى از ميان ابر نازل شد آن سه نفر را ربود و سوخت ، آن مرد فقير ترسان و حيران و متعجّب ماند ، و سبب آن واقعه را ندانست .\r\nپس برگشت و به خدمت حضرت يوشع آمد ، و قصّه را نقل كرد ، يوشع گفت :\r\nخدا بر ايشان غضب كرد بعد از آنكه از ايشان راضى بود به سبب كارى كه نسبت به تو كردند ، و واقعهء ايشان را نقل فرمود ، آن مرد گفت : من ايشان را حلال كردم ، و از ايشان عفو نمودم ، يوشع فرمود : اگر اين عفو تو پيش از نزول عذاب بود نفع مىكرد ، امّا در اين ساعت نفعى نمىكند ، شايد بعد از آن نفعى به ايشان برساند « 1 » .\r\nو به سند معتبر از حضرت امام محمّد باقر عليه السّلام منقول است : هر مسلمانى كه به نزد مسلمانى بيايد به زيارت او ، يا حاجتى به او داشته باشد و او در خانه باشد ، و رخصت ندهد كه او داخل خانه شود و براى او بيرون نيايد ، پيوسته در لعنت خدا\r\n\r\n\r\n","description":"","footnote":"\r\n( 1 ) اصول كافى 2 / 364 - 365 ح 2 .\r\n","page_name":" 301 ","page_number":301},
  {"content":"\r\n\r\nباشد تا آن مؤمن را ملاقات نمايد « 1 » .\r\nو به سند معتبر از حضرت رسول صلّى اللّه عليه و آله منقول است : هركه نظر كند به سوى مؤمنى كه او را بترساند ، خدا او را بترساند در روزى كه پناهى و سايه‌اى غير از سايهء مرحمت او نباشد « 2 » .\r\nو به سند معتبر از حضرت صادق عليه السّلام منقول است : هركه بترساند مؤمنى را به سلطنت و استيلاى خود براى اينكه مكروهى به او برساند ، جاى او در آتش جهنم است ، و اگر بترساند و مكروه را برساند در جهنّم با فرعون و آل فرعون باشد « 3 » .\r\nو در حديث ديگر فرمود : هركه اطاعت نمايد بر ضرر مؤمنى به نصف كلمه در قيامت چون درآيد حق‌تعالى در ميان دو چشمش نوشته باشد كه او نااميد است از رحمت من « 4 » .\r\nو به اسانيد معتبره منقول است كه حق‌تعالى مىفرمايد : هركه بندهء مؤمن مرا ذليل كند چنان است كه علانيه با من محاربه و جنگ كرده است « 5 » .\r\nو به سند معتبر از حضرت امام محمّد باقر عليه السّلام منقول است : در جهنّم كوهى هست كه آن را صعدا مىگويند ، و در صعدا وادى هست كه آن را سقر مىنامند ، و در سقر چاهى هست كه آن را هبهب مىگويند ، و هر وقت كه پرده از آن چاه برمىگيرند اهل جهنّم از گرمى آن به فرياد مىآيند ، و در آن چاه است منازل جبّاران « 6 » .\r\n\r\n\r\n","description":"","footnote":"\r\n( 1 ) اصول كافى 2 / 365 ح 4 .\r\n( 2 ) اصول كافى 2 / 368 ح 1 .\r\n( 3 ) اصول كافى 2 / 368 ح 2 .\r\n( 4 ) اصول كافى 2 / 368 ح 3 .\r\n( 5 ) بحار الانوار 75 / 142 ح 3 .\r\n( 6 ) بحار الانوار 8 / 297 ح 49 .\r\n","page_name":" 302 ","page_number":302},
  {"content":"\r\n\r\nو به سند معتبر از حضرت امير المؤمنين عليه السّلام منقول است : حلال نيست مسلمانى را كه مسلمانى را بترساند « 1 » .\r\nو به سند معتبر از حضرت رسول صلّى اللّه عليه و آله منقول است : هركه دستى بر مؤمنى زند كه او را ذليل گرداند ، يا طپانچه بر روى او زند ، يا چيزى نسبت به او واقع سازد كه كراهت از آن داشته باشد ، ملائكه او را لعنت كنند تا او را راضى گرداند و توبه و استغفار كند ، پس زينهار تعجيل مكنيد در ايذاى احدى از خلق شايد كه او مؤمن باشد و شما ندانيد ، و بر شما باد به تأنّى و نرمى كه تندى كردن از حربه‌هاى شيطان است ، و هيچ‌چيز نزد خدا محبوب‌تر نيست از حلم و نرمى و تأنّى « 2 » .\r\nو از حضرت رسول صلّى اللّه عليه و آله منقول است : هركه بر روى مسلمانى طپانچه بزند ، حق‌تعالى در قيامت استخوانهاى او را از هم بپاشد ، و آتش را بر او مسلّط كند ، و او را غل كرده به آتش جهنّم برند ، و هركه تازيانه‌اى در پيش پادشاه جابرى يا حاكم ظالمى به دست گيرد ، خدا آن تازيانه را در قيامت مارى كند كه طولش هفتاد هزار ذرع باشد ، و در جهنّم بر او مسلّط گرداند ، و كسى كه سعى نمايد در ضرر مؤمنى به سوى ظالمى ، و بد او را بگويد ، و به او مكروهى نرسد ، حق‌تعالى اعمالش را حبط نمايد ، و اگر مكروهى يا آزارى به او برسد ، خدا او را در طبقهء هامان در جهنّم جا دهد « 3 » .\r\nو به سند معتبر منقول است كه : حضرت امير المؤمنين عليه السّلام از حضرت رسول صلّى اللّه عليه و آله پرسيد : چه حال دارد صاحب حكمى كه جور كند بر رعيّت خود و اصلاح ايشان ننمايد ؟ فرمود : چهارم شيطان و قابيل و فرعون خواهد بود .\r\n\r\n\r\n","description":"","footnote":"\r\n( 1 ) بحار الانوار 75 / 147 ح 1 .\r\n( 2 ) بحار الانوار 75 / 148 ح 4 .\r\n( 3 ) بحار الانوار 75 / 369 ح 3 .\r\n","page_name":" 303 ","page_number":303},
  {"content":"\r\n\r\nو از حضرت صادق عليه السّلام منقول است : شخصى كه مؤمنى را بكشد به ناحق ، وقت مردن به او مىگويند : اگر خواهى يهودى بمير ، و اگر خواهى نصرانى بمير ، و اگر خواهى مجوسى بمير « 1 » .\r\nو به سندهاى معتبر از حضرت رسول صلّى اللّه عليه و آله منقول است كه : گناهكارترين مردم نزد خدا كسى است كه كسى را به ناحق بزند يا بكشد « 2 » .\r\nو در حديث ديگر فرمود : شما را فريب ندهد حال كسى كه دست به خون مسلمان گشوده ، به درستى كه او را كشنده‌اى هست كه هرگز نمىميرد كه آن آتش جهنّم است « 3 » .\r\nو از حضرت صادق عليه السّلام منقول است كه : آدمى در دين خود هست مادام كه مرتكب خون حرامى نشود ، و كسى كه عمدا مؤمنى را بكشد توفيق توبه نمىيابد « 4 » .\r\nو از حضرت امام محمّد باقر عليه السّلام منقول است كه : شخصى را در قيامت خواهند آورد با قدر محجمه‌اى از خون ، پس او گويد : من و اللّه كسى را نكشته‌ام ، و شريك در خون كسى نگشته‌ام ، حق‌تعالى به او فرمايد كه : فلان بندهء مرا به بد ياد كردى و آن سخن شهرت كرد و باعث كشتن او شد « 5 » .\r\nو از حضرت صادق عليه السّلام منقول است : سه كسند كه داخل بهشت نمىشوند :\r\nكسى كه خونى بريزد ، يا شراب بخورد ، يا سخن‌چينى بكند « 6 » .\r\n\r\n\r\n","description":"","footnote":"\r\n( 1 ) بحار الانوار 104 / 377 ح 38 .\r\n( 2 ) بحار الانوار 104 / 369 ح 1 .\r\n( 3 ) بحار الانوار 104 / 373 ح 20 .\r\n( 4 ) بحار الانوار 104 / 378 ح 46 .\r\n( 5 ) بحار الانوار 104 / 383 ح 4 .\r\n( 6 ) بحار الانوار 104 / 372 ح 12 .\r\n","page_name":" 304 ","page_number":304},
  {"content":"\r\n\r\nو از حضرت امام محمّد باقر عليه السّلام منقول است : اوّل چيزى كه حق‌تعالى در آن حكم مىفرمايد در قيامت خون مسلمانان است ، پس اوّل مرتبه دو پسر آدم را حاضر مىكنند در ميان ايشان حكم مىكنند ، ديگر هركه خونى كرده باشد بعد از آن در ميان مردم حكم مىكنند ، و هركه كشته شده قاتل خود را مىآورد ، و خونش را بر روى او مىريزد ، و مىگويد كه : اين مرا كشته ، پس او انكار نمىتواند كرد « 1 » .\r\nو در حديث ديگر فرمود : حق‌تعالى وحى فرمود به حضرت موسى عليه السّلام كه : بگو به گروه بنى اسرائيل زينهار اجتناب نمائيد از كشتن كسى به غير حق ، هركه يك كسى را در دنيا مىكشد من در جهنّم او را صد هزار مرتبه مىكشم مثل آن كشتن « 2 » .\r\nو از حضرت امام محمّد باقر عليه السّلام منقول است : هركه مؤمنى را عمدا بكشد ، خدا جميع گناهان كشته شده را بر كشنده‌اش بنويسد ، و كشته شده از گناهان بدر آيد « 3 » .\r\nو از حضرت رسول صلّى اللّه عليه و آله منقول است فرمود : به حقّ خداوندى كه مرا به حق فرستاده است ، اگر جميع اهل آسمان و زمين شريك شوند در خون مسلمانى يا راضى باشند به آن ، خدا همه را بر رو در آتش جهنّم افكند « 4 » .\r\nو از امام صادق عليه السّلام منقول است كه : شخصى در قيامت به نزد شخصى بيايد در هنگامى كه مردم در حساب باشند و او را به خون آلوده كند ، او گويد : اى بندهء خدا مرا با تو چكار بود ؟ گويد : در فلان روز يك كلمه گفتى و اعانت بر كشتن من كردى « 5 » .\r\n\r\n\r\n","description":"","footnote":"\r\n( 1 ) بحار الانوار 104 / 376 ح 35 .\r\n( 2 ) بحار الانوار 104 / 377 ح 40 .\r\n( 3 ) بحار الانوار 104 / 377 ح 42 .\r\n( 4 ) بحار الانوار 104 / 382 ح 70 .\r\n( 5 ) بحار الانوار 104 / 383 ح 2 .\r\n","page_name":" 305 ","page_number":305},
  {"content":"\r\n\r\n\r\nجدول پنجم در حقوق پادشاهان و رعايت نمودن ايشان و دعا كردن براى صلاح ايشان و متعرّض سطوات ايشان نشدن است\r\nبدان كه پادشاهانى كه بر دين حق باشند ايشان را بر رعيّت حقوق بسيار هست كه حفظ و حراست ايشان مىنمايند ، و دفع دشمنان دين از ايشان مىكنند ، و دين و جان و مال و عرض ايشان به حمايت پادشاهان محفوظ مىباشد ، پس ايشان را دعا بايد كرد ، و حقّ ايشان را بايد شناخت ، خصوصا در هنگامى كه به عدالت سلوك نمايند ، چنانچه حضرت در اين حديث شريف فرموده‌اند كه : از اجلال و تعظيم خداست پادشاه عادل ، اگرچه ظاهرش اين است كه مراد امام و منسوبان آن حضرت باشد ، چنانچه در حديث ديگر همين مضمون وارد شده است و به جاى سلطان عادل امام عادل واقع شده است ، امّا احاديث عام بعد از اين مذكور خواهد شد .\r\nو اگر پادشاهان بر خلاف نهج صلاح و عدالت باشند ، دعا براى اصلاح ايشان مىبايد كرد ، يا خود را اصلاح مىبايد نمود كه خدا ايشان را به اصلاح آورد ؛ زيرا كه دلهاى پادشاهان و جميع خلايق به دست خداست ، و مطلق پادشاهان جابر و ظالمان را نيز رعايت مىبايد كرد ، و تقيّه از ايشان واجب است ، و خود را از ضرر ايشان حفظ كنند ، و مورد قهر ايشان نسازند .\r\nچنانچه حضرت سيّد الساجدين عليه السّلام در حديث حقوق مىفرمايد : حقّ پادشاه بر تو آن است كه بدانى خدا تو را فتنهء او ساخته است ، و او را امتحان نموده كه بر تو استيلا و سلطنت داده است ، و بدانى بر تو لازم است كه خود را در معرض غضب و خشم او در نياورى كه خود را به هلاك اندازى ، و شريك گناه او باشى در آنچه\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nنسبت به تو واقع مىسازد از اضرار و عقوبت « 1 » .\r\nو به سند معتبر از حضرت صادق عليه السّلام منقول است كه : چون نمرود حضرت ابراهيم عليه السّلام را بعد از انداختن به آتش از ملك خود بيرون كرد ، داخل ملك پادشاهى از پادشاهان قبط شد ، و صندوقى ساخته بود ، و حضرت ساره را در صندوق كرده بود كه كسى را بر او نظر نيفتد ، در ملك آن پادشاه به عشّارى رسيد ، چون آمد كه عشور مال حضرت ابراهيم را بگيرد ، گفت : در صندوق را بگشا ببينم در صندوق چه چيز هست ؟ حضرت ابراهيم عليه السّلام فرمود : هرچه خواهى حساب كن و عشورش را بگير ، او گفت : راضى نمىشوم تا در صندوق را نگشائى ، چون صندوق را گشود پرسيد : اين كيست ؟ فرمود كه : زن من و دختر خالهء من است ، عشّار چون حسن و جمال او را مشاهده نمود حقيقت حال را به پادشاه عرض نمود ، پادشاه گفت : همه را به حضور آور .\r\nچون حضرت ابراهيم عليه السّلام به مجلس پادشاه داخل شد ، پادشاه گفت : در صندوق را بگشا ، فرمود : حرمت و دخترخالهء من در اين صندوق است ، و هرچه با خود دارم فدا مىدهم كه در صندوق را باز نكنم ، پادشاه مغالبه نمود و در صندوق را گشود ، چون حسن و جمال حضرت ساره را مشاهده نمود دست دراز كرد ، حضرت ابراهيم عرض كرد : خداوندا دست او را از حرمت من حبس كن ، در حال دست پادشاه خشك شد نتوانست كه به ساره رساند ، و نتوانست كه به سوى خود برگرداند ، پادشاه گفت : خداى تو با دست من چنين كرده ؟ ابراهيم عليه السّلام گفت : بلى خداوند من صاحب غيرت است ، و حرام را دشمن مىدارد ، و او حائل شد ميان تو و حرمت من ، گفت : دعا كن خدا دست مرا برگرداند اگر اجابت تو بكند من\r\n\r\n\r\n","description":"","footnote":"\r\n( 1 ) بحار الانوار 74 / 4 - 5 .\r\n","page_name":" 307 ","page_number":307},
  {"content":"\r\n\r\nمتعرّض زن تو نشوم ، حضرت دعا فرمود دستش صحيح شد .\r\nباز نظر كرد به ساره دست دراز كرد ، باز حضرت ابراهيم عليه السّلام دعا كرد ، دستش خشكيد تا سه مرتبه چنين شد ، در مرتبهء سوّم كه دستش برگشت ، حضرت ابراهيم را تعظيم و تكريم بسيار نمود ، و گفت به هرجا كه خواهى برو ، امّا از تو حاجتى دارم ، ابراهيم عليه السّلام فرمود : چه حاجت است ؟ گفت كنيزك قبطيّهء خوش روى عاقلى دارم مىخواهم رخصت فرمائى كه او را به ساره دهم خدمت او كند ، پس هاجر مادر اسماعيل را به ساره بخشيد ، و حضرت ابراهيم روانه شد ، پادشاه به مشايعت ابراهيم عليه السّلام بيرون آمد ، و ابراهيم پيش مىرفت و پادشاه از عقب مىرفت از براى تعظيم حضرت ابراهيم عليه السّلام ، در اثناى راه وحى رسيد به حضرت ابراهيم كه :\r\nبايست و پيش روى پادشاه جبّار راه مرو ، حضرت ايستاد و به پادشاه گفت :\r\nخداوندم در اين ساعت به من وحى فرستاد كه تو را تعظيم كنم و مقدّم دارم و از عقب تو راه روم ، پادشاه گفت : شهادت مىدهم كه خداوند تو مهربان و بردبار و صاحب كرم است « 1 » .\r\nو حضرت رسول صلّى اللّه عليه و آله به حضرت امير المؤمنين وصيت نمود كه : هشت كسند اگر ذليل و خوار شوند ملامت نكنند مگر خود را : كسى كه به سفره‌اى حاضر شود كه او را نخوانده باشند ، و مهمانى كه بر صاحب‌خانه تحكّم كند ، و كسى كه طلب خير از دشمنان خود نمايد ، و كسى كه از ايشان طلب فضل و احسان نمايد ، و كسى كه خود را در ميان دو كس داخل كند در سرى كه در ميان ايشان باشد و او را داخل در آن سر نكرده باشند ، و كسى كه استخفاف نمايد به پادشاه و صاحب سلطنتى ، و كسى كه در جائى نشيند كه اهل بيت نشستن در آنجا نداشته باشد ، و كسى كه با\r\n\r\n\r\n","description":"","footnote":"\r\n( 1 ) بحار الانوار 12 / 45 - 47 .\r\n","page_name":" 308 ","page_number":308},
  {"content":"\r\n\r\nكسى سخن گويد كه او گوش ندهد و از او سخن نشنود « 1 » .\r\nو از حضرت صادق عليه السّلام منقول است : سه كس‌اند كه هركه با ايشان مبالغه و منازعه مىكند ذليل مىشود : پدر ، و پادشاه ، و قرض‌خواه « 2 » .\r\nو به سند معتبر از حضرت رسول صلّى اللّه عليه و آله منقول است كه : حق سبحانه و تعالى مىفرمايد : منم خداوندى كه به جز من خداوندى نيست ، و من خلق كرده‌ام پادشاهان را ، و دلهاى ايشان در دست من است ، هر قومى كه اطاعت من مىكنند دلهاى پادشاهان را بر ايشان مهربان مىكنم ، و هر قومى كه معصيت من مىكنند ، دلهاى پادشاهان را بر ايشان به خشم مىآورم ، پس مشغول مشويد به نفرين و دشنام ايشان ، و توبه كنيد به درگاه من از گناهان خود تا دلهاى ايشان را به سوى شما ميل دهم و مهربان گردانم « 3 » .\r\nو به سند معتبر از حضرت صادق عليه السّلام منقول است كه : چون خدا خير رعيّتى را مىخواهد بر ايشان پادشاه مهربانى مىگمارد ، و از براى او وزير عادلى مهيّا و ميسّر مىگرداند « 4 » .\r\nو به سند معتبر از حضرت امام موسى كاظم عليه السّلام منقول است كه به شيعيان خود فرمود : اى گروه شيعيان خود را ذليل مكنيد به ترك اطاعت پادشاه خود ، پس اگر عادل باشد دعا كنيد خدا او را باقى بدارد ، و اگر جابر و ظالم باشد از خدا سؤال نمائيد كه او را اصلاح نمايد ، به درستى كه صلاح شما در صلاح شما است ، و به درستى كه پادشاه عادل به منزلهء پدر مهربان است ، پس نخواهيد از براى او آنچه از\r\n\r\n\r\n","description":"","footnote":"\r\n( 1 ) خصال شيخ صدوق ص 410 ح 12 .\r\n( 2 ) بحار الانوار 75 / 338 ح 10 .\r\n( 3 ) بحار الانوار 75 / 340 - 341 ح 21 .\r\n( 4 ) بحار الانوار 75 / 340 ح 19 .\r\n","page_name":" 309 ","page_number":309},
  {"content":"\r\n\r\nبراى خود مىخواهيد ، و دشمن داريد از براى او آنچه از براى خود دشمن مىداريد « 1 » .\r\nو از حضرت رسول صلّى اللّه عليه و آله منقول است : هركه اطاعت پادشاه نمىكند اطاعت خدا نكرده است ؛ زيرا كه حق‌تعالى مىفرمايد : خود را به مهلكه ميندازيد « 2 » .\r\nو به سند معتبر از حضرت صادق عليه السّلام منقول است : هركه متعرّض پادشاه جابرى شود ، و به سبب آن به بليه مبتلا شود ، خدا او را در آن بلا اجر ندهد ، و بر آن شدّت او را صبر عطا نفرمايد « 3 » .\r\n\r\nجدول ششم در بيان مفاسد قرب پادشاهان و عدم اعتماد بر تقرّب ايشان ، و نهى از اعانت ظالمان ، و راضى بودن به ظلم ايشان ، و خوردن طعام‌هاى ايشان ، و مدح كردن ايشان است\r\nبدان كه تقرّب ملوك و امرا موجب خسران دنيا و عقبا است ، و در دنيا چند روزى اعتبارى آلوده به صد هزار مذلّت و محنت هست و به زودى بر طرف مىشود ، و در دنيا منكوب و در آخرت مغضوب مىماند ، و از براى دانستن اين امر مشاهدهء احوال مختلفهء ارباب دولت و سرعت انقضاى دولتهاى ايشان كافى است ، و اگر كسى بر احوال ايشان اطّلاعى داشته باشد مىداند كه در عين اعتبار يك لحظه رفاهيّت ندارند ، و حسرت بر حال فقرا و بيچاره‌ها مىبرند ، و مفاسد قرب ايشان بسيار است .\r\n\r\n\r\n","description":"","footnote":"\r\n( 1 ) بحار الانوار 75 / 369 ح 2 .\r\n( 2 ) بحار الانوار 75 / 368 ح 1 .\r\n( 3 ) بحار الانوار 75 / 372 ح 16 .\r\n","page_name":" 310 ","page_number":310},
  {"content":"\r\n\r\nاوّل : اعانت ايشان در ظلم نمودن ، چه بسيار ظاهر است كه بسيارى خلطهء با ايشان بدون اعانت ايشان در بعضى از ظلمها ميسّر نمىشود .\r\nدوّم : ميل قلبى و محبّت ايشان چه به كثرت معاشرت دوستى و محبّت بهم مىرسد ، و حق‌تعالى مىفرمايد كه : ركون و ميل مكنيد به سوى ظالمان كه آتش شما را مس مىكند ، و اخبار در نهى از مراودهء ايشان بسيار است .\r\nسوّم : راضى بودن به افعال قبيحهء ايشان ، و اين نيز به كثرت معاشرت حاصل مىشود ، و كسى كه به ظلمى راضى مىشود در آن ظلم شريك است .\r\nچهارم : آنكه به كثرت مشاهدهء اطوار ناپسنديدهء ايشان قبايح احوالشان از نظرشان محو مىشود ، بلكه مستحسن مىنمايد ، و موجب ميل و رغبت اين كس به آن اعمال و افعال مىشود ، و به زودى اين كس به آنها مبتلا مىشود .\r\nپنجم : آنكه در مجالس ايشان نامتعارف بودن خوش‌نما نيست به حسب عرف ، و تعارف مجلس ايشان آن است كه هر باطلى كه بگويند ، و هر قبيحى كه اراده نمايند ، ايشان را مدح و تحسين كنند ، و اين عين نفاق و افتراء بر خدا و رسول است .\r\nششم : آنكه اگر ظلمى در مجلس ايشان شود منع نمىتوان نمود عرفا ، و كسى كه خواهد مصاحب هم شرب باشد مؤيّد قول ايشان نيز مىبايد بگويد ، و در اين ضمن ترك نهى از منكر به عمل مىآيد كه از جملهء گناهان كبيره است .\r\nهفتم : آنكه بقاى ايشان را بر ظلم مىخواهد تا خود نزد ايشان معزّز باشد ، يا به سبب محبّت ايشان عزّت مىخواهد و اين نيز جايز نيست .\r\nهشتم : آنكه در خانه‌هاى شبههء ايشان داخل مىبايد شد ، و بر بساطهاى شبههء ايشان مىبايد رفت ، و از لقمه‌هاى شبههء ايشان مىبايد خورد ، و اينها همه موجب قساوت قلب است ، بلكه به كثرت خلطه و مصاحبت علم به حرمت آنها بهم\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمىرسد و بىشبهه حرام مىشود ، و باز مىبايد تصرّف كرده اغماص نمود ، و مفاسد ديگر بسيار است كه اين رساله گنجايش ذكر آنها را ندارد ، و بر اين مضامين احاديث بسيار است .\r\nچنانچه به سند معتبر از حضرت صادق عليه السّلام منقول است كه : بخيل را راحت نمىباشد ، و حسود را لذّت نمىباشد ، و پادشاهان را وفا نمىباشد ، و دروغگو را مروّت نمىباشد ، و سفيه و بىخرد را بزرگى نمىباشد « 1 » .\r\nو به سند معتبر از حضرت رسول صلّى اللّه عليه و آله منقول است كه : پادشاهان از جميع مردمان بىوفاترند ، و دوست و يار ايشان از همه كس كمتر است « 2 » .\r\nو به سند معتبر از حضرت صادق عليه السّلام منقول است كه : اگر دوستى داشته باشى و به ولايت و حكومتى برسد ، و او را برده يك آنچه بيشتر با تو سلوك مىكرد بيابى ، پس او دوست بد نيست براى تو « 3 » .\r\nو به سند معتبر از حضرت امام موسى كاظم عليه السّلام منقول است كه : چهار چيز است كه دل را فاسد مىكند ، و موجب قساوت قلب مىشود ، و نفاق را بر دل مىروياند ، چنانچه آب درخت را مىروياند : لهو و ساز و غنا شنيدن ، و فحش گفتن ، و در خانهء پادشاهان رفتن ، و طلب صيد كردن « 4 » .\r\nو از حضرت رسول صلّى اللّه عليه و آله منقول است : هركه ملازم پادشاهان شود مفتن مىگردد ، و هر قدر به پادشاهان نزديك‌تر مىشود از خدا دور تر مىگردد « 5 » .\r\n\r\n\r\n","description":"","footnote":"\r\n( 1 ) بحار الانوار 75 / 338 ح 13 .\r\n( 2 ) بحار الانوار 75 / 340 ح 17 .\r\n( 3 ) بحار الانوار 75 / 341 ح 25 .\r\n( 4 ) بحار الانوار 75 / 370 - 371 ح 10 .\r\n( 5 ) بحار الانوار 75 / 371 ح 13 .\r\n","page_name":" 312 ","page_number":312},
  {"content":"\r\n\r\nو از حضرت صادق عليه السّلام منقول است كه : صاحب ورع و پرهيزكار آن است كه از محارم الهى بپرهيزد ، و از شبهه‌ها اجتناب نمايد ، و اگر از شبهه‌ها اجتناب ننمايد به حرام مىافتد به نادانى ، و كسى كه منكرى را ببيند و انكار آن نكند با آنكه قادر بر آن باشد ، پس دوست داشته است كه خدا را معصيت كنند ، و هركه دوست دارد خدا را معصيت كنند با خدا علانيه دشمنى كرده است ، و كسى كه بقاى ظالمان را خواهد ، پس دوست مىدارد كه خدا را معصيت كنند ، و حال آنكه حق‌تعالى حمد كرده است خود را بر هلاك كردن ظالمان « 1 » .\r\nو به سند معتبر از حضرت امير المؤمنين عليه السّلام منقول است : ظلم‌كننده و كسى كه در ظلم اعانت او مىنمايد و كسى كه به ظلم او راضى است هر سه شريكند در ظلم « 2 » .\r\nو از حضرت صادق عليه السّلام منقول است كه حضرت عيسى فرمود به گروه بنى اسرائيل : اعانت مىكنيد ظالم را بر ظلم كه فضل شما باطل مىشود « 3 » .\r\nو از حضرت رسول صلّى اللّه عليه و آله منقول است : هركه مدح كند پادشاه جابرى را و نزد او فروتنى و شكستگى كند از براى طمع دنيا ، قرين آن ظالم باشد در جهنّم ، و هركه دلالت كند ظالمى را بر ظلمى قرين هامان باشد در جهنّم ، و هركه از جانب ظالمى خصومت كند يا اعانت او نمايد ، چون ملك موت به نزد او بيايد بگويد بشارت باد تو را به لعنت خدا و آتش جهنّم « 4 » .\r\nو به سند معتبر از حضرت امام محمّد باقر عليه السّلام منقول است كه : حاضر مباشيد در\r\n\r\n\r\n","description":"","footnote":"\r\n( 1 ) بحار الانوار 75 / 370 ح 5 .\r\n( 2 ) بحار الانوار 75 / 312 ح 16 .\r\n( 3 ) بحار الانوار 75 / 370 ح 6 .\r\n( 4 ) بحار الانوار 75 / 369 ح 3 .\r\n","page_name":" 313 ","page_number":313},
  {"content":"\r\n\r\nمجلسى كه پادشاه جابرى به ظلم و عدوان كسى را زند يا كشد ، يا ظلمى بر او كند اگر يارى او نكيد ؛ زيرا كه يارى و نصرت مؤمن بر مؤمن واجب است در هنگامى كه حاضر باشيد ، و اگر حاضر نباشيد و مطّلع نشويد بر شما حجّت تمام نخواهد بود « 1 » .\r\nو به سند معتبر از محمّد بن مسلم منقول است كه حضرت امام محمّد باقر عليه السّلام روزى گذشتند ديدند كه من نزد قاضى از قاضيان مدينه نشسته‌ام ، روز ديگر به خدمت آن حضرت رفتم ، فرمود : آن چه مجلس بود كه ديروز نشسته بودى ؟ گفتم :\r\nفداى تو گردم آن قاضى مرا اكرام مىنمايد ، و گاهى نزد او مىنشينم ، حضرت فرمود : چه چيز تو را ايمن كرده است از اينكه لعنتى بر او نازل شود از جانب خدا و جميع اهل آن مجلس را فراگيرد .\r\nو حضرت امير المؤمنين عليه السّلام در وقت وفات امام حسن عليه السّلام را وصيت فرمود كه :\r\nصالح را دوست دار براى صلاحش ، و با فاسق مدارا كن كه دين خود را از شرّ او حفظ نمائى و در دل او را دشمن دار « 2 » .\r\nو از حضرت صادق عليه السّلام منقول است : هركه ظالمى را معذور دارد در ظلمش خدا مسلّط كند بر او كسى را كه بر او ظلم كند ، و اگر دعا كند براى دفع آن ظلم دعايش را مستجاب نكند ، و او را بر آن مظلوم بدون اجر ندهد « 3 » .\r\nو به سند معتبر از آن حضرت منقول است كه : اعوان ظالمان در قيامت در سراپرده‌هاى آتش خواهند بود تا حق‌تعالى از حساب خلايق فارغ شود « 4 » .\r\n\r\n\r\n","description":"","footnote":"\r\n( 1 ) بحار الانوار 75 / 17 ح 2 .\r\n( 2 ) بحار الانوار 75 / 369 ح 4 .\r\n( 3 ) بحار الانوار 75 / 372 - 373 ح 21 .\r\n( 4 ) فروع كافى 5 / 107 ح 7 .\r\n","page_name":" 314 ","page_number":314},
  {"content":"\r\n\r\nو در حديث ديگر فرمود : از جملهء ركون به ظلمه است كه به نزد پادشاه جابرى برود ، و آن‌قدر حيات او را خواهد كه دست به كيسه كند و به او عطا كند « 1 » .\r\nو به سند معتبر از حضرت رسول صلّى اللّه عليه و آله منقول است : چون روز قيامت مىشود منادى از جانب حق‌تعالى ندا مىكند كه : كجايند ظالمان و اعوان ايشان ؟ و هركه ليقه‌اى در دوات ايشان گذاشته ، يا سر كيسه‌اى براى ايشان بسته ، يا مدّى به ايشان داده ، ايشان را با ظالمان محشور كنند « 2 » .\r\nو فرمود : هيچ بنده‌اى نزد پادشاه مقرّب نمىشود مگر آنكه از خدا دور مىشود ، و هيچ بنده‌اى مالش زياد نمىشود مگر آنكه شياطين او بيشتر مىشوند « 3 » .\r\nو در حديث ديگر فرمود : زينهار احتراز نمائيد از درگاه پادشاهان و حوالى و حواشى ايشان كه هركه به درگاه ايشان و حواشى و اتباع ايشان نزديك‌تر است از خدا دور تر است ، و هركه پادشاه را بر خدا اختيار نمايد خدا ورع را از او بردارد ، و او را حيران گرداند « 4 » .\r\nو از حضرت صادق عليه السّلام به سند معتبر منقول است كه : فرمود حفظ نمائيد دين خود را به ورع و پرهيزكارى ، و تقويت كنيد دين خود را به تقيّه ، و مستغنى شويد به خدا از طلب نمودن حاجت‌ها از پادشاهان ، و بدانيد كه هر مؤمنى كه خضوع و شكستگى اظهار كند نزد صاحب سلطنتى ، يا كسى كه در دين مخالف او باشد از براى طمع آنچه در دست اوست از دنيا ، خدا او را گم‌نام گرداند ، و او را دشمن دارد\r\n\r\n\r\n","description":"","footnote":"\r\n( 1 ) بحار الانوار 75 / 376 ح 34 .\r\n( 2 ) بحار الانوار 75 / 372 ح 17 .\r\n( 3 ) بحار الانوار 75 / 372 ح 18 .\r\n( 4 ) بحار الانوار 75 / 372 ح 19 .\r\n","page_name":" 315 ","page_number":315},
  {"content":"\r\n\r\nو به خود واگذارد ، و اگر چيزى از دنياى او به دستش آيد حق‌تعالى بركت را از آن چيز بردارد ، و هرچه را از آن مال در حج و عمره و بنده آزاد كردن صرف نمايد او را ثواب ندهد « 1 » .\r\nو از حضرت صادق عليه السّلام منقول است : هركه اعانت نمايد ظالمى را بر مظلومى ، پيوسته حق‌تعالى از او در غضب و خشم باشد تا دست از آن بردارد « 2 » .\r\n\r\nجدول هفتم در بيان جهتى چند است كه به آن جهات به خانهء حكّام و امرا مىتوان رفتن\r\nبدان كه گاه هست كه معاشرت با ايشان و تردّد كردن به خانه‌هاى ايشان واجب مىشود به سببى چند :\r\nاوّل : تقيّه چنانچه سابقا مذكور شد ، پس اگر كسى از نديدن ايشان خوف ضرر نفس يا مال يا عرض داشته باشد ، براى دفع آن ضرر ديدن ايشان لازم است ، و حضرات ائمّهء معصومين صلوات اللّه عليهم به خانهء خلفاى بنى اميّه و بنى عبّاس عليهم اللعنه و منسوبان ايشان به تقيّه تردّد مىنموده‌اند ، و ملايمت و مدارا با ايشان مىفرموده‌اند .\r\nدوّم : آنكه به قصد اين رود كه دفع ضررى از مظلومى بكند ، يا نفعى به مؤمنى برساند ، و به اين سبب نيز گاهى واجب و لازم مىشود ، چنانچه احاديث گذشت\r\n\r\n\r\n","description":"","footnote":"\r\n( 1 ) بحار الانوار 75 / 371 - 372 ح 15 .\r\n( 2 ) بحار الانوار 75 / 373 ح 22 .\r\n","page_name":" 316 ","page_number":316},
  {"content":"\r\n\r\nدر باب فريادرسى مظلومان و قضاى حوائج مؤمنان ، بلكه اگر كسى قادر بر رفع ظلمى از مؤمنى باشد ، و رعايت عزّت و اعتبار خود بكند و متوجّه آن نشود ، شريك آن ظلم خواهد بود ، و معاقب خواهد گرديد ، و حق‌تعالى او را ذليل خواهد كرد ، چنانچه در احاديث وارد شده است كه هر چيز را زكاتى است و زكات جاه و اعتبار آن است كه آن را صرف قضاى حوائج برادران مؤمن كند ، چنانچه به دادن زكات مال زياد مىشود به صرف كردن جاه و عزّت خود در راه خدا آن نيز زياده مىشود ، و چنانچه به ترك زكات مال تلف مىشود همچنين به ترك صرف كردن اعتبار اعتبار بر طرف مىشود ، و خدا او را ذليل مىگرداند .\r\nچنانچه به سند معتبر از حضرت امام موسى كاظم عليه السّلام منقول است حضرت رسول صلّى اللّه عليه و آله فرمود كه : به من برسانيد حاجت كسى را كه نمىتواند حاجت خود را به من رسانيدن ، به درستى كه كسى كه به صاحب سلطنتى برساند حاجت كسى را كه قادر بر رسانيدن آن حاجت نباشد ، حق‌تعالى در روز قيامت قدمش را بر صراط ثابت بدارد « 1 » .\r\nو به سند معتبر ديگر از آن حضرت منقول است كه فرمود : اگر از كوهى به زير افتم و پاره‌پاره شوم ، دوست‌تر مىدارم از آنكه متولّى عملى از اعمال ظالمان شوم ، يا بر بساط يكى از ايشان راه روم ، مگر از براى آنكه غمى از مؤمنى بردارم ، يا اسير و محبوسى را خلاص كنم ، يا قرض مؤمنى را ادا نمايم ، به درستى كه كمتر چيزى كه به اعوان ظالمان مىكنند آن است كه بر سر ايشان سراپرده‌اى از آتش مىزنند تا حق‌تعالى از حساب خلايق فارغ شود ، اى زياد اگر متولّى عملى از اعمال ايشان بشوى با برادران مؤمن خود احسان كن كه شايد باعث تخفيف گناه تو شود « 2 » .\r\n\r\n\r\n","description":"","footnote":"\r\n( 1 ) بحار الانوار 75 / 384 ح 3 .\r\n( 2 ) فروع كافى 5 / 109 - 110 ح 1 .\r\n","page_name":" 317 ","page_number":317},
  {"content":"\r\n\r\nو به سند معتبر از حضرت صادق عليه السّلام منقول است كه : هيچ جبّارى نيست مگر آنكه با او مؤمنى مىباشد كه خدا به سبب آن مؤمن دفع ضرر آن جبّار از شيعيان مىنمايد ، و بهرهء آن مؤمن در آخرت كمتر از جميع مؤمنان خواهد بود به سبب مصاحبت آن جبّار « 1 » .\r\nو به سند معتبر از حضرت امام موسى كاظم عليه السّلام منقول است كه : خدا را با پادشاهان دوستان مىباشد كه به سبب ايشان دفع ضرر از دوستان خود مىنمايد « 2 » .\r\nسوّم : آنكه به قصد هدايت ايشان اگر قابل هدايت باشند به نزد ايشان برود كه شايد يكى از ايشان را هدايت نمايد ، يا عبرت از احوال ايشان بگيرد .\r\nچنانچه به سند معتبر از حضرت صادق عليه السّلام منقول است كه : حضرت لقمان به خانهء قضات و پادشاهان و امرا و سلاطين مىرفتند ، و ايشان را موعظه مىكردند ، و بر ايشان ترحّم مىكردند به سبب بلائى كه ايشان به آن مبتلا گرديده‌اند ، و دل به اعتبارات فانى دنيا بسته‌اند ، و عبرت از احوال ايشان مىگرفتند ، و از اطوار ايشان چيزى چند اخذ مىنمودند كه به آن غالب مىشدند بر نفس و مجاهده با هوا و خواهشهاى نفس مىكند .\r\nاى عزيز بدان كه وجوهى كه مذكور شد با وجوه ديگر كه ذكرش موجب طول كلام است ، گاه باشد كه غرض واقعى آدمى است ، و اكثر اوقات نفس غرضهاى فاسد و خيالات باطل خود را از محبّت جاه و عزّت و اعتبار و مال و منصب را به اين صورتها در نظر آدمى درمىآورد ، و آدمى را فريب مىدهد ، و گمان مىكند كه\r\n\r\n\r\n","description":"","footnote":"\r\n( 1 ) فروع كافى 5 / 111 ح 5 .\r\n( 2 ) فروع كافى 5 / 112 ح 7 .\r\n","page_name":" 318 ","page_number":318},
  {"content":"\r\n\r\nاز براى خداست ، امّا چون بشكافد معلومش مىشود كه غرضش محض دنيا بوده است ، و در اين قسم امور هواهاى نفسانى با اغراض صحيحهء انسانى بسيار مشتبه مىشود ، پس فريب نفس و شيطان را نبايد خورد ، و خود را در معرض چنين مهالك بدر نبايد آورد هدانا اللّه و جميع المؤمنين الى مسالك اليقين .\r\nيا أبا ذر لا يزال العبد يزداد من اللّه بعدا ما سيّئ خلقه .\r\nاى ابو ذر پيوسته آدمى از خدا دور مىشود مادام كه خلقش بد است .\r\nبدان كه خلق صفتى را مىگويند كه ملكهء نفس و عادت او شده باشد ، و اخلاق حسنه نزد حق‌تعالى بهتر است از اعمال حسنه ، و همچنين خلقهاى بد بدتر است از عملهاى بد ، و بسا باشد كه صاحب خلق بدى عبادت بسيار كند ، و صاحب خلق نيكى آن عبادت را نكند ، و درجهء او نزد خدا رفيع‌تر باشد ، و بر اخلاق اعتماد مىباشد ، چون خلق بد عادت نفس شده و به زودى از او منفك نمىشود ، و بر اعمالى كه بواعث آنها ملكات نفس نشده باشد اعتمادى نيست و زود متبدّل مىشود ، و خلق فطرى مىباشد كه حق‌تعالى در اصل فطرت نفس را چنين خلق فرموده باشد ، و كسبى نيز مىباشد و آن به كثرت ممارست بر اعمال خير حاصل مىشود .\r\nمثل آنكه سخاوت در بعضى مردم فطرى است كه چنين خلق شده‌اند ، و بعضى هستند كه در طبعشان بخلى هست ، اگر در مقام ازالهء آن برآيد ازاله‌اش به اين مىشود كه مكرّر خود را بدارد بر احسان كردن ، و بر نفس خود زور آورد به ملاحظهء ثواب و عقاب ، و تفكّر در حسن احسان نمودن و قبح بخل ورزيدن ، و هرچند بيشتر از او صادر مىشود بر نفس آسان‌تر مىشود ، تا آنكه عادت نفس مىشود كه\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nبالطبع مايل مىشود به سخاوت ، و گريزان مىشود از بخل ، و به اين مرتبه كه رسيد خلق مىشود ، و همچنين گاه هست كه جمعى طبعشان به حسب اصل خلقت به سخاوت مايل است ، و خود را به اغواء شيطان بر بخل مىدارند تا عادت ايشان مىشود .\r\nو همچنين در ساير اخلاق حسنه ، و آن كسى كه صاحب خلق حسنى شده است كمالش بيشتر است ، امّا آن كسى كه به مشقّت بر خود مىگذارد امرى را چون بر او دشوارتر است از اين جهت ثوابش ممكن است كه زياده باشد .\r\nو خلق حسن كه در احاديث وارد شده است گاهى بر مطلق صفات حسنه كه ملكهء نفس شده باشد اطلاق مىكنند ، و گاهى بر خصوص خلق معاشرت با خلق اطلاق مىكنند ، و همچنين خلق سيّىء .\r\nو بدان كه بدخلقى بدترين صفات ذميمه است ، و پيوسته خود و اكثر خلق از او در آزارند ، و خوش خلقى بهترين صفات حسنه است ، و جميع معايب را مىپوشاند ، و از اعظم اركان ايمان است .\r\nچنانچه به سند صحيح از حضرت امام محمّد باقر عليه السّلام منقول است : از مؤمنان كسى ايمانش كامل‌تر است كه خلقش نيكوتر است « 1 » .\r\nو از حضرت رسول صلّى اللّه عليه و آله منقول است كه : روز قيامت در ميزان عمل چيزى بهتر از خلق حسن نيست « 2 » .\r\nو از حضرت صادق عليه السّلام منقول است كه : هيچ عملى نزد حق‌تعالى محبوب‌تر نيست از اينكه مردم را فراگيرد به خلق نيكوى خود « 3 » .\r\n\r\n\r\n","description":"","footnote":"\r\n( 1 ) اصول كافى 2 / 99 ح 1 .\r\n( 2 ) اصول كافى 2 / 99 ح 2 .\r\n( 3 ) اصول كافى 2 / 100 ح 4 .\r\n","page_name":" 320 ","page_number":320},
  {"content":"\r\n\r\nو در حديث ديگر فرمود كه : خلق نيكو آدمى را مىرساند به درجهء كسى كه روزها روزه دارد و شبها به عبادت خدا ايستد « 1 » .\r\nو از حضرت رسول صلّى اللّه عليه و آله منقول است كه : بيشتر چيزى كه امّت من به سبب آن داخل بهشت مىشوند پرهيزكارى از محرّمات الهى است و خلق نيكو « 2 » .\r\nو از حضرت صادق عليه السّلام منقول است كه : خلق نيكو گناهان را مىگدازد چنانچه آفتاب يخ را مىگدازد « 3 » .\r\nو فرمود كه : نيكى كردن و به خلق نيك با مردم معاشرت نمودن خانه‌ها را معمور و آبادان مىكند و عمرها را دراز مىكند « 4 » .\r\nو در حديث ديگر فرمود : به درستى كه خلق عطيّه‌اى است از جانب حق‌تعالى كه به خلق خود عطا مىفرمايد ، و بعضى از آن سجيّه و طبيعت آدمى است ، و بعضى آن است كه آدمى نيّت و عزم خود را بر آن مىدارد ، راوى پرسيد : كدام يك بهتر است ؟ حضرت فرمود كه : صاحب سجيّه را چنين خلق كرده‌اند و غير آن نمىتواند كرد ، و صاحب نيّت و عزم صبر مىكند به سبب اطاعت خدا ، و خود را به جبر بر نيكى خلق مىدارد ، اين بهتر است و ثوابش بيشتر است « 5 » .\r\nو به روايت ديگر فرمود : حق‌تعالى بنده‌اى را بر حسن خلق ثواب مجاهد في سبيل اللّه كرامت مىفرمايد « 6 » .\r\nو به سند معتبر از علاء بن كامل منقول است كه حضرت صادق عليه السّلام فرمود : چون\r\n\r\n\r\n","description":"","footnote":"\r\n( 1 ) اصول كافى 2 / 100 ح 5 .\r\n( 2 ) اصول كافى 2 / 100 ح 6 .\r\n( 3 ) اصول كافى 2 / 100 ح 7 .\r\n( 4 ) اصول كافى 2 / 100 ح 8 .\r\n( 5 ) اصول كافى 2 / 101 ح 11 .\r\n( 6 ) اصول كافى 2 / 101 ح 12 .\r\n","page_name":" 321 ","page_number":321},
  {"content":"\r\n\r\nبا مردم خلطه نمائى اگر توانى چنين كن با هركه مخالطه كنى دست تو بر بالاى دست او باشد ، و احسان تو به او زياده باشد از احسان او ، به درستى كه گاه هست بنده‌اى در عبادت تقصير دارد و خلق نيكوئى دارد ، خدا او را به آن خلق نيكو به مرتبه و درجهء جماعتى مىرساند كه روزها روزه دارند و شبها عبادت مىكنند « 1 » .\r\nو در حديث ديگر فرمود : روزى حضرت رسول صلّى اللّه عليه و آله در مسجد نشسته بودند ، كنيزكى از انصار آمد و كنار جامهء حضرت را گرفت ، حضرت برخاستند كه شايد سخنى يا كارى داشته باشد ، چون برخاستند او ساكت شد و هيچ نگفت ، حضرت نشستند باز دست به كنار جامهء حضرت دراز كرد ، باز حضرت برخاستند تا سه مرتبه چنين كردند ، و در مرتبهء چهارم كه حضرت برخاستند ، اندكى از كنار جامه حضرت را جدا كرد و روانه شد ، صحابه آن كنيزك را ملامت كردند ، كه چرا اين‌قدر آزار آن حضرت كردى ؟ و چه كار داشتى ؟ گفت : در خانهء ما بيمارى بود ، و مردم آن خانه مرا فرستاده بودند كه پاره‌اى از جامهء آن حضرت را براى شفا بگيرم ، چون دست گذاشتم حضرت برخاستند ، حيا كردم كه بگيرم و نخواستم كه حضرت را تكليف نمايم يا رخصت بگيرم ، در آخر خود جدا كردم و رفتم « 2 » .\r\nو به اسانيد بسيار از حضرت صادق عليه السّلام منقول است كه : بدى خلق فاسد مىكند ايمان و اعمال خير را ، چنان كه سركه عسل را ضايع مىكند « 3 » .\r\nو فرمود : كسى كه خلقش بد است خود را پيوسته در عذاب دارد « 4 » .\r\nو به سند معتبر از حضرت رسول صلّى اللّه عليه و آله منقول است كه : توبهء صاحب خلق بد\r\n\r\n\r\n","description":"","footnote":"\r\n( 1 ) اصول كافى 2 / 102 ح 14 .\r\n( 2 ) اصول كافى 2 / 102 ح 15 .\r\n( 3 ) اصول كافى 2 / 321 ح 1 و 2 و 5 .\r\n( 4 ) اصول كافى 2 / 321 ح 4 .\r\n","page_name":" 322 ","page_number":322},
  {"content":"\r\n\r\nمقبول نمىشود ؛ زيرا كه اگر از يك گناه توبه مىكند به گناهى از آن بدتر گرفتار مىشود « 1 » .\r\nو در حديث ديگر فرمود كه : مؤمن هموار و نرم و ملايم و با سماحت و صاحب خلق نيكو است ، و كافر درشت و غليظ و بدخلق و متجبّر است « 2 » .\r\nو از حضرت صادق عليه السّلام منقول است كه فرمود : حق‌تعالى دين اسلام را براى شما شيعيان پسنديده است ، پس نيكو مصاحبت نمائيد با آن به سخاوت و حسن خلق « 3 » .\r\nو در حديث ديگر از آن حضرت پرسيدند كه : چقدر است اندازهء خلق نيكو ؟\r\nفرمود : آن است كه پهلوى خود را نرم كنى كه از پهلوى تو كسى آزار نبيند ، و سخنت را ملايم و نيكو كنى ، و چون به برادران مؤمن خود برسى به خوش‌روئى و خوشحالى با ايشان ملاقات نمائى « 4 » .\r\nو حضرت رسول صلّى اللّه عليه و آله فرمود : جبرئيل از جانب پروردگار عالميان به نزد من آمد ، و گفت : يا محمّد بر تو باد به حسن خلق كه خير و دنيا و آخرت با حسن خلق است « 5 » .\r\nو فرمود كه : شبيه‌ترين شما به من كسى است كه خلقش نيكوتر باشد « 6 » .\r\nو در حديث ديگر فرمود : نزديك‌ترين شما در قيامت كسى است كه خلقش\r\n\r\n\r\n","description":"","footnote":"\r\n( 1 ) اصول كافى 2 / 321 ح 2 .\r\n( 2 ) بحار الانوار 71 / 391 ح 53 .\r\n( 3 ) بحار الانوار 71 / 391 ح 50 .\r\n( 4 ) بحار الانوار 71 / 389 ح 42 .\r\n( 5 ) بحار الانوار 71 / 387 ح 35 .\r\n( 6 ) بحار الانوار 71 / 387 ذيل ح 34 .\r\n","page_name":" 323 ","page_number":323},
  {"content":"\r\n\r\nنيكوتر باشد ، و با اهلش بهتر سلوك نمايد « 1 » .\r\nو از حضرت امير المؤمنين عليه السّلام منقول است كه فرمود : نمىتوانيد همهء مردم را به مال خود فراگيريد ، پس همه را فراگيريد به خوش‌روئى و نيكو ملاقات نمودن « 2 » .\r\nو در حديث ديگر به نوف بكالى فرمود كه : خلق خود را نيكو كن تا خدا حسابت را سبك كند « 3 » .\r\nو به سند معتبر از حضرت صادق عليه السّلام منقول است كه : چون خبر فوت سعد بن معاذ انصارى را به حضرت رسول صلّى اللّه عليه و آله رسانيدند ، حضرت با صحابه به جنازهء او حاضر شدند ، و در هنگام غسل ايستادند نزد او تا از غسل فارغ شدند ، و چون جنازه‌اش را برداشتند حضرت بىكفش و ردا به طريق اصحاب مصيبت از پى جنازهء او روان شدند ، و گاهى جانب راست تابوت را مىگرفتند ، و گاهى جانب چپ را ، و چون به نزد قبرش گذاشتند حضرت داخل قبرش شدند ، و به دست مبارك خود او را در لحد گذاشتند ، و خشت را بر او چيدند ، و به گل رخنه‌هاى خشتها را مسدود كردند .\r\nو چون بيرون آمدند و خاك بر قبرش مىريختند فرمودند : مىدانم كه بدن سعد خواهد پوسيد ، امّا حق‌تعالى دوست مىدارد كه بنده هر كارى كند محكم بكند ، و موقعى كه حضرت قبرش را هموار مىكردند ، مادر سعد گفت : اى سعد گوارا باد بهشت از براى تو ، حضرت فرمود : اى مادر سعد خاموش باش و جزم مكن بر پروردگار خود ، به درستى كه به سعد در قبرش فشارى رسيد .\r\nچون حضرت برگشتند صحابه گفتند : يا رسول اللّه در جنازهء سعد كارى چند\r\n\r\n\r\n","description":"","footnote":"\r\n( 1 ) بحار الانوار 71 / 387 ذيل ح 34 .\r\n( 2 ) بحار الانوار 71 / 384 ح 22 .\r\n( 3 ) بحار الانوار 71 / 383 ح 20 .\r\n","page_name":" 324 ","page_number":324},
  {"content":"\r\n\r\nكردى كه در جنازه هيچ‌كس نديديم چنين كنى ، در جنازه‌اش بىردا و كفش رفتى ؟\r\nفرمود : ملائكه را ديدم كه در جنازهء او صاحب تعزيه‌اند و بىردا و كفش آمده‌اند ، من نيز تأسّى به ملائكه كردم ، گفتند : گاهى جانب راست جنازه را مىگرفتى و گاهى جانب چپ را ، فرمود : دستم با دست جبرئيل بود ، هرجا را كه او مىگرفت من مىگرفتم ، گفتند كه : خود در غسلش حاضر شدى و بر جنازه‌اش نماز كردى ، و به دست خود در لحدش گذاشتى ، و بعد از آن فرمود كه به او فشار قبر رسيد ، فرمود :\r\nبراى اين فشار قبر به او رسيد كه با اهل و يارانش كج خلقى مىكرد « 1 » .\r\nو حضرت رسول فرمود : دو خصلت است كه در مسلمان جمع نمىشود : بخيل بودن ، و كج خلق بودن « 2 » .\r\nيا أبا ذر الكلمة الطيّبة صدقة ، و كلّ خطوة تخطوها الى الصلاة صدقة .\r\nيا أبا ذر من أجاب داعي اللّه و أحسن عمارة مساجد اللّه ، كان ثوابه من اللّه الجنّة ، فقلت : بأبي أنت و امّي يا رسول اللّه كيف نعمر مساجد اللّه ؟ قال : لا ترفع فيها الأصوات ، و لا يخاض فيها بالباطل ، و لا يشترى فيها و لا يبايع ، و اترك اللغو ما دمت فيها ، فان لم تفعل فلا تلومنّ يوم القيامة الّا نفسك .\r\nيا أبا ذر انّ اللّه تعالى يعطيك ما دمت جالسا في المسجد بكلّ نفس تنفس فيه درجة في الجنّه ، و تصلّي عليك الملائكه و تكتب لك بكلّ\r\n\r\n\r\n","description":"","footnote":"\r\n( 1 ) بحار الانوار 73 / 298 - 299 ح 11 .\r\n( 2 ) بحار الانوار 73 / 297 ح 5 .\r\n","page_name":" 325 ","page_number":325},
  {"content":"\r\n\r\nنفس تنفّست فيه عشر حسنات ، و تمحي عنك عشر سيّئات .\r\nيا أبا ذر أتعلم في أيّ شيء أنزلت هذه الآية  « اصْبِرُوا وَ صابِرُوا وَ رابِطُوا وَ اتَّقُوا اللَّهَ لَعَلَّكُمْ تُفْلِحُونَ »  قلت : لا فداك أبي و امّي ، قال :\r\nفي انتظار الصلاة خلف الصلاة .\r\nيا أبا ذر اسباغ الوضوء في المكاره من الكفّارات ، و كثرة الاختلاف الى المسجد ، فذلكم الرباط .\r\nيا أبا ذر يقول اللّه تبارك و تعالى : انّ أحبّ العباد اليّ المتحابّون من أجلي المتعلّقة قلوبهم بالمساجد ، و المستغفرون بالأسحار ، اولئك اذا أردت بأهل الأرض عقوبة ذكرتهم ، فصرفت العقوبة عنهم .\r\nيا أبا ذر كلّ جلوس في المسجد لغو الّا ثلاثة : قرائة مصلّ ، أو ذكر اللّه ، أو سائل عن علم .\r\nاى ابو ذر كلمهء پاكيزه و نيكو صدقه است ، يعنى سخنى كه بگوئى و به سبب آن نفعى به مؤمنى برسد ثواب تصدّق دارد ، يا سخن خوب هرچه باشد از قرآن و ادعيه و اذكار و حكم و معارف همه صدقه است ، زيرا چنانچه سابقا دانستى صدقهء هر نعمتى آن است كه آن را در راه رضاى حق‌تعالى صرف نمائيد ، پس صدقهء زبان آن است كه آن را به طالبانش بذل كنند ، و صدقهء پا آن است كه در راه قرب خدا سعى نمايند ، چنانچه بعد از اين فرمود : هر گامى كه به سوى نماز جماعت در مساجد يا مطلق نماز برمىدارى صدقه است .\r\nاى ابو ذر هركه اجابت نمايد داعى خدا را يعنى مؤذّن را كه از جانب خدا مردم را به نماز مىخواند ، و نيكو آبادان كند و معمور گرداند مساجد الهى را ، ثوابش از جانب خدا بهشت است . ابو ذر گفت : پدر و مادرم فداى تو باد يا رسول اللّه چگونه\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nآبادان كنيم مساجد الهى را ؟ فرمود : صدا در مسجدها بلند نكنند ، و مشغول سخن لغو و باطل نشوند ، و چيزى نخرند و نفروشند ، و ترك نمايند سخن لغو و بىفايده را مادام كه در مسجدى ، و اگر آنچه نهى شده بكنى در قيامت ملامت نخواهى كرد مگر خود را .\r\nاى ابو ذر به درستى كه مادام كه در مسجد نشسته‌اى حق‌تعالى به هر نفسى كه مىكشى درجه‌اى در بهشت به تو عطا مىفرمايد ، و بر تو صلوات مىفرستند ملائكه ، و طلب رحمت از براى تو مىنمايند ، و به هر نفسى كه در مسجد مىكشى ده حسنه در نامهء عملت ثبت مىكنند ، و دو گناه محو مىنمايند .\r\nاى ابو ذر مىدانى كه اين آيه در چه چيز نازل شده است  اصْبِرُوا وَ صابِرُوا وَ رابِطُوا وَ اتَّقُوا اللَّهَ لَعَلَّكُمْ تُفْلِحُونَ  ترجمه‌اش به قول اكثر مفسّرين آن است كه : اى گروه مؤمنان صبر كنيد بر مشقّت طاعات ، و بر آنچه به شما مىرسد از سختيهاى دنيا ، و شكيبائى ورزيد بر شدايد حرب با دشمنان دين ، يا با نفس و شيطان قدم استوار داريد در ميدان محاربه ، و ساخته و مهيّا و آماده باشيد در سرحدها براى دفع دشمنان دين از مسلمانان ، و بترسيد از خدا و بپرهيزيد از معاصى شايد كه رستگار شويد . ابو ذر گفت : نمىدانم پدر و مادرم فداى تو باد يا رسول اللّه .\r\nفرمود : اين آيه در باب انتظار كشيدن نماز نازل شده است ، يعنى كسى كه از نماز ظهر مثلا فارغ شود در مسجد بماند و مشغول تعقيب و ياد خدا باشد تا وقت فضيلت نماز ديگر داخل شود و آن را به جماعت بجا آورد ، و ميان اين دو نماز مشغول كار دنيا نشود ، و صبر كرده است بر مشقّت طاعات و قدم استوار كرده است در معارضهء نفس و شيطان ، و خود را مربوط ساخته و بسته است بر عبادات ، و انتظار برده كه در نماز ديگر با نفس و شيطان بار ديگر مجادله نمايد ، و مهيّاى محاربهء ايشان بوده است ، و در كمين شيطان بوده كه در حصار ايمانش رخنه نكند ،\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nو همچنين در ما بين نماز عصر و شام ، و ما بين نماز شام و خفتن و ساير نمازها ، اگر كسى را شغل ضرورى نبوده باشد .\r\nو ممكن است كه مراد حضرت اين باشد كه هركه شامل اين عمل نيز هست ، گويا شامل جهاد با دشمنان ظاهرى نيز بوده باشد ، و ممكن است كه آيه در خصوص اين امر نازل شده باشد .\r\nاى ابو ذر وضو را كامل و تمام با شرايط و آداب و سنّتيها بجا آوردن در سختيها و هواى سرد از كفّارات است كه موجب كفّارهء گناهان مىگردد ، و بسيار به مسجدها رفتن و ملازم مساجد بودن رباط است كه حق‌تعالى در اين آيه به آن امر فرموده است .\r\nاى ابو ذر حق‌تعالى مىفرمايد : به درستى كه محبوب‌ترين بندگان به سوى من گروهىاند كه با يكديگر دوستى مىكنند به مال حلالى كه من به ايشان داده‌ام ، و دلهاى ايشان بسته است به مساجد ، و از گناهان خود استغفار مىنمايند در سحرها ، اين جماعتند كه هرگاه اراده مىنمايم كه به اهل زمين عذابى بفرستم به بركت ايشان عقوبت خود را از اهل زمين بازمىدارم .\r\nاى ابو ذر هر نشستى و بودنى در مسجد لغو و بىفايده است مگر براى سه چيز :\r\nنماز گذارنده‌اى كه در نماز خود قرائت قرآن كند ، يا كسى كه به ياد خدا مشغول باشد ، يا كسى كه علم و مسائل دين خود را از علما سؤال نمايد .\r\nبدان كه هريك از مفاد مضامين مذكوره در احاديث بسيار منقول است ، و بعضى سابقا مذكور شد در ضمن بيان فضل مساجد و غير آن . و بايد دانست كه ممكنات محتاج به مكان را يك خانه و يك بارگاه و يك درگاه و يك تخت و يك كرسى مىباشد ، امّا خداوند بىنياز چون در مكان نيست ، و نسبت همهء مكانها به او مساوى است ، براى طالبان عبادت و معرفت و قرب خويش بارگاهها و منظره‌ها و\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nجلوه‌گاه‌ها مقرّر فرموده ، چنانچه بلاتشبيه پادشاهان را عرشى مىباشد كه جلوهء بزرگى و كمال خود را براى مردم بر آن عرش مىكنند .\r\nخداوند ذو الجلال را عرشها است ، و در هيچ‌يك محتاج نيست ، يك عرش او جميع ممكنات است كه مستقرّ قدرت و عظمت اويند ، و در هر ذرّه از ذرّات ممكنات كه نظر مىكنى صفات كمالش بر تو جلوه‌ها مىكند ، و اثر قدرتش در آن ظاهر ، و اثر علم و حكمتش باهر ، و اثر لطف و مرحمتش در آن هويدا است ، نه به آن معنى باطلى كه آن ملحد مىگويد كه با همه چيز يكى است و همه چيز اوست تعالى شأنه عمّا يقولون ، بلكه آثار صفات كماليّهء خود را در همه چيز ظاهر گردانيده ، و در هر چيز كه نظر مىكنى چندين هزار آثار قدرت و علم و لطف و رحمت او مشاهده مىنمائى .\r\nو از اين عرشها يك عرش كه از همه بزرگ‌تر است ، و آثار قدرت او در آن بيشتر است ، آن را عظيم و اعظم فرموده ، و دوستان خاصّ خود را به مشاهده آن عرش برده ، و اگرنه نسبت او به آن عرش و زمين و آسمان و دريا و صحرا يكى است ، و يك عرش ديگر محبّت و معرفت اوست ، يعنى دلهاى دوستان و مقرّبانش كه آن دلها را برگزيده و مستقرّ بارگاه عظمت و جلال محبت و معرفت صفات كمال و جلال و جمال خود گردانيده ، چنانچه منقول است كه دل مؤمن عرش خداوند رحمان است .\r\nو ديگر براى طالبان عبادت و قرب خويش بارگاهها مقرّر فرموده ، و آن بارگاهها را مهبط فيضهاى بىنهايت و رحمتهاى بىاندازهء خود گردانيده ، بارگاه اعظمش عرش اعلا است كه خاصّ الخاصّ خود را به آن بارگاه راه داد . و در زمين بارگاهها مقرّر فرمود ، و بسان بارگاه ناقصان و عاجزان به طلا و نقره و ياقوت و مرواريد نياراسته ؛ زيرا كه حسن ذاتى را آرايشى نمىبايد ، اينان زشت‌هاى معيوب خود را\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nبه زيورهاى دنى مىآرايند ، و چندان‌كه بيشتر مىآرايند وقاحتشان بيشتر ظاهر مىشود .\r\nو ليكن قادر ذو الجلال سنگ سياهى چندى را بر روى يكديگر مىگذارد ، و صد هزار نور معنوى در آن سنگها از فيوض نامتناهى تعبيه مىفرمايد ، و عالميان را از اطراف و جوانب به درگاه خود مىخواند ، مىروند و رو بر آن سنگ و خاك مىمالند ، و از آن نورهاى معنوى بهرهاى نامتناهى مىبرند ، و اگر خانهء كعبه را از يك دانهء ياقوت مىساخت مردم به سير ياقوت مىرفتند نه به فرمان حىّ لا يموت ، و بزرگوارى و نفاذ حكمش ظاهر نمىشد .\r\nبعد از آن بارگاهها بسان بارگاه خود بىپيرايه و كم‌زينت براى مقرّبان خاصّ خود مقرّر فرمود ، و از نور جلال خود چندان در آنجا جلوه داده كه پادشاهان با شوكت و نخوت چون به آن آستانها مىرسند بىاختيار بر خاك مىافتند ، و جبين را فرش آن زمين مىكنند ، و كسى را كه اندك بصيرتى داشته باشد مىداند كه به عوض طلا و مرواريد و ياقوت بر آن در و ديوارها چه نورها و فيضهاى روحانى به كار رفته كه ديدهء عقلها را خيره مىكند .\r\nديگر از بارگاههاى قربش مساجد است ، كه آنها را محلّ قرب و فيض خود گردانيده ، و انّ بيوتي في الأرض المساجد در شأن آنها فرموده ، و بر روى بورياهاى كهنه براى دوستان خود كه ديدهء بصيرتشان را جلا داده فرشهاى زراندود عزّت و مكرمت بر روى خزّ و پرنيان لطف و مرحمت گسترده ، و در شبهاى تار مشعلهاى نور و هدايت و محرابهاى عبادت براى ايشان افروخته است ، و دلهاى ايشان را چنان مايل به آن مكان عاليشان گردانيده است كه يك تار بورياى كهنه آن را به ملك قيصر و خاقان نمىفروشند ، و اگر به ضرورت زمانى دور مىشوند مانند ماهى كه از آب جدا شود قرار نمىگيرند تا باز خود را به آن محل انس و راحت رسانند .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nو از جملهء فوايد عظيمهء مساجد اجتماع و ملاقات برادران مؤمن است كه با يكديگر ملاقات مىكنند ، و از فوايد يكديگر بهره‌مند مىشوند ، و در سلوك راه بندگى معين يكديگر مىگردند ، و در نماز به بركت يكديگر به فضيلت جماعت فائز مىشوند .\r\nو نمازها را به جماعت ادا نمودن از سنن مؤكّد حضرت سيّد المرسلين صلّى اللّه عليه و آله است ، و بر آن فوايد بىغايت مترتّب مىشود ، و به قبول اقرب است ، زيرا ظاهر است كه اگر شخصى تنها به درگاه پادشاهى رود حاجتش به حصول آن‌قدر نزديك نيست كه با جمعى كثير برود ، و اين نيز معلوم است كه دأب بزرگان نيست كه چون جمعى به درگاه ايشان روند و عمل يكى شايسته باشد عمل او را قبول كنند و ديگران را محروم برگردانند .\r\nو ايضا چنانچه آدمى در نمازى يا كارى كه به تنهائى كند ، به گوش و چشم و زبان و ساير اعضا و جوارح احتياج دارد ، و از هريك كارى مىآيد كه از عضو ديگر نمىآيد ، و از مجموع اينها مطلوب به عمل مىآيد ، همچنين در ميان افراد انسان كامل من جميع الوجوه ناياب است ، پس جمعى كه در يك جا مجتمع مىشوند يكى علم دارد ، و يكى پرهيزكارى دارد ، و يكى رقّت دارد ، و يكى حضور قلب دارد ، و همچنين ساير صفات ، چون همه باهم در عبادت شريك شدند ، و عمل خود را يكى كردند ، معجون تام‌الاجزائى به هم مىرسد كه خاصيّت آن قبول و استجابت دعا و قرب و ساير فوايد عظيمه است .\r\nو ايضا به تجربه و اخبار معلوم است كه اين شركت موجب كسب كمالات از يكديگر مىشود ، و دلها را به يكديگر راهى بهم مىرسد ، چنانچه به تجربه ظاهر شده است كه اگر يك صاحب رقّتى در ميان جماعتى كه با يكديگر نماز كنند باشد همه را به رقّت مىآورد . و يك فايدهء ديگر آن است كه اين جمعيّت لشكر صف\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبستهء آراسته‌اند در برابر شيطان و لشكر او كه جرأت نمىكنند كه بر ايشان مسلّط شوند ، چنانچه وارد شده است كه رخنه در ميان صفها مگذاريد كه شيطان جا مىكند ، و ايضا مروى است كه جدا از صف تنها مايستيد كه گرگ گوسفند از گله جدا مانده را مىخورد . و فوايد نماز جماعت بىنهايت است ، و به ذكر همهء آنها سخن به طول مىكشد ، در اين باب به ذكر چند حديث در فضيلت نماز جماعت و تعقيب اكتفا مىنمائيم .\r\nبه سند معتبر از حضرت رسول صلّى اللّه عليه و آله منقول است كه : صفوف امّت من در زمين مانند صفهاى ملائكه است در آسمان ، و يك ركعت نماز جماعت برابر است با بيست و چهار ركعت كه در هر ركعتى نزد حق‌تعالى محبوب‌تر باشد از عبادت چهل سال ، و در روزى كه حق‌تعالى اوّلين و آخرين را براى حساب جمع نمايد ، هركه قدم به سوى جماعت برداشته باشد خدا هولهاى قيامت را بر او آسان كند ، و او را به بهشت رساند « 1 » .\r\nو در حديث ديگر فرمود : هركه نماز صبح را به جماعت بگذارد ، و بنشيند به تعقيب و مشغول ذكر الهى باشد تا آفتاب طالع شود ، حق‌تعالى در جنّت الفردوس هفتاد درجه به او كرامت فرمايد كه از هر درجه تا درجه ديگر هفتاد سال راه باشد به دويدن اسب فربه تندرو ، و هركه نماز ظهر را با جماعت بجا آورد حق‌تعالى در جنّت عدن پنجاه درجه به او كرامت و عطا فرمايد كه از هر درجه تا درجه پنجاه سال راه باشد به دويدن اسب تندرو ، و هركه نماز عصر را با جماعت بكند چنان باشد كه هشت نفر از فرزند اسماعيل را از بندگى آزاد كرده باشد ، و كسى كه نماز خفتن را به جماعت بكند ثواب يك حج مبرور و يك عمرهء مقبول براى او نوشته\r\n\r\n\r\n","description":"","footnote":"\r\n( 1 ) بحار الانوار 88 / 6 - 7 ح 8 .\r\n","page_name":" 332 ","page_number":332},
  {"content":"\r\n\r\nشود ، و هركه نماز خفتن را به جماعت بكند ثواب عبادت شب قدر به او عطا فرمايند « 1 » .\r\nو در حديث ديگر منقول است كه به صحابه فرمود : مىخواهيد شما را دلالت كنم بر عملى كه كفّارهء گناهان شما باشد ، و به سبب آن حق‌تعالى حسنات شما را زياده گرداند ؟ گفتند : بلى يا رسول اللّه ، فرمود : وضو را كامل ساختن با دشوارى و شدّت ، و بسيار گام برداشتن به سوى مسجدها ، و انتظار كشيدن نماز بعد از نماز ، و هركه از شما از خانهء خود با وضو بيرون آيد ، و نماز را در مسجد با مسلمانان به جماعت ادا نمايد ، و انتظار نماز ديگر برد ، ملائكه از براى او دعا كنند كه خدايا او را بيامرز ، خدايا او را رحم كن و بر او رحمت فرست « 2 » .\r\nو در حديث معتبر ديگر فرمود : هركه پيش نمازى جماعتى بكند به رخصت ايشان ، و راضى به امامت او باشند ، و در حاضر شدن به نماز رعايت اعتدال نمايد ، و نماز نيكو موافق حال ايشان بجا آورد ، حق‌تعالى مثل ثواب آن جماعت به او عطا فرمايد بىآنكه از ثواب ايشان چيزى كم شود ، و هركه به پاى خود به سوى مسجد برود براى نماز جماعت ، به هر گامى كه بردارد هفتاد هزار حسنه در نامهء عملش بنويسند ، و هفتاد هزار درجه برايش بلند كنند ، و اگر بر اين عمل باشد تا بميرد حق‌تعالى هفتاد هزار ملك بر او موكّل فرمايد كه در قبر او را عيادت كنند ، و در تنهائى قبر مونس او باشند ، و از براى او استغفار نمايند تا از قبرش مبعوث شود « 3 » .\r\nو حضرت امير المؤمنين عليه السّلام وصيت فرمود كه : سه چيز است باعث رفع درجات مىشود : كامل ساختن وضو در هواى سرد ، و انتظار كشيدن نماز بعد از نماز ، و در\r\n\r\n\r\n","description":"","footnote":"\r\n( 1 ) بحار الانوار 88 / 6 ح 7 .\r\n( 2 ) بحار الانوار 88 / 7 ح 9 .\r\n( 3 ) بحار الانوار 88 / 8 ح 11 .\r\n","page_name":" 333 ","page_number":333},
  {"content":"\r\n\r\nشب و روز قدم برداشتن به جهت نمازهاى جماعت « 1 » .\r\nو به سند معتبر از حضرت صادق عليه السّلام منقول است كه : حضرت رسول صلّى اللّه عليه و آله شرط نمود با همسايگان مسجد كه به نماز جماعت حاضر شوند ، و فرمود : جمعى كه به نماز جماعت حاضر نمىشوند يا اين عمل را ترك كنند ، امر مىكنم مؤذّن را كه اذان و اقامه بگويد ، و حضرت امير المؤمنين عليه السّلام را مىفرستم كه هركه به نماز حاضر نشده باشد خانه‌هاى ايشان را بسوزاند با ايشان « 2 » .\r\nو در حديث ديگر فرمود : حضرت رسول صلّى اللّه عليه و آله فرمود : هركه اذان جماعت را بشنود در مسجد ، و بىعذرى از مسجد بيرون رود منافق است ، مگر آنكه ارادهء برگشتن داشته باشد « 3 » .\r\nو به سند معتبر از حضرت جعفر بن محمّد عليهما السّلام منقول است : هركه نمازهاى پنج‌گانه را با جماعت ادا نمايد ، شما گمان نيك به او ببريد ، و شهادت او را قبول نمائيد « 4 » .\r\nو در حديث ديگر فرمود : هركه نماز خفتن را با جماعت بكند در امان خدا است ، و هركه بر او ظلم كند چنان است كه بر خدا ظلم كرده است ، و هركه پيمان او را بشكند پيمان خدا را شكسته است « 5 » .\r\nو به سندهاى معتبر منقول است كه : نماز جماعت برابر بيست و پنج نماز تنهاست « 6 » .\r\n\r\n\r\n","description":"","footnote":"\r\n( 1 ) بحار الانوار 88 / 10 ح 16 .\r\n( 2 ) بحار الانوار 88 / 8 ذيل ح 11 .\r\n( 3 ) بحار الانوار 88 / 9 ح 13 .\r\n( 4 ) بحار الانوار 88 / 8 ح 11 .\r\n( 5 ) بحار الانوار 88 / 12 - 13 ح 22 .\r\n( 6 ) بحار الانوار 88 / 12 ح 21 .\r\n","page_name":" 334 ","page_number":334},
  {"content":"\r\n\r\nو به سند معتبر از حضرت امير المؤمنين عليه السّلام منقول است : كسى كه انتظار نماز كشد بعد از نماز ، او از جملهء زايران خدا است ، و بر خدا لازم است كه زاير خود را گرامى دارد ، و آنچه او بطلبد عطا فرمايد . و فرمود : طلب روزى نمائيد در ما بين طلوع صبح و طلوع آفتاب كه آن تأثيرش در روزى زياده از سفرها كردن است براى تجارت « 1 » .\r\nو به سند معتبر از حضرت رسول صلّى اللّه عليه و آله منقول است كه : حق سبحانه و تعالى مىفرمايد : اى فرزند آدم مرا ياد كن بعد از نماز صبح يك ساعت ، و بعد از نماز عصر يك ساعت ، تا من مهمّات تو را كفايت كنم ، و حاجات تو را برآورم « 2 » .\r\nو در حديث ديگر فرمود : هركه بعد از نماز صبح در جاى نماز خود بنشيند و به ياد خدا مشغول باشد تا آفتاب برآيد ، حق‌تعالى او را از آتش جهنّم مستور كند « 3 » .\r\nو در حديث ديگر فرمود : ثواب حجّ بيت اللّه الحرام به او كرامت فرمايد ، و گناهانش را بيامرزد « 4 » .\r\nو به سند معتبر از حضرت صادق عليه السّلام منقول است كه : حق‌تعالى نمازهاى پنج‌گانه را در بهترين ساعتها بر شما واجب گردانيده است ، پس بر شما باد به دعا كردن بعد از نمازها « 5 » .\r\nو از حضرت امير المؤمنين عليه السّلام منقول است كه : تعقيب خواندن بعد از نماز صبح و نماز عصر موجب زيادتى روزى است « 6 » .\r\n\r\n\r\n","description":"","footnote":"\r\n( 1 ) بحار الانوار 88 / 318 ح 2 .\r\n( 2 ) بحار الانوار 85 / 319 ذيل ح 3 .\r\n( 3 ) بحار الانوار 85 / 320 ح 4 .\r\n( 4 ) بحار الانوار 85 / 320 ح 5 .\r\n( 5 ) بحار الانوار 85 / 320 ح 6 .\r\n( 6 ) بحار الانوار 85 / 321 ذيل ح 6 .\r\n","page_name":" 335 ","page_number":335},
  {"content":"\r\n\r\nو از حضرت رسول صلّى اللّه عليه و آله مروى است كه : آدمى را بعد از هر نماز البتّه يك دعاى مستجاب هست « 1 » .\r\nبدان كه احاديث در فضيلت تعقيب بسيار است ، و تعقيبات مخصوص از حضرت رسول صلّى اللّه عليه و آله و اهل بيت عليهم السّلام وارد شده است ، بايد كه آنها را تحصيل نمايند ، و بر آنها مداومت كنند ، و كسى كه آنها را نيابد قرآن خواندن و هر ذكرى كه داند خواندن ثواب تعقيب دارد ، و به هر زبانى كه داند حاجات و مطالب خود را از خدا بطلبد بعد از نمازها .\r\nيا أبا ذر كن بالعمل بالتقوى أشدّ اهتماما منك بالعمل ، فانّه لا يقلّ عمل بالتقوى ، و كيف يقلّ عمل يتقبّل ، يقول اللّه عزّ و جلّ  « إِنَّما يَتَقَبَّلُ اللَّهُ مِنَ الْمُتَّقِينَ »  .\r\nيا أبا ذر لا يكون الرجل من المتّقين حتّى يحاسب نفسه أشدّ من محاسبة الشريك شريكه ، فيعلم من أين مطعمه ، و من أين مشربه ، و من أين ملبسه ، أ من حلّ ذلك أم من حرام .\r\nيا أبا ذر من لم يبال من أين اكتسب المال ، لم يبال اللّه عزّ و جلّ من أين أدخله النار .\r\nيا أبا ذر من سرّه أن يكون أكرم الناس ، فليتّق اللّه عزّ و جلّ .\r\nيا أبا ذر انّ أحبّكم الى اللّه جلّ ثناؤه أكثركم ذكرا له ، و أكرمكم عند اللّه عزّ و جلّ أتقاكم له ، و أنجاكم من عذاب اللّه أشدّكم له خوفا .\r\n\r\n\r\n","description":"","footnote":"\r\n( 1 ) بحار الانوار 85 / 321 ح 7 .\r\n","page_name":" 336 ","page_number":336},
  {"content":"\r\n\r\nيا أبا ذر انّ المتّقين الذين يتّقون اللّه عزّ و جلّ من الشيء الذي لا يتّقى منه خوفا من الدخول في الشبهة .\r\nيا أبا ذر من أطاع اللّه عزّ و جلّ ، فقد ذكر اللّه و ان قلّت صلاته و صيامه و تلاوته للقرآن .\r\nيا أبا ذر أصل الدين الورع ، و رأسه الطاعة .\r\nيا أبا ذر كن ورعا تكن أعبد الناس ، و خير دينكم الورع .\r\nيا أبا ذر فضل العلم خير من فضل العبادة ، و اعلم أنّكم لو صلّيتم حتّى تكونوا كالحنايا ، و صمتم حتى تكونوا كالأوتار ، ما ينفعكم الّا بورع .\r\nيا أبا ذر انّ أهل الورع و الزهد في الدنيا هم أولياء اللّه حقّا .\r\nاى ابو ذر بايد كه اهتمام كردن تو به عمل با تقوا زياده باشد از اهتمام تو به اصل عمل و بسيارى آن ، به درستى كه اندك نيست عملى كه با تقوا و پرهيزكارى باشد ، و چگونه اندك باشد عملى كه مقبول درگاه الهى باشد ، و عمل با تقوا مقبول است ، چنانچه حق‌تعالى مىفرمايد كه : خدا قبول نمىفرمايد عملها را مگر از متّقيان و پرهيزكاران .\r\nاى ابو ذر آدمى از متّقيان نمىشود تا محاسبهء نفس خود نكند شديدتر و به دقّت تراز محاسبهء شريكى كه در مال شريك خود مىكند ، تا آنكه به سبب محاسبهء نفس از احوال خود آگاه شود ، و بداند كه خوراكش از كجا به هم مىرسد ، و آشاميدنش از كجاست ، و پوشش از كجا به او مىرسد ، آيا از حلال بهم مىرسد يا از حرام ، پس سعى كند كه اينها همه از حلال باشد .\r\nاى ابو ذر كسى كه پروا نكند كه مالش را از كجا كسب مىكند ، و از حرام پروا\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nنداشته باشد ، حق‌تعالى پروا نكند كه از كجا او را داخل جهنّم كند .\r\nاى ابو ذر كسى كه خواهد گرامىترين مردم باشد پس تقوا را پيشهء خود كند ، و از خدا بپرهيزد .\r\nاى ابو ذر محبوب‌ترين شما نزد حق‌تعالى كسى است كه خدا را بيشتر ياد كند ، پس تقوا را پيشهء خود كنيد ، و از خدا بپرهيزيد ، و گرامىترين شما نزد حق سبحانه و تعالى كسى است كه پرهيزكارى از براى خدا بيشتر كند ، و كسى از شما نجاتش از عذاب الهى بيشتر است كه ترس از خدا بيشتر داشته باشد .\r\nاى ابو ذر متّقيان جماعتىاند كه از خدا مىترسند ، و احتراز مىنمايند از مرتكب شدن چيزهائى كه از آنها اجتناب لازم نيست و حلال است از ترس آنكه مبادا در شبهه داخل شوند .\r\nاى ابو ذر هركه اطاعت خدا مىكند در فعل طاعات و ترك محرمات ، پس به تحقيق كه ياد خدا و ذكر خدا بسيار كرده است ، هرچند نماز و روزه و تلاوت قرآنش كم باشد .\r\nاى ابو ذر اصل دين ورع و ترك محرّمات است ، و سرّ دين طاعت خداست .\r\nاى ابو ذر صاحب ورع باش تا عابدترين مردم باشى ، و بهترين اعمال دين شما ورع از منهيّات خداست .\r\nاى ابو ذر فضيلت عمل زياده و بهتر است از فضيلت عبادت ، و بدان كه اگر آن‌قدر نماز كنيد كه مانند كمان خم شويد ، و آن‌قدر روزه بداريد كه مانند زه كمان باريك شويد ، به شما نفع نخواهد كرد مگر با ورع .\r\nاى ابو ذر آنان كه ورع از محرّمات ورزيده‌اند و زهد و ترك دنيا اختيار كرده‌اند ايشان به حق و راستى اوليا و دوستان خدايند .\r\nبدان كه تقوا سرمايهء جميع سعادات است ، و يك شرط عظيم از شرايط قبول\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nطاعات است ، چنانچه نصّ قرآن بر آن دلالت كرده است ، و تقوا در اصطلاح خود را محافظت نمودن و نگاه داشتن است از هرچه در آخرت ضرر به آدمى رساند .\r\nو مراتب آن بسيار است : مرتبهء اوّل تقوا از شرك و كفر است كه موجب هميشه بودن در جهنّم مىشود ، و بدون اين تقوا هيچ عملى و عبادتى صحيح نيست .\r\nمرتبهء دوّم : تقوا از جميع محرّمات و بجا آوردن جميع واجبات است . مرتبهء سوّم :\r\nتقوا از فعل مكروهات و بجاى آوردن مستحبّات است ، و اين مرتبه به تدريج كامل مىگردد تا به مرتبه‌اى كه متوجّه غير معبود حقيقى شدن منافى اين مرتبه است .\r\nو اين دو مرتبه كه هريك بر مراتب بسيار مشتملند در كمال و قبول عمل دخيلند ، و هرچند آدمى در اين مراتب كامل‌تر مىشود عملش به قبول نزديك‌تر مىگردد ، و فوايد و آثار از قرب و محبّت و معرفت و انصاف به اخلاق حسنه بيشتر بر اعمالش مترتّب مىشود ، و به اين مرتبهء آخر اشاره است آنچه حق‌تعالى فرموده است كه  اتَّقُوا اللَّهَ حَقَّ تُقاتِهِ  « 1 » از خدا بپرهيزيد آنچه سزاوار تقوا و پرهيزكارى است .\r\nو ورع به حسنات معنا نزديك است به تقوا ، و گاهى ورع را بر ترك محرّمات اطلاق مىكنند ، و گاهى بر ترك محرّمات و شبهات ، و گاهى بر معانى تقوا نيز اطلاق مىكنند .\r\nو از حضرت صادق عليه السّلام پرسيدند از تفسير اين آيه كه  اتَّقُوا اللَّهَ حَقَّ تُقاتِهِ  حضرت فرمود كه : تقوا و پرهيزكارى آن است كه خدا را اطاعت نمايند و معصيت او نكنند ، و پيوسته در ياد خدا باشند ، و خدا را در هيچ حالى فراموش نكنند ، و\r\n\r\n\r\n","description":"","footnote":"\r\n( 1 ) سورهء آل عمران : 102 .\r\n","page_name":" 339 ","page_number":339},
  {"content":"\r\n\r\nشكر نعمت او نمايند و كفران نكنند « 1 » .\r\nو از حضرت امير المؤمنين عليه السّلام پرسيدند كه : كدام عمل بهترين اعمال است ؟\r\nفرمود : تقوا و پرهيزكارى « 2 » .\r\nو به سند معتبر از حضرت صادق عليه السّلام منقول است : اندك عملى كه با تقوا باشد بهتر است از عمل بسيارى كه بىتقوا باشد ، راوى پرسيد كه : چگونه مىشود عمل بسيارى كه بىتقوا باشد ؟ فرمود : مثل شخصى كه طعام بسيار اطعام مىكند ، و به همسايگانش نيكى و احسان مىكند ، و پيوسته ميهمانان به خانه‌اش مىآيند ، امّا اگر حرامى او را ميسّر شود مرتكب مىشود ، اين است عمل صالح بدون تقوا ، و عمل اندك با تقوا آن است كه آن‌قدر كه او مىكند از طعام و احسان و خيران نمىكند ، امّا چون درى از درهاى حرام بر او گشوده شد داخل آن نمىشود « 3 » .\r\nو به سند معتبر منقول است كه عمرو بن سعيد به خدمت حضرت صادق عليه السّلام عرض نمود : من بعد از سالها شما را ملازمت مىكنم مىخواهم مرا وصيّتى بفرمائيد كه به آن عمل نمايم ، حضرت فرمود : تو را وصيّت مىكنم به تقوا و پرهيزكارى ، و ورع نمودن از منهيّات خدا ، و سعى و اهتمام نمودن در عبادات ، و بدان كه اهتمام در عبادت نفع نمىكند مگر با ورع و پرهيزكارى « 4 » .\r\nو در حديث ديگر فرمود كه : از خدا بپرهيزيد و حفظ كنيد دين خود را به ورع « 5 » .\r\n\r\n\r\n","description":"","footnote":"\r\n( 1 ) بحار الانوار 70 / 291 - 292 ح 31 .\r\n( 2 ) بحار الانوار 70 / 288 ح 16 .\r\n( 3 ) اصول كافى 2 / 76 ح 7 .\r\n( 4 ) اصول كافى 2 / 76 ح 1 .\r\n( 5 ) اصول كافى 2 / 76 ح 2 .\r\n","page_name":" 340 ","page_number":340},
  {"content":"\r\n\r\nو در حديث ديگر فرمود : بر شما باد به ورع كه نمىتوان رسيد به آنچه نزد خدا است از ثوابها و درجات رفيعه مگر به ورع « 1 » .\r\nو از امام محمّد باقر عليه السّلام منقول است : دشوارترين عبادتها ورع است « 2 » .\r\nو از حضرت صادق عليه السّلام منقول است كه به ابى الصباح فرمود كه : چه بسيار كم است در ميان شما كسى كه متابعت جعفر نمايد ، از اصحاب من نيست مگر كسى كه ورعش شديد و عظيم باشد ، و از براى خالق و آفريدگارش عبادت كند ، و امّيد ثواب از او داشته باشد ، اين جماعت اصحاب منند « 3 » .\r\nو از حضرت امام محمّد باقر عليه السّلام منقول است كه : حق‌تعالى مىفرمايد : اى فرزند آدم اجتناب كن از آنچه بر تو حرام كرده‌ام تا پرهيزكارترين مردم باشى « 4 » .\r\nو از حضرت صادق عليه السّلام پرسيدند كه : صاحب ورع از مردمان كيست ؟ فرمود :\r\nكسى كه بپرهيزد از چيزهائى كه خدا حرام كرده است « 5 » .\r\nو در حديث ديگر فرمود كه : ما آدمى را مؤمن نمىشماريم مگر آنكه جميع اوامر ما را متابعت نمايد ، و اراده و خواهش فرموده‌هاى ما داشته باشد ، و از جملهء متابعت و ارادهء امر ما ورع و پرهيزكارى است ، پس ورع را زينت خود گردانيد تا مورد رحمت الهى گرديد ، و به ورع دفع كيد و مكر دشمنان ما از خود نمائيد تا خدا شما را بلند مرتبه گرداند « 6 » .\r\nو در حديث ديگر فرمود : صاحب ورع‌ترين مردم كسى است كه نزد شبهه‌ها\r\n\r\n\r\n","description":"","footnote":"\r\n( 1 ) اصول كافى 2 / 76 ح 3 .\r\n( 2 ) اصول كافى 2 / 77 ح 5 .\r\n( 3 ) اصول كافى 2 / 77 ح 6 .\r\n( 4 ) اصول كافى 2 / 77 ح 7 .\r\n( 5 ) اصول كافى 2 / 77 ح 8 .\r\n( 6 ) اصول كافى 2 / 78 ح 13 .\r\n","page_name":" 341 ","page_number":341},
  {"content":"\r\n\r\nتوقّف نمايد ، و از شبهه احتراز كند ، و عابدترين مردم كسى است كه فرايض و واجبات الهى را برپا دارد ، و نيكو به عمل آورد ، و زاهدترين مردم كسى است كه حرام را ترك نمايد ، و عابدترين مردم كسى است كه گناهان را ترك نمايد « 1 » .\r\nو از حضرت امير المؤمنين عليه السّلام منقول است : هركه ما را دوست دارد بايد كه به اعمال ما عمل نمايد ، و استعانت جويد به ورع ، به درستى كه بهتر چيزى كه در امر دنيا و آخرت به او استعانت توان جست ورع است « 2 » .\r\nو فرمود كه : شكر هر نعمتى ورع از محارم الهى است « 3 » .\r\nو از حضرت امام جعفر صادق عليه السّلام منقول است كه : بر شما باد به ورع و ترك محرّمات و شبهات ، به درستى كه ورع دينى است كه ما پيوسته ملازم آن مىباشيم ، و خدا را به آن عبادت مىكنيم ، و آن را اراده مىنمائيم از مواليان و شيعيان خود ، پس ما را به تعب مىاندازد در شفاعت خود به اينكه مرتكب محرّمات شويد ، و بر ما دشوار باشد شفاعت شما « 4 » .\r\nيا أبا ذر من لم يأت يوم القيامة بثلاث فقد خسر ، قلت : و ما الثلاث فداك أبي و امّي ؟ قال : ورع يحجزه عمّا حرّم اللّه عزّ و جلّ عليه ، و حلم يرد به جهل السفيه ، و خلق يداري به الناس .\r\nاى ابو ذر هركه در روز قيامت نيايد با سه خصلت ، پس به تحقيق كه او خاسر و زيان‌كار است ، ابو ذر گفت كه : آن سه خصلت كدام است پدر و مادرم فداى تو باد ؟\r\n\r\n\r\n","description":"","footnote":"\r\n( 1 ) بحار الانوار 70 / 305 - 306 ح 25 .\r\n( 2 ) بحار الانوار 70 / 306 - 307 ح 30 .\r\n( 3 ) بحار الانوار 70 / 307 ح 31 .\r\n( 4 ) بحار الانوار 70 / 306 ح 29 .\r\n","page_name":" 342 ","page_number":342},
  {"content":"\r\n\r\nفرمود : و رعى او را مانع شود از مرتكب شدن چيزهائى كه حق‌تعالى بر او حرام گردانيده است ، و حلمى كه به آن رد كند و دفع نمايد جهالت و سفاهت بىخردان را ، و خلقى كه به آن مدارا نمايد با مردم .\r\nبدان كه حلم و بردبارى نمودن و خشم خود را فرو خوردن ، و از تنديها و بديهاى مردم عفو نمودن ، از صفات پيغمبران و ائمّه صلوات اللّه عليهم و دوستان خداست ، و عقل و شرع بر حسن و نيكى اين صفات جميله شهادت داده است .\r\nچنانچه به سند معتبر از حضرت رسول صلّى اللّه عليه و آله منقول است كه در خطبه‌اى فرمودند : مىخواهيد خبر دهم شما را به بهترين خلقهاى دنيا و آخرت ، عفو نمائيد از كسى كه بر شما ظلم كند ، و صله و نيكى كنيد با كسى كه شما را محروم گرداند « 1 » .\r\nو از حضرت على بن الحسين عليه السّلام منقول است كه : چون روز قيامت حق‌تعالى اوّلين و آخرين را در يك زمين جمع نمايد ، منادى ندا كند كه : كجايند اهل فضل ؟\r\nپس عدّه‌اى از مردم برخيزند ، ملائكه به ايشان گويند كه : چه چيز بود فضل شما ؟\r\nگويند كه : ما صله مىكرديم با كسى كه با ما قطع مىكرد ، و عطا مىكرديم به كسى كه ما را محروم مىكرد ، و عفو مىنموديم از كسى كه با ما ظلم مىكرد ، پس به ايشان گويند كه : راست گفتيد داخل بهشت شويد « 2 » .\r\nو از حضرت امام محمّد باقر عليه السّلام منقول است كه : پشيمانى بر عفو خوردن بهتر و آسان‌تر است از پشيمانى بر عقوبت « 3 » .\r\nو از حضرت على بن الحسين عليه السّلام منقول است كه : هيچ جرعه‌اى نزد من\r\n\r\n\r\n","description":"","footnote":"\r\n( 1 ) اصول كافى 2 / 107 ح 1 .\r\n( 2 ) اصول كافى 2 / 107 - 108 ح 4 .\r\n( 3 ) اصول كافى 2 / 108 ح 6 .\r\n","page_name":" 343 ","page_number":343},
  {"content":"\r\n\r\nمحبوب‌تر نيست از جرعهء خشمى كه فروبرم ، و صاحبش را به آن مكافات نكنم « 1 » .\r\nو حضرت امام محمّد باقر عليه السّلام فرمود كه پدرم مىفرمود كه : هيچ‌چيز موجب خوشحالى و روشنى چشم پدر تو نمىشود مانند جرعهء خشمى كه عاقبتش صبر است « 2 » .\r\nو از حضرت صادق عليه السّلام منقول است كه : هيچ بنده‌اى خشم خود را فرو نمىخورد مگر آنكه حق‌تعالى عزّت او را در دنيا و آخرت زياده مىگرداند ، و حق‌تعالى فرموده است در مقام مدح جماعتى كه آن جماعت خشم خود را فرو مىخورند : و عفو مىكند از مردم و خدا دوست مىدارد نيكوكاران را ، و حق‌تعالى او را زياده بر آن عزّت در آخرت ثواب عظيم كرامت مىفرمايد « 3 » .\r\nو از حضرت امام محمّد باقر عليه السّلام منقول است كه : هركه خشمى را فرو خورد ، و قدرت بر انتقام داشته باشد ، حق‌تعالى در قيامت دل او را پر كند از ايمنى و ايمان و رضا و خوشنودى « 4 » .\r\nو به سند معتبر از حضرت صادق عليه السّلام منقول است كه : صبر كن بر جور دشمنان نعمت خدا بر خود ، به درستى كه مكافاتى از براى كسى كه در حق تو معصيت خدا مىكند بهتر از اين نيست كه تو در حق او اطاعت خدا كنى « 5 » .\r\nو از حضرت على بن الحسين عليه السّلام منقول است كه فرمود : خوش مىآيد مرا كسى كه حلمش در هنگام غضب او را دريابد « 6 » .\r\n\r\n\r\n","description":"","footnote":"\r\n( 1 ) اصول كافى 2 / 109 ح 1 .\r\n( 2 ) اصول كافى 2 / 110 ح 10 .\r\n( 3 ) اصول كافى 2 / 110 ح 5 .\r\n( 4 ) اصول كافى 2 / 110 ح 7 .\r\n( 5 ) اصول كافى 2 / 110 ح 8 .\r\n( 6 ) اصول كافى 2 / 112 ح 3 .\r\n","page_name":" 344 ","page_number":344},
  {"content":"\r\n\r\nو از حضرت امام محمّد باقر عليه السّلام منقول است كه : حق‌تعالى دوست مىدارد صاحب حياى صاحب حلم بردبار را « 1 » .\r\nو از حضرت رسول صلّى اللّه عليه و آله منقول است كه : حق‌تعالى هرگز كسى را به جهالت و تندخوئى عزيز نكرده است ، و هرگز كسى را به حلم و بردبارى ذليل نكرده است « 2 » .\r\nو از حضرت صادق عليه السّلام منقول است كه : حلم بس است معين و ياور آدمى ، و اگر صاحب حلم نباشى خود را بر حلم بدار « 3 » .\r\nو در حديث ديگر فرمود كه : چون در ميان دو كس منازعه مىشود دو ملك نازل مىشوند ، و به آن يكى كه سفاهت و تندى و هرزه‌گوئى كرده مىگويند كه : گفتى و گفتى و خود سزاوارى آنچه را گفتى ، و عن قريب جزاى گفته‌هاى خود را خواهى يافت ، و به آن ديگرى كه حلم كرده مىگويند : حلم كردى و صبر كردى ، و به زودى خدا تو را خواهد آمرزيد اگر حلم خود را به اتمام رسانى ، و اگر آن ديگرى هم ترك حلم كرد و هرزه‌هاى او را جواب گفت : آن دو ملك به بالا مىروند ، و ايشان را به كاتبان اعمال مىگذارند « 4 » .\r\nو در حديث ديگر فرمود : ما اهل‌بيتيم كه مروّت ما آن است كه عفو مىكنيم از كسى كه بر ما ظلم كند « 5 » .\r\nو از حضرت رسول صلّى اللّه عليه و آله منقول است كه : حضرت عيسى به حضرت يحيى\r\n\r\n\r\n","description":"","footnote":"\r\n( 1 ) اصول كافى 2 / 112 ح 4 .\r\n( 2 ) اصول كافى 2 / 112 ح 5 .\r\n( 3 ) اصول كافى 2 / 112 ح 6 .\r\n( 4 ) اصول كافى 2 / 112 - 113 ح 9 .\r\n( 5 ) بحار الانوار 71 / 414 ح 31 .\r\n","page_name":" 345 ","page_number":345},
  {"content":"\r\n\r\nنصيحت فرمود كه : هرگاه مردم در حقّ تو بدى بگويند كه در تو باشد ، بدان كه گناهى را به ياد تو آورده‌اند از آن گناه استغفار كن ، و اگر بدى گويند كه در تو نباشد بدان كه بىتعب تو از براى تو ثوابى نوشته شده است « 1 » .\r\nو حضرت امير المؤمنين عليه السّلام فرمود : سه كس‌اند كه مىبايد از سه كس انتقام نكشند : شريف و بلندمرتبه از وضيع و دون مرتبه ، و حليم و بردبار از سفيه و بىخرد ، و صالح و نيكوكار از فاجر و بدكردار « 2 » .\r\nو حضرت صادق عليه السّلام فرمود : سه خصلت است كه در هركه باشد حق‌تعالى او را از حورالعين تزويج نمايد به هر نحوى كه خواهد : فرو خوردن خشم ، و صبر كردن بر دم شمشير در راه خدا ، و شخصى كه مال حرامى او را ميسّر شود و از براى خدا ترك نمايد « 3 » .\r\nو در حديث ديگر فرمود : سه خصلت است كه در هركه باشد آن خصلتها ايمان را در خود كامل گردانيده است : كسى كه صبر كند بر ظلم ، و خشم خود را فرو نشاند از براى خدا ، و عفو كند از تقصير مردم ، حق‌تعالى او را داخل بهشت كند بىحساب ، و شفاعت كند در مثل ربيعه و مضر كه دو قبيلهء عظيمند « 4 » .\r\nو از حضرت امام محمّد باقر عليه السّلام منقول است كه : هركه خود را نگاه دارد در هنگام خواهش و در هنگام ترس و غضب ، حق‌تعالى بدن او را بر آتش جهنّم حرام گرداند « 5 » .\r\n\r\n\r\n","description":"","footnote":"\r\n( 1 ) بحار الانوار 71 / 415 ح 37 .\r\n( 2 ) بحار الانوار 71 / 417 ح 42 .\r\n( 3 ) بحار الانوار 71 / 417 ح 43 .\r\n( 4 ) بحار الانوار 71 / 417 ح 44 .\r\n( 5 ) بحار الانوار 71 / 417 ح 45 .\r\n","page_name":" 346 ","page_number":346},
  {"content":"\r\n\r\nو از حضرت رسول صلّى اللّه عليه و آله منقول است كه : سه خصلت است هركه اين سه خصلت در او نباشد از من نيست و از خدا نيست ، يعنى از امّت پسنديدهء من و بندهء خالص خدا نيست ، پرسيدند كه آن خصلتها چيست ؟ فرمود : حلمى كه به آن رد كند جهالت و بىخردى جاهلان را ، و خلق نيكى كه به آن در ميان مردم تعيّش نمايد ، و و رعى كه او را مانع شود از ارتكاب معصيتهاى خدا « 1 » .\r\nو در حديث ديگر فرمود كه : عفو كردن از مردم موجب زيادتى عزّت است ، پس عفو كنيد تا حق‌تعالى شما را عزيز گرداند « 2 » .\r\nو در حديث ديگر فرمود : هركه خشمى را فرو برد حق‌تعالى دلش را پر از ايمان كند ، و هركه از ظلمى كه بر او واقع شده عفو نمايد حق‌تعالى او را در دنيا و آخرت عزيز گرداند « 3 » .\r\nو به سند معتبر منقول است كه از حضرت امير المؤمنين عليه السّلام پرسيدند : كدام يك از خلق قوىتر و تواناترند ؟ فرمود : هركه حليم‌تر و بردبارتر است ، پرسيدند كه :\r\nبردبارترين مردم كيست ؟ فرمود : آنكه هرگز به غضب نيايد « 4 » .\r\nو از حضرت رسول صلّى اللّه عليه و آله منقول است كه : سزاوارترين مردم به عفو كردن كسى است كه قدرتش بر عقوبت بيشتر باشد ، و دورانديش‌ترين مردم كسى است كه خشم خود را فرو خورد « 5 » .\r\nو به سندهاى معتبره منقول است در تفسير صفح جميل كه حق‌تعالى به آن امر\r\n\r\n\r\n","description":"","footnote":"\r\n( 1 ) بحار الانوار 71 / 418 ح 46 .\r\n( 2 ) بحار الانوار 71 / 419 ح 49 .\r\n( 3 ) بحار الانوار 71 / 419 - 420 ح 51 .\r\n( 4 ) بحار الانوار 71 / 420 ح 52 .\r\n( 5 ) بحار الانوار 71 / 421 ح 55 .\r\n","page_name":" 347 ","page_number":347},
  {"content":"\r\n\r\nفرموده است ، مراد آن است كه عفو كنى بىآنكه عتاب كنى صاحب جرم را « 1 » .\r\nو به سند معتبر از امام على النقى عليه السّلام منقول است كه : حضرت موسى از حق‌تعالى سؤال نمود كه : الهى چه چيز است جزاى كسى كه صبر نمايد بر آزار مردم و دشنام ايشان در راه رضاى تو ؟ فرمود : او را اعانت مىنمايم در هولهاى روز قيامت « 2 » .\r\nو به سند معتبر از حضرت امام رضا عليه السّلام منقول است كه : حق‌تعالى به پيغمبرى از پيغمبرانش وحى فرمود كه : چون صبح بيرون مىروى اوّل چيزى كه به نظرت مىآيد آن را بخور ، و دوّم را كه مىبينى آن را بپوشان ، و سوّم را قبول كن ، و چهارم را مأيوس از خود مكن ، و از پنجم بگريز .\r\nچون صبح شد و بيرون آمد ، كوه عظيمى را ديد كه در برابرش مىنمايد ايستاد و متفكّر شد كه حق‌تعالى فرموده است كه اين را بخورم و حيران ماند ، بعد از آن با خود انديشه كرد كه البتّه حق‌تعالى مرا امر نمىكند به چيزى كه من طاقت آن نداشته باشم ، پس به جانب آن كوه روانه شد كه آن را بخورد ، هرچند نزديكتر مىرفت آن كوه كوچكتر مىشد ، تا چون به نزد آن رسيد آن را به قدر لقمه‌اى يافت آن را خورد ، چون خود آن‌قدر لذّت از آن يافت كه هرگز از هيچ‌چيز نيافته بود .\r\nديگر پاره‌اى راه رفت طشت طلائى ديد ، چون مأمور شده بود آن را بپوشاند ، گودى كند و آن را در خاك پنهان كرد و روانه شد ، چون به عقب نظر كرد ديد آن طشت از خاك بيرون افتاده و ظاهر شده ، گفت : آنچه خدا فرموده بود كردم ديگر مرا كارى نيست .\r\n\r\n\r\n","description":"","footnote":"\r\n( 1 ) بحار الانوار 71 / 421 ح 56 .\r\n( 2 ) بحار الانوار 71 / 421 ح 57 .\r\n","page_name":" 348 ","page_number":348},
  {"content":"\r\n\r\nچون پاره‌اى راه رفت ، مرغى را ديد كه از عقبش بازى مىآيد ، و قصد شكار آن مرغ نموده ، مرغ به او پناه آورد ، چون حق‌تعالى امر فرمود بود كه آن را قبول كند ، آستين خود را گشود تا مرغ داخل آستين او شد ، پس باز از عقب رسيد ، و گفت :\r\nشكار مرا از دست من گرفتى ، و من چند روز است كه از پى اين شكار مىدوم ، چون حق‌تعالى امر فرموده بود كه آن را مأيوس نگرداند پاره‌اى از گوشت ران خود را بريد و نزد آن افكند .\r\nچون پاره‌اى ديگر راه رفت گوشت مردار گنديده كرم افتاده‌اى ديد ، چون مأمور بود كه از آن بگريزد گريخت و برگشت ، شب در خواب به او گفتند كه : آنچه مأمور شده بودى كردى ، دانستى كه آنها چه بود ؟ گفت : نه : گفتند : آن كوه صورت غضب بود ، به درستى كه آدمى كه غضبناك شد خود را نمىبيند ، و از بسيارى غضب خود را نمىشناسد ، و چون خود را ضبط كرد و قدر خود را شناخت و غضبش ساكن شد ، عاقبتش مثل آن لقمهء طيّب و لذيذى است كه خوردى .\r\nو امّا آن طشت ، پس آن عمل صالح است كه چون بنده آن را مىپوشاند و مخفى مىگرداند حق‌تعالى البتّه آن را ظاهر مىگرداند ، براى آنكه در دنيا او را زينت دهد به آنچه از براى او ذخيره مىنمايد از ثواب آخرت . و امّا مرغ ، پس آن مثل شخصى است كه تو را نصيحت مىكند بايد نصيحت او را قبول نمائى . و امّا باز مثل شخصى است كه از تو حاجتى طلب مىنمايد او را مأيوس مكن . و امّا گوشت مردار گنديده آن غيبت است از آن بگريز « 1 » .\r\nاى عزيز اگر خواهى فضيلت حلم و كظم غيظ را بدانى نظر به احوال پيغمبران خدا كه از امّتهاى خود چه مشقّتها كشيدند ، و از درشتيهاى خوى گمراهان چه\r\n\r\n\r\n","description":"","footnote":"\r\n( 1 ) بحار الانوار 71 / 418 - 419 ح 47 .\r\n","page_name":" 349 ","page_number":349},
  {"content":"\r\n\r\nآزارها متحمّل شدند و حلم فرمودند ، خصوصا حضرت رسول خدا صلّى اللّه عليه و آله كه از كفّار قريش و غير ايشان چه خشونتها ديدند ، و چه محنتها كشيدند ، و يك مرتبه بر ايشان نفرين نكردند ، و آن معدن آداب و مفخر اولو الالباب با اجلاف عرب چگونه سلوك فرمود ، و از آن جماعت چه بىآدابيها و گستاخيها نسبت به آن جناب صادر شد و حضرت عفو فرمودند .\r\nچنانچه نقل كرده‌اند كه روزى آن حضرت به راهى مىرفتند ، اعرابى آمد از پشت سر رداى آن حضرت را گرفت و كشيد چندان‌كه اثر آن در گردن مبارك حضرت ماند ، و گفت : اى محمّد عطائى به من بده ، حضرت رو به سوى او كردند و تبسّم فرمودند و به او عطاى جزيل نمودند ، مقارن اين حال حق‌تعالى در نعمت آن جناب فرستاد  إِنَّكَ لَعَلى خُلُقٍ عَظِيمٍ  « 1 » به درستى كه تو بر خلق عظيمى « 2 » .\r\nو با آن بديها كه قريش به آن حضرت كرده بودند ، چون در فتح مكّه اسير آن حضرت شدند ، و همه در مسجد الحرام بىحربه و سلاح حاضر شدند ، حضرت بر در كعبه ايستادند ، و هريك از ايشان منتظر عقوبتها بودند ، پرسيدند كه : با ما چه خواهى كرد ؟ فرمود : آن مىكنم كه يوسف با برادرانش كرد بر شما ملامتى نيست ، و اگر مسلمان شويد خدا شما را مىآمرزد .\r\nو به سند معتبر از حضرت امام محمّد باقر عليه السّلام منقول است كه : آن زن يهوديّه را كه گوسفند از براى حضرت رسول صلّى اللّه عليه و آله به زهر بريان كرده بود كه حضرت را هلاك كند به خدمت حضرت آوردند ، حضرت فرمود : چرا چنين كردى ؟ گفت : با خود انديشه كردم كه اگر پيغمبر است ضرر نخواهد رسانيد ، و اگر پادشاه است مردم را از\r\n\r\n\r\n","description":"","footnote":"\r\n( 1 ) سورهء قلم : 4 .\r\n( 2 ) تفسير برهان 4 / 369 ح 5 .\r\n","page_name":" 350 ","page_number":350},
  {"content":"\r\n\r\nاو راحت مىدهم ، و با آن عمل حضرت از او عفو فرمودند « 1 » .\r\nو به سند معتبر از حضرت امير المؤمنين عليه السّلام منقول است كه يهودى چند دينار از حضرت رسول صلّى اللّه عليه و آله مىطلبيد روزى آمد و طلب نمود ، حضرت فرمود : اى يهودى حاضر ندارم كه بدهم ، گفت : اى محمّد از تو جدا نمىشوم تا از تو بگيرم ، حضرت فرمود : من نزد تو مىنشينم تا بهم رسد ، پس حضرت در همان موضع با او نشستند تا ظهر شد ، و نگذاشت كه حضرت به نماز روند ، نماز ظهر را همانجا كردند ، و با او نشستند تا وقت نماز عصر و نماز عصر را نيز در آنجا ادا فرمودند ، و با او نشستند تا نماز شام و خفتن را نيز در همان موضع كردند ، و شب در آنجا ماندند تا صبح و نماز شب را نيز در آنجا كردند ، و يهودى ملازم آن حضرت بود و جدا نمىشد .\r\nصحابه او را تهديد و وعيد مىنمودند ، حضرت خطاب به صحابه فرمود و گفت : چه مىخواهيد از او ؟ گفتند : يا رسول اللّه يهودى تو را اين‌قدر زمان حبس كرده است ، فرمود ، خدا مرا مبعوث نكرده كه ظلم كنم نه بر كسى كه در امان باشد و نه بر كسى كه در امان نباشد ، چون روز بلند شد يهودى شهادت گفت و مسلمان شد ، و گفت : نصف مال خود را مىدهم كه در راه خدا صرف نمائى ، و اللّه كه من اين كار را كردم تا پيغمبرى تو بر من ظاهر شود ؛ زيرا كه نعت تو را در تورات خوانده‌ام ، كه محمّد بن عبد اللّه مولد او مكّه است ، و محلّ هجرت او مدينه است ، و درشت‌خو نيست ، و غليظ نيست ، و صدا بر روى مردم بلند نمىكند ، و فحش و دشنام نمىگويد ، اينك من شهادت مىدهم كه خدا يكى است ، و تو فرستادهء اوئى ، و اينك مال من براى تو است هرچه خواهى در مال من بكن ، آن يهودى مال بسيار داشت .\r\n\r\n\r\n","description":"","footnote":"\r\n( 1 ) بحار الانوار 16 / 265 ح 62 .\r\n","page_name":" 351 ","page_number":351},
  {"content":"\r\n\r\nبعد از آن حضرت امير المؤمنين عليه السّلام فرمود كه : فراش حضرت رسول صلّى اللّه عليه و آله عبائى بود ، و بالش تكيه حضرت پوستى بود كه در ميانش ليف خرما پر كرده بودند ، شبى آن عبا را دوته كردند براى آن حضرت كه راحت بيشتر باشد ، چون صبح شد فرمود : ديشب به سبب نرمى فراش دير به نماز برخاستم ، ديگر يكته بيندازيد « 1 » .\r\nو حضرت امير المؤمنين عليه السّلام چه محنتها از صحابهء رسول صلّى اللّه عليه و آله و از صحابهء خود كشيدند ، و در هنگام قدرت از همه عفو فرمودند ، چنانچه در جنگ جمل همه شمشير به رويش كشيدند و اصحابش را كشتند و مجروح كردند ، و همين‌كه دست بر ايشان يافت عفو فرمود ، و عايشه را با نهايت حرمت به مدينه فرستاد ، و هفتاد زن با عايشه همراه كرد ، و مروان بن الحكم را با آن آزارها كه به آن حضرت رسانيده بود رها كرد ، و عبد اللّه بن زبير را با آن شدّت عداوت و آزارها كه به آن جناب رساند و هرزه‌ها كه گفت بعد از اسير شدن رها كرد .\r\nو همچنين در باب اصحاب نهروان و غير ايشان بعد از ضربت زدن ابن ملجم او را به كشتن امر نفرمودند ، و حضرت امام حسن عليه السّلام را وصيّت فرمود كه او را يك ضربت بيش مزنيد ، و گوش و بينى او را مبريد ، و از طعام و آبى كه من مىخورم به او بدهيد ، و چندين هزار خارجى در ميان اصحابش بودند ، و آن مفخر اهل ايمان را به كفر علانيه نسبت مىدادند ، و كنايه‌ها مىگفتند ، و عفو مىفرمود و متعرّض ايشان نمىشد .\r\nو نقل كرده‌اند كه : روزى آن حضرت در بازار خرمافروشان مىگذشتند ، كنيزكى را ديدند گريه مىكند ، پرسيدند : چرا گريه مىكنى ؟ گفت : مولاى من مرا فرستاده بود يك درهم خرما بخرم و از اين مرد خريدم ، و چون بردم ايشان نپسنديدند ،\r\n\r\n\r\n","description":"","footnote":"\r\n( 1 ) بحار الانوار 16 / 216 - 217 ح 5 .\r\n","page_name":" 352 ","page_number":352},
  {"content":"\r\n\r\nالحال پس آوردم و اين مرد قبول نمىكند ، حضرت فرمودند : اى بندهء خدا اين كنيزكى است و اختيارى ندارد درهمش را رد كن و خرما را بگير ، آن مرد حضرت را نشناخت برخاست و دستى بر سينهء آن حضرت زد ، مردم به او گفتند كه :\r\nامير المؤمنين است ، آن مرد به لرزه آمد و رنگش زرد شد ، و خرما را گرفت ، و درهم را پس داد ، و گفت : يا امير المؤمنين از من راضى شو ، فرمود : چون حق مردم را به مردم رسانيدى پس از تو راضيم « 1 » .\r\nو به روايت ديگر منقول است كه : آن حضرت غلامى داشتند ، و مكرّر او را طلبيدند و او جواب نگفت ، چون بيرون آمدند ديدند كه در بيرون ايستاده است ، فرمودند : چرا جواب نگفتى ؟ گفت : تنبلى مرا مانع شد از جواب گفتن ، و از عقوبت شما ايمن بودم ، حضرت فرمود : حمد و سپاس خداوندى را كه مرا چنين كرده كه خلقش از عقوبت من ايمنند ، و در همان ساعت غلام را آزاد كردند « 2 » .\r\nو به روايت ديگر منقول است كه : چون حضرت امير المؤمنين عليه السّلام به جنگ عمرو بن عبد ود رفتند ، دفعهء اول كه بر او ظفر يافتند شمشير بر او نزدند ، صحابه بعضى حضرت را طعن كردند كه فرصت را فوت كردى ، حضرت رسول صلّى اللّه عليه و آله فرمود كه : سبب توقّف و تأخير را بيان خواهد كرد از براى شما ، چون بار ديگر آن حضرت بر او ظفر يافتند او را كشتند و برگشتند ، حضرت رسول صلّى اللّه عليه و آله از علّت توقّف و تأخير سؤال فرمودند ، حضرت جواب داد كه : او در اوّل فحش گفت ، و آب دهان بر روى من انداخت ، ترسيدم مبادا كشتن او از روى غضب باشد و مراد نفس باشد نه از براى خدا ، صبر كردم تا غضب فرو نشست ، و خالص از براى رضاى خدا او را كشتم « 3 » .\r\n\r\n\r\n","description":"","footnote":"\r\n( 1 ) بحار الانوار 41 / 48 ح 1 .\r\n( 2 ) بحار الانوار 41 / 48 ذيل ح 1 .\r\n( 3 ) بحار الانوار 41 / 50 - 51 .\r\n","page_name":" 353 ","page_number":353},
  {"content":"\r\n\r\nو به روايت ديگر منقول است كه : روزى حضرت امير المؤمنين عليه السّلام زنى را ديدند كه مشك آبى بر دوش دارد و مىبرد ، مشك را از او گرفتند و با او رفتند به آنجائى كه او مىخواست برساند ، و در راه احوال او را سؤال نمودند ، گفت : على بن ابى طالب شوهر مرا به بعضى از سرحدها فرستاد و او كشته شد ، و يتيمى چند نزد من گذاشته ، و من چيزى ندارم و مضطر شده‌ام ، و خدمت مردم مىكنم ، حضرت برگشتند ، و در آن شب اضطراب داشتند تا صبح ، و چون صبح شد زنبيل بزرگى پر از آرد و گوشت و خرما و انواع طعامها كردند و رو به خانهء آن زن روان شدند ، بعضى از اصحاب التماس كردند كه به ما دهيد همراه شما بياوريم ، فرمود : كسى حامل وزر من در آخرت نخواهد بود .\r\nچون به خانهء آن زن رسيدند در را كوفتند ، زن گفت ، كيست ؟ فرمود كه ، من آن بنده‌ام كه ديروز مشك را براى تو برداشتم در را بگشا كه براى اطفال تو چيزى آورده‌ام ، آن زن گفت : خدا از تو راضى شود و ميان من و على بن ابى طالب حكم كند ، چون در را گشود حضرت فرمودند : مىخواهم من كسب ثواب بكنم ، يا بگذارد من خمير كنم و نان بپزم و تو اطفال را محافظت نما ، يا من اطفال را محافظت نمايم و تسلّى كنم تو نان بپز ، گفت : من در نان پختن صاحب وقوف‌ترم شما اطفال را نگهدارى كنيد .\r\nپس آن زن آرد را خمير كرد ، و حضرت گوشت را پختند ، و گوشت و خرما و غير آن لقمه مىكردند و به دهان اطفال مىگذاشتند ، و هر لقمه‌اى كه به ايشان مىدادند مىفرمودند كه : اى فرزند على بن ابى طالب را حلال كن ، و چون خمير برآمد زن گفت كه : اى بندهء خدا بيا و تنور را برافروز ، حضرت متوجّه برافروختن تنور شدند ،\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nدر آن حال زنى به آن خانه آمد و حضرت را شناخت ، به آن زن گفت : اين « 1 » امير المؤمنين و پادشاه مسلمانان است كه تو را خدمت مىكند ، پس آن زن دويد به خدمت آن حضرت و فرياد برآورد كه من از شرمندگى تو چگونه بيرون آيم ، حضرت فرمود كه : من از شرمندگى تو چگونه بيرون آيم كه در حقّ تو تقصيرى كرده‌ام « 2 » .\r\nو به روايت ديگر منقول است كه ضرار بن ضمره به نزد معاويه عليه اللعنه آمد ، معاويه به او گفت كه : على را براى من وصف كن ، گفت : مرا معاف دار از اين امر ، معاويه گفت : نمىدارم ، ضرار گفت : و اللّه كه صاحب انديشه‌هاى دور و دراز بود ، و در راه خدا قوى و تنومند بود ، آنچه مىفرمود همه حق بود ، و آنچه حكم مىكرد همه عدل بود ، پيوسته نهرهاى علوم الهى از جوانبش جارى بود ، و سخنان حكمت از اطراف و نواحيش مىجوشيد ، از دنيا و زينتهاى او وحشت مىنمود ، و به شبها و تاريكيهاى شب انس مىگرفت ، و اللّه كه پيوسته آب ديده‌اش روان بود ، و فكرهايش دور و دراز بود ، و پيوسته در تفكّر بود ، و دست راست را حركت مىداد و با خود مخاطبه‌ها مىفرمود ، و با پروردگار خود مناجات مىكرد ، از جامه‌ها هرچه درشت‌تر بود او را خوش‌تر مىآمد ، و از خوردنيها هرچه لذّتش كمتر بود بر او گواراتر بود .\r\nو اللّه كه در ميان ما مثل يكى از ما بود ، و خود را بر ما زيادتى نمىداد ، و چون به نزد او مىرفتيم ما را نزديك خود مىنشانيد ، و هرگاه كه سؤال مىكرديم جواب مىفرمود ، و با آنكه با ما اين روش سلوك مىفرمود از مهابت و جلالت او با او\r\n\r\n\r\n","description":"","footnote":"\r\n( 1 ) از اينجا با نسخهء اصل كه به خطّ علّامه مجلسى قدس سرّه مىباشد مقابله و تصحيح گرديد .\r\n( 2 ) بحار الانوار 41 / 52 .\r\n","page_name":" 355 ","page_number":355},
  {"content":"\r\n\r\nسخن نمىتوانستيم گفت ، و از عظمت و شوكت او نظر بر رويش نمىتوانستيم كرد ، چون تبسّم مىكرد دندانهاى مباركش مانند مرواريد ظاهر مىشد ، اهل دين و ورع را تعظيم مىفرمود ، و مساكين و درويشان را دوست مىداشت ، مردم صاحب قوت و دولت طمع نمىكردند از او كه ميل به جانب ايشان نمايد ، و ضعيفان و بيچارگان از عدالتش مأيوس نبودند .\r\nقسم مىخورم به خدا كه در بعضى از شبها او را مىديدم در عين تاريكى شب در محراب ايستاده بود ، و نزد پروردگار خود استغاثه مىكرد مانند كسى كه مارى يا عقربى او را گزيده باشد ، و گريه مىكرد مانند كسى كه مصيبت عظيمى به او رسيده باشد ، و گويا در گوش من است كه مكرّر مىفرمود : اى دنيا آمده‌اى متعرّض من شوى و مرا مشتاق خود كنى ، هيهات هيهات برو ديگرى را فريب بده كه مرا با تو كارى نيست ، و تو را سه طلاق گفته‌ام ، مرا به تو رجوعى نيست ، عمر تو كوتاه است ، و امر تو سهل است ، و آرزوهاى تو بىقدر است ، آه آه از كمى توشه و درازى سفر ، و وحشت و تنهائى راه ، و عظمت اهوالى كه بر آنها وارد مىبايد شد ، پس آب چشم معاويه عليه اللعنه در اين حال بر ريش نحسش جارى شد ، و خروش از اهل مجلس برخاست ، معاويه گفت : و اللّه ابو الحسن چنين بود كه مىگوئى ، بگو از مفارقت او چه حال دارى ؟ گفت : از باب كسىام كه فرزند يگانه‌اش را بر روى سينه‌اش كشته باشند ، پس برخاست گريان از مجلس آن ملعون بيرون آمد « 1 » .\r\nو به سند معتبر منقول است از ابو ذر كه جعفر بن ابى طالب كنيزكى از حبشه از براى حضرت امير المؤمنين عليه السّلام به هديّه آورد كه چهار هزار درهم قيمت او بود ، و در خانهء آن حضرت خدمت مىكرد ، روزى حضرت فاطمه عليها السّلام داخل شد ديد سر\r\n\r\n\r\n","description":"","footnote":"\r\n( 1 ) بحار الانوار 41 / 120 - 121 .\r\n","page_name":" 356 ","page_number":356},
  {"content":"\r\n\r\nحضرت امير المؤمنين عليه السّلام در دامن آن كنيز است ، حضرت فاطمه فرمود : چيزى واقع شد ؟ حضرت فرمود : نه و اللّه اى دختر محمّد هيچ واقع نشده است ، حضرت فاطمه گفت : مرا رخصت ده به خانهء پدر خود روم ، فرمود كه : اختيار دارى مأذونى ، چون متوجّه خانهء حضرت رسول صلّى اللّه عليه و آله شد ، جبرئيل نازل شد و گفت : يا محمّد پروردگارت سلام مىرساند و مىفرمايد كه اينك فاطمه به شكايت على مىآيد ، در باب على چيزى قبول مكن .\r\nدر اين حال حضرت فاطمه عليها السّلام رسيد ، حضرت رسول صلّى اللّه عليه و آله فرمود : آمده‌اى كه شكايت على را بكنى ؟ گفت : بلى به ربّ كعبه ، فرمود : برگرد و بگو كه من به رضاى تو راضيم هرچند بر من دشوار باشد ، حضرت فاطمه برگشتند ، و سه مرتبه مفاد اين سخن را فرمودند ، حضرت امير المؤمنين عليه السّلام فرمود : شكايت مرا به خليل من و حبيب من كردى ، من از شرمندگى آن حضرت چون كنم ، خدا را گواه گرفتم اى فاطمه كه اين كنيزك را از براى خدا آزاد كردم ، و چهارصد درهم كه از عطاهاى من زياده آمده تصدّق كردم بر فقيران اهل مدينه .\r\nپس جامه پوشيد ، و متوجّه خدمت حضرت رسول صلّى اللّه عليه و آله شد ، در آن حال جبرئيل نازل شد ، و گفت : يا محمّد پروردگارت سلام مىرساند و مىفرمايد : به على بگو بهشت را به تو دادم به سبب آنكه كنيزك را از براى خوشنودى فاطمه آزاد كردى ، و اختيار جهنّم را به تو گذاشتم براى چهارصد درهم كه تصدّق كردى ، پس هركه را خواهى به رحمت من داخل بهشت كن ، و هركه را خواهى به عفو من از جهنّم بيرون آور ، پس در آن‌وقت حضرت امير المؤمنين عليه السّلام فرمود كه : منم قسمت كننده بهشت و دوزخ « 1 » .\r\n\r\n\r\n","description":"","footnote":"\r\n( 1 ) بحار الانوار 39 / 207 - 208 ح 26 .\r\n","page_name":" 357 ","page_number":357},
  {"content":"\r\n\r\nو به روايت ديگر از حضرت امام جعفر صادق عليه السّلام منقول است كه : روزى حضرت رسول صلّى اللّه عليه و آله حضرت فاطمه عليها السّلام را ديدند كه عباى گنده‌اى از قبيل جلهاى شتر دربر دارد ، و در اثناى شير دادن فرزند خود به دست مبارك خود آسيا مىكند ، حضرت گريان شدند و فرمودند : اى فرزند صبر كن بر تلخيها و مشقّتهاى دنيا براى حلاوتها و راحتهاى آخرت ، حضرت فاطمه عليها السّلام عرض كرد : يا رسول اللّه حمد مىكنم خدا را بر نعمتهاى او ، و شكر مىكنم او را بر احسانهاى او ، در اين حال حق‌تعالى بر حضرت اين آيه را فرستاد زود باشد كه پروردگار تو از كرامتهاى خود به تو آن‌قدر بدهد كه راضى شوى « 1 » .\r\nو به سند معتبر منقول است كه : شامى در مدينه امام حسن عليه السّلام را ديد كه سواره مىرود ، زبان به لعن و طعن امام گشود ، چون فارغ شد حضرت امام حسن عليه السّلام رو به او كرده و بر او سلام كردند و تبسّم نمودند ، و فرمودند : اى شيخ گمان دارم كه تو غريبى و شايد بر تو اشتباهى شده باشد ، اگر توانگرى مىخواهى تو را توانگر مىگردانم ، و هرچه سؤال مىنمائى به تو عطا مىكنيم ، و اگر راه هدايت مىخواهى تو را راهنمائى مىكنيم ، و اگر مركب سوارى مىخواهى به تو مىدهيم ، و اگر گرسنه‌اى سيرت مىكنيم ، و اگر عريانى تو را مىپوشانيم ، و اگر محتاجى تو را غنى مىكنيم ، و اگر رانده شده‌اى تو را پناه مىدهيم ، و هر حاجتى كه دارى برمىآوريم ، اگر بيائى به خانه ما و تا هنگام رفتن ميهمان ما باشى از براى تو بهتر است ؛ زيرا كه خانهء گشاده‌اى داريم ، و آنچه مىخواهى از مال و اسباب ميسّر است .\r\nچون آن شامى اين نوع مكالمه از آن حضرت شنيد گريست و گفت : گواهى مىدهم كه تو خليفه خدائى در زمين ، و دانستم كه خدا بهتر مىداند كه رسالت و\r\n\r\n\r\n","description":"","footnote":"\r\n( 1 ) بحار الانوار 43 / 86 .\r\n","page_name":" 358 ","page_number":358},
  {"content":"\r\n\r\nخلافت را به كى دهد ، و تو و پدرت دشمن‌ترين خلق بوديد نزد من ، اكنون تو محبوب‌ترين خلق خدائى نزد من ، و بار خود را به خانهء آن حضرت برد ، و تا در مدينه بود ميهمان آن حضرت بود ، و دوستدار اهل بيت شد « 1 » .\r\nو در روايتى وارد شده است كه : در ميان محمّد بن الحنفيه و حضرت امام حسن صلوات اللّه عليه منازعه‌اى بود ، محمّد بن حنفيّه به حضرت نوشت كه : اى برادر من پدر من و تو على بن ابى طالب است ، و مادر تو فاطمه دختر حضرت رسول صلّى اللّه عليه و آله است ، و اگر تمام عالم پر از طلا مىشد و مادر من مالك آنها مىبود به فضل مادر تو نمىرسيد ، همين‌كه نامهء مرا مىخوانى به زودى نزد من بيا تا مرا راضى كنى كه تو اولائى به فضل و احسان از من و السّلام ، حضرت چون نامه را خواند به زودى به ديدن او مبادرت نمودند ، و ديگر ميان ايشان چيزى واقع نشد « 2 » .\r\nو از حضرت على بن الحسين عليه السّلام منقول است كه : چون با پدرم امام حسين عليه السّلام به سفر كربلا مىرفتيم در هيچ منزلى فرود نمىآمديم و بار نمىكرديم مگر آنكه حضرت يحيى را ياد مىكردند ، روزى فرمودند : سبب خوارى و بىاعتبارى دنيا نزد خدا آن است كه سر حضرت يحيى را به هديّه نزد فاحشه‌اى از فاحشه‌هاى بنى اسرائيل بردند « 3 » .\r\nو از وفور حلم آن معدن جود و كرم آن بود با آنكه فرزندان و برادران و دوستان آن عالىجناب را در برابرش شهيد كردند ، و حق‌تعالى ملائكهء آسمان و زمين و جنّ و انس و وحوش و طيور و جميع مخلوقات را در فرمان آن حضرت كرده بود ، بر ايشان نفرين نكرد و عذاب از براى ايشان نطلبيد .\r\n\r\n\r\n","description":"","footnote":"\r\n( 1 ) بحار الانوار 43 / 344 .\r\n( 2 ) بحار الانوار 44 / 191 .\r\n( 3 ) بحار الانوار 45 / 89 - 90 ح 38 .\r\n","page_name":" 359 ","page_number":359},
  {"content":"\r\n\r\nو به روايتى : سيصد و شصت زخم ، و به روايت ديگر : هزار و نهصد جراحت . و به روايت ديگر : صد و هشتاد زخم شمشير و نيزه و چهار هزار زخم تير به بدن مباركش رسيد ، و باز بر آن گروه اشقيا ترحّم مىفرمود ، و در هدايت ايشان سعى مىنمود ، و به قوّت ربّانى و زور بازوى اسداللهى گروهى از ايشان را به شمشير و نيزه به جهنّم فرستاد ، چنانچه در بعضى از روايات آمده است كه هزار و نهصد و پنجاه كس را به دست مبارك خود كشت به غير آن جماعت را كه مجروح گردانيد .\r\nو به سند معتبر ديگر منقول است كه : چون آن عالىجناب به شهادت فائز گرديد ، در پشت دوش مبارك آن حضرت پينه‌ها و اثرها بود ، از حضرت امام زين العابدين صلوات اللّه عليه از سبب آن پرسيدند : فرمود : اين اثرها و پينه‌ها از بسيارى برداشتن بارهاى گران و انبان‌هاى سنگين بود كه شبها بر دوش مبارك خود به خانه‌هاى بيوه زنان و يتيمان و مسكينان مىبرد « 1 » .\r\nو در روايت ديگر وارد شده است كه : حضرت امام حسين عليه السّلام در جاى تاريكى نشسته بودند ، از نور جبين و گردن آن آفتاب برج امامت مىدانستند كه آن حضرت در آنجا نشسته « 2 » .\r\nو به سند معتبر منقول است كه : روزى كنيزكى آب بر دست مبارك حضرت امام زين العابدين عليه السّلام مىريخت ، ابريق از دستش افتاد و سر مبارك آن حضرت را مجروح كرد ، حضرت سر مبارك بالا كردند ، آن كنيز گفت حق‌تعالى مىفرمايد  الْكاظِمِينَ الْغَيْظَ  فرمود : خشم خود را فرو خوردم ، باز گفت :  وَ الْعافِينَ عَنِ النَّاسِ  فرمود : از تو عفو كردم ، باز گفت :  وَ اللَّهُ يُحِبُّ الْمُحْسِنِينَ  فرمود : برو تو\r\n\r\n\r\n","description":"","footnote":"\r\n( 1 ) بحار الانوار 44 / 190 - 191 .\r\n( 2 ) بحار الانوار 44 / 194 .\r\n","page_name":" 360 ","page_number":360},
  {"content":"\r\n\r\nرا آزاد كردم از براى خدا « 1 » .\r\nو به روايت ديگر منقول است كه : كنيزكى از كنيزان آن حضرت كاسه‌اى را شكست ، كه در آن كاسه طعامى بود ، و از ترس رنگش زرد شد ، حضرت فرمود :\r\nبرو تو را آزاد كردم از براى خدا « 2 » .\r\nو به روايت ديگر وارد شده است كه : شخصى آن حضرت را دشنام داد ، غلامان آن حضرت قصد او كردند ، حضرت فرمود : بگذاريدش كه آنچه از بديهاى ما پوشيده است زياده از آن است كه به ما نسبت مىدهند ، پس رو به آن شخص كردند و فرمودند : آيا تو را به ما حاجتى هست ؟ آن مرد خجل شد ، حضرت فرمود :\r\nجامه‌اى با هزار درهم به او عطا كردند ، آن مرد گريان شد و برگشت ، و فرياد مىكرد : گواهى مىدهم كه تو فرزند رسول خدائى « 3 » .\r\nو به روايت ديگر منقول است كه : شخصى آن حضرت را دشنام داد ، حضرت فرمود : اى جوان عقبهء بسيار دشوارى در آخرت در پيش داريم ، اگر من از آن عقبه خواهم گذشت از گفتهء تو پروا ندارم ، و اگر در آن عقبه حيران خواهم ماند من بدترم از آنچه تو مىگوئى « 4 » .\r\nو در روايت ديگر آمده است كه : شخصى به آن جناب ناسزا مىگفت ، و حضرت ملتفت او نمىشدند ، آن ملعون گفت كه : تو را مىگويم ، حضرت فرمود :\r\nمن هم از تو عفو مىكنم و مىگذرم « 5 » .\r\n\r\n\r\n","description":"","footnote":"\r\n( 1 ) بحار الانوار 46 / 68 ح 36 .\r\n( 2 ) بحار الانوار 46 / 96 .\r\n( 3 ) بحار الانوار 46 / 95 .\r\n( 4 ) بحار الانوار 46 / 96 .\r\n( 5 ) بحار الانوار 46 / 96 .\r\n","page_name":" 361 ","page_number":361},
  {"content":"\r\n\r\nو به سند ديگر منقول است كه : حضرت على بن الحسين صلوات اللّه عليه غلام آزاد كرده‌اى داشتند كه سر كار بعضى از مزارع آن حضرت بود ، روزى به آن مزرعه رفتند ديدند خرابى و فساد بسيار در آن مزرعه كرده است ، يك تازيانه بر او زدند ، و بعد از زدن نادم شدند ، چون به خانه برگشتند به طلب آن غلام فرستادند ، چون غلام حاضر شد ديد كه جامه از بدن مبارك دور كرده ، و تازيانه در پيش آن حضرت گذاشته است ، گمان كرد كه حضرت اراده سياست و تنبيه او دارد بسيار ترسان شد ، پس حضرت تازيانه را برگرفتند و به دست او دادند ، و فرمودند كه : امروز از من لغزشى صادر شد كه هرگز از من صادر نشده بود ، بگير اين تازيانه را و به قصاص آن بر من بزن ، غلام گفت : اى مولاى من گمان من اين بود كه مرا ديگر عقوبت خواهى كرد ، و مستحق هستم آنچه نسبت به من بجا آوردى ، باز حضرت مبالغه فرمود ، او گفت ، به خدا پناه مىبرم از چنين عملى و شما را حلال كردم ، باز مكرّر فرمود ، و چون آن غلام راضى نشد فرمود : چون اين را نمىكنى به تدارك آن تازيانه مزرعه را از براى خدا به تو بخشيدم « 1 » .\r\nو ايضا منقول است كه : روزى جمعى در خانهء آن حضرت ميهمان بودند ، غلام بريانى كه در تنور بود بيرون آورد ، و خواست كه به تعجيل بر سفره آورد خوان از دستش افتاد و بر سر طفل صغير آن حضرت خورد ، و آن پسر كشته شد ، غلام متحيّر و مضطرب گشت ، امام عليه السّلام چون اضطراب غلام را ديدند گفتند : تو عمدا اين عمل را نكردى مضطرب مباش تو را آزاد كردم ، و متحيّر مشو و از روى بشاشت طعام را به حضّار خورانيده ، و بعد از آن به دفن طفل مشغول شد « 2 » .\r\n\r\n\r\n","description":"","footnote":"\r\n( 1 ) بحار الانوار 46 / 96 .\r\n( 2 ) بحار الانوار 46 / 99 .\r\n","page_name":" 362 ","page_number":362},
  {"content":"\r\n\r\nو در روايت ديگر وارد شده است كه : آن حضرت بر جماعتى گذشتند ، شنيدند كه غيبت آن حضرت مىكنند ، ايستادند و فرمودند : اگر راست مىگوئيد خدا مرا بيامرزد ، و اگر دروغ مىگوئيد خدا شما را بيامرزد « 1 » .\r\nو به سند معتبر از حضرت صادق عليه السّلام منقول است كه : حضرت صادق عليه السّلام غلامى از غلامان خود را پى كارى فرستادند دير برگشت ، حضرت از عقبش بيرون آمدند ، ديدند كه خوابيده است بر بالاى سرش نشستند ، و به بادزنى كه در دست داشتند او را باد زدند تا بيدار شد ، چون بيدار شد فرمودند كه : اى فلان و اللّه كه تو را نيست كه شب و روز هر دو را بخوابى شب از براى تو و روز از براى ما « 2 » .\r\nو از سفيان منقول است كه : روزى به خدمت حضرت صادق عليه السّلام رفتم ، رنگ مبارك حضرت را متغيّر يافتم ، پرسيدم : چرا احوال شما متغير است ؟ فرمود : من سفارش كرده بودم كنيزان و مردم خانه را كه بر بام بالا نروند ، داخل خانه شدم ديدم كنيزكى كه تربيت يكى از فرزندان من مىكرد بر نردبانى بالا مىرود و آن پسر را بر دوش دارد ، چون مرا ديد لرزيد و طفل از دستش افتاد و فوت شد ، و من از براى مردن طفل متغيّر نيستم از براى ترسى كه از من بر آن كنيز مستولى شده متغيّرم ، با آنكه حضرت در آن حال دو مرتبه فرمود بودند كه تو را آزاد كردم از براى خدا بر تو باكى نيست « 3 » .\r\nو در روايتى وارد شده است كه شخصى از حاجيان در مدينه به خواب رفت ، چون بيدار شد هميان زرش را نيافت ، گمان كرد كه دزديده‌اند ، بيرون آمد حضرت\r\n\r\n\r\n","description":"","footnote":"\r\n( 1 ) بحار الانوار 46 / 96 .\r\n( 2 ) بحار الانوار 47 / 56 ح 97 .\r\n( 3 ) بحار الانوار 47 / 24 .\r\n","page_name":" 363 ","page_number":363},
  {"content":"\r\n\r\nصادق عليه السّلام را ديد كه نماز مىخواند ، حضرت را نشناخت به حضرت گفت : تو هميان مرا برداشته‌اى ؟ حضرت فرمود كه : چقدر زر در آن هميان بود ؟ گفت هزار دينار ، حضرت او را به خانه بردند و هزار دينار به او دادند ، آن مرد چون به خانهء خود برگشت هميان زر خود را يافت برگشت و به خدمت حضرت آمد به عذرخواهى و زر را پس آورد ، حضرت فرمود : چيزى كه از دست ما بدر رفت ديگر به دست ما برنمىگردد ، بعد از آن آن مرد پرسيد كه اين بزرگوار حميده اطوار كيست ؟ گفتند : جعفر صادق عليه السّلام است ، گفت ، چنين كارى كار مثل اوست « 1 » .\r\nو حضرت امام موسى كاظم عليه السّلام در كظم غيظ و حلم مشهور آفاق گرديد ، و اخبار مكارم اخلاقش به مسامع خاصّ و عام رسيده ، و هريك از ائمّهء ما صلوات اللّه عليهم به جميع محاسن شيم و محامد خصال مقبول خاصّ و عام بوده‌اند ، و دوست و دشمن به جميع كمالات ايشان معترفند ، و آب درياها اگر مداد شوند از عهدهء ذكر فضائل ايشان بيرون نمىتوانند آمد ، و انشاء اللّه اگر اجل مهلت دهد در خاطر هست كه كتابى در بيان سير و سنن ايشان نوشته شود .\r\nو غرض از ذكر اين چند حديث اين بود كه ملاحظه نمائى پيشوايان تو كه زبدهء مكنوناتند در حلم و بردبارى و شكستگى چگونه بوده‌اند ، و با خلق به چه نحو سلوك مىكرده‌اند ، تا تو هم به ايشان تأسّى نمائى ، و باد نخوت و غرور را از سر بدر كنى ، و گول شيطان نخوريم ما و تو كه حرمت خود را نگاه مىبايد داشت ، و علم را خفيف نمىبايد كرد ، و فلان عمل مناسب شأن ما نيست ، و اهانت فلان مؤمن موجب نقص قدماست ، نعوذ باللّه من وساوسه و شروره .\r\n\r\n\r\n","description":"","footnote":"\r\n( 1 ) بحار الانوار 47 / 23 - 24 .\r\n","page_name":" 364 ","page_number":364},
  {"content":"\r\n\r\nيا أبا ذر انّ سرّك أن تكون أقوى الناس ، فتوكّل على اللّه . و ان سرّك أن تكون أكرم الناس ، فاتّق اللّه . و ان سرّك أن تكون أغنى الناس ، فكن بما في يد اللّه عزّ و جلّ أوثق منك بما في يديك .\r\nيا أبا ذر لو أنّ الناس كلّهم أخذوا بهذه الآية لكفتهم   « وَ مَنْ يَتَّقِ اللَّهَ يَجْعَلْ لَهُ مَخْرَجاً * وَ يَرْزُقْهُ مِنْ حَيْثُ لا يَحْتَسِبُ وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً »   « 1 » .\r\nيا أبا ذر يقول اللّه جلّ ثناؤه : و عزّتي و جلالي لا يؤثر عبدي هواي على هواه الّا جعلت غناه في نفسه ، و همومه في آخرته ، و ضمنت السماوات و الأرض رزقه ، و كففت عليه ضيعته ، و كنت له من وراء تجارة كلّ تاجر .\r\nاى ابو ذر اگر خواهى كه قوىترين مردم باشى ، پس توكّل كن بر خدا ، و اگر خواهى كه گرامىترين مردم باشى ، پس تقوا را پيشهء خود كن و به پرهيز از خدا ، و اگر خواهى كه غنىتر و بىنيازترين مردم باشى ، پس اعتماد بر آنچه نزد خداست و در دست قدرت اوست بيشتر داشته باش از آنچه در دست توست .\r\nاى ابو ذر اگر همهء مردم اين آيه را اخذ كنند و عمل نمايند ايشان را كافى است ، و ترجمهء ظاهر لفظ آيه اين است كه : هركه بترسيد از خدا و بپرهيزد از مناهى او ، و صاحب درجهء تقوا شود ، حق‌تعالى مقرّر فرمايد براى او راه بيرون شدنى و چاره‌اى\r\n\r\n\r\n","description":"","footnote":"\r\n( 1 ) سورهء طلاق : 2 - 3 .\r\n","page_name":" 365 ","page_number":365},
  {"content":"\r\n\r\nدر هر كار و در هر امرى از امور دنيا و آخرت او ، و روزى دهد او را از جائى كه گمان نداشته باشد و به خاطرش خطور نكند ، و هركه توكّل كند بر حق‌تعالى و كارهاى خود را به او گذارد ، پس خدا كافى است براى او ، و بس است از جهت تمشيت و كفايت مهمّات او ، به درستى كه حق‌تعالى امور و ارادات خود را بر وجه كمال به مشيّت مىرساند ، و از براى هر چيز اندازه‌اى مقرّر فرموده است موافق حكمت و مصلحت .\r\nاى ابو ذر حق‌تعالى مىفرمايد كه : به عزّت و جلال خود قسم مىخورم كه اختيار نمىنمايد بنده خواهش و فرمودهء مرا بر خواهشها و هواهاى نفسانى خودش ، مگر آنكه غناى او را در نفس او مىگذارم ، و نفس او را غنى مىگردانم از خلق ، و چنان مىكنم كه فكر و انديشه و همّ او براى امور آخرتش باشد ، و آسمانها و زمين را ضامن روزى او مىگردانم ، و معيشت او را بر او گرد مىآورم ، و براى او مهيّا مىگردانم ، و تجارت هر تجارت‌كننده‌اى را به سوى او مىرسانم ، يا من از براى او هستم به عوض آنكه تجارت تاجران باطل را ترك كرده و رضاى مرا اختيار نموده .\r\nبدان كه توكّل و تفويض و رضا و تسليم اركان عظيمهء ايمانند ، و آيات و اخبار در فضيلت اين اخلاق پسنديده فوق حدّ و احصا است .\r\nچنانچه از حضرت صادق عليه السّلام منقول است كه : سر طاعت خدا صبر است ، و راضى بودن از خدا در آنچه بنده خواهد يا كراهت از آن داشته باشد ، و چون راضى شود البتّه آنچه خير است براى او ميسّر خواهد شد « 1 » .\r\nو در حديث ديگر فرمود : خداشناس‌ترين مردم كسى است كه به قضاهاى خدا\r\n\r\n\r\n","description":"","footnote":"\r\n( 1 ) اصول كافى 2 / 60 ح 1 .\r\n","page_name":" 366 ","page_number":366},
  {"content":"\r\n\r\nبيشتر راضى باشد « 1 » .\r\nو در حديث ديگر فرمود كه : حق‌تعالى به حضرت رسول صلّى اللّه عليه و آله وحى نمود كه :\r\nبندهء مؤمن خود را هر چيز كه از او منع مىنمايم البتّه خيرش در آن است ، پس بايد كه راضى باشد به قضاى من ، و صبر كند بر بلاى من ، و شكر كند نعمت‌هاى مرا ، تا او را از جملهء صدّيقان بنويسم نزد خود « 2 » .\r\nو از حضرت امام محمّد باقر عليه السّلام منقول است كه : سزاوارترين خلق به تسليم نمودن و راضى شدن به قضاهاى حق‌تعالى ، كسى است كه خدا را شناخته باشد ، و كسى كه به قضاهاى خدا راضى مىشود قضا بر او جارى مىشود ، و اجرش را عظيم مىگرداند ، و كسى كه از قضاى الهى به خشم مىآيد قضا بر او جارى مىشود ، و اجرش بر طرف مىشود « 3 » .\r\nو به روايت ديگر منقول است از امام صادق عليه السّلام پرسيدند : به چه چيز مؤمن را مىتوان شناخت كه او مؤمن است ؟ فرمود : به منقاد بودن اوامر الهى ، و راضى بودن به هرچه بر او وارد شود از خوشحالى و آزردگى « 4 » .\r\nو در حديث ديگر فرمود : هرگز رسول خدا صلّى اللّه عليه و آله در امرى كه واقع مىشد نمىفرمود كاش روش ديگر مىشد « 5 » .\r\nو در حديث ديگر فرمود : چگونه كسى مؤمن باشد كه از قسمتهاى پروردگارش به خشم آيد ، و منزلت خود را حقير شمارد ، و حال آنكه اينها از جانب خدا براى او\r\n\r\n\r\n","description":"","footnote":"\r\n( 1 ) اصول كافى 2 / 60 ح 2 .\r\n( 2 ) اصول كافى 2 / 61 ح 6 .\r\n( 3 ) اصول كافى 2 / 62 ح 9 .\r\n( 4 ) اصول كافى 2 / 62 - 63 ح 12 .\r\n( 5 ) اصول كافى 2 / 63 ح 13 .\r\n","page_name":" 367 ","page_number":367},
  {"content":"\r\n\r\nمقرّر شده است ، و من ضامنم از براى كسى كه در خاطرش بجز رضا و خوشنودى خدا در نيايد كه چون دعا كند دعايش مستجاب شود « 1 » .\r\nو به سند معتبر از حضرت رسول صلّى اللّه عليه و آله منقول است كه : حق‌تعالى مىفرمايد : اى فرزند آدم اطاعت من كن در آنچه تو را به آن امر مىفرمايم ، و به ياد من مده چيزى را كه صلاح تو در آن است كه من از تو بهتر مىدانم « 2 » .\r\nو به سند معتبر از حضرت صادق عليه السّلام منقول است كه : غنا و عزّت مىگردند ، و در هر جا كه توكّل را مىيابند آنجا قرار مىگيرند و وطن مىكنند « 3 » .\r\nو در حديث ديگر فرمود : حق‌تعالى به حضرت داود عليه السّلام وحى نمود : هر بنده‌اى كه بر من توكّل و اعتماد كند و رو از خلق برگرداند ، و من از نيّت او بيابم كه راست مىگويد ، پس اگر آسمانها و زمينها و آنچه در آنهاست با او در مقام كيد و مكر درآيند ، البتّه از براى او بدر روى و راه خلاصى مقرّر سازم ، و هر بنده‌اى كه متوسّل به احدى از خلق شود و همگى اعتماد خود را بر او كند ، و من از دل او اين را بيابم ، البتّه اسباب و وسيله‌هاى آسمانها را از دست او قطع نمايم ، و راههاى زمين را بر او ببندم ، و پروا نكنم كه در كدام وادى هلاك شود « 4 » .\r\nو در حديث ديگر فرمود : هركه متوجّه امرى شود كه خدا دوست مىدارد ، البتّه خدا متوجّه امرى شود كه او دوست مىدارد ، و براى او مهيّا گرداند ، و هركه طلب عصمت و نگهدارى از خدا بكند خدا او را محافظت نمايد ، و كسى كه حق‌تعالى متوجّه احوال او گردد او را نگاه دارد ، پروا نكند اگر آسمان بر زمين افتد ، يا بليّه‌اى\r\n\r\n\r\n","description":"","footnote":"\r\n( 1 ) اصول كافى 2 / 62 ح 11 .\r\n( 2 ) بحار الانوار 71 / 135 ح 12 .\r\n( 3 ) اصول كافى 2 / 65 ح 3 .\r\n( 4 ) اصول كافى 2 / 63 ح 1 .\r\n","page_name":" 368 ","page_number":368},
  {"content":"\r\n\r\nاز آسمان نازل شود و عالم را فرو گيرد ؛ زيرا كه او به سبب تقوا داخل گروه ايمنان خداست از هر بلائى ، نمىبينى كه خدا مىفرمايد  إِنَّ الْمُتَّقِينَ فِي مَقامٍ أَمِينٍ  به درستى كه متّقيان در مقاميند صاحب ايمنى « 1 » .\r\nو به سند معتبر منقول است كه حضرت امير المؤمنين عليه السّلام فرمودند : امّيد به آنچه گمان ندارى بيش‌تر داشته باش از آنچه گمان دارى ، به درستى كه حضرت موسى عليه السّلام رفت كه براى اهلش آتش بياورد كليم خدا شد ، و به مرتبهء پيغمبرى فائز گرديد ، و ملكهء سبا به قصد ملك بيرون آمد ، و به شرف اسلام مشرف شد ، و سحرهء فرعون به قصد عزّت فرعون بيرون آمدند و با ايمان برگشتند « 2 » .\r\nو به سند معتبر از حضرت امام محمّد باقر عليه السّلام منقول است كه حضرت موسى عليه السّلام گفت : اى پروردگار من مرا مىبرى و اطفال صغار مرا مىگذارى ، حق‌تعالى فرمود : اى موسى راضى نيستى كه من روزىدهنده و نگاه‌دارندهء ايشان باشم ؟ گفت : بلى پروردگار من تو نيكو وكيلى و نيكو كفالت‌كننده‌اى « 3 » .\r\nو به سند معتبر از حضرت امير المؤمنين عليه السّلام منقول است كه : حضرت لقمان پسرش را وصيّت فرمود : اى فرزند بايد كه عبرت بگيرد كسى كه در طلب روزى يقين او به خدا قاصر باشد ، و نيّت و اعتمادش ضعيف باشد ، به اينكه تفكّر نمايد كه حق‌تعالى او را خلق فرموده ، و در سه حالت او را روزى داده است كه در هيچ‌يك از آن سه حالت او را وسيله‌اى ميسّر نبوده ، پس بداند كه البتّه در حال چهارم هم او را روزى كرامت خواهد كرد .\r\nامّا حالت اوّل ، پس در شكم مادر او را در محلّ استقرار و راحت جا داده در\r\n\r\n\r\n","description":"","footnote":"\r\n( 1 ) اصول كافى 2 / 65 ح 4 .\r\n( 2 ) بحار الانوار 71 / 134 ح 9 .\r\n( 3 ) بحار الانوار 71 / 134 ح 10 .\r\n","page_name":" 369 ","page_number":369},
  {"content":"\r\n\r\nجائى كه نه سرما به او ضرر مىرسانيد و نه گرما ، و در آنجا او را روزى داد ، ديگر از آنجا بيرون آورد او را و روزى به قدرت كفايت او از شير مادر براى او جارى گردانيد كه موجب تعيّش و قوّت و نشو و نماى او گردد ، و او را در اين حال حيله و قوّتى نبود ، و باز چون از شيرش باز گرفتند پدر و مادر را بر او مهربان كرد ، و از كسب پدر و مادر روزى را براى او مقرّر فرمود كه با نهايت مهربانى و شفقت صرف او نمايند ، و او را بر خود اختيار كنند .\r\nتا آنكه چون بزرگ شد و عاقل شد و قدرت بر كسب و روزى بهم رسانيد كار را بر خود تنگ گرفت ، و گمانهاى بد به پروردگار خود برد ، و حقوق خدا را در مال خود انكار كرد و ادا ننمود ، و روزى را بر خود و بر عيالش تنگ گرفت از ترس اينكه مبادا روزى بر او تنگ شود ، و يقينش سست شد به عوض دادن خدا آنچه را در راه او صرف نمايد در دنيا و آخرت ، پس چنين بنده بد بنده‌اى است اى فرزند « 1 » .\r\nو از حضرت صادق عليه السّلام منقول است كه : شيطان گفت پنج كسند كه مرا در باب ايشان چاره و حيله‌اى نيست ، و ساير مردم در قبضهء منند : كسى كه به خدا متوسّل شود به نيّت درست ، و در جميع امور خود بر او توكّل نمايد ، و كسى كه تسبيح و ذكر خدا در شب و روز بسيار كند ، و كسى كه از براى برادر مؤمن بپسندد آنچه را از براى خود مىپسندد ، و كسى كه چون مصيبتى به او برسد جزع نكند ، و كسى كه به قسمت خدا راضى باشد ، و از براى روزى غم نخورد « 2 » .\r\nو به سند معتبر از حضرت امام رضا عليه السّلام منقول است كه : حضرت صادق عليه السّلام احوال يكى از اصحاب خود را پرسيدند ، اهل مجلس گفتند : بيمار است ، حضرت\r\n\r\n\r\n","description":"","footnote":"\r\n( 1 ) بحار الانوار 71 / 136 ح 17 .\r\n( 2 ) بحار الانوار 71 / 136 ح 18 .\r\n","page_name":" 370 ","page_number":370},
  {"content":"\r\n\r\nبه عيادت او رفتند ، و بر بالاى سرش نشستند ، او را قريب به وفات يافتند ، فرمود :\r\nگمان خود را نيكو كن به خداوند خود ، گفت : گمان من به خدا نيكوست امّا غم من از براى دختران من است ، و غم آنها مرا بيمار كرده است .\r\nحضرت فرمود : آن كسى را كه از براى مضاعف گردانيدن حسنات و محو كردن گناهان از او اميد دارى از براى اصلاح حال دخترانت نيز به او امّيد بدار ، مگر نمىدانى كه حضرت رسول صلّى اللّه عليه و آله فرمود كه : چون از اصل سدرة المنتهى گذشتم ، و به شاخها و تركهاى آن رسيدم ديدم از بعضى تركها پستانها آويخته و شير از آنها مىچكد ، از بعضى عسل ، و از بعضى روغن ، و از بعضى آرد ، و از بعضى ميوه به جانب زمين مىريزد ، در خاطر خود گفتم كه : آيا اينها به كجا مىرود ؟ و جبرئيل همراه نبود كه از او سؤال نمايم ؛ زيرا كه از درجه و مرتبهء او گذشته بودم ، پس حق‌تعالى در دل من ندا درداد : اى محمّد اينها را در اين مكان رفيع رويانيده‌ام كه دختران و پسران امّت تو را به اينها غذا و روزى دهم ، بگو به پدرهاى دختران كه بر فقر و فاقهء ايشان دلتنگ نباشند كه من چنانچه ايشان را خلق كرده‌ام روزى مىدهم « 1 » .\r\nو به سند معتبر از حضرت امير المؤمنين عليه السّلام منقول است كه : حق‌تعالى به حضرت داود وحى فرمود : اى داود تو اراده مىنمائى و من اراده مىنمايم ، و نمىشود مگر آنچه من اراده مىنمايم ، پس اگر منقاد اراده‌هاى من مىشوى و راضى به آنها مىباشى آنچه مراد توست به تو عطا مىفرمايم ، و اگر راضى نمىشوى تو را به تعب مىاندازم در سعى نمودن در تحصيل مراد خود ، و آخر\r\n\r\n\r\n","description":"","footnote":"\r\n( 1 ) بحار الانوار 71 / 137 ح 19 .\r\n","page_name":" 371 ","page_number":371},
  {"content":"\r\n\r\nنمىشود مگر آنچه من اراده نموده‌ام « 1 » .\r\nو به سندهاى معتبر از حضرت رسول صلّى اللّه عليه و آله منقول است كه : حق سبحانه و تعالى فرموده است : هركه راضى به قضاى من نيست ، و به تقديرات من ايمان ندارد ، خدائى به غير از من طلب نمايد « 2 » .\r\nو از حضرت امير المؤمنين عليه السّلام منقول است : كسى كه به قسمت خدا راضى شود بدنش به راحت مىافتد « 3 » .\r\nو حضرت رسول صلّى اللّه عليه و آله فرمود كه : دنيا را به نوبت و به اندازه قسمت كرده‌اند ، پس آنچه از براى تو مقرّر كرده‌اند هرچند ضعيف باشى به تو مىرسد ، و آنچه از بلاها بر تو مقرّر شده است به قوّت خود دفع نمىتوانى كرد ، و هركه قطع كند اميد خود را از آنچه از او فوت شده است بدنش به راحت مىافتد ، و هركه به روزى خدا راضى شود پيوسته خوشحال و چشم روشن مىباشد « 4 » .\r\nو از حضرت امام محمّد باقر عليه السّلام منقول است كه : بنده در ميان بلا و قضا و نعمت الهى است ، پس در بلاى خدا صبر بر او واجب است ، و در قضاى خدا تسليم و رضا واجب است ، و در نعمت خدا شكر واجب است « 5 » .\r\nو بدان كه احاديث در فضيلت اين خصال حميده ، و تحريص و ترغيب بر اينها بسيار است ، و مجملى از تحقيق معانى اينها لازم است .\r\nبدان كه توكّل عبارت از آن است كه آدمى امور خود را به پروردگار خود بگذارد ،\r\n\r\n\r\n","description":"","footnote":"\r\n( 1 ) بحار الانوار 71 / 138 ح 24 .\r\n( 2 ) بحار الانوار 71 / 139 ح 25 .\r\n( 3 ) بحار الانوار 71 / 139 ح 27 .\r\n( 4 ) بحار الانوار 71 / 139 ح 29 .\r\n( 5 ) بحار الانوار 71 / 142 ح 35 .\r\n","page_name":" 372 ","page_number":372},
  {"content":"\r\n\r\nو از او اميد خيرات و دفع شرور داشته باشد ، و بداند كه هرچه واقع مىشود به تقدير الهى مىشود ، و اگر خدا خواهد كه نفعى به كسى برسد هيچ‌كس منع آن نفع از او نمىتواند كرد ، و خدا قدرتش از همه كس بيشتر است ، و اگر خيرى و نفعى را از تو منع نمايد و نخواهد كه به او برسد جميع عالم اگر متّفق شوند به او نمىتوانند رسانيد .\r\nو تفويض نيز نزديك به اين معنى است ، و بايد كه به اين سبب از مخلوقين مأيوس شود ، و رضاى ايشان را بر رضاى خدا اختيار نكند ، و در جميع امور بر خود و بر ديگران اعتماد نكند ، و همگى اعتمادش بر خدا باشد ، و اين اعلاى مراتب يگانه‌پرستى است ، كه قدرت و تصرّف و تدبير را مخصوص خدا داند ، و قدرتهاى مخلوقين را همه مقهور قدرت حق‌تعالى داند .\r\nچنانچه به سند معتبر از امام صادق عليه السّلام منقول است كه شرك خفىتر است در آدمى از جاى پاى مورچه ، و از جملهء شرك است انگشتر را از انگشت به انگشت ديگر كردن براى اينكه امرى يادش بماند ، و مثل اين از چيزهاى ديگر .\r\nو اين معنى براى اين شرك است كه اعتماد بر خداوند نكرده و بر او توكل نكرده است ، و بر انگشتر گردانيدن اعتماد كرده ، و حاصل آن است كه هر روگردانيدن از خدا و متوسّل شدن و اعتماد نمودن بر غير او يك مرتبه از مراتب شرك است .\r\nو به سند معتبر منقول است كه : حضرت رسول صلّى اللّه عليه و آله از جبرئيل سؤال نمودند از معنى توكّل بر خدا ، جبرئيل گفت : توكّل آن است كه بدانند مخلوقين ضرر و نفع نمىرسانند ، و در عطا و منع مستقل نيستند ، و از مخلوقين مأيوس شوند ، پس چون بنده‌اى چنين باشد از براى غير خدا كار نمىكند ، و اميد ندارد از غير او ، و\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nطمع از غير او نمىكند ، اين است معنى توكّل « 1 » .\r\nو از حضرت رضا عليه السّلام سؤال نمودند از معنى توكّل ، فرمود : آن است كه چون دانستى خدا با تو است از غير او نترسى « 2 » .\r\nو معنى رضا به قضا آن است كه بعد از آنكه توكّل بر خدا كرده باشد ، و در هر بابى به آنچه موافق فرمودهء خداست عمل كرده باشد ، ديگر آنچه واقع شود از عافيت و بلا و شدّت و رخا بداند كه البتّه خير او در آن چيزى است كه واقع شد ؛ زيرا كه اين امر به تقدير الهى واقع شده ، و حق‌تعالى قادر بر دفع اين امر بوده ، و حق‌تعالى ظالم نيست كه خواهد بر او ظلم كند ، و بخيل نيست كه نخواهد خير به او برسد ، و نادان نيست كه مصلحت او را نداند تا بنده كارى را به ياد خدا دهد ، و عاجز نيست كه آنچه خير است به او نتواند رسانيد ، پس كمال ايمان به اين صفات كماليّهء الهى مقتضى آن است كه به هرچه از جانب خدا به او رسد از صميم قلب راضى باشد ، و جزع و شكايت نكند و بداند كه عين خير و صلاح اوست .\r\nچنانچه به سند معتبر منقول است كه : از حضرت امام موسى كاظم عليه السّلام سؤال نمودند از تفسير  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  حضرت فرمود : توكّل بر خدا چندين درجه دارد ، و از جملهء درجه‌هاى توكّل آن است كه در جميع امور خود بر خدا توكّل نمائى ، پس آنچه بكند از او راضى باشى ، و بدانى كه او در خير تو تقصير نمىكند ، و فضل خود را از تو دريغ نمىدارد ، و بدانى كه اين امر به حكم و فرمان او واقع شده است ، پس توكّل بر خدا كن ، و تفويض امر خود به او كن ، و در جميع امور بر او اعتماد داشته باش .\r\n\r\n\r\n","description":"","footnote":"\r\n( 1 ) بحار الانوار 71 / 138 ح 23 .\r\n( 2 ) بحار الانوار 71 / 134 ح 11 .\r\n","page_name":" 374 ","page_number":374},
  {"content":"\r\n\r\nو تسليم عبارت از آن است كه آنچه از خدا و رسول و ائمّه به او رسد از احكام و اوامر و نواهى و غير آنها بر طبعش گران نباشد ، و همه را حسن و نيك داند ، و در عمل كردن به آنها منقاد و ذليل باشد ، و سركشى نكند و از احكام الهى ناراضى نباشد ، چنانچه حق‌تعالى به حضرت رسول صلّى اللّه عليه و آله خطاب فرموده در آيه‌اى كه مضمونش اين است كه : نه به حقّ پروردگار تو ايمان نمىآورند و مؤمن نيستند به آنچه تو آورده‌اى تا آنكه تو را حكم گردانند در هر منازعه‌اى كه در ميان ايشان واقع شود ، پس چون حكم كنى در ميان ايشان در نفس خود هر حرجى و دشوارى و دلتنگى نيابند در آنچه حكم كرده‌اى ، و تسليم كنند و منقاد شوند تسليم كردن نيكو « 1 » .\r\nو بدان كه به اين سبب اين صفات از اصول اركان ايمانند كه اكثر اعمال و اخلاق به اينها بسته است ؛ زيرا كه توكّل در كسى كه كامل شد از خلق مأيوس مىشود ، و به سبب آن اكثر معاصى را كه از راه اميد به مخلوقين بهم مىرسد ترك مىنمايد ، و از براى خوشنودى ايشان معصيت خدا را اختيار نمىنمايد ، و مداهنه در دين نمىكند ، و در جارى كردن فرموده‌هاى الهى جرأت مىنمايد ، و از خوف بر طرف شدن نفع مخلوق ترك امر به معروف و نهى از منكر نمىكند ، و از براى خوش‌آمد ايشان احكام خدا را تغيير نمىدهد .\r\nو چون روزى را از خدا دانست در تحصيل روزى مرتكب حرام نمىشود ، و در سؤال خود را نزد خلق ذليل نمىكند ، و رفته رفته خدا در نظرش عظيم مىشود و مخلوق سهل مىنمايد ، و چون خدا را معطى خود مىداند پيوسته به سبب هر نعمتى كه به او مىرسد محبّت خدا در دلش زياد مىشود ، و فوايد اين خصلت بىنهايت است .\r\n\r\n\r\n","description":"","footnote":"\r\n( 1 ) سورهء نساء : 65 .\r\n","page_name":" 375 ","page_number":375},
  {"content":"\r\n\r\nو چون به قضاى الهى راضى شد ، و دانست كه اين امور از جانب خداست ، و محضت خير او است ، او را راحت و اطمينان حاصل مىشود ، و در بلاها جزع نمىكند ، و صابر بلكه شاكر مىباشد ، و المها او را حيران نمىكند ، و از عبادت خدا باز نمىدارد ، و با مردم دشمن نمىشود كه چرا به من عطا نكردند ، و به محبّت مردم مفتون نمىشود ، و به سبب عطاى سهل كه به او بكنند خدا را فراموش نمىكند ، و حسد مردم نمىبرد چرا زياده از او دارند ، و با مردم منازعه و مجادله در امور دنيا نمىكند ، و با همه مساوات و محبّت خدائى بهم مىرساند ، و عبادتش از ريا خالص مىشود ، و از تغيير احوال روزگار كدر نمىباشد .\r\nچنانچه منقول است از بهلول پرسيدند : چه حال دارى ؟ گفت : چه حال داشته باشد كسى كه آسمانها به رضاى او گردند ، و زمين به رضاى او ساكن باشد ، و هرچه در آسمانها و زمينها واقع شود همه به تجويز و رضاى او شود ، گفتند : خوش دعوى بلندى مىكنى ، گفت : ما در روز اوّل دانستيم كه آنچه خداوند قادر حكيم مىكند همه خير و نيك و صلاح است ، و به اين سبب رضاى خود را با رضاى او موافق كرديم ، و زمام امور خود را به او گذاشتيم ، و ارادهء خود را با ارادهء او پيوستيم ، ديگر آنچه مىشود به رضا و خواهش ما مىشود .\r\nو فوايد اين خصلت نيز نامتناهى است ، و چون احكام الهى را منقاد شدى شكّ و شبهه از خاطرت بيرون مىرود ، و آنچه از خدا و حجّتهاى او به تو مىرسد از آيات و اخبار به تسليم و انقياد قبول مىكنى ، و چون و چرا كه عمدهء رخنه‌هاى شيطان است از ايمان دور مىكنى ، و اين ركن عمده‌اى است از اركان ايمان ، و اكثر خلق به سبب ترك اين خصلت گمراه شده‌اند ، و سابقا مجملى مذكور شد .\r\nو بايد دانست كه توكّل نه اين معنى دارد كه در خانه را بر روى خود ببندى ، و در خانه بنشينى و دست از كار و كسب بردارى و بگوئى توكّل كرده‌ام ؛ زيرا اين تحكّم\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nاست نه توكّل ، و نه آن است كه خود را به چاه اندازى يا در مهلكه‌ها افكنى و بگوئى توكّل كرده‌ام ، بلكه توكّل آن است كه سعى خود را چنانچه خدا فرموده است و به راهى كه او فرموده است و به قدرى كه او فرموده است بجا آورى ، و طلب حرام نكنى ، و ترك واجبات و مستحبّات نكنى ، و زياده از قدر ضرورت به حرص جمع نكنى ، و باوجود سعى اعتماد بر كسب خود نداشته باشى ، و بدانى كه اگر خدا خواهد چشم و گوش و زبان و دست و پا و عقل و روح و ساير قوا و اعضاى تو را مىتواند گرفت ، پس سعى تو به اسباب و آلات اوست .\r\nو بدانى كه اگر خدا تو را به راه نفع تو هدايت نفرمايد عاجزى ، و آن مشترى كه به در دكّان تو مىآيد بدانى كه رازق حقيقى از روز اوّل چنين مقدّر كرده است پيش از خلق تو به چندين هزار سال كه امروز اين مشترى به در دكّان تو بيايد ، و ده يك روزى امروز تو از نفع سوداى او به تو برسد ، و اگر به دكّان نمىرفتى به تو نمىرسيد ، و باوجود رفتن به دكّان اگر خدا نمىخواست آن چند كس به در دكّان تو نمىآمدند ، و اگر خدا به دل آن مرد بزرگ نمىانداخت دست به كيسه نمىكرد كه آن زر را به تو دهد ، چنانچه فرموده‌اند : در دكّان خود را بگشا و بساط خود را پهن كن و بر خدا توكّل كن .\r\nو اگر ترك طلب ضرورى كنى آثم و گناهكارى ، و اگر خود را به دست خود به مهلكه اندازى خلاف فرمودهء خدا كرده‌اى و مستحق عقاب مىشود ؛ زيراكه خدا فرموده است : تقيّه بكن و حفظ نفس بكن ، و چون به سفر روى با رفيق برو ، و چون بيمار شوى به طبيب برو ، امّا باوجود اينها بدان كه اگر خدا حفظ نمىكرد آن حفظ تو بىفايده بود ، چه ظاهر است كه جمعى زياده بر آن محافظت مىكنند به ناگاه كشته مىشوند .\r\nو بسيار است كه با هزار نفر به سفر مىروند و مالشان به غارت مىرود و كشته\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمىشوند ، و صد طبيب حاذق بر سرشان مىآيند و همه خطا مىكنند و مىميرند ، با اينكه اين اسباب حفظ و حربه و سلاح و رفيق و خلق كردن طبيب و مهربان كردن و مشفق گردانيدن نفر و ملازم كه حمايت اين كس كنند همه از خداوند است ، و همچنين در باب حفظ كردن مال و اسباب و امتعه و حيوانات نبايد آنها را به ميان صحرا انداخت و توكّل كرد ، بلكه با شرايط حفظ توكّل مىبايد كرد .\r\nچنانچه به سند معتبر از حضرت صادق عليه السّلام منقول است كه : ترك مكن طلب روزى را از حلال ، به درستى كه معين توست بر دين تو ، و پاى چهارپايت را ببند ، و توكّل بر خدا كن « 1 » .\r\nو همچنين در باب عبادت و بندگى خدا سعى خود را بكن ، و بعد از آنكه كردى بدان كه اعضا و جوارح و مشاعر و قوا و روزى و مسكن و لباس و قوت و ساير چيزهائى كه اين عمل بر آنها موقوف بوده از خدا به تو رسيده ، و هدايت الهى را نيز در كار خود دخيل بدان ، امّا قدرت خود را بالكليه نفى مكن ، و معاصى را از خود بدان ، و معترف به گناه و بدى خود باش ، و خود را مستحقّ عقاب بدان ، و از مسئلهء قضا و قدر همين‌قدر كه پيشوايان دين براى تو بيان كرده‌اند بدان و بفهم ، و زياده از اين فكر مكن كه موجب ضلالت و گمراهى است ، و ائمّه عليهم السّلام ما را از اين نهى كرده‌اند ، و كم كسى در اين مسئله فكر كرده است از فحول علما و غير ايشان كه گمراه نشده باشند .\r\nو يكى از فروع خصلت تسليم اين است كه مردم در مسائل مشكله كه عقل از احاطهء به آنها قاصر باشد در مقام تسليم و انقياد باشند ، و به آنچه مجمل فرموده‌اند به نحوى كه فرموده ايمان بياوريد ، و مانند شيطان به چون و چرا ملعون ازل و ابد\r\n\r\n\r\n","description":"","footnote":"\r\n( 1 ) امالى شيخ طوسى 1 / 195 .\r\n","page_name":" 378 ","page_number":378},
  {"content":"\r\n\r\nنشوند ، در اين باب سخن بسيار است ، و اين رساله كه بر وجه استعجال با تشويش احوال نوشته مىشود گنجايش زياده از اين سخن ندارد ، و اگر در اين نوشته‌ها خطائى رود اميد عفو از براى خود و هركه خواند از كرم پروردگار كريم خود دارم ، و به شفاعت رسول صلّى اللّه عليه و آله و ائمّه عليهم السّلام كه به كلام ايشان در هر باب پناه برده‌ام اميدوارم ، و الحمد للّه على نعمائه علينا و على جميع خلقه كما هو أهله .\r\nيا أبا ذر لو أنّ ابن آدم فرّ من رزقه كما يفرّ من الموت لأدركه رزقه ، كما يدركه الموت .\r\nيا أبا ذر أ لا اعلّمك كلمات ينفعك اللّه عزّ و جلّ بهنّ ؟ قلت : بلى يا رسول اللّه ، قال : احفظ اللّه تجده أمامك ، تعرف الى اللّه في الرخاء يعرفك في الشدّة ، و اذا سألت فاسئل اللّه عزّ و جلّ ، و اذا استعنت فاستعن باللّه ، فقد جرى القلم بما هو كائن الى يوم القيامة ، فلو أنّ الخلق كلّهم جهدوا أن ينفعوك بشيء لم يكتب لك ما قدروا عليه ، و لو جهدوا أن يضرّوك بشيء لم يكتبه اللّه عليك ما قدروا عليه ، فان استطعت أن تعمل للّه عزّ و جلّ بالرضا و اليقين فافعل ، و ان لم تستطع فانّ في الصبر على ما تكره خيرا كثيرا ، و انّ النصر مع الصبر ، و الفرج مع الكرب ، و انّ مع العسر يسرا .\r\nاى ابو ذر اگر فرزند آدم بگريزد از روزيش چنانچه مىگريزد از مرگ ، هرآينه روزى او را درمىيابد ، چنانچه مرگ او را درمىيابد .\r\nاى ابو ذر آيا تعليم كنم تو را كلمه‌اى چند كه حق‌تعالى تو را به آنها منتفع گرداند ؟\r\nابو ذر گفت : بلى يا رسول اللّه ، فرمود : اى ابو ذر حرمت الهى را در اوامر و نواهى او\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nنگاهدار ، تا خدا را پيش روى خود يا بى ، يعنى هر امرى كه صلاح تو در آن باشد پيش از آنكه متوجّه آن امر شوى خدا براى تو ميسّر گرداند ، و خود را بشناسان به خدا ، و راه آشنائى ميان خود و خدا بگشا در حالت رخا و نعمت ، به اينكه در آن حال خدا را عبادت كنى .\r\nو به سبب وفور نعمت پروردگار خود را فراموش نكنى ، تا در هنگام شدّت و بلا خدا تو را بشناسد ، يعنى در سختيها چون پناه به او برى دعايت را مستجاب گرداند ، و هرگاه خواهى چيزى را از كسى سؤال كنى از خداوند عزيز جليل سؤال كن ، و اگر خواهى از كسى استعانت جوئى به خداوند استعانت بجو ، به درستى كه قلم تقدير الهى جارى شده است به آنچه واقع خواهد شد تا روز قيامت .\r\nپس اگر جميع خلق جهد كنند و سعى نمايند كه نفع رسانند به تو يك چيزى كه از براى تو نوشته نشده باشد قدرت بر آن ندارند ، و هر عباداتى را كه توانى از براى خدا بجا آورى با رضا و خوشنودى از قضاهاى خدا و يقين به قضا و قدر با احوال آخرت بكن ، و از خلق پروا مكن ، و هرچه را نتوانى كرد پس صبر كن ، به درستى كه در صبر كردن بر مكروهات و بلاها خير و نفع و ثواب بسيار هست ، و به درستى كه با هر دشوارى و تنگى آسانى و راحتى در دنيا يا در آخرت مىباشد ، و حق‌تعالى همين فقره را در سورهء أ لم نشرح براى تسلّى پيغمبرش نازل گردانيده است .\r\nو چون حضرت رسول صلّى اللّه عليه و آله به علم ربّانى مىدانست كه ابو ذر به چه مشقّتها و شدّتها گرفتار خواهد شد به سبب جور منافقان امّتش ، تعليم او فرمودند كه تا تواند اظهار حق بكند ، و در هنگامى كه عاجز شود صبر كند ، و او را تسلّى فرمودند كه صبر بر آن مشقّتها آسان شود بر او ، و بداند كه بعد از آن شدّتها راحتيهاى عظيم هست ، و به آنچه فرمودند ابو ذر رحمة اللّه عليه عمل نمود ، چنانچه در اوّل كتاب مذكور شد .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nو بدان كه صبر از جملهء فروع رضاء به قضاست ، و موجب فرج و راحت دنيا و عقبا و ثوابهاى بىانتهاست ، و بهترين صبرها صبر بر مشقّت ترك گناهان است كه بر نفس بسيار دشوار و گران است ، و بعد از آن صبر بر مشقّت كردن طاعات است ، و بعد از آن صبر بر بلاها و معصيتهاست .\r\nو به سند معتبر از حضرت صادق عليه السّلام منقول است كه : صبر از ايمان به منزله سر است از بدن ، چنانچه به جدائى سر بدن بر طرف مىشود و بىجان مىگردد ، همچنين با رفتن صبر ايمان بر طرف و ضايع مىشود « 1 » . و اين مضمون در احاديث بسيار وارد شده است « 2 » .\r\nو به سند معتبر از حضرت امام محمّد باقر عليه السّلام منقول است كه : بهشت محفوف است به مكاره ، و صبر بر مكاره ، پس هركه صبر كند بر مكاره در دنيا داخل بهشت مىشود ، و جهنّم محفوف است به لذّتها و شهوتها و خواهشها ، پس هركه به نفس بدهد لذّتها و خواهشهاى او را داخل جهنّم مىشود « 3 » .\r\nو از حضرت صادق عليه السّلام منقول است كه : چون مؤمن را داخل قبر مىكنند ، نماز از جانب راستش مىايستد ، و زكات از جانب چپش ، و نيكى و احسان به پدر و مادر و غير ايشان بر او مشرف مىشوند بر بالاى سرش ، و صبر در كنارى مىايستد ، پس چون منكر و نكير داخل قبرش مىشوند از او سؤال كنند صبر به نماز و زكات و نيكى مىگويد كه : شما مدد صاحب خود بكنيد ، و اگر شما عاجز شويد من او را درمىيابم و اعانت او مىنمائيم « 4 » .\r\n\r\n\r\n","description":"","footnote":"\r\n( 1 ) اصول كافى 2 / 87 ح 2 .\r\n( 2 ) اصول كافى 2 / 89 ح 4 و 5 .\r\n( 3 ) اصول كافى 2 / 89 - 90 ح 7 .\r\n( 4 ) اصول كافى 2 / 90 ح 8 .\r\n","page_name":" 381 ","page_number":381},
  {"content":"\r\n\r\nو از حضرت رسول صلّى اللّه عليه و آله منقول است : زمانى خواهد آمد كه در آن زمان ملك و پادشاهى ميسّر نشود مگر به كشتن و تجبّر و تكبّر ، و توانگرى ميسّر نشود مگر به غصب كردن مال مردم و بخل ورزيدن ، و محبّت و دوستى مردم حاصل نشود مگر به بيرون رفتن از دين و متابعت هواها و خواهشهاى ايشان ، پس كسى كه آن زمان را دريابد و صبر كند بر فقر با آنكه قادر باشد بر غنى شدن به غصب و بخل ، و صبر كند بر دشمنى مردم نسبت به او به سبب تابع حق بودن و حال آنكه قادر باشد بر كسب محبّت ايشان به متابعت نمودن هواهاى ايشان ، و صبر كند بر مذلّت با آنكه قادر باشد بر عزّت به متابعت اهل باطل ، حق‌تعالى ثواب پنجاه صدّيق كه تصديق من كرده باشند به او كرامت فرمايد « 1 » .\r\nو حضرت امام محمّد باقر عليه السّلام فرمود كه : پدرم در هنگام وفات مرا در برگرفت ، و گفت : اى فرزند صبر كن بر حق هرچند تلخ باشد « 2 » .\r\nو از حضرت رسول صلّى اللّه عليه و آله منقول است كه : صبر بر سه قسم است : صبر بر طاعت ، و صبر از معصيت ، و صبر بر مصيبت ، پس كسى كه صبر كند بر مصيبت تا آنكه به شكيبائى نيكو الم آن مصيبت را از خود رد كند ، حق‌تعالى براى او سيصد درجه بنويسد ، كه از هر درجه‌اى تا درجه‌اى مثل ما بين آسمان و زمين باشد ، و كسى كه صبر كند بر مشقّت طاعات الهى ، حق‌تعالى از براى او ششصد درجه بنويسد كه از هر درجه‌اى تا درجه‌اى مانند منتهاى زمين باشد تا ابتداى عرش ، و كسى كه صبر كند بر ترك معصيت حق‌تعالى براى او نهصد درجه بنويسد كه از هر درجه‌اى تا درجه‌اى مانند ما بين منتهاى زمين باشد تا منتهاى عرش « 3 » .\r\n\r\n\r\n","description":"","footnote":"\r\n( 1 ) اصول كافى 2 / 91 ح 12 .\r\n( 2 ) اصول كافى 2 / 91 ح 13 .\r\n( 3 ) اصول كافى 2 / 91 ح 15 .\r\n","page_name":" 382 ","page_number":382},
  {"content":"\r\n\r\nو از حضرت صادق عليه السّلام منقول است كه : هركه از مؤمنان به بلائى مبتلا شود و صبر كند ، حق‌تعالى به او مثل ثواب هزار شهيد كرامت فرمايد « 1 » .\r\nو به سند معتبر از حضرت رسول صلّى اللّه عليه و آله منقول است كه : چون حق‌تعالى در قيامت جميع خلايق را در يك زمين جمع كند ، منادى از جانب حق‌تعالى ندا كند كه جميع خلايق بشنوند كه : كجايند اهل صبر ، پس گروهى از مردم برخيزند ، پس استقبال كنند ايشان را گروهى از ملائكه ، و به ايشان گويند كه : بر چه چيز صبر كرده‌ايد شما ؟ ايشان گويند كه : ما نفسهاى خود را بر مشقّت طاعت الهى صبر مىفرموديم ، و بر مشقّت ترك معصيت صبر كرديم ، پس منادى از جانب حق‌تعالى ندا كند كه :\r\nبندگان من راست مىگويند بگذاريد ايشان را كه بىحساب به بهشت روند « 2 » .\r\nو بدان كه يقين اعلا درجات ايمان است ، و يقين را بر چند معنى اطلاق مىكنند :\r\nاوّل : يقين به قضا و قدر است به حدّى كه بر آن آثار ايمان مترتّب شود ، و مورث انقطاع به خدا و توكّل و تفويض و رضا و تسليم گردد .\r\nچنانچه از حضرت صادق عليه السّلام منقول است كه : هر چيز را اندازه و حدّى هست ، راوى گفت : فداى تو شوم كدام است حدّ توكل ؟ فرمود كه : اندازه و حدّ توكّل يقين است ، و حدّ يقين آن است كه از غير خدا نترسى « 3 » .\r\nو در حديث ديگر فرمود كه : از صحّت يقين آدمى آن است كه راضى نكند مردم را به چيزى كه موجب خشم خدا گردد ، و ملامت نكند مردم را بر چيزى كه خدا به او نداده است ؛ به درستى كه رزق را نمىكشاند حرص حريصى ، و رد نمىكند\r\n\r\n\r\n","description":"","footnote":"\r\n( 1 ) اصول كافى 2 / 92 ح 17 .\r\n( 2 ) بحار الانوار 71 / 86 - 87 ح 36 .\r\n( 3 ) اصول كافى 2 / 57 ح 1 .\r\n","page_name":" 383 ","page_number":383},
  {"content":"\r\n\r\nروزى را كراهت كسى كه نخواهد ، و اگر كسى از روزى بگريزد چنانچه از مرگ مىگريزد ، هرآينه روزى او را دريابد چنانچه مرگ او را درمىيابد ، بعد از آن فرمود :\r\nحق‌تعالى به عدالت خود روح و راحت و شادى را در يقين و رضا قرار داده است ، و اندوه و حزن را در شك و آزردگى از قضاهاى الهى مقرّر فرموده است « 1 » .\r\nو فرمود : عمل اندكى كه بر آن مداومت نمايند با يقين بهتر است از عمل بسيارى كه بر غير حالت يقين باشد « 2 » .\r\nو حضرت امير المؤمنين عليه السّلام فرمود كه : هيچ‌يك از شما مزّه ايمان را نمىيابد مگر آنكه بداند آنچه به او مىرسد از نعمت و بلا و غير آن چون مقدّر شده است البتّه از او درنمىگذرد ، و آنچه از او مىگذرد به او نمىرسد ، چون مقدّر نشده است ممكن نيست كه به سعى او يا ديگران به او برسد ، و ضرر رساننده و نفع رساننده خداست « 3 » .\r\nو از حضرت صادق عليه السّلام منقول است كه : حضرت امير المؤمنين عليه السّلام در زير ديوار شكستهء خم شده‌اى نشسته بودند ، و در ميان مردم حكم مىفرمودند ، شخصى به آن حضرت گفت : اين ديوار شكسته است در زير آن منشينيد ، حضرت فرمود :\r\nهركس را اجلش حفظ مىكند ، پس چون حضرت امير المؤمنين عليه السّلام برخاست ، و از زير ديوار بيرون آمد ، ديوار فرود آمد ، حضرت صادق عليه السّلام فرمود : جدّم از اين باب كارها بسيار مىكردند ، و اين است مرتبهء يقين « 4 » .\r\nو از سعيد بن قيس منقول است كه : در جنگ گاه نظر كردم شخصى را ديدم دو\r\n\r\n\r\n","description":"","footnote":"\r\n( 1 ) اصول كافى 2 / 57 ح 2 .\r\n( 2 ) اصول كافى 2 / 57 ح 3 .\r\n( 3 ) اصول كافى 2 / 58 ح 4 .\r\n( 4 ) اصول كافى 2 / 58 ح 5 .\r\n","page_name":" 384 ","page_number":384},
  {"content":"\r\n\r\nجامه پوشيده و در ميان معركه است ، پس اسب را پيش راندم ديدم حضرت امير المؤمنين عليه السّلام است ، گفتم : يا امير المؤمنين به چنين معركه با اين قدر دشمن يك ته پيراهن آمده‌اى ؟ فرمود : بلى اى سعيد هركه هست البتّه حق‌تعالى چند ملك بر او موكّل فرموده كه اعمالش را مىنويسند ، و دو ملك با او هستند كه او را محافظت مىنمايند ، از آنكه از كوهى به زير افتد يا به چاهى درافتد و از ساير بلاهاى كشنده ، پس چون قضاى الهى نازل شد و اجلش رسيد او را به هر بلائى وامىگذارند « 1 » .\r\nو از حضرت صادق عليه السّلام منقول است كه : قنبر غلام حضرت امير المؤمنين عليه السّلام آن حضرت را بسيار دوست مىداشت ، و هرگاه كه حضرت از خانه بيرون مىرفتند شمشير برمىداشت و از پى آن حضرت مىرفت ، مبادا ضررى از دشمنان به آن حضرت برسد ، در شب مهتابى آن حضرت بيرون رفتند نظر به عقب كردند قنبر را ديدند پرسيدند چكار دارى ؟ گفت : آمده‌ام كه از پشت سر شما بيايم كه مبادا آسيبى به شما برسد ، حضرت فرمود : مرا از اهل آسمان حراست مىكنى يا از اهل زمين ؟ گفت : بلكه از اهل زمين مىخواهم تو را حراست نمايم ، فرمود : اهل زمين ضررى نمىتوانند رسانيد تا مقدّر آسمانى نباشد برگرد ، پس قنبر برگشت « 2 » .\r\nدوّم : يقين به ثواب و عقاب آخرت است ، به حدّى كه اثرش بر وجه كمال بر اعضا و جوارح ظاهر گردد ، چنانچه از بعضى روايات حارثه ظاهر مىشود كه در وصف يقين خود گفت : گويا مىبينم كه عرش الهى را برپا كرده‌اند براى حساب ، و گويا اهل جهنّم را در جهنّم مىبينم ، چنانچه سابقا گذشت .\r\nسوّم : يقين در جميع امورى است كه به آنها ايمان مىبايد آورد ، و ايمان در هر\r\n\r\n\r\n","description":"","footnote":"\r\n( 1 ) اصول كافى 2 / 59 ح 8 .\r\n( 2 ) اصول كافى 2 / 59 ح 10 .\r\n","page_name":" 385 ","page_number":385},
  {"content":"\r\n\r\nچيز كه به حدّ كمال رسيد و اثرش بر اعضا و جوارح ظاهر گرديد و از شوايب خالص شد آن را يقين مىگويند .\r\nچنانچه از حضرت امام رضا عليه السّلام منقول است كه : ايمان افضل است از اسلام به يك درجه ، و تقوا افضل است از ايمان به يك درجه ، و يقين افضل است از تقوا به يك درجه ، و هيچ‌چيز در ميان بنىآدم كمتر از يقين قسمت نشده است « 1 » .\r\nو به سند معتبر منقول است كه حضرت رسول صلّى اللّه عليه و آله تفسير يقين را از جبرئيل پرسيدند ، جبرئيل گفت : يقين آن است كه مؤمن از براى خدا چنان عبادت كند كه گويا او را مىبيند ، پس اگر او خدا را نمىبيند خدا او را مىبيند ، و آن است كه به يقين بداند آنچه به او مىرسد البتّه از او درنمىگذرد ، و آنچه از او مىگذرد البتّه به او نمىرسد « 2 » .\r\nو از حضرت امام رضا عليه السّلام سؤال نمودند از معنى يقين ، فرمود : توكّل كردن بر خداست ، و تسليم كردن و منقاد شدن از براى خداست ، و راضى شدن به قضاى خداست ، و تفويض كردن امور است به سوى خدا .\r\nو از يكى از صحابهء حضرت امير المؤمنين عليه السّلام منقول است كه گفت : روزى در جنگ صفّين حضرت امير المؤمنين عليه السّلام تهيّه لشكر مىفرمودند ، و بر اسب مرتجز حضرت رسالت صلّى اللّه عليه و آله سوار بودند ، و ذو الفقار را بر خود آويخته بودند ، و نيزهء حضرت رسول صلّى اللّه عليه و آله را در دست داشتند ، و معاويهء ملعون در برابر آن حضرت بر اسبى سوار بود ، و اسبش علف مىخورد ، و آهسته آهسته پيش مىآمد ، پس شخصى از اصحاب آن حضرت عرض كرد : باخبر باشيد و خود را محافظت نمائيد\r\n\r\n\r\n","description":"","footnote":"\r\n( 1 ) اصول كافى 2 / 51 ح 2 .\r\n( 2 ) بحار الانوار 70 / 173 ح 27 .\r\n","page_name":" 386 ","page_number":386},
  {"content":"\r\n\r\nكه مبادا اين ملعون به ناگاه ضررى به شما برساند .\r\nحضرت فرمود كه : از شقاوت و كفر اين ملعون بعيد نيست ؛ زيرا كه شقىترين قاسطان و ملعون‌ترين جماعتى است كه بر امامان هدايت خروج كرده‌اند ، و ليكن اجل كافى است براى حراست ، و احدى از خلق نيست مگر آنكه با او ملكى چند هستند كه او را محافظت مىنمايند از اينكه به چاهى بيفتد ، يا ديوارى بر سرش آيد ، يا بدى به او برسد ، پس چون وقت اجلش رسيد او را مىگذارند با هر چيزى كه براى او مقدّر شده است از بلاها ، و همچنين من وقتى كه هنگام اجلم مىرسد برانگيخته مىشود شقىترين اين امّت ، و ريشم را از خون سرم خضاب خواهد كرد ، عهدى است كه از حضرت رسول صلّى اللّه عليه و آله به من رسيده است ، و وعده‌اى است كه در آن دروغ نمىباشد « 1 » .\r\nو اين معنى آخر چون شامل‌ترين معانى است ، يقين را بر اين معنى حمل كردن ظاهرتر است ، و احاديثى كه بر معنى اوّل و دوّم دلالت مىكنند بر اين حمل مىتوان كرد كه مراد بيان يك فرد است از افراد يقين ، و چون در بيان معنى ايمان مجملى از اين معانى به وضوح پيوسته در اين مقام به همين اكتفا مىنمائيم .\r\nيا أبا ذر استغن بغنى اللّه ، فقلت : ما هو يا رسول اللّه ؟ قال : غداء يوم و عشاء ليلة ، فمن قنع بما رزقه اللّه يا أبا ذر فهو أغنى الناس .\r\nاى ابو ذر مستغنى شو به غنا و توانگرى كه خدا به تو كرامت فرمايد ، و به آنچه بدهد قانع شو ، و خود را محتاج مردم مكن ، تا خدا تو را غنى و بىنياز گرداند ، ابو ذر پرسيد : غناى الهى كدام است يا رسول اللّه ؟ فرمود چاشت يك روز و شام\r\n\r\n\r\n","description":"","footnote":"\r\n( 1 ) بحار الانوار 70 / 155 - 156 و 172 ح 23 .\r\n","page_name":" 387 ","page_number":387},
  {"content":"\r\n\r\nيك شب ، يعنى همين‌كه خدا اين را به تو بدهد خود را غنى بدان ، و ديگر محتاج خلق مشو ، و از ايشان سؤال مكن تا اين را دارى ، پس هركه قانع شود به آنچه خدا به او روزى كرده است او غنىترين مردم است .\r\nبدان كه غنا و بىنيازى بدون قناعت حاصل نمىشود ، و غنا بىنيازى نفس است ، و بسيار است كه كسى به غناى نفس و قناعت با عدم مال غنى است و بر خدا توكّل دارد ، و طبعش مايل به مال و جمع مال نيست ، و از مردم مأيوس است ، و بسيار است كه كسى مالك خزائن است ، و به اعتبار حرص عجز و تذلّل به مردم بيشتر مىكند ، و سعى در تحصيل مال بيشتر مىكند ، و درخور خواهش و ميل نفسش از همه كس محتاج‌تر است ، بلكه غالب اوقات چنين است .\r\nچنانچه گذشت كه دنيا از بابت آب شور درياست ، كه هرچند بيشتر مىخورند تشنه‌تر مىشوند ، همچنين طالب دنيا هرچند بيشتر جمع مىكند حرصش بيشتر مىشود .\r\nو به سند معتبر منقول است كه حضرت امير المؤمنين صلوات اللّه عليه فرمود :\r\nهركه راضى مىشود از دنيا به آنچه او را كافى است ، اندك چيزى از دنيا او را كافى است ، و كسى كه راضى نمىشود از دنيا به آنچه او را كافى است تمام دنيا او را كافى نيست « 1 » .\r\nو از حضرت رسول صلّى اللّه عليه و آله منقول است : هركه از خدا به اندكى از معاش راضى شود خدا از او به اندكى از عمل راضى مىشود « 2 » .\r\nو در حديث ديگر فرمود : هركه قانع شود به آنچه خدا به او روزى كرده است او\r\n\r\n\r\n","description":"","footnote":"\r\n( 1 ) اصول كافى 2 / 140 ح 11 .\r\n( 2 ) اصول كافى 2 / 138 ح 3 .\r\n","page_name":" 388 ","page_number":388},
  {"content":"\r\n\r\nغنىترين مردم است « 1 » .\r\nو احاديث در اين باب بسيار است ، و ما به همين قناعت مىنمائيم ؛ و كسى كه همين‌قدر او را كافى نباشد زياده از اين هم او را كافى نخواهد بود .\r\nيا أبا ذر انّ اللّه عزّ و جلّ يقول : انّي لست كلام الحكيم أتقبّل و لكن همّه و هواه ، فان كان همّه و هواه فيما أحبّ و أرضى ، جعلت صمته حمدا لي و وقارا و ان لم يتكلّم .\r\nيا أبا ذر انّ اللّه تبارك و تعالى لا ينظر الى صوركم و الى أموالكم ، و لكن ينظر الى قلوبكم و أعمالكم .\r\nيا أبا ذر التقوى هاهنا ، التقوى هاهنا ، و أشار الى صدره .\r\nاى ابو ذر به درستى كه خداى تعالى مىگويد كه : من سخن حكيم را قبول نمىكنم كه به زبان كلمات حكمت گويد و دلش از آنها خبر نداشته باشد و به آنها عمل ننمايد ، و ليكن قصد او و خواهش او را قبول مىكنم اگر همّت و خواهش او در چيزى است كه من دوست مىدارم و مىپسندم ، من خاموشى او را حمد خود مىگردانم ، و به حمد خود قبول مىكنم ، و وقار او را مىدانم هرچند سخن نگويد .\r\nاى ابو ذر به درستى كه حق‌تعالى نظر نمىكند به صورتهاى شما ، و نه به مالهاى شما ، و ليكن نظر مىكند به دلهاى شما و عملهاى شما .\r\nاى ابو ذر تقوا در اينجاست تقوا در اينجاست و اشاره به سينهء خود فرمودند .\r\nبدان كه مفاد اين كلمات شريفه همان است كه سابقا مكرّر مذكور شد در تحقيق نيّت و غير آنكه اصل در ذكر شكر و حمد و حكمت و معرفت و تقوا همه امرى\r\n\r\n\r\n","description":"","footnote":"\r\n( 1 ) اصول كافى 2 / 139 ح 9 .\r\n","page_name":" 389 ","page_number":389},
  {"content":"\r\n\r\nاست كه در دل آدمى قرار مىگيرد ، و به محض زبان حكمتى را بيان كردن كه آدمى خود به آن متّصف نباشد و دل از آن خبر نداشته باشد ريا و خودنمائى است ، و از براى خدا نيست ، و هيچ نفعى به حال او و ديگران نمىكند .\r\nو اگر آدمى به آن كلمات حكمتى كه تكلّم به آنها مىنمايد متّصف باشد و جبلى او شده باشد سخنش حكمت است ، و مردم منتفع مىشوند ، و خاموشيش حكمت است ، و افعال و اطوارش همه واعظ مردمند ، و جميع اعضاء و جوارحش به زبان حال به حكمت گويااند ، و از دلش چشمه‌هاى حكمت مىجوشد ، و به زبان و ساير اعضا و جوارحش جارى مىشود ، و فيض آن چشمه‌ها به عالميان مىرسد ، و از ديدنش عالمى هدايت مىيابند .\r\nچنانچه در احاديث معتبره وارد شده است كه شما داعيان مردم باشيد به راه خدا به غير زبانهاى خود ، بلكه با اعمال خود كه از براى خدا بجا آورديد مردم را راغب به خيرات گردانيد « 1 » .\r\nو همچنين تقواى حقيقى آن است كه از دل ناشى شود ، و كمال ايمان و تصديق بزرگوارى خدا و امور آخرت و نهايت درجه خوف و رجا موجب پرهيزكارى او شده باشد از برى خدا در آشكار و پنهان ، و اگر خود تشنيع خلق يا اغراض فاسدهء دنيا باعث ترك معاصى يا فعل طاعات گردد آن محض شرك و رياست نه پرهيزكارى و تقوا ، و حق‌تعالى تقوا را به دل نسبت داده است ، و فرموده است كه : تعظيم شعاير الهى از تقواى دلهاست ، و چون مثل اين سخنان مكرّر مذكور شده است ، و بسط اين سخن بسيار به طول مىانجامد در اين باب سخن را مجمل مىگذاريم .\r\n\r\n\r\n","description":"","footnote":"\r\n( 1 ) اصول كافى 2 / 78 ح 14 .\r\n","page_name":" 390 ","page_number":390},
  {"content":"\r\n\r\nيا أبا ذر أربع لا يصيبهنّ الّا مؤمن : الصمت و هو أوّل العبادة ، و التواضع للّه سبحانه ، و ذكر اللّه تعالى على كلّ حال ، و قلّة الشيء يعني قلة المال .\r\nيا أبا ذر همّ بالحسنة و ان لم تعملها ، لكيلا تكتب من الغافلين .\r\nيا أبا ذر من ملك ما بين فخذيه و ما بين لحييه دخل الجنّة ، قلت : يا رسول اللّه انّا لنؤخذ بما تنطق به ألسنتا ، قال : يا أبا ذر و هل يكبّ الناس على مناخرهم في النار الّا حصائد ألسنتهم ، انّك لا تزال سالما ما سكتّ ، فان تكلّمت كتب لك أو عليك .\r\nيا أبا ذر انّ الرجل يتكلّم بالكلمة في المجلس ليضحكهم بها ، فيهوي في جهنّم ما بين السماء و الارض .\r\nيا أبا ذر ويل للّذي يحدّث فيكذب ليضحك به القوم ويل له .\r\nيا أبا ذر من صمت نجا ، فعليك بالصدق ، لا تخرجنّ من فيك كذبة أبدا ، قلت : يا رسول اللّه فما توبة الرجل الذي يكذب متعمّدا ؟\r\nفقال : الاستغفار و الصلوات الخمس تغسل ذلك .\r\nاى ابو ذر چهار خصلت است كه نمىيابد آنها را و متّصف به آنها نمىگردد مگر مؤمن كاملى : خاموشى و آن اوّل عبادت‌هاى خداست ، و تواضع و شكستگى نزد خدا ، يا از براى خدا نزد خدا و خلق ، و ذكر و ياد خدا كردن بر هر حالى ، و كمى چيزى يعنى كمى مال و فقر و درويشى .\r\nاى ابو ذر قصد كن حسنه را و كار خير را هرچند كه آن را به عمل نياورى تا نوشته نشوى از جملهء غافلان .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nاى ابو ذر كسى كه مالك شود و حفظ نمايد آنچه در ميان دو ران اوست يعنى فرجش را از حرام و آنچه در ميان دو لحيهء اوست يعنى زبانش را از لغو و باطل ، داخل بهشت مىشود ، ابو ذر پرسيد كه : يا رسول اللّه آيا ما را مؤاخذه مىنمايند به آنچه گويا مىشود به آن زبانهاى ما ؟ حضرت فرمود : اى ابو ذر مگر مردم را مىاندازد بر رو در آتش جهنّم چيزى به غير از درو كرده‌هاى زبانهاى ايشان ، به درستى كه تو پيوسته به سلامتى از شرّ زبان مدام كه ساكتى ، پس چون سخن گفتى اگر سخن خيرى مىگوئى از براى تو ثواب نوشته مىشود ، و اگر سخن بد مىگوئى بر تو گناه نوشته مىشود .\r\nاى ابو ذر به درستى كه شخصى در مجلسى تكلّم مىنمايد به كلمه‌اى كه اهل آن مجلس را بخنداند ، پس به سبب آن فرو مىرود در طبقات جهنّم به قدر ما بين آسمان و زمين .\r\nاى ابو ذر واى بر كسى كه سخن دروغ گويد براى آنكه جماعتى بخندند ، واى بر او واى بر او و جهنّم از براى اوست .\r\nاى ابو ذر هركه خاموش شد نجات يافت ، و اگر سخن گوئى بر تو باد به راست‌گوئى ، و از دهان خود بيرون مكن دروغى را هرگز ، ابو ذر گفت : يا رسول اللّه چه چيز است توبهء كسى كه عمدا دروغ گويد ؟ فرمود : استغفار نمودن ، و نمازهاى پنجگانه لوث اين گناه را مىشويند .\r\nبدان كه صدق و راست‌گوئى از جملهء صفات جامعه است كه بر اكثر صفات و اعمال حسنه اشتمال دارد ؛ زيرا كه صدق در گفتار و در كردار هر دو مىباشد ، راستى گفتار آن است كه با خدا و خلق در هيچ سخنى دروغ نگويد ، و كردارش مخالف گفتارش نباشد ، پس يكى از لوازم صدق آن است كه هرگز مرتكب هيچ گناهى نشود ، و ترك هيچ طاعتى نكند ؛ زيرا كه مؤمن دعوى مىكند كه من بزرگى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nخدا را مىدانم ، و يقين به بهشت و دوزخ دارم ، راستى اين سخن مقتضى آن است كه هرگز معصيت نكند ؛ زيرا كه هر معصيتى منافات با يقين به بزرگوارى خداى تعالى و يقين به بهشت و دوزخ دارد .\r\nو يكى ديگر از لوازم صدق آن است كه مستحبّى را ترك نكند ، و مكروهى را به فعل نياورد ؛ زيرا كسى نيست كه دعوى اين نكند كه ما تابع رضاى الهى هستيم و از بديها گريزانيم .\r\nو ايضا تصديق به بهشت و عظمت الهى و اطّلاع او بر دقايق امور ، مقتضى آن است كه چنانچه در خدمت عظيمان مخلوقين از براى رعايت عظمت ايشان و توقّع نفع قليلى از ايشان مرتكب خلاف آداب و ترك اولى نمىشوند ، پس در حضور پادشاه پادشاهان و اعظم عظما بايد مرتكب هيچ ترك اولائى نشوند تا قرب او بيشتر حاصل شود ، و فوايد و منافع نامتناهى بيشتر عايد گردد ، پس هر ترك اولائى بلكه متوجّه غير جناب مقدّس او شدن منافات با اين تصديق دارد .\r\nو ايضا آدمى در هر روزى اقلّا ده مرتبه در نمازها نزد خدا مىگويد : تو را عبادت مىكنيم و بس ، و استعانت از تو مىجوئيم و بس ، پس اگر يك معصيت بكند كه عبادت شيطان است ، يا در يك امر متوجّه غير خدا شود و يارى از غير خدا بجويد ، در آن قول كاذب است ، و همچنين اظهار ورع نمودن به ريا و عبادت را در حضور مردم به شرايط بجا آوردن ، و در خلوت روش ديگر بودن و ساير افعالى كه اخلاص در آنها نباشد ، دروغ فعلى است ؛ زيرا كه آدمى به اين فعل اظهار حالى از براى خود مىكند كه متّصف به آن نيست ، و اگر كسى از اين راه ملاحظه نمايد مىداند كه جميع اخلاق و افعال حسنه به صدق و راستى برمىگردد ، و حق‌تعالى مدح صادقان بسيار نموده ، و فرموده است كه : خدا با راستگويان است .\r\nو همچنين كذب و دروغ اصل اكثر صفات ذميمه است ، و ظاهر بسيارى از اخبار\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nو قول بعضى از اصحاب آن است كه از گناهان كبيره است ، و از بسيار از اخبار ظاهر مىشود كه دروغ را به جد و به خوش طبعى و هزل گفتن هر دو حرام است ، امّا بعضى از افراد صدق هست كه بد است ، و بعضى از افراد كذب هست كه خوب است ، بلكه واجب مىشود گاهى ، مانند راستى كه باعث ضررى شود به مؤمنى ، و موجب كشتن نفس محترمى شود ، اين‌چنين راستى را حرام است گفتن ، و دروغى كه باعث نجات مؤمنى شود از كشتن يا از ضررى واجب است گفتن .\r\nو همچنين اگر مالى را مؤمنى به ما به امانت سپرده است ، و ظالمى از ما مىطلبد ، ما را واجب است كه انكار كنيم ، بلكه قسم هم مىتوانيم خورد كه مالى از آن مرد نزد ما نيست ، و در چنين جاها اگر توريه توان كرد لازم است ، به اينكه قصد كند مالى كه مرا به تو بايد داد نزد من نيست و مانند اين .\r\nو همچنين نزد عشّارى يا ظالمى يا حاكمى كه به اقرار او مؤاخذه كند و مالى از او فوت شود جايز است دروغ گفتن ، و در اصلاح ميان دو مؤمن دروغ گفتن جايز است ، مثل آنكه به هريك نقل كنيم كه ديگرى حرف خير شما مىگفت و تعريف شما مىكرد ، هرچند او مذمّت كرده باشد و دشنام داده باشد .\r\nو همچنين تجويز دروغ كرده‌اند در خلف وعده كردن با زنان كه توقّعات زياد از اين كس كنند ، هرچند اطلاق دروغ بر اين معنى مجاز است ، و در ضمن احاديث بعضى از اين تفاصيل ظاهر خواهد شد .\r\nبه سند معتبر از حضرت صادق عليه السّلام منقول است : هركه زبانش راستگوست عملش پاكيزه و مقبول است « 1 » .\r\nو در حديث ديگر فرمود : حضرت امير المؤمنين عليه السّلام صاحب آن مرتبه شد نزد\r\n\r\n\r\n","description":"","footnote":"\r\n( 1 ) اصول كافى 2 / 104 ح 3 .\r\n","page_name":" 394 ","page_number":394},
  {"content":"\r\n\r\nرسول خدا صلّى اللّه عليه و آله به راستى سخن و ادا كردن امانت « 1 » .\r\nو در حديث ديگر فرمود : اوّل كسى كه راستگو را تصديق مىنمايد خداست ، و بعد از آن خودش مىداند كه راست مىگويد « 2 » .\r\nو از حضرت امير المؤمنين عليه السّلام منقول است كه : زينت سخن راستگوئى است « 3 » .\r\nو در حديث ديگر فرمود : راست بگوئيد كه خدا با راستگويان است ، و از دروغ اجتناب نمائيد كه دروغ از ايمان دور است ، به درستى كه راستگو بر كنار وادى نجات و كرامت است ، و دروغگو بر كنار خوارى و هلاك است « 4 » .\r\nو از حضرت على بن الحسين عليه السّلام منقول است كه به فرزندان خود مىفرمود :\r\nبپرهيزيد از دروغ در امر بزرگ و كوچك ، خواه به جد گوئيد و خواه به هزل و خوش طبعى ؛ به درستى كه كسى كه دروغ كوچك مىگويد بر دروغ بزرگ جرأت بهم مىرساند ، يا بر خداوند بزرگوار جرأت كرده است كه مخالفت او نموده است ، مگر نمىدانيد كه حضرت رسول صلّى اللّه عليه و آله فرمود : پيوسته بنده راست مىگويد تا خدا او را صدّيق مىنويسد ، و بنده پيوسته دروغ مىگويد تا خدا او را كذّاب مىنويسد « 5 » .\r\nو به سند معتبر از حضرت امام محمّد باقر عليه السّلام منقول است كه : حق‌تعالى براى بديها قفلها مقرّر فرموده است ، و شراب را كليد آن قفلها گردانيده است ، و دروغ بدتر است از شراب « 6 » .\r\n\r\n\r\n","description":"","footnote":"\r\n( 1 ) اصول كافى 2 / 104 ح 5 .\r\n( 2 ) اصول كافى 2 / 104 ح 6 .\r\n( 3 ) بحار الانوار 71 / 9 ح 12 .\r\n( 4 ) بحار الانوار 72 / 260 ح 27 .\r\n( 5 ) اصول كافى 2 / 338 ح 2 .\r\n( 6 ) اصول كافى 2 / 239 ح 3 .\r\n","page_name":" 395 ","page_number":395},
  {"content":"\r\n\r\nو در حديث ديگر فرمود : دروغ باعث خرابى ايمان است « 1 » .\r\nو از حضرت صادق عليه السّلام منقول است كه دروغ بر خدا و رسول صلّى اللّه عليه و آله از گناهان كبيره است « 2 » .\r\nو از حضرت امام محمّد باقر عليه السّلام منقول است : اوّل كسى كه دروغ‌گو را تكذيب مىنمايد خداست ، ديگر دو ملكى كه بر او موكّلند و با او مىباشند ، ديگر خود مىداند كه دروغ مىگويد « 3 » .\r\nو به سند معتبر از حضرت امير المؤمنين عليه السّلام منقول است كه : هيچ بنده‌اى مزد ايمان را نمىيابد تا ترك نكند دروغ را جدّش را و هزلش را « 4 » .\r\nو از حضرت صادق عليه السّلام منقول است كه : حضرت عيسى فرمود : هركه دروغ بسيار مىگويد بها و حسنش بر طرف مىشود « 5 » .\r\nو در حديث ديگر فرمود كه : حق‌تعالى دروغگويان را به فراموشى مبتلا كرده است كه زود رسوا شوند « 6 » .\r\nو از حضرت صادق عليه السّلام منقول است : سخن بر سه قسم است : راست ، و دروغ ، و اصلاح ميان مردم ، راوى عرض كرد : كدام است اصلاح ميان مردم ؟ فرمود : آن است كه شخصى شنيده است كه شخصى بدى در حقّ او گفته است و از او آزرده شده است ، تو مىگوئى كه از او شنيدم كه تو را به نيكى ياد مىكند خلاف آنچه از او شنيده‌اى « 7 » .\r\n\r\n\r\n","description":"","footnote":"\r\n( 1 ) اصول كافى 2 / 339 ح 4 .\r\n( 2 ) اصول كافى 2 / 339 ح 5 .\r\n( 3 ) اصول كافى 2 / 339 ح 6 .\r\n( 4 ) اصول كافى 2 / 340 ح 11 .\r\n( 5 ) اصول كافى 2 / 341 ح 13 .\r\n( 6 ) اصول كافى 2 / 341 ح 15 .\r\n( 7 ) اصول كافى 2 / 341 ح 16 .\r\n","page_name":" 396 ","page_number":396},
  {"content":"\r\n\r\nو در حديث ديگر فرمود : خدا دوست مىدارد دروغ را در اصلاح ديگران « 1 » .\r\nو فرمود : هر دروغى را از صاحبش سؤال خواهند كرد روز قيامت ، مگر دروغى كه در يكى از سه چيز باشد : كسى كه در جنگ‌گاه خواهد كه با دشمنان مكرى كند كه بر ايان غالب شود ، چون از براى مصلحت دين است بر او گناهى نيست ، يا كسى كه در ميان دو كس خواهد اصلاح كند به هريك چيزى مىگويد كه نزاع از ميان ايشان بر طرف شود ، و كسى كه وعده‌اى با اهل خود مىكند و مصلحت نمىداند و نمىخواهد كه به آن وفا كند « 2 » .\r\nو در حديث ديگر فرمود : هركه اصلاح كند هرچه گويد دروغگو نيست « 3 » .\r\nو به سند معتبر از حضرت رسول صلّى اللّه عليه و آله منقول است : سه محلّ است كه دروغ گفتن در آنها حسن و نيكو است : مكرى كه در جنگ كنند ، يا وعده‌اى كه با زن كنند ، يا اصلاحى كه در ميان مردم كنند . و سه محلّ است راست گفتن در آنها قبيح است :\r\nسخن‌چينى كردن كه باعث دشمنى مردم شود ، و كسى را از احوال اهلش به چيزى خبر دادن كه باعث آزردگى او شود ، و تكذيب كردن شخصى را كه خبرى نقل كند و دروغ باشد « 4 » .\r\nو احاديث در باب خاموشى بيشتر مذكور شد ، و تهديدى كه در باب خندانيدن مردم واقع شده است ممكن است كه محمول باشد بر صورتى كه دروغى گويد ، يا غيبت مسلمانى كند .\r\nو بايد دانست كه از جملهء چيزهائى كه مذموم است بلكه دغدغه حرمت در آن\r\n\r\n\r\n","description":"","footnote":"\r\n( 1 ) اصول كافى 2 / 342 ح 17 .\r\n( 2 ) اصول كافى 2 / 342 ح 18 .\r\n( 3 ) اصول كافى 2 / 342 ح 19 .\r\n( 4 ) بحار الانوار 71 / 8 - 9 ح 11 .\r\n","page_name":" 397 ","page_number":397},
  {"content":"\r\n\r\nمىشود نقل دروغ است ، مانند قصّهء حمزه و ساير قصّه‌هاى دروغ .\r\nچنانچه از حضرت رسول صلّى اللّه عليه و آله منقول است كه : بدترين روايتها روايت دروغ است « 1 » .\r\nبلكه قصّه‌هاى راستى كه لغو و باطل باشد مانند شاه‌نامه و غير آن از قصّه‌هاى مجوس و كفار ، بعضى از علما گفته‌اند حرام است .\r\nچنانچه در بعضى از كتب معتبرهء اماميّه مسطور و مروى است از حضرت امام محمّد تقى عليه السّلام كه آن حضرت نقل نمود از حضرت پيغمبر صلّى اللّه عليه و آله كه آن حضرت فرمود : ذكر علي بن أبي طالب عبادة ، و من علامات المنافق أن يتنفّر عن ذكره ، و يختار استماع القصص الكاذبة و اساطير المجوس على استماع فضائله ، ثم قرأ عليه السّلام  « وَ إِذا ذُكِرَ اللَّهُ وَحْدَهُ اشْمَأَزَّتْ قُلُوبُ الَّذِينَ لا يُؤْمِنُونَ بِالْآخِرَةِ وَ إِذا ذُكِرَ الَّذِينَ مِنْ دُونِهِ إِذا هُمْ يَسْتَبْشِرُونَ »  « 2 » فسئل صلوات اللّه عليه عن تفسيرها ، قال : أما تدرون أنّ رسول اللّه صلّى اللّه عليه و آله كان يقول : اذكروا علي بن ابي طالب في مجالسكم ، فانّ ذكره ذكري ، و ذكري ذكر اللّه ، فالّذين اشمأزّت قلوبهم عن ذكره و استبشروا عن ذكر غيره اولئك الذين لا يؤمنون بالآخرة و لهم عذاب مهين .\r\nيعنى : ياد كردن على ابى طالب عبادت است ، و از علامات منافق است كه مىرمد و تنفّر مىنمايد از ياد كردن او ، و اختيار مىكند شنيدن قصّه‌هاى دروغ و افسونهاى مجوس را بر شنيدن فضائل آن حضرت ، بعد از آن امام خواندند آيه وافى هدايه را كه  إِذا ذُكِرَ اللَّهُ وَحْدَهُ  تا به آخر ، پس پرسيدند از آن حضرت از تفسير اين آيه ، فرمود : آيا نمىدانيد كه پيغمبر صلّى اللّه عليه و آله مىفرمود : ياد كنيد على بن\r\n\r\n\r\n","description":"","footnote":"\r\n( 1 ) بحار الانوار 72 / 259 ح 25 .\r\n( 2 ) سورهء زمر : 45 .\r\n","page_name":" 398 ","page_number":398},
  {"content":"\r\n\r\nابى طالب عليه السّلام را در مجلسهاى خود ، پس به درستى كه ياد كردن على بن ابى طالب عليه السّلام ياد كردن من است ، و ياد كردن من ياد كردن خدا است ، پس آن كسانى كه مىرمند و گرفته مىشود دلهاى ايشان از ياد كردن على بن ابى طالب و شادمان مىشوند از ياد كردن غير او ، ايشان آنانند كه ايمان ندارند به آخرت ، و مر ايشان را است عذابى خواركننده .\r\nو ابن بابويه در كتاب اعتقادات آورده است كه : سئل الصادق عليه السّلام أ يحلّ الاستماع لهم ؟ فقال : لا ، و قال عليه السّلام : من أصغى الى ناطق فقد عبده ، فان كان الناطق عن اللّه فقد عبد اللّه ، و ان كان ناطق عن ابليس فقد عبد ابليس « 1 » .\r\nيعنى : پرسيدند از امام صادق عليه السّلام از قصّه‌خوانان كه آيا گوش دادن به ايشان حلال است ؟ آن حضرت فرمود : نه حلال نيست ، و فرمود : هركس گوش بدارد به ناطقى به تحقيق او را پرستيده ، و اگر از ابليس سخن گويد يعنى دروغ و باطل گويد ، پس آن گوش‌كننده ابليس را پرستيده .\r\nو كلينى همين مضمون را از امام محمّد باقر عليه السّلام روايت كرده است .\r\nيا أبا ذر ايّاك و الغيبة ، فانّ الغيبة أشدّ من الزنا ، قلت : يا رسول اللّه و لم ذلك بأبي أنت و امّي ؟ قال : لأنّ الرجل يزني فيتوب اللّه عليه ، و الغيبة لا تغفر حتّى يغفرها صاحبها .\r\nيا أبا ذر سباب المسلم فوق ، و قتاله كفر ، و أكل لحمه من معاصي اللّه ، و حرمة ماله كحرمة دمه ، قلت : يا رسول اللّه و ما الغيبة ؟\r\nقال : ذكرك أخاك بما يكره ، قلت : يا رسول اللّه فان كان فيه ذاك\r\n\r\n\r\n","description":"","footnote":"\r\n( 1 ) بحار الانوار 72 / 264 ح 1 .\r\n","page_name":" 399 ","page_number":399},
  {"content":"\r\n\r\nالذي يذكر به ؟ قال : العم أنّك اذا ذكرته بما هو فيه فقد اغتبته ، و اذا ذكرته بما ليس فيه بهته .\r\nيا أبا ذر من ذبّ عن أخيه المسلم الغيبة ، كان حقّا على اللّه عزّ و جلّ أن يعتقه من النار .\r\nيا أبا ذر من اغتيب عنده أخوه المسلم ، و هو يستطيع نصره فنصره ، نصره اللّه عزّ و جلّ في الدنيا و الآخرة ، و ان خذله و هو يستطيع نصره ، خذله اللّه في الدنيا و الآخرة .\r\nاى ابو ذر حذر نما از غيبت كردن ، پس به درستى كه غيبت بدتر است از زنا ، گفتم : يا رسول اللّه چرا چنين است پدر و مادرم فداى تو باد ، فرمود : براى آنكه مردى زنا مىكند پس توبه مىكند به سوى خدا ، پس خدا توبهء او را قبول مىنمايد ، و غيبت آمرزيده نمىشود تا بيامرزد صاحب غيبت .\r\nاى ابو ذر دشنام دادن مسلمان گناه بزرگ است ، و با او جنگ و قتال كردن و در مرتبهء كفر است ، و گوشتش را خوردن به غيبت از معصيتهاى خداست ، و حرمت مال او مانند حرمت خون اوست ، گفتم : يا رسول اللّه غيبت چيست ؟ فرمود : آن است كه ياد كنى برادر مؤمن خود را به چيزى كه او را بد آيد ، گفتم : يا رسول اللّه اگر در او باشد آن عيب كه ياد كرده مىشود به آن ، فرمود : بدان به درستى كه اگر او را ياد كنى به آنچه در او هست ، پس به تحقيق كه او را غيبت كرده‌اى ، و اگر ياد كنى او را به آنچه در او نيست بهتان بسته‌اى بر او .\r\nاى ابو ذر هركه دفع كند از برادر مسلمان خود غيبت را ، لازم است براى خدا عزّ و جلّ كه او را آزاد گرداند از آتش جهنّم .\r\nاى ابو ذر هركه غيبت كرده شود نزد او برادر مسلمان او و او را تواند يارى كند ،\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nپس يارى كند او را ، خداى عزّ و جلّ او را يارى كند در دنيا و آخرت ، و اگر او را يارى نكرد و تواند او را يارى كند ، خدا او را يارى نكند در دنيا و آخرت .\r\nتوضيح اين مطالب در ضمن چند فصل به عمل مىآيد .\r\n\r\n[ در توضيح حديث رسول اكرم صلى الله عليه و آله و سلم در مورد مذمت غيبت و شقوق آن و بهتان بر مسلمان 
  ]\r\n\r\nفصل اوّل در بيان مذمّت و حرمت غيبت است\r\nبدان كه در حرمت غيبت مسلمانان در ميان علما خلافى نيست ، و آيه و احاديث متواتره بر حرمت آن دلالت دارد ، و ظاهر بعضى از احاديث آن است كه از جملهء گناهان كبيره است ، و جمعى از علما نيز كبيره مىدانند ، و ظاهر اين حديث شريف كه حضرت فرمود از زنا بدتر است دلالت مىكند بر آنكه از اكبر كباير است ، و از جميع گناهان شيوعش بيشتر است .\r\nزيرا صفات ذميمه‌اى كه باعث غيبت مىباشد از حسد و كينه و عداوت در اكثر خلق بر وجه كمال مىباشند ، و خصوصيّتى به پير و جوان ، و عالم و جاهل شريف و وضيع ندارد ، چه ظاهر است كه هركس را دشمنى و همچشمى و همكارى مىباشد و مانعى كه در گناهان ديگر مىباشد در اينجا نيست ؛ زيرا كه مانع اكثر ناس در عدم ارتكاب گناهان يا قباحت عرفى است يا عدم قدرت ، و در اين گناه قباحت بالكليّه بر طرف شده است بلكه يك جزو از اجزاى استعداد در اين زمانها اين است كه كسى خوش نقل و شيرين زبان و چرب و نرم باشد ، و غيبت را بر وجه كمال تواند كرد .\r\nو ايضا شيطان لباسها براى تجويز اين عمل پيدا كرده است كه اهل علم و صلاح در آن لباسها پخته و ناصحانه و مشفقانه غيبت مىكنند از روى نهايت محبّت و\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nديندارى و خداترسى ، و عدم قدرت نيز در اين گناه نيست ؛ زيرا كه احتياج به زرى و پولى و معينى و آلاتى ندارد ، و سخن گفتن در نهايت آسانى است ، و به اين سببها شيوعش از جميع گناهان ديگر بيشتر است ، با آنكه تهديد و تحذير در اين گناه زياده از گناهان ديگر وارد شده است .\r\nچنانچه در قرآن فرموده  يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ وَ اتَّقُوا اللَّهَ إِنَّ اللَّهَ تَوَّابٌ رَحِيمٌ  « 1 » .\r\nاى گروه مؤمنان اجتناب نمائيد و ترك كنيد بسيارى از گمانها را ، به درستى كه بعضى از گمانها گناه است ، و تجسّس و تفحّص عيبهاى مردم مكنيد و غيبت نكنند بعضى از شما بعضى را ، يعنى يكديگر را غيبت مكنيد و به بدى ياد مكنيد ، آيا دوست مىدارد احدى از شما كه گوشت مردهء برادر مؤمن خود را بخورد ، به تحقيق از خوردن گوشت مردهء برادر مؤمن خود كراهت داريد ، پس از غيبت نيز كراهت داشته باشيد كه در آن مرتبه است ، و بترسيد ، و بپرهيزيد از عقوبات الهى ، به درستى كه خدا بسيار قبول‌كننده توبه‌هاست ، و بسيار مهربان است به بندگان .\r\nو به سند معتبر از امام صادق عليه السّلام منقول است : هركه بگويد در شأن مؤمنى چيزى را كه چشمش ديده و گوشهايش شنيده باشد ، پس آن داخل است در آن جماعت كه خدا مذمّت ايشان فرموده است  إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ  « 2 » .\r\nيعنى : آنان كه دوست مىدارند فاش شود خصلتهاى بد و عيبها در شأن\r\n\r\n\r\n","description":"","footnote":"\r\n( 1 ) سورهء حجرات : 12 .\r\n( 2 ) سورهء نور : 19 .\r\n","page_name":" 402 ","page_number":402},
  {"content":"\r\n\r\nجماعتى كه ايمان آورده‌اند ، مر ايشان را است عذابى دردناك « 1 » .\r\nو در حديث ديگر فرمود : حضرت رسول صلّى اللّه عليه و آله فرمود : غيبت دين مردم مسلمان را تندتر و زودتر فاسد مىكند از خوره كه در اندرون آدم به هم مىرسد . و فرمود :\r\nنشستن در مسجد براى انتظار نماز عبادت است ، مادامى كه غيبت مسلمانى نكنند « 2 » .\r\nو به سند معتبر از حضرت صادق عليه السّلام منقول است : هركه روايت كند بر مؤمنى روايتى كه خواهد در آن نقل عيب او را ظاهر گرداند ، و مروّتش را درهم شكند ، و از ديده‌هاى مردم او را بيندازد ، خدا او را از ولايت خود بيرون كند و به ولايت شيطان داخل كند ، پس شيطان او را قبول نكند ، يعنى خدا او را دوست ندارد و يارى نكند ، و او را به شيطان واگذارد « 3 » .\r\nو در روايت ديگر منقول است كه از آن حضرت پرسيدند از تفسير اين حديث كه حضرت پيغمبر صلّى اللّه عليه و آله فرمودند كه عورت مؤمن بر مؤمن حرام است ، فرمود : تنها مراد آن نيست كه عورت ظاهرش را ببينى ، بلكه مراد آن است كه سرّش را فاش كنى و عيبش را تفحّص كنى و نقل كنى كه او را رسوا كنى « 4 » .\r\nو به سند معتبر از حضرت رسول صلّى اللّه عليه و آله منقول است : هركه ايمان به خدا و روز قيامت داشته باشد ننشيند در مجلسى كه در آن مجلس امامى را دشنام دهند ، يا مسلمانى را غيبت كنند « 5 » .\r\n\r\n\r\n","description":"","footnote":"\r\n( 1 ) اصول كافى 2 / 357 ح 2 .\r\n( 2 ) اصول كافى 2 / 357 ح 1 .\r\n( 3 ) اصول كافى 2 / 358 ح 1 .\r\n( 4 ) اصول كافى 2 / 358 ح 3 .\r\n( 5 ) بحار الانوار 75 / 246 ح 9 .\r\n","page_name":" 403 ","page_number":403},
  {"content":"\r\n\r\nو در حديث ديگر فرمود : هركه مسلمانى را غيبت كند روزه‌اش باطل مىشود ، و وضويش مىشكند ، و در قيامت گندى از او ظاهر خواهد شد بدتر از گند مردار كه اهل محشر از گند او متأذّى شوند ، و اگر پيش از توبه بميرد مرده خواهد بود در حالتى كه حلال دانسته چيزى را كه خدا حرام كرده است « 1 » .\r\nو فرمود : هركه تطوّل و احسان كند بر برادر مؤمنش در غيبتى كه بشنود در مجلسى او را مىكنند ، به اينكه مانع شود و ردّ آن غيبت كند ، حق‌تعالى از او هزار نوع از بدى را در دنيا و آخرت دفع كند ، و اگر رد نكند و حال آنكه قادر بر رد باشد ، مثل گناه آن غيبت‌كننده بر او لازم شود هفتاد مرتبه « 2 » .\r\nو بدان كه باطل شدن روزه و وضو را حمل بر اين كرده‌اند كه كمال روزه و وضويش زايل مىشود ، نه اينكه بايد قضا يا اعاده كردن .\r\nو به سند صحيح ديگر از آن حضرت منقول است كه : سزاوارترين مردم به گناه‌كار بودن سفيه و بىخرد است كه غيبت مسلمانان كند ، و ذليل‌ترين مردم كسى است كه مردم را خوار كند « 3 » .\r\nو به سند معتبر منقول است كه شخصى به حضرت على بن الحسين عليه السّلام گفت :\r\nفلان شخص شخص شما را نسبت مىدهد به اينكه گمراهيد و صاحب بدعتيد ، حضرت فرمود : حقّ همنشينى آن شخص را رعايت نكردى كه سخن او را به ما نقل كردى ، و حقّ ما را رعايت نكردى كه از برادر ما چيزى به ما نقل كردى كه ما نمىدانستيم ، به درستى كه مرگ همه را درخواهد يافت ، و در روز بعث همه در يك جا حاضر خواهيم شد ، و وعده‌گاه همه قيامت است ، و خدا در ميان همه حكم\r\n\r\n\r\n","description":"","footnote":"\r\n( 1 ) بحار الانوار 75 / 247 ح 10 .\r\n( 2 ) بحار الانوار 75 / 247 ذيل ح 10 .\r\n( 3 ) بحار الانوار 75 / 247 ح 11 .\r\n","page_name":" 404 ","page_number":404},
  {"content":"\r\n\r\nخواهد كرد ، و زينهار احتراز كن از غيبت كه آن نان و خورش سگان جهنّم است ، و بدان كسى كه ذكر عيوب مردم بسيار مىكند ، اين بسيار گفتن گواهى مىدهد كه در او عيب بسيار هست « 1 » .\r\nو به سند معتبر منقول است از علقمه كه به حضرت صادق عليه السّلام گفتم : يا ابن رسول اللّه بفرما كه كيست كه گواهيش را قبول مىتوان كرد ؟ حضرت فرمود : اى علقمه هركه بر فطرت اسلام باشد گواهيش جايز و مقبول است ، گفتم : قبول مىتوان كرد شهادت كسى را كه گناهان كند ؟ فرمود : اى علقمه اگر شهادت آنها را قبول نتوان كرد پس قبول نمىتوان كرد مگر شهادت پيغمبران و اوصياى ايشان را ؛ زيرا كه ايشان معصومند و بس نه ساير خلق ، پس هركه را به چشم خود نبينى كه گناهى مىكند و دو گواه بر او شهادت ندهند كه گناهى كرده است او از اهل عدالت و ستر است ، و گواهيش مقبول است هرچند در واقع گناه‌كار باشد ، و هركه او را غيبت كند بر گناهان مخفى او از ولايت خدا بيرون است ، و در ولايت شيطان داخل است .\r\nو به تحقيق پدرم روايت نمود از پدرانش كه حضرت رسول صلّى اللّه عليه و آله فرمود : هركه غيبت كند مؤمنى را به خصلتى كه در او باشد ، خدا در ميان ايشان در بهشت هرگز جمع نكند ، و هركه غيبت كند مؤمنى را به خصلتى كه در او نباشد ، عصمت ايمانى از ميان ايشان منقطع گردد ، و آنكه غيبت كرده است در آتش باشد هميشه ، و بد جايگاهى است جايگاه او « 2 » .\r\nو به سند ديگر منقول است كه حضرت امير المؤمنين عليه السّلام به نوف بكالى فرمود :\r\n\r\n\r\n","description":"","footnote":"\r\n( 1 ) بحار الانوار 75 / 246 ح 8 .\r\n( 2 ) بحار الانوار 75 / 247 - 248 ح 12 .\r\n","page_name":" 405 ","page_number":405},
  {"content":"\r\n\r\nاجتناب كن از غيبت كه نان خورش سگان جهنّم است ، بعد از آن فرمود : اى نوف دروغ مىگويد كسى كه گمان مىكند كه او از حلال متولّد شده است و گوشت مردم را به غيبت مىخورد « 1 » .\r\nو به سند صحيح از حضرت صادق عليه السّلام منقول است كه فرمود : غيبت مكن كه چون غيبت مردم مىكنى تو را غيبت مىكنند ، و از براى برادر خود كوى « 2 » مكن كه خود در آن كوى مىافتى ، و هر كار كه مىكنى با مردم جزاى خود را مىيابى « 3 » .\r\nو در حديث ديگر منقول است كه : از صفات منافقان آن است كه اگر مخالفت ايشان مىكنى تو را غيبت مىكنند « 4 » .\r\nو به سند معتبر از حضرت رسول صلّى اللّه عليه و آله منقول است كه : روزه‌دار در عبادت خداست مادامى كه غيبت مسلمانى نكند « 5 » .\r\nو به سند معتبر ديگر از آن حضرت منقول است : كسى كه برادر مؤمنش را روبرو مدح گويد و در پشت سرش غيبت كند ، عصمت ايمانى از ميان ايشان بر طرف مىشود « 6 » .\r\nو به سند معتبر از حضرت صادق عليه السّلام منقول است : هركه غيبت كند برادر مؤمن خود را بىآنكه عداوتى در ميان ايشان باشد ، پس شيطان در نطفهء او شريك بوده است « 7 » .\r\n\r\n\r\n","description":"","footnote":"\r\n( 1 ) بحار الانوار 75 / 248 ح 13 .\r\n( 2 ) كوى به معنى چاه است .\r\n( 3 ) بحار الانوار 75 / 248 - 249 ح 16 .\r\n( 4 ) بحار الانوار 75 / 249 .\r\n( 5 ) بحار الانوار 75 / 249 ح 18 .\r\n( 6 ) بحار الانوار 75 / 249 ح 19 .\r\n( 7 ) بحار الانوار 75 / 250 ح 21 .\r\n","page_name":" 406 ","page_number":406},
  {"content":"\r\n\r\nو به سند معتبر از حضرت امير المؤمنين عليه السّلام منقول است : زينهار اجتناب نمائيد از غيبت مسلمان ، به درستى كه مسلمان غيبت برادر خود نمىكند و حال آنكه خدا در قرآن او را نهى فرموده است . و فرمود : هركه بگويد از براى برادر مؤمنى سخنى كه خواهد مروّت و قدر او را درهم شكند خدا او را حبس كند در طينت خبال ، يعنى در جائى كه چرك و ريم فرجهاى زناكاران در آنجا جمع مىشود ، تا از عهدهء آن سخن بيرون آيد « 1 » .\r\nو به سند معتبر از حضرت صادق عليه السّلام منقول است كه : حق‌تعالى دشمن مىدارد خانهء پرگوشت را و گوشت فربه را ، بعضى از صحابه عرض كردند كه : يا ابن رسول اللّه ما دوست مىداريم گوشت را ، و خانه‌هاى ما از گوشت خالى نيست ، حضرت فرمود : اين مراد نيست كه فهميدى ، مراد از خانهء پرگوشت خانه‌اى است كه در آن خانه گوشتهاى مردم را به غيبت مىخورند ، و گوشت فربه صاحب تجبّر متكبّرى است كه در راه رفتن خيلا و تكبّر كند « 2 » .\r\nو به سند معتبر از حضرت رسول صلّى اللّه عليه و آله منقول است كه : بپرهيزند از گمان بد به مردم بردن ، به درستى كه گمان بد بدترين دروغهاست ، و برادران باشيد در راه خدا ، چنانچه خدا شما را به آن امر فرموده است ، و به لقبهاى بد يكديگر را ياد مكنيد ، و تجسّس و تفحّص عيبهاى مردم مكنيد ، و فحش به يكديگر مگوئيد ، و غيبت يكديگر مكنيد ، و منازعه و دشمنى مكنيد ، و حسد يكديگر را مبريد ، به درستى كه حسد ايمان را مىخورد چنانچه آتش هيزم خشك را مىخورد « 3 » .\r\nو به سند معتبر از حضرت صادق عليه السّلام منقول است : كه ياد كنيد برادر مؤمن خود\r\n\r\n\r\n","description":"","footnote":"\r\n( 1 ) بحار الانوار 75 / 250 ح 22 .\r\n( 2 ) بحار الانوار 75 / 251 ح 24 .\r\n( 3 ) بحار الانوار 75 / 252 ح 28 .\r\n","page_name":" 407 ","page_number":407},
  {"content":"\r\n\r\nرا در هنگامى كه از شما غايب باشد ، با حسن وجوهى كه مىخواهيد او شما را به آن وجه ياد كند در وقتى كه شما از او غايب باشيد « 1 » .\r\nو به سند ديگر فرمود كه : هيچ ورعى نافع‌تر نيست از اجتناب كردن از محارم الهى ، و خود را بازداشتن از آزار مسلمانان و غيبت ايشان « 2 » .\r\nو در حديث ديگر منقول است كه : خدا وحى فرمود به حضرت موسى بن عمران على نبيّنا و آله و عليه السّلام كه : صاحب غيبت اگر توبه كند آخر كسى خواهد بود كه داخل بهشت شود ، و اگر توبه نكند اوّل كسى خواهد بود كه داخل جهنّم شود .\r\nو به سند معتبر از حضرت رسول صلّى اللّه عليه و آله منقول است : چهاركسند آزار مىرسانند به اهل جهنم به آزارى كه خود دارند ، و از حميم جهنّم به خورد ايشان مىدهند ، و واويلاه و وا ثبوراه فرياد مىكنند ، و اهل جهنّم بعضى به بعضى مىگويند كه چرا اين چهار طايفه ما را آزار مىكنند ، به آزارى كه خود داريم : يكى از ايشان شخصى است كه در تابوتى از آتش آويخته است ، و يكى شخصى است كه امعايش را از اندرونش مىكشند ، و يكى شخصى است كه چرك و خون از دهانش جارى است ، و يكى شخصى است كه گوشت خود را مىخورد .\r\nپس از حال صاحب تابوت مىپرسند كه اين بدبخت چرا اين‌قدر آزارش به ما مىرسد ؟ مىگويند كه : او مرده بود و مال‌هاى مردم در گردنش بود ، و چيزى هم از او نمانده بود كه حقّ مردم را ادا كنند . بعد از آن مىپرسند از حال كسى كه امعايش را مىكشند ، مىگويند كه : پروا نمىكرد از بول به هر جاى بدنش كه مىرسيد ، پس\r\n\r\n\r\n","description":"","footnote":"\r\n( 1 ) بحار الانوار 75 / 253 ح 30 .\r\n( 2 ) بحار الانوار 75 / 253 ح 31 .\r\n","page_name":" 408 ","page_number":408},
  {"content":"\r\n\r\nمىپرسند از حال كسى كه از دهانش چرك و خون جارى است مىگويند كه : او نظر مىكرد و هر سخن بدى كه از مردم مىشنيد نقل مىكرد ، و به ايشان نسبت مىداد .\r\nبعد از آن مىپرسند از حال كسى كه گوشت خود را مىخورد كه اين بدبخت چرا آزارش به ما مىرسد به آزارى كه ما خود داريم ؟ مىگويند كه : اين گوشت مردم را به غيبت مىخورد ، و سخن‌چينى مىكرد « 1 » .\r\nو احاديث در اين باب بسيار است و ما به نقل احاديثى كه سندش معتبر بود اكتفا نموديم .\r\n\r\nفصل دوّم در بيان معنى غيبت است\r\nو بعضى نزديك به همين عبارت تعريف كرده‌اند كه در حديث واقع شده است كه : ياد كردن مؤمن است در حال غيبت او به نحوى كه اگر بشنود خوشش نيايد و آزرده شود .\r\nو اكثر تعريف غيبت چنين كرده‌اند كه تنبيه كردن است در حال غيبت انسان معيّن ، يا آنكه در حكم معيّن باشد ، بر امرى كه او كراهت داشته باشد كه آن امر را به او نسبت دهند ، و آن امر در او باشد ، و آن امر را به حسب عرف نقص و عيب شمارند ، خواه اين تنبيه به گفتن باشد ، و خواه به اشاره كردن باشد ، و خواه به كنايه باشد ، و خواه به صريح ، و خواه به نوشتن .\r\nو قيد كرديم به انسان معيّن از براى آنكه اگر معيّن نباشد غيبت نيست ، مثل آنكه\r\n\r\n\r\n","description":"","footnote":"\r\n( 1 ) بحار الانوار 75 / 249 - 250 ح 20 .\r\n","page_name":" 409 ","page_number":409},
  {"content":"\r\n\r\nگويد : يكى از اهل اين شهر چنين عيبى دارد ، اين حرام نيست مگر آنكه به نحوى گويد كه به قرينه سامع بيابد آن غيبت است هرچند نام نبرد . و در حكم معيّن آن است كه گويد زيد و عمرو يكى از ايشان فلان عيب را دارد ، و بعضى اين قسم سخن را غيبت آن هر دو شخص مىدانند ؛ زيراكه هريك را در معرض اين احتمال در آوردن نقص شأن اوست ، و اگر بشنود آزرده مىشود .\r\nو اينكه گفتيم آن دو امر در او باشد ، براى اينكه بهتان بدر رود ؛ زيرا مشهور اين است غيبت و بهتان غير يكديگرند هرچند بهتان بدتر است ، و غيبت آن است كه بيان عيبى كنند كه در او باشد ، و بهتان آن است كه عيبى از براى او اثبات كنند كه در او نباشد .\r\nچنانچه به سند معتبر از امام صادق عليه السّلام منقول است : از جملهء غيبت آن است كه در شأن برادر خود بگوئى چيزى را كه خدا بر او پوشيده است ، و از جملهء بهتان آن است كه در حقّ برادر مؤمن خود چيزى بگوئى كه در او نباشد « 1 » .\r\nو گاه هست كه غيبت را بر معنى اطلاق مىكنند كه شامل بهتان نيز هست .\r\nچنانچه به سند معتبر از داود بن سرحان منقول است كه از حضرت صادق عليه السّلام پرسيدم از غيبت ، فرمود : آن است كه به برادر مؤمن بدى را نسبت دهى كه او نكرده باشد ، يا آنكه بدى را از او فاش كنى كه خدا بر او پوشانيده باشد ، و به گواه ثابت نشده باشد نزد حاكم شرع كه حدّى بر او لازم شود « 2 » .\r\nو قيد كرديم كه آن امر به حسب عرف عيب باشد ، براى آنكه اگر ما كمالى از براى كسى اثبات كنيم و او بدش آيد غيبت نيست ، مثل آنكه مىگوئيم كه فلان\r\n\r\n\r\n","description":"","footnote":"\r\n( 1 ) اصول كافى 2 / 358 ح 7 و بحار الانوار 75 / 248 ح 15 .\r\n( 2 ) اصول كافى 2 / 357 ح 3 .\r\n","page_name":" 410 ","page_number":410},
  {"content":"\r\n\r\nشخص نماز شب مىكند و او بدش مىآيد ، امّا اگر عيب باشد هر قسم عيبى كه باشد كه ذكرش آزردگى او شود غيبت است ، خواه در خلقت بدنش و خواه در اخلاقش و خواه در اعمالش و خواه در نسبش ، مثل آنكه گويند : دنىزاده است ، يا جولاه‌زاده است ، مگر عيوب ظاهره كه بعد از اين بيان خواهد شد .\r\nو از تعريف ظاهر شد كه غيبت مخصوص گفتن صريح نيست ، پس اگر به كنايه گويد هم غيبت است ، مثل آنكه حرف كسى مذكور شود بگويد : الحمد للّه كه ما به محبّت رياست مبتلا نيستيم ، و غرضش كنايه به آن شخص باشد كه مبتلاست ، يا آنكه گويد : خدا ما را و او را از محبّت دنيا نجات دهد ، و غرضش اثبات اين عيب باشد براى او ، و خود را براى رفع مظنّه شريك كند . و امثال اين سخنان از تلبيساتى كه در باب غيبت شايع گرديده است كه در ضمن حمد و ثناى الهى و اظهار شكستگى و فروتنى خود را ناصح مردم بودن بر وجه اتم و اكمل عيوب مردم را فاش مىكنند .\r\nو همچنين ظاهر شد كه مخصوص گفتن نيست ، بلكه اگر مذمّت شخصى را به ديگرى بنويسند ، داخل است در غيبت . و همچنين اگر عيب كسى را به اشارهء چشم و ابرو و يا دست اظهار كنند ، يا در حرف ، يا در راه رفتن ، يا غير آن از اشارات و حركات اظهار نقص شخصى كنند و تقليد او نمايند ، غيبت است .\r\n\r\nفصل سوّم در بيان فردى چند از غيبت است كه علماء استثنا كرده‌اند\r\nو آن ده قسم است :\r\nاوّل : تظلّم مظلوم است كه كسى بر او ظلمى كرده باشد و او به نزد شخصى آيد ،\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nو اظهار ظلم آن ظالم كند كه اين شخص دفع آن ظلم از او بكند ، و اين قسم را علما تجويز كرده‌اند كه تظلّم كردن مظلوم و شنيدن آن شخص هر دو جايز است ، امّا در صورتى كه آن شخص قادر بر دفع آن ظلم باشد و غرضش از شنيدن رفع ظلم باشد ، و غرض قائل نيز همين باشد ، و نزد همان شخص كه توقّع اين نفع از او دارد بگويد و نزد ديگران نگويد .\r\nدوّم : نهى از منكر است كه شخصى بدى از كسى مىداند ، و مىخواهد كه به اين گفتن و نقل كردن شايد او ترك نمايد ، و اين مشروط است به شرايط نهى از منكر كه بداند فعل آن شخص بد است ، و منكر است ، و تجويز تأثير بكند ، و خوف ضرر نداشته باشد ، و به كمتر از اين داند كه او بر طرف نمىكند ، پس اگر نداند آن كارى كه او مىكند بد است ، به اينكه مثلا مسئلهء خلافى باشد ، و احتمال دهد كه او به رأى مجتهدى عمل مىكند كه آن فعل را حلال مىداند ، مذمّت او بر اين فعل نمىتواند كرد .\r\nو همچنين اگر داند كه اين گفتن فايده نمىكند ، و باعث اين نمىشود كه آن شخص آن فعل را ترك كند نمىبايد گفت ، و همچنين اگر خوف ضررى به بدن او يا مال او يا عرض او يا احدى از مؤمنين و مؤمنات داشته باشد جايز نيست گفتن ، و همچنين اگر ممكن باشد كه در خلوت او را نصيحت كند و داند كه به آن نصيحت او بر طرف مىكند جايز نيست كه او را در مجالس رسوا كند ، و با تحقّق شرايط بايد كه سعى كند كه غرض او رضاى الهى و ترك معصيت خدا باشد ، و عداوتها و كينه‌ها و حسدها باعث نباشد كه نهى از منكر را وسيلهء تدارك كينهء خود كرده باشد ، و غرض باطل خود را در نظر مردم چنين صورت دهد .\r\nسوّم : آن است كه به عنوان فتوا خواهد كه از عالمى مسأله‌اى بپرسد ، و در آن ضمن مذمّت كسى مذكور شود ، مثل آنكه مىپرسد پدرم مال مرا برداشته آيا\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nمىتوانم با او دعوا كنم ، و در اين فرد هم تا ممكن باشد به نحوى سؤال كند كه نفهمند پدر خودش مراد است ، به اين‌گونه بگويد كه اگر پدرى با فرزندى چنين معامله نموده باشد چون است مىبايد چنين كند ، و اگر به اين نحو بيان نتواند كرد مىبايد سعى كند كه به غير آن عالم ديگرى نشنود .\r\nچهارم : نصيحت مستشير است ، مثل آنكه شخصى با كسى مشورت مىكند كه مال خود را به فلان شخص بدهم به قرض يا به مضاربه بدهم يا نه ، يا دختر خود را مىخواهم به او تزويج نمايم . ، در اين صورت واجب است كه آنچه خير او را داند بگويد ، و اگر داند كه به مجمل بگويد كه مكن او ترك مىنمايد به همين اكتفا نمايد ، و اگر او راضى نشود مگر به تفصيل همان عيبى كه در همان معامله دخيل است بگويد و زياده از آن نگويد ، و اگر از او سؤال ننمايد و به اعتبار اخوّت و خيرخواهى او را منع كند از معاملهء با آن شخص از براى خدا خوب است ، درصورتىكه داند ضرر عظيم به او مىرسد از معاملهء آن شخص .\r\nپنجم : بيان بدعت ارباب بدع است كه ضرر به دين مردم رسانند ، و مردم را فريب دهند و گمراه كنند ، بيان بدعت ايشان كردن واجب است ، و مردم را منع از متابعت ايشان كردن لازم است خصوصا بر علما .\r\nچنان كه به سند صحيح از حضرت امام جعفر صادق عليه السّلام منقول است كه حضرت رسول صلّى اللّه عليه و آله فرمود : هرگاه ببينيد اهل ريب و بدعتها را بعد از من ، پس اظهار كنيد بيزارى از ايشان را ، و ايشان را دشنام زياد بدهيد ، و در مذمّت و بطلان ايشان سخن بسيار بگوئيد ، بلكه اگر ضرور شود بهتان هم نسبت به ايشان بگوئيد تا طمع نكنند در فاسد كردن اسلام ، و مردم از ايشان حذر نمايند ، و از بدعتهاى ايشان ياد نگيرند ، تا حق‌تعالى از براى شما به سبب اين رفع بدعت حسنات بسيار\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nبنويسد ، و بلند كند درجات شما را در آخرت « 1 » .\r\nو در حديث صحيح ديگر از حضرت صادق عليه السّلام منقول است كه : مصاحبت مكنيد با اهل بدعت ، و با ايشان همنشينى مكنيد كه نزد مردم مثل يكى از ايشان خواهيد بود ، چنانچه حضرت رسول صلّى اللّه عليه و آله فرمود كه : آدمى بر دين دوست خود است « 2 » .\r\nو احاديث در اين باب بسيار است ، و بعضى در باب بدعت گذشت ، و ضرر هيچ طايفه نسبت به ايمان و اهل ايمان مثل ضرر ارباب بدعت نيست ؛ زيرا كه كفّار بحت چون كفر ايشان ظاهر است مردم از ايشان احتراز مىنمايند ، امّا ارباب بدعت چون در لباس مسلمانند و به تصنّع و ريا خود را از اهل خير مىنمايند مردم فريب ايشان را مىخورند ، پس علما و غير ايشان واجب است كه اظهار بطلان ايشان بكنند ، و در خرابى بنيان ايشان سعى نمايند كه اهل جهالت به متابعت ايشان گمراه نشوند .\r\nششم : بيان خطاى اجتهاد مجتهدين است ، كه مجتهدى رأيى اختيار كرده باشد ، و مجتهد ديگرى رأى او را خطا داند ، جايز است كه بيان خطاى او بكند ، و دلايل بر بطلان رأى او بگويد ، چنانچه هميشه علماى سلف رضوان اللّه عليهم بيان خطاى معاصرين و علماى گذشته مىكرده‌اند ، و اين باعث نقص هيچ‌يك از ايشان نيست ، و هريك به سعى جميل خود كه در احياى دين كرده‌اند مثاب و مأجورند ، امّا مىبايد كه به قدر ضرورت از بيان خطاى در آن مسئله اكتفا نمايند ، و مبالغه در\r\n\r\n\r\n","description":"","footnote":"\r\n( 1 ) اصول كافى 2 / 375 ح 4 .\r\n( 2 ) اصول كافى 2 / 375 ح 3 .\r\n","page_name":" 414 ","page_number":414},
  {"content":"\r\n\r\nتشنيع و مذمّت نكنند ، و غرض محض بيان حق و رضاى الهى باشد ، و حقد و حسد و اغراض باطلهء ديگر باعث نباشد ، و در اينجا شيطان را راهها و حيلها بسيار است .\r\nهفتم : در بيان جرح راويان اخبار و احاديث است ، چنانچه علماى ما در كتابهاى رجال مذمّت بعضى از راويان نموده‌اند براى حفظ سنّت و شريعت ، و تميز ميان صحيح و غير صحيح ، و معتبر و غير معتبر از احاديث ، و چون غرض دينى متعلّق است به اين امر لهذا جايز دانسته‌اند .\r\nهشتم : اگر شخصى به وصفى مشهور باشد كه آن صفت در او ظاهر باشد ، و براى تميز و معرفت او را به آن وصف ذكر كنند ، مثلا فلان اعرج يا اعمى يا اشل يا اعور ، و بعضى مطلقا تجويز كرده‌اند ذكر اين عيوب ظاهره را ، و بعضى گفته‌اند در صورتى جايز است كه تميز آن شخص منحصر در ذكر آن وصف باشد ، و احتياط در آن است كه تا ممكن باشد به عبارتى نگويند كه اگر او بشنود آزرده شود ، و موجب نقص او باشد عرفا ، مثل اينكه بگويند فلان كوره ؛ زيرا كه به جاى اين عبارت ديگر مىتوان گفت كه مستلزم تحقير او نباشد ، و بر استثناء اين فرد مجملا بعضى از اخبار معتبره دلالت دارد .\r\nچنانچه به سند معتبر از حضرت صادق عليه السّلام منقول است كه : غيبت آن است كه در حقّ برادر خود چيزى بگوئى كه خدا بر او پوشيده است ، امّا امرى كه در او ظاهر باشد مانند حدّت و غضب و مبادرت در امور پس آن غيبت نيست ، و بهتان آن است كه چيزى بگوئى كه در او نيست « 1 » .\r\n\r\n\r\n","description":"","footnote":"\r\n( 1 ) اصول كافى 2 / 358 ح 7 .\r\n","page_name":" 415 ","page_number":415},
  {"content":"\r\n\r\nنهم : غيبت جماعتى است كه گناهان را علانيه مرتكب باشند ، و تظاهر به آنها نمايند ، مانند ارباب مناصب جور كه مناصب ايشان فسق است ، و علانيه مرتكب آنها هستند ، پس اگر همان گناه را كه علانيه مىكنند ، و همه كس مىدانند ، و ايشان پروائى هم از گفتن ديگران ندارند بگويند ، البتّه غيبت نيست ، مثل آنكه بگويند فلان شخص حاكم فلان شهر است ، اگر آن شخص بشنود او را خوش مىآيد .\r\nو در غيبت مأخوذ است كه او كراهت داشته باشد ، و اگر گناهى را به علانيه كند و از ذكرش آزرده شود ، مثل آنكه كسى در مجامع گناهى را مىكند و اخفا نمىكند ، اما اگر آن گناه را ذكر كنند آزرده مىشود ، اين نيز مشهور آن است كه غيبت نيست ، امّا اگر او را مذمّت كنند ، و عيبهاى ديگرش كه مخفى باشد بيان كنند ، با آنكه متجاهر به بعضى از كباير باشد خلاف است ، و دور نيست كه مذمّتش بر آن گناهانى كه علانيه مىكند توان كردن ، هرچند شرايط نهى از منكر متحقّق نباشد ، امّا گناهان مخفيش را ذكر نكردن اولى و احوط است ، و بر استثناء اين فرد مجملا احاديث بسيار وارد است .\r\nچنانچه به سند معتبر از حضرت امام موسى كاظم عليه السّلام منقول است كه : هركه در غيبت كسى او را به چيزى ياد كند كه مردم ندانند غيبت كرده است ، و اگر او را به چيزى ياد كند كه در او نباشد بهتان بر او زده است « 1 » .\r\nو به سند معتبر از حضرت صادق عليه السّلام منقول است كه : هرگاه فاسق متجاهر به فسق باشد و علانيه گناه كند ، او را حرمت نيست و غيبت او حرام نيست « 2 » .\r\n\r\n\r\n","description":"","footnote":"\r\n( 1 ) اصول كافى 2 / 358 ح 6 .\r\n( 2 ) بحار الانوار 75 / 253 ح 32 .\r\n","page_name":" 416 ","page_number":416},
  {"content":"\r\n\r\nو به سند معتبر از حضرت امام محمّد باقر عليه السّلام منقول است : سه كسند كه ايشان را حرمتى نيست : صاحب بدعتى كه به خواهش خود بدعتى در دين پيدا كرده باشد ، و امام جائر ، و فاسقى كه علانيه فسق كند « 1 » .\r\nو به سند صحيح از حضرت صادق عليه السّلام منقول است كه : حرمت فاسق از همه كس كمتر است « 2 » .\r\nو به سند معتبر از حضرت رسول صلّى اللّه عليه و آله منقول است : هركه با مردم معامله كند و ظلم بر ايشان نكند ، و با ايشان سخن گويد و دروغ نگويد ، و با ايشان وعده كند و خلف وعده نكند ، پس او مروّتش كامل گرديده ، و عدالتش ظاهر شده ، و برادريش واجب گرديده ، و غيبتش حرام گرديده است « 3 » .\r\nو به سند معتبر ديگر از حضرت صادق عليه السّلام مثل اين مضمون منقول است « 4 » .\r\nو يك فرد ديگر نزديك به اين فرد علما استثنا كرده‌اند ، كه هرگاه دو كس مطّلع بر عيب شخصى شده باشند ، و آن را با يكديگر تكرار كنند بدون آنكه ثالثى مطّلع شود ، اكثر گفته‌اند كه غيبت نيست ، و بعضى اين را حايز ندانسته ، و احتياط در ترك است .\r\nدهم : آنكه جمعى مطّلع شوند بر گناهى كه موجب حّد و تعزيز شرعى باشد ، و عدد ايشان آن‌قدر باشد كه به گواهى ايشان نزد حاكم شرع ثابت شود ، جايز است كه نزد حاكم شرع شهادت دهند نه نزد ساير ناس و حكّام جور .\r\n\r\n\r\n","description":"","footnote":"\r\n( 1 ) بحار الانوار 75 / 253 ح 33 .\r\n( 2 ) بحار الانوار 75 / 247 ح 11 .\r\n( 3 ) بحار الانوار 75 / 252 ح 26 .\r\n( 4 ) بحار الانوار 75 / 251 - 252 ح 25 .\r\n","page_name":" 417 ","page_number":417},
  {"content":"\r\n\r\n\r\nفصل چهارم در حكم شنيدن غيبت است\r\nو مشهور ميان علما اين است كه اگر تصديق كند يا گوش دهد از روى رضا و خواهش ، او نيز در گناه مثل غيبت‌كننده است .\r\nچنانچه از حضرت امير المؤمنين عليه السّلام منقول است كه شنوندهء غيبت يكى از دو غيبت‌كننده است .\r\nو ظاهر بعضى از احاديث معتبره و كلام بسيارى از علما آن است كه تا ممكن باشد مىبايد ردّ آن غيبت بكند ، و منع نمايد ، و برادر مؤمن خود را يارى كند ، و اگر نتواند برخيزد ، و اگر قدرت بر برخاستن هم نداشته باشد به دل كراهت داشته باشد و راضى به آن نباشد .\r\nچنانچه به سند معتبر از حضرت امام محمّد باقر عليه السّلام منقول است : هركه برادر مؤمن او را نزد او غيبت كنند ، و او را به منع كردن غيبت‌كننده نصرت و يارى كند خدا او را در دنيا و آخرت يارى كند ، و هركه او را يارى نكند و دفع غيبت از او نكند و حال آنكه قدرت نصرت و اعانت او داشته باشد ، خدا او را پست كند در دنيا و آخرت « 1 » .\r\nو از حضرت رسول صلّى اللّه عليه و آله منقول است : هركه رد كند غيبت را از عرض برادر مؤمن خود ، آن عمل براى او حجابى گردد از آتش جهنّم « 2 » .\r\nو به سند معتبر از حضرت صادق عليه السّلام منقول است كه ، حضرت رسول صلّى اللّه عليه و آله\r\n\r\n\r\n","description":"","footnote":"\r\n( 1 ) بحار الانوار 75 / 255 ح 38 .\r\n( 2 ) بحار الانوار 75 / 253 ح 34 .\r\n","page_name":" 418 ","page_number":418},
  {"content":"\r\n\r\nفرمود : هركه رد كند از عرض برادر مؤمن خود ، خدا بهشت را براى او بنويسد البتّه « 1 » .\r\nو بعضى از علما گفته‌اند كه : هرگاه شخصى غيبت شخصى كند ، و ما ندانيم كه آن شخص استحقاق غيبت دارد يا نه ، جايز نيست كه گوينده را نهى كنيم و حكم به فسق او كنيم ؛ زيرا كه احوال مسلمانان محمول بر صحّت است ، و گاه باشد كه غرض صحيحى در اين غيبت داشته باشد ، و نهى كردن او ايذاى مسلم است ، و تا معلوم نشود كه آنچه او مىكند فسق است ايذاى او جايز نيست .\r\nو دور نيست كه در اين باب به تفصيلى قائل توان شد كه اگر قائل شخصى باشد كه ظاهر احوال او اين باشد كه غرض صحيحى ندارد منعش توان كرد ، و اگر قائل از اهل صلاح و ورع باشد ، و بناى اكثر امورش بر تديّن باشد و محامل صحيح دربارهء او بسيار باشد ، اگر ممكن باشد بر وجه حسنى او را بازدارند كه او آزرده نشود ، به اينكه توجيهى براى فعل آن شخص غايب پيدا كنند يا به نحو ديگر بكنند ، و الّا ساكت شوند و حكم به فسق قائل نكنند ، و در اين باب رعايت احتياط مهما امكن از طرفين لازم است ، و اللّه يعلم .\r\n\r\nفصل پنجم در كفّارهء غيبت و توبهء از آن است\r\nو شرايطى كه در توبه‌هاى ديگر معتبر است و گذشت در اينجا نيز معتبر است ، و چون حقّالناس است بايد غيبت‌كننده نزد هركس كه هتك عرض او كرده است تا\r\n\r\n\r\n","description":"","footnote":"\r\n( 1 ) بحار الانوار 75 / 254 ح 35 و 38 .\r\n","page_name":" 419 ","page_number":419},
  {"content":"\r\n\r\nممكن باشد او را به ذكر جميل ياد كند ، و آن معايب را از خاطر آنها بدر كند ، و در باب ابراء ذمّت از او طلبيدن احاديث اختلافى دارد .\r\nچنانچه از حضرت رسول صلّى اللّه عليه و آله منقول است كه : غيبت بدتر از زناست ، پرسيدند : چرا يا رسول اللّه ؟ فرمود : زيرا كه زناكار توبه مىكند و خدا توبه‌اش را قبول مىكند ، و غيبت‌كننده توبه‌اش مقبول نيست تا آنكه صاحب حق او را حلال كند « 1 » .\r\nو به سند معتبر از حضرت صادق عليه السّلام منقول است كه : از حضرت رسول صلّى اللّه عليه و آله پرسيدند كفّاره غيبت چيست ؟ فرمود : آن است كه استغفار كنى از خدا از براى او هرگاه كه او را ياد كنى « 2 » .\r\nو به سند ديگر از حضرت رسول صلّى اللّه عليه و آله منقول است : كفّارهء غيبت آن است كه استغفار كنى از براى كسى كه غيبت او كرده‌اى « 3 » .\r\nو جمع ميان اين احاديث به اين نحو كرده‌اند كه : اگر صاحب حق شنيده باشد ، و ممكن باشد از او ابراء ذمّه خواستن مىبايد طلبيد ، و اگر نشنيده باشد يا اگر شنيده باشد و ابراء ذمّه از او نتوان طلبيد ، به اينكه مرده باشد يا غايب باشد از براى او استغفار بايد كرد ، و احتياط آن است كه اگر نشنيده باشد هم از او حليّت بطلبند ، مگر آنكه باعث آزردگى او شود و ايذاى او باشد ، و اگر در اين صورت مجمل از او ابراء ذمّه توان طلبيد كه او آزرده نشود و نداند احوط آن است كه ترك نكند ، و اللّه تعالى يعلم .\r\n\r\n\r\n","description":"","footnote":"\r\n( 1 ) بحار الانوار 75 / 252 ح 27 .\r\n( 2 ) اصول كافى 2 / 357 ح 4 .\r\n( 3 ) بحار الانوار 75 / 252 - 253 ح 29 .\r\n","page_name":" 420 ","page_number":420},
  {"content":"\r\n\r\n\r\nفصل ششم در مذمّت بهتان و متّهم ساختن مؤمنان و گمان بد بردن به ايشان است\r\nبه سند معتبر از حضرت صادق عليه السّلام منقول است : هركه مؤمن يا مؤمنه را بهتان زند به چيزى كه در او نباشد ، حق‌تعالى او را در طينت خبال بدارد تا از عهدهء گفته خود بيرون آيد ، پرسيدند كه : طينت خبال چيست ؟ فرمود : چركى است كه از فرجهاى زناكاران بيرون مىآيد « 1 » .\r\nو به سند معتبر از حضرت رسول صلّى اللّه عليه و آله منقول است : هركه بهتان زند بر مؤمنى يا مؤمنه‌اى ، و بگويد در حقّ او چيزى كه در او نباشد ، خدا او را روز قيامت بر تلّى از آتش نگه دارد تا از عهدهء سخن خود بدر آيد « 2 » .\r\nو در حديث ديگر فرمود : زينهار بپرهيزيد از گمان بد به مردم بردن كه گمان بد بدترين دروغهاست « 3 » .\r\nو به سند معتبر منقول است كه : از حضرت امير المؤمنين عليه السّلام پرسيدند ميان حقّ و باطل چقدر فاصله است ؟ حضرت فرمود : چهار انگشت ، بعد از آن چهار انگشت را گذاشتند بر ميان چشم و گوش و بعد از آن فرمود كه : هرچه را به چشم خود مىبينى حق است ، و آنچه را به گوش خود مىشنوى اكثرش باطل است « 4 » .\r\nو به سند معتبر ديگر از آن حضرت منقول است : هركه متّهم دارد برادر مؤمن\r\n\r\n\r\n","description":"","footnote":"\r\n( 1 ) اصول كافى 2 / 357 - 358 ح 5 .\r\n( 2 ) بحار الانوار 75 / 194 ح 5 .\r\n( 3 ) بحار الانوار 75 / 195 ح 8 .\r\n( 4 ) بحار الانوار 75 / 196 ح 9 .\r\n","page_name":" 421 ","page_number":421},
  {"content":"\r\n\r\nخود را ، ايمان در دلش مىگدازد چنان كه نمك در آب مىگدازد « 1 » .\r\nو در حديث ديگر فرمود : هركه متّهم سازد برادر دينى خودش را ، حرمت ايمانى از ميان ايشان زايل مىگردد « 2 » .\r\nو به سندهاى معتبر از حضرت امير المؤمنين عليه السّلام منقول است كه : كارهاى برادر مؤمن خود را بر محمل نيك حمل كن تا وقتى كه ديگر محملى نيابى ، و گمان بد مبر به كلمه‌اى كه از برادر مؤمنت صادر شود تا محمل خيرى از برايش يا بى « 3 » .\r\nو در حديث ديگر فرمود كه : از براى كارهاى برادر خود عذرى طلب كن ، پس اگر عذرى نيابى باز طلب كن شايد بيابى « 4 » .\r\nو به سند معتبر از حضرت امام محمّد باقر عليه السّلام منقول است : تعجيل مكنيد در حكم كردن به بدى شيعيان ما كه اگر يك قدم ايشان مىلغزد قدم ديگر ايشان ثابت مىماند .\r\nو از حضرت امير المؤمنين عليه السّلام منقول است : خوشا حال كسى كه مشغول سازد او را عيبهاى خود از عيبهاى مردم « 5 » .\r\nو به سند معتبر از حضرت امام محمّد باقر عليه السّلام و امام جعفر صادق عليه السّلام منقول است كه : نزديك‌ترين احوال آدمى به كفر آن است كه با كسى برادرى كند در دين ، و عيبها و لغزشها و گناهان او را حفظ كند كه يك روزى او را بر آنها ملامت كند « 6 » .\r\nو به سند معتبر از حضرت رسول صلّى اللّه عليه و آله منقول است كه فرمود : اى گروهى كه به\r\n\r\n\r\n","description":"","footnote":"\r\n( 1 ) اصول كافى 2 / 361 ح 1 .\r\n( 2 ) اصول كافى 2 / 361 ح 2 .\r\n( 3 ) اصول كافى 2 / 362 ح 3 .\r\n( 4 ) بحار الانوار 75 / 197 ح 15 .\r\n( 5 ) نهج البلاغة ص 255 خطبهء 176 .\r\n( 6 ) اصول كافى 2 / 354 ح 1 .\r\n","page_name":" 422 ","page_number":422},
  {"content":"\r\n\r\nزبان مسلمان شده‌ايد ، و ايمان به دل شما نرسيده است ، مذمّت مكنيد مسلمانان را ، و تتبع عيبهاى ايشان مكنيد ، كه هركه تتبع عيبهاى مخفى مسلمانان بكند خدا عيبهاى او را تتبع كند ، و او را رسوا كند اگرچه در ميان خانه‌اش باشد « 1 » .\r\nو به سند معتبر از حضرت رسول صلّى اللّه عليه و آله منقول است : هركه گناه مؤمنى را فاش كند ، چنان باشد كه خود آن گناه را كرده باشد ، و هركه مؤمنى را بر گناهى سرزنش كند ، نميرد تا مرتكب آن بشود « 2 » .\r\nو در حديث ديگر منقول است كه حضرت صادق عليه السّلام فرمود : هركه مؤمنى را ملامت و سرزنش كند ، خدا او را در دنيا و آخرت سرزنش و ملامت كند « 3 » .\r\nو به سند معتبر از حضرت رسول صلّى اللّه عليه و آله منقول است كه : همين بس است عيب از براى آدمى كه نظر كند به عيبى چند از مردم كه در خودش هست و از آنها غافل است ، و ملامت كند مردم را براى امرى چند كه خود ترك آنها نمىتواند كرد ، و آزار كند كسى را كه با او همنشينى مىكند « 4 » .\r\nو به سند معتبر از حضرت امام محمّد باقر عليه السّلام منقول است كه : اگر شخصى بر دست راست تو باشد ، و بر امرى و رأيى باشد و بر دست چپ تو بيايد در حقّ او به غير سخن خير مگو ، و از او بيزارى مجو تا همان سخن را بار ديگر از او نشنوى ، به درستى كه دلها در ميان دو انگشت از انگشتان قدرت خداست ، به هر نحو كه مىخواهد مىگرداند ، يك ساعت چنان و يك ساعت چنين ، و بسيار است كه بنده توفيق خيرى مىيابد .\r\n\r\n\r\n","description":"","footnote":"\r\n( 1 ) اصول كافى 2 / 354 ح 2 .\r\n( 2 ) اصول كافى 2 / 356 ح 2 .\r\n( 3 ) اصول كافى 2 / 356 ح 1 .\r\n( 4 ) اصول كافى 2 / 315 ح 15 .\r\n","page_name":" 423 ","page_number":423},
  {"content":"\r\n\r\nو از حضرت رسول صلّى اللّه عليه و آله منقول است : هركه نفس خود را دشمن دارد نه مردم را خدا او را از ترس عظيم قيامت ايمن گرداند .\r\nبدان كه گمان بد به مردم بردن بد است ، و خود را در مواضع تهمت داشتن و در معرض گمانهاى بد مردم درآوردن بد است .\r\nچنانچه به سند معتبر منقول است كه حضرت صادق عليه السّلام فرمود : پدرم مىفرمود : اى فرزند هركه با مصاحب بد مصاحبت مىكند سالم نمىماند ، و هركه در جاى بد داخل مىشود متّهم مىگردد ، و هركه زبان خود را مالك نيست پشيمانى مىكشد « 1 » .\r\nو حضرت امير المؤمنين عليه السّلام در هنگام وفات وصيّت فرمود : اى فرزند زينهار بپرهيز از محلهاى تهمت ، و از مجالسى كه گمان بد به اهلش مىبرند ، به درستى كه همنشين بد فريب مىدهد كسى را كه با او مىنشيند « 2 » .\r\nو به سند معتبر از حضرت رسول صلّى اللّه عليه و آله منقول است : سزاوارترين مردم به تهمت كسى است كه با اهل تهمت همنشينى مىكند « 3 » .\r\nو از حضرت امير المؤمنين عليه السّلام منقول است : هركه خود را در محلّ تهمت بدارد ملامت نكند كسى را كه گمان بد به او مىبرد « 4 » .\r\nو بر اين مضمون احاديث بسيار است .\r\n\r\n\r\n","description":"","footnote":"\r\n( 1 ) بحار الانوار 75 / 90 ح 1 .\r\n( 2 ) بحار الانوار 75 / 90 ح 2 .\r\n( 3 ) بحار الانوار 75 / 90 ح 3 .\r\n( 4 ) بحار الانوار 75 / 90 ح 4 .\r\n","page_name":" 424 ","page_number":424},
  {"content":"\r\n\r\n\r\nفصل هفتم در بيان مذمّت حسد است\r\nكه منشأ اصلى غيبت در اكثر ناس همين است . بدان كه حسد بدترين صفات ذميمهء نفسانى است ، و اوّل معصيتى كه حق‌تعالى را در زمين كردند معصيت شيطان بود كه باعثش حسد بود . و مشهور اين است كه اظهارش از گناهان كبيره است ، و منافى عدالت است ، و اصلش از گناهان قلب و امراض نفس است ، و آدمى در دنيا نيز به اصل اين خصلت معذّب است ، و اكثر ملكات بد چنين است كه آدمى قطع نظر از عقوبت آخرت در دنيا نيز به آن معذّب است .\r\nو حسد آن است كه زوال نعمت را از محسود خواهد ، و اگر از براى خود مثل آنچه او دارد يا بيشتر خواهد و از داشتن او مضايقه نداشته باشد اين غبطه است ، و اگر در صفات حسنه باشد ممدوح است ، و صاحب حسد چون زوال نعمت را از محسود مىخواهد ، هركس را كه در نعمتى مىبيند آزرده است از اينكه اين نعمت را او چرا دارد ، و اين ممكن نيست كه نعمت خدا را از همه كس بر طرف شود ؛ لهذا او هميشه از خلق بد خود در شكنجه و محنت است .\r\nو همچنين صاحب حرص مىخواهد كه جميع مالهاى عالم از او باشد ، و اين مطلب هرگز او را ميسّر نيست ؛ لهذا پيوسته در الم است و صاحب خلق بد پيوسته با خلق در منازعه است ، و اين ميسّر نمىشود كه هميشه او غالب باشد ؛ لهذا پيوسته در تعب است ، و جميع اخلاق سيّئه چنين‌اند .\r\nو صاحب حسد بايد تفكّر نمايد كه صاحبان نعمتها از مقدار او چيزى كم نكرده‌اند ، و خداوندى كه آن نعمت‌ها را به آنها داده است قادر است كه اضعاف آن نعمتها را به او دهد بىآنكه از آنها چيزى كم كند ، و بداند كه خير او در آنها نبوده كه به او نداده است ، و اگر به او ميداد از براى او و بال بود ، و فكر كند كه اين حسد بردن\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nو غم خوردن به محسود او هيچ ضرر نمىرساند ، و ضرر دنيا و عقبا به خودش مىرسد ، و با اين تفكّرات صحيح به خدا متوسّل شود ، و با نفس معارضه و مجادله كند تا حق‌تعالى او را از اين صفت ذميمه نجات بخشد ، كه هيچ صفت به حسب عقل و شرع از اين بدتر نيست .\r\nچنانچه به سندهاى معتبر از ائمّه صلوات اللّه عليهم منقول است كه : حسد ايمان را مىخورد چنانچه آتش هيزم را مىخورد « 1 » .\r\nو به سند معتبر از حضرت رسول صلّى اللّه عليه و آله منقول است كه : حق‌تعالى به حضرت موسى وحى فرمود : اى پسر عمران حسد مردم مبر بر آنچه عطا كرده‌ام ايشان را از فضل خود ، و نظر خود را به سوى آنها ميفكن ، و نفس خود را از پى آنها مفرست ؛ به درستى كه كسى كه حسد مردم مىبرد دشمن نعمتهاى من ، و منع كنندهء قسمتهاى من است ، كه قسمت كرده‌ام ميان بندگان خود ، و كسى كه چنين باشد من از او نيستم و او از من نيست « 2 » .\r\nو به سند معتبر از حضرت صادق عليه السّلام منقول است كه : مؤمن غبطه مىكند امّا حسد نمىبرد ، و منافق حسد مىبرد و غبطه نمىكند « 3 » .\r\nو در حديث ديگر فرمود : حضرت لقمان پسر خود را وصيّت فرمود كه : حسود را سه علامت است : چون غايب شد غيبت مىكند ، و چون حاضر شد تملّق مىكند ، و چون مصيبتى به محسود رسيد شماتت مىكند « 4 » .\r\nو در حديث ديگر فرمود كه : حسود را راحت نمىباشد « 5 » .\r\n\r\n\r\n","description":"","footnote":"\r\n( 1 ) اصول كافى 2 / 306 ح 1 و 2 .\r\n( 2 ) اصول كافى 2 / 307 ح 6 .\r\n( 3 ) اصول كافى 2 / 307 ح 7 .\r\n( 4 ) بحار الانوار 73 / 251 ح 11 .\r\n( 5 ) بحار الانوار 73 / 252 ح 12 .\r\n","page_name":" 426 ","page_number":426},
  {"content":"\r\n\r\nيا أبا ذر لا يدخل الجنّه قتّات ، قلت ، و ما القتّات ؟ قال : النّمام .\r\nيا أبا ذر صاحب النميمة لا يستريح من عذاب اللّه عزّ و جلّ في الآخرة .\r\nاى ابو ذر داخل بهشت نمىشود قتّات ، ابو ذر پرسيد : كيست قتّات ؟ فرمود : نمّام و سخن‌چين كه سخنهاى مردم را نزد ديگران نقل كند تا در ميان ايشان عداوت پيدا كند .\r\nاى ابو ذر صاحب نميمه و سخن‌چين راحت نمىيابد از عذاب خدا در آخرت .\r\nبه سند صحيح از حضرت رسول صلّى اللّه عليه و آله منقول است كه به صحابه فرمودند :\r\nمىخواهيد خبر دهم شما را به بدترين شما ؟ گفتند : بلى يا رسول اللّه ، فرمود :\r\nجماعتىاند كه راه مىروند در ميان مردم به سخن‌چينى ، و جدائى مىافكنند ميان دوستان ، و طلب مىكنند عيبها براى جماعتى كه برىاند از عيب « 1 » .\r\nو به سند معتبر از حضرت امام محمّد باقر عليه السّلام منقول است كه : بهشت حرام است بر سخن‌چينانى كه در ميان مردم نمّامى مىكنند « 2 » .\r\nو به سند معتبر از حضرت صادق عليه السّلام منقول است كه : چهاركسند داخل بهشت نمىشوند : كاهن كه خبر از جن مىدهد ، و منافق ، و كسى كه مداومت كند بر خوردن شراب ، و سخن‌چين « 3 » .\r\nو در حديث ديگر فرمود : حضرت موسى درحالىكه با خداوند خود مناجات\r\n\r\n\r\n","description":"","footnote":"\r\n( 1 ) اصول كافى 2 / 369 ح 1 .\r\n( 2 ) اصول كافى 2 / 369 ح 2 .\r\n( 3 ) بحار الانوار 75 / 263 ح 1 .\r\n","page_name":" 427 ","page_number":427},
  {"content":"\r\n\r\nمىفرمود ، نظر كرد شخصى را در زير عرش الهى ديد ، گفت : پروردگارا اين كيست كه عرش تو بر او سايه كرده است ؟ خطاب رسيد اين نيكوكار بود به پدر و مادر و نمّامى نمىكرد « 1 » .\r\nو به سند معتبر منقول است كه حضرت رسول صلّى اللّه عليه و آله نهى فرمود از سخن‌چينى ، و گوش دادن به آن ، و فرمود : نمّام داخل بهشت نمىشود ، و فرمود : حق‌تعالى بهشت را حرام كرده است بر كسى كه منّت بر مرد بسيار گذارد ، و بر بخيل ، و بر نمّام « 2 » .\r\nو به سند معتبر از حضرت صادق عليه السّلام منقول است : سه كسند كه داخل بهشت نمىشوند : كسى كه خون مسلمانان را ريزد ، و شراب‌خوار ، و سخن‌چين « 3 » .\r\nو به سند صحيح منقول است كه حضرت رسول صلّى اللّه عليه و آله فرمود : شب معراج زنى را ديدم كه سرش مانند سر خوك بود ، و بدنش مانند خر ، و به هزار نوع از عذاب معذّب بود ، صحابه پرسيدند : عمل آن زن چه بود كه مستحق آن عذاب شده بود ؟\r\nفرمود : سخن‌چين و دروغگو بود « 4 » .\r\nيا أبا ذر من كان ذا وجهين و لسانين في الدنيا ، فهو ذو لسانين في النار .\r\nاى ابو ذر هركه صاحب دو رو و دو زبان باشد در دنيا ، پس او صاحب دو زبان يا دو رو خواهد بود در آتش جهنّم .\r\n\r\n\r\n","description":"","footnote":"\r\n( 1 ) بحار الانوار 75 / 263 ح 2 .\r\n( 2 ) بحار الانوار 75 / 264 ح 4 .\r\n( 3 ) بحار الانوار 75 / 264 ح 5 .\r\n( 4 ) بحار الانوار 75 / 264 ح 7 .\r\n","page_name":" 428 ","page_number":428},
  {"content":"\r\n\r\nبدان كه از جملهء منافقان آن است كه با مردم به زبان نيك و روى خوش ملاقات نمايند ، و اظهار محبّت كنند ، و در غيبت ايشان در مقام عداوت باشند ، و مذمّت ايشان كنند ، و اين خسيس‌ترين صفات ذميمه است .\r\nو به سند معتبر از حضرت امام محمّد باقر عليه السّلام منقول است كه : بد بنده‌اى است بنده‌اى كه مصاحب دو رو و دو زبان باشد ، و در حضور مبالغه نمايد در مدح ، و در غيبت گوشت او را خورد ، و اگر عطائى به او كنند حسد برد ، و اگر به بلائى مبتلا شود او را واگذارد و يارى او نكند « 1 » .\r\nو به سند معتبر از حضرت صادق عليه السّلام منقول است : هركه ملاقات كند مسلمانان را به دو رو و دو زبان ، چون در صحراى محشر حاضر شود دو زبان از آتش داشته باشد « 2 » .\r\nو به سند معتبر از حضرت رسول صلّى اللّه عليه و آله منقول است كه : آدم دو رو در قيامت مىآيد يك زبان از پشت سر و يك زبان از پيش‌رو آويخته ، كه از هر دو زبانش آتش شعله كشد تا آتش در بدنش افتد ، بعد از آن ندا كنند در آن صحرا : اين است كه در دنيا دو رو و دو زبان داشت تا روز قيامت به اين صفت معروف شود « 3 » .\r\nو در حديث ديگر منقول است كه : حق‌تعالى به حضرت عيسى عليه السّلام وحى فرمود : يا عيسى بايد كه زبان تو در آشكار و نهان يكى باشد ، و همچنين دلت بايد يكى باشد ، تو را مىترسانم از بديهاى نفس خودت ، و من عالمم به بديهاى نفس ، سزاوار نيست دو زبان در يك دهان ، و دو شمشير در يك غلاف ، و دو دل در يك\r\n\r\n\r\n","description":"","footnote":"\r\n( 1 ) اصول كافى 2 / 343 ح 2 .\r\n( 2 ) اصول كافى 2 / 243 ح 1 .\r\n( 3 ) بحار الانوار 75 / 203 ح 5 .\r\n","page_name":" 429 ","page_number":429},
  {"content":"\r\n\r\nسينه ، و دو خيال در يك نفس « 1 » .\r\nيا أبا ذر المجالس بالأمانة ، و افشاء سرّ أخيك خيانة ، فاجتنب مجلس العشيرة .\r\nاى ابو ذر مجالس مىبايد به امانت باشد ، و حرفى كه در آنجا مذكور شود و احتمال ضررى نسبت به صاحبان مجلس داشته باشد نقل كردن آن حرف نبايد در جائى نقل كنند ، و افشا كردن سرّى كه برادر مؤمن در پنهانى به تو گفته باشد و راضى به نقل آن نباشد خيانت است ، پس اجتناب كن در فاش كردن راز برادر خود ، و اجتناب كن از مجلسى كه خويشان با يكديگر مىنشينند و بد مردم را مىگويند ، يا افتخار به پدران مىكنند ، يا به نفاق با يكديگر مىنشينند ، و چون جدا شدند راز يكديگر را فاش مىكنند .\r\nبدان كه از آداب مجالس و مصاحبتها آن است كه رازهاى آن مجلس را فاش نكنند كه مفاسد عظيمه بر اين مترتّب مىشود ، و حرفهاى مخفى در ميان مصاحبان بسيار مىگذرد كه اعتماد بر دوستى و آشنائى كرده از يكديگر مخفى نمىدارند ، و گاه باشد كه ذكرش موجب قتل نفوس و تلف اموال و احداث عداوتهاى عظيم شود ، و اين نيز قسمى است از سخن‌چينى .\r\nو همچنين سرّى كه برادر مؤمنى به اين كس بسپارد امانتى است از او ، و آن را نقل كردن بدترين خيانتهاست ؛ زيرا چنانچه تو سرّ برادر خود را نگاه نداشتى آن ديگر هم سرّ تو را نگاه نخواهد داشت ، و آن دوست را هم دوستى است ، و دوست گاه باشد كه دشمن اين كس باشد ، و در اندك زمانى سخن فاش مىشود . بلى اگر\r\n\r\n\r\n","description":"","footnote":"\r\n( 1 ) اصول كافى 2 / 343 ح 3 .\r\n","page_name":" 430 ","page_number":430},
  {"content":"\r\n\r\nغرض دينى متعلّق باشد به ذكر كردن آنچه در آن مجلس گذشته است جايز است نقل كردن .\r\nچنانچه از حضرت رسول صلّى اللّه عليه و آله منقول است كه : آنچه در مجالس مىگذرد امانت است مگر سه مجلس : مجلسى كه در آن خونى به حرام ريخته شود ، و مجلسى كه در آن فرج حرامى را حلال كنند ، و مجلسى كه در آن مالى را به ناحق و حرام ببرند « 1 » .\r\nو از حضرت امام موسى عليه السّلام منقول است : سه كس‌اند كه در سايهء عرش الهىاند در روزى كه به غير سايهء عرش سايه‌اى نيست : شخصى كه برادر مؤمن خود را كخدا كند ، يا او را خادمى بدهد ، يا سرّى از اسرار او را بپوشاند « 2 » .\r\nو بدان كه چنانچه كتمان اسرار مؤمنان لازم است ، كتمان اسرار خود نيز لازم است ، و مردم را بر امور مخفى خود كه از افشاى آنها خوف ضررى باشد زود به زود مطّلع نمىبايد كرد ، و به هر دوستى اعتماد نمىتوان كرد .\r\nچنانچه به سند معتبر از حضرت امير المؤمنين عليه السّلام منقول است كه : هركه سرّ خود را پنهان داشت اختيار به دست اوست ، و هر سرّى كه از دو كس تجاوز كرد فاش مىشود « 3 » .\r\nو بعضى گفته‌اند كه : مراد آن است كه هر سرّى كه از دو لب آدمى گذشت فاش مىشود .\r\nو از حضرت صادق عليه السّلام منقول است كه : به بعضى از اصحاب خود فرمود :\r\nمطّلع مكن دوست خود را بر سرّ خود ، مگر بر چيزى كه اگر دشمنت بداند به تو\r\n\r\n\r\n","description":"","footnote":"\r\n( 1 ) بحار الانوار 75 / 465 ح 7 .\r\n( 2 ) بحار الانوار 75 / 70 ح 10 .\r\n( 3 ) بحار الانوار 75 / 68 ح 1 .\r\n","page_name":" 431 ","page_number":431},
  {"content":"\r\n\r\nضرر نرسد ؛ زيرا كه دوست يك روزى دشمن مىشود « 1 » .\r\nو از حضرت امير المؤمنين عليه السّلام منقول است كه : با دوست خود به هموارى دوستى كن شايد كه روزى دشمن شود ، و با دشمن خود به هموارى دشمنى كن شايد كه روزى دوست تو بشود « 2 » .\r\nيا أبا ذر تعرض من أعمال أهل الدنيا على اللّه من الجمعة الى الجمعة في يومين الاثنين و الخميس ، فيغفر كلّ عبد مؤمن الّا عبدا كانت بينه و بين أخيه شحناء ، فيقال : اتركوا عمل هذين حتّى يصلحا .\r\nيا أبا ذر ايّاك و هجران أخيك ، فانّ العمل لا يتقبّل مع الهجران .\r\nيا أبا ذر أنهاك عن الهجران ، و ان كنت لا بدّ فاعلا فلا تهجره ثلاثة أيّام كملا ، فمن مات فيها مهاجرا لأخيه كانت النار أولى به .\r\nاى ابو ذر عرض مىكنند اعمال اهل دنيا را بر خدا آنچه كرده‌اند از جمعه تا جمعه در هر روز دوشنبه و روز پنجشنبه ، پس مىآمرزند گناه هر بندهء مؤمنى را مگر بنده‌اى كه ميان او و برادر مؤمنش كينه و عداوتى بوده باشد ، پس مىگويند :\r\nواگذاريد عمل اين دو مؤمن را تا با يكديگر صلح كنند ، و كينه از ميان ايشان بر طرف شود .\r\nاى ابو ذر بپرهيز از دورى كردن از برادر مؤمن خود به آزردگى ، به درستى كه با هجران و دورى از برادر مؤمن عملى مقبول نمىشود .\r\nاى ابو ذر تو را نهى مىكنم از هجران از برادر مؤمن ، و اگر به ناچار دورى كنى تا\r\n\r\n\r\n","description":"","footnote":"\r\n( 1 ) بحار الانوار 75 / 71 ح 12 .\r\n( 2 ) بحار الانوار 74 / 177 ح 14 .\r\n","page_name":" 432 ","page_number":432},
  {"content":"\r\n\r\nسه روز تمام مكن ، و كسى كه سه روز از برادر خود به خشم و غضب كناره كند ، و در آن سه روز به آن حال بميرد آتش جهنّم اولاست به او .\r\nو به سند معتبر منقول است كه حضرت پيغمبر صلّى اللّه عليه و آله فرمود : مىخواهيد خبر دهم شما را به بدترين مردم ؟ گفتند : بلى يا رسول اللّه ، فرمود : بدترين مردم كسى است كه مردم را دشمن دارد و مردم او را دشمن دارند « 1 » .\r\nو به سند ديگر منقول است كه امير المؤمنين عليه السّلام به فرزندان خود فرمود : اى فرزندان زينهار بپرهيزيد از دشمنى كردن با مردم ؛ زيرا كه ايشان از دو قسم بيرون نيستند : يا عاقلى است كه مكر مىكند به شما و شما را به مكر مغلوب مىگرداند ، يا جاهلى است كه به زودى در برابر معارضه و سفاهت مىكند « 2 » .\r\nو در حديث ديگر وارد است كه : چهار چيزند كه اندك آنها بسيار است : آتش اندكى از آن بسيار است ، و خواب اندكى از آن بسيار است ، و بيمارى اندكى از آن بسيار است ، و عداوت اندكى از آن بسيار است « 3 » .\r\nو به سند معتبر از حضرت رسول صلّى اللّه عليه و آله منقول است : هركه همّ و اندوه او بسيار است بدنش پيوسته بيمار است ، و هركه خلقش بد است خودش پيوسته در عذاب است ، و هركه با مردم منازعه بسيار مىكند مروّت و انسانيّتش بر طرف مىشود ، و كرامت و عزّتش زائل مىگردد ، بعد از آن فرمود : پيوسته جبرئيل مرا نهى مىكرد از منازعه كردن با مردم ، چنانچه نهى مىكرد از شراب خوردن و بت پرستيدن « 4 » .\r\nو به سند معتبر از حضرت صادق عليه السّلام منقول است : هركه عداوت در دل مردم مىكارد آنچه مىكارد مىدرود . و در حديث ديگر فرمود حضرت رسول صلّى اللّه عليه و آله\r\n\r\n\r\n","description":"","footnote":"\r\n( 1 ) بحار الانوار 75 / 210 .\r\n( 2 ) بحار الانوار 75 / 209 ح 1 .\r\n( 3 ) بحار الانوار 75 / 210 ح 2 .\r\n( 4 ) بحار الانوار 75 / 210 ح 4 .\r\n","page_name":" 433 ","page_number":433},
  {"content":"\r\n\r\nفرمود : جبرئيل مرا وصيّتى كرد كه زينهار با مردم مخاصمه و منازعه مكن كه عيبها را ظاهر مىكند ، و عزّت را بر طرف مىكند « 1 » .\r\nو به سند معتبر از حضرت رسول صلّى اللّه عليه و آله منقول است كه : هجرت و دورى بيش از سه روز نمىباشد « 2 » .\r\nو به سند معتبر از حضرت صادق عليه السّلام منقول است كه : دو كس جدا نمىشوند از يكديگر مگر آنكه يكى مستوجب بيزارى از رحمت خدا و لعنت الهى مىگردد ، و گاه باشد كه هر دو مستحق گردند ، شخصى عرض كرد : فداى تو گردم مظلوم چرا مستحق لعنت گردد ؟ فرمود : زيرا كه برادر مؤمن خود را نمىخواند به صله و احسان ، و از سخن زشت او تغافل نمىكند ، از پدرم شنيدم مىفرمود : چون دو كس با يكديگر منازعه كنند ، و يكى بر ديگرى جور و زيادتى كند ، بايد كه مظلوم برگردد به سوى آن ديگرى كه بر او ظلم كرده است ، و بگويد : اى برادر مؤمن بر تو ظلم كرده‌ام تا هجران از ميان او و برادر مؤمنش قطع شود ، به درستى كه حق‌تعالى حكم كنندهء عادل است ، و حقّ مظلوم را از ظالم خواهد گرفت « 3 » .\r\nو در حديث ديگر فرمود : كه حضرت رسول صلّى اللّه عليه و آله فرمود : هر دو مسلمان كه از يكديگر دورى كنند و سه روز بر آن حال بمانند و صلح نكنند از اسلام بدر مىروند ، و از ميان ايشان ولايت بر طرف مىشود ، و هريك از ايشان كه سبقت گيرد در سخن گفتن با برادرش روز قيامت زودتر داخل بهشت مىشود « 4 » .\r\nو به سند معتبر از حضرت صادق عليه السّلام منقول است كه : پيوسته شيطان خوشحال است مادام كه دو مسلمان از يكديگر كناره مىگيرند ، چون با يكديگر ملاقات\r\n\r\n\r\n","description":"","footnote":"\r\n( 1 ) بحار الانوار 75 / 210 ح 3 .\r\n( 2 ) اصول كافى 2 / 344 ح 2 .\r\n( 3 ) اصول كافى 2 / 344 ح 1 .\r\n( 4 ) اصول كافى 2 / 345 ح 5 .\r\n","page_name":" 434 ","page_number":434},
  {"content":"\r\n\r\nكردند زانوهايش به لرزه مىآيد ، و بندهايش از هم جدا مىشود ، و فرياد مىكند واى بر من اين چه مصيبت بود كه به من وارد آمد « 1 » .\r\nو به سند معتبر از حضرت صادق عليه السّلام منقول است : صدقه‌اى كه خدا آن را دوست مىدارد اصلاح مردم است هنگامى كه فساد و نزاع در ميان ايشان باشد ، و نزديك گردانيدن ايشان است به يكديگر هنگامى كه از هم دورى كنند « 2 » .\r\nو در حديث ديگر فرمود كه : در ميان دو كس اصلاح كنم نزد من بهتر است از اينكه دو دينار تصدّق نمايم « 3 » .\r\nيا أبا ذر من أحبّ أن يتمثّل له قياما ، فليتبوّء مقعده من النار .\r\nيا أبا ذر من مات و في قلبه مثقال ذرّة من كبر لم يجد رائحة الجنّة ، الّا أن يتوب قبل ذلك ، فقال رجل : يا رسول اللّه انّي ليعجبني الجمال حتّى وددت أنّ علاقة سوطي و قبال نعلي حسن ، فهل يرهب على ذلك ؟ قال : كيف تجد قلبك ؟ قال : أجده عارفا للحقّ مطمئنّا اليه ، قال : ليس ذلك بالكبر ، و لكن الكبر أن تترك الحقّ ، و تتجاوزه الى غيره ، و تنظر الى الناس ، و لا ترى أنّ أحدا عرضه كعرضك و لا دمه كدمك .\r\nيا أبا ذر أكثر من يدخل النار المستكبرون ، فقال رجل : و هل ينجو من الكبر أحد يا رسول اللّه ؟ قال : نعم من لبس الصوف ، و ركب\r\n\r\n\r\n","description":"","footnote":"\r\n( 1 ) اصول كافى 2 / 346 ح 7 .\r\n( 2 ) اصول كافى 2 / 209 ح 1 .\r\n( 3 ) اصول كافى 2 / 209 ح 2 .\r\n","page_name":" 435 ","page_number":435},
  {"content":"\r\n\r\nالحمار ، و حلب العنز ، و جالس المساكين .\r\nيا أبا ذر من حمل بضاعته ، فقد برئ من الكبر ، يعني ما يشترى من السوق .\r\nيا أبا ذر من جرّ ثوبه خيلاء لم ينظر اللّه عزّ و جلّ اليه يوم القيامة .\r\nيا أبا ذر من رفع ذيله و خصف نعله و عفّر وجهه ، فقد برئ من الكبر .\r\nيا أبا ذر من كان له قميصان ، فليلبس أحدهما و ليلبس في الآخر أخاه .\r\nيا أبا ذر سيكون ناس من امّتي يولدون في النعيم و يغذون به ، و همّتهم ألوان الطعام و الشراب ، و يمدحون بالقول ، اولئك شرار امّتي .\r\nيا أبا ذر من ترك لبس الجمال و هو يقدر عليه تواضعا للّه عزّ و جلّ ، فقد كساه حلّة الكرامة .\r\nيا أبا ذر طوبى لمن تواضع للّه تعالى في غير منقصة ، و أذلّ نفسه في غير مسكنة ، و أنفق مالا جمعه في غير معصية ، و رحم أهل الذلّ و المسكنة ، و خالط أهل الفقه و الحكمة ، طوبى لمن صلحت سريرته ، و حسنت علانيته ، و عزل عن الناس شرّه ، طوبى لمن عمل بعلمه ، و أنفق الفضل من ماله ، و أمسك الفضل من قوله .\r\nيا أبا ذر البس الخشن من اللباس ، و الصفيق من الثياب لئلّا تجد الفخر فيك مسلكا .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاى ابو ذر هركه دوست دارد كه مردم در برابرش بايستند ، پس جاى خود را در آتش جهنّم مهيّا كند ، و بداند كه از اهل جهنّم است .\r\nاى ابو ذر هركه بميرد و در دلش به قدر سنگينى ذرّه‌اى از كبر باشد نشنود بوى بهشت را ، مگر آنكه پيش از مردن توبه كند ، شخصى گفت : يا رسول اللّه مرا خوش مىآيد جمال و دوست مىدارم زينت را ، حتّى آنكه مىخواهم علاقهء تازيانه‌ام و بند نعلم نيكو باشد ، آيا به سبب اين حال بر من خوف اين هست كه تكبّر داشته باشم ؟ حضرت فرمود : دل خود را چگونه مىيابى ؟ گفت : دل خود را عارف و دانا مىيابم به حق ، و اطمينان و قرار دارد به سوى حق ، و از قبول حق ابا ندارد ، و شك و تزلزل در آن نيست ، فرمود : پس اين حال كبر نيست ، و ليكن كبر آن است كه حق را ترك كنى ، و از حق درگذرى به سوى غير حق ، و نظر كنى به مردم و چنين دانى كه هيچ‌كس عرضش مثل عرض تو نيست ، و خونش مثل خون تو نيست ، يعنى خود را در هر باب بر مردم زيادتى دهى ، و مردم را حقير شمارى .\r\nاى ابو ذر اكثر جماعتى كه داخل آتش جهنّم مىشوند متكبّرانند ، پس شخصى عرض كرد كه : آيا از كبر كسى نجات دارد يا رسول اللّه ؟ فرمود : بلى كسى كه پشم بپوشد ، و بر الاغ سوار شود ، و بز را به دست خود بدوشد ، و با مسكينان و فقيران همنشينى كند .\r\nاى ابو ذر هركه بضاعت خود را - يعنى چيزى كه از بازار براى عيال خود مىخرد - خود ببرد برى مىشود از تكبّر .\r\nاى ابو ذر هركه جامهء خود را بر زمين بكشد از روى خيلا و تكبّر ، حق‌تعالى نظر رحمت به سوى او نكند در قيامت .\r\nاى ابو ذر هركه دامن جامه‌اش را بردارد به اينكه جامه را كوتاه بدوزد ، يا اگر بلند باشد بر زند و بر زمين نكشد ، چنان كه متكبّران عرب مىكرده‌اند ، و نعلش را پينه\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nبزند ، و رويش را نزد خدا بر خاك بمالد ، برى مىشود از كبر .\r\nاى ابو ذر هركه دو پيراهن داشته باشد ، بايد يكى را خود بپوشد ، و يكى را به برادر مؤمن خود بپوشاند .\r\nاى ابو ذر زود باشد كه جمعى در ميان امّت من به هم رسند كه در نعمت و لذّت متولّد شوند ، و به غذاهاى لذيذ و نعمتها نشو و نما كنند ، و همّت ايشان مصروف باشد بر تحصيل كردن و خوردن الوان طعامها و شربتها ، و مردم ايشان را به سخنان و اشعار مدح نمايند ، ايشان بدان امّت منند .\r\nاى ابو ذر هركه ترك نمايد جمال و زينت را ، و حال آنكه قدرت بر آن داشته باشد از روى تواضع و فروتنى از براى خداوند عزيز جليل ، خدا بر او حلّهء كرامت بپوشاند .\r\nاى ابو ذر خوشا حال كسى كه تواضع و شكستگى كند از براى خدا نزد مردم بىآنكه او را منقصه‌اى باشد ، و نقص دنيائى باعث آن شكستگى شده باشد ، يا بدون آنكه در آن تواضع نقصى در دين او به هم رسد ، يا بدون آنكه مذلّتى در آن شكستگى براى او باشد ، يا بدون آنكه خيانتى كرده باشد و به آن سبب تذلّل نمايد و ذليل گرداند نفس خود را ، نه مذلّتى كه از راه مسكنت و احتياج باشد ، و انفاق كند و صرف نمايد مالى را كه جمع كرده باشد در طاعت خدا ، و رحم كند بر اهل مذلّت و خوارى و مسكنت ، و مخالطه و مصاحبت كند با اهل فقه و دانش و حكمت ، خوشا حال كسى كه به صلاح و نيكى باشد پنهان او و نيكو باشد علانيهء او ، دور گرداند از مردم شرّ و بدى و ضرر خود را ، خوشا حال كسى كه عمل نمايد به علم خود ، و انفاق نمايد زيادتى مال خود را در راه خدا ، و نگاه دارد زيادتى سخن خود را .\r\nاى ابو ذر لباسهاى درشت بپوش ، و جامه‌هاى گنده دربر كن تا فخر و تكبّر به تو راه نيابد .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\n[ تنوير و توضيح برخى مطالب ديگر در ادامه فقرات شريفه سابقه 
  ]\r\nچون اكثر مطالب اين فقرات شريفه سابقا به وضوح پيوسته بقيّهء مطالب را به نور چند مصباح ايضاح مىنمايد .\r\n\r\nمصباح اوّل در مذمّت تكبّر است\r\nقدرى از اين مطلب در بيان معنى تواضع مذكور شد ، بدان كه تكبّر بدترين صفات ذميمه است ، و موجب مذلّت دنيا و آخرت مىگردد ، و كفر و عناد كفّار هر قومى از روى تكبّر صادر شده است ، و اوّل معصيتى كه خدا را كردند معصيت شيطان بود كه تكبّر كرد از سجدهء حضرت آدم و ملعون ابد شد .\r\nچنانچه حضرت امير المؤمنين عليه السّلام در خطبهء قاصعه مىفرمايد : حمد و سپاس خداوندى را كه لباس خود گردانيد عزّت و كبريا را ، و اين دو صفت را از براى خود اختيار نمود ، و قورق خود گردانيد و بر غير خود حرام كرد ، و اين دو صفت را از براى خود برگزيد ، و لعنت خود را مقرّر ساخت براى كسى از بندگان كه با او در اين دو صفت منازعه نمايد .\r\nپس اوّل مرتبه در اين باب ملائكه را امتحان فرمود ، با اينكه عالم بود به آنچه در دلهاى ايشان مخفى بود پس فرمود : من بشرى خلق مىكنم از گل ، پس هرگاه خلقت او را درست كنم ، و از روح خود بدمم در او ، همه از براى او سجده كنيد از روى تعظيم ، پس ملائكه همه سجده كردند ، به غير ابليس كه حميّت او را دريافت ، و افتخار كرد بر آدم به خلق خود ، و تعصّب كرد بر آدم به اصل خود كه اصل من از آتش است ، و اصل آدم از خاك است ، و من از او بهترم ، پس و اللّه كه او پيشواى متعصّبان شد ، و سلف متكبّران گرديد ، كه اوّل مرتبهء اساس تعصّب را او\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nگذاشت ، و با خدا نزاع كرد در رداء تجبّر كه مخصوص خداست ، و پوشيد لباس تعزز را و از سر افكند قناع تذلل و انقياد را ، آيا نمىبينيد كه او را به سبب تكبر حقير كرد ، و به سبب ترفّع او را پست كرد ، و در دنيا او را ملعون گردانيد ، و در آخرت آتش جهنّم از براى او مهيّا نمود . و اگر خدا مىخواست كه آدم را از نورى خلق كند كه روشنى او ديده‌ها را خيره كند ، و ضياء او عقلها را حيران گرداند ، و بوى خوش او نفسها را تنگ كند مىتوانست كرد ، و اگر چنين مىكرد هرآينه گردنها براى او خاضع مىگرديد ، و اطاعت بر ملائكه آسان مىشد ، و ليكن حق‌تعالى ابتلا مىفرمايد خلقش را به بعضى از چيزها كه اصلش و علّتش بر ايشان مخفى است ، تا آنكه با آزمايش مطيع و عاصى از يكديگر جدا شوند ، و تكبّر از ايشان زايل گردد ، و خيلا از ايشان دور شود .\r\nپس عبرت بگيريد به آنچه حق‌تعالى به ابليس كرد به سبب تكبّر در هنگامى كه نافرمانى كرد عمل طويل و سعى بسيار او را حبط كرد ، با آنكه شش هزار سال عبادت خدا كرده بود ، پس كى سالم مىماند بعد از شيطان با آن عبادت اگر مثل تكبّر او را به عمل آورد .\r\nپس حذر نمائيد از اين دشمن خدا كه شما را به بلاى خود مبتلا گرداند ، و بپرهيزيد از مكرها و حيله‌هاى او ، و تذلّل و اطاعت را بر سر خود بگيريد ، و تعزّز و تجبّر را در زير پاى خود درآوريد ، و تكبّر را از گردن خون بيفكنيد ، و تواضع را صلاح و حربهء خود كنيد در دفع دشمن خود شيطان و لشكرهاى او ، به درستى كه او را از هر امّتى لشكرها و اعوان و پيادگان و سواران هست ، و مباشيد از قبيل قابيل كه تكبّر كرد بر برادر خود بدون فضيلتى كه خدا از براى او مقرّر ساخته باشد ، بلكه عظمت را بر خود بست ، و حسد برادر خود برد ، و حميّت در دلش غضب را برافروخت ، و شيطان باد كبر در دماغش دميد تا برادر خود را كشت ، و به ندامت\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nابدى گرفتار شد ، و گناه كشندگان را تا روز قيامت بر خود لازم گردانيد .\r\nپس از خدا بترسيد ، و دشمنى با نعمتهاى خدا مكنيد ، و حسد مبريد بر فضل صاحبان فضل ، و عبر بگيريد به آنچه رسيد به متكبّران امّتهاى پيش از غضبها و عذابهاى الهى ، و پند بگيريد از قبرهاى ايشان كه روها و پهلوهاى ايشان را به خاك گذاشته‌اند ، و پناه بگيريد به خدا از چيزهائى كه موجب كبر است ، چنانچه از بلاهاى دهر پناه مىگيريد .\r\nبه درستى كه اگر خدا رخصت تكبّر براى احدى از خلقش مىداد ، هر آينده از براى پيغمبران و رسولانش رخصت مىفرمود ، و ليكن حق سبحانه و تعالى تكبّر را از براى ايشان نپسنديده ، و تواضع و فروتنى از براى ايشان پسنديده ، پهلوهاى روى خود را بر زمين مىگذاشتند ، و روى خود را نزد خدا بر خاك مىماليدند ، و بال مرحمت و مسكنت براى مؤمنان مىگسترانيدند .\r\nو جماعتى بودند كه در زمين ايشان را ضعيف مىشمردند ، و خدا ايشان را ممتحن ساخته بود به گرسنگى ، و مبتلا ساخته بود به مشقّتها ، و به محنت مىداشت ايشان را بترس و بيم از دشمنان ، و در بوتهء مكروهات ايشان را مصفّى و خالص مىگردانيد ، پس خوشنودى و غضب خدا را از مردم به بسيارى مال و فرزندان مىدانيد ؛ زيرا كه غنا و توانگرى فتنهء الهى است ، و فقر و درويشى امتحان خداست ، به درستى كه حق‌تعالى امتحان مىفرمايد بندگان متكبّرش را به دوستان خود كه در نظر ضعيف و حقير مىنمايند .\r\nو به تحقيق كه موسى بن عمران و برادرش هارون داخل شدند بر فرعون ، و پيراهن‌هاى پشم پوشيده بودند ، و عصاها در دست داشتند ، پس شرط كردند از براى او كه اگر مسلمان شود ملكش باقى و عزّتش دائمى باشد ، فرعون گفت :\r\nتعجّب نمىكنيد از اين دو مرد ضعيف كه از براى من شرط دوام عزّت و بقاى ملك\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمىكنند ، و خود با اين حالند از فقر و مذلّت ، چرا دست رنجهاى طلا در دست ندارند ، چون طلا و جمع كردن آن در نظرش عظيم بود ، و جامهء پشم و پوشيدن آن در ديده‌اش حقير مىنمود .\r\nو اگر حق‌تعالى مىخواست در هنگامى كه پيغمبرانش را مبعوث مىكرد از براى ايشان گنجها و معدنهاى طلا بگشايد ، و باغها و بوستانها به ايشان عطا فرمايد كه مرغان آسمان و وحشيان زمين را بر ايشان جمع آورد ، هرآينه مىكرد ، و اگر چنين مىكرد ابتلا و امتحان بر طرف مىشد ، و استحقاق جزا نمىماند ، و آنها كه قبول رسالتهاى ايشان مىكردند اجرهاى امتحان كرده شدگان را نمىداشتند ، و مؤمنان استحقاق ثوابهاى نيكوكاران نمىافتند .\r\nو ليكن خدا پيغمبران را با عزمهاى قوى فرستاد ، و به حالى ايشان را داشت كه به ظاهر در نظرها ضعيف نمايند ، با قناعتى كه ديده‌ها و دلها پر بود از بىنيازى ايشان ، و با فقرى كه گوشها و چشمها مملو بود از محنتهاى ايشان ، و اگر پيغمبران صاحب قوّتى مىبودند كه هيچ‌كس ضرر ايشان نتواند كرد ، و با عزّت و غلبه مىبودند كه مغلوب هيچ‌كس نتوانند شد ، و ملك و پادشاهى مىداشتند كه مردم گردنها به سوى آن دراز كنند ، و به طمع مال و عزّت از اطراف عالم به سوى آن پادشاهى بار بندند ، هرآينه اطاعت ايشان بر خلق بسيار آسان بود ، و از تكبّر كردن ايشان دور بود ، و ايمان مىآوردند يا از ترسى كه ايشان را قهر مىنمود ، يا از طمع و رغبتى كه ايشان را مايل مىكرد ، پش نيّتها براى خدا خالص نمىشد ، و حسنات ميان رضاى خدا و خواهشهاى نفس مشترك مىبود .\r\nو ليكن حق‌تعالى مىخواست كه متابعت پيغمبران او ، و تصديق به كتابهاى او ، و خشوع نزد ذات مقدّس او ، و شكستگى در اطاعت امر او ، و منقاد شدن نزد طاعت او ، امرى چند باشد مخصوص او و خالص از براى او كه شائبهء ديگر به آنها\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nمخلوط نشود ، و هرچند امتحان و اختبار بيشتر است ثواب و جزا عظيم‌تر است .\r\nنمىبينيد كه حق سبحانه و تعالى اوّلين و آخرين را از آدم تا خاتم امتحان كرده است به سنگى چند كه ضرر و نفعى به ظاهر نمىرسانند ، و نمىبينند و نمىشنوند ، و آنها را خانهء خود نام كرده و محترم گردانيده ، و بقاى آنها را موجب صلاح خلايق گردانيده ، و آن خانه را در سنگستانى گذاشته از همه جاى زمين ناهموارتر ، در درّهء بسيار تنگ ، در ميان كوههاى درشت و ريگهاى نرم كه عبور از هر دو مشكل است ، و چشمه‌ها و چاه‌هاى كم آب ، و شهرهاى دور از يكديگر كه در آن وادى هيچ حيوانى نشو و نما نمىتواند كرد .\r\nپس امر كرد حق‌تعالى آدم و ذريّتش را كه متوجه آن خانه شوند در هر جا كه باشند ، و قطع كنند بيابانهاى خالى و درّه‌هاى عميق را بر پاى خود ژوليده مو و گردآلوده بر گرد آن خانه بدوند و طواف كنند ، در حالتى كه جامه‌هاى معتاد خود را كنده باشند ، و به دراز كردن موهاى مختلف خود را قبيح كرده باشند ، و اين ابتلائى است عظيم ، و امتحانى است دشوار كه حق‌تعالى آن را سبب رحمت و وسيلهء جنّت خود كرده است ، و اگر مىخواست بيت الحرام و مشاعر عظام را در ميان باغستانها و نهرها و زمينهاى نرم و هموار قرار دهد ، كه اشجارش بسيار و ميوه‌هايش نزديك ، و شهرها و بناهايش متّصل به يكديگر باشد ، و راهش همه آبادان و معمور باشد ، مىتوانست كرد .\r\nو ليكن چون امتحان كمتر بود ثواب كمتر مىبود ، و اگر اساس خانهء كعبه و سنگهاى بنايش از زمرّد سبز بود يا از ياقوت سرخ با نور و روشنى و ضياء ، هرآينه شك از دلها بسته مىشد ، و مجاهدهء شيطان از دلها برمىخاست ، و خلجان شك از خاطره‌ها بر طرف مىشد ، و ليكن حق‌تعالى امتحان مىفرمايد بندگانش را به انواع شدايد ، و از ايشان بندگى مىطلبد به الوان مجاهده ، و مبتلا مىسازد ايشان را به\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nاقسام مكاره براى اينكه تكبّر را از دلهاى ايشان بيرون كند ، و تذلّل و انقياد را در نفوس ايشان جا دهد ، و اين عبادتهاى صعب را درهاى گشوده گردانيده است به سوى فضلش ، و سببهاى مهيّا گردانيده ساخته است براى عفوش .\r\nو از اين باب است آنچه حر است فرموده است حق‌تعالى بندگان مؤمنش را به نمازها و زكاتها و مشقّت روزه‌ها در روزهائى كه واجب گردانيده است ، براى اينكه اعضا و جوارح ايشان را ساكن گرداند و ذليل سازد ، و ديده‌هاى ايشان را خاشع گرداند ، و نفوس ايشان را ذليل گرداند ، و دلهاى ايشان را پست كند ، و خيلا و تكبّر را از ايشان بردارد ، به سبب اينكه روهاى كريم خود را بر خاك بمالند نزد خدا از روى تواضع و فروتنى ، و بهترين جوارح و اعضاى خود را بر زمين گذارند از روى تصاغر و شكستگى ، و شكمها بر پشتها بچسبد از روزه براى تذلّل و انقياد امر الهى ، يا آنچه در زكات هست از صرف كردن ميوه‌هاى زمين و غير آن بر فقرا و مساكين ، نظر كنيد به آنچه در اين اعمال حق‌تعالى مقرّر فرموده است از كندن و براندوختن ماده‌هاى فخر و تكبّر .\r\nچون خطبهء قاصعه بسيار طولانى است ، حاصل مضمون چند فقره را در اين مقام درج كرديم براى كثرت فوايد اين مضامين عاليه ، و اگر كسى خواهد بر مفاسد تكبّر كما هو حقّه مطلع گردد بايد كه سراسر آن خطبهء شريفه را مطالعه فرمايد « 1 » .\r\nو به سند معتبر از حضرت صادق عليه السّلام منقول است كه پرسيدند از ادنى مراتب الحاد ، فرمود : تكبّر ادناى مراتب الحاد است « 2 » .\r\nو در حديث ديگر فرمود : كبر در بدان خلق مىباشد از هر جنسى كه باشند ، و\r\n\r\n\r\n","description":"","footnote":"\r\n( 1 ) نهج البلاغه ص 285 - 302 خطبهء 192 .\r\n( 2 ) اصول كافى 2 / 309 ح 1 .\r\n","page_name":" 444 ","page_number":444},
  {"content":"\r\n\r\nكبر رداى خداست يعنى مخصوص اوست ، هركه با خدا منازعه كند در رداى او خدا زياده كند پستى او را « 1 » .\r\nو از حضرت امام محمّد باقر عليه السّلام منقول است كه : عزّت رداى خداست ، و كبر ازار خداست ، هركه چيزى از اين دو صفت را بر خود مىبندد خدا او را سرنگون در جهنّم افكند « 2 » .\r\nو در حديث ديگر فرمود : كسى داخل بهشت نمىشود كه در دل او به قدر سنگينى ذرّه‌اى از كبر باشد « 3 » .\r\nو از حضرت صادق عليه السّلام منقول است كه : در جهنم وادى هست براى متكبّران كه آن را سقر مىگويند ، شكايت كرد به حق‌تعالى از بسيارى گرمى خود ، و رخصت نفس كشيدن خواست ، پس چون نفس كشيد جهنّم از نفس او سوخت « 4 » .\r\nو در حديث ديگر فرمود : حق‌تعالى متكبّران را در روز قيامت به صورت مورچه‌هاى ريزه خواهد كرد كه پامال خلايق باشند تا حق‌تعالى از حساب ايشان فارغ شود « 5 » .\r\nو به روايت ديگر فرمود كه : هيچ بنده‌اى نيست مگر آنكه در سرش لجامى هست ، و ملكى آن را در دست دارد ، پس اگر تكبّر مىكند آن ملك بر دهانش مىزند كه پست شو خدا تو را پست كند ، پس پيوسته نزد خود از همه كس عظيم‌تر است و به چشم مردم از همه كس حقيرتر است ، و اگر تواضع و فروتنى كند آن ملك\r\n\r\n\r\n","description":"","footnote":"\r\n( 1 ) اصول كافى 2 / 309 ح 2 .\r\n( 2 ) اصول كافى 2 / 309 ح 3 .\r\n( 3 ) اصول كافى 2 / 310 ح 6 .\r\n( 4 ) اصول كافى 2 / 310 ح 10 .\r\n( 5 ) اصول كافى 2 / 311 ح 11 .\r\n","page_name":" 445 ","page_number":445},
  {"content":"\r\n\r\nبه او مىگويد : بلند شو كه خدا تو را بلند گرداند ، پس او پيوسته حقيرترين مردم است در نفس خود ، و رفيع‌ترين خلق است در ديدهء مردم « 1 » .\r\n\r\nمصباح دوّم در بيان انواع تكبّر است\r\nبدان كه تكبّر خود را بزرگ دانستن ، و اظهار كبريا و عظمت كردن ، و بزرگى را بر خود بستن است ، و اين انواع دارد .\r\nيك نوعش كه از همه بدتر است و موجب كفر است ، و در بسيارى از احاديث تكبّر را به آن تفسير كرده‌اند آن است كه : هركه تكبّر كند از بندگى خدا و از تابع شدن پيغمبران و اوصيا و علما و اهل حق و از متابعت حق و از قبول كردن فضيلت جماعتى كه حق‌تعالى ايشان را تفضيل داده است ، مانند تكبّرى كه كفّار مىكردند از متابعت پيغمبران ، و منافقين مىكردند از متابعت اوصياى ايشان ، به اعتبار اينكه نخوت ايشان مانع بود از اينكه تابع شخصى شوند ، كه به حسب عقل ناقص و ديده‌هاى كور ايشان از ايشان حقيرتر است ، و اقرار به فضيلت او بكنند چنانچه در خطبهء قاصعه گذشت .\r\nنوع ديگرش : حقير شمردن مردم ، و خود را از ديگران بهتر دانستن .\r\nنوع ديگرش كه از نوع سابق حاصل مىشود : خانه‌هاى رفيع ساختن است براى اظهار زيادتى ، و جامه‌هاى نفيس پوشيدن ، و بر اسبان نفيس سوار شدن ، و خادمان بسيار داشتن به قصد تفوّق و رفعت بر امثال و اقران و فقرا و مساكين .\r\n\r\n\r\n","description":"","footnote":"\r\n( 1 ) اصول كافى 2 / 312 ح 16 .\r\n","page_name":" 446 ","page_number":446},
  {"content":"\r\n\r\nنوع ديگر آن است كه : از مردم توقّع تواضع و شكستگى نمايند ، و خود نسبت به ايشان ترفّع كنند ، و طبعشان مايل باشد كه مردم ذليل ايشان باشند ، و خواهش عزّت و رفعت داشته باشند ، و در راه رفتن و نشستن و برخاستن و ساير حركات و سكنات تمكين و وقار بر خود بندند ، و گردن‌كشى كنند ، و در مجالس بالانشينى طلبند ، و از اعمال خيرى كه منافى وقار ايشان است ابا نمايند . و اين انواع همه به يكديگر نزديك است و بر يكديگر بسته‌اند ، و انواع ديگر هست كه به اينها برمىگردد ، و اخبار بر اين مضامين بسيار است .\r\nچنانچه به سند معتبر از حضرت صادق عليه السّلام منقول است كه : اعظم افراد كبر آن است كه سفاهت شمارى حق را ، و حقير شمارى مردم را ، پرسيدند كه : سفيه شمردن حق كدام است ؟ فرمود : آن است كه جاهل باشى به حق ، و طعن كنى اهل حق را « 1 » .\r\nو در حديث ديگر منقول است كه : شخصى به آن حضرت عرض نمود كه : من طعام نيكو مىخورم ، و بوى خوش مىبويم ، و بر اسب نفيس سوار مىشوم ، و غلام از پى خود مىبرم ، آيا در اينها تجبّر و تكبّر هست ؟ حضرت فرمود : جبّار ملعون آن است كه مردم را حقير داند ، و حق را به جهالت شمارد ، راوى گفت كه :\r\nمن حق را جهالت نمىشمارم ، امّا تحقير مردم را نمىدانم ، فرمود : كسى كه مردم را سهل شمارد ، و تجبّر و زيادتى كند اوست جبّار « 2 » .\r\nو در حديث ديگر فرمود : داخل بهشت نمىشود كسى كه به قدر سنگينى يك حبّهء خردل از كبر در دلش باشد ، راوى گفت : انّا للّه و انّا اليه راجعون ، فرمود : چرا\r\n\r\n\r\n","description":"","footnote":"\r\n( 1 ) اصول كافى 2 / 311 ح 12 .\r\n( 2 ) اصول كافى 2 / 311 ح 13 .\r\n","page_name":" 447 ","page_number":447},
  {"content":"\r\n\r\nاسترجاع مىكنى ؟ گفت : براى اينكه مىفرمائى و حال آنكه كسى نيست كه تكبّر نداشته باشد ، فرمود : درست نفهميدى تكبّر كه من گفتم مراد انكار حق است « 1 » .\r\nو به سند معتبر منقول است كه : حضرت رسول صلّى اللّه عليه و آله روزى بر جماعتى گذشتند كه در يك جا مجتمع شده بودند ، حضرت پرسيدند : براى چه در اينجا جمع شده‌ايد ؟ گفتند : ديوانه‌اى در اينجا هست و از روى صرع و جنون حركاتى مىكند ، فرمود : اين مجنون نيست بلكه مبتلا شده است به بلائى ، و مجنونى كه سزاوار است كه او را مجنون گويند آن است كه در راه رفتن خود تبختر كند ، و به سبب عجب به راست و چپ خود نظر كند و بر خود بالد ، و دوشها و پهلوهاى خود را متكبّرانه حركت دهد ، و تمنّاى بهشت از خدا نمايد ، با آنكه مشغول معصيت خدا باشد ، و مردم از شرّش ايمن نباشند ، و اميد خير از او نداشته باشند ، اين است ديوانه ، و آنكه شما مىگوئيد مبتلا است « 2 » .\r\nو در حديث ديگر از آن حضرت منقول است : وقتى كه امّت من به تبختر راه روند ، و دستها را در راه رفتن دراز كشند ، و غلامان فارسى و رومى خدمت ايشان كنند ، جنگ و نزاع در ميان ايشان بهم خواهد رسيد ، و به دفع يكديگر مشغول خواهند شد « 3 » .\r\nو به سند معتبر ديگر منقول است آن حضرت فرمود : جبرئيل مرا خبر داد كه بوى بهشت از هزار سال راه شنيده مىشود ، و نمىشنود آن را عاق پدر و مادر ، و قطع كنندهء رحم ، و پير زناكار ، و كسى كه جامهء خود را به خيلا و تكبّر بر زمين كشد ، و كسى كه مردم را فتنه كند و گمراه كند ، و كسى كه منّت بسيار بر مردم گذارد ، و\r\n\r\n\r\n","description":"","footnote":"\r\n( 1 ) اصول كافى 2 / 310 ح 7 .\r\n( 2 ) بحار الانوار 73 / 233 ح 32 .\r\n( 3 ) بحار الانوار 73 / 234 ح 35 .\r\n","page_name":" 448 ","page_number":448},
  {"content":"\r\n\r\nصاحب حرصى كه از دنيا سير نشود « 1 » .\r\nو به سند ديگر از آن حضرت منقول است : هركه بنا كند بنائى را از براى ريا و سمعه ، حق‌تعالى در روز قيامت آن خانه را تا هفتم طبقهء زمين طوقى كند از آتش و در گردن او افكند ، و او را در جهنّم اندازد ، صحابه گفتند : يا رسول اللّه چگونه است بنا كردن به ريا و سمعه ، فرمود : آن است كه زياده از قدر حاجت بنا كند براى مباهات و مفاخرت بر ديگران « 2 » .\r\nو نهى فرمود از اينكه كسى از روى خيلا و تكبّر راه رود ، و فرمود : هركه جامه‌اى بپوشد و در آن جامه تكبّر كند خدا او را از كنار جهنّم فرو برد و قرين قارون باشد در جهنّم ؛ زيرا او اوّل كسى است كه خيلا و تكبّر كرد ، و به سبب آن خدا او را و خانه‌اش را به زمين فرو برد ، و هركه اختيال كند به خدا منازعه كرده است در جبروت خدا ، و فرمود : هركه بغى و تطاول كند بر فقيرى يا او را حقير شمارد ، حق‌تعالى او را حشر نمايد در روز قيامت به قدر مورچه‌هاى ريزه به صورت آدم تا داخل جهنّم شود « 3 » .\r\n\r\nمصباح سوّم در علاج تكبّر است\r\nبدان كه علاج تكبّر چند چيز مىشود :\r\nاوّل : به تفكّر در دنائت اصل خود و عاقبت خود ، و خسّت احوال و تزلزل بنيان\r\n\r\n\r\n","description":"","footnote":"\r\n( 1 ) بحار الانوار 73 / 237 ح 45 .\r\n( 2 ) بحار الانوار 76 / 149 ح 4 .\r\n( 3 ) امالى شيخ صدوق ص 384 ب 66 .\r\n","page_name":" 449 ","page_number":449},
  {"content":"\r\n\r\nبدن ، و عدم اعتماد بر حيات ، و در معرض فنا و نيستى بودن ، و تأمّل در بديها و صفات ذميمه و ناتوانى و جهل و نادانى خود مىشود .\r\nچنانچه به سند معتبر از حضرت امام محمّد باقر عليه السّلام منقول است كه : عجب دارم از متكبّر فخر كنند ، و حال آنكه از نطفه خلق شده است ، و در آخر جيفه و مردار گنديده مىشود ، و در ميان اين دو حال نمىداند كه با او چه مىكنند ، و چه بر سر او مىآيد « 1 » .\r\nو به سند معتبر از حضرت امير المؤمنين عليه السّلام منقول است : عجب دارم از فرزند آدم كه اوّلش نطفه است ، و آخرش مردار گنديده ، و در ميان اين دو حال ظرف بول و غايط است ، و با اين حال تكبّر مىكنند « 2 » .\r\nدوّم : به ممارست امرى چند كه موجب ملكهء تواضع است ، مثل پس نشستن در مجالس ، و صحبت داشتن با فقرا و مساكين ، و ترك صحبت اغنيا ، و مرتكب كارهائى شدن كه منافى تكبّر است ، چنانچه منقول است كسى كه از كبر ترسد با خادم خود چيزى بخورد ، و گوسفند را به دست خود بدوشد .\r\nو به سند معتبر از حضرت صادق عليه السّلام منقول است : هركه گريبان خود را پينه كند ، و بر نعلين خود پينه زند ، و هرچه از بازار بخرد خود به خانه برد از كبر ايمن مىشود « 3 » .\r\nسوّم : تفكّر در اين است كه تكبّر نتيجهء خلاف مقصود آدمى را مىدهد ؛ زيرا كه در تكبّر عزّت مطلوب مىباشد ، و به خبر مخبر صادق عليه السّلام و به تجربه معلوم است كه متكبّران در دنيا و آخرت ذليل‌ترين مردم ، و متواضعان عزيزترين خلقند . و ايضا\r\n\r\n\r\n","description":"","footnote":"\r\n( 1 ) اصول كافى 2 / 328 ح 1 .\r\n( 2 ) نهج البلاغه ص 419 ح 126 و بحار الانوار 73 / 234 ح 33 .\r\n( 3 ) بحار الانوار 73 / 233 ح 30 .\r\n","page_name":" 450 ","page_number":450},
  {"content":"\r\n\r\nتفكّر نمايد در اطوار پيشوايان دين كه چگونه تواضع و شكستگى مىنموده‌اند ، و متذكّر شود احاديثى را كه در مذمّت تكبّر وارد شده است ، و برخى از اين سخن در باب تواضع مذكور شد .\r\n\r\nمصباح چهارم در اصلاح سريره است\r\nيعنى باطن خود را نيك كردن ، و اكتفا به نيكى ظاهر ننمودن ، چنانچه حضرت رسول صلّى اللّه عليه و آله به اين معنى اشاره فرموده ، و در پنهان بد بودن و باطن را بد داشتن و ظاهر را به نيكى آراستن شعبه‌اى است از نفاق .\r\nچنانچه از حضرت امير المؤمنين عليه السّلام منقول است كه به نوف بكالى فرمود : اى نوف زينهار چنين مباش كه خود را براى مردم زينت دهى به نيكيها ، و چون تنها باشى از خدا پروا نكنى در معصيتها ، اگر چنين كنى خدا تو را رسوا كند در روز قيامت « 1 » .\r\nو در حديث ديگر از آن حضرت منقول است : هركه پنهان خود را اصلاح كند ، حق‌تعالى آشكار او را اصلاح نمايد ، و هركه ميان خود و خدا اصلاح نمايد حق‌تعالى در ميان او و مردم اصلاح نمايد « 2 » .\r\nو به سند معتبر از امام محمّد باقر عليه السّلام منقول است : هركه ظاهرش بهتر از باطنش باشد ميزان عملش در قيامت سبك خواهد بود « 3 » .\r\n\r\n\r\n","description":"","footnote":"\r\n( 1 ) بحار الانوار 71 / 364 ح 6 .\r\n( 2 ) بحار الانوار 71 / 364 ح 7 .\r\n( 3 ) بحار الانوار 71 / 365 ح 9 .\r\n","page_name":" 451 ","page_number":451},
  {"content":"\r\n\r\nو از حضرت رسول صلّى اللّه عليه و آله منقول است : هركه پنهان دارد چيزى را كه خدا از آن خشنود مىشود ، خدا بر او ظاهر مىگرداند چيزى را كه موجب سرور و خوشحالى اوست ، و هركه پنهان دارد امرى را كه موجب غضب الهى است ، خدا ظاهر گرداند چيزى كه باعث خوارى اوست « 1 » .\r\nو در حديث ديگر فرمود : هركه خود را براى مردم زينت دهد به چيزهائى كه خدا دوست مىدارد آنها را ، و در پنهان از خدا پروا نكند و كارى چند كند كه خدا دشمن مىدارد آنها را ، در قيامت چون خدا را ملاقات نمايد از او در خشم باشد « 2 » .\r\nو احاديث بر اين مضمون بسيار است . و بدان كه آدمى مأمور است به اينكه ظاهر و باطن خود را هر دو نيكو كند ، و بايد سعى كند كه باطن خود را در نيكى موافق ظاهر گرداند ، نه اينكه ظاهر را بد كند مثل باطن يا بدتر از باطن كند ، يا خود را در معرض تهمتها درآورد كه خلق خدا از او بدگمان شوند ، چنانچه به ملامتيّه از صوفيّه نسبت مىدهند ؛ زيرا گناه آشكار بدتر از گناهان پنهان است ، و گناه پنهان زودتر آمرزيده مىشود از گناه آشكار ، و احاديث در اين باب بسيار است و بعضى گذشت .\r\nو عقل نيز حكم مىكند بنده‌اى كه معصيت آقا را در خلوت كند آقا از او آن‌قدر در خشم نمىشود مثل آنكه علانيه و بىپروا در حضور مردم كند ، و خود را عاصى آقا به همه كس بشناساند ، و ايضا نهى از متّهم ساختن خود و داخل شدن در مواطن تهمت بسيار است ، و در اين فصل نيز احاديث در اين باب گذشت .\r\n\r\n\r\n","description":"","footnote":"\r\n( 1 ) بحار الانوار 71 / 365 ح 10 .\r\n( 2 ) بحار الانوار 71 / 364 ح 4 .\r\n","page_name":" 452 ","page_number":452},
  {"content":"\r\n\r\n\r\nمصباح پنجم در بيان پشم پوشى است\r\nبدان كه احاديث در باب پشم پوشيدن اختلافى دارد ، و در احاديث سنّيان مدح پشم‌پوشى وارد شده است ، و اكثر احاديث شيعه دلالت بر مذمّت مىكند ، و بعضى كه دلالت بر مدح مىكند محمول بر تقيّه است ، و اين حديث شريف و بعضى از اخبار ديگر دلالت بر وجه جمعى مىكند كه اگر از براى تواضع و شكستگى گاهى در هنگام عبادت يا غير آن پوشند ، يا از براى دفع سرما ، يا از براى اين‌كه ارزانتر تمام مىشود قصور ندارد ، امّا مداومت بر اين نمودن ، و اين را لباس مخصوص خود گردانيدن ، و به اين سبب خود را بر ديگران ترجيح دادن ، و اين را جهت امتياز خود ساختن به دو مذموم است ، چنانچه از فقرهء بعد از اين ظاهر مىشود .\r\nو به سند معتبر از حضرت امير المؤمنين صلوات اللّه عليه منقول است كه :\r\nبپوشيد جامهء پنبه‌اى ، به درستى كه آن لباس رسول خدا صلّى اللّه عليه و آله و لباس ما اهل بيت است ، و حضرت رسول صلّى اللّه عليه و آله جامهء مو و پشم نمىپوشيدند مگر به سبب عذرى و علّتى « 1 » .\r\nو در حديث ديگر از حضرت صادق عليه السّلام منقول است كه : جامهء پشم و مو را نمىبايد پوشيد مگر به سبب علّتى « 2 » .\r\nو از حضرت رسول صلّى اللّه عليه و آله منقول است كه : پنج چيز است تا مردن ترك نمىكنم :\r\n\r\n\r\n","description":"","footnote":"\r\n( 1 ) فروع كافى 6 / 450 ح 2 .\r\n( 2 ) فروع كافى 6 / 449 ح 1 .\r\n","page_name":" 453 ","page_number":453},
  {"content":"\r\n\r\nبر روى زمين با بندگان چيزى خوردن ، و بر خر جل پالان دار سوار شدن ، و بز را به دست خود دوشيدن ، و پشم پوشيدن ، و بر اطفال سلام كردن تا سنّتى گردد بعد از من « 1 » .\r\nو از محمّد بن حسين بن كثير منقول است كه : ديدم حضرت صادق عليه السّلام جبّهء صوفى با دو پيراهن گنده پوشيده‌اند از سبب آن حال پرسيدم ، فرمود : پدرم مىپوشيد ، و ما چون مىخواهيم نماز كنيم گنده‌ترين جامه‌هاى خود را مىپوشيم « 2 » .\r\nو از اكثر احاديث معتبره كه در باب زىّ و لباس رسول صلّى اللّه عليه و آله و ائمّه صلوات اللّه عليهم به نظر رسيده ، و بعضى را در لمعات ذكر كرديم ، ظاهر مىشود كه لباس معهود و متعارف ايشان غير پشم و مو بوده ، و اگر بعضى اخبار دلالت كند كه گاهى بر سبيل ندرت مىپوشيده‌اند بر يكى از چند وجه محمول است كه در اين باب و در لمعات بيان كرديم .\r\nيا أبا ذر يكون في آخر الزمان قوم يلبسون الصوف في صيفهم و شتائهم ، و يرون أنّ لهم الفضل بذلك على غيرهم ، اؤلئك يلعنهم ملائكة السماوات و الأرض .\r\nيا أبا ذر أ لا اخبرك بأهل الجنّة ؟ قلت : بلى يا رسول اللّه ، قال : كلّ أشعث أغبر ذي طمرين لا يؤبه به لو أقسم على اللّه لأبرّه « 3 » .\r\n\r\n\r\n","description":"","footnote":"\r\n( 1 ) خصال شيخ صدوق ص 271 ح 12 و 13 .\r\n( 2 ) فروع كافى 6 / 450 ح 4 .\r\n( 3 ) تا اينجا متن حديث ابى ذر تمام گرديد ، مراجعه شود به بحار ح 77 ص 74 - 91 .\r\n","page_name":" 454 ","page_number":454},
  {"content":"\r\n\r\nاى ابو ذر در آخرالزمان جماعتى خواهند بود كه پشم پوشند در تابستان و زمستان ، و گمان كنند كه ايشان را به سبب اين پشم پوشيدن فضل و زيادتى بر ديگران هست ، اين گروه را لعنت مىكنند ملائكهء آسمانها و زمين .\r\nاى ابو ذر آيا تو را خبر دهم به اهل بهشت ؟ ابو ذر گفت : بلى يا رسول اللّه ، فرمود :\r\nژوليده موى گردآلوده كه دو جامهء كهنه پوشيده باشد ، و مردم او را حقير شمارند و اعتنا به شأن او نكنند ، و اگر بر خدا قسم دهد در امرى خدا قسم او را البتّه قبول فرمايد و حاجتش را رد نكند .\r\nبدان كه چون حضرت رسول صلّى اللّه عليه و آله به وحى الهى بر جميع علوم آينده و رموز غيبيّه مطلعند ، و بيان مدح تواضع و شكستگى و شال‌پوشى نمودند ، و مىدانستند كه جمعى از اصحاب بدعت و ضلالت بعد از آن حضرت پيدا مىشوند كه در اين لباس به تزوير و مكر مردم را فريب دهند ، لهذا متّصل به آن فرمودند كه : جماعتى پيدا خواهند شد علامت ايشان اين است كه به چنين لباسى ممتاز خواهند بود ، آن گروه ملعونند تا مردم فريب نخورند ، و غير فرقهء ضالّه مبتدعهء صوفيّه ديگر كسى اين علامت را ندارند ، و اين يكى از معجزات عظيمهء حضرت رسالت پناهى است كه از وجود ايشان خبر داده‌اند ، و سخن را در مذمّت ايشان مقرون به اعجاز ساخته‌اند كه كسى را شبهه‌اى در حقيّت اين كلام معجز نظام نماند ، و هركه باوجود اين آيهء بيّنه انكار نمايد به لعنت خدا و رسول گرفتار گردد .\r\nو آنچه حضرت فرموده‌اند از پشم‌پوشى منشأ لعن ايشان همين نيست ، بلكه چون آن جناب به وحى الهى مىدانسته‌اند كه ايشان شرع آن حضرت را باطل خواهند كرد ، و اساس دين آن حضرت را خراب خواهند نمود ، و در عقايد به كفر و زندقه قائل خواهند شد ، و در اعمال ترك عبادت الهى كرده به مخترعات بدعتهاى خود عمل نموده مردم را از عبادت بازخواهند داشت ، لعن ايشان فرموده ، و اين\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nهيئات و لباس را علامتى براى ايشان بيان فرموده كه به آن علامت ايشان را بشناسند .\r\nاى عزيز اگر عصابهء عصبيّت از ديده بگشائى ، و به عين انصاف نظر نمائى ، همين فقره‌اى كه در همين حديث شريف وارد شده است براى ظهور بطلان طايفهء مبتدعهء صوفيّه كافى است ، قطع نظر از احاديث بسيار كه صريحا و ضمنا بر بطلان اطوار و اعمال ايشان و مذمّت مشايخ و اكابر ايشان وارد شده است .\r\nو اكثر قدما و متأخّرين علماى شيعه رضوان اللّه عليهم مذمّت ايشان كرده‌اند ، و بعضى كتابها بر ردّ ايشان نوشته‌اند ، مثل على بن بابويه كه نامه‌ها به حضرت صاحب الامر عليه السّلام مىنوشته و جواب او مىرسيده ، و فرزند سعادتمندش محمّد بن بابويه كه رئيس محدّثين شيعه است ، و به دعاى حضرت صاحب الامر عليه السّلام متولّد شده ، و آن دعا مشتمل بر مدح او نيز هست ، و مثل شيخ مفيد كه عماد مذهب شيعه بوده ، و اكثر محدّثين و فضلاى نامدار از شاگردان اويند ، و توقيع حضرت صاحب الامر عليه السّلام براى او بيرون آمده مشتمل بر مدح او ، و او كتابى مبسوط بر ردّ ايشان نوشته ، و مثل شيخ طوسى كه شيخ و بزرگ طايفهء شيعه است ، و اكثر احاديث شيعه به او منسوب است .\r\nو مثل علّامهء حلّى رحمه اللّه كه در علم و فضل مشهور آفاق است ، و مثل شيخ على در كتاب مطاعن مجرميّه ، و فرزند او شيخ حسن در كتاب عمدة المقال ، و شيخ عالى قدر جعفر بن محمّد دوريستى در كتاب اعتقاد ، و ابن حمزه در چند كتاب ، و سيّد مرتضى رازى در چند كتاب ، و زبدة العلماء و المتورّعين مولانا احمد اردبيلى قدس اللّه ارواحهم و شكر اللّه مساعيهم ، و غير ايشان از علماى شيعه رضوان اللّه عليهم ، و ذكر سخنان اين فضلاء عظيم الشأن ، و اخبارى كه در اين مطلب ايراد نموده‌اند ، موجب تطويل مقال است انشاء اللّه كتابى علىحده در اين مطلب نوشته مىشود .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nپس اگر اعتقاد به روز جزا داراى امروز حجّت خود را درست كن ، كه چون فردا حق‌تعالى از تو حجّت طلبد جواب شافى و عذر پسنديده داشته باشى ، و نمىدانم بعد از ورود احاديث صحيحه از اهل بيت رسالت صلوات اللّه عليهم و شهادت اين بزرگواران از علماى شيعه رضوان اللّه عليهم بر بطلان اين طائفه و طريقهء ايشان در متابعت ايشان نزد حق‌تعالى چه عذر خواهد داشت .\r\nآيا خواهى گفت متابعت حسن بصرى كردم كه چند حديث در لعن او وارد شده است ، يا متابعت سفيان ثورى كردم كه با امام جعفر صادق عليه السّلام دشمنى مىكرده ، و پيوسته معارض آن حضرت مىشده است ، و بعضى از احوال او را در اوّل اين كتاب بيان كرديم ، يا متابعت غزالى را عذر خودخواهى گفت كه به يقين ناصبى بوده ، و مىگويد در كتابهاى خود به همان معنى كه مرتضى على امام است من هم امامم ، و مىگويد : هركس يزيد را لعنت مىكند گناهكار است ، و كتابها در لعن و ردّ شيعه نوشته ، مانند كتاب المنقذ من الضلال و غير آن ، يا متابعت برادر ملعونش احمد غزالى را حجّت خواهى كرد كه مىگويد : شيطان از اكابر اولياء اللّه است .\r\nيا ملّاى روم را شفيع خواهى كرد كه مىگويد : ابن ملجم را حضرت امير المؤمنين عليه السّلام شفاعت مىكند و به بهشت خواهد رفت ، و حضرت امير به او گفت كه : تو گناهى ندارى چنين مقدّر شده بود و تو در آن عمل مجبور بودى و مىگويد .\r\n چونكه بىرنگى اسير رنگ شد * موسئى با موسئى در جنگ شد \r\nو در هيچ صفحه‌اى از صفحه‌هاى مثنوى نيست كه اشعار به جبر يا وحدت وجود يا سقوط عبادات يا غير آنها از اعتقادات فاسده نكرده باشد ، و چنانچه مشهور است و پيروانش قبول دارند ساز و دف و نى شنيدن را عبادت مىدانسته است .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nيا پناه به محى الدين خواهى برد ، كه هرزه‌هايش را در اوّل و آخر اين كتاب شنيدى ، و مىگويد : جمعى از اولياء اللّه هستند كه رافضيان را به صورت خوك مىبينند ، و مىگويد : به معراج كه رفتم مرتبهء على عليه السّلام را از مرتبه ابو بكر و عثمان پست‌تر ديدم ، و ابو بكر را در عرش ديدم ، چون برگشتم به على گفتم : چون بود كه در دنيا دعوى مىكردى كه من از آنها بهترم الحال ديدم مرتبهء تو را كه از همه پست‌ترى . و او و غير او از اين تزريقات بسيار دارند ، كه متوجّه آنها شدن موجب طول سخن مىشود .\r\nو اگر از دعواهاى بلند ايشان فريب مىخورى ، آخر فكر نمىكنى كه بلكه از براى حبّ دنيا اينها را بر خود بندند ، اگر خواهى او را امتحان كنى كه مىگويد من جميع اسرار غيبى را مىدانم و همه چيز بر من منكشف مىشود ، و شبى ده بار به عرش مىروم ، يك مسئله از شكيّات نماز ، يا يك مسئلهء مشكل از ميراث و غير آن ، يا يك حديث مشكل از او بپرس ، اگر آنها را راست مىگويد اين را هم براى تو بيان مىكند .\r\nچنانچه به سند صحيح از امام جعفر صادق عليه السّلام منقول است كه : علامت كذّاب و دروغگو آن است كه تو را خبر مىدهد به چيزهاى آسمان و زمين و مشرق و مغرب ، و چون از حلال و حرام خدا مسأله‌اى از او مىپرسى نمىداند « 1 » .\r\nآخر اين مردى كه دعوى مىكند مسئلهء غامض وحدت وجود را فهميده‌ام ، و عقلهاى جميع فضلا از فهميدن آن قاصر است ، چرا يك معنى سهلى را اگر پنجاه مرتبه خاطر نشين او كنند نمىفهمد ، و آنهائى كه دقايق معانى را مىفهمند آنچه او فهميده است چرا نمىفهمند . و باز هرگاه خود معترف باشند كه كشف با كفر جمع\r\n\r\n\r\n","description":"","footnote":"\r\n( 1 ) اصول كافى 2 / 340 ح 8 .\r\n","page_name":" 458 ","page_number":458},
  {"content":"\r\n\r\nمىشود ، و كفّار هند صاحب كشف مىباشند ، پس بر تقديرى كه كشف ايشان واقعى باشد و تو را فريب نداده باشند ، كى دلالت بر خوبى ايشان مىكند .\r\nو چون دستگاه اين سخن بسيار وسيع است ، و قليلى كه براى هدايت طالبان حق كافى باشد در اوّل اين كتاب ، و در لمعات ، و در چند موضع ديگر بيان كردم ، و در اين موضع اختصار نموده ختم مىكنم اين فصل را به ايراد حديثى چند كه فى الجمله مناسب اين مطلب است .\r\nشيخ طبرسى در كتاب احتجاجات روايت كرده است كه : در بصره حضرت امير المؤمنين عليه السّلام بر حسن بصرى گذشتند و او وضو مىساخت ، فرمودند كه : وضو را كامل بجا آور اى حسن ، گفت : يا امير المؤمنين ديروز جماعتى را كشتى كه شهادتين مىگفتند و وضو را كامل مىساختند ، حضرت فرمود : چرا به مدد آنها نيامدى ؟ گفت : و اللّه كه روز اوّل غسل كردم حنوط بر خود پاشيدم و سلاح پوشيدم ، و هيچ شك نداشتم كه تخلّف ورزيدن از عايشه كفر است ، در عرض راه مرا كسى ندا كرد : كجا مىروى برگرد هركه مىكشد و هركه كشته مىشود به جهنّم مىرود ، و من ترسان برگشتم و در خانه نشستم ، و در روز دوّم باز به مدد عايشه مهيّا شدم و روانه شدم ، و در راه همان ندا شنيدم و برگشتم ، حضرت فرمود : راست مىگوئى مىدانى آن منادى كى بود ؟ گفت : نه ، فرمود : آن برادرت شيطان بود و به تو راست گفت قاتل و مقتول لشكر عايشه در جهنّم‌اند « 1 » .\r\nو در حديث ديگر روايت كرده است كه حضرت امير المؤمنين عليه السّلام به حسن بصرى خطاب فرمود : هر امّتى را سامرى مىباشد ، و سامرى اين امّت توئى كه\r\n\r\n\r\n","description":"","footnote":"\r\n( 1 ) بحار الانوار 42 / 141 ح 1 .\r\n","page_name":" 459 ","page_number":459},
  {"content":"\r\n\r\nمىگوئى جنگ نمىبايد كرد « 1 » .\r\nو چند قصّهء طولانى در مباحثهء امام زين العابدين و امام محمد باقر عليهما السّلام به او نقل كرده است كه دلالت بر شقاوت او مىكند « 2 » .\r\nو به سند معتبر از حضرت امام محمد باقر عليه السّلام منقول است كه : اگر حسن خواهد به جانب راست برود ، و اگر خواهد به جانب چپ علم يافت نمىشود مگر نزد ما اهل بيت « 3 » .\r\nبدان كه يكى از اكابر صوفيّه كه اكثر احاديث از او است ، و خود را به او منسوب مىسازند حسن بصرى است كه مجملى از احوالش مذكور شد . و يكى از مشايخ ايشان عبّاد بصرى است ، و در باب لمعات و غير آن بعضى از بىادبيها و معارضات آن ملعون را ذكر كرديم كه با حضرت على بن الحسين عليه السّلام در باب جهاد و غير آن معارضه نموده ، و بر آن حضرت طعن زده .\r\nو در كتاب كافى از فضل منقول است كه : روزى عبّاد بصرى به خدمت حضرت صادق عليه السّلام آمد ، و حضرت طعام تناول مىفرمودند ، و بر دست تكيه نموده بودند ، عبّاد گفت : مگر نمىدانى كه پيغمبر از اين نحو طعام خوردن نهى كرده است ، بعد از چند مرتبه كه اين هرزه را گفت : حضرت فرمود : و اللّه كه هرگز پيغمبر از اين نهى نفرموده « 4 » .\r\nو ايضا به سند صحيح روايت كرده است كه حضرت صادق عليه السّلام به عبّاد بن كثير بصرى صوفى خطاب فرمود : اى عبّاد مغرور شده‌اى كه شكم و فرج خود را از\r\n\r\n\r\n","description":"","footnote":"\r\n( 1 ) بحار الانوار 42 / 141 - 142 ح 2 .\r\n( 2 ) احتجاج شيخ طبرسى 2 / 62 - 63 .\r\n( 3 ) بحار الانوار 42 / 142 ح 3 .\r\n( 4 ) فروع كافى 6 / 271 ح 5 .\r\n","page_name":" 460 ","page_number":460},
  {"content":"\r\n\r\nحرام نگاه داشته‌اى ، به درستى كه حق‌تعالى در كتاب خود مىفرمايد اى گروه مؤمنان از خدا بپرهيزيد و قول سديد بگوئيد ، يعنى به اعتقاد درست قائل شويد تا خدا اعمال شما را به اصلاح آورد ، اى عبّاد بدان كه خدا عمل تو را قبول نمىكند تا به حق قائل نشوى و ايمان نياورى « 1 » .\r\nو در كتاب احتجاجات از ثابت بنانى روايت كرده است كه گفت : من با جماعتى از عبّاد بصره ، مثل ايّوب سجستانى ، و صالح مرى و عتبه و حبيب فارسى و مالك بن دينار و ابو صالح اعمى و جعفر بن سليمان و رابعه و سعدانه به حج رفته بوديم ، چون داخل مكّه شديم آب بسيار بر اهل مكّه تنگ شده بود ، از تشنگى به فرياد آمده بودند ، به ما پناه آوردند كه براى ايشان دعا كنيم ، ما به نزد كعبه آمديم و مشغول دعا شديم ، و چندان‌كه تضرّع كرديم اثرى ظاهر نشد .\r\nناگاه جوان محزون گريانى پيدا شد ، و چند شوط طواف كرد ، بعد از آن رو به ما كرد و يك‌يك ما را نام برد ، گفتيم : لبّيك اى جوان ، گفت : آيا در ميان شما كسى هست كه خدا را دوست دارد ؟ گفتيم : اى جوان بر ماست دعا و بر خداست اجابت ، گفت : دور شويد از كعبه ، اگر كسى در ميان شما مىبود كه خدا او را دوست مىداشت البتّه دعايش را مستجاب مىكرد ، چون ما دور شديم نزد كعبه به سجده درآمد ، و گفت : اى سيّد و آقاى من به محبّتى كه به من دارى تو را قسم مىدهم كه اهل مكّه را آب دهى ، هنوز سخن آن حضرت تمام نشده بود كه ابرى پديد آمد ، و مانند دهنهاى مشك آب از ابر روان شد ، پس از اهل مكّه پرسيدم اين جوان كى بود ؟ گفتند : على بن الحسين عليه السّلام است « 2 » .\r\n\r\n\r\n","description":"","footnote":"\r\n( 1 ) روضهء كافى 8 / 107 ح 81 .\r\n( 2 ) بحار الانوار 46 / 50 - 51 ح 1 .\r\n","page_name":" 461 ","page_number":461},
  {"content":"\r\n\r\nبدان كه اين جماعت نزد صوفيّه از اكابر اولياء اللّه‌اند ، و امام زمان خود را نمىشناخته‌اند ، و مناظرات و منازعات طاووس يمانى با حضرت امام محمّد باقر عليه السّلام در كتب حديث بسيار است « 1 » .\r\nو ابن شهرآشوب روايت كرده است كه : چون امام صادق عليه السّلام به كوفه تشريف آوردند در زمان منصور دوانقى عليه اللعنه ، و از آن ملعون مرخص شده به مدينه مراجعت مىفرمودند ، مردم به مشايعت آن حضرت بيرون آمدند ، و سفيان ثورى و ابراهيم ادهم در ميان آن جماعت بودند ، و آن جماعت پيش مىرفتند ، ناگاه بشيرى رسيدند كه بر سر راه ايستاده بود ، ابراهيم ادهم گفت : باشيد تا جعفر بيايد ببينيم كه با اين شير چه مىكند ، چون حضرت تشريف آوردند به نزديك شير رفتند و گوشش را گرفته از راه دور كردند ، و رو به آن جماعت كرده فرمودند : اگر مردم اطاعت حق‌تعالى بكنند چنانچه طاعت اوست ، هرآينه بار خود را بر اين شير بار مىتوانند كرد « 2 » .\r\nو ابن ابى الحديد در شرح نهج البلاغه نقل كرده است كه جماعتى از متصوّفه در خراسان به نزد حضرت امام رضا عليه السّلام آمدند و گفتند : امير المؤمنين - يعنى مأمون ملعون - فكر كرد در امر خلافتى كه در دست او بود ، و شما اهل بيت را سزاوارتر دانست به پيشواى مردم بودن ، و تو را بهترين اهل بيت يافت ، لهذا امر خلافت را به تو رد كرد ، و امامت كسى را مىخواهد و مىطلبد كه طعامهاى غير لذيذ بخورد ، و جامه‌هاى كنده بپوشد ، و بر الاغ سوار شود ، و به عيادت بيماران برود ، حضرت فرمود : حضرت يوسف پيغمبر بود و قباهاى ديباى مطرّز به طلا مىپوشيد ، و بر\r\n\r\n\r\n","description":"","footnote":"\r\n( 1 ) بحار الانوار 46 / 351 - 353 .\r\n( 2 ) مناقب ابن شهرآشوب 4 / 241 - 242 .\r\n","page_name":" 462 ","page_number":462},
  {"content":"\r\n\r\nتكيه‌گاه آل فرعون تكيه مىكرد ، و در ميان مردم حكم مىنمود ، چيزى كه از امام مىطلبيدند قسط و عدالت است ، كه چون سخن گويد راست گويد ، و چون حكم كند به عدالت حكم كند ، و چون وعده كند وفا به وعدهء خود بكند ، خدا اين پوششهاى نفيس و خورش‌هاى لذيذ را حرام نكرده است ، پس اين آيه را تلاوت فرمود  قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ  ترجمه‌اش اين است : بگو اى محمّد كيست كه حرام كرده است زينت‌هائى را كه خدا براى بندگانش ظاهر فرموده و بيرون آورده و روزىهاى پاكيزه را .\r\nو در اين باب حديث در لمعات بسيار ذكر كرديم .\r\nو شيخ طوسى عليه الرحمة و الرضوان در كتاب غيبت فرموده است كه : جمعى دعوى نيابت حضرت صاحب الامر عليه السّلام كردند به دروغ و رسوا شدند ؛ زيرا آنها كه نائب بودند معجزات بر دست ايشان جارى مىشد از جانب معصوم كه به آنها مردم نيابت ايشان را مىدانستند ، اوّل كذّابان شريعى بود كه دعوى نيابت كرد به دروغ و رسوا شد ، و فرمان حضرت به لعن او بيرون آمد .\r\nشيخ فرموده كه هارون بن موسى تلعكبرى مىگفت كه : بعد از دعوى نيابت كفر و الحاد از او ظاهر شد ، و هريك از اينها كه دعوى نيابت مىكردند اوّل بر امام دروغ مىبستند و دعواى نيابت مىكردند تا مردم ضعيف العقل به ايشان بگروند ، ديگر ترقّى مىكردند در شقاوت تا به قول حلّاجيّه قائل مىشدند ، چنانچه از ابى جعفر شلمغانى و امثال او مشهور شد « 1 » .\r\nبعد از آن ذكر كرده است كه از جملهء كذّابان حسين بن منصور حلّاج بود ، و به سند معتبر از هبة اللّه بن محمّد كاتب روايت كرده است كه حق‌تعالى خواست حلّاج\r\n\r\n\r\n","description":"","footnote":"\r\n( 1 ) كتاب غيبت شيخ طوسى ص 244 .\r\n","page_name":" 463 ","page_number":463},
  {"content":"\r\n\r\nرا رسوا كند ، و او را خوار گرداند ، او پيغام فرستاد به ابى سهل بن اسماعيل نوبختى كه از معتبرين شيعه بود به گمان اينكه او نيز مثل احمقان ديگر فريب او را خواهد خورد ، و در آن مراسله اظهار وكالت حضرت صاحب الامر عليه السّلام كرد ، چنانچه دأبش بود كه اوّل مردم را به اين نحو فريب مىداد ، و بعد از آن دعواهاى بلند مىكرد و اظهار الوهيّت مىنمود .\r\nابو سهل فريب او را نخورده جواب او را گفت : من از تو امرى را سؤال مىنمايم كه در جنب آنچه تو دعوى مىنمائى بسيار سهل است ، و آن امر اين است كه من كنيزان را بسيار دوست مىدارم ، و بسيار به ايشان مايلم ، و بسيارى از ايشان نزد خود جمع كرده‌ام ، و به اين سبب هر جمعه مىبايد خضاب كنم كه سفيدى موهاى من از ايشان مخفى باشد ، و اگرنه ايشان از من دورى مىكنند ، مىخواهم چنين كنى كه ريش من سياه شود و به خضاب محتاج نباشم ، اگر چنين كنى من مطيع تو مىشوم و به جانب تو مىآيم ، و مردم را به مذهب تو دعوت مىنمايم .\r\nچون حلّاج آن جواب شنيد ، دانست كه در آن مراسله خطا كرده است ، ديگر جواب نگفت و ساكت شد ، و اين قصّه را ابو سهل در مجالس نقل مىكرد و مردم مىخنديدند ، و موجب رسوائى او شد ، بعد از اين حديث قصّهء زدن و بيرون كردن على بابويه او را از قم نقل فرموده است كه بر او لعنت كرد و او را از قم به خوارى و مذلّت اخراج نمود .\r\nو بعد از اين در ضمن قصّهء شلمغانى كه يك كذّاب ديگر است نقل كرده است كه : مادر ابى جعفر شلمغانى روزى بر روى پاى ام كلثوم دختر محمّد بن عثمان عمرى كه از نوّاب حضرت صاحب‌الامر عليه السّلام بود افتاد و مىبوسيد ، پرسيد : چرا چنين مىكنى ؟ گفت : چرا چنين نكنم تو فاطمهء زهرائى ؛ زيرا كه روح پيغمبر صلّى اللّه عليه و آله به بدن پدر تو منتقل شده بود ، و روح على به بدن ابى القاسم حسين بن روح منتقل\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nشده است ، و روح فاطمه به بدن تو ، امّ كلثوم اين سخن را انكار كرده به نزد حسين بن روح كه از سفراء عظيم الشأن حضرت صاحب عليه السّلام بود آمد و اين سخن را نقل كرد ، ابن روح گفت : زينهار ديگر به نزد آن زن مرو ، و آشنائى را با او بر طرف كن كه آنچه آن زن گفته است كفر و الحادى است كه آن ملعون شلمغانى در دل اين جماعت داده است ، كه آسان شود بر او دعوى اينكه خدا با او متّحد شده است ، چنانچه نصارى در باب مسيح عليه السّلام مىگويند ، و تجاوز كند به گفته حلاج لعنه اللّه ، تا اينجا از كتاب غيبت شيخ طوسى عليه الرحمه نقل شد « 1 » .\r\nو شيخ طبرسى رحمه اللّه در كتاب احتجاجات نقل كرده است كه : فرمان حضرت صاحب‌الامر عليه السّلام ظاهر شد بر دست حسين بن روح به لعن جماعتى كه يكى از ايشان حسين بن منصور حلّاج بود « 2 » .\r\nاى عزيز غرض از ذكر اين چند حديث كه از بسيار به اندكى اكتفا نمودم اين بود كه اگر به ديدهء انصاف نظر كنى ، و به فكر صحيح تأمّل نمائى به اين قليلى كه براى تو ذكر كرده‌ام بر تو ظاهر مىشود ، و اين گروه پيوسته مخالف ائمّهء تو صلوات اللّه عليهم بوده‌اند ، و علماى كبار و راويان اخبار شيعه كه در اعصار ايشان و قريب به اعصار ايشان بوده‌اند و بر احوال ايشان زياده از من و تو اطّلاع داشته‌اند دانش و علم و فهم ايشان زياده از اهل اين عصر بوده است ، از ايشان بيزارى اظهار نموده ، حكم به كفر و الحاد ايشان كرده‌اند اگر دانسته طريق اهل بيت را ترك مىنمائى و راه ضلالت اين گروه را اختيار مىكنى ، گناه تو را بر ديگرى نخواهند نوشت ، هدانا اللّه و ايّاكم الى الصراط المستقيم .\r\n\r\n\r\n","description":"","footnote":"\r\n( 1 ) كتاب غيبت شيخ طوسى ص 246 - 249 .\r\n( 2 ) احتجاج شيخ طبرسى 2 / 290 .\r\n","page_name":" 465 ","page_number":465},
  {"content":"\r\n\r\n\r\n* خاتمه *\r\nبدان كه چون اذكار و ادعيهء بسيار از ائمّهء اطهار صلوات اللّه عليهم منقول است ، و اكثر اهل بدعت مردم را به اذكار و اورادى كه از مشايخ سنّى خود دارند تحريص و ترغيب مىنمايند ، و همه كس را دست به كتابهاى مبسوط نمىرسد كه علماى ما در اين باب تأليف نموده‌اند ، خواستم كه اين كتاب را به ذكر بعضى از فضائل اذكار منقوله ختم نمايم ، كه موجب مزيد انتفاع طالبان حق از اين كتاب گردد ، و اين مشتمل است بر دو باب .\r\n\r\nباب اوّل در بيان فضيلت اذكار است كه مخصوص به وقتى نيست\r\nو در آن چند فصل است .\r\n\r\nفصل اوّل در فضيلت تسبيحات اربعه است\r\nبه سند معتبر از حضرت امام حسن عليه السّلام منقول است كه : جمعى از يهود به خدمت حضرت رسول صلّى اللّه عليه و آله آمدند ، و اعلم ايشان از مسأله‌اى چند سؤال نمود ، و چون جواب شنيدند مسلمان شدند ، از جملهء آن مسئله‌ها اين بود پرسيد كه :\r\nيا محمّد مرا خبر ده از كلماتى كه حق‌تعالى آنها را براى حضرت ابراهيم عليه السّلام اختيار\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nنمود در هنگامى كه خانهء كعبه را بنا كرد ، حضرت فرمود : بلى اين كلمات بود « سبحان اللّه و الحمد للّه و لا إله الّا اللّه و اللّه اكبر » .\r\nيهودى پرسيد : چه ثواب دارد كسى كه اين كلمات را بگويد ؟ حضرت فرمود :\r\nچون بنده سبحان اللّه مىگويد ، با او تسبيح مىگويند آنچه در زير عرشند ، پس به گويندهء تسبيح ده برابر ثواب تسبيح آنها عطا مىكنند ، و چون الحمد للّه مىگويد ، حق‌تعالى نعيم دنيا را به او كرامت مىفرمايد ، و وصل مىكند او را به نعيم آخرت ، و اين كلمه‌اى است كه چون اهل بهشت داخل بهشت مىشوند اين كلمه را مىگويند ، و سخنانى كه در دنيا مىگفته‌اند همه منقطع مىشود به غير اين سخن ، و امّا لا إله الّا اللّه پس بهشت جزاى آن است ، چنانچه حق‌تعالى مىفرمايد كه  هَلْ جَزاءُ الْإِحْسانِ إِلَّا الْإِحْسانُ ،  يعنى : نيست جزاى لا إله الّا اللّه مگر بهشت ، يهودى گفت : راست مىگوئى اى محمّد « 1 » .\r\nو به سند معتبر ديگر از حضرت رسول صلّى اللّه عليه و آله منقول است : هركه سبحان اللّه مىگويد حق‌تعالى براى او درختى در بهشت غرس مىنمايد ، و كسى كه الحمد للّه مىگويد درختى براى او مىكارد ، و كسى كه لا إله الّا اللّه مىگويد درختى براى او مىكارد ، و كسى كه اللّه اكبر مىگويد درختى براى او غرس مىنمايد ، شخصى از قريش به حضرت عرض كرد ، كه : ما در بهشت درخت بسيار داريم ، حضرت فرمود : بلى و ليكن بپرهيزيد از اينكه آتشى بفرستيد كه آن درختان را بسوزاند ؛ زيرا كه حق‌تعالى مىفرمايد : اى گروه مؤمنان اطاعت نمائيد خدا و رسول و باطل مكنيد عملهاى خود را « 2 » .\r\n\r\n\r\n","description":"","footnote":"\r\n( 1 ) بحار الانوار 93 / 166 - 167 ح 1 .\r\n( 2 ) بحار الانوار 93 / 168 ح 3 .\r\n","page_name":" 467 ","page_number":467},
  {"content":"\r\n\r\nو به سند معتبر ديگر از حضرت امير المؤمنين عليه السّلام منقول است كه فقرا به خدمت حضرت رسول صلّى اللّه عليه و آله آمدند ، و گفتند : يا رسول اللّه اغنيا را مالى هست كه به آن بنده آزاد كنند و ما نداريم ، و ايشان را مالى هست كه به آن حج كنند و ما را نيست ، و ايشان مال دارند كه به آن تصدّق كنند و ما نداريم ، و ايشان مال دارند كه به وسيلهء آن در راه خدا جهاد كنند و ما نداريم ، حضرت فرمود : هركه صد مرتبه اللّه اكبر بگويد بهتر است از صد بنده آزاد كردن ، و هركه صد مرتبه سبحان اللّه بگويد بهتر از صد شتر با خود بردن به حج كه زين و لجام كرده و مردم را سوار كند و به جهاد فرستد ، و هركه صد مرتبه لا إله الّا اللّه بگويد عملش بهتر است از همه مگر از كسى كه زياده از صد مرتبه بگويد ، پس چون اين خبر به اغنيا رسيد ايشان نيز اين اعمال را بجا آوردند ، فقرا به خدمت آن حضرت آمدند و گفتند : اغنيا اين كارها را نيز كردند ، فرمود كه : اين فضل خداست به هركه مىخواهد عطا مىكند « 1 » .\r\nو به سند معتبر از حضرت امام رضا عليه السّلام منقول است كه : حق‌تعالى بر خود واجب كرده است كه هر مؤمنى كه صد مرتبه اللّه اكبر و صد مرتبه الحمد للّه و صد مرتبه سبحان اللّه و صد مرتبه لا إله الّا اللّه بگويد ، و صد مرتبه صلوات بر محمّد و آل محمّد بفرستد ، پس بگويد اللهم زوّجني من الحور العين ، البتّه حق‌تعالى حوريّه‌اى در بهشت به او كرامت فرمايد ، و اين پانصد كلمه مهر آن حوريه باشد ، پس از اين جهت حق‌تعالى به حضرت رسول صلّى اللّه عليه و آله وحى فرمود كه : مهر زنان مؤمنه را پانصد درهم سنّت گرداند « 2 » .\r\nو به سند معتبر منقول است كه : بسيار بگوئيد لا إله الّا اللّه و اللّه اكبر كه هيچ‌چيز نزد خدا محبوب‌تر از اين دو كلمه نيست « 3 » .\r\n\r\n\r\n","description":"","footnote":"\r\n( 1 ) بحار الانوار 93 / 170 - 171 ح 11 و اصول كافى 2 / 505 ح 1 .\r\n( 2 ) بحار الانوار 93 / 170 ح 10 .\r\n( 3 ) اصول كافى 2 / 506 ح 2 .\r\n","page_name":" 468 ","page_number":468},
  {"content":"\r\n\r\nو به سند معتبر از حضرت امير المؤمنين عليه السّلام منقول است كه : سبحان اللّه نصف ميزان اعمال است ، و الحمد للّه پر كند ميزان اعمال را ، و اللّه اكبر ما بين آسمان و زمين را پر مىكند « 1 » .\r\nو به سند معتبر از حضرت رسول صلّى اللّه عليه و آله منقول است كه : بسيار بگوئيد سبحان اللّه و الحمد للّه و لا إله الّا اللّه و اللّه اكبر ، به درستى كه اين كلمات مىآيند روز قيامت با خيرات و ثوابهاى عظيم كه از پيش‌رو و عقب خود دارند ، و اينهايند باقيات صالحات ، يعنى امور شايسته‌اى كه از براى آدمى باقى مىماند نفع آنها ، و حق‌تعالى فرموده است كه : باقيات صالحات بهتر و پاينده‌تر است از متاعهاى زندگانى دنيا « 2 » .\r\nو به سند معتبر از حضرت صادق عليه السّلام منقول است كه : حضرت رسول صلّى اللّه عليه و آله روزى به اصحاب خود التفات نمودند و فرمودند كه : براى خود سپرها اخذ كنيد و مهيّا سازيد ، صحابه گفتند كه : مگر دشمنى رو به ما آورده است كه سپر براى دفع ضرر ايشان مهيّا مىبايد كرد ؟ فرمود : نه و ليكن از براى دفع آتش جهنم از خود بگوئيد سبحان اللّه و الحمد للّه و لا إله الّا اللّه و اللّه اكبر « 3 » .\r\nو به سند معتبر از حضرت امام محمّد باقر عليه السّلام منقول است : هركه بگويد سبحان اللّه نه از روى تعجّب ، حق‌تعالى از آن تسبيح مرغى خلق فرمايد كه آن مرغ را زبانى بوده باشد ، و در ميان ملائكه تسبيح الهى كند تا روز قيامت ، همچنين است الحمد للّه و لا إله الّا اللّه و اللّه اكبر « 4 » .\r\n\r\n\r\n","description":"","footnote":"\r\n( 1 ) اصول كافى 2 / 506 ح 3 .\r\n( 2 ) بحار الانوار 93 / 171 ح 12 .\r\n( 3 ) بحار الانوار 93 / 171 ح 13 .\r\n( 4 ) بحار الانوار 93 / 172 ح 14 .\r\n","page_name":" 469 ","page_number":469},
  {"content":"\r\n\r\n\r\nفصل دوّم در بيان تهليل است و ثواب انواع آن\r\nاز حضرت رسول صلّى اللّه عليه و آله منقول است كه : حق‌تعالى به حضرت موسى عليه السّلام خطاب فرمود كه : اگر آسمانها و ساكنان آنها و زمينهاى هفت‌گانه در يك كفّهء ترازو باشد و لا إله الّا اللّه در كفّهء ديگر باشد ، اين كلمه بر آنها زيادتى مىكند « 1 » .\r\nو به سند معتبر از حضرت امام محمّد باقر عليه السّلام منقول است كه : حضرت رسول صلّى اللّه عليه و آله فرمود : تلقين كنيد محتضرها را در وقت جان كندن لا إله الّا اللّه كه گناهان را خراب مىكند و درهم مىشكند ، صحابه گفتند : يا رسول اللّه كسى كه در صحّت بگويد چون است ؟ حضرت فرمود : اين بيشتر باعث درهم شكستن و بر طرف شدن گناهان مىشود ، به درستى كه لا إله الّا اللّه مونس مؤمن است در حال حيات و نزد مردن و در هنگام مبعوث شدن ، و جبرئيل به من گفت : يا محمّد در قيامت جمعى را خواهى ديد كه از قبرها رو سفيد مبعوث مىشوند ، و به آواز بلند مىگويند لا إله الّا اللّه و اللّه اكبر ، و جمعى روسياه مبعوث مىشوند ، و فرياد مىكنند يا ويلاه يا ثبوراه « 2 » .\r\nو به سند ديگر از حضرت رسول صلّى اللّه عليه و آله منقول است كه : قيمت بهشت لا إله الّا اللّه است « 3 » .\r\nو به سند ديگر از آن حضرت منقول است : هركه لا إله الّا اللّه بگويد براى او درختى در بهشت بكارند از ياقوت سرخ كه ريشه‌اش در مشك سفيد باشد ، و\r\n\r\n\r\n","description":"","footnote":"\r\n( 1 ) بحار الانوار 93 / 196 ح 18 .\r\n( 2 ) بحار الانوار 93 / 200 - 201 ح 32 .\r\n( 3 ) بحار الانوار 93 / 196 ح 15 .\r\n","page_name":" 470 ","page_number":470},
  {"content":"\r\n\r\nميوه‌اش از عسل شيرين‌تر و از برف سفيدتر و از مشك خوشبوتر ، و در آن درخت ميوه مىباشد به طريق پستان دختران باكره كه چون شكافته شود هفتاد حلّه از ميان آن بيرون آيد « 1 » .\r\nو از حضرت امير المؤمنين عليه السّلام منقول است كه : هر بندهء مسلمانى كه لا إله الّا اللّه بگويد آن كلمه البتّه بالا رود ، و هر سقفى را بشكافد ، و به هر گناهى از گناهان او كه برسد محو نمايد تا چون به حسنات او برسد قرار گيرد « 2 » .\r\nو به سند معتبر از حضرت امام محمّد باقر عليه السّلام منقول است : هيچ عملى ثوابش عظيم‌تر از شهادت لا إله الّا اللّه نيست « 3 » .\r\nو به سند معتبر از حضرت رسول صلّى اللّه عليه و آله منقول است كه : بهترين عبادتها گفتن لا إله الّا اللّه است « 4 » .\r\nو به سند صحيح از حضرت صادق عليه السّلام منقول است : هركه صد مرتبه لا إله الّا اللّه بگويد عمل او در آن روز بهترين اعمال مردم باشد ، مگر كسى كه بيشتر از او اين كلمه را گفته باشد « 5 » .\r\nو به سند معتبر از حضرت صادق عليه السّلام منقول است كه فرمود : هر عبادتى را اندازه‌اى هست كه به آن منتهى مىشود مگر ذكر حق‌تعالى كه آن را حدّى نيست كه به آن منتهى شود ، چنانچه حق‌تعالى نمازهاى پنج‌گانه را واجب گردانيده است ، كسى كه آنها را ادا نمايد به حدّش رسانيده است ، و همچنين كسى كه روزهء ماه\r\n\r\n\r\n","description":"","footnote":"\r\n( 1 ) بحار الانوار 93 / 201 ح 34 .\r\n( 2 ) بحار الانوار 93 / 202 ح 37 .\r\n( 3 ) اصول كافى 2 / 516 ح 1 .\r\n( 4 ) بحار الانوار 93 / 195 ح 13 .\r\n( 5 ) بحار الانوار 93 / 205 ح 1 .\r\n","page_name":" 471 ","page_number":471},
  {"content":"\r\n\r\nرمضان را بگيرد فرضش را ادا كرده است ، و كسى كه يك مرتبه حج كند اندازه‌اش به عمل آمده است ، به غير ذكر و ياد خدا كه حق‌تعالى از آن به اندك راضى نشده است ، و نهايتى براى او مقرّر نكرده ، بعد از آن اين آيه را خواندند   يا أَيُّهَا الَّذِينَ آمَنُوا اذْكُرُوا اللَّهَ ذِكْراً كَثِيراً وَ سَبِّحُوهُ بُكْرَةً وَ أَصِيلًا   ترجمه ظاهر لفظش اين است :\r\nاى گروه مؤمنان ياد كنيد خدا را ياد كردن بسيار ، و تسبيح و تنزيه كنيد او را در بامداد و پسين ، پس نهايتى براى ذكر مقرّر نساخت .\r\nبعد از آن فرمود : پدرم بسيار ياد خدا مىكرد ، با او كه راه مىرفتم مشغول ذكر بود ، و چون با او طعام مىخوردم او را مشغول ذكر مىديدم ، و چون با مردم سخن مىگفت سخن گفتن او را از ياد خدا باز نمىداشت ، و پيوسته مىديدم زبانش به كامش چسبيده مشغول ذكر لا إله الّا اللّه بود ، و در صبح ما را جمع مىكرد و امر مىكرد مشغول ذكر و ياد خدا باشيم تا طلوع آفتاب .\r\nو مىفرمود : هركه قرآن مىتواند خواند بخواند ، و هركه قرآن نمىتواند خواند ذكر خدا بكند ، و خانه‌اى كه در آن قرآن مىخوانند و ياد خدا مىكنند بركت آن خانه بسيار مىشود ، و شياطين از آن خانه دورى مىكنند ، و آن خانه روشنى مىدهد اهل آسمان را ، چنانچه ستاره‌هاى روشن اهل زمين را روشنى مىدهند ، و خانه‌اى كه در آن قرآن خوانده نمىشود و ياد خدا نمىكنند بركت آن خانه كم است ، و ملائكه از آن خانه دورى مىكنند ، و شياطين در آن خانه حاضر مىباشند .\r\nو حضرت رسول صلّى اللّه عليه و آله فرمود : آيا خبر دهم شما را به بهترين اعمال شما كه بيشتر موجب رفع درجات شما گردد ، و نزد خداوند مقبول‌تر باشد از دينار و درهم ، و بهتر باشد از براى شما از اينكه با دشمنان ملاقات كنيد و بكشيد و كشته شويد ؟\r\nگفتند : بلى ، فرمود : ياد خدا بسيار كنيد .\r\nپس فرمود : شخصى به خدمت حضرت رسول صلّى اللّه عليه و آله آمد و پرسيد كه : بهترين\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nاهل اين مسجد كيست ؟ فرمود : هركه ذكر خدا بيشتر كند . و فرمود : هركه را خدا زبان ذكركننده‌اى عطا فرمايد به درستى كه خير دنيا و آخرت به او كرامت فرموده است « 1 » .\r\nو به سند معتبر از حضرت رسول صلّى اللّه عليه و آله منقول است : هركه خدا را بسيار ياد كند حق‌تعالى او را دوست دارد ، و دو برات براى او بنويسد : يكى بيزارى از آتش جهنّم ، و يكى بيزارى از نفاق « 2 » .\r\nو به سند معتبر از حضرت صادق عليه السّلام منقول است : هركه لا إله الّا اللّه را از روى اخلاص بگويد داخل بهشت شود ، و اخلاص او آن است كه اين كلمهء طيّبه او را مانع شود از مرتكب شدن هر چيز كه خدا حرام كرده است « 3 » .\r\nو به سند معتبر ديگر از آن حضرت منقول است : هركه لا إله الّا اللّه بگويد بر غير وجه تعجّب ، خدا از آن كلمه مرغى خلق فرمايد كه تا روز قيامت بر بالاى سر گويندهء آن كلمه بال زند و ذكر خدا كند ، و ثوابش از او باشد « 4 » .\r\nو به سند معتبر از حضرت رسول صلّى اللّه عليه و آله منقول است كه : تلقين كنيد محتضرهاى خود را لا إله الّا اللّه ، به درستى كه هركه آخر كلامش لا إله الّا اللّه باشد داخل بهشت مىشود « 5 » .\r\nو به سند معتبر از حضرت امام رضا عليه السّلام منقول است كه : چون حضرت نوح داخل كشتى شد حق‌تعالى به او وحى نمود كه : هر وقت خوف غرق شدن داشته\r\n\r\n\r\n","description":"","footnote":"\r\n( 1 ) اصول كافى 2 / 498 - 499 ح 1 .\r\n( 2 ) اصول كافى 2 / 500 ح 3 .\r\n( 3 ) بحار الانوار 93 / 197 ح 21 .\r\n( 4 ) بحار الانوار 93 / 193 ح 4 .\r\n( 5 ) بحار الانوار 93 / 199 ح 26 .\r\n","page_name":" 473 ","page_number":473},
  {"content":"\r\n\r\nباشى هزار مرتبه لا إله الّا اللّه بگو « 1 » .\r\nو به سند معتبر از حضرت امام محمّد باقر عليه السّلام منقول است كه : جبرئيل به نزد حضرت رسول صلّى اللّه عليه و آله آمد ، و گفت : يا محمّد خوشا حال كسى از امّت تو كه بگويد لا إله الّا اللّه وحده وحده « 2 » .\r\nو به سند معتبر از حضرت امام جعفر صادق عليه السّلام منقول است : هركه صد مرتبه بگويد لا إله الّا اللّه الحقّ المبين ، خداوند عزيز جبّار او را پناه دهد از فقر ، و وحشت قبر او را به انس مبدّل گرداند ، و سبب توانگرى او شود ، و چنان باشد كه در بهشت را كوبد « 3 » .\r\nو به سند معتبر ديگر از آن حضرت منقول است : هركه هر روز سى مرتبه اين تهليل را بخواند ، رو كند به توانگرى ، و پشت كند به درويشى و فقر ، و در بهشت را بكوبد « 4 » .\r\nو به سند معتبر از آن حضرت منقول است : هركه هر روز پانزده مرتبه اين تهليل را بخواند لا إله الّا اللّه حقّا حقّا ، لا إله الّا اللّه ايمانا و تصديقا ، لا إله الّا اللّه عبوديّة و رقّا ، حق‌تعالى رحمت خود را به سوى او بدارد ، و از او روى لطف برنتابد تا او را داخل بهشت گرداند « 5 » .\r\nو به سند معتبر از حضرت امام محمّد باقر عليه السّلام منقول است : هركه بگويد أشهد أن لا إله الّا اللّه وحده لا شريك له ، و أشهد أنّ محمّدا عبده و رسوله ، حق‌تعالى براى او هزار حسنه بنويسد « 6 » .\r\n\r\n\r\n","description":"","footnote":"\r\n( 1 ) بحار الانوار 93 / 205 ح 2 .\r\n( 2 ) اصول كافى 2 / 517 ح 1 ، و بحار الانوار 93 / 205 ح 3 .\r\n( 3 ) بحار الانوار 93 / 206 ح 6 .\r\n( 4 ) بحار الانوار 93 / 207 ح 8 .\r\n( 5 ) بحار الانوار 93 / 207 ح 9 .\r\n( 6 ) اصول كافى 2 / 518 ج 1 .\r\n","page_name":" 474 ","page_number":474},
  {"content":"\r\n\r\nو به روايت ديگر : دو هزار هزار حسنه براى او ثبت نمايد .\r\nو به سند معتبر از حضرت امام جعفر صادق عليه السّلام منقول است : هركه هر روز ده مرتبه اين دعا را بخواند أشهد أن لا إله الّا اللّه وحده لا شريك له الها واحدا أحدا صمدا لم يتّخذ صاحبة و لا ولدا ، بنويسد حق‌تعالى شأنه از براى او پنج هزار حسنه ، و محو كند از نامهء گناهان او چهل و پنج هزار گناه ، و بلند گرداند از براى او چهل و پنج هزار درجه « 1 » .\r\nو در روايت ديگر وارد شده است كه : اين دعا حرزى باشد براى او در آن روز از شرّ شيطان و مردم صاحب سلطنت ، و در آن روز گناه كبيره‌اى او را فرا نگيرد « 2 » .\r\nو به روايت ديگر وارد شده است كه : هركه هر روز اين دعا بخواند ، حق‌تعالى براى او چهل و پنج هزار گناه محو فرمايد ، و چهل و پنج هزار درجه بلند گرداند ، و چنان باشد كه در آن روز دوازده مرتبه ختم قرآن كرده باشد ، و حق‌تعالى در بهشت خانه‌اى براى او بنا فرمايد « 3 » .\r\n\r\nفصل سوم در فضيلت تسبيح است\r\nبه سند معتبر از يونس بن يعقوب منقول است كه از حضرت صادق عليه السّلام سؤال نمود : كسى كه صد مرتبه سبحان اللّه بگويد او ذكر بسيار كرده و عمل نموده به\r\n\r\n\r\n","description":"","footnote":"\r\n( 1 ) اصول كافى 2 / 519 ح 1 .\r\n( 2 ) اصول كافى 2 / 519 ذيل ح 1 و بحار الانوار 93 / 207 - 208 ح 10 .\r\n( 3 ) بحار الانوار 93 / 206 ح 5 .\r\n","page_name":" 475 ","page_number":475},
  {"content":"\r\n\r\nفرمودهء خدا در اينكه امر به ذكر كثير كرده است ؟ فرمود : بلى « 1 » .\r\nو به سند صحيح از آن حضرت منقول است : هركه بگويد سبحان اللّه و بحمده سبحان اللّه العظيم و بحمده ، حق‌تعالى سه هزار حسنه از براى او ثبت نمايد ، و هزار گناه از او محو نمايد ، و سه هزار درجه از براى او مرتفع گرداند ، و مرغى در بهشت از براى او خلق نمايد كه تسبيح الهى كند ، و ثواب تسبيحش از او باشد « 2 » .\r\nو از حضرت امير المؤمنين عليه السّلام منقول است كه فرمود : چون بنده‌اى سبحان اللّه مىگويد ، جميع ملائكه بر او صلوات مىفرستند « 3 » .\r\nو به سند معتبر از حضرت صادق عليه السّلام منقول است : هركه سى مرتبه بگويد سبحان اللّه و بحمده سبحان اللّه العظيم رو كند به توانگرى ، و پشت كند از فقر ، و بكوبد در بهشت را « 4 » .\r\nو از حضرت رسول صلّى اللّه عليه و آله منقول است : هركه بگويد سبحان اللّه و بحمده ، ايزد تعالى براى او هزار هزار حسنه بنويسد ، و هزار هزار گناه از او محو نمايد ، و هزار هزار درجه براى او بلند كند ، و هركه زياده بگويد خدا ثوابش را زياد گرداند ، و هركه استغفار نمايد خدا گناهانش را بيامرزد « 5 » .\r\nو به سند معتبر از حضرت صادق عليه السّلام منقول است : هركه هر روز سى مرتبه سبحان اللّه بگويد ، حق‌تعالى از او دفع نمايد هفتاد نوع از بلا را كه سهل‌تر آنها فقر باشد « 6 » .\r\n\r\n\r\n","description":"","footnote":"\r\n( 1 ) بحار الانوار 93 / 182 ح 15 .\r\n( 2 ) بحار الانوار 93 / 182 ح 17 .\r\n( 3 ) بحار الانوار 93 / 177 ح 3 .\r\n( 4 ) بحار الانوار 93 / 177 - 178 ح 5 .\r\n( 5 ) بحار الانوار 93 / 178 ح 7 .\r\n( 6 ) بحار الانوار 93 / 178 ح 8 .\r\n","page_name":" 476 ","page_number":476},
  {"content":"\r\n\r\nو به سند ديگر همين مضمون از حضرت امير المؤمنين عليه السّلام منقول است « 1 » .\r\nو به سند ديگر از آن حضرت منقول است كه : حق سبحانه و تعالى چون نور مقدّس نبوى را خلق نمود او را در حجاب القدره دوازده هزار سال ساكن گردانيد ، و در آنجا آن حضرت اين تسبيح مىگفتند : سبحان ربّى الاعلى ، و در حجاب العظمه يازده هزار سال ماندند ، و اين تسبيح مىگفتند : سبحان عالم السرّ ، و در حجاب المنّه ده هزار سال ماندند ، و اين تسبيح گفتند : سبحان من هو قائم لا يلهو ، و در حجاب الرحمه نه هزار سال بودند ، و اين تسبيح مىگفتند : سبحان الرفيع الاعلى ، و در حجاب السعاده هشت هزار سال به اين تسبيح مشغول بودند : سبحان من هو غنى لا يفقر .\r\nو در حجاب المنزله شش هزار سال اين تسبيح مىگفتند : سبحان العليم الكريم ، و در حجاب الهداية پنج هزار سال ماندند ، و اين تسبيح مىفرمودند : سبحان ذى العرش العظيم ، و در حجاب النبوّة چهار هزار سال سكنى داشتند با اين تسبيح سبحان ربّ العزّة عمّا يصفون ، و در حجاب الرفعه سه هزار سال ماندند ، و اين تسبيح مىگفتند : سبحان ذى الملك و الملكوت ، و در حجاب الهيبه دو هزار سال بودند ، و خدا را اين تسبيح مىنمودند : سبحان اللّه و بحمده ، و در حجاب الشفاعة هزار سال به اين تسبيح اشتغال داشتند سبحان ربّى العظيم و بحمده « 2 » .\r\n\r\n\r\n","description":"","footnote":"\r\n( 1 ) بحار الانوار 93 / 178 ح 9 .\r\n( 2 ) بحار الانوار 93 / 178 - 179 ح 10 .\r\n","page_name":" 477 ","page_number":477},
  {"content":"\r\n\r\n\r\nفصل چهارم در فضيلت تحميد است و انواع محامد\r\nبه سند معتبر منقول است كه از حضرت صادق عليه السّلام پرسيدند : كدام عمل نزد خدا بهترين اعمال است ؟ فرمود : حمد او كردن « 1 » .\r\nو از حضرت على بن الحسين عليه السّلام منقول است كه : هركه بگويد الحمد للّه شكر جميع نعمتهاى خدا را ادا كرده است « 2 » .\r\nو به سند معتبر از حضرت امام رضا عليه السّلام منقول است كه حضرت رسول صلّى اللّه عليه و آله فرمود : هركه را خدا نعمتى به او كرامت فرمايد حمد الهى بكند ، و هركه روزى او دير برسد استغفار كند ، و هركه را اندوهى رو دهد يا كار دشوارى پيش آيد لا حول و لا قوّة الّا باللّه بگويد « 3 » .\r\nو به سند معتبر از حضرت امام رضا عليه السّلام منقول است كه : چون حضرت رسالت پناه صلّى اللّه عليه و آله را امرى رو مىداد كه موجب سرور بود مىفرمود : الحمد للّه الذي بنعمته تتمّ الصالحات ، و چون امرى رو مىداد كه موجب حزن بود مىفرمود : الحمد للّه على كلّ حال « 4 » .\r\nو به سند معتبر از حضرت صادق عليه السّلام منقول است كه : حضرت رسول صلّى اللّه عليه و آله هر روز حمد الهى مىكردند سيصد و شصت مرتبه به عدد رگهاى بدن به اين حمد :\r\n\r\n\r\n","description":"","footnote":"\r\n( 1 ) اصول كافى 2 / 503 ح 2 .\r\n( 2 ) بحار الانوار 93 / 210 ح 4 .\r\n( 3 ) بحار الانوار 93 / 210 ح 5 .\r\n( 4 ) بحار الانوار 93 / 311 ح 8 .\r\n","page_name":" 478 ","page_number":478},
  {"content":"\r\n\r\nالحمد للّه ربّ العالمين كثيرا على كلّ حال « 1 » .\r\nو به سند صحيح از حضرت صادق عليه السّلام منقول است كه : چون كسى را ببينى به بلائى مبتلا گرديده است ، سه مرتبه اين تحميد را آهسته بخوان كه او نشنود :\r\nالحمد للّه الذي عافاني ممّا ابتلاك به و لو شاء فعل ، بعد از آن فرمود : هركه در اين حال اين دعا را بخواند هرگز به آن نوع مبتلا نشود « 2 » .\r\nو به سند معتبر از حضرت صادق عليه السّلام مروى است : هركه بگويد الحمد للّه كما هو أهله ، كاتبان اعمال از نوشتن باز مىمانند ، و مىگويند : خداوندا ما غيب نمىدانيم ، يعنى حمدى را كه تو سزاوارى ثواب آن را نمىدانيم ، حق‌تعالى در جواب ايشان مىفرمايد كه : آنچه بندهء من گفته شما بنويسيد ثوابش بر من است « 3 » .\r\nو به سند معتبر ديگر از آن حضرت منقول است : هركه روزى هفت مرتبه بگويد : الحمد للّه على كلّ نعمة كانت أو هي كائنه ، شكر نعمتهاى گذشته و آينده را ادا كرده است « 4 » .\r\n\r\nفصل پنجم در فضيلت استغفار است\r\nبه سند معتبر از حضرت امير المؤمنين عليه السّلام منقول است كه : خود را خوشبو و معطّر گردانيد به استغفار تا رسوا نكند شما را بوهاى بد گناهان « 5 » .\r\n\r\n\r\n","description":"","footnote":"\r\n( 1 ) بحار الانوار 93 / 215 - 216 ح 19 .\r\n( 2 ) بحار الانوار 93 / 217 ح 2 .\r\n( 3 ) بحار الانوار 93 / 212 ح 11 .\r\n( 4 ) بحار الانوار 93 / 211 ح 10 .\r\n( 5 ) بحار الانوار 93 / 278 ح 7 .\r\n","page_name":" 479 ","page_number":479},
  {"content":"\r\n\r\nو در حديث ديگر فرمود كه : استغفار روزى را زياد مىكند « 1 » .\r\nو به سند معتبر از حضرت رسول صلّى اللّه عليه و آله منقول است كه : بهترين دعاها استغفار است « 2 » .\r\nو به سند معتبر از حضرت صادق عليه السّلام منقول است كه : چون بنده استغفار بسيار كند صحيفهء عملش كه بالا مىرود مىدرخشد و نور مىدهد « 3 » .\r\nو از حضرت على بن الحسين عليه السّلام منقول است : هركه بگويد أستغفر اللّه ربّي و أتوب اليه او متكبّر و جبّار نيست « 4 » .\r\nو به سند معتبر از حضرت رسول صلّى اللّه عليه و آله منقول است كه : استغفار كردن و گفتن لا إله الّا اللّه بهترين عبادت است « 5 » .\r\nو به سند معتبر از حضرت صادق عليه السّلام منقول است : حضرت رسول صلّى اللّه عليه و آله در مجلسى كه مىنشستند هرچند كه اندكى مىنشستند برنمىخاستند تا بيست و پنج مرتبه استغفار نمىكردند « 6 » .\r\nو به سند معتبر ديگر از آن حضرت منقول است كه حضرت رسول صلّى اللّه عليه و آله هفتاد مرتبه مىفرمودند أستغفر اللّه ، و هفتاد مرتبه مىفرمودند أتوب الى اللّه « 7 » .\r\nو به سند معتبر از حضرت صادق عليه السّلام منقول است : هركه گناهى مىكند هفت ساعت او را مهلت مىدهند ، پس اگر اين استغفار را سه مرتبه خواند بر او\r\n\r\n\r\n","description":"","footnote":"\r\n( 1 ) بحار الانوار 93 / 277 ح 4 .\r\n( 2 ) اصول كافى 2 / 504 ح 1 .\r\n( 3 ) اصول كافى 2 / 504 ح 2 .\r\n( 4 ) بحار الانوار 93 / 277 ح 3 .\r\n( 5 ) اصول كافى 2 / 505 ح 6 .\r\n( 6 ) اصول كافى 2 / 504 ح 4 .\r\n( 7 ) اصول كافى 2 / 505 ح 5 .\r\n","page_name":" 480 ","page_number":480},
  {"content":"\r\n\r\nنمىنويسند : أستغفر اللّه الذي لا إله الّا هو الحيّ القيّوم و أتوب اليه « 1 » .\r\nو به سند معتبر از آن حضرت منقول است : هركه روزى صد مرتبه بگويد أستغفر اللّه ، حق‌تعالى هفتصد گناه او را بيامرزد ، و خيرى نيست در بنده‌اى كه در هر روز هفتصد گناه بكند « 2 » .\r\nو به سند صحيح از حضرت امام جعفر صادق عليه السّلام منقول است : هر مؤمنى كه در شبانه‌روزى چهل گناه كبيره بكند ، و با ندامت و پشيمانى بگويد أستغفر اللّه الذي لا إله الّا هو الحيّ القيّوم بديع السّماوات و الأرض ذو الجلال و الاكرام و أسئله أن يصلّي على محمّد و آل محمّد و أن يتوب عليّ ، البتّه حق‌تعالى گناهانش را بيامرزد ، و خيرى نيست در بنده‌اى كه در شبانه‌روزى چهل گناه كبيره بكند « 3 » .\r\nو به سند معتبر ديگر از آن حضرت منقول است كه : حضرت رسول صلّى اللّه عليه و آله در هر روز و شبى صد مرتبه توبه و استغفار مىكردند ، با آنكه گناهى از آن حضرت هرگز صادر نمىشد « 4 » .\r\n\r\nفصل ششم در فضيلت اذكار متفرّقه است\r\nبه سند صحيح از حضرت جعفر بن محمّد الصادق عليه السّلام منقول است كه : عجب دارم از كسى كه او را خوفى از دشمنى يا غير آن باشد چرا پناه به اين كلمه نمىبرد\r\n\r\n\r\n","description":"","footnote":"\r\n( 1 ) بحار الانوار 93 / 282 ح 24 .\r\n( 2 ) بحار الانوار 93 / 280 ح 3 و در حديث در دو مورد هفتاد هزار گناه مىباشد .\r\n( 3 ) بحار الانوار 93 / 277 - 278 ح 5 .\r\n( 4 ) بحار الانوار 93 / 282 .\r\n","page_name":" 481 ","page_number":481},
  {"content":"\r\n\r\nحسبنا اللّه و نعم الوكيل ؛ زيرا كه حق‌تعالى مىفرمايد : آن جماعتى كه اين كلمه را گفتند برگشتند با نعمتى عظيم از جانب خدا و فضل بسيار و بدى به ايشان نرسيد .\r\nو عجب دارم از كسى كه غمى او را غارض مىشود چرا پناه نمىبرد به اين كلمه كه حضرت يونس در شكم ماهى گفت : لا إله الّا انت سبحانك انّي كنت من الظّالمين ؛ زيرا كه حق‌تعالى بعد از اين مىفرمايد : ما دعاى يونس را مستجاب كرديم و او را نجات داديم از غم ، و چنانچه او را نجات داديم همچنان نجات مىدهيم مؤمنان را .\r\nو عجب دارم از كسى كه دشمنان در مقام مكر باشند با او چرا پناه نمىبرد به اين آيه  أُفَوِّضُ أَمْرِي إِلَى اللَّهِ إِنَّ اللَّهَ بَصِيرٌ بِالْعِبادِ ؛  زيرا كه حق‌تعالى مىفرمايد : چون مؤمن آل فرعون اين كلمه را گفت خدا او را حفظ كرد و نگاه داشت از بديهاى آنچه مكر نسبت به او كرده بودند .\r\nو عجب دارم از كسى كه اراده مال و متاع دنيا دارد چرا پناه نمىبرد به اين كلمه ما شاء اللّه لا حول و لا قوّة الّا باللّه ؛ زيرا كه حق‌تعالى مىفرمايد كه : برادر مؤمن به برادر كافر گفت : چرا داخل باغ خود شدى اين كلمه را نگفتى ، اگر مرا چنين مىبينى كه مال و فرزندم از تو كمتر است ، پس شايد پروردگار من بهتر از بهشت تو به من عطا فرمايد ، و شايد حق‌تعالى در مقام جزم اطلاق مىكند « 1 » .\r\nو به سندهاى معتبر از آن حضرت صلوات اللّه عليه منقول است كه : شخصى به خدمت حضرت رسول صلّى اللّه عليه و آله آمد شكايت نمود از وسوسهء سينه و بسيارى قرض و احتياج ، حضرت فرمود : مكرّر اين كلمات را بخوان : توكّلت على الحيّ الّذي لا يموت ، و الحمد للّه الّذي لم يتّخذ صاحبة و لا ولدا و لم يكن له شريك في الملك و لم\r\n\r\n\r\n","description":"","footnote":"\r\n( 1 ) بحار الانوار 93 / 184 - 185 ح 1 .\r\n","page_name":" 482 ","page_number":482},
  {"content":"\r\n\r\nيكن له وليّ من الذّلّ و كبّره تكبيرا ، بعد از اندك وقتى آن مرد به خدمت حضرت آمد ، و گفت : به بركت آن دعا حق‌تعالى وسوسهء سينهء مرا بر طرف كرد ، و قرض مرا مؤدّى ساخت ، و روزى مرا فراخ گردانيد « 1 » .\r\nو به سند صحيح ديگر از آن حضرت منقول است كه حضرت رسول صلّى اللّه عليه و آله فرمود :\r\nحضرت آدم به حق‌تعالى شكايت كرد وسوسهء خاطر و اندوه را ، جبرئيل نازل شد و گفت : يا آدم بگو لا حول و لا قوّة الّا باللّه ، چون آدم كلمه را گفت وسوسه و اندوه از او بر طرف شد « 2 » .\r\nو به سند معتبر از حضرت رسول صلّى اللّه عليه و آله منقول است : هركه نعمتهاى الهى بر او بسيار شود بگويد : الحمد للّه ربّ العالمين ، و كسى كه فقر و احتياج بر او زيادتى كند بگويد : لا حول و لا قوّة الّا باللّه العليّ العظيم ، به درستى كه اين كلمه گنجى است از گنجهاى بهشت ، و در آن شفا از هفتاد و دو درد هست كه كمتر آنها همّ و اندوه است « 3 » .\r\nو به سند صحيح از حضرت صادق عليه السّلام منقول است كه : در شب معراج حق‌تعالى به حضرت رسول صلّى اللّه عليه و آله وحى نمود : به تو عطا مىكنم دو كلمه از خزينه‌هاى عرش خود : لا حول و لا قوّة الّا باللّه و لا ملجأ منك الّا اليك « 4 » .\r\nو به سند معتبر از حضرت رسول صلّى اللّه عليه و آله منقول است كه گفتن : لا حول و لا قوّة الّا باللّه موجب شفا از نود و نه درد است كه سهل‌تر آنها غم و اندوه است « 5 » .\r\n\r\n\r\n","description":"","footnote":"\r\n( 1 ) اصول كافى 2 / 554 - 555 ح 2 و 3 .\r\n( 2 ) بحار الانوار 93 / 186 ح 5 .\r\n( 3 ) بحار الانوار 93 / 186 ح 6 .\r\n( 4 ) بحار الانوار 93 / 186 - 187 ح 7 .\r\n( 5 ) بحار الانوار 93 / 187 ح 8 .\r\n","page_name":" 483 ","page_number":483},
  {"content":"\r\n\r\nو از امام صادق عليه السّلام منقول است : هركه را اندوهى عارض شود بگويد لا حول و لا قوّة الّا باللّه العليّ العظيم « 1 » .\r\nو در حديث ديگر منقول است كه ابو ذر گفت : حضرت رسول صلّى اللّه عليه و آله مرا وصيّت نمود كه اين كلمه را بسيار بگويم « 2 » .\r\nو به سند صحيح از امام صادق عليه السّلام منقول است : هركه هر روز صد مرتبه لا حول و لا قوّة الّا باللّه بگويد حق‌تعالى از او هفتاد نوع از بلا را دفع نمايد كه سهل‌تر آنها همّ و اندوه باشد « 3 » .\r\nو به سند معتبر ديگر از آن حضرت منقول است : هركه دعا كند و ختم كند دعاى خود را به گفتن ما شاء اللّه لا حول و لا قوّة الّا باللّه ، البتّه دعاى او مستجاب شود « 4 » .\r\nو به سند معتبر از آن حضرت منقول است : هركه هفتاد مرتبه بگويد ما شاء اللّه لا حول و لا قوّة الّا باللّه ، خدا بگرداند از او هفتاد نوع از انواع بلا را كه كمتر آنها ديوانه شود و به سبب ديوانگى هلاك شود « 5 » .\r\nو در حديث ديگر از آن حضرت منقول است كه : خدا را ملكى هست موكّل به آسمان اوّل اسماعيل نام دارد ، چون بنده هفت نوبت مىگويد يا ارحم الرّاحمين ، آن ملك گويد كه : ارحم الراحمين صداى تو را شنيده هر حاجت دارى بطلب تا عطا كند « 6 » .\r\nو به سند صحيح از آن حضرت منقول است : هركه ده مرتبه بگويد يا اللّه\r\n\r\n\r\n","description":"","footnote":"\r\n( 1 ) بحار الانوار 93 / 188 ح 13 .\r\n( 2 ) بحار الانوار 93 / 187 ح 9 .\r\n( 3 ) بحار الانوار 93 / 188 ح 16 .\r\n( 4 ) اصول كافى 2 / 521 ح 1 .\r\n( 5 ) اصول كافى 2 / 521 ح 2 .\r\n( 6 ) بحار الانوار 93 / 234 ذيل ح 6 .\r\n","page_name":" 484 ","page_number":484},
  {"content":"\r\n\r\nحق‌تعالى به او خطاب فرمايد : لبّيك چه حاجت دارى ، و همچنين اگر ده مرتبه يا ربّ بگويد همين خطاب كنند او را « 1 » .\r\nو ايضا به سند صحيح از آن حضرت منقول است : هركه بگويد يا ربّي اللّه آن‌قدر كه يك نفس او وفا كند ، به او خطاب فرمايد خدا كه لبّيك حاجت خود را بگو « 2 » .\r\nو در حديث ديگر فرمود كه : بعضى از فرزندان پدرم بيمار شد ، پدرم بر او گذشت ، فرمود كه : ده مرتبه بگو يا اللّه هيچ‌يك از مؤمنان ده مرتبه اين كلمه را نمىگويد مگر آنكه خدا مىفرمايد لبّيك اى بندهء من حاجتت را سؤال كن « 3 » .\r\nو به سند معتبر از حضرت امام رضا عليه السّلام منقول است كه فرمود : پدرم را در خواب ديدم ، فرمود : هرگاه به شدّتى و سختى گرفتار شوى بسيار بگو يا رؤوف يا رحيم « 4 » .\r\nو به سند معتبر از حضرت صادق عليه السّلام منقول است كه به بعضى از اصحاب خود فرمود : مىخواهى به تو تعليم كنم اسم اعظم الهى را ، بخوان سورهء حمد و سوره قل هو اللّه احد ، و آية الكرسى ، و سورهء   إِنَّا أَنْزَلْناهُ فِي لَيْلَةِ الْقَدْرِ   را ، پس رو به قبله كن و هر حاجتى كه دارى از خدا بطلب « 5 » .\r\nو به سند معتبر از حضرت امام رضا عليه السّلام منقول است كه : اسم اكبر خداست يا حيّ يا قيّوم « 6 » .\r\nو به روايت ديگر از حضرت على بن الحسين عليهما السّلام منقول است كه : اين دعا\r\n\r\n\r\n","description":"","footnote":"\r\n( 1 ) بحار الانوار 93 / 233 ح 2 .\r\n( 2 ) بحار الانوار 93 / 233 ح 3 .\r\n( 3 ) بحار الانوار 93 / 233 ح 1 .\r\n( 4 ) بحار الانوار 93 / 272 ح 2 .\r\n( 5 ) بحار الانوار 93 / 231 .\r\n( 6 ) بحار الانوار 93 / 223 .\r\n","page_name":" 485 ","page_number":485},
  {"content":"\r\n\r\nمشتمل است بر اسم اعظم الهى : يا اللّه يا اللّه يا اللّه وحدك لا شريك لك انت المنّان بديع السّماوات و الارض ذو الجلال و الاكرام و ذو الاسماء العظام و ذو العزّ الّذي لا يرام و الهكم إله واحد لا إله الّا هو الرّحمن الرّحيم و صلّى اللّه على محمّد و آله اجمعين ، بعد از خواندن اين دعا هر حاجتى كه دارى بطلب « 1 » .\r\nو به سند معتبر از سكين بن عمّار مروى است كه گفت : شبى در مكّه خوابيده بودم . ، شخصى به خواب من آمد و گفت : برخيز كه شخصى خدا را زير ميزاب به اسم اعظم ربّ الأرباب مىخواند ، بيدار شدم و به خواب رفتم ، بار ديگر صدا زد و همان سخن را گفت بيدار شدم ، و باز به خواب رفتم در مرتبه سوّم مرا صدا زد كه برخيز موسى بن جعفر خدا را به اسم اعظم مىخواند در تحت ميزاب .\r\nسكين مىگويد : برخاستم و غسل كردم چون به نزد حجر آمدم شخصى را ديدم كه جامهء خود را بر سر پيچيده و در سجده است ، و در پشت سر آن حضرت نشستم ، اين دعا مىخواند يا نور يا قدّوس سه مرتبه يا حيّ يا قيّوم سه مرتبه يا حيّ لا يموت سه مرتبه يا حيّ حين لا حيّ سه مرتبه يا حيّ لا إله الّا انت سه مرتبه اسئلك بان لا إله الّا انت سه مرتبه ، سكين گفت كه : آن حضرت مكرّر اين دعا را خواندند تا من حفظ كردم « 2 » .\r\nو به سند معتبر از حضرت امام محمّد باقر عليه السّلام منقول است : هر مؤمنى كه اين كلمات را بخواند من ضامن اويم در دنيا و آخرت ، امّا در دنيا پس ملائكه او را بشارت دهند در هنگام مردن ، و امّا در آخرت حق‌تعالى به عدد هر كلمه‌اى خانه‌اى در بهشت به او كرامت فرمايد ، دعا اين است : يا اسمع السّامعين ، و يا ابصر الناظرين ، و يا اسرع الحاسبين ، و يا ارحم الراحمين ، و يا احكم الحاكمين .\r\n\r\n\r\n","description":"","footnote":"\r\n( 1 ) بحار الانوار 93 / 227 .\r\n( 2 ) بحار الانوار 93 / 228 .\r\n","page_name":" 486 ","page_number":486},
  {"content":"\r\n\r\n\r\nباب دوّم در بيان اذكارى كه مخصوص وقتى چندند\r\nو اين باب مشتمل است بر چند فصل :\r\n\r\nفصل اوّل در تعقيب نماز صبح و شام است و اذكارى كه در صبح و شام بايد خواند\r\nبه سندهاى معتبر از حضرت امام موسى عليه السّلام منقول است كه : چون از نماز شام فارغ شوى از جاى خود حركت مكن و با كسى سخن مگو تا صد مرتبه بگوئى بسم اللّه الرّحمن الرّحيم لا حول و لا قوّة الّا باللّه العليّ العظيم ، و همچنين صد مرتبه بگو بعد از نماز صبح ، به درستى كه هركه در اين دو وقت اين را بخواند ، حق‌تعالى از او دفع كند صد نوع از انواع بلا را كه كمتر آنها خوره و پيسى و شرّ شيطان و شرّ پادشاهان باشد « 1 » .\r\nو از حضرت امام رضا عليه السّلام منقول است : هركه صد مرتبه اين كلمات را بخواند بعد از نماز صبح به اسم اعظم الهى نزديكتر است از سياهى چشم به سفيدى چشم ، و به درستى كه اسم اعظم در اين كلمات داخل است « 2 » .\r\nو به چندين سند معتبر از حضرت صادق عليه السّلام منقول است : هركه اين كلمات را بعد از نماز صبح و نماز شام هفت مرتبه بخواند ، حق‌تعالى از او هفتاد نوع از بلا را\r\n\r\n\r\n","description":"","footnote":"\r\n( 1 ) اصول كافى 2 / 531 - 532 ح 29 .\r\n( 2 ) بحار الانوار 86 / 133 ح 12 .\r\n","page_name":" 487 ","page_number":487},
  {"content":"\r\n\r\nدفع كند كه كمترش قولنج و پيسى و ديوانگى و خوره باشد ، و اگر نامش در نامهء اشقيا باشد محو كنند و در نامهء سعدا ثبت نمايند « 1 » .\r\nو در روايت ديگر سه مرتبه واقع شده است با همين ثواب « 2 » .\r\nو به سند معتبر از حضرت صادق صلوات اللّه عليه منقول است : هركه صد مرتبه بعد از نماز صبح بگويد ما شاء اللّه كان لا حول و لا قوّة الّا باللّه العليّ العظيم ، در آن روز نبيند امرى را كه مكروه او باشد « 3 » .\r\nو به سندهاى معتبر از حضرت امام صادق عليه السّلام منقول است : هركه پيش از طلوع آفتاب و پيش از غروب آفتاب ده مرتبه اين تهليل را بخواند : لا إله الّا اللّه وحده لا شريك له له الملك و له الحمد يحيي و يميت و يميت و يحيي و هو حىّ لا يموت بيده الخير و هو على كلّ شيء قدير ، كفّارهء گناهان او باشد در آن روز « 4 » .\r\nو به روايت ديگر : خدا را ملاقات نكند بنده‌اى به بهتر از عمل او مگر كسى كه مثل او كرده باشد « 5 » .\r\nو در روايت ديگر وارد شده است كه : سنّت واجبه است اين تهليل را ده مرتبه بخوانند و ده مرتبه بگويند : اعوذ باللّه السّميع العليم من همزات الشّياطين و اعوذ باللّه ان يحضرون انّ اللّه هو السّميع العليم حضرت فرمود : اگر اين را در اين دو وقت فراموش كنى قضا كن ، چنانچه نماز را قضا مىكنى « 6 » .\r\nو احاديث در فضيلت اين دو ذكر بسيار است .\r\n\r\n\r\n","description":"","footnote":"\r\n( 1 ) اصول كافى 2 / 531 ح 25 و 26 و 28 .\r\n( 2 ) اصول كافى 2 / 531 ح 27 .\r\n( 3 ) اصول كافى 2 / 530 - 531 ح 24 .\r\n( 4 ) اصول كافى 2 / 518 ح 1 .\r\n( 5 ) اصول كافى 2 / 518 ح 2 .\r\n( 6 ) اصول كافى 2 / 533 ح 3 .\r\n","page_name":" 488 ","page_number":488},
  {"content":"\r\n\r\nو به سند معتبر ديگر از حضرت امام محمّد باقر عليه السّلام منقول است : هركه در وقت طلوع صبح ده مرتبه صلوات بر محمّد و آل محمّد بفرستد ، و سى و پنج نوبت سبحان اللّه ، و سى و پنج نوبت لا إله الّا اللّه ، و سى و پنج نوبت الحمد للّه بگويد ، او را در آن صباح از غافلان ننويسند ، و اگر همين اذكار را در شام بگويد او را در آن شب از غافلان ننويسند « 1 » .\r\nو به سند معتبر از حضرت امام صادق عليه السّلام منقول است : هركه در وقت شام صد مرتبه اللّه اكبر بگويد ، چنان باشد كه بنده‌اى آزاد كرده باشد « 2 » .\r\nو به سند معتبر از حضرت امام محمّد باقر عليه السّلام منقول است : هركه صد مرتبه اللّه اكبر بگويد پيش از برآمدن آفتاب و پيش از فرو رفتن آفتاب ، حق‌تعالى ثواب صد بنده آزاد كردن در نامهء عملش بنويسد « 3 » .\r\nو به سند معتبر ديگر از آن حضرت منقول است كه حضرت رسول صلّى اللّه عليه و آله فرمود :\r\nدر فرزند آدم سيصد و شصت رگ هست كه صد و هشتاد رگ از آنها متحرّك است ، و صد و هشتاد رگ ديگر ساكن ، اگر يكى از رگهاى متحرّك ساكن شود ، يا يكى از رگهاى ساكن متحرّك شود ، او را خواب نمىبرد ، لهذا حضرت رسول صلّى اللّه عليه و آله در هر صبح و شام سيصد و شصت مرتبه مىگفتند : الحمد للّه ربّ العالمين كثيرا على كلّ حال « 4 » .\r\nو به سند ديگر از آن حضرت منقول است : هركه در صبح چهار مرتبه بگويد الحمد للّه ربّ العالمين ، به تحقيق كه شكر آن روز را ادا كرده است ، و همچنين اگر\r\n\r\n\r\n","description":"","footnote":"\r\n( 1 ) اصول كافى 2 / 534 ح 35 .\r\n( 2 ) اصول كافى 2 / 505 ح 1 و بحار الانوار 86 / 252 ح 17 .\r\n( 3 ) بحار الانوار 86 / 257 ح 27 .\r\n( 4 ) بحار الانوار 86 / 254 ح 22 .\r\n","page_name":" 489 ","page_number":489},
  {"content":"\r\n\r\nدر شام چهار مرتبه بگويد شكر آن شب را ادا كرده است « 1 » .\r\nو به سند معتبر از حضرت امام محمّد باقر عليه السّلام منقول است كه : حضرت رسول صلّى اللّه عليه و آله بر شخصى گذشتند كه در باغ خود درخت مىكشت ، حضرت ايستادند و فرمودند : مىخواهى تو را دلالت كنم بر درخت كشتنى كه اصلش ثابت‌تر و ميوه‌اش زودرس‌تر و نيكوتر باشد ؟ گفت : بلى ، فرمود : هر صبح و شام بگو سبحان اللّه و الحمد للّه و لا إله الّا اللّه و اللّه اكبر تا آنكه حق‌تعالى به عدد هر تسبيحى ده درخت در بهشت به تو كرامت فرمايد از انواع ميوه‌ها « 2 » .\r\nو به سند معتبر از آن حضرت منقول است كه : در صبح اين دعا بخوان : اصبحت باللّه مؤمنا على دين محمّد و سنّته و دين عليّ و سنّته و دين الاوصياء و سنّتهم آمنت بسرّهم و علانيتهم و شاهدهم و غائبهم و اعوذ باللّه ممّا استعاذ منه رسول اللّه صلّى اللّه عليه و آله و عليّ و الاوصياء صلوات اللّه عليهم و ارغب الى اللّه فيما رغبوا اليه و لا حول و لا قوّة الّا باللّه « 3 » .\r\nو به سند معتبر از حضرت امير المؤمنين عليه السّلام منقول است : هركه در صبح و شام سه نوبت بگويد : رضيت باللّه ربّا ، و بالاسلام دينا ، و بمحمّد صلّى اللّه عليه و آله نبيّا ، و بالقرآن بلاغا ، و بعليّ اماما ، و بالاوصياء من ولده ائمّة ، البتّه بر حق‌تعالى لازم است كه روز قيامت او را راضى گرداند « 4 » .\r\nو به سند معتبر از حضرت امام محمّد باقر عليه السّلام منقول است : هر بنده‌اى كه قبل از طلوع آفتاب اين دعا بخواند : اللّه اكبر اللّه اكبر كبيرا ، و سبحان اللّه بكرة و اصيلا ،\r\n\r\n\r\n","description":"","footnote":"\r\n( 1 ) بحار الانوار 86 / 254 ح 24 .\r\n( 2 ) بحار الانوار 86 / 257 ذيل ح 27 .\r\n( 3 ) اصول كافى 2 / 522 - 523 ح 4 .\r\n( 4 ) اصول كافى 2 / 525 ح 12 .\r\n","page_name":" 490 ","page_number":490},
  {"content":"\r\n\r\nو الحمد للّه ربّ العالمين كثيرا لا شريك له و صلّى اللّه على محمّد و آله ، ملكى مبادرت نمايد و اين دعا را در ميان بال خود بگيرد و به آسمان برد ، چون به آسمان اوّل درآيد ملائكه به او گويند چه چيز با خوددارى ؟ در جواب گويد : شخصى از مؤمنان به اين كلمات تكلّم نمود ، و كلمات را بر ايشان بخواند ، ملائكه گويند : خدا رحم كند آن كسى را كه اين كلمات را خوانده است ، و گناه او را بيامرزد ، پس به هر آسمانى كه گذرد ملائكه از او سؤال كنند ، و چون جواب گويد همين دعا گويند ، و همچنين حملهء عرش نيز از براى او دعا كنند ، و آن ملك آن كلمات را ببرد و در ديوان كنوز كه اعمال خالص مؤمنان در آنجا مثبت است ثبت نمايد « 1 » .\r\nو به سند عالى از ابو حمزهء ثمالى منقول است كه : از حضرت امام محمّد باقر عليه السّلام سؤال نمودند از تفسير آنچه حق‌تعالى در شأن حضرت ابراهيم فرموده كه : حقوق الهى و اوامر او را وافى و تمام ادا نمود ، حضرت فرمود : چون صبح مىكرد سه مرتبه مىگفت : اصبحت و ربّي محمود ، اصبحت لا اشرك باللّه شيئا و لا ادعو مع اللّه الها و لا اتّخذ من دونه وليّا ، و همچنين در شام سه مرتبه مىفرمود ، و اگر شام خوانند به جاى اصبحت امسيت مىبايد گفت « 2 » .\r\nو به سند صحيح از حضرت امام جعفر صادق عليه السّلام منقول است كه : حضرت نوح در هر صبح و شام ده مرتبه اين دعا را مىخواندند : اللّهمّ انّي اشهدك انّه ما اصبح بي من نعمة او عافية في دين او دنيا فمنك وحدك لا شريك لك لك الحمد و لك الشكر بها عليّ حتّى ترضى و بعد الرّضا ، و به اين سبب حق‌تعالى او را عبد شكور فرمود ، يعنى بندهء بسيار شكركننده ، و اگر در شام خواند چنين بگويد انّه ما امسى بي من نعمة « 3 » .\r\n\r\n\r\n","description":"","footnote":"\r\n( 1 ) اصول كافى 2 / 526 - 527 ح 14 .\r\n( 2 ) بحار الانوار 253 ح 20 .\r\n( 3 ) بحار الانوار 86 / 251 ح 16 .\r\n","page_name":" 491 ","page_number":491},
  {"content":"\r\n\r\nو به سند معتبر از حضرت امام محمد باقر منقول است : هركه در صبح انگشتر عقيق در دست راست خود داشته باشد ، و پيش از آنكه به احدى نظر كند نگين عقيق را به كف دست خود بگرداند ، و به آن نگين نظر كند و سورهء انّا انزلناه في ليلة القدر بخواند ، پس اين دعا بخواند : آمنت باللّه وحده لا شريك له و كفرت بالجبت و الطّاغوت و آمنت بسرّ آل محمّد و علانيتهم و ظاهرهم و باطنهم و اوّلهم و آخرهم ، حق‌تعالى او را در آن روز از شرّ جميع بلاهاى آسمان و زمين حفظ نمايد « 1 » .\r\nو به سند معتبر از آن حضرت منقول است : هركه بعد از نماز صبح هفتاد مرتبه استغفار بگويد خدا او را بيامرزد اگرچه هفتاد هزار گناه كرده باشد « 2 » .\r\nو به سند معتبر از حضرت امير المؤمنين عليه السّلام منقول است : هركه در وقت شام سه مرتبه بگويد : سبحان اللّه حين تمسون و حين تصبحون و له الحمد في السّماوات و الارض و عشيّا و حين تظهرون ، هيچ‌چيز در آن شب از او فوت نشود ، و جميع شرّ و بديهاى آن شب از او دفع شود ، و همچنين اگر در صبح سه مرتبه بخواند ، هيچ چيز در آن روز از او فوت نشود ، و جميع شرور آن روز از او دور گردد « 3 » .\r\nو به سند معتبر از امام صادق عليه السّلام منقول است : هركه بعد از نماز شام سه مرتبه بگويد : الحمد للّه الّذي يفعل ما يشاء و لا يفعل ما يشاء غيره ، حق‌تعالى به او خير بسيار كرامت فرمايد « 4 » .\r\nو به سند صحيح منقول است از حضرت صادق عليه السّلام كه حضرت رسالت پناه صلّى اللّه عليه و آله فرمود : چون به معراج رفتم ملائكه مرا دعائى تعليم نمودند كه در هر صبح و شام\r\n\r\n\r\n","description":"","footnote":"\r\n( 1 ) كتاب الامان من الاخطار ص 39 .\r\n( 2 ) بحار الانوار 86 / 134 - 135 ح 15 .\r\n( 3 ) بحار الانوار 86 / 253 ح 19 .\r\n( 4 ) اصول كافى 2 / 545 ح 2 .\r\n","page_name":" 492 ","page_number":492},
  {"content":"\r\n\r\nمىخوانم : الّلهمّ انّ ظلمي اصبح مستجيرا بعفوك و ذنبي اصبح مستجيرا بمغفرتك و ذلّي اصبح مستجيرا بعزّتك و فقري اصبح مستجيرا بغناك و وجهي البالي اصبح مستجيرا بوجهك الباقي الّذي لا يفنى « 1 » .\r\nو به سند معتبر از حضرت امام محمّد باقر عليه السّلام منقول است كه : شيبهء هذلى به خدمت حضرت رسول صلّى اللّه عليه و آله آمد ، و گفت : يا رسول اللّه من پير شده‌ام و قوّتم ضعيف شده است از اعمالى كه عادت كرده بودم به آنها از نماز و روزه و حج و جهاد ، پس مرا كلامى تعليم فرما كه خدا مرا به آن نفع دهد ، و سبك كن بر من يا رسول اللّه ، حضرت فرمود : اعاده كن اين سخن را تا آنكه سه مرتبه اين كلام را ادا نمود ، حضرت فرمود : اطراف تو هيچ درختى و كلوخى نماند مگر آنكه گريست به سبب ترحّم بر تو ، پس چون نماز صبح بكنى ده مرتبه بگو : سبحان اللّه العظيم و بحمده و لا حول و لا قوّة الّا باللّه العليّ العظيم ، به درستى كه حق‌تعالى تو را عافيت مىدهد به سبب اين ذكر از كورى و ديوانگى و خوره و فقر و ضعف پيرى .\r\nگفت : يا رسول اللّه اين براى دنياست از براى آخرت چه چيز بايد خواند ؟\r\nفرمود : بعد از هر نماز بگو : اللّهمّ اهدني من عندك و افض عليّ من فضلك و انشر عليّ من رحمتك و انزل عليّ من بركاتك ، بعد از آن فرمود : اگر اين دعا را عمدا ترك نكند تا از دنيا برود ، در قيامت هشت در بهشت را براى او بگشايند ، از هر درى كه خواهد داخل شود « 2 » .\r\nو به سند معتبر از حضرت امام جعفر صادق عليه السّلام منقول است : هركه هر روز بيست و پنج نوبت بگويد : الّلهمّ اغفر للمؤمنين و المؤمنات و المسلمين\r\n\r\n\r\n","description":"","footnote":"\r\n( 1 ) بحار الانوار 86 / 248 ح 9 .\r\n( 2 ) بحار الانوار 86 / 19 - 20 ح 18 .\r\n","page_name":" 493 ","page_number":493},
  {"content":"\r\n\r\nو المسلمات ، حق‌تعالى به عدد هر مؤمنى كه گذشته است و خواهد آمد تا روز قيامت حسنه در نامهء عملش بنويسد ، و گناه از او محو كند ، و درجه‌اى از براى او بلند گرداند .\r\nو به سند معتبر از هلقام منقول است : به حضرت جعفر صادق عليه السّلام عرض نمود دعائى تعليم من نما كه جامع مطالب دنيا و آخرت باشد ، حضرت فرمود : بعد از نماز صبح تا طلوع آفتاب بگو : سبحان اللّه العظيم و بحمده استغفر اللّه و اسئله من فضله ، هلقام گفت كه : من بدحال‌تر و پريشان‌تر از جميع اهل بيت خود بودم ، به بركت اين دعا امروز حالم از همه بهتر است « 1 » .\r\nو شيخ طوسى عليه الرحمة و الرضوان در تعقيب نماز صبح فرمود : صد نوبت بگويد استغفر اللّه و اتوب اليه و صد نوبت بگويد : اسئل اللّه العافية و صد نوبت بگويد استجير باللّه من النّار و اسئله الجنّة و صد مرتبه بگويد : اسئل اللّه الحور العين ، و صد نوبت سورهء قل هو اللّه احد بخواند ، و صد نوبت بگويد : صلّى اللّه على محمّد و آل محمّد ، و صد نوبت بگويد : سبحان اللّه و الحمد للّه و لا إله الّا اللّه و اللّه اكبر و لا حول و لا قوّة الّا باللّه العليّ العظيم ، و ده نوبت آية الكرسى ، و ده نوبت سورهء انّا أنزلناه بخواند ، و ده نوبت اين دعا بخواند : اللّهمّ اقذف في قلوب العباد محبّتي ، و ضمّن السّماوات و الارض رزقي و الق الرّعب في قلوب اعدائك منّي و انشر رحمتك لي و اتمم نعمتك عليّ و اجعلها موصولة بكرامتك ايّاي و اوزعني شكرك و اوجب لي المزيد من لدنك و لا تنسني ذكرك و لا تجعلني من الغافلين « 2 » .\r\n\r\n\r\n","description":"","footnote":"\r\n( 1 ) اصول كافى 2 / 550 ح 12 .\r\n( 2 ) بحار الانوار 86 / 145 - 146 ح 28 - 30 .\r\n","page_name":" 494 ","page_number":494},
  {"content":"\r\n\r\n\r\nفصل دوّم در اذكار و ادعيه كه عقب هر نماز بايد خواند\r\nبدان كه بهترين تعقيبات تسبيح حضرت فاطمهء زهرا صلوات اللّه عليها است ، سى و چهار « اللّه اكبر » و سى و سه « الحمد للّه » و سى و سه « سبحان اللّه » است .\r\nچنانچه به سند معتبر از حضرت امام محمّد باقر عليه السّلام منقول است كه عبادت كرده نمىشود خدا به تحميدى كه بهتر باشد از تسبيح فاطمه عليها السّلام و اگر از آن چيزى بهتر بود حضرت رسول صلّى اللّه عليه و آله آن را به فاطمه عليها السّلام عطا مىفرمود « 1 » .\r\nو به سند معتبر از حضرت صادق عليه السّلام منقول است : هركه تسبيح فاطمه عليها السّلام را هر روز عقب هر نماز بخواند محبوب‌تر است نزد من از اينكه هزار ركعت نماز در هر روز بكند « 2 » .\r\nو در حديث ديگر فرمود : هركه تسبيح فاطمه عليها السّلام بخواند ، و بعد از آن لا إله الا اللّه بگويد ، گناهانش آمرزيده شود « 3 » .\r\nو به سند صحيح از آن حضرت منقول است كه : روزى حضرت رسول صلّى اللّه عليه و آله به اصحاب خود فرمود : آنچه داريد از جامه‌ها اگر جمع كنيد و بر روى هم گذاريد به آسمانها مىرسد ؟ گفتند : نه يا رسول اللّه ، فرمود : مىخواهيد شما را دلالت كنم بر عملى كه اصلش در زمين است و شاخش در آسمان ؟ گفتند : بلى يا رسول اللّه ، فرمود : هريك از شما كه از نماز واجب خود فارغ شود سى نوبت بگويد : سبحان اللّه و الحمد للّه و لا إله الّا اللّه و اللّه اكبر ، به درستى كه اصل اين كلمات در زمين است و\r\n\r\n\r\n","description":"","footnote":"\r\n( 1 ) فروع كافى 3 / 343 ح 14 .\r\n( 2 ) فروع كافى 3 / 343 ح 15 .\r\n( 3 ) فروع كافى 3 / 342 ح 7 .\r\n","page_name":" 495 ","page_number":495},
  {"content":"\r\n\r\nشاخشان در آسمان است ، و دفع مىكند سوختن و غرق شدن و خانه خراب شدن و به چاه افتادن و مرگهاى بد را از خوانندهء خود ، و اينهايند باقيات صالحات « 1 » .\r\nو به سند معتبر از حضرت صادق عليه السّلام منقول است : هركه چهل مرتبه تسبيحات اربع را بعد از هر نماز فريضه بخواند پيش از آنكه پاى خود را از قبله بگرداند ، هر حاجتى كه از خدا سؤال كند به او عطا مىفرمايد « 2 » .\r\nو به سند معتبر از حضرت امام محمّد باقر عليه السّلام مروى است : هركه بعد از نماز فريضه پيش از آنكه پاى خود را از حالت تشهّد تغيير دهد سه مرتبه بگويد : استغفر اللّه الّذي لا إله الّا هو الحيّ القيّوم ذو الجلال و الاكرام و اتوب اليه ، خدا گناهانش را آمرزد گرچه مثل كف درياها باشد « 3 » .\r\nو به سند صحيح از حضرت امام محمّد باقر عليه السّلام مروى است كه فرمود : كمتر چيزى كه مجرّب است از دعا بعد از نماز فريضه اين است كه بگوئى : الّلهمّ انّي اسئلك من كلّ خير احاط به علمك و اعوذ بك من كلّ شرّ احاط به علمك ، الّلهمّ انّي اسئلك عافيتك في اموري كلّها ، و اعوذ بك من خزي الدّنيا و الآخرة « 4 » .\r\nو به سند معتبر منقول است كه محمّد بن ابراهيم به خدمت امام موسى عليه السّلام نوشت : مىخواهم دعائى تعليم من فرمائى كه بعد از نماز بخوانم ، و حق‌تعالى به سبب خواندن آن خير دنيا و آخرت را براى من جمع نمايد ، حضرت نوشتند : بگو اعوذ بوجهك الكريم و عزّتك الّتي لا ترام و قدرتك الّتي لا يمتنع منها شيء من شرّ\r\n\r\n\r\n","description":"","footnote":"\r\n( 1 ) بحار الانوار 86 / 30 ح 35 .\r\n( 2 ) بحار الانوار 86 / 21 ح 19 .\r\n( 3 ) بحار الانوار 86 / 5 ح 5 .\r\n( 4 ) فروع كافى 3 / 343 ح 16 ، و بحار الانوار 86 / 33 ح 37 .\r\n","page_name":" 496 ","page_number":496},
  {"content":"\r\n\r\nالدّنيا و الآخرة و من شرّ الاوجاع كلّها « 1 » .\r\nو به سند معتبر از حضرت صادق عليه السّلام منقول است : هركه بعد از نماز واجب سى مرتبه « سبحان اللّه » بگويد ، بر بدنش گناهى نماند مگر آنكه بريزد « 2 » .\r\nو به سند معتبر از حضرت امير المؤمنين عليه السّلام منقول است : كسى كه خواهد چون از دنيا بيرون رود از گناهان پاك باشد مثل طلاى بىغش ، و مظلمهء احدى نزد او نباشد كه از او طلب نمايد ، بايد بعد از نمازهاى پنج‌گانه دوازده مرتبه قل هو اللّه احد بخواند ، پس دست خود را به جانب آسمان بگشايد و بگويد : الّلهمّ انّي اسئلك باسمك المكنون المخزون الطّاهر الطّهر المبارك ، و اسئلك باسمك العظيم و سلطانك القديم يا واهب العطايا و يا مطلق الاسارى و يا فكّاك الرّقاب من النّار ، اسئلك ان تصلّي على محمّد و آل محمّد و ان تعتق رقبتي من النّار ، و ان تخرجني من الدّنيا آمنا ، و ان تدخلني الجنّة سالما ، و ان تجعل دعائي اوّله فلاحا و اوسطه نجاحا و آخره صلاحا انّك انت علّام الغيوب ، بعد از آن فرمود كه : اين دعا از دعاهاى مخفى است كه حضرت رسالت پناه صلّى اللّه عليه و آله تعليم من نمود ، و امر نمود كه تعليم حضرت امام حسن و حضرت امام حسين عليهما السّلام نمايم « 3 » .\r\nو به سند معتبر از حضرت صادق عليه السّلام منقول است كه : چون حضرت رسالت پناه صلّى اللّه عليه و آله فتح مكّه نمودند ، نماز ظهر را نزد حجر الاسود با اصحاب خود ادا نمودند ، و چون سلام گفتند سه مرتبه دست برداشتند و سه مرتبه « اللّه اكبر » گفتند ، پس اين دعا خواندند : لا إله الّا اللّه وحده وحده وحده انجز وعده و نصر عبده و اعزّ جنده و غلب الاحزاب وحده فله الملك و له الحمد يحيي و يميت و هو على كلّ شيء\r\n\r\n\r\n","description":"","footnote":"\r\n( 1 ) فروع كافى 3 / 346 ح 28 .\r\n( 2 ) بحار الانوار 86 / 21 ح 19 .\r\n( 3 ) بحار الانوار 86 / 25 ح 26 .\r\n","page_name":" 497 ","page_number":497},
  {"content":"\r\n\r\nقدير ، پس رو به اصحاب خود كردند و فرمودند : ترك مكنيد اين سه تكبير را او اين دعا را بعد از هر نماز واجب ؛ زيرا هركه بعد از سلام نماز بخواند به تحقيق ادا كرده است آنچه بر او واجب است از شكر حق‌تعالى بر تقويت اسلام و اهل اسلام « 1 » .\r\nو به سند صحيح از احمد بن ابى نصر بزنطى منقول است كه : به خدمت حضرت امام رضا عليه السّلام عرض كردم : چگونه صلوات و سلام بعد از نماز واجب بر حضرت رسول صلّى اللّه عليه و آله مىبايد فرستاد ؟ حضرت فرمود بگو : السّلام عليك يا رسول اللّه و رحمة اللّه و بركاته ، السّلام عليك يا محمّد بن عبد اللّه ، السّلام عليك يا خيرة اللّه ، السّلام عليك يا حبيب اللّه ، السّلام عليك يا صفوة اللّه ، السّلام عليك يا امين اللّه ، اشهد انّك رسول اللّه ، و اشهد انّك محمّد بن عبد اللّه ، و اشهد انّك قد نصحت لامّتك ، و جاهدت في سبيل ربّك ، و عبدته حتّى اتاك اليقين ، فجزاك اللّه يا رسول اللّه افضل ما جزى نبيّا عن امّته ، اللّهمّ صلّ على محمّد و آل محمّد افضل ما صلّيت على ابراهيم و آل ابراهيم انّك حميد مجيد « 2 » .\r\nو موافق احاديث معتبره مىبايد بعد از هر نماز بگويد : الّلهمّ صلّ على محمّد و آل محمّد و اعذنا من النّار و ارزقنا الجنّة و زوّجنا من الحور العين « 3 » .\r\nو به سند معتبر منقول است كه : حضرت امام جعفر صادق عليه السّلام از جاى نماز خود برنمىخاستند تا چهار ملعون و چهار ملعونه را لعنت نمىكردند ، پس بايد بعد از هر نماز بگويد : اللّهمّ العن ابا بكر و عمر و عثمان و معاوية و عايشة و حفصة و هند و امّ الحكم « 4 » .\r\n\r\n\r\n","description":"","footnote":"\r\n( 1 ) بحار الانوار 86 / 22 ح 21 .\r\n( 2 ) بحار الانوار 86 / 24 ح 25 .\r\n( 3 ) بحار الانوار 86 / 19 ح 17 .\r\n( 4 ) فروع كافى 3 / 342 ح 10 .\r\n","page_name":" 498 ","page_number":498},
  {"content":"\r\n\r\nو بعضى از تعقيبات در باب فضائل سور و آيات قرآنى گذشت ، و در باب صلوات نيز بعضى مذكور شد ، و در اين كتاب چون به ترتيب مذكور مىشود به همين اكتفا مىنمائيم .\r\n\r\nفصل سوّم در تعقيب مخصوص نماز ظهر است\r\nبه سند معتبر از حضرت امير المؤمنين عليه السّلام منقول است كه : حضرت رسول صلّى اللّه عليه و آله بعد از نماز ظهر اين دعا مىخواندند : لا إله الّا اللّه العظيم الحليم ، لا إله الّا اللّه ربّ العرش الكريم ، و الحمد للّه ربّ العالمين ، الّلهمّ انّي اسئلك موجبات رحمتك و عزائم مغفرتك ، و الغنيمة من كلّ خير ، و السّلامة من كلّ اثم ، الّلهمّ لا تدع لي ذنبا الّا غفرته ، و لا همّا الّا فرّجته و لا سقما الّا شفيته ، و لا عيبا الّا سترته ، و لا رزقا الّا بسطته ، و لا خوفا الّا آمنته ، و لا سوء الّا صرفته ، و لا حاجة هي لك رضا و لي فيها صلاح الّا قضيتها ، يا ارحم الرّاحمين ، آمين ربّ العالمين « 1 » .\r\n\r\nفصل چهارم در تعقيبات نماز عصر است\r\nبه سند معتبر از حضرت امام جعفر صادق عليه السّلام منقول است : هركه بعد از نماز عصر هفتاد مرتبه استغفار بكند ، حق‌تعالى هفتصد گناه او را بيامرزد ، و اگر او\r\n\r\n\r\n","description":"","footnote":"\r\n( 1 ) بحار الانوار 86 / 63 ح 2 .\r\n","page_name":" 499 ","page_number":499},
  {"content":"\r\n\r\nهفتصد گناه نداشته باشد باقى را از گناهان پدرش بيامرزد ، و اگر پدرش آن‌قدر گناه نداشته باشد از مادرش ، و اگرنه از گناهان برادرش ، و اگرنه از گناهان خواهرش ، و همچنين باقى خويشان هركه به او نزديكتر باشد « 1 » .\r\nو در حديث ديگر هفتاد و هفت مرتبه استغفار كند « 2 » .\r\nو ثواب عظيم براى ده مرتبه سورهء انّا أنزلناه فى ليلة القدر بعد از نماز خواندن گذشت .\r\nو به سند معتبر از حضرت رسول صلّى اللّه عليه و آله منقول است : هركه هر روز بعد از نماز عصر يك مرتبه بگويد : استغفر اللّه الّذي لا إله الّا هو الحيّ القيّوم الرّحمن الرّحيم ذو الجلال و الاكرام و اسئله ان يتوب عليّ توبة عبد ذليل خاضع فقير بائس مسكين مستجير لا يملك لنفسه نفعا و لا ضرّا و لا موتا و لا حياة و لا نشورا ، حق‌تعالى امر فرمايد كه صحيفهء گناهان او را بدرند هرچند گناه او بسيار باشد « 3 » .\r\n\r\nفصل پنجم در بيان تعقيب نماز خفتن است\r\nبه سند معتبر از حضرت امام محمّد تقى منقول است : هركه بعد از نماز خفتن هفت نوبت سورهء انّا أنزلناه فى ليلة القدر را بخواند ، در ضمان الهى باشد تا صبح « 4 » .\r\n\r\n\r\n","description":"","footnote":"\r\n( 1 ) بحار الانوار 86 / 78 ح 1 .\r\n( 2 ) بحار الانوار 86 / 79 ح 5 .\r\n( 3 ) بحار الانوار 86 / 82 - 83 ح 9 .\r\n( 4 ) بحار الانوار 86 / 125 ح 6 .\r\n","page_name":" 500 ","page_number":500},
  {"content":"\r\n\r\nو شيخ طوسى رحمة اللّه عليه نقل كرده است كه : مستحبّ است بعد از نماز خفتن خواندن سورهء حمد ، و قل هو اللّه أحد ، و قل أعوذ بربّ الناس ، و قل اعوذ برب الفلق ، هريك را ده مرتبه ، و تسبيحات أربع را ده مرتبه ، و صلوات ده مرتبه « 1 » .\r\n\r\nفصل ششم در بيان سجدهء شكر است\r\nبدان كه از جمله سنّتهاى مؤكّد بعد از هر نماز سجدهء شكر است ، و فضائل اين سجده در احاديث بسيار است .\r\nحتى آنكه به سند معتبر از حضرت صادق عليه السّلام منقول است كه : دو سجدهء شكر واجب است بر هر مسلمانى ، و نماز خود را به آن تمام مىكنى ، و خداوند خود را خوشنود مىگردانى ، و ملائكه را به عجب مىآورى به درستى كه بنده‌اى كه نماز مىكند و بعد از آن سجدهء شكر بجا مىآورد ، حق‌تعالى حجاب از ميان بنده و ملائكه برمىدارد و مىفرمايد : اى ملائكه نظر كنيد به بندهء من كه قرض مرا ادا كرد ، و عهد مرا تمام كرد ، بعد از آن شكر نعمت مرا بجا آورد ، اى ملائكه چه ثواب او را نزد من هست ؟ ملائكه مىگويند : پروردگارا رحمت خود را شامل حال او گردان .\r\nباز مىفرمايد : ديگر چه به او عطا كنم ؟ مىگويند : پروردگارا بهشت خود را به او عطا كن ، باز مىفرمايد : ديگر چه چيز به او كرامت فرمايم ؟ مىگويند : امور او را كفايت كن ، و همچنين حق‌تعالى سؤال مىنمايد و ملائكه جواب مىگويند ، تا آنكه\r\n\r\n\r\n","description":"","footnote":"\r\n( 1 ) بحار الانوار 86 / 128 .\r\n","page_name":" 501 ","page_number":501},
  {"content":"\r\n\r\nهيچ‌چيز نمىماند كه علم ملائكه به او احاطه كند مگر آنكه مىگويند ، باز چون حق‌تعالى سؤال مىنمايد ايشان مىگويند : پروردگارا علم ما به زياده از اين احاطه نكرده است ، پس حق‌تعالى فرمايد كه : من شكر او مىكنم چنانچه او شكر من كرد ، و روى فضل و احسان خود را به سوى او مىدارم ، و او را در مراتب معرفت خود كامل مىگردانم « 1 » .\r\nو به سندهاى معتبر از حضرت امام محمد باقر عليه السّلام و امام جعفر صادق عليه السّلام منقول است كه : حق سبحانه و تعالى به حضرت موسى عليه السّلام خطاب فرمود : اى موسى مىدانى چرا تو را از ميان بندگان خود برگزيدم و كليم خود گردانيدم ؟ گفت :\r\nنه اى پروردگار من ، خطاب رسيد : من چون نظر كردم نفس تو را نزد بندگى خود از همه كس ذليل‌تر يافتم ، هرگاه از نماز فارغ مىشوى دو طرف روى را نزد من بر خاك مىگذارى ، پس حضرت موسى به سجده درآمد ، و پهلوهاى روى خود را از روى تذلّل بر خاك ماليد نزد پروردگار خود ، حق‌تعالى به او وحى نمود : سر بردار اى موسى و دست خود را بر موضع سجود بمال و بر رو و بر بدن خود بمال كه باعث ايمنى تو مىگردد از هر بلائى و دردى و آفتى « 2 » .\r\nو بدان كه اقلّ سجدهء شكر اين است كه سر به سجده گذارد ، و سه مرتبه بگويد شكرا للّه ، چنانچه از حضرت رضا عليه السّلام منقول است « 3 » .\r\nو ايضا از آن حضرت منقول است كه : صد مرتبه ( عفوا ) بگويد : يا صد مرتبه ( شكرا ) « 4 » .\r\n\r\n\r\n","description":"","footnote":"\r\n( 1 ) تهذيب شيخ طوسى 2 / 110 ح 184 .\r\n( 2 ) بحار الانوار 86 / 199 ح 7 .\r\n( 3 ) بحار الانوار 86 / 198 ح 5 .\r\n( 4 ) بحار الانوار 86 / 197 ح 4 .\r\n","page_name":" 502 ","page_number":502},
  {"content":"\r\n\r\nو اگر در سجدهء اوّل صد مرتبه ( عفوا يا العفو العفو ) بگويد ، و بعد از آن جانب راست رو را بر زمين گذارد و هر دعا و ذكرى كه داند بخواند ، مثل ( يا اللّه يا ربّاه يا سيّداه ) ، و همچنين پهلوى چپ رو را بر زمين گذارد و چنين دعائى يا ذكرى بخواند ، پس بار ديگر پيشانى را بر زمين گذارد و صد مرتبه ( شكرا شكرا ) بگويد خوب است .\r\nو در اين سجده بر خلاف سجده‌هاى نماز سنّت است كه دستها را بر زمين بخواباند ، و سينه و شكم را بر زمين برساند . و ايضا مستحبّ است كه حاجات خود و برادران مؤمن خود را طلب نمايد ، و در تضرّع و زارى و مناجات تقصير ننمايد و بسيار طول بدهد .\r\nچنانچه در احاديث معتبره وارد شده است كه : بنده در هيچ حالت قرب او به خدا زياده نيست از حالتى كه در سجود گريان باشد « 1 » .\r\nو ائمّهء ما صلوات اللّه عليهم سجده‌هاى بسيار طولانى بجا مىآورده‌اند ، خصوصا حضرت امام موسى كاظم عليه السّلام كه بعد از نماز صبح به سجده مىرفته‌اند و روز كه بلند مىشده است سر از سجده برمىداشته‌اند ، و اگر در حالى بوده‌اند كه مشغول هدايت خلق نمىتوانسته‌اند شد اكثر احوال در سجده مشغول مناجات بوده‌اند ، و همچنين اصحاب كبار ايشان اين طريقه را داشته‌اند ، حتّى آنكه نقل كرده‌اند كه بعضى از ايشان آن‌قدر طول مىداده‌اند سجده را كه مرغ در پشت ايشان آشيانه مىگذاشته ، و دعاهاى سجده از اهل بيت صلوات اللّه عليهم بسيار منقول است ، و اين كتاب گنجايش ذكر آنها را ندارد .\r\nو بهترين آنها آن است كه كلينى به سند حسن روايت كرده است كه عبد اللّه بن\r\n\r\n\r\n","description":"","footnote":"\r\n( 1 ) بحار الانوار 86 / 203 ح 16 .\r\n","page_name":" 503 ","page_number":503},
  {"content":"\r\n\r\nجندب از حضرت امام موسى كاظم عليه السّلام سؤال نمود از دعائى كه در سجده شكر بخواند ، حضرت فرمود كه : چون به سجده مىروى بگو : الّلهمّ انّي اشهدك و اشهد ملائكتك و انبيائك و رسلك و جميع خلقك انّك اللّه ربّي ، و الاسلام ديني ، و محمّدا نبيّي ، و عليّا و الحسن و الحسين و عليّ بن الحسين و محمّد بن عليّ و جعفر بن محمّد و موسى بن جعفر و عليّ بن موسى و محمّد بن عليّ و عليّ بن محمّد و الحسن بن عليّ و الحجّة بن الحسن ائمّتي ، بهم اتولّى و من اعدائهم اتبرّا .\r\nپس بگو : الّلهمّ انّي انشدك دم المظلوم سه مرتبه الّلهمّ انّي انشدك بايوائك على نفسك لاعدائك لتهلكنّهم بايدينا و ايدي المؤمنين ، الّلهمّ انّي انشدك بايوائك على نفسك لاوليائك لتظفرنّهم بعدوّك و عدوّهم ان تصلّي على محمّد و على المستحفظين من آل محمّد سه مرتبه و بگو : الّلهمّ انّي اسئلك اليسر بعد العسر سه مرتبه .\r\nبعد از آن پهلوى راست رو را بر زمين مىگذارى و مىگوئى : يا كهفي حين تعييني المذاهب و تضيق على الارض بما رحبت و يا بارئ خلقي رحمة بي و كنت عن خلقي غنيّا ، صلّ على محمّد و على المستحفظين من آل محمّد سه مرتبه . پس جانب چپ‌رو را بر زمين مىگذارى و مىگوئى : يا مذلّ كلّ جبّار يا معزّ كلّ ذليل قد و عزّتك بلغ بي مجهودي سه مرتبه . پس بار ديگر سر را به سجده مىگذارى ، و صد مرتبه مىگوئى : شكرا شكرا « 1 » .\r\nو در روايت ديگر وارد شده است كه : حضرت امام موسى عليه السّلام در سجدهء اوّل هزار مرتبه ( العفو العفو ) فرمودند « 2 » .\r\n\r\n\r\n","description":"","footnote":"\r\n( 1 ) فروع كافى 3 / 325 - 326 ح 17 .\r\n( 2 ) فروع كافى 3 / 326 ح 19 .\r\n","page_name":" 504 ","page_number":504},
  {"content":"\r\n\r\nو در حديث ديگر وارد شده است كه : آن حضرت در سجود اين دعا مىخواندند : اعوذ بك من نار حرّها لا يطفىء ، و اعوذ بك من نار جديدها لا يبلى ، و اعوذ بك من نار عطشانها لا يروى ، و اعوذ بك من نار مسلوبها لا يكسى « 1 » .\r\nو در حديث ديگر مروى است كه حضرت امير المؤمنين عليه السّلام در سجده مىخواندند : ارحم ذلّي بين يديك و تضرّعي اليك و وحشتي من النّاس و انسي بك يا كريم « 2 » .\r\n\r\nفصل هفتم در بيان اذكارى است كه در هنگام خواب بايد خواند\r\nبدان كه مستحبّ است در هنگام خوابيدن با وضو باشد ؛ و به جانب راست بخوابد رو به قبله ، و سوره‌ها و آياتى كه در باب فضائل قرآن مذكور شد بخواند ، و بهترين اذكار در اين وقت تسبيح حضرت فاطمهء زهرا عليها السّلام است .\r\nچنان كه به سند معتبر از حضرت امام جعفر صادق عليه السّلام منقول است : چون آدمى شب در جاى خواب خود مىخوابد ، ملك بزرگوارى و شيطان متمرّدى به سوى او مبادرت مىنمايند ، پس ملك به او مىگويد : روز خود را ختم كن به خير ، و شب خود را افتتاح كن به خير ، و شيطان به او مىگويد : روز خود را ختم كن به گناه ، و شب خود را افتتاح كن به گناه ، پس اگر اطاعت ملك كرد و تسبيح حضرت فاطمه عليها السّلام را در وقت خواب خواند ، ملك آن شيطان را مىزند و از او دور مىكند ،\r\n\r\n\r\n","description":"","footnote":"\r\n( 1 ) فروع كافى 3 / 328 ح 22 .\r\n( 2 ) فروع كافى 3 / 327 ح 21 .\r\n","page_name":" 505 ","page_number":505},
  {"content":"\r\n\r\nو او را محافظت و نگاهبانى مىكند تا بيدار شود ، پس باز شيطان مىآيد و او را امر مىكند كه ختم شب و افتتاح روز به گناه بكند ، و ملك او را به خير امر مىكند ، پس اگر اطاعت ملك كرد و تسبيح حضرت فاطمه عليها السّلام را خواند ، آن ملك شيطان را از او دور مىكند ، و حق‌تعالى عبادت تمام آن شب را در نامهء عملش مىنويسد « 1 » .\r\nو به سند معتبر از حضرت امام على نقى عليه السّلام منقول است كه فرمود : ما اهل بيت را در هنگام خوابيدن ده خصلت مىباشد : باطهارت مىباشيم ، و به دست راست مىخوابيم ، و دست راست خود را در زير رو مىگذاريم ، و تسبيح حضرت فاطمه عليها السّلام مىخوانيم ، و رو به قبله مىخوابيم ، و سورهء حمد و آية الكرسى و آيهء شهد اللّه را مىخوانيم ، پس هركه چنين كند بهرهء خود را از ثواب در آن شب برده است « 2 » .\r\nو به سند معتبر از حضرت صادق عليه السّلام منقول است : هركه در وقت خواب يازده مرتبه سورهء انّا أنزلناه بخواند ، حق‌تعالى يازده ملك بر او موكّل گرداند كه او را حفظ نمايند تا صبح از شرّ شيطان رجيم « 3 » .\r\nو به سند معتبر ديگر از آن حضرت منقول است كه : هركه در وقتى كه به رختخواب مىرود يازده مرتبه سورهء قل هو اللّه أحد را بخواند ، گناهان او آمرزيده مىشود ، و او را شفيع كنند در همسايگان خود ، و اگر صد مرتبه بخواند گناهان آيندهء او تا پنجاه سال آمرزيده شود « 4 » .\r\nو در حديث ديگر فرمود : كسى كه در خواب ترسد ، در وقت خواب سورهء قل\r\n\r\n\r\n","description":"","footnote":"\r\n( 1 ) بحار الانوار 76 / 209 .\r\n( 2 ) بحار الانوار 76 / 210 .\r\n( 3 ) بحار الانوار 76 / 210 .\r\n( 4 ) بحار الانوار 87 / 175 .\r\n","page_name":" 506 ","page_number":506},
  {"content":"\r\n\r\nأعوذ بربّ الناس ، و قل أعوذ بربّ الفلق ، و آية الكرسى بخواند « 1 » .\r\nو به سند معتبر از آن حضرت منقول است : هركه در وقت خواب سه نوبت بگويد : الحمد للّه الّذي علا فقهر و الحمد للّه الّذي بطن فخبر و الحمد للّه الّذي ملك فقدر و الحمد للّه الّذي يحي الموتى و يميت الاحياء و هو على كلّ شيء قدير ، از گناهان بيرون آيد مانند روزى كه از مادر متولّد شده بوده « 2 » .\r\nو در حديث ديگر فرمود : حضرت رسول صلّى اللّه عليه و آله در هنگام خواب آية الكرسى مىخواندند ، و بعد از آن مىفرمود : بسم اللّه آمنت باللّه و كفرت بالطّاغوت الّلهمّ احفظني في منامي و في يقظتي « 3 » .\r\nو به سند معتبر از امام موسى كاظم عليه السّلام منقول است : كسى كه خواهد در ميان شب بيدار شود در وقت خواب اين دعا را بخواند : الّلهمّ لا تنسني ذكرك ، و لا تؤمنّي مكرك ، و لا تجعلني من الغافلين و انبهني لأحبّ السّاعات اليك ادعوك فيها فستجيب لي ، و اسئلك فتعطيني ، و استغفرك فتغفر لي ، انّه لا يغفر الذّنوب الّا انت يا ارحم الرّاحمين فرمود : چون اين دعا را بخواند حق‌تعالى دو ملك به سوى او بفرستد كه او را بيدار كنند ، اگر بيدار شود فبها ، و اگر بيدار نشود خدا ايشان را امر مىفرمايد كه از براى او استغفار كنند ، و اگر در آن شب بميرد شهيد مرده باشد ، و اگر بيدار شود هر حاجتى كه از خدا بطلبد به او عطا فرمايد « 4 » .\r\nو از امام محمّد باقر عليه السّلام منقول است كه : چون اين كس در شب از پهلو به پهلو گردد سنّت است بگويد : الحمد للّه و اللّه اكبر .\r\n\r\n\r\n","description":"","footnote":"\r\n( 1 ) بحار الانوار 76 / 211 .\r\n( 2 ) بحار الانوار 76 / 192 ح 4 ، و اصول كافى 2 / 535 ح 1 .\r\n( 3 ) اصول كافى 2 / 536 ح 4 .\r\n( 4 ) اصول كافى 2 / 540 ح 18 ، بحار الانوار 76 / 216 .\r\n","page_name":" 507 ","page_number":507},
  {"content":"\r\n\r\nو سيد ابن طاووس عليه الرحمه به سند معتبر از حضرت صادق عليه السّلام روايت كرده است : كسى كه خواهد حضرت رسول صلّى اللّه عليه و آله را در خواب ببيند ، بعد از نماز خفتن غسل كند ، و چهار ركعت نماز بگذارد ، و در هر ركعتى سورهء حمد يك مرتبه و صد مرتبه آية الكرسى بخواند ، و بعد از نماز هزار مرتبه صلوات بر محمّد و آل محمد بفرستد ، و بر جامهء پاكى بخوابد كه حلال و حرام را بر روى آن جامه وطى نكرده باشد ، و دست راست خود را بر زير صورت بگذارد ، و صد مرتبه بگويد : سبحان اللّه و الحمد للّه و لا إله الّا اللّه و اللّه اكبر و لا حول و لا قوّة الّا باللّه ، و صد مرتبه بگويد :\r\nما شاء اللّه و به خواب رود ، آن حضرت را در خواب مىبيند « 1 » .\r\nو سيّد مذكور نقل كرده كه : اگر خواهد حضرت امير المؤمنين عليه السّلام را در خواب ببيند ، در وقت خواب اين دعا را بخواند : الّلهمّ انّي اسئلك يا من له لطف خفي و اياديه باسطة لا تنقضي اسئلك بلطفك الخفيّ الّذي ما لطفت به لعبد الّا كفي ان تريني مولاي امير المؤمنين عليه السّلام في منامي « 2 » .\r\nو به سند ديگر روايت كرده است كه : كسى كه خواهد ميّت خود را در خواب ببيند ، با طهارت بخوابد ، و تسبيح حضرت فاطمه عليها السّلام بخواند ، پس اين دعا بخواند : اللّهمّ انت الحيّ الّذي لا يوصف و الايمان يعرف منه منك بدت الاشياء و اليك تعود ، فما اقبل منها كنت ملجأه و منجاه ، و ما ادبر منها لم يكن له ملجأ و لا منجا منك الّا اليك ، فاسئلك بلا إله الّا انت و اسئلك ببسم اللّه الرّحمن الرّحيم ، و بحقّ حبيبك محمّد صلّى اللّه عليه و آله سيّد النّبيّين و بحقّ عليّ خير الوصيّين و بحقّ فاطمة سيّدة نساء العالمين و بحقّ الحسن و الحسين اللّذين جعلتهما سيّدي شباب اهل الجنّة\r\n\r\n\r\n","description":"","footnote":"\r\n( 1 ) بحار الانوار 76 / 214 .\r\n( 2 ) بحار الانوار 76 / 214 .\r\n","page_name":" 508 ","page_number":508},
  {"content":"\r\n\r\nعليهم اجمعين السّلام ان تصلّي على محمّد و آل محمّد و ان تريني ميّتي في الحال الّتي هو عليها « 1 » .\r\nچنين گويد مؤلّف اين كتاب كه : به بكرت اهل بيت رسالت عليهم السّلام اذكار و ادعيه و اعمال و عبادات آن‌قدر هست كه از عهدهء صد هزار يك آن بدر نمىتوان آمد ، پس چه حاجت است به مرتكب شدن اعمال بدعت كه از مشايخ اهل سنّت به جمعى از جاهلان و بىخردان به ميراث رسيده ، و آنچه اين فقير در اين كتاب بر سبيل اجمال از هزار يكى و از بسيار اندكى آورده‌ام ، اگر كسى به اينها عمل نمايد تمام وقت او را فرا مىگيرد .\r\nو مجملا طريقهء اهل بيت رسالت عليهم السّلام مضبوط و معلوم است ، و كسى كه راه متابعت ايشان را خواهد واضح و ظاهر است ، و اوّل چيزى كه از اعمال ايشان مبالغهء بسيار در آن نموده‌اند و بر همهء اعمال ترجيح دارد نماز پنجاه و يك ركعت است ، كه هفده ركعت آن نماز پنج‌گانه است ، و باقى هشت ركعت نافلهء پيشين است كه پيش از نماز ظهر مىبايد كرد ، و هشت ركعت نافلهء پسين است كه پيش از فريضهء عصر مىبايد كرد ، و چهار ركعت نافلهء شام است كه بعد از نماز شام مىبايد كرد ، و دو ركعت نماز وتيره است كه بعد از نماز خفتن نشسته مىكنند و به يك ركعت حساب مىشود ، و هشت ركعت نماز شب است با دو ركعت نماز شفع و يك ركعت وتر كه بعد از نصف شب مىبايد كرد ، و دو ركعت نافلهء صبح است كه پيش از نماز صبح مىبايد كرد ، و اين نافله‌ها هر دو ركعت را به يك سلام مىبايد كرد ، و اينها در فضيلت و تأكيد تالى مرتبهء واجباتند كه حضرت رسول صلّى اللّه عليه و آله هميشه بر اينها مداومت مىنموده‌اند ، و اگر ترك شود مانند واجبات قضا مىبايد كرد .\r\n\r\n\r\n","description":"","footnote":"\r\n( 1 ) بحار الانوار 76 / 215 .\r\n","page_name":" 509 ","page_number":509},
  {"content":"\r\n\r\nديگر از جملهء سنن آن حضرت روزهء هر ماه سه روز است ، يعنى پنج‌شنبهء اوّل ماه ، و چهارشنبهء اوّل از دههء ميان ماه ، و پنج‌شنبه آخر ، و تمام ماه مبارك شعبان كه حضرت رسول صلّى اللّه عليه و آله در اين ماه روزه بودند تا از دنيا مفارقت نمودند ، و اين سه روز نيز اگر ترك شود قضا مىبايد كرد .\r\nديگر از اعمال مؤكّد كه فضائل نامتناهى در آن وارد شده است نماز جعفر طيّار است ، و آن چهار ركعت است به دو سلام ، و مستحبّ است كه در ركعت اوّل سورهء حمد و اذا زلزلة بخواند ، و در ركعت دوّم سورهء حمد و سورهء عاديات ، و در ركعت سوّم سورهء حمد و اذا جاء نصر اللّه ، و در ركعت چهارم سورهء حمد و قل هو اللّه احد ، و اگر در هر ركعتى سورهء قل هو اللّه أحد بخواند خوب است ، و بعد از سوره در هر ركعتى پانزده مرتبه بگويد : سبحان اللّه و الحمد للّه و لا إله الّا اللّه و اللّه اكبر ، و در هر ركوعى و در هر سر برداشتن از سجود ده مرتبه بگويد .\r\nو سنّت است كه در سجدهء آخر بعد از تسبيحات اين دعا بخواند : سبحان من لبس العزّ و الوقار ، سبحان من تعطّف بالمجد و تكرّم به ، سبحان من لا ينبغي التّسبيح الّا له سبحان من احصى كلّ شىء علمه ، سبحان ذي المنّ و النّعم ، سبحان ذي القدرة و الكرم ، سبحان ذي العزّة و الفضل ، سبحان ذي القوّة و الطّول ، اللّهمّ انّي اسئلك بمعاقد العزّ من عرشك و منتهى الرّحمة من كتابك و باسمك الاعظم و كلماتك التّامّة الّتي تمّت صدقا و عدلا ان تصلّي على محمّد و آل محمّد و اهل بيته ، بعد از آن حاجت خود را از حق‌تعالى بطلبد ، چون از نماز فارغ شود تسبيح حضرت فاطمهء زهرا عليها السّلام را بخواند .\r\nو در احاديث معتبره وارد شده است كه : هركه اين نماز را بكند ، گناهان او آمرزيده شود اگرچه به قدر كف دريا و ريگ بيابان گناه داشته باشد ، و دوازده هزار\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nحسنه از براى او بنويسند كه هر حسنه بزرگتر از كوه احد باشد « 1 » .\r\nو اين نماز را در همه وقت مىتوان كرد ، و به جاى نافلهء شب و روز مىتوان كرد و در حديث است كه : هر شب و روز بكن ، و اگر نتوانى هر هفته يك مرتبه بكن ، و اگر نتوانى ماهى يك مرتبه ، و اگر نتوانى سالى يك مرتبه بكن « 2 » .\r\nو در شب و روز جمعه فضيلت اين نماز زياده از ساير ايام است . و در حديث معتبره وارد شده است كه : اگر كسى را حاجت ضرورى باشد اصل نماز را بكند بىتسبيحات ، و تسبيحات را در راه بخواند « 3 » .\r\nو اگر كسى آن دعا را نداند و نخواند ثواب نماز را دارد ، و اگر كسى با دعاها و آداب ديگر كه در كتب دعا مثبت است واقع سازد بهتر است .\r\nديگر نماز حضرت امير المؤمنين عليه السّلام است ، و آن چهار ركعت است به دو سلام ، و در هر ركعتى بعد از حمد پنجاه مرتبه قل هو اللّه احد مىبايد خواند . و احاديث معتبره وارد شده است : هركه اين نماز را بكند چون فارغ شود ميان او و خدا گناهى نمانده باشد « 4 » .\r\nو به سند معتبر از حضرت صادق عليه السّلام منقول است : هركه دو ركعت نماز بگذارد ، و در هر ركعتى بعد از حمد شصت مرتبه قل هو اللّه احد بخواند ، چون فارغ شود گناهانش آمرزيده شده باشد « 5 » .\r\nو ديگر نمازها و دعاها بسيار است ، و از كتب مبسوطهء علما طلب بايد نمود .\r\n\r\n\r\n","description":"","footnote":"\r\n( 1 ) فروع كافى 3 / 466 .\r\n( 2 ) بحار الانوار 91 / 204 ح 6 .\r\n( 3 ) بحار الانوار 91 / 207 .\r\n( 4 ) فروع كافى 3 / 468 ح 2 .\r\n( 5 ) فروع كافى 3 / 468 ح 3 .\r\n","page_name":" 511 ","page_number":511},
  {"content":"\r\n\r\nبه اينجا ختم مىكنم كتاب عين الحيات را ، و از الطاف عميمهء واهب العطايا اميدوارم كه اين بحر فيوض ربّانى ، و اين سرچشمهء آب زندگانى ، موجب حيات جاودانى برادران ايمانى ، و فيض بخش اقاصى و ادانى گردد ، و تا روز جزا فيض طالبان و تشنه‌لبان زلال معرفت سبحانى از اين چشمهء سلسبيل و عين زنجبيل منقطع نگردد ، شايد كه به اين وسيله اين غريق بحر خطايا و گناهان و پامال نفس و هوا و شيطان از لوث معاصى پاك گردد ، و چون پيوسته خاك راه اهل ايمان و خادم اصحاب علم و عرفان بوده ، شايد كه در روز حساب به ايشان ملحق شود ، ملتمس از برادران ايمانى آن است كه چون از اين خوان نعمتهاى روحانى بهره‌اى ، و از اين شراب طهور حقايق و معانى جرعه‌اى برگيرند در حيات و ممات اين خاك‌سار حقير و ذرّهء بىمقدار را از دعاى طلب مغفرت سيّئات و رفع درجات محروم نگردانند .\r\nو كان الفراغ من تسويده على يد مؤلّفه في أواخر شهر جمادي الثانية من شهور سنة ثلاث و سبعين بعد الألف ، و الحمد للّه وحده ، و صلّى اللّه على سيّدنا محمّد و آله الطّيبين الطاهرين ، و لعنة اللّه على أعدائهم أجمعين الى يوم الدين .\r\nو تمام گرديد تحقيق و تصحيح اين كتاب شريف در روز دهم ماه شوّال سنهء هزار و چهارصد و ده هجرى قمرى بر دست اين فقير ناچيز سيد مهدى رجائى در بلدهء مقدّسهء قم حرم اهل بيت و عشّ آل محمّد عليهم السّلام .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nفهرست مطالب\r\nبيان معنى دنيا 3\r\nمذمّت محبّت دنيا 11\r\nمذمّت محبّت جاه و شهرت 16\r\nخصلت پسنديدهء تواضع و فروتنى 19\r\nمدح فقر و فقرا و همنشينى ايشان 33\r\nمدح كفاف 42\r\nارزش عمل صالح و خالص 45\r\nمذمّت ريا 51\r\nتوصيف جهنّم و عذاب آن 54\r\nتوصيف بهشت و نعيم آن 69\r\nمذمّت بسيار خنديدن 87\r\nمذمّت كسل و سستى در عبادت 91\r\nبىاعتنائى به شأن مردم 94\r\nمحاسبهء نفس 96\r\nخصلت پسنديدهء حيا 100\r\nعفت شكم از محرّمات و مكروهات 104\r\nعفت فرج از محرّمات و مكروهات و شبهات 108\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nنگاه داشتن چشم از محرّمات و مكروهات 114\r\nفضيلت دعا و فوائد آن 116\r\nمجملى از شرائط و آداب دعا 121\r\nعلّت مستجاب نشدن بعضى از دعاها 144\r\nمدح پنهان كردن عبادت 157\r\nفضيلت نماز شب 159\r\nنصايح شافيهء پيغمبر صلّى اللّه عليه و آله 166\r\nفضيلت مؤمن 171\r\nسنّت اذان و اقامه 185\r\nمصاحبت با خوبان و بدان 190\r\nفضيلت اطعام مؤمنان 196\r\nاكرام پيران مسلمانان 200\r\nفضيلت قرآن 202\r\nفضيلت حاملان قرآن 204\r\nصفات قرّاء قرآن و اصناف ايشان 207\r\nآداب خواندن قرآن 216\r\nاستعاذه ، رو به جانب قبله بودن 223\r\nكيفيّت ختم قرآن 224\r\nتعليم و تعلّم و حفظ قرآن 225\r\nثواب قرائت قرآن 227\r\nفضيلت تلاوت از قرآن و نگاه داشتن قرآن 231\r\nفضائل و فوائد آيات و سور قرآنى 233\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nعدل و جور امرا و سلاطين 282\r\nكيفيّت معاشرت ارباب حكم با رعايا 289\r\nثواب اعانت مؤمنان و ادخال سرور در قلب ايشان 292\r\nمذمّت تحقير و ايذاى مؤمنان 300\r\nحقوق امرا و رعايت نمودن ايشان 306\r\nمفاسد قرب پادشاهان و عدم اعتماد بر تقرّب ايشان 310\r\nجهتى چند كه به خانهء حكّام و امرا مىتوان رفتن 316\r\nصفت پسنديدهء حسن خلق و مذمّت بد خلقى 319\r\nفضيلت مساجد 325\r\nفضيلت نماز جماعت 331\r\nتقوا و پرهيزگارى 336\r\nصفت پسنديدهء حلم و بردبارى 343\r\nمدح توكّل و رضا و تسليم 365\r\nخصلت پسنديدهء صبر و يقين 379\r\nقناعت و بىنيازى 388\r\nصدق و كذب در گفتار 391\r\nمذمّت غيبت و حرمت آن 399\r\nمعنى غيبت 409\r\nموارد استثنا شده از غيبت 411\r\nحكم شنيدن غيبت 418\r\nكفّارهء غيبت و توبهء از آن 419\r\nمذمّت بهتان و تهمت و بد گمانى 421\r\nمذمّت حسد 425\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nمذمّت سخن‌چينى 427\r\nمذمّت دو رويى 428\r\nمذمّت افشاء اسرار 430\r\nآداب معاشرت مردم 432\r\nمذمّت تكبر و فخر فروشى 435\r\nانواع تكبّر 446\r\nعلاج تكبّر 449\r\nاصلاح سريره 451\r\nحكم پشم پوشى 453\r\nبطلان فرقهء ضالّهء صوفيّه 454\r\nفضيلت تسبيحات اربعه 466\r\nفضيلت تهليل و ثواب انواع آن 470\r\nفضيلت تسبيح 475\r\nفضيلت تحميد و انواع محامد 478\r\nفضيلت استغفار 479\r\nفضيلت اذكار متفرّقه 481\r\nاذكار صبح و شام 487\r\nتعقيب نمازها 495\r\nتعقيب نماز ظهر و عصر 499\r\nتعقيب نماز شام 500\r\nسجدهء شكر 501\r\nاذكار هنگام خواب 505\r\nفهرست كتاب 513\r\n\r\n\r\n","description":"","footnote":"","page_name":" 516 ","page_number":516}
  ]