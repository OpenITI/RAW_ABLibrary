[
  {"content":"\r\n\r\nمقامات عارفان\r\nسه اثر نفيس از سه عارف بزرگ\r\nآئينه بينايان : سخنان عربى باباطاهر همدانى\r\nترجمه و شرح از حاج ميرزا محسن حالى ملقب بعماد الفقراء\r\nاسرار النقطه : از عارف بزرگ امير سيد على همدانى\r\nآئين رهروان : تلخيص منازل السايرين خواجه عبدالله انصارى\r\nترجمه و شرح : احمد خوشنويس عماد\r\nاز انتشارات كتابخانه مستوفى\r\nتهران ، خيابان جمهورى\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nمقامات عارفان\r\nترجمه و شرح : احمد خوشنويس\r\nنوبت طبع : دوم\r\nتيراژ : 2500 نسخه\r\nتاريخ نشر : اسفند 1370\r\nچاپ : مروى\r\nناشر : انتشارات مستوفى\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\nمقدمه\r\nبسمه تعالى شأنه\r\nآفرينش آدمى بتصادف و بيهوده نيست كه تا خود را آوازه و هيچ‌كاره پندارد ، و اين زندگانى سپنج را مانند خزنده‌ها سر به آشيانهء تنك گيتى كشيده ، و نتواند خود را از تنگناى عالم ماده و عناصر بيرون كشيده با عالم فراخ ملكوت ارتباط پيدا كند .\r\n من به خود نامدم اينجا كه به خود باز روم * آنكه آورد مرا باز برد در وطنم \r\nاين موجود شگرف ، و شاهكار خلقت همتى دارد ، كه سر به آرايش عاريت و رنگهاى بوقلمون طبيعت ، فرونياورد ، و خود را فريفتهء جهان ناپايدار ، كه سودى براى آدمى جز رنج و بىآرامى ندارد نسازد و بگويد :\r\nمن آن سيمرغ بلندپروازى هستم كه فضاى پهناور جهان گنجايش پرواز مرا ندارد ؛ و شاهبازى هستم كه نشيمنم جز ساعد پادشاه نيست ، اگر دانه‌هاى آلودهء سرگين طبيعت مرا بفريبد گنجشگى باشم ، و اگر دلم به منجلاب پست گرايد كركسى باشم . لاشه‌خوار نيستم كه به استخوان پوسيده نشينم ، جغد نيستم كه ويرانه‌اى را براى خود مسكن گزينم ! و بقول عارف شيراز :\r\n طاير گلشن قدسم چه دهم شرح فراق * كه درين دامگه حادثه چون افتادم \r\nطوطيى هستم كه توشه‌ام از نيستان حقايق ، و آبشخورم سرچشمهء زندگانى جاويد است اوج پروازم از ديدگان ناپديد . كودك نيستم كه فرفرهء رنگين جهان فريبم دهد ، شاه‌باز بلندنظرى هستم كه توسن خرد در\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nروش به آهسته‌ترين تكاپوى من نرسد ، و خيال لاف همسرى با من نزند اريكه و تخت كامروائيم فراز عالم قدسى گذاشته شده ، نهايت پرواز خيال ، آغاز آرمان من است ، سرانجام آمالم بيرون از دو جهان ، گردشگاهم جهان بىمنتها ، آماجم بيرون از صورت و معنى ! ! »\r\nدريغا دامگاه علايق ، دست و پاى آن هماى قدسى را استوار بسته و چندگاهى او را در چهار ديوار طبيعت محصور داشته است ، سروش عشق خواهد كه خاطره‌هاى ديرين را در صفحهء ضمير او به جنبش آورده ، و با حرارت شور و شوق او را به جايگاه ارجمند ، و موطن اصلى خويش برساند و مانند عارف بزرك حافظ شيرازى او را مخاطب ساخته و بگويد :\r\n كه اى بلندنظر شاه‌باز سدره‌نشين * نشيمن تو نه اين كنج محنت‌آباد است \r\nآرى سخنان صاحبدلان ، و گفتار دلنشين بزرگان بمانند صفيرى است كه چشم و گوش اين طوطى عرشى را باز نموده و او را از فسونهاى كمينيان آگاه مىسازد ، و هرچه زودتر سينهء سالك را از پرتو عشق مشتعل ساخته و با قوهء آهنين خود او را از چنگال دشمنان نفسانى ، و راهزنان شيطانى رهائى مىبخشد .\r\nكلمات قصار عربى و معانى آتشين يگانه عارف بزرك قايل ( امسيت كرديّا و اصبحت عربيّا ) حضرت بابا طاهر عريان همدانى كه از بزرگان اهل توحيد و معرفت ، و وارستگان سلوك راه حقيقت مىباشد ، در اين زمينه بزرگترين شعله‌ايست كه خس و خار انديشه‌هاى باطل را آتش زده و پيش پاى رهروان كه راه به جائى نبرده ، و در تاريكيهاى طبيعت گمراه مانده‌اند چراغ روشنى فراداشته است ، كه مىتوانند از نشانيهاى اين مسافت دور و دراز آگاه شده و راه را از چاه ، و فراز را از نشيب بشناسند .\r\nهنوز از كانون گفتارش فروغ عشق خدائى تابان است ، و در ابيات فارسى او خورشيد حقايق درخشان ، شكوفه‌هاى توحيد و معرفت در گلزار سخنانش شكفته ، و دوشيزگان وحدت در پرده كثرات الفاظش نهفته .\r\nدست كوته‌نظران به دامن گلزارش نرسد ، نخستين شرط و رسم فهميدن نكات آن تهى شدن از هستى خويش است ، تا ساحت ضمير از انديشه‌هاى پريشان فروشسته نشود سزاوار تابش انوار حقيقت نتواند برد .\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n خاطرت كى رقم فيض پذيرد هيهات * مگر از نقش پراكنده ورق ساده كنى \r\nعارف همدانى خودش در رباعيات فرمايد :\r\n تو كه ناخواندهء علم سماوات * تو كه نابردهء ره در خرابات\r\nتو كه سود و زيان خود ندانى * بياران كى رسى هيهات هيهات \r\nآرى اين سخنان از امواج اقيانوس حقيقت برخاسته ، و از فزونى و تكلف پيراسته است و خوانى است كه باره آورد معارف آراسته ، هركسى از صاحبدلان به قدر حوصله خويش از آن نواله مىبرد . فراگرفتن آن جز استعداد و امداد فيض حق و دستگيرى صاحبدلان دست ندهد : داستان نيست كه با شنيدن آن چندگاهى وقت را مشغول دارند ، بلكه همهء اين‌ها ثمرهء كردار است و حقيقت گفتار . من لم يذق لم يدر « تا اين شراب شوق كه را در گلو كنند » .\r\nبارى چون سخنان مزبور بلفظ تازى و به صورت كلمات كوتاه از آن بزرك صاحبدل تراويده ، و دست فارسىزبانان از ثمرهء حقايقش كوتاه بود ، دانشمند بزرگوار صاحبدل و عارف محقق آقاى حاج ميرزا محسن حالى اردبيلى عماد الفقراء قدس اللّه روحه كه يكى از دانشمندان و بزرگان اهل حال و عرفاى عصر ما بودند ، دامن همت بكمر زده و كلمات عارف همدانى را در زمان حضرت قطب العارفين جناب آقا ميرزا احمد عبد الحى مرتضوى وحيد الاولياء شيرازى مدفن قدس سره ، به فارسى ترجمه و شرح نموده بودند ، كه براى راهروان طريق توحيد و معرفت استفاده از حقايق آن سهل و آسان باشد و بازجستهء خود را در اين اوراق بيابند ، و چون چاپ اين كتاب در حال حيات شارح فراهم نشده بود اينك كه سومين سال درگذشت آن بزرگوار است ، چند نفر از ارادتمندان آن حضرت با كسب اجازهء قبلى از حضور حضرت ملا ذا السالكين و ملجاء العارفين ابو الفتوح آقاى حاج ميرزا محمد على حب حيدر دام بقائه الشريف اقدام بطبع و نشر اين كتاب نمودند .\r\nمخفى نماند حضرت بابا طاهر عريان همدانى كه مولاناى رومى صاحب مثنوى در مقدمه مثنوى نسب شيخ حسام الدين چلبى را در مقام شرف و افتخار به او مىرساند و او را از فرزندان آن عارف بزرك مىشمارد به اين عبارت .\r\n« المنتسب الى الشّيخ المكرّم بما قال امسيت كرديّا و اصبحت عربيّا قدّس الله روحه و ارواح اخلافه فنعم السّلف و نعم الخلف\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nله نسب القت الشّمس عليه رداءها » از عرفاى بزرك عصر خود بوده و از غلبهء جذبهء الهى و از لحاظ تجريد و تفريد و عدم الفت وى با مردم زياد مشهور نشده و حتى اغلب تذكره‌ها هم اسمى از او ذكر نكرده‌اند و اينكه آيا انتساب وى بكدام يك از سلاسل فقر است ؟ در هيچ تذكره و تاريخى ديده نشده و عموما او را از مجذوبان سالكين شمرده ، و بنقل رباعيات او اكتفا نموده‌اند .\r\nقطب العارفين آقاى آقا ميرزا احمد وحيد الاولياء قدس سره در انهار جاريه نقل مىكند از كتاب راحة الصدور و آية السرور تأليف خواجه نجم الدين ابو بكر راوندى كه در تاريخ 599 هجرى نوشته شده مىگويد :\r\nشنيدم كه چون سلطان طغرل بهمدان آمد در آن‌وقت در همدان ، سه نفر از اوليا و مشايخ بودند : بابا طاهر ، و بابا جعفر ، و شيع حمشاد كوهكى در محلى اين سه نفر ايستاده بودند نظر سلطان برايشان آمد كوكبهء لشكر را بازداشته پياده شد و با وزير ابو نصر اسكندرى پيش ايشان آمد ، و دست ايشان را بوسيد بابا طاهر كه شيفته حال بود بسلطان گفت : با خلق خدا چه خواهى كرد ؛ سلطان گفت : آنچه تو فرمايى ، بابا گفت : آن كن كه خدا مىفرمايد :  « إِنَّ اللَّهَ يَأْمُرُ بِالْعَدْلِ وَ الْإِحْسانِ »  سلطان بگريست و گفت چنين كنم بابا سر ابريقى شكسته كه سالها از آن وضو كرده بود و در انگشت داشت در انگشت سلطان كرد و گفت : مملكت عالم چنين در دست تو كردم بر عدل باش »\r\nو از تعبير مولانا جلال الدين رومى در مقدمهء مثنوى در ستايش بابا « 1 » كه مىفرمايد : « بما قال امسيت كرديّا و اصبحت عربيّا » معلوم مىشود كه زبان تازى را به آن عارف مجذوب بطور اكتسابى و درسى ياد نداده‌اند بلكه بىسابقه آموزش ، در سينه داده‌اند .\r\nزيرا آنچه از رباعيات فارسى او مفهوم مىشود ، اشعار مزبور ساده و بىتكلف سروده شده ، و از استعارات و كنايات و محسنات علم بديع و\r\n\r\n\r\n","description":"","footnote":"\r\n( 1 ) مخفى نماند كه در بين قرن پنجم و ششم هجرى اهل سلوك و تصوف را كه داراى مقام ولايت و صاحب كرامت مىشده‌اند جهت تعظيم « بابا » مىناميده‌اند مانند بابا حسن ولى سرخابى ، بابا افضل كاشانى ، و بابا فرج تبريزى ، و بابا كمال خجندى كه شمس الدين تبريزى را تربيت نموده و از مريدان شيخ نجم الدين كبرى بوده است و گاهى بنام اخى ناميده مىشده‌اند .\r\n","page_name":" مقدمه 6 ","page_number":6},
  {"content":"\r\n\r\nعروض كه در اشعار عرفاء قرن هفتم مانند مولاناى رومى و خواجه حافظ به كار رفته ، خالى است .\r\nو اگر هم گوينده سخنان كوتاه عربى ، همان سراينده رباعيات باشد بدون ترديد زبان تازى بضمير پاكش ، بوسيلهء آموزندهء معنوى ، تعليم و القاء شده ، و بعيد هم نيست زيرا اين سادگى لفظى نشان ژرفى باطن و بزرگى روح گوينده آن است كه مولوى مىفرمايد :\r\n « جهل او مر علمها را اوستاد » \r\nو خود بابا نيز سادگى را بزرگترين پلّهء معرفت مىداند و مىفرمايد :\r\n « خوشا آنون كه هر از پر ندونند » \r\nزيرا بسا مردان ساده با همان درس عشق الهى كه از دفتر هستى در لوح خاطرشان نقش مىبندد بمقام معرفت حق مىرسند ، ولى دانشمندان بوسيلهء غرور دانش و خودخواهى از نيل بدرجات عاليه عرفان محروم مىمانند .\r\nو چون زبان تازى را بابا بدون آموزش از معلم و مدرسه دريافته ، بسجع و قافيه و انتخاب الفاظ عربى روان و مأنوس توجهى نداشته ، چنان كه با اندك توجه ببعضى از عبارات عربى اين كتاب معلوم مىشود ، و نظر گويندهء بزرك بذكر مفاهيم عاليهء عرفانى در غالب الفاظ عربى بوده ، و در عين حال اشارات دقيقه مراحل سلوك حقيقت و مقامات عرفانى را يكايك مطابق فهم مبتديان و متوسطين و منتهيان در اين كتاب بيان فرموده است .\r\nو اينست آن بارقهء درخشان مكاشفه ، و معنويات كه در كلمات بابا تجلى نموده ، و در يك شب بابا را بمقام تبتّل و فناء رسانده ، و پس از استغراق در بحر مكاشفه گوهر حقايق را به زبان تازى به دامن تشنگان زلال حقيقت فروريخته است كه\r\n « عشق را خود صد زبان ديگر است » \r\nو فرموده : « امسيت كرديا و اصبحت عربيّا » يعنى شبانگاه كردى بيش نبودم ، سحرگاهان عارف تازىگو شدم - كه خواجه حافظ مىفرمايد :\r\n دوش وقت سحر از غُصّه نجاتم دادند * و اندر آن ظلمت شب آب حياتم دادند \r\nو چون داشتن استاد و پير طريقت كه در سلسله عرفاء او را ولى و مرشد خوانند شرط اعظم راهروان طريق معرفت است ، بقرينهء اين كتاب و كلمات عاليهء عرفانى عربى كه از قلب پاك او سر زده ، مسلم مىدارد : كه او بىاستاد راهدان و ولى كامل مسافت و منازل سلوك را طى نكرده است زيرا بزرگانى مانند عارف بزرك عين القضاة ميانجى همدانى كتاب عربى بابا را بتازى شرح كرده ، و سخنان او در مسائل طريقت و معرفت و حقيقت سند عرفانى قرار گرفته ، و از او به بزرگى ياد كرده‌اند صاحب رياض العارفين\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nتاريخ فوت او را 410 هجرى دانسته است .\r\nشرح‌كنندگان كلمات عربى بابا طاهر « 1 » آنچه كه معلوم شده سه نفرند .\r\n1 ) حضرت عين القضاة همدانى از عرفاى بزرك و مريد شيخ احمد غزالى از اقطاب سلسلهء عليهء معروفيه ذهبيه كبرويه صاحب كتاب تمهيدات « 2 » ( 492 - 525 ) شرحى به اين كتاب نوشته كه نسخهء خطى آن به شماره 468 در فهرست كتابخانه اهدائى آقاى سيد محمد مشكات به دانشگاه موجود است ( رجوع شود بفهرست كتب اهدائى آقاى مشكاة )\r\nعين القضاة همدانى در ديباچهء بر اين شرح مىگويد : « به شهر همدان كه گذشتم ديدم مردم آنجا شيفتهء سخنان بابا طاهر همدانى هستند و از من درخواستند شرحى بر آن بنويسم » آنگاه سخنان بابا را جمله بجمله آورده و شرح نموده است .\r\nآغاز كتاب اينست الحمد للّه الواحد الأحد الصّمد - المقدّس ذاته و صفاته عن المشابهة و المماثلة و انجام . و هذا آخر ما اردت من شرح الكلمات على ما سنح لى من فتوح الغيب و ظنّى انّى فيما رميت غرض القائل مصيب و فيما انتميت الى محيى هذه الطّاعة نصيب »\r\nو عارف دانشمند آقاى حاج ميرزا محمد على حكيم شيرازى استاد فلسفه در دانشگاه تهران اظهار مىكردند كه يك نسخه خطى از اين كتاب در نزد ايشان موجود است ولى به نظر نگارنده نرسيده است .\r\n2 ) مرحوم حاج ملا سلطان‌على گنابادى شرحى عربى و شرحى فارسى بر اين كتاب نوشته‌اند كه هر دو در طهران چاپ شده .\r\n3 ) همين شرح است و به‌طورىكه شارح معظم قدس سره در مقدمه نگاشته‌اند به هيچ‌يك از شرحها مراجعه نكرده ، بلكه با سنن راهروان آنچه از سر و ضمير پاك خود دريافته ، همان را در اين اوراق بازگوئى كرده ، و در دسترس طالبان گذاشته‌اند و اگر درست ملاحظه شود در مطالب\r\n\r\n\r\n","description":"","footnote":"\r\n( 1 ) متن كلمات قصار عربى بابا طاهر همدانى با 380 دوبيتى او را مجلهء ارمغان به سال 1306 شمسى در طهران بچاپ رسانده .\r\n( 2 ) كتاب تمهيدات عين القضاة همدانى را آقا ميرزا احمد عبد الحى مرتضوى در سال 1342 قمرى در شيراز با چاپ سنگى بطبع رسانده‌اند هركس خواهد بكتاب سبع المثانى و ضمايم آن مراجعه نمايد .\r\n","page_name":" مقدمه 8 ","page_number":8},
  {"content":"\r\n\r\nدقيق اين كتاب و شرح منازل سلوك ، و تفصيل موضوعات ، و تطبيق آنها با سه طبقه مبتديان ، و متوسطين سالكين ، و منتهيان آنچه كه شايستهء يك نفر محقق عارف است نهايت تحقيق به كار برده و موشكافى فرموده است و مانند حافظ شيرازى :\r\n در پس آينه طوطى صفتش داشته‌اند * آنچه استاد ازل گفت بگو مىگويد \r\nعالم ربانى و عارف صمدانى آقاى حاج ميرزا محسن حالى تخلص اردبيلى ملقب بعماد الفقراء شارح اين كتاب طيب اللّه رمسه در حدود سال 1288 قمرى هجرى ( معروف به سال قحط و مجاعه ) در اردبيل متولد و از آغاز جوانى در ظل تربيت والد معظم خود مرحوم ملا حسن‌على خوشنويس به تحصيل كمالات و علوم متداوله عصر پرداخته ، و در علم نحو و صرف و هيئت و رياضيات ، و نجوم ، و معانى ، و بيان ، و طب قديم مدتى نزد اساتيد فن به آموزش پرداخته و از جهت حدت ذهن و تيزهوشى ، سرآمد اقران خود مىگردد ، آنگاه سطوح فقه و اصول را نزد علماء معروف عصر مانند مرحوم آية اللّه حاج سيد صالح مجتهد ، و حاج سيد مرتضى خلخالى و حاج ميرزا محمد على ابن ميرآخور از شاگردان مرحوم حجة الاسلام شيخ مرتضى انصارى تحصيل نموده و بر اغلب كتب علمى شرح و تعليقات و حواشى نكاشته است و مدتها بتدريس و تدرس اين قبيل علوم مشغول بوده ، و فضلاى عصر از خرمن دانش او فيضها برده و استفاده مىنموده‌اند .\r\nولى چون همت عالى آن حضرت بعلوم اكتسابى قانع نبوده پيوسته درصدد تحصيل علوم الهى و معرفت يقينى و طالب مردان خدا بوده است تا اينكه توفيق حق دست ايشان را به ذيل ولايت يكى از رجال برگزيده حق آقا ميرزا حسين خان تفرشى متخلص به گمنام قدس سره كه از طرف حضرت آقا ميرزا جلال الدين محمد مجد الاشرف شريفى قطب فقراء سلسلهء عليه ذهبيه سمت دستگيرى فقراء آن سامان را داشته مىرساند و به اندك مدتى در اثر مواظبت بر رياضات شرعيه و عبادات و اذكار باعلا درجهء معارف و سلوك رسيده و از طرف قطب وقت ملقب بلقب عماد الفقراء مىگردد .\r\nو پس از رحلت آقاى مجد الاشراف در جناح تربيت حضرت وحيد الاولياء آقا ميرزا احمد عبد الحى مرتضوى ( كه در 1334 رحلت فرموده ) آرميده و مورد عنايت و توجهات آن بزرك واقع و تربيت سلاك آذربايجان به ايشان مفوض مىگردد ، تا در آذرماه سنهء 1333 شمسى شوق زيارت عتبات عاليات گريبان‌گير آن حضرت شده و پس از مسافرت بشيراز و ديدار دوستان و\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nادراك حضور كامل عصر بصوب عتبات مسافرت فرموده و طبق پيشگوئى كه خود قبلا از رحلت خود فرموده بود بمحض ورود كربلاى معلا مريض گرديده و شب جمعه پنجم جمادى الاولى 1374 مطابق دهم ديماه 1333 نزديك صبح روح شريفش بروح مواليان خود ملحق و در وادى السلام كربلا دم دروازه نجف مدفون گرديده است و يكى از دوستان آن حضرت مادهء تاريخ رحلت آن حضرت را در اين مصرع گفته است\r\n « حالى به بهشت سرمدى شد » \r\nرحمة اللّه عليه رحمة واسعة\r\nاينك اين شرح مفيد كه يكى از آثار برجستهء اين بزرگوار قدس سره در عرفان مىباشد . * * * * * *\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n\r\nفهرست موضوعات كتاب آئينهء بينايان\r\nدر شرح كلمات عارف همدان قدس سره باب اول در علم / ص / 3\r\nباب دوم در معرفت / ص / 18\r\nباب سوم در الهام و فراست / ص / 31\r\nباب چهارم در عقل و نفس / ص / 33\r\nباب پنجم در دنيا و عقبى / ص / 39\r\nباب ششم در رسم و حقيقت / ص / 44\r\nباب هفتم در اشاره و وجد / ص / 47\r\nباب هشتم در سماع و ذكر و تواجد و وجد / ص / 56\r\nباب نهم در غفلت و مشاهده و مراقبه / ص / 70\r\nباب دهم در حفظ و اراده و طلب / ص / 78\r\nباب يازدهم در نفس و بلاء و اشاره / ص / 86\r\nباب دوازدهم در مقامات و زهد و صبر / ص / 92\r\nباب سيزدهم در اخلاص و اعتكاف / ص / 104\r\nباب چهاردهم در حيرت و سكر و محبت / ص / 108\r\nباب پانزدهم در محنت و دعوى و غيرت / ص / 116\r\nباب شانزدهم در وقت و جمع و فرق / ص / 124\r\nباب هفدهم در مرگ و فنا و وصل و فصل / ص / 135\r\nباب هيجدهم در تجرد و عزلت و توحيد / ص / 139\r\nباب نوزدهم در تصوف و طريق و استدراج 145\r\nباب بيستم در طرد و طبقات سلوك / ص / 152\r\nباب بيست و يكم در تكلم و غربت و تفكر / ص / 154\r\nباب بيست و دوم در سوزش و تكلف / ص / 157\r\nباب بيست و سوم در اظهار خواطر و تقدير / ص / 159\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n . \r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\n[ آيينه بينايان 
  ]\r\n\r\n[ مقدمه 
  ]\r\nبسم اللّه الرّحمن الرّحيم\r\nحمد مر خداوند منعمى را كه با رحمت رحمانى ، افاضات وجود بخشيد ، و ابواب عطاء و نعمت بر همه بگشاد ، و با رحمت رحيمى ، خاصان درگاه را با لذّت قرب و وصال ، نعمت « ابيت عند ربّى يطعمنى و يسقين » « 1 » و  « سَقاهُمْ رَبُّهُمْ شَراباً طَهُوراً »  « 2 » داد ، و قافله‌سالار انبياء و اولياء حضرت خاتم انبياء صلوات‌الله‌عليه و آله ، با آل طاهرين ، و جانشين برگزيدهء او ، كه يعسوب دين و پيشواى ارباب يقين نفس رسول رب العالمين امير المؤمنين سلام اللّه عليه است ، براى راهبرى صراط المستقيم ولايت و معرفت و محبّت ، كه متلازم با توحيد احديّت است ، اختيار و اصطفاء فرمود ، كه ايشان با يازده معصوم از آلشان ، مطلع انوار حقيقت ، و راهنماى شريعت و طريقت‌اند ، و درود شايگان ، و نفحات مشكين صلوات و سلام ، بر ايشان و پيروان آن كاروان ، بلكه حافظان اسرار اطهار و شيعيان خلّص اخيار محمّد و آل معصومين او ، كه عارفان راه يقين ، و مجاهدين غزاى اكبر نفس و دين ، و سلطانان صاحب افسر و لقد كرّمنا و عالمان « و علّمناه من لدنّا علما » هستند باد .\r\nو بعد اوراق مطبوعهء محتويه بر مطالب عرفان عرفاء بالغين ، با لسان عرب به نظر اين آوارهء تيه نادانى ، محسن ابن مرحوم حسن‌على اردبيلى متخلص به حالى و الملقب به عماد ، « وفّقه اللّه لمرضاته » آمد ، كه مجموعهء بود از اشارات علماء حقيقت ، و نكات ارباب طريقت و اصطلاح سالكان صراط توحيد و عرفان و ولايت ، با عبارات مرموز مجمل ، و اشارات مبهم معضل ، منسوب به حضرت قدوة العرفاء و العشّاق المجذوبين قايل ( امسيت كرديّا و اصبحت عربيّا ) بابا طاهر همدانى قدس اللّه روحه ، چون اشتغالى در روزها براى نفس نداشتم ، در حواشى كتاب ، با زبان فارسى محض توضيح مختصر تعليقى نوشتم ، و با اينكه شنيده بودم كه شروح مفصّله هم دارد ، ابدا بصدد جستجو و تحصيل نيامدم كه مبادا محتاج ردّ و اعتراض ، يا سرقت فرمايشات ايشان بوده و بااين‌همه . چون\r\n\r\n\r\n","description":"","footnote":"\r\n( 1 ) حديث نبوى است كه پيامبر اسلام فرمود : من شب بروز مىآورم نزد پروردگار كه او مرا غذا مىدهد و مرا سيراب مىگرداند .\r\n( 2 ) جزء آيه 21 از سورهء دهر يعنى خداوند نيكوكاران را سيراب مىكند از شراب پاك در آخرت\r\n","page_name":" آئينه بينايان 1 ","page_number":13},
  {"content":"\r\n\r\nمطالب حقيقت عقلى نبود ، كه هركس با ادراك عقلى خود ، سمند استنباط و بحثى در اين ميدان بتازد بلكه ذوقى و فراستى ، و خود اصطلاحات نقلى توقيفى بود ، ناچار در شرح اصطلاحات حالات عاليه و مقامات ساميهء بزرگان دين ، رجوع بكتب عرفاء كاملين قدس اللّه اسرارهم نموده ، و فعلا همان تعليقات و حواشى را با علاوهء توضيحات و بيان شقوقات ، و شرح مجملات و ملتقطات كلمات مشايخ ، باوراق ديگر ملحق نمودم ، تا اگر ارباب مواجيد و حال و اهل درد و طلب و كمال ، از بعضى لقاطات ، منتفع و مسرور ، و منتجع گردند و متذكّر عهد الست بشوند ، با فاتحه ، يادى ازين پير حقير بىسامان فرمايند و اينكه غالب كلمات ، داراى احتمالات عديده نوشته شده دو جهة داشت :\r\nيكى اينكه كلمات مرموزه و مجمله ذو وجوه داشت ، كه بسى فوائد درش مندرج بود جهة دوّم : مجال اينكه در همهء كلمات مشكلة المعانى ، رجوع به باطن نموده عين مقصود را تحصيل نموده ، بنويسم نداشتم ، با اينكه از كثرت امتحانات و تراكم افواج رزايا و احاطهء امواج محن و بلايا ، حالت اعتدال و عدم اختلال بال ، در اهل طريقت و مقام و حال يافته نمىشد ، اميد كه لغزشهاى لفظى و معنوى را با اغماض عين قبول و اصلاح فرمايند و ناميده شد به :\r\nترجمة العرفات لثلاثمائة و ثمانية و ستّين كلمات و ها انا شارع المقصود بعون نور الملك الودود المعبود .\r\n\r\n","description":"","footnote":"","page_name":" آئينه بينايان 2 ","page_number":14},
  {"content":"\r\n\r\n\r\nالباب الأوّل فى العلم العلم دليل المعرفة يدلّ عليها ، فاذا جاء المعرفة ، سقط رؤية العلم ، و بقى حركات العلم بالمعرفة\r\nيعنى علم ، دليل معرفة است ، و چون معرفت آمد ، ساقط گردد ديدن علم ، و باقى ماند حركات علم ، بسبب معرفت . « علم » در عبارات ، گاهى مطلق ذكر مىشود ، و گاهى در مقابل معرفت ، و قسم اوّل عبارت است از دانش كه مشتمل بر انواع است كه گاهى اطلاق مىشود : بر نور توحيدى ، كه در فطرت ارواح و عقول ، مودّع است ، الّا اينكه آن علم ، بسيط است ، و به‌منزلهء تخمى است كه چون به اراضى نفوس و ابدان متنزّل گرديد ، بايد با آب و هواى نفحات ربّانى ، و الطفهء توجّهات شيخ كامل ، و عمل پرورش نشو و نما يافته ، علم بعلم حاصل گشته ، و شاخ و برك و ثمر بدهد ، و گاهى بر علم مكتسبهء نفس‌شناسى و خدا دانى ، كه نتيجهء عمل و از يمن تربيت عالم لدنّى ربّانى ، در مقامات و حالات و مكاشفات و تجلّيات روى مىدهد ، كه بعبارة ديگر علم موهوبى موروثى ، و علم سلوك و خداشناسى ، و معرفت و حال ، و وجد و جذبه ، مىنامند و در حديث وارد است كه .\r\nمن عمل بما علم اورثه اللّه علم ما لا يعلم و اين علم كه نتيجهء عمل است مراتب و درجات دارد كه در قرآن مىفرمايد :\r\n وَ الَّذِينَ أُوتُوا الْعِلْمَ دَرَجاتٍ ،  « 1 »  وَ قُلْ رَبِّ زِدْنِي عِلْماً ،  « 2 »  تِلْكَ الرُّسُلُ فَضَّلْنا بَعْضَهُمْ عَلى بَعْضٍ ،   وَ رَفَعَ بَعْضَهُمْ دَرَجاتٍ  « 3 » و در اين علم است كه در درجات اطوار سبعهء و اربعهء نفس و قلب ، متدرّجا از باطن ، كه مرآت علم است جلوه مىنمايد ، و علم مكاشفات و تميز الهامات ، و نداء ، و هاتف و لمّهء ملكى ، و نفسى و رحمانى ، و علم فراست و ولايت ، و بصيرت قلبيّه ، و علم منايا و بلايا ، و قضايا ، كه خضر عليه السلام ، به حضرت موسى پيغمبر ، نشان داد و علم به ضماير مردم ، و مخفيّات امور همه در تحت اين علم است ، كه هم شامل معرفت است ، و علماء كه در قرآن و احاديث ، فضائل و مدايح ايشان مذكور است عالمان اين علمند ، كه ببركات آنها فيوضات و رحمت بر مخلوقات مىرسد ، كه انبياء و\r\n\r\n\r\n","description":"","footnote":"\r\n( 1 ) آيهء 58 از س 12 - يعنى براى كسانى كه دانش معرفت داده شده درجات بلندى هست .\r\n( 2 ) س 20 آيهء 113 - يعنى اى رسول ما بگو كه خدايا دانش من افزون كن .\r\n( 3 ) س 2 آيهء 254 يعنى اين رسولان ما برخى از آنان را بر برخى ديگر فزونى داديم و برخى از آنان را خداوند بر برخى ديگر بلندى پايه داده است .\r\n","page_name":" آئينه بينايان 3 ","page_number":15},
  {"content":"\r\n\r\nاولياء و صالحان و اتقياء ، و به عبارت ديگر ابدال و اوتاد ، و اقطاب و نقباء و نجباء ، و رجال‌الغيب‌اند ، و حكمت ، كه در قرآن خير كثير ياد شده ، همين علم ولايت است ، زيرا كه معرفة مخلوقات و كائنات ، بدون خودشناسى ، كه علم طريقت است محال و بىثمر است ، تا بمعرفة النفس ، معرفة اللّه حاصل گردد .\r\n تو همين دانى يجوز و لا يجوز * خود نمىدانى يجوزى يا عَجُوز \r\nو اين علم است كه از انسان منيّت و پندار را مىستاند .\r\n علم كز تو ترانه بستاند * جهل از آن علم به بود صد بار \r\nو اين علم فقر است كه مىفرمايد .\r\n و اين‌همه انواع دانش روز مرگ * دانش فقر است ساز راه و برك \r\nو حضرت مولا عليه السلام بكميل مىفرمايد :\r\n« النّاس امّا عالم او متعلّم و الباقى همج رعاع » « 1 » و حضرت صادق آل محمد عليه السلام مىفرمايد :\r\n« نحن العلماء و شيعتنا المتعلّمون » و اينست معنى حديث :\r\n« العلماء ورثة الانبياء » و اينكه علوم عربيّه و تفسير ، و حديث و غيره را هم با اين اسم ناميده‌اند ، باعتبار اين است كه اين‌ها همه علوم لغت‌شناسى و زبان‌دانى ، و آلت و سبب‌اند ، براى فهم علم به علوم احكام شرعيّه ، كه مقدّمهء لا بدّ منهاى عمل است ، و فهم احكام قرآن و حديث ، لازمهء سلوك است در عمل ، پس اطلاق علوم بر آنها مجاز است ، در جنب علوم الهيّه سابقه ، و هكذا علوم عقليّه طبّ و افلاك ، و تهذيب اخلاق ، و سياست مدن ، و حساب و جفر و رمل و هندسه ، همه آلات مفيدهء ظنّ و تخمين ، و اوهامند ، يعنى : عقول مشو به با شهوات و بهيميت .\r\nزيرا كه علم الهى ، و تهذيب اخلاق ، همه نتيجهء تصفيهء باطن است ، بعد علوم فقر و طريقت ، و شيخ شهيد ثانى مرحوم در « منية المريد » تفصيلى از بعضى محقّقين نقل فرموده كه علماء را منقسم با سه قسم كرده :\r\nاول : عالم با اللّه فقط كه حكماء هم از قول حضرت رسالت ( ص ) ناميده شده‌اند .\r\nدويم : عالم بامر اللّه فقط كه علماء احكام شرعيّه‌اند .\r\nسوم : علماء باللّه و بامر اللّه معا ، و براى هركدام مثالى و خواصى بيان فرموده كه از كثرت شهرت محتاج بيان نيست و قسم سوّم را كه اكمل اقسام است ، عبارت از انبياء و اولياء دانسته ، و با عبارت طريقت ، عالمان با اللّه مجذوبان مطلق‌اند ، و صنف دويّم سالكان مطلق ، كه از جذبهء تربيت كامل ، بىبهره‌اند و دستهء سوم مشتمل بر دو قسم : مجذوب سالك و سالك مجذوب است ، و چون مصنّف ره در\r\n\r\n\r\n","description":"","footnote":"\r\n( 1 ) حديث در سفينة البحار محدّث قمى نقل شده كه امام به كميل فرمود : مردم يا دانشورند و يا دانش‌اندوز ، و ديگران مانند پشّه‌هائى هستند پست كه بهرجا روند ، و به همه جا گرد آيند .\r\n","page_name":" آئينه بينايان 4 ","page_number":16},
  {"content":"\r\n\r\nاينجا علم را در مقابل معرفت ذكر فرموده ، بايد فقط مراد دانش عقلى فكرى يا مكتسبى تدريسى باشد ، و مراد از معرفت ، دانش فراستى ، و فقر سلوكى موهوبى ، موروث از عمل باشد ، درصورتىكه آن دانشها باعث تيقّظ از غفلت و جالب بسلوك گردد ، پس اين علم و هشيارى كه سالك را حاصل است ، اگر در تحت تربيت عالم الهى باشد ، دليل و جاذب بسوى علم با اللّه است ، كه معرفت و علم جذبه و وجد باشد ، پس وقتى كه معرفت آمد ، از خودى خود را سلب مىكند ، و وقتى كه جبل و كوه پندار و انانيّت را جذبه الهى ، و نور او متلاشى كرد ، البته وصف علم كه ديدن عالميّت است ، هم ازو مسلوب گردد ولى حركات علم ، كه اعمال و نماز و روزه است ، باقى است كه فرموده‌اند :\r\n« العلم يهتف بالعمل و الّا فارتحل » است ولى اگر پردهء منيّت باقى باشد و سلب نگردد ، در ساير علوم رسميّه ، البته آن علم منجرّ بجهل و و بال و ضلال خواهد شد ، كه مراد از جهل ، جهل نفس و حقّ است كه فرموده‌اند :\r\n « علم كز تو ترانه بستاند * جهل از آن علم به بود صد بار » \r\n* * * *\r\n « تيغ دادن در كف زنگِىّ مست * به كه افتد علم نادان را بدست »\r\nبارى ، گرچه بود اين جايگه جَولان راز * مصلحت نبود سخن گفتن دراز \r\nقوله ( قس ) رؤية العلم عجز المريدين » يعنى ديدن علم ، عجز مريدان است ، زيرا كه مريد با ارادت اگر عمل مىكرد ، و رايحهء از نفحات و جذبات محبت ، به مشامش مىرسيد ، به حكم غلبهء حالات و جذبه ، و تعريفات حقّه ، از خود و از وصف خود كه ديدن علم است ، غافل مىشد ، پس اين رؤيت ، دليل عجز و نقصان استعداد ، يا عمل است كه فرموده :\r\n« العلم دليل و الحكمة ترجمان » باز از علم ، سلوك ، با دانش بىجذبه ، را اراده فرموده و از حكمت جذبه و علم موهوبى ، و معرفت را خواسته ، كه آن اوّلى ، فقط راهنماست ، ولى حكمت ، كه معرفت كمون حالات و تجليّات ، با جذبه است و نتيجهء آن ولايت و خير كثير است ترجمان است ، يعنى اشارات آن عين مقصود است نه دليل\r\n« فالحكمة دعوة مخصوصة و العلم دعوة معمومة » علم دعوت عمومى است كه عامه و خاصه با دانش جزئى به راه عمل مىروند ولى حكمت دانستنى است كه مخصوص سالكان و مجذوبان مطلق و مجذوبان سالك است كه خواص و اخصند پس معنى :\r\nو الحكمة توسّل اينست كه حكمت سبب و وسيله و زاد راه سالكان است كه در قرآن فرموده :\r\n\r\n","description":"","footnote":"","page_name":" آئينه بينايان 5 ","page_number":17},
  {"content":"\r\n\r\n « وَ ابْتَغُوا إِلَيْهِ الْوَسِيلَةَ »  « 1 » و وسيله بودن او براى حالات و مقامات است و بر عوالم توحيد پس\r\nالعلم يدلّ عليه و الوجد يدلّ له و الدّليل عليه يجذبه الى قربه و الدّليل له يجذب اليه بنا بما ذكر سابقا در اينجا علم را مقابل وجد قرار فرموده ، وجد حالى است كه عارض مىشود از شهودى كه در باطن است ، و آن را بعضى ، كشف صورى ناميده ، كه از نتايج عمل و جذبه است و شئونات اين جذبه را كه معرفت است ، بعدها شرح مىفرمايد پس اين علم ظاهرى يا سلوك ، دلالت مىكند بطريق حقّ ، كه با لفظ « على » ادا كرده ، ولى وجد بر خود حقّ دليل است ، نه بر طريق ، زيرا كه از تعريفات حقّه ، و حقتعالى است ، در باطن سالك ، كه بالام ادا شده ، پس دوباره توضيح مىفرمايد كه دليل بر طريق با لفظ « على » كه علم است ، جاذب است بسوى قرب ، ولى وجد ، جاذب است بر خود حقتعالى ، پس علم جاذبست بسوى قرب ، اگر مقرون به عمل و تيقّظ گردد و وجد جاذب است به خود حقتعالى .\r\nقوله : و الخروج من العلم جهل يعنى خروج بطلب كه ناشى از علم باشد تا به سرحدّ معرفت نرسيده جهل است يا خروج از مقتضاى علوم نقليه مثل احكام شرعيه و حدود منهيه دليل جهل است .\r\nو الثّبات مع العلم ضعف يعنى قناعت بعلم صورى شرعى ، يا عقلى بدون اينكه بحالات معرفت ، و بمقامات آن برسد ، دليل ضعف است\r\nو المعرفة بالعلم توحيد يعنى توحيد بسته بمعرفتى است كه مقرون با علم است ، يعنى آن علمى كه ميراث و نتيجهء عمل است ، كه علم سلوك و جذبه باشد ، يا اشاره بمقام صحو بعد الفناء ، و رجوع است ، كه در آن‌وقت عقل و علم انسانى ، مغلوب عشق نشده ، و مجذوب مطلق نمىشود كه آن مقام را توحيد ناميده .\r\nقوله قس : « العلم بالمعرفة معرفة » يعنى علم به معرفت صفات و وجه كه بسبب معرفت حاصل شده ، معرفت است و كذا علم ظاهرى شرعى ، پس از اينكه مؤيّد با باطن شد ، او خود معرفت است ، مثل آب قليل ، كه آبى از منبع جوشيده و متّصل با او گردد .\r\nقوله قس : « و بذات المعروف كفر » زيرا كه علم و معرفت بذات راه ندارد ، كه ذات ، محدود و محسوس ، و محاط ادراك احدى نمىشود ، و علم و معرفت محدود ، به غير محدود ، محال است .\r\nقوله : « العلم حبس الظّاهر » يعنى محبوس مىكند علم ظاهرى\r\n\r\n\r\n","description":"","footnote":"\r\n( 1 ) س 5 آيه 39 :  يا أَيُّهَا الَّذِينَ آمَنُوا اتَّقُوا اللَّهَ وَ ابْتَغُوا إِلَيْهِ الْوَسِيلَةَ  يعنى اى كسانى كه ايمان داريد به خدا و پيغمبر او بجوئيد بسوى او وسيله‌اى را\r\n","page_name":" آئينه بينايان 6 ","page_number":18},
  {"content":"\r\n\r\nشرعى و سلوكى طريقى هر عضوى را بر آنچه مخلوق است براى آن و از آن تجاوز نمىتواند چنانچه فرموده :\r\nو المشاهدة حبس الباطن كه ديدهء بصيرت غير از مشهود به چيز ديگر نظر نمىكند و الا مشاهده ثمرى ندارد و فقرهء ما بعد شرح اين است كه مىفرمايد :\r\nجعل اللّه جميع الجوارح فى حبس العلم فلا يطلق جارحة من سجنها الّا بعلم فمن اطلقها من سجنها به غير علم فقد خرج من حبس العلم و عصى و تعدّى » يعنى حقتعالى تمامى اعضا را در حبس علم محبوس نموده ، پس رها نمىشود عضوى از زندان خود ، مگر با علم يعنى چشم بمحرّمات ، و گوش به غيبت ، و دست ، بمال و خون خلق ، و پاى بجاى نامناسب نمىتواند برود مگر با حدودى كه شرع قرار داده ، پس هركس آنها را رها كند بىعلم ، پس خارج شده از حبس و حدود علم ، و عصيان و سركشى ، و تعدّى و تجاوز كرده ، بر حقتعالى و امر او . و ازاين‌جهت فرموده كه :\r\n« العلم قيد العبوديّة و حبس الحقّ فمن اطلقها به غير علم » يعنى علم زنجير است مىكشد بر عبوديت و مملوكيت حق و حبس حق است پس هركس زنجير بندگى و عبوديت را برداشت يعنى عمل ظاهرى به آداب علم ظاهرى و عمل باطنى به اخلاق علم باطنى نكرد .\r\n« فقد خرج من العبوديّة و استعمل الحرّيّة » يعنى از بندگى و طوق آن بيرون شده و خود را حرّ و آزاد كرد ، و اين بعينه مضمون كلام حضرت سيد سجاد عليه السلام است در موقعى كه از دم در خانهء بشر حافى عليه الرّحمة مىگذشتند ، و صداى غنا و طنبورى شنيدند ، و كنيزى از آن بشر بيرون شده بود ، آن حضرت از او پرسيد كه صاحب اين خانه حرّ است يا عبد ؟\r\nگفت حرّ است فرمود حرّ است كه اين كار را مىكند ، چون كنيزك اين كلام را به او رسانيد متأثّر شده ، پابرهنه از عقب امام ( ع ) دويده تائب شده ، و لذا هميشه پابرهنه مىگرديد .\r\nقوله : « العلم موكّل بالكلام و الوجد موكّل بالخرس » يعنى علم ظاهرى و دراست ، يا سلوك بىجذبه ، موكّل است و موكول بر كلام لسانى ، و افاده و استفاده ، و ليكن وجد ، حالتى است كه موكّل است بسكوت ، و گنگى زبان ، زيرا كه وجد علمى است كه از ديدن مشهود ، و جذبه بىاختيار ، عارض مىشود و كيفيت آن به زبان و تقرير نمىآيد ، بلكه علم ظاهرى را محو و منسىّ مىكند ، پس حال وجد و جذبه ، راه خاموشانست ، و طريق بىنشانان\r\n\r\n","description":"","footnote":"","page_name":" آئينه بينايان 7 ","page_number":19},
  {"content":"\r\n\r\nو اگر تكلّم با كلام نثر يا نظمى بكند ، آن تكلّم بىاختيار از جاى ديگر است و از خودش اثرى نيست .\r\n چون پرى غالب شود بر آدمى * گُم شود از وى نشان مردمى\r\nاوى او رفته پَرى خود او شده * تُركِ بىالهام ، تازىگو شده \r\nقوله : « العلم تطريق » يعنى علم ظاهرى يا معنوى ، راه بردن و رفتن است بسوى معلوم .\r\nقوله : « و الوجد تفريق » وجد جدا كردن حق است صاحب وجد را از علم و خيالات عقلانيه و همچنين جدا كردن واجد است قواى روحانيه را به كلى از قواى نفسانيه و جسمانيه و غفلت از قواى دومى .\r\nقوله : « و الحقيقة تحريق » يعنى علم حقيقت كه علم مكاشفه است و مشاهده يا علم توحيد حق سوزاندن حقتعالى است تمامت ما سواى خود را حتى هستى و پندار شخص را .\r\nقوله : « العلم تجريب » يعنى علم ظاهرى آزمودن است و محك عمل يا خارش دادن به اعضا است . و تشبيه به مرض خارش براى اين است كه خارش با اينكه خود علت است سبب آسايش و فرح است يا اينكه علوم ظاهريه حدود قرار دادن به زمين است و اين هم من‌باب تشبيه است مانند اينكه حدودى با علم براى زمين نفس و جسم قرار مىدهند .\r\n« و الوجد تخريب » ( وجد كه حالى است عارض مىشود از نور شهودى و شعله‌ور است در باطن و آن را بعضى كشف صورى نامند ) خراب كردن وساوس و خيالات علمى و عقلى بلكه تخريب اختيار و هستى نفسانى جسمانى است .\r\n« و الحقيقة تلهيب » و حقيقت ( كه شهود و مكاشفه و معاينه خاص است ) آتش زدن است به تمام ما سوا و بقيهء هستى ، كه از تخريب وجد مانده بود ، زيرا صاحب حقيقت ، سواى وجود حق از خود هم غافل است ، يا شعله‌ور كردن محبّت است مر دل عاشق را با جذبه الهى .\r\nقوله : « للعلم حرقة » يعنى براى علم خواه علم وراثت باشد كه نتيجه عملست ، و خواه علم شرعى و عقلى ، سوزاندن و سوزشى مىباشد كه كنايه از سوزاندن جهل ، و غفلت از حقّ است ، درصورتىكه باعث بصيرت و تنبه عالم گردد .\r\n« و للوجد حرقة » و سوزشى است براى وجد ( مراد سوزاندن خيالات علايق دنيوى است كه نفسانى جسمانى است به‌واسطه زور شعله جذبه )\r\n\r\n","description":"","footnote":"","page_name":" آئينه بينايان 8 ","page_number":20},
  {"content":"\r\n\r\n« و للحقيقة حرقة » براى حقيقت نيز سوزشى هست سوزاندن حقيقت از بقيه وجود و آثار است و اشاره به اقسام سه‌گانه سالك است قسم اول براى مبتدى كه با علم و عمل سلوك مىكند و قسم دوم كه عبارت وجد فرمود براى مجذوب و سالك متوسط و قسم سوم كه حقيقت تعبير كرد براى نهايت سلوك كه در اغلب عبارات كتاب اشاره به سه طايفه با حالات آنها نموده‌اند .\r\n« فمن احرقه العلم وفى » كسى كه علم او را بسوزاند وفادار مىشود يعنى علم مبتدى چون جهل و غفلت را سوزاند كلى همت را موكول به عمل مىكند و عمل وفا است بر مقتضاى علم .\r\n« و من احرقه الوجد صفى » كسى را كه وجد بسوزاند صاف مىشود از كدورت علائق و خيالات و با دل صاف متوجه حق گردد و هم براى او صفا از كدورت معاصى و منافى نفس حاصل مىگردد .\r\n« و من احرقه الحقيقة طفى » يعنى آن را كه حقيقت بالمره بسوزاند از اسمم و رسم وفا و صفا و پندار و هستى ، خاموش مىگردد و آثار رسوم او محو مىشود كه از معانى « محو الموهوم و صحو المعلوم « 1 » » در حديث كميل بن زياد از مولا على ( ع ) و نتايج آن است .\r\nقوله « العلم نار اللّه » يعنى علم آتش حق است براى سوزاندن جهل و غفلت نفس يا از جهة مخالفت نار است كه سبب نار است براى مخالف و غير عامل به قرينه ما بعد كه فرمايد :\r\n« و الوجد نور اللّه » وجد نور الهى است براى روشن كردن دل از ظلمت نفس و پاك كردن كدورت خيالات نامعلوم و بىمعنى .\r\n« فمن خالف العلم احرقه النّار » يعنى هركس بعلم شرعى و اوامر و نواهى يا بعلم سلوك باطنى مخالفت نمايد و تارك گردد آتش حق مىسوزاند او را كه آتش نفس اماره باشد كه در آخرت به صورت نار جهنم است و كذا آتش بعد و دورى از حق و در دنيا هم گرفتار آتش شهوت و لذات دنياطلبى و غضب مىشود .\r\n« و من خالف الوجد غيّره النّور » يعنى كسى كه مخالفت با حالت وجد نمايد ، دوباره نور وجد او را تغيير مىدهد ، يعنى در وجد ، مخالفت اختيارى خود حال ، ممكن نيست ، مگر عمل به مقتضاى ضدّ آن حال ، از موانع دنيوى ولى تغيير بواسطهء ترقّى از حالى بسوى حالى ، يا بسوى مقامى از مقامات ، و حالات جذبه و سلوك ، حاصل مىگردد ، براى صاحبان حال ، و سالكان طريق معرفة\r\n\r\n\r\n","description":"","footnote":"\r\n( 1 ) اين حديث در اغلب كتب عرفا نقل شده كه على ( ع ) در جواب كميل بن زياد نخعى كه از معنى حقيقت پرسيد امام فرمود صحو المعلوم . . . يعنى شهود كامل و تمكّن در مقام جمع ، و فناء هستى پندارى و آثار بشريّت از عارف .\r\n","page_name":" آئينه بينايان 9 ","page_number":21},
  {"content":"\r\n\r\nذو الجلال ، و همچنين نور ، ترقّى تغيير مىدهد از عمل بضدهم ، و بفرض اينكه نفس و شيطان هم خواهند او را با راهزنى ، تنزّل بر سفلانيّت بدهند ، باز مثل مشك پرباد ، از غلبهء جذبه ، به بالا آمده ، تغير صورت مىدهد ، و به آب فرونمىرود .\r\nقوله « العلم إشفاق » يعنى علم ترساندن و اظهار ترحّم است ( زيرا علوم ظاهريّه و باطنيّه ، از آفات جهل ، و عوايق ، و سوء عاقبت مىترساند ، و ابراز ترحّم مىكند بر گرفتاران مرض نفسانى ، و جهالت ، و آن هم با قول و لفظ فقط ) و قوله قس كه\r\n« و الوجد احراق » از ما سبق معلوم شد كه سوزاندن آن چگونه است\r\nقوله « العلم يحمله و الوجد يدخله » اشاره بتفاوت مراتب است مىفرمايد علم حامل علم است در راه مثل مركب كه او را مىبرد و سبك مىكند و وجد داخل راه يا مقصد مىكند كه عبارت از آثار جذبه است\r\n« و الحقيقة تدانيه » يعنى حقيقت نزديك مىكند او را و مراد از حقيقت مشاهده و مكاشفه و معاينه است .\r\n« و المعرفة تؤانسه » معرفت او را مونس و انيس حق مىكند ، كه در اينجا معرفت نهايت درجه آنست ، كه از حقيقت بالاتر است و اشاره بدرجات علم اليقين ، عين اليقين و حقّ اليقين و برد اليقين باشد .\r\nقول مص قس « العلم ينفى الجهل » يعنى علم جهل را مىبرد و ميراند معلوم است كه اگر علم ظاهرى است جهالت شرع و عقل ناقص مشوب به ظلمت جهل را از دل برمىدارد و اگر علم باطنى است جهل تغافل و نفسانيت را زائل مىكند .\r\n« و الحقيقة تنفى الحظّ » يعنى حقيقت نفى مىكند حظّ علم ظاهرى ، يا لذايذ دنيا را ، زيرا كه حظّ خود حقيقت ، غالبست بر ساير حظوظ كه فرموده‌اند :\r\n اگر لذّتِ تركِ لذّت بدانى * دگر لذّت نَفس لذّت نخوانى \r\nو در اينجا در عوض لفظ وجد ، كه اشاره به قسم متوسّط سلاك بود ، لفظ حقيقت آورد ، تا معلوم شود كه حظّ از حقايق وجد و جذبه روى مىدهد ، و در اشاره به قسم منتهى صاحبان ولايت فرمود :\r\n« و الحقّ ينفى الأثر » كه نهايت درجه توحيد است با غلبه مشاهده و معاينه آثار وجود و بشريت ، و رسوم خلقيت را محو و نفى مىكند كه مولا ( ع ) در حديث كميل بن زياد فرمود :\r\n\r\n","description":"","footnote":"","page_name":" آئينه بينايان 10 ","page_number":22},
  {"content":"\r\n\r\n« محو الموهوم و صحو المعلوم » بعبارة أخرى ، مراد از حظّ بهرهء اوصاف وجود است ، كه حقيقت نفى مىكند ، ولى حق ، آثار كلّية وجود و رؤيت وجود را ، سلب مىكند .\r\nقوله قس « العلم حكم و الحقيقة حاكم » يعنى علم عيانى لدنى ميراث عمل يا علم سلوك حكمى است كه با آن حكم مىشود مر صاحب آن را كه اوست داراى اين علم و حاكم آن حقيقت است نمىشناسد و نشان نمىدهد آن را جز حقيقت كه علم حاصل از حقيقت مكاشفه و مشاهده و معاينه است يا اول فقط حكمى است بىحاكم و حقيقت حكمى است با وجود حاكم برنده و كشنده است .\r\nقوله قس « استعمال العلم بالجهل غرور » يعنى استعمال علم ظاهرى شرعى و عمل به آن يا علوم عقلى و فكر در آن با وجود جهل نفس و ناشناسى نفوس و كيدهاى آنكه با علم سلوك حاصل است فريفته شدن است يعنى فايده ندارد كه فرموده‌اند :\r\n تو همىخوانى يجوز و لا يجوز * خود نمىدانى يجوزى يا عجوز \r\nقوله « و بالعلم حقيقة » يعنى استعمال علم ظاهرى با علم سلوك و آگاهى از حق ، حقيقت است ( مراد از حقيقت در اينجا طريقت است زيرا كه صفت و خبر استعمال علم است )\r\n« و بالمعرفة وجود » يعنى استعمال علم با معرفت الهى وجود است مراد از وجود يا هستى و اظهار هستى است كه پندار وجود در او مانده ، بقرينهء ما بعد كه خواهد فرمود : عمل او حبط مىشود . به ملاحظه يك معنى و احتمال دارد : كه مراد از وجود ، اشاره به حال مخصوص باشد ، كه بالاتر از مرتبه وجد است يا وجود حق باشد كه در اين حال و مقام ، هركس باشد آثارى از خود و عملش باقى نمىماند ، زيرا كه علم با وجود و هستى است ، وقتى كه خود او از ميان رفت ، ديدن عمل هم مىرود ، پس حبط عمل در اين وقت در نظر صاحب آن ، كه بنيهء وجود هم با استعمال معرفت ، رفت عين مقبوليّت است .\r\n« من استعمل العلم با العلم خلص عمله » هركس در استعمال و استفاده از علم ظاهرى ، از علم شهودى ، طلب يارى و مظاهرت نمايد ، در سلوك ، يا با علم و شعور به استعمال ، عمل او خالص مىشود ، يعنى از شايبه و آلايش عجب ، و غيره ، پاك مىشود ، زيرا كه اين شخص بعلم سلوك ، و تخليه و تصفيه و تنقيه مشغولست .\r\n\r\n","description":"","footnote":"","page_name":" آئينه بينايان 11 ","page_number":23},
  {"content":"\r\n\r\n چون عمل بر علم با علم آورى * مىشود اعمالت از هر غَش بَرى \r\n« و من استعمل العلم بالمعرفة حبط عمله » يك معنى ظاهرى آن اشاره شد كه كسى كه استعمال علوم ظاهرى كند با وجود معرفت ، دليل آن است كه هنوز بقيّهء وجود درو مانده ، و كسى كه آثارى از هستى درو مانده عمل او خالى از شرك خفى نمىشود ، و منافى است با اواخر معرفت ، نه اوايل پس عمل او پيش صاحبان ولايت محبوط و تباه است .\r\nو معنى ديگر آنكه وقتى كه استعمال و عمل خود را نديد ، در نظر او اعمال او وزن و مقدارى ندارد . زيرا كه خودش را مقدارى نمانده ليكن اين عين مقبولى عملست .\r\nو معنى ديگر راجع به منتهيان معرفت است كه به عين و حقيقت و مدلول رسيده و آن را شناخته‌اند ، پس اگر نردبان علم و دليل را در عين مدلول و وصول به كار ببرند عملهاى او در نظر محبوب بىفايده است كه در معرفت حقيقى علوم عقلى يا نقلى به‌منزله نامه و پيك است .\r\n آنجا كه هزار لبّيك است * چه حاجت نامه و پيك است \r\nقوله قس « العلم جذبنى فاقامنى على شاطئ البحر » يعنى علم جذب كرد مرا كه علم باللّه « فاصبحت عربيّا » و آگاهى و بصيرت است و بر پا داشت در كنار دريا ( كنار دريا حال متوسطان و اهل حال است و مراد از دريا درياى وجد است ) . چنان كه مىفرمايد\r\n« و الوجد اوقفنى فى البحر » وجد مرا در دريا بازداشت .\r\n« و اسلمنى للغرق » يعنى بغرق تسليم كرد ( كه تمام هستى من در درياى تجلى و شهود مستغرق شد )\r\n« فاستعنت فى وسط البحر بالعلم فما انجانى » يعنى طلب يارى كردم در وسط دريا از علم ظاهرى و تفكر عقلى نجاتم نداد زيرا كه :\r\n غرق حق خواهد كه باشد غرق‌تر * همچو موج بحر جان زير و زبر \r\nو علم ظاهرى به دستيارى عقل و نفس حاصل مىشود و عقل هم در مقام تجلى وجود ندارد بلكه عقل مسلوب الاختيار و فانى در عشق شده پس طلب يارى و عدم نجات كنايه از فقدان اثر علم و مسلوب شدن او است ؛ چنانچه مىفرمايد :\r\n« و غلب الوجد علىّ فماز ادنى الّا غرقا » يعنى وجد غلبه كرد بر من پس نيفزود بجز غرق ( عبارت از احاطه موجهاى جذبه و شهود است كه عقل بالمرّه مسلوب نشده و در قبضهء قدرت به‌نحوى است كه باز بعد از\r\n\r\n","description":"","footnote":"","page_name":" آئينه بينايان 12 ","page_number":24},
  {"content":"\r\n\r\nكمال و تكميل عودت خواهد داد ، بلكه غير از اين عقل جزئى ، عقول بىنهايت موجود است كه مولوى معنوى مىفرمايد :\r\n غير اين عقل تو حقرا عقلها است * كه به آن تدبير اسباب شُما است\r\nچون ببازى عقل در عشق صمد * عشر امثالت دهد بل هفتصد « 1 »\r\nهمچنان‌كه شه سليمان در نبرد * جذب خيل و لشگر بلقيس كرد\r\nكه بيائيد اى عزيزان زود زود * كه برآمد موجها از بحر جود\r\nسوى ساحل مىفشاند بىخطر * جوش موجش هر زمانى صد گهر « 2 » \r\n« فطلبت الخلاص فما خلّصنى الّا الجهل » يعنى پس طلب خلاص و رهائى نمودم از امواج جذبهء شهود ( طلب خلاص ، عبارت از ترقّى از حالى است بسوى حالى ) پس خلاصم نكرد جز جهل ، مراد از جهل اينجا جهل آثار و رسوم است . و محو گشتن آثار علوم و عقل در درياى توحيد است . و اين درجه خلاصى از غرق امواج ، حالات درجهء نهايت فنا و فقر و محو و ولايت است كه هنوز بازگشت نكرده ، و جهالت اينجا عين معرفت و ممدوح است زيرا كه سلطان دل بر مسند و سرير خود متمكّن گشته و بر قواى شعوريّهء بشريّهء سابقه غالب و قاهر شده و از كار معزول نموده كه حالا در قبضهء خودش كار مىفرمايد\r\nقال قس : « العلم شرك الحقّ » اگر شرك با كسر شين و سكون راء خوانده شود جا دارد ، و معنى اين است مادامىكه شخص استدلال عقلى دارد بر وجود حقتعالى ، اثبات خودش مىكند ، و اثبات هستى بجهة خود با وجود حق شرك است ، و اگر « شرك » خوانده شود با فتحتين معنى چنانست كه علم باطنى سلوك ، دامى است از حق براى صيد عاشق ، و جذبى است كه مىكشد او را ، و فقرهء ما بعد ، قرينهء مقوّى اينست كه مىفرمايد :\r\n« العلم صيد و الإشارة قيد » يعنى علم صيد است و اشاره زنجير او چون صيد بىقيد نمىرود يعنى علم عقلى و نقلى بىاشاره فايده ندارد كه :\r\n« الاشارة للخواصّ » و يا علم باطنى صيد سالك است و قيد آن اشاره ، حق است كه با آن علم باطنى آشكارا مىشود .\r\nقوله « العلوم كلّها خبر و الحقيقة كلّها ذكر و الإشارة كلّها وهم و المعارف كلّها شيمة » يعنى همه علوم خبر است ، و حقيقت همه تذكّر و ياد الهى است ، و اشاره همه وهم است ، و معارف همه رسم و عادات است اينجا بيان اشاره اهل ولايت است ، زيرا اشاره براى آنان مانند وهم و خيال است و معارف مانند رسم و عادت است ، و علوم مانند خبر است ، چنانچه معارف و علوم ظاهرى و اشارات هم براى اهل حس و نفس عادات و رسوم و اوهام\r\n\r\n\r\n","description":"","footnote":"\r\n( 1 ) ج 5 مثنوى ص ( 520 ) و اشاره است به آيه شريفهء  « مَنْ جاءَ بِالْحَسَنَةِ فَلَهُ عَشْرُ أَمْثالِها » \r\n( 2 ) ج 4 مثنوى ص ( 342 ) چاپ بمبئى\r\n","page_name":" آئينه بينايان 13 ","page_number":25},
  {"content":"\r\n\r\nاست يعنى در اشراق ولايت و نور توحيد غير از خدا همه بىفايده است جز حقيقت كه تذكر و ياد حق است ولى اين تذكر در حقيقت تذكر عبد نيست كه در ابتداء سلوك است بلكه ذكر حق است ذات و اوصاف خود را در مظاهر اسماء و صفات و ممكن است چنانچه بعد از اين هم خواهد گفت معنى چنان باشد كه اشارات همگى وهميات عارف است الا اينكه وهميات او بر معلومات عارف مىچربد زيرا كه وهميات او با لسان اشاره مطابق حقيقت است و خياليات او عين صور ملكوت و جبروت است كه منور با عقل كل است كه فرموده‌اند :\r\n آن خيالاتى كه دام اوليا است * عكس مه‌رويان بستان خدا است \r\nقوله قس « العلم اختبار » يعنى علم ظاهرى شرعى براى آزمايش و انتخاب اوامر است از نواهى و نيك از به دو علم آخرت ميزان ملاحظه و جدا كردن عمل خالص است از غير خالص و علم صنايع ميزان امتحان اهل صنعت است از ديگرى و علم عقلى امتحان معلوم است از مجهول و بدست آوردن نتيجه از عقيم و علم الهام و خواطر ميزان امتحان خاطر نفسانى است از رحمانى و ملكى و شيطانى و كذا ساير علوم ولى اصل مقصود اين است كه علوم قالى و عقلى براى آزمايش است در به دو امر كه آيا به حق مىرساند يا نه و موصل به حق و مدلول و نتيجه خواهد شد يا نه و بنابراين مظنون و ترديدآور است بخلاف علم حقيقت كه مىفرمايد\r\n« و الحقيقة اختيار » يعنى حقيقت كه مشاهدات و تجليات است اختيار الهى است كه بنده را اختيار كرده و برگزيده براى آن علم كه عين است\r\n« و المجاهدة افتقار » يعنى رياضت و سعى و كوشش براى حاجت و نيازمندى است كه شخص مرتاض با گرسنگى و عبادت و مالش نفس عادت مىكند تا عجز او بر خودش ثابت گردد و بداند كه در هر حال از حقتعالى مستغنى نيست بلكه در توفيق طاعات و كوشش و رياضت . محتاج است بر امداد فيض وجود و توفيق و نفس رياضت بدون مدد حق مؤثر نيست در حالات و مقامات بلكه فقط از عادات طبيعيه و نفسانيه فقير و نادار مىشود و احتياج بعنايت ربانيه را ثابت مىكند و بمضمون\r\n « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا »  « 1 » با رياضت طالب هدايت بر اعمال ظاهره است و سلب انانيت بجهة رياضت افتقار است و عجز بندگى\r\n« من وجد حسّه فى معنى الإشارة او يرى نفسه فى حقايق العبارة فالعلم دنياوىّ و الاشارات كلّها وهم » يعنى كسى كه حس خود\r\n\r\n\r\n","description":"","footnote":"\r\n( 1 ) جزء آيه 69 از سورهء 39 يعنى كسانى كه در راه ما كوشش كنند آنان را به راه راست - هدايت مىكنيم .\r\n","page_name":" آئينه بينايان 14 ","page_number":26},
  {"content":"\r\n\r\nرا دريابد در معنى اشاره يا نفس خود را ببيند در حقايق عبارت پس علم دنياويست و تمام اشاره‌ها هم براى او وهم است يعنى كه عبارت براى عوام است و اشاره براى خواص و لطائف كه در اينجا با حقايق در يك معنى و براى انبيا و اوليا مقرر است پس هركسى كه در معنى اشاره حس خود را ملتفت شود و حال آنكه امر ذوقى است خارج از حواس و بايد حواس خود را فانى و گم كند در آن و يا نفس خود را ببيند در حقايق يعنى ملتفت نفس خود بشود و بعبارة اخرى اگر اهل حس بخواهد كه با علم صورى و حواس ظاهره اشارات را بفهمد و اهل نفس با علم ظاهرى بخواهد حقايق اولياء و لطائف آنها را درك كند پس علم او دنياوى است و صاحب علم دين نيست و اين‌همه اشارات براى اين شخص وهم است يعنى اشارات كلام اوليا نيست بلكه وهم است و موهوم پندارد و چنانچه سابقا احتمال داده شد اشارات براى منتهى هم وهم است و حظ او لطائف و حقايق است ولى وهميات او عين عقليات عاقلان بلكه مطابق با نفس الامر و عالم ملكوت است و در عين موهومى كه وهم عارف درك مىكند حقايق موجوده هستند .\r\n« و من احرق حسّه و فنى نفسه فى بحر الإشارة فعلمه لدنّى » يعنى صاحب علم لدن حس او سوخته است از ادراك عبارات و فانى گشته نفس او در درياى اشاره كه صاحب نفس و اهل نفس نيست پس علم او لدنى است كه « علّمناه من لدنّا علما » .\r\nو قول مصنف « العلم داعى الحقيقة » يعنى علم داعى است بر حقيقت يا علم باللّه و جذبه است يا علوم واردات ربّانى است كه پس از سلوك بر دل وارد گردد چنانچه از جناب شيخ نجم الدين كبرى قدس سره سؤال نمودند بم عرفت ربّك ؟ با چه چيز شناختى پروردگار خود را ؟ قال :\r\nبواردات عجز العقل عن ردّها . يعنى با واردات و الهاماتى كه عقل از انكار آن عاجز است .\r\nو الحقيقة داعى الحقّ و حقيقت كه شهودات و تجليات است ، در اينجا دعوت‌كننده از طرف حق است عبد را بسوى خود و به خود .\r\n« و يجيب المجيب لداعى الحقّ » و جواب مىدهد جواب‌دهنده براى داعى حق در اينجا داعى حق است ، و مجيب هم حق است و اشاره است به آيهء شريفه  « لِمَنِ الْمُلْكُ الْيَوْمَ »  « 1 » كه در جواب آن مىفرمايد :\r\n\r\n\r\n","description":"","footnote":"\r\n( 1 ) آيه 16 س 40 - يعنى در روز رستاخيز سلطنت براى كيست جز خداوند يكتاى توانا -\r\n","page_name":" آئينه بينايان 15 ","page_number":27},
  {"content":"\r\n\r\n « لِلَّهِ الْواحِدِ الْقَهَّارِ » . \r\nقوله « العلم رسول » در به دو سلوك آنچه افاضه مىشود از حق رسول حق است و پيام او مىرساند .\r\n« و الحقيقة اصول » يعنى در وسط سلوك علم حقيقت كه مكاشفه و مشاهده و معاينه است اصول و ريشه‌ها و قواعد كلّيّه است براى عبد\r\n« و الحقّ صئول » يعنى در نهايات سلوك كه نور حق ازلى بر دل غالب شود صولت‌كننده است كه با صولت و حملهء او كه مثل شير است روباه عقل و خرگوش هستى در گوشهء پنهان و فرارى است و مراد از وجود انانيت و پندار خودى است\r\nبيت\r\n آتش عشقت ز غيرت بر دلم * تاختن آورد همچون شير مست \r\n« و الرّجوع بالعلم الى العلم فعل الصّادقين » يعنى رجوع بسبب علم بر سوى علم فعل صادقان است شايد مراد اين باشد كه بسبب علم باطنى سلوك ، باز رجوع بعلم ظاهرى شرعى كند ، يعنى باطن را با ظاهر تطبيق نمايد ، بدن و جسم را با علم صورى ، و روح و قلب را با علم باطنى آراسته كند ، يا ترقى كند از علمى بعلم ديگر از علوم باطنيّه ، مثل اينكه از علم مكاشفه ، بمشاهده ترقى كند ، اين‌همه فعل صادقان سالكان است و ليكن با لفظ رجوع ، معنى اوّل مطابق است و بعضى بزرگان فرموده‌اند بسا سالك كه بمقام عالى ترقى نموده از عالى بسوى سافل توجه كرده كسر و نقصان حوالى و شرائط آن را به عمل مىآورد ، زيرا كه شخصى كه از بلنديها به پستيها نگاه كند درست و كاملا اطراف و جوانب زمين پست را درك و احاطه مىكند كه اول آن‌طور درك نمىكرد از آثار و احكام درجه سافله ، پس رجوع مىكند از علم عالى بعلم سافل ، كه در واقع دو درجه را در يك حال طى مىكند\r\n« و الرّجوع بالحقيقة الى العلم فعل الخاسرين » يعنى بعد از اينكه به حقيقت رسيد يعنى حقيقت علم كه معلوم است و عبارت است از مشاهده پس از علم اليقين چنانچه بعد از اين ذكر مىشود ، رجوع كردن بعلم ظاهرى استدلالى عقلى ، خسران و زيان است زيرا كه اگر شخصى در حضور سلطان توجّه بر غلام او كرده ، او را طرف خطاب قرار دهد ، البتّه مبتلاى قهر شده رجوع قهقرى بر ذلّت ، و بعد و حرمان خواهد كرد ، با اينكه نور مشاهده ، سلب ادراك شعور عقل جزئى كرده ، خود را از خود غافل مىكند\r\n عقل خود شحنه است چون سلطان رسيد * شحنهء بيچاره در كنجى خزيد \r\nو معنى عالى ، اينكه صاحب حقيقت كه رجوع و بازگشت بعلم كند و از\r\n\r\n","description":"","footnote":"","page_name":" آئينه بينايان 16 ","page_number":28},
  {"content":"\r\n\r\nسكر به هشيارى بيايد ، و تلافى ما فات كند از اعمال ظاهريه و قلبيّه ، اين بازگشت فعل زيان‌كاران است كه هم دنيا را از دست داده‌اند ، و هم آخرت را بسبب سوداى سود حقيقت\r\n« و الرّجوع باللّه الى العلم برؤية الحقيقة فعل العارفين » يعنى رجوع بسبب حقتعالى به اين علم خاص ، كه رؤيت حقيقت است ، فعل عارفان است ، كه عارف بعد از وصول ، در مقام بقا با حقتعالى رجوع مىكند ، بسوى رؤيت حقايق اسماء و صفات ، در تعيّنات مظاهر ، يعنى بمقام فرق بعد الجمع و رجوع او براى تكميل سالكان است\r\nقوله « من تعلّق بالعلم نجى » هركس آويزان شود و علاقه پيدا كند بعلم سلوك در به دو امر يا علم شرع در اول و آخر نجات يابد\r\n« و من تعلّق بالحقيقة علا » و هركس به حقيقت علاقمند گردد در اواسط سلوك ، بلند مىشود و ترقّى بمقامات عاليه مىكند\r\n« و من تعلّق باللّه خفى » يعنى كسى كه متعلّق و متمسّك به حق شود مخفى و مستور گردد يعنى هستى و پندار او ، مثل ستاره در نور خورشيد حق مخفى گردد ، و مراد از خفاء ، خفاء آثار و رسوم هستى سالك باشد ، در تحت غلبهء انوار حق ، يا اينكه پنهان مىماند از حواس و ابصار مردم عوام ، كه او را نمىشناسند ، زيرا كه تجانس نمانده ، و اوصاف بشريت او مبدّل گشته ، بلكه غيورى حق در زير قباب عزّت ، مستورش مىدارد كه در حديث قدسى است\r\n« اوليائى تحت قبابى لا يعرفهم غيرى » « 1 »\r\n گر بديدى چشم حسّى شاه را * پس بديدى گاو و خر اللّه را\r\nللّه تحت قباب العزّ طائفة « 2 » * جرّوا على فلك الأفلاك اذيالا \r\nقوله قس « قبول العلم بموافقة الحقيقة رجحان » يعنى قبول علم و عمل بعلم شرعى ، يا علم باطنى ، اگر با موافقت حقيقت باشد كه آن را با حقيقت موافق كند و باطن را به ظاهر مطابق نمايد رجحان است يعنى فضيلت است\r\n« و قبول العلم بموافقة النّفس خسران » قبول علم با موافقت نفس كه شخص عالم صورى رسمى موافقت كند با نفس و مخالفت آن نكند خسران دنيا و آخرت است چنانچه فرموده‌اند\r\n تيغ دادن در كف زنگىّ مست * بِه كه افتد علم نادان را بدست \r\n\r\n\r\n","description":"","footnote":"\r\n( 1 ) از احاديث قدسى است كه در احياء العلوم و اربعين غزالى نقل شده يعنى دوستان من در زير خيمه‌هاى عزّت من آرميده‌اند كه جز من كسى آنها را نشناسد .\r\n( 2 ) در اكثر كتب عرفاء استشهاد شده و مفهوم آن اينست كه در زير قبّه‌هاى عزّت حق گروهى آرميده‌اند كه از بلندى و رفعت پايه ، دامن‌هاى خود را بر فلك الأفلاك كشيده‌اند\r\n","page_name":" آئينه بينايان 17 ","page_number":29},
  {"content":"\r\n\r\n\r\nالباب الثّانى فى المعرفة « العلم قيد المريد »\r\nيعنى علم سلوك ، كه مراد از آن علم معرفت باشد ، براى مريد زنجير است ، مىكشد صاحب ارادت را بسوى حق ، و ممكن است مراد از علم ، جذبهء الهى باشد براى مجذوبان ، كه علم باللّه است\r\n« و مفتاح العالم » يعنى براى عالم علم سلوك اگرچه ارادت و جذبه الهى هنوز نرسيده كليدى است براى كنوز معرفت\r\n« العلم تاج العارف » يعنى علم باطنى لدنى ولايت يا علوم شرعى تاج عارف است\r\n« و المعرفة تاج العلم » و معرفت تاج علوم ظاهرى استدلالى يا شرعى است زيرا كه مقام معرفت بالاتر از علم است\r\n« الصّادق لا يضلّ بالعلم و لا ينزل الى الجهل » صادق كه در نيت سلوك راه حق با صدق قدم نهاد با علوم ظاهرى عقلى يا علم سلوك راه را گم نمىكند و نازل نمىشود بسوى جهل زيرا كه عالم علوم صورى چون صدق نيت و اخلاص دارد از طلب دست نمىكشد و طلب هم به مقصد مىرساند و به منزل جهل كه عبارت از نفسانيت و غفلت است فرود نمىآيد و همچنين اگر مقصود علم سلوك باشد .\r\nقال قس : « العلم بالغفلة جهل » اين عبارت به‌منزله تفسير است بما قبل يعنى علم كه مقرونست به غفلت ، جهل است و بسبب غفلت از كيد نفس ، جهل است و اما عالم شدن بر غفلت از حق ، خودش علم است اگرچه اين هم نسبت با عمل و توبه از غفلت و رجوع بسلوك ، جهل است تا هشيار گردد و بالمرّه رفع غشاوهء غفلت با عمل بشود .\r\n« و الجهل بالمعرفة علم » يعنى اگر معرفت دارد و به معرفت جاهل است اين علم است زيرا كه اين جهل جهالت است از ما سواى حق و استغراق در شهود است\r\n« المعرفة وجد التّفصيل » يعنى معرفت ، يافتن تفصيل است زيرا\r\n\r\n","description":"","footnote":"","page_name":" آئينه بينايان 18 ","page_number":30},
  {"content":"\r\n\r\nكه علم صورت حاصله است از شيئى معلوم نزد مدرك كه با معلوم مطابق باشد يا نه ولى معرفت وجود عارف است با معروف و نفس او نه صورت ذهنيه او بلكه واقع و نفس الامر مشهود عارف است پس وقتىكه معروف را در آئينه قلب مشاهده كرد و شناخت اين تفصيل است ولى صورت ذهنيه شبح و اجمال بود مثل حكايت از ديدن مشهود كه شخصى حكايت كند كه چنين و چنان بود البته اين مجمل خواهد بود نسبت با ديدن خود سامع\r\nقوله « معرفة الجهل علم » يعنى علم بجهل و اينكه جاهلست علم است كه جهل مركب نيست\r\n آن‌كس كه نداند و بداند كه نداند * آن هم خرك خويش به منزل برساند \r\nو معنى ديگر معرفت جهولى و عجز انسانيت است كه پس از وصول ببعضى از مقامات سلوك و برداشتن قدرى از پرده پندار و هستى ، خود را جاهل و عاجز محض مىداند كه در واقع هم اين است زيرا كه علم باطنى افاضه حق است كه  لا عِلْمَ لَنا إِلَّا ما عَلَّمْتَنا  « 1 » پس علم به اين جهل دليل ترقى و فهم مقامات نفسانى است و علم است .\r\nقوله قس « تحيّر العارف فى وقت نهايته غفلة حاله » يعنى حيرت عارف در وقت نهايت حال خود يا نهايت حيرت عبارت از غفلت حال اوست كه حال او را غافل كرده است از علايق هستى و به اين معنى ضمير نهايت به خودش بر نمىگردد . زيرا كه در نهايت ، عارف صاحب مقام است و تحير ندارد و صاحب حال نيست بلكه حال اسير او است مگر اينكه غفلت حال عبارت ازين باشد كه اين شخص در واقع خود را در نهايت مىداند و حال آنكه غافلست از حال خود و عارف نيست و با ملاحظه معنى دوم كه ضمير به تحير راجع باشد چون بقيه آثار هستى و وجود در او مانده در حيرتست باز ملتفت حال خود است يا مراد از غفلت حال او ناگاه وارد شدن حال است و حضرت شيخ فريد الدين عطار قس در اين مقام فرموده\r\n گم شود در راه حيرت محو و مات * بىخبر از بود خود وز كائنات\r\nگر به دو گويند هستى يا نهء * نيستى گوئى كه مستى يا نهء\r\nدر ميانى يا برونى از ميان * بر كنارى يا نهانى يا عيان\r\nفانيى يا باقيى يا هر دوئى * هر دوئى و يا توئى يا نه توئى\r\nگويد اصلا مىندانم چيز من * وين ندانم هم ندانم نيز من \r\nقوله ق « ثمّ الدّهشة خروجه من الحال به غير رؤية الحال »\r\n\r\n\r\n","description":"","footnote":"\r\n( 1 ) جزء آيه 30 از س 2 كه فرشتگان گفتند بارخدايا ما را دانشى نيست مگر آنچه كه تو بما ياد دادى .\r\n","page_name":" آئينه بينايان 19 ","page_number":31},
  {"content":"\r\n\r\nدهشت ( حيرت و بهته‌ايست كه فرامىگيرد سالك را در وقت ناگاه آمدن امرى عظيم از شهود كه غالب گردد بر عقل و صبر و علم او ) پس مىفرمايد كه دهشت خروج اوست از حال بسبب ورود تجلى بدون ديدن حالى از حالات براى خود\r\n« فهو فى حال الحيرة مشاهد لحاله متعلّق بوجوده » پس او در حال حيرت كه عبارت از مقام تحير بود مشاهد است مر حال خود را و متعلق است بوجود آن حال يا وجود خود كه بقيه پندار وجود دارد يا متعلق است به آنچه يافته از تجليات حق و در بعضى نسخ عبارت اين‌طور است كه فهو فى حال الحياة آه و بنابراين معنى چنان است كه او در حال زندگى دل بعد از آنكه از غلبه نفس مرده بود مشاهده‌كننده است حال خود را كه حالا نفس مغلوب حال شده و اين عبارت به نظر بهتر مىآيد زيرا كه در نهايت حيرت ، حال خود را نمىبيند مگر اينكه شهود بر حال غير از رويت حال باشد يعنى در شهود اعتبار التفات نكرده باشند در اصطلاح گويا تفاوت دارند\r\n« و فى حال الدّهشة غائب عن حاله واجد لوجوده » و در حال دهشة غايب است از حال خود ، و يابندهء وجود اوست ، كه وجود حق و تجلّى شهوديست و خود از اهل وجود است ، نه وجد و نه تواجد ، ولى دهشت حيرتيست كه ناگاه بر او و بر صبر او غالب گشته ، به‌واسطه ديدن امرى عظيم ، مثل حيرت زنان مصر با ديدن جمال يوسفى عليه السلام\r\n« فاذا بهت العارف فى ميدان الدّهشة ضار بلا حال و لا رؤية وجود و لا اشهاد غيبوبة حال و لا يكون له فى الحال حجّة و لا فى الوجود محجّة فيبقى بلا حال و لا رؤية و لا وجود ذلك نهاية البهتة » چون عارف مبهوت شد در ميدان دهشت ، مىگردد بدون حالى و با نديدن وجود ، يعنى نه توجهى به هستى خود دارد ، و نه غايب شدن حالى را از خود مىبيند ، و نمىباشد براى او در حال حجّتى ، يعنى أثرى ظاهر كه دليل حال باشد ، و نه در وجود حجابى ، كه مراد از وجود مشهود باشد كه امريست عظيم . يا وجود خود است كه نمىبيند آن را تا حجاب باشد پس باقى مىماند بدون حال ، و بدون رؤيت ، و بدون وجود ، و اين نهايت بهت است پس « دهشت » حيرت ناگهانى است كه حاصل مىشود از امرى عظيم غالب ، و مطلق حيرت ، گاهى لازمهء آن است و مىشود كه حيرت بدون دهشت پيدا شود\r\n\r\n","description":"","footnote":"","page_name":" آئينه بينايان 20 ","page_number":32},
  {"content":"\r\n\r\nقوله « اسباب المعارف فى حقيقة المعرفة حجبه » يعنى اسباب معارف كه رؤيت آثار قدرت و علم است در مخلوق يا علم تجليات صفاتيه و اسمائيه يا ذكر و وجود سايه شخص كامل همگى در حقيقت شناسائى حجب .\r\nو پرده‌هاى حق است كه و ليس حجابه الّا النّور يا « الّا الظهور » تا شخص در پرده است معرفت او با اسباب است مگر موقعى كه بالمرّه رفع اسباب و كشف استار گردد .\r\nقوله « فى ذات الحقيقة حجبه » يعنى اسباب معرفت در ذات حقيقت كه تجليات ذاتيه حق است نيز حجاب است مر حق را\r\n« ذات الحقيقة فى معرفة الذات حجاب » يعنى ذات حقيقت يعنى آنچه بر سالك مكشوف گشته و معاينه شده از ذات حقيقت كه مشاهداتست بر معرفت ذات حق حجاب است در كاملان يعنى اگر ملتفت شود بر مكشوفات حقيقت آن التفات هم حجاب است اگرچه براى اين شخص حقيقت است ولى براى درجه اعلا حجاب است تا محو موهوم كشته بالمره مستغرق و فانى گشته و حجابات از نظر مرتفع گردد محتمل است كه مراد اين باشد كه هرچه از حق با مكاشفه و مشاهده مرئى است عين ذات نيست زيرا كه مقام ذات احديت لا اسم له و لا رسم له است و حقيقت ما عرفناك حقّ معرفتك است مگر درصورتىكه بموجب قرب حواس بشريت مبدل گردد و نور قاهريت حق با قاهريت و استيلا در باطن عبد تجلى لذاته بذاته بكند بمضمون حديث قدسى : كنت سمعه الذى يسمع به آه چنانچه عن‌قريب تأييد اين احتمال مىآيد با اينكه ظهور و نور حق هم نسبت بعبد حجاب است\r\nقوله « معرفة الذّات للمعرفة حجبه » ممكن است معرفه با كسر ميم اسم آلت باشد يا با ضمهء ميم و تشديد راء كه اسم فاعل باشد يعنى آلت معرفت ذات كه براى معرفت است حجب ذات است زيرا كه اسباب و آلات معرفت يا مدارك عقلانى و روحانى و قلبى است يا مخلوقات و مصنوعات يا نمايشات و تجليات درصورتىكه با صيغه اسم فاعل خوانده شود و همگى حجاب است كه بايد مدارك بشرى بمضمون كنت سمعه الّذى يسمع به و بصره الّذى يبصر به « 1 » مبدل بمدارك حق گردد تا حجاب نشود كه در حقيقت با چشم و ادراك حق حق را توان شناخت با اينكه ظهور و نورهم حجاب است .\r\nقوله « و الحجب كلّها معارف » يعنى حجب تماما معارفند يا بنفسها شهودات و علم تجليات كه حجاب هستند عين معرفت‌اند و لو معرفت\r\n\r\n\r\n","description":"","footnote":"\r\n( 1 ) جملهء آخر حديثى است كه در اصول كافى از پيغمبر اسلام نقل شده كه خدا فرمود : بندهء من پيوسته به من نزديكى مىجويد با نوافل تا اينكه او را دوست دارم و چون او را دوست داشتم خودم گوشش شوم كه با آن مىشنود و چشمش كه با آن مىبيند .\r\n","page_name":" آئينه بينايان 21 ","page_number":33},
  {"content":"\r\n\r\nحقيقى نباشد براى اهل آنكه مبتديان و متوسطان و صاحبان حالاتند .\r\nقوله « و المعارف كلّها انكار » انكار اينجا از نكارت است يعنى همگى اين معارف كه ما آنها را حجاب شمرديم ناشناسيهاى حقيقى است براى درجهء كاملين و عارفين و منتهيان اهل وصول .\r\nقوله « نسيان الحقّ بالمعرفة توحيد » « 1 » يعنى فراموشى حق با معرفت توحيد است شخص عارف حق را نسيان نمىكند يا بر سبيل فرض است يا اينكه بسبب غلبه معرفت ملتفت به اين نمىشود كه در من شناسائى به حق هست زيرا كه منى و مائى مضمحلّ و جبل انيّت و هستى ، مندك گرديده و در اين وقت حقتعالى وصف معرفت خود را از باطن او مستور كرده .\r\nقوله ق « و ذكر الحقّ بالجهل كفر » ياد حقتعالى با جهالت كفر است يعنى با جهالت نفسانى و غفلت ، و مراد از كفر ، پوشيدن روى حقيقت است يا مراد شرك است ، به قرينه اينكه مقابل توحيد واقع شده در عبارت زيرا كه وجود خود و خلق را با حقتعالى درك مىكند و اثبات مىنمايد و آنچه ذهن او تراشيده مجعول او و حق مذكور اوست پس هم كفر است و هم شرك\r\nقوله قس « ليس للعارف اختيار » براى عارف اختيارى نيست زيرا كه اختيار جزئى او به حكم قاهريت تجليات و هو القاهر فوق عباده مغلوب شده كه فرموده‌اند اين نه جبر است معنى جبارى است و در اينجاست كه فرموده‌اند :\r\nاوى او رفته ، پرى خود او شده ، بر سبيل تمثيل و :\r\n همچو گوى اندر خم چوگان يار * روز و شب نالان و گردان بىقرار \r\nيا اينكه هرچه اختيار و برگزيده حق است براى عارف ، اختيار عارف نيز همان است از قضا و تقديرات الهى كه ( و ما كان لهم الخيرة من امره ) قوله « حقيقة المعرفة العجز عن المعرفة » حقيقت شناسائى خدا عبارت از اين است كه انسان اعتراف بعجز و قصور خود از معرفت نمايد چنانچه حضرت رسالت صلى اللّه عليه و آله فرموده ما عرفناك حقّ معرفتك نسبت به معرفت ذات يا مراد عجز بشريت است بعد از كمال فقر كه چون در وجود و قيام محقق با حق شده آن‌وقت حقيقت معرفت حق تعالى حاصلش گشته العجز عن درك الادراك ادراك چه فهميدى تو از دين العجائز\r\nقوله « المعرفة تصحيح الناس عن المعرفة » يعنى معرفت\r\n\r\n\r\n","description":"","footnote":"\r\n( 1 ) اين عبارت هم معلوم نيست كه از مثل حضرت بابا طاهر مردى بزرك بمانند معما صادر گردد زيرا كه عارف نسيان خود مىكند نه نسيان حق\r\n","page_name":" آئينه بينايان 22 ","page_number":34},
  {"content":"\r\n\r\nتصحيح مردم است آن سرّ الهى مودع را كه در حقيقت انسان است از ظلمت آلايش نفسانى بلكه از هستى كه صادر از معرفت گردد يا مراد صحيح كردن خودشان است از جهة قصد و عمل و از جهت التفات به معرفت با علم و استدلال كه معرفت ذوقى و حالى است .\r\nقال قس « و اوّل المعرفة تصحيح الاسم » يعنى اول درجه معرفت سالك تصحيح كردن اسم الهى است كه ماخوذ از اوصاف است يعنى توجه و تحقق صحيح به اسماء الهيه و شناختن اينكه اسماء عين ذات است باعتبار نمايش و تصحيح اسمى كه مظهر اوست از آلايش تعينات و ظلمات جسمى و نفسى چون هر فردى از انسان مظهر و مربوب اسم خاصى هستند كه معاد و مبدا ايشان بوده پس بايد بواسطهء سلوك مظهريت همان اسم را تصحيح كند اگرچه به اعتبارى مظهر تمام اسماء است .\r\nقوله ق « و اواسطها اثبات الصّفة من حيث الموصوف » يعنى وسط معرفت دانستن و شناسائى صفات الهى است از حيث اينكه عين موصوف است و تجليات كه هركدام مظهر صفتى است به حق ثابت كند و بداند كه حقتعالى موصوف بدان است .\r\n« و آخرها الجهل بحقايقها » و آخر آنها جهالت است بحقايق اوصاف زيرا كه حقايق اوصاف ذات است و صفات عين ذاتست و مثل ذات مجهول است .\r\nقوله قس « كان اللّه و لا شىء معه و يكون اللّه و لا شىء معه فوجود الحقّ و اقراره ثمّ نطق بما دعى الخلق اليه بعلمه لا بحاله » يعنى بود حقتعالى و چيزى با او در ازل نبود و مىباشد در ابد كه چيزى با او نباشد زيرا كه معيّت قيّومى ازوست و اشياء ، وجود حقيقى ندارند كه در عرض وجود حق ملاحظه گردند ، پس وجود خلق ميان دو حال ، يعنى ماضى و مستقبل ، يا حالت وجود و عدم ، واقع شده و معدوم با لذات هستند و با تعيّن و قيّوميّت حق موجودند و دلايل و آيات حق و اسباب معرفتند مانند سراب و صورت سايه و آئينه كه اشراق و عكس حقيقت‌اند .\r\nقال قس « المعرفة شهود عدم الخليقة بوجود الحقّ و اقراره ثمّ نطق بما دعى الخلق اليه بعلمه لا بحاله يعنى معرفت مشاهده عدم خلق است با وجود حق و اقرار بر اين عدم يعنى اثبات در نفس خود ثمّ نطق اه يعنى پس از تكميل و تمكن رجوع است بسوى خلق كه ديدن آنهاست با حق در عين معدوميت كه دعوت بشناسائى مىكند در سلوك با علم خود زيرا كه اين حال علم را به او داده‌اند نه حال او را و رجوع كرده به حال علم و عقل براى هدايت و ارشاد\r\n\r\n","description":"","footnote":"","page_name":" آئينه بينايان 23 ","page_number":35},
  {"content":"\r\n\r\n« قوله التّوحيد اثبات الاسم » يعنى توجه و واحد دانستن حق با اسم اعظم حق كه نور ولايت و مشيت است حاصل شود يا اينكه توحيد اهل رسوم و مبتديان استدلال است با آثار و آثار ، نتايج و مربوب اسماء الهى هستند همچنان توحيد متوسطان كه با مكاشفه و مشاهده از تجليات اسماء و صفات حق حاصل مىشود و به اين جهت اثبات اسم مىكنند و در اين وقت شامل نهايت درجهء توحيد نمىباشد .\r\n« و المعرفة نسيان الحقّ » ( اين عبارت هم نظير عبارت گذشته در صفحهء 21 است باز تاويل دارد كه مراد نسيان وجود باشد ) معرفت فراموشى حق است يعنى فراموشى وجود است كه از حق و تجليات او بر عبد حاصل است يا فراموش كردن عبد است از ديدن معرفة خود به حق و نظير اين گذشته چون جذبه كه عين تجلى حق است موجب اخفاء - استتار شعور و عقل به غير حق است كه اسم اين مرتبه را نسيان ناميده و مدح كرده بلكه از معرفت شمرده .\r\nقوله ليس فى الدّنيا اغرب من العارفين تغرّبوا بالموافقة و تغيّبوا بالمباينة يعنى در دنيا غريب‌تر از عارفان نيست كه ايشان نزديك شده‌اند با موافقت يا غريب شده از غير حق كه كسى آنها را نمىشناسد بسبب موافقت با حق و تخلق با اخلاق او بنا با لفظ تقربوا با غين يا بسبب موافقت مردم در عادات و رسوم ايشان اگر تقربوا خوانده شود .\r\n« و تغيّبوا بالمباينة » يعنى غايب گشته‌اند از خود و فانى از هستى فانى ، بسبب فناء آن و بقا با باقى كه حق است پس تباين و دورى باعتبار عدميت آنهاست با حق و ممكن است معنى اين‌طور باشد كه غايب شده‌اند از خلق در باطن بسبب بعد و عدم تجانس كه باطنشان با حق است كه مناسب لفظ تقربوا است در فقره سابقه .\r\n« فهم بالغربة مفردون » پس ايشان بسبب غريب بودن از شناسائى خلق تفريد و جدا شده‌اند از خلق و اين عبارت قرينه است كه عبارت سابقه تقربوا باشد باغين كه نجات يافته‌اند از عالم و اهل عالم كه در حديث وارد است سبق المفردون كه حق ايشان را از خلق تفريد و جدا كرده يا ايشان حقتعالى را با توجه تفريد كرده‌اند .\r\n« قوله و بالغيبة فانون » يعنى بسبب غايب بودن از هستى خود در حق فانى هستند .\r\nقوله اهل العلم مطالبون بالاستعمال يعنى اهل علم صورى يا طريقتى طلب كرده شده‌اند بسبب استعمال كه علوم را بايد استعمال كنند\r\n\r\n","description":"","footnote":"","page_name":" آئينه بينايان 24 ","page_number":36},
  {"content":"\r\n\r\nدر عمل بعلم اگر عملى باشد يا در فكر اگر علمى صرف باشد .\r\n« و اهل الحقيقة مطالبون بالاخلاص » يعنى اهل حقيقت طلب‌گشته اخلاصند كه بايد نيت و اعمالشان خالص از ما سواى حق تعالى باشد و براى ثمرات واردات و تجليات نباشد .\r\n« قوله و اهل المعرفة مطالبون بالحرقة » و اهل معرفت طلب‌شدهء سوزش و سوزيدن هستند كه مراد نهايت معرفت است كه فقره سابقه راجع به مخلصان بود با كسر لام و اينان مخلصانند با فتحه كه در مقام فنا و سوزاندن ما سواى حق اكمل هستند از مخلصان .\r\n« قوله ضرورة العالم علمه و ضرورة المريد مراده و ضرورة العارف ربّه » يعنى ناگزير و لازمهء عالم علم اوست كه بايد آن را عالم شود كه خود بر خود ناگزير كرده يا حقتعالى مثل علوم استدلالى و فقه و حديث و ناگزير و لازمهء مريد مراد اوست و ناگزير عارف پروردگار اوست پس لفظ عالم در فقره اخير در نسخه غلط است يا مراد از عالم اخير عالم با اللّه و بامر اللّه و كامل و قطب عصر است .\r\n« قوله ( ق ) المعرفة ضرورة الطّالب بصحّة الطّلب » يعنى معرفت ناگزير و لازمه طالب است اگر طلب او صحت دارد كه طلب صحيح جاذب بمطلوب است .\r\n من طلب شيئا وجد وجد * تشنه گر جوياى آبست آب هم جوياى اوست\r\nتشنه گر جوياى آبست اى كيا * آب هم گويد كه اى تشنه بيا \r\n« العارف ظاهره ظريف و باطنه طريف » يعنى ظاهر عارف ظريف است كه محبوب طالبان و مأنوس مريدانست بجهة ظريفى و باطن او با نور حق تازه و روشن است و نو و عجيب زيرا كه باطن او بمفاد  وَ أَشْرَقَتِ الْأَرْضُ بِنُورِ رَبِّها  نورانى و روشن شده اگرچه اشارهء اين آيه مباركه بارض نفوس سالكان و مريدان است .\r\n« قوله من ادّعى المعرفة جهل » هركس ادعاء معرفت بكند نادان شده زيرا كه ادعاء ، دليل خودبينى و هستى است و كسى كه در مقام انانيت است جاهل است .\r\n« مشك آنست كه خود ببويد نه آنكه عطّار بگويد »\r\n« و من اشار الى التّوحيد عدل » كسى كه اشاره كند بسوى توحيد عدالت كرده زيرا كه توحيد اهل اشاره بعبارات نمىآيد وقتى كه با اشاره بيان كرد عدالت كرده يا اشارهء اهل علم رسوم و عوام بر توحيد كه عبارت\r\n\r\n","description":"","footnote":"","page_name":" آئينه بينايان 25 ","page_number":37},
  {"content":"\r\n\r\nاز اشارهء علمى استدلالى يا پى بردن از آثار بوجود مؤثر است بطور علم اليقين عدول از حق و باطل است زيرا كه توحيد آنها اثبات دو چيز بلكه سه چيز مىكند دليل و وجود مستدل و مدلول و اين تثبيت است و توحيد حقيقى صحيح نيست .\r\n« قوله و من استسلم فى الأمرين عقل » هركس طلب تسليم نمود از خود در دو امر كه ادعاء و اشاره يا توحيد و معرفت باشد يعنى براى رضاى خدا تسليم نمود وجود و توجه خود را بر دليل هادى پس او عاقل است .\r\nقوله من وجد نفسه عاد وجوده فى وقته جهلا فى معرفته دو معنى را منطبق است يكى از براى مبتديان كه هنوز از نفس خلاص نگشته‌اند يعنى هركس نفس خود و وجود خود را يافت برمىگردد آن وجود او در آن‌وقت بجهل در معرفت او زيرا كه چنان كه گفته شد اثبات وجود در معنى شرك است پس معرفتش عين جهل است .\r\nو معنى دوم براى منتهيانست يعنى بعد از آنكه حقيقت خود را شناخت و خداشناس شده رجوع كرد از آن عالم كه محقق با حق بود بعالم بشريت براى تكميل وجود خلق عود بجهل مىكند در معرفت يعنى ( كند در خواجگى كار غلامى ) و خود را در صف جاهلان و حزب عاجزان مىدارد كه عين نهايت عرفان است و ممكن است براى متوسّطان و اهل حال و وجد باشد كه صاحب حال چون بقيه آثار از نفس را در خود يافت يا حال وجد را نفس او مالك شد برمىگردد آن حال وجود او بر جهل از علوم ظاهرى و آثار خود يا بجهة بقيه آثار جهل مىشود علم او از راه حال\r\nقوله قس « الخروج الى الجهل جحود » يعنى از علم ظاهرى اگر خارج شد بسوى غفلت و جهالت و تابع نفس شد و مشغول دنيا گرديد در حقيقت انكار حق و معاد كرده است\r\nمعنى ديگر راجع بمجذوبان است كه چون جذبه غالب شد از عالم عقل يكسره خارج گرديده معلومات عقليه را بالمرّه منكر است يعنى بالمره سلب كرده و مىكند .\r\n« و الرّجوع الى الجهل معرفة » يعنى بازگشتن بسوى جهل و ملتفت شدن بر اينكه علم ظاهرى حجابست و به مقصد نمىرساند يا جهل برسوم و آثار وجود خود و خلق در عين مقام توحيد و فنا معرفت است و ممدوح\r\n ( جهل بين كز علمها گو مىبرد ) \r\nزيرا محو موهوم شده .\r\n« آخر العلم جهل و آخر العقل حيرة » مراد از آخر علم\r\n\r\n","description":"","footnote":"","page_name":" آئينه بينايان 26 ","page_number":38},
  {"content":"\r\n\r\nمعرفت است كه آخر و انجام كار و حال او در مقام فنا از علم و از رسوم جهالت است كه اين جهل عين معرفت است و آخر العقل اه مقام عقل كه منوّر از نور روح كلّى است آخر آنكه هنوز منتقل بمقام روح نگشته و فنا از عقل و علم ظاهرى ، بواسطهء تجلّيات كه عطا مىگردد ، به نهايت نرسيده و هنوز بقيّهء وجود و انانيّتى هست ، تحيّر است كه فرموده‌اند\r\n حيرت آمد خورد عقل و فكر را \r\n« و آخر المعرفة التسليم » آخر معرفت تسليم است ظاهرا مراد درجه دوم تسليم است كه تسليم علوم كردن است بر حكم حال كه آنچه كشف حال حكم مىكند مىداند كه علوم واقعى و معرفت همان است و يا درجه سوم كه تسليم آثار و رسوم خود است به حق تعالى و مقام فنا كه و  مَنْ أَسْلَمَ وَجْهَهُ لِلَّهِ  « 1 » است عين معرفت است .\r\nقوله « ليس من حكم المعرفة الخروج الى الجهل » از حكم معرفت نيست خروج به طرف جهل چون سابقا خروج بسوى جهل را انكار و جحود شمرد حالا مىفرمايد كه معرفت حكم نمىكند بر عارف كه از آن حال خارج و منتقل شود بسوى جهل يعنى عارف حكم نمىكند و تبديل نمىيابد بجهل نفسانى و تعميل آثار وجود يا تعميل علم ظاهرى يا جهل كه از رسوم انانيت خارج شدن باشد از احكام معرفت نيست بلكه حقيقت معرفت آنست كه مىفرمايد\r\n« ثمّ حقيقة المعرفة الرّجوع الى الجهل » ولى حقيقت معرفت در مقام تجليات اسمائى و صفاتى يا در شهود جمعى بازگشت است بجهل كه فنا از رسوم و افعال مىباشد پس اين فقره بيان است بر فقرهء ما قبل خود كه فرمود و الرّجوع الى الجهل معرفة و اين جهل است كه فرموده‌اند استاد علمها است\r\n « جهل او مر علمها را اوستاد » \r\nو اينست رجوع ممدوح نه خروج مذموم و مقدوح .\r\n« و من عرفه بمعرفة نفسه استقبله فى طريق المعرفة » يعنى كسى كه بشناسد حقتعالى را با معرفت نفس خود حقتعالى استقبالش مىكند در راه معرفت ، مقصود از معرفت نفس اين است كه سالك بشناسد در مقام معرفت اسماء ، مظهر اسماء حق و مربوب است ، و شايد كه معرفة او بطريق علم و عمل باشد و هنوز جذبه به او نرسيده كه استقبال حق عبارت از طريق جذبه است\r\n مرغ جذبه ناگهان پَرَّد ز عُش * چونكه صبح آمد چراغ آنجا بكُش « 2 » \r\n« و من عرّفه فطرته اختبره بعزائم بليّته » يعنى هركس كه فطرت\r\n\r\n\r\n","description":"","footnote":"\r\n( 1 ) آيهء 106 از س 2 يعنى كسى كه بسپارد نفس و روح خود را به خداى تعالى درحالىكه داراى صفت احسان باشد پس اجر و پاداش او نزد خداست و عبارت آيه اينست :  بَلى مَنْ أَسْلَمَ وَجْهَهُ لِلَّهِ وَ هُوَ مُحْسِنٌ فَلَهُ أَجْرُهُ عِنْدَ رَبِّهِ - \r\n( 2 ) ج 3 مثنوى ص 587\r\n","page_name":" آئينه بينايان 27 ","page_number":39},
  {"content":"\r\n\r\nو خلقت ذاتيش او را شناسا و اهل معرفت گردانيد كه عرفه با تشديد راء خوانده شود امتحانش مىكند حقتعالى با عزيمت و ثبات بلاى خود به اين معنى كه در به دو فطرت و اول سلوك حركت با جذبه ذاتى كند يعنى مجذوب سالك باشد كه جذبه‌اش مقدم بر سلوك است و امتحان بليه بجهة تكميل اوست و در فقره سابقه بيان سالك مجذوب بود .\r\n« و من عرفه عزّته حبسه بزاجر غيرته » و كسى كه او را با عزت خود شناساند كه مظهر اسم العزيز باشد حقتعالى منع و حبسش مىكند بواسطهء زاجر و مانعى از غيرت خود يعنى از نظر مردم و از شناخت ايشان با غيرت خود منعش مىكند كه او را نشناسند و حال او را مشوش نكنند و اين‌ها عزيزان درگاه صمديت‌اند و احتمال معنى ديگر راجع بضد اين طايفه مىرود از باب اشاره يعنى آنهايى كه معرفت آنها از راه جلال واقع شده و مظهر صفت قهرند مثل ابليس كه قسم خورد  ( فَبِعِزَّتِكَ )  1 و حبس او عبارت از دنيا است .\r\nقوله ق « اهل العقول اهل الدّرجات » يعنى اهالى عقل صاحبان درجات و مراتب‌اند در ثواب و عقاب و بهشت و دوزخ كه شامل دركات هم باشد و كذا براى سلوك در درجهء عقل مدارجى است در سلوك ولى براى مجذوب مطلق درجاتى در سلوك متصور نيست كه اگر طى هم كند خودش توجه و التفات ندارد و منازل را نمىشناسد .\r\n« و اهل العلوم اهل الفضائل و الحسنات » يعنى اهل علوم شرعى و عقلى و اخلاق ، صاحبان فضائل و حسنات‌اند به شرط عمل و اين‌ها هم درجاتى دارند در نفس علم و صاحبان علوم ولايت باطنى هم بموجب بهرهء ازلى صاحبان درجاتند كه  وَ الَّذِينَ أُوتُوا الْعِلْمَ دَرَجاتٍ .  2\r\nقوله ق « و اهل المعرفة أهل الحرمة و الكرامات » يعنى اهل معرفت اهل حرمت و احترام حق و اهل كرامات‌اند زيرا كه معرفت بالاتر از علم است اگرچه صاحبان درجات هم هستند كه حقتعالى براى انبيا فرموده :  تِلْكَ الرُّسُلُ فَضَّلْنا بَعْضَهُمْ عَلى بَعْضٍ  كه هم عالمند و هم عارف ، پس اين تقسيم مانع الجمع نيست و ممكن است مراد از اهل عقل ، اهل سلوك مطلق باشند ، كه با علم و عمل راه رفته و بجذبه نرسيده‌اند و از اهل علوم اهل علم باللّه باشند كه مجذوبان مطلقند ، و از اهل معرفت صاحبان ارشاد و كاملان كه يا مجذوب سالك و يا سالك مجذوبند .\r\n« لا يعرف طريق المعرفة الّا من سلك طريق الإنكار » نمىشناسد\r\n\r\n","description":"","footnote":"","page_name":" آئينه بينايان 28 ","page_number":40},
  {"content":"\r\n\r\nطريق معرفت را مگر كسى كه سلوك را انكار كرده يعنى قدر راه معرفت را نمىداند مگر سالك راه انكار واردات و تجلّيات حق يا كسى كه در اوايل حال تجلّيات اوايل را ديده و غير تجلّى حق شمرده و انكار كرده ، بودن از حق را و پس از حصول درجه كامل معرفت مىشناسد كه از حق بوده است و ممكن است بلكه در درجه قطع است كه لفظ انكار از نكارت باشد و همزه براى معنى صيرورة در باب افعال نه از براى سلب باشد يعنى كسى كه خود را به مردم شناسا نكرده و حقير شمرده و مجهول كرده خود را او مىشناسد طريق معرفت را زيرا كه الشّهرة آفة است و اين معنى با ما بعد مناسبت دارد كه\r\n« و لا يعرف طريق العلم الّا من سلك الجهل » يعنى قدر راه علم را نمىداند مگر كسى كه سالك راه جهل باشد كه مراد از آن جهل نهايت درجه كه جهل از رسوم و آثار انانيت است باشد يا مجهول القدر و گمنام بودن در نزد خلايق چنانچه در تفسير ظلوم و جهول فرموده‌اند يا شخصى كه بلاى بعد و فراق و جهل را نديده قدر قرب و وصال و معرفت را نمىداند و توضيح اين فقره با سابق چنان به نظر مىآيد كه مراد اين باشد كه شخص تا بجهل خود ملتفت نشود و يا راه جاهل دانستن خود كه لازمه ممكن است نرود به معرفت نمىرسد و راه علم را كه علم حقيقى است به او نشان نمىدهند و كذا تا شخص خود را گمنام و حقير و ناشناسا در ميان مردم نكند نادر است كه به معرفت برسد چنانچه در حديث « 1 » خطاب بجناب شيخ معروف كرخى قس معصوم عليه السلام فرموده است كه اقلل معارفك قال زدنى قال انكر من عرفت منهم الحديث .\r\nقوله قس « من عرف الغيرة من الحسد و ذكر النّعمة من التّزكية و الإخلاص من الغيرة فهو عارف » يعنى كسى كه غيرت را از حسد شناسد و ياد كند نعمت را از تزكيه و اخلاص را از غيرت پس او عارف\r\n\r\n\r\n","description":"","footnote":"\r\n( 1 ) حديث را شيخ طريحى نجفى متوفى سنه 1085 در كتاب مجمع البحرين در لغت عرف از معروف كرخى نقل كرده و اصل حديث اين است كه معروف به حضرت صادق ( ع ) عرض كرد به من نصيحتى بكن فرمود كم كن شناخته‌هاى خود را گفتم روشن‌تر بيان فرما فرمود انكر من عرفت منهم يعنى انكار كن كسانى را كه از مردم شناخته‌اى يعنى دورى گزين تا تو را مردم نشناسند .\r\n","page_name":" آئينه بينايان 29 ","page_number":41},
  {"content":"\r\n\r\nاست ، حسد صفت رذيله ، و ناشى از قوه شهويّه دنياويّه است كه عدم تحمل عزّت و جاه ، يا علم ديگران است ، ولى غيرت سقوط صبر است از قبول زحمت موانع محبوب ، و شناساى اين فرق ظاهرا عارف صورى است ، و باطنا پس از عمل عارف حقيقى است ، چون در حسد صبر ندارد كه شخص ديگر داراى چيزى باشد و لو داراى لقاء محبوب يا عشق محبوب باشد ، از راه نفس و در غيرت صبر ندارد ، كه اغيار مانع از محبوب بشوند يا رقيب او باشند ، و اين در مقام محبّت است ، كه از نفس گذشته يعنى همان حسد نفسانى مبدّل به غيرت شده در مقام فناء نفس ، و عالم قلب و روح ، پس او عارف واقعى است و تزكيه به ازاء است يعنى تزكيهء نفس ، بلكه توفيق تجليهء قلب و عقل و روح را از كدورات بشريّه ، از نعمت و فضل و عنايت سابقهء حق بداند ، و اخلاص را به ياد آورد كه حقتعالى او را خالص كرده ، تا بمقام محبّت و غيرت رسيده آن‌وقت عارف واقعى است ، و يا بداند كه غيرت از اخلاص محبت است و بااين‌حال متحلّى و متّصف گردد .\r\nقوله ق « من عرف رجوعه الى الحقّ لم يضرّه الوسواس » يعنى كسى كه بشناسد رجوع خود را بسوى حق ، يعنى داراى مقام رجوع باشد ، كه بمحض خطور وسواس ، با حق آن را نفى كند ، يا رجوع كند بمقام قلب خود كه خالص از نفس است ، وسواس به او ضرر نمىكند ، زيرا كه نفسانى نيست و هم با تأييد حق نفيش كرده ، و اگر شيطانى هم باشد ، فورا تجلّى عالم دل همچون شهاب ثاقب ، او را مىسوزاند ، و ممكن است كه رجوع به حق اشاره به معرفت اهل شهود ، و كاملان باشد ، و مراد از عدم ضرر ، محال بودن وسواس است ، كه به او راه نمىيابد چنانچه در حديث حبّ علىّ حسنة لا يضرّ معها سيّئة « 1 » بزرگان دين عدم ضرر را چنان شرح فرموده‌اند\r\nقوله قس « اوّل بدايات اهل المعرفة تحقّق خواطر القلوب و عوارض الاسرار » يعنى اوّل مقدمات حالات اهل معرفة تحقيق خطرات دلهاست ، و دانستن و تميز دادن ميان خاطر رحمانى و ملكى و نفسانى ، و تحقيق عوارض اسرار ، يعنى آنچه از سرّ و نهانى مىرسد بر وجود از فيوض الهى .\r\n\r\n\r\n","description":"","footnote":"\r\n( 1 ) يعنى دوستى و محبّت على عليه السلام حسنه‌اى است كه زيان نمىرساند به‌واسطه آن سيئه زيرا تجلى عشق و نور ولايت مانند شهاب ثاقب آن سيّئه را مىسوزاند و يا خيال آن سيئه را نمىگذارد بدل راه پيدا كند .\r\n","page_name":" آئينه بينايان 30 ","page_number":42},
  {"content":"\r\n\r\n« و مطالبة خفىّ الحظّ بمعرفة خفاء السّرّ » يعنى حظّ مخفى را طلب كردن بسبب معرفت خفاء سرّ كه مقام نورانيت قلب است از روح يعنى اين معرفت را مطالبه كند و تحصيل استعداد نمايد ، و ممكن است مراد از سرّ اصطلاحى نباشد ، بلكه مطلق اسرار الهى را دارا بودن و از نااهل نهان داشتن باعث حظّ مخفى است كه بايد آن حظّ را با آن خفاء سر طلب كردن .\r\n« و غلبة غيرة الوجود حتّى تكون المعرفة محيطا بالجميع » يعنى بدايت و آغاز حال اهل معرفت مطالبهء غلبه غيرت وجود است نه خود غلبه زيرا كه وجود ، حالى است در مقام روح و خفى كه اگر حاصل است بدايت معرفت نمىشود و مطالبهء غلبهء غيرت وجود ، براى اين است كه تا معرفت احاطه‌كننده باشد ، بجميع قواء و حواس و عقل و روح يا بجميع موجودات از جهة فناء و زوال كه با نظر فنا همه را ملاحظه كند كه در اين ملاحظه غيرت هم مسبوق است .\r\n\r\nالباب الثالث فى الإلهام و الفراسة معرفة الإلهام بعلم الإلهام\r\nمعرفة الهام با علم الهام است يعنى آن علمى كه در درجهء دوّم حاصل است و مىشناسد كه اين الهاميست حقّانى نه شيطانى ، يا با علمى كه از شيخ خود به او فايض شده كه شهادت بدهد بر الهام ، و الّا معرفت مقدّم است بر علم مطلق .\r\nمن عرف الإلهام من الوسوسة به‌منزلهء شرح سابق است يعنى كسى كه الهام را از وسوسه بشناسد ( وسواس آنست كه مطابق شرع نباشد و غالبا الهام از بالاى دل يا طرف راست يا جميع اطراف مىباشد . )\r\nو اللّمّة من الهاجس و لمّه را از هاجس ، لمّه آن چيزى است كه از ملك بر گوش دل القا شود ، و حقانى و غالبا از طرف راست دل است « هاجس » آن\r\n\r\n","description":"","footnote":"","page_name":" آئينه بينايان 31 ","page_number":43},
  {"content":"\r\n\r\nچيزيست كه در دل خطور كند و ربّانى باشد ، و آن را در اوّل مرتبه وهم و اراده و عزم خوانند ، بحسب مراتب ، پس اين عبارت و ما بعد ، شرح معرفت الهام است .\r\n« الوسوسة لموافقة النّفس » وسوسه با موافقت نفس است نه شرع\r\n« و اللّمّة لموافقة العلم » يعنى اگر آن وارد موافق نفس باشد آن وسواس است و در لمه موافقت علم را اعتبار كرده مراد علم شرعى است كه لمه ملكى مخالف شرع نمىباشد .\r\n« و الإلهام لموافقة الحقّ » الهامى كه از دل يا از جهات سته محيط باشد براى صاحبدل موافقت با حق است يعنى از مقام علم گذشته و بكشف رسيده .\r\nقوله « الفراسة ميزان حسن الظّنّ » يعنى فراست كه ادراك حكم غيب است بدون استدلال نه از راه دل ميزان حسن ظن است و مراد از صاحبان حسن ظن كسانى هستند كه از روى ايمان و ايقان بر تمامت احكام حسن ظن داشته موجب تربيت بنىآدم مىدانند پس هر قدر ايمان بيشتر باشد فراست و ادراك انوار غيب بيشتر است و اگر حسن ظن ندارد و چيزى از غيب بر وى مكشوف گردد آن نوعى از كهانت است كه در غير اهل ايمان هم يافته مىشود .\r\nقوله قس « الفراسة خطرات » يعنى درجهء اوّلى آن خطور اينست كه ثبات ندارد .\r\n« و الأشراف ثابت » يعنى اشراف و نزديكى به باطن كه فراست سرى ناشى از سر است ثابت است .\r\n« الفراسة ابراز السرّ باخراج السّرّ » يعنى فراست بروز دادن سر است بسبب اخراج سر درجه دوم فراست كه از ترقى مقام قلب مسما بسر است اخراج مىشود و اما ابراز آن لازم نيست مگر با امر الهى الهامى باشد\r\nقول ق « العقل آلة التّميز و التّميز فى المعرفة تكلّف للمعرفة بالاكتساب حيرة » مىبايست اين فقره را در ذيل باب عقل و نفس نوشت ظاهرا ترتيب ابواب از تصرفات ناسخين است و مطلب ظاهر است كه عقل آلت تميز نيك و بد است و تميز براى اهل علم است و اما اهل معرفت مميز ايشان جان و دل و تعريف و شناسائى حق است كه فوق طور عقل است پس تميز آنها با عقل تكليف است و تكلف براى معرفت كه تحصيل معرفت كند با اخذ و تعليم از كلمات بزرگان ، اكتساب است زيرا كه اخذ\r\n\r\n","description":"","footnote":"","page_name":" آئينه بينايان 32 ","page_number":44},
  {"content":"\r\n\r\nالفاظ مىكند بدون ذوق كه « من لم يذق لم يدر » و معرفت كسبى لفظى يا حكمتى جهالت است بر نفس و عقل يا با مطالب عقلى و آن غير از جهل و تحير فايده ندارد\r\n حرف درويشان بدزدد مرددون * تا بخواند بر سليمى ز آن فسون \r\n« و لا يعرف اللّه الّا باللّه » خداوند شناخته نمىشود مگر با خداوند يعنى با عقل و نظر شناخته نمىشود بلكه بايد نورى از حق بر دل بتابد و موصوف با اوصاف او گردد و در تجلى فانى شود تا آن نور فطرى كه از حقتعالى در كون قلب او وديعه بوده بظهور و صفا برسد پس در واقع شناختن حق با تعريف حق است در اواسط حال و در نهايت با خود حق و نور اوست .\r\n\r\nالباب الرّابع فى العقل و النّفس العقل سراج العبوديّة يعرف به الحقّ من الباطل و الطّاعة من المعصية و العلم من الجهل\r\nيعنى عقل چراغ عبوديّت است كه بسبب نور او روشن و شناخته گردد حق از باطل و طاعت از گناه و علم كه علم بعلم است از جهل زيرا كه شخص بىعقل و مجنون تميز نمىدهد هيچ‌كدام را نهايت اينست كه تميز حقّ و باطل در استدلالات عقلى است و تميز طاعت و گناه بسبب علوم شرعى است و علم از جهل بواسطهء علم سلوك است .\r\nقوله قس « فاذا نظر النّاظر بسراج العبوديّة الى معرفة الرّبوبيّة أطفئ نور الرّبوبيّة يعنى چون با چراغ عبوديت كه عقل است ناظر نظر كند به معرفت ربوبيت يعنى كه معرفت را منحصر بعقل بداند و بسلوك و طاعت قيام نكند .\r\n« أطفئ نور الرّبوبيّة بسراج العبوديّة » نور ربوبيت را كه در قلب و روح كامن بود زائل مىكند و خاموش مىسازد و با عبارت ديگر تخم استعداد و جذبه را كه ازلا داشته فاسد مىكند .\r\n« فصار النّاظر من ظلمة الحيرة لا يعرف عبوديّة و لا يهتدى\r\n\r\n","description":"","footnote":"","page_name":" آئينه بينايان 33 ","page_number":45},
  {"content":"\r\n\r\nالى ربوبيّة » پس ناظر يعنى همان عاقل اكتفاكننده بعقل و خرد بواسطهء تاريكى حيرت نمىشناسد طريق عبوديت را كه با سلوك و يا جذبه است و هدايت نمىيابد بسوى ربوبيت يعنى غلبه نفس و هوا و ظلمت آلايش دنيا مانع خداشناسى او مىشود كه خداشناسى با خودشناسى است .\r\n« العقل دليل العبوديّة يهتدى به الحقيقة الى الصّبوريّة » يعنى عقل دليل عبوديت است كه هدايت يافته مىشود بسبب آن در ابتدا بسلوك راه حقيقت و قول او قدس سره « الى الصبوريّة » يعنى مايل است بر صبورى از حق يعنى در طلب ، صبر و تأمل دارد و سرعتى از خود نشان نمىدهد و جهد نمىكند مانند اهل جذبه و سلوك كه آرام ندارند بلكه اين شخص صبر دارد از حق و خرسند و قانع است بعلم جزئى عقل و محتمل است كه معنى چنان باشد كه بسبب عقل هدايت يابد بسوى حقيقت ، يا خود حقيقت انسانيه هدايت يابد بسبب عقل بر صبورى كه صبر بر زحمت طاعات و رياضات و سلوك و بر شدايد و مكاره و امتحانات باشد بلكه اين معنى نظر بلفظ حقيقت و عقل نزديكتر است .\r\n« فمن استدلّ على المعرفة صار دليله معروفة يعبده من دون اللّه » اين شرح صبورى از حق است ، يعنى : كسى كه با دليل عقلى استدلال كند به معرفت خدا دليل او به خداوند غير خداست پس دليل او معرفت او و معبود اوست كه در ذهن خود تراشيده نه خدا « 1 »\r\n ممكنى و واجبى از هم جدا * مىتراشى بهر خود اى بىوفا \r\nقول او قدس سره « و انتهاء العقل الى التّحيّر » يعنى انتهاء عقل بر حيرت است يا تحير ظاهرى و لغوى ، زيرا پاى عقل در راه معرفت حق لنك است و درجه معرفت بالاتر از عقل است يا حيرتى كه از نور تجلى و جذبه عارض گردد كه چون عقل تا آنجا رسانيد به‌واسطه قسمت ازلى در آنجا عقل دنك و سرگردان و مغلوب است .\r\n« و انتهاء التّحيّر الى السّكر » يعنى انتها و پايان تحير بر سكر و مستى است و اين حيرت اصطلاحى سلوكى است كه در مقام محبت است\r\n\r\n\r\n","description":"","footnote":"\r\n( 1 ) در حديث از معصوم ( ع ) وارد است « كلّما ميّزتموه باوهامكم فى ادقّ معانيه فهو مخلوق مثلكم مردود اليكم » يعنى هرچه كه براى معرفت خدا با اوهام و خيالات عقلى خود درست مىكنيد و انتخاب مىكنيد با دقيقترين معانى آن ، آفريده خود شما است و به خود شما برمىگردد .\r\n","page_name":" آئينه بينايان 34 ","page_number":46},
  {"content":"\r\n\r\nو سكر زوال صبر و عقل است با غلبه شراب محبت و عشق و مقدم از فنا و بقاء است و مقتضى تكلمات بلند خارج از حوصله بشر است مثل عربده مستان\r\n« النّفس سجن الرّوح و الدّنيا سجن النّفس » يعنى نفس زندان روح است كه پندار و كبر و انيت نفس مانع است از ترقى بمقام طيران و روح و مراد از روح قلب منور از نور روح است كه در بيضه نفس كامن است مثل جوجه در تخم‌مرغ و علت اينكه دنيا زندان نفس است اين است كه مشتهيات علايق پابند نفس شده و نمىگذارد كه نفس طيران بعالم معنى كند و مبدل گردد بقلب و روح .\r\nقوله « اللّيل للسّكون و النّهار للحركات فاللّيل النّفس المظلمة و النّهار الرّوح النيّرة اللّائحة » يعنى شب براى سكون است چنانچه آيه شريفه ناطق است كه  جَعَلَ لَكُمُ اللَّيْلَ لِتَسْكُنُوا فِيهِ وَ النَّهارَ مُبْصِراً *   لِتَبْتَغُوا مِنْ فَضْلِهِ *  و نهار كه روز است براى حركات و طلب روزى است\r\n« فالليل النّفس المظلمة » شب انسان هم عبارت از نفس تاريك است و نهار او عبارت از روح ظاهرشونده و نورانيست .\r\n« فالسّكون لها دليل الطّمأنينة الى الأرض » پس سكون و عدم ترقى براى نفس ، دليل اين است كه انسان به زمين طبيعت قناعت كرده و با او آرام شده ، و اشاره است به آيهء شريفه :  أَخْلَدَ إِلَى الْأَرْضِ وَ اتَّبَعَ هَواهُ  « 1 » و در آيهء مبارك ديگر مىفرمايد  رَضُوا بِالْحَياةِ الدُّنْيا وَ اطْمَأَنُّوا بِها  « 2 »\r\nقوله ق « و ذلك قفل النّفس » يعنى اين آرامش و قناعت به دنيا و زمين طبيعت و مشتهيات دنيا هم زندان و هم قفل نفس است كه مانع است از منقلب شدن او بقلب .\r\n« و الحركات للرّوح دليل التّعارج و الطّيران الى الملكوت » يعنى حركتها مر روح را ، دليل بالاروى و ترقّى بعالم ارواح و طيرانست بسوى ملكوت ، كه مراد از ملكوت ، باطن عالم ملك است كه عروج اوّلى روح در مقام ترقّى مدارج سلوك به آن عالم است ، و مراد از حركات حركات باطنى است كه حركت جوهرى و خروج از قوّه بفعل ، و از ظلمت بنور است كه تفكّر سالك نيز ناميده‌اند .\r\n\r\n\r\n","description":"","footnote":"\r\n( 1 ) آيهء 175 س 5 مانند كسى كه در زمين جاويد بماند و بر هواى خود پيروى نمايد .\r\n( 2 ) س 10 - 7 به زندگانى پست خرسند شده‌اند و به او آرامش پيدا كرده‌اند .\r\n","page_name":" آئينه بينايان 35 ","page_number":47},
  {"content":"\r\n\r\n« و ذلك قفل الرّوح » اشاره بظلمات نفس است كه مانند قفل و زندان است براى روح و مانع از حركات و تطاير و ترقى آنست و محتمل است كه اشاره بطيران ملكوت باشد كه عالم ملكوت براى آن قفل روح است كه منزل اصلى او عالم جبروت است فوق ملكوت بايد با كليد الهى اين قفل را باز كرده بجبروت و عالم كل خود پرواز كند كه و اليه ترجعون و بموت النّفس حيات القلب\r\n تا نميرد نفست از ميل و هوا * كى كند پرواز روحت بر سما \r\nقوله « حقيقة النّفس لا تدرك بالعلم و لا تعرف بالوجد » حقيقت نفس كه از سنخ ملكوت و برزخ است ميان جسم و روح و رابطه بين آنهاست و اين صفت و خاصيت اوست ولى حقيقت آنكه مطهر اسمى است از اسماء و در باطن سلاك در صورت زن و خواهر و مادر نمايش دارد و منقسم است بر اماره و لوامه و ملهمه و مطمئنه با علم ظاهرى درك نمىشود و با وجد هم شناخته نمىگردد .\r\n« بل تعرف منها الإخلاص » بلكه شناخته مىشود از حقيقت نفس اوصاف و اخلاق آن نه كنه و حقيقت چنانچه در حديث من عرف نفسه فقد عرف ربّه بعضى گفته‌اند كه معرفت نفس با كنه امكان ندارد هكذا معرفت حقتعالى اگرچه نفس را بمعنى روح دانسته و فرق نكرده‌اند و حكماء نفس را اطلاق مىكنند بر نفس ناطقه كه عقل نظرى است و از مدركات است\r\nقوله « خلق اللّه النّفس فجعل لها اخلاقا من اخلاق جميع الحيوان » يعنى آفريد حقتعالى نفس را و براى آن قرار داد خويهاى تمامى حيوانات را كه پرنده و چرنده و وحوش و سباع است كه عبارت از اوصاف غضب و شهوت و اكل و شرب است .\r\n« فلها خلق من اخلاق الملائكة » يعنى مر او را اخلاقى است از خلقهاى ملائكه كه ميل بر غذاى روح و قلب است كه ذكر و عبادت و عفت است .\r\n« و لها خلق من اخلاق الشّياطين و مر او را خلقهائى است از اخلاق شياطين كه فريب و مكر و كبر است .\r\n« و خلق من اخلاق الوحش » خلقى از اخلاق وحوش در اوست كه عبارتست از قوه شهوت و بهيميت .\r\n« و خلق من اخلاق السّباع و البهيمة » و خلقى هم در او از اخلاق درندگان است كه قوه غضبيه باشد .\r\n\r\n","description":"","footnote":"","page_name":" آئينه بينايان 36 ","page_number":48},
  {"content":"\r\n\r\n« و خلق من اخلاق الطيور » و خلقى است از مرغان پرنده در ميل بعالم بالا يا از جهة قوه خيال و واهمه .\r\nقوله ق « جبلت النّفوس على محبّة ممنوعاتها » يعنى نفس آفريده شده بر محبت چيزى كه ممنوع است از آن با نهى شارع ( ع ) كه فرموده‌اند « المرء حريص على ما منع منه » و اين را بايد دانست كه چون نفس در طبايع عناصر ، و در صورت زن ناقص ، و از ملكوت سفلى متصل بعالم جسم و عناصر ، و پستىطلب است قرين و خواهر دنيا است ، از حيث ميل بر لذايذ فانى و ادنى ، و اينكه مىگويند انسان علوىطلب است ، از جهة روح است و آنگهى آن عالى كه ايشان مىگويند در نظر اهل بصيرت محض سافل است\r\nقوله قس « من رأى لنفسه متّكلا لم يسلم من الكبر » هركه براى نفس خود محل تكيه و اعتمادى ببيند مثل علم ظاهرى و جاه و مال و اولاد و خدم از كبر كه افزون داشتن خود است بر خلق ، سالم و خالى نمىگردد .\r\n« من لا يرى لنفسه متّكلا فهى متواضع » كسى كه براى نفس خود محل تكيه و اعتمادى نمىبيند بجهة فانى ديدن و دانستن ما سواى حق و فناء از نفس و اوصاف آن پس او متواضع است هم به حق‌تعالى بواسطهء طاعت و هم بمخلوق در معاشرت .\r\nقوله ق « ارى قناديل تظهر من وصفى و شرارا تبرق من هواى » يعنى مىبينم قنديلهاى روشن از صفتهاى خودم كه مراد از وصف اوصاف الهى و تجليات صفاتى است كه به‌منزلهء قنديل است در عالم جذبه كه بدن مشكات قناديل تجليات است پس از تخلق با اخلاق حق ، و شراره اخگرى مىبينم كه ظاهر مىشود از هواى من زيرا هواى نفس به‌منزله اخگريست كه مىسوزاند اوصاف قلب و روح را\r\n« و نيرانا تشتعل من نفسى » و زبانه آتشى كه افروخته گردد از نفس من\r\n« و غلبة تهيج من بشريّتى » يعنى غلبه بر وجودى كه بهيجان مىآيد از بشريت من كه عبارت از غلبه اوصاف بشريت و خورد و خوابست بر نور و جذبه .\r\n« و ذلك كلّها ما ظهرت من نفس النّفس » تمامت اين‌ها از خود نفس ظاهر نشده بلكه از اوصاف و اخلاقش .\r\n« و لا يعرف غير اخلاقها و هى ما وصفت » و شناخته نمىشود بجز از اخلاق نفس كه وصف كرده شدند .\r\nقوله « الهوى زنّار النّفس » هوا زنّار نفس است كه نفس را\r\n\r\n","description":"","footnote":"","page_name":" آئينه بينايان 37 ","page_number":49},
  {"content":"\r\n\r\nترسا و خودپرست و دنياخواه مىكند .\r\n« و النفس زنّار القلب » و نفس زنار قلب است كه قلب را پابسته دنيا و خودش مىكند كه مراد از اين قلب قلب صنوبرى و ماده دل است\r\n« فالنّفس انعقدت بالهوى » چون هوا زنار نفس شد پس نفس بسته شده با بند هوا .\r\n« و القلب انعقد بالنّفس » و قلب هم بسته شده است با بند نفس كه همچون زنار است بدانكه نفس چون بيضه‌ايست و تخم‌مرغ و مانند پوست است بر قلب سليم و تا پوستهاى نفس ريخته نگردد جوجه قلب و مغز آن بيرون نمىآيد پس نفس است كه مبدل مىگردد بقلب و با مرگ نفس است حيات دل تا اطوار نفس طى نگردد فرزند قلب شناخته نمىشود و جوجه دل از زير تخمهاى نفس بيرون نمىآيد و در تحت جناح همت اولياء بايد اين بيضه نفس را بميراند تا لق و فاسد نگردد بدون حرارت بال‌وپر ايشان\r\n« انتهت معرفة النّفس الى العجز عن تعريفها » منتهى گشته معرفت نفس بسوى عجز از تعريف آن .\r\n« القلب ميزان الحقّ » در كلام بزرگان هركجا قلب مطلق كفته شود مراد قلب سليم است و كذا در قرآن كه مقصود قلب خاص كامل و سالم از امراض است كه منزل خاص حق و معرفت به دل و دل دل است و در بعضى عباير جان هم اطلاق مىشود و اين ميزان حق است كه فرموده‌اند\r\n يكى ميزان حق اندر دل ماست * كه مىسنجم به آن حق را ز باطل \r\nبجهة نور ولايت سلطان عشق كه در اوست .\r\n« سمّى القلب قلبا لتقلّبه » قلب به قلب ناميده شد بجهة تقلب و تغيرات آن در اطوار يا در حالات قبض و بسط كه در حديث است قلب المؤمن بين اصبعى الرّحمن يقلّبه كيف شاء « 1 » كه مراد از دو انگشت صفت لطف و قهر و قبض و بسط است\r\n گفت پيغمبر كه دل همچون پرى است * در بيابانى اسير صرصريست \r\nيا بجهة تقلّب و ميل آن گاهى به طرف علوّ كه روح است ، و گاهى به طرف اسفل كه جسم است و در اين ميل اسمش نفس است .\r\n« و فيكلّ تقلّب له علم » و در هر تقلّب و تغيير ، مر او را علمى است كه مراد تقلّب در مدارج سلوك است در عمل باد و قوه علميّه و عمليّه .\r\n« و فيكلّ علم يؤدّى الى حقيقة » و در هر علمى مىرساند بر فناء در آن مرتبه و به حقيقتى و مقامى از مقامات .\r\n\r\n\r\n","description":"","footnote":"\r\n( 1 ) يعنى قلب مؤمن ميان دو انگشت خداوند است كه آن را برمىگرداند بهرجا كه بخواهد حديث نبوى است كه در احياء العلوم ج 1 ، ص 76 و در جامع الصغير ج 1 ص 84 با اين عبارت انّ القلوب بين اصبعين من اصابع اللّه يقلّبها .\r\n","page_name":" آئينه بينايان 38 ","page_number":50},
  {"content":"\r\n\r\n« و كلّ حقيقة من ذلك طريق » و هركدام حقيقت از آن حقايق راهى است بسوى درجه بالاتر مثلا نفس طريق قلب است ، و قلب طريق سر ، و سر طريق عقل ، و عقل طريق روح ، و خفى و كذا در مراتب قوه عمليه .\r\n\r\nالباب الخامس الدّنيا و العقبى الدّنيا سرّ و انّ لها عوارض ظاهرة\r\nيعنى دنيا كه عبارتست از چيزى ادنى و پست كه مشغول‌كننده است از حق و نزديك و پست است براى خلق ، سريست پنهان ، و مال و جاه و اولاد و عوايق دنيوى عوارض آن سر مىباشند .\r\nو العوارض تدنى الى الأصل و عوارض نزديك مىكند انسان را به اصل كه آن مشغول‌كننده است .\r\nو الأصل يدنى الى الهلاك كلّ ما دنا منك فاشغلك عن الحقّ فهو دنياك يعنى اصل كه دنياست نزديك مىكند به هلاكت و هرآنچه نزديك مىشود بر تو مشغولت كند از حقتعالى آن دنياى تست كه فرموده‌اند\r\n چيست دنيا از خدا غافل شدن * نى قماش و نقره و فرزند و زن \r\nقوله قس قبول الحقّ بمشاهدة النّفس دنيا و ردّ الحقيقة بغيبوبة النّفس آخرة يعنى مشاهده نفس و لذت آن دنياست چونكه ادنى است و مشغول‌كننده از حق ، و لو ظاهرا حق را قبول كند و در ساير اوامر اطاعت كند و غايب شدن از نفس با ترك خواهش لذات آن آخرت است چونكه ترك ادنى كرده و لو ردّ حقيقت نمايد يعنى بسلوك مشغول نشود و راه حقيقت نرود . « 1 »\r\nقوله كلّ ما دنا من النّفس فقبلها فهو دنيا هر چيزى كه نزديك شد بنفس آن را قبول كرد و پسنديد و خرسند شد با او آن دنياست زيرا كه\r\n\r\n\r\n","description":"","footnote":"\r\n( 1 ) تاويلى است كه بحسب لغة كرده شد و الا با قبول حق مشاهده نفس و رد حقيقت با غياب نفس اصطلاحا متناقض هستند از اين است كه بعضى بزرگان اين تأليف را از حضرت بابا طاهر قس يا ساير عرفاى مشهور معتقد نيستند .\r\n","page_name":" آئينه بينايان 39 ","page_number":51},
  {"content":"\r\n\r\nنفس ادناست و قول او هم ادنى است .\r\nقوله ق « الدّنيا رهن الآخرة و الآخرة رهن الحقيقة چنانچه تا شخص رهن را به صاحبش ندهد مال خود را نمىستاند دنيا هم بعوض آخرت رهن است طالب آخرت بايد دنيا را بدهد و همچنان طالب حقيقت و مولا بايد آخرت را بدهد به اين معنى كه اشتياق بهشت و حور و ترس دوزخ را به خود راه ندهد ، و فقط براى لقاء حق با نيت خالص مشغول طاعت باشد\r\nقوله ق « الخلق اضلّهم ظلمة الدّنيا و ظلمة النّفوس يعنى گمراه نموده خلق را از نور دين ظلمت دنيا و ظلمت نفوس .\r\nفذهاب ظلمة الدّنيا بالعلم پس زوال تاريكى دنيا بسبب علم است علم بفناء دنيا و مشتهيات نفس كه مشغول كند از حقتعالى باعث نار و عقاب است از روى آيات و اخبار كه وارد شده و عمل بعلم سلوك راه فقر ، نور است و مىبرد ظلمت دنيا را از درون و با عبارة اخرى حبّ آل محمد ( ص ) كه طريقت است نور است و حسنه ، و حب دنيا ظلمت و نار است كه راس هر گناه است پس اين حب را زائل نمىكند مگر آن حب زيرا كه در يك دل دو محبت جمع نمىشود و حبّ علىّ ( ع ) حسنة لا يضرّ معها السّيّئة هم ازاين‌جهت است .\r\nو ذهاب ظلمة النّفوس بالوجد و رفتن ظلمت نفوس با وجد است كه غلبه حال از تجليات است پس نفس با دنيا و دنيا با نفس خواهرند كه هر دو ظلمت و سبب دورى و بعد از حقند و هر دو باهم اتحاد دارند در بعد و حرمان از نعيم قلب ، و جذبه محبت الهى نوريست كه در قنديل دل افروخته بسبب غلبه هر دو ظلمت را از دل سالك مىبرد و زائل مىكند تا سالك باصل خود كه نور فطرت توحيد است مىرسد و مقصود اصلى از سلوك همين است و صراط مستقيم عبارت از راه محبت و ولايت حضرات آل عصمت است عليهم السلام كه شريعت و طريقت ناميده مىشود .\r\n گر ره مقصد ندانى چيست آن * رفتنت خود نيست كار واقفان\r\nاوّلا بشناس قَصد و مَوطِنت * بعد از آن بشتاب اندر رفتنت \r\nقوله قس ليس بين النّفس و القيامة الّا نفس يعنى نيست ميان نفس و قيامت بجز نفس يعنى بمضمون « من مات فقد قامت قيامته » « 1 » تا نفس سالك با رياضات نميرد قيامت سالك كه وسطى ناميده مىشود و حيات ابدى دل روزى نمىشود رزقنا اللّه تعالى كه مراد از آن قيامت وسطى است و صغرى مرگ طبيعى است ، و كبرى قيامت موعود است ، بعد از فناء كل\r\n\r\n\r\n","description":"","footnote":"\r\n( 1 ) حديث نبوى است يعنى هركس بميرد با موت طبيعى رستاخيز او به پا مىشود و عرفاء فرموده‌اند اگر سالك با موت ارادى و رياضات نيز بميرد قيامت او بر پا شود ، و به نعيم ابدى در اين جهان دست يابد كه سنائى فرموده :\r\n بميرايد دست پيش از مرگ اگر عمر ابد خواهى * كه ادريس از چنين مردن بهشتى گشت \r\n. . .\r\n","page_name":" آئينه بينايان 40 ","page_number":52},
  {"content":"\r\n\r\nو مرگ هم مرگ ارادى و اختيارى است در سلوك و چون حضرت خاتم ( ص ) طى راه برازخ و نفوس را در اين دنيا كردهء و به قيامت خود رسيده بود فرمود : انا و السّاعة كهاتين و دو انگشت مبارك را بهم ضم فرموده كه اشاره هاتين را مشار اليه بوده .\r\nقوله ق النّاس على متن الصّراط واقعون و هم لا يشعرون يعنى مردم در پشت صراط واقعند و ايشان نمىدانند و شاعر نبوده و نمىفهمند زيرا كه صراط جسريست ممدود در بالاى دوزخ به طرف جنّت و وجود انسان هم چون برزخ است در ميان لطف و قهر ، و نفس و روح و عقل ، صراطى است كه بر سر دوزخ نفس واقع شده كه معبر است و اگر از نفس نگذرد در دنيا و عقبى اهل نار است و اگر به بهشت دل و روح رسيد اهل بهشت است و در اين دنيا بايد اين راه را طى كند و برود .\r\nفانّ الدّنيا آخرة الصّوفيّة زيرا كه دنيا آخرت درويشان باصفاى راه است يعنى حساب و كتاب و ميزان سالك همه در دنيا به‌واسطه موت نفسانى اختيارى طى مىشود .\r\nو الآخرة صراط و ميزان و جنّة و نار و آخرت صراط و ميزان و بهشت و دوزخ است كه اين‌ها همه نقد سالك است .\r\nو صراط الصّوفيّة فى الدّنيا طريقهم و پل صراط درويشان در دنيا راه سلوك ايشان است\r\n راه درويشان صراط حق بدان * كز طريقت نامدار است و نشان \r\nو اينكه فرموده‌اند صراط مستقيم ولايت است باز به همين راجع است چنانچه سابقا هم اشاره شد .\r\nو هو احدّ من السّيف و آن برنده‌تر از شمشير است براى قطع علايق ما سواى حق .\r\nو ميزانهم قلوبهم و هو ارجح الموازين يعنى دلهاى ايشان ميزان سنجيدن اعمال نيك و بد خود و ديگران است كه فرموده‌اند\r\n بود ميزان حق نور ولايت * به هر دل تافت ميزان گشت آن دل \r\nو جنّتهم اقبال قلوبهم و جنّت ايشان اقبال قلوب آنهاست يعنى بسوى حق و روى نمودن عوالم دل ، كه جنّت آنهاست در اطوار سلوك و اين اقبال قلوب در وقتى است كه نمايشات ظهور حق ، و نور اللّه در آن دل تجلّا كند چنانچه جناب لسان الغيب شيرازى قس فرموده :\r\n من كه امروزم بهشت نقد حاصل مىشود * وعده فرداى زاهد را چسان باور كنم \r\n\r\n","description":"","footnote":"","page_name":" آئينه بينايان 41 ","page_number":53},
  {"content":"\r\n\r\nيعنى وعدهء ما براى امروز است و حاصل است و فردا نيست .\r\n« و نارهم ادبار قلوبهم » و آتش دل ايشان ادبار عوالم دل ايشانست بسوى حق و اينكه عوايق نفس مانع گشته تا بعوالم دل نرسيده‌اند جهنم ايشانست بلكه ادبار قلوب در وقتى است كه دل از نمايشات ظهور و تجليات انوار دور باشد چون اقبال و ادبار را بر قلب نسبت داده و اگر نسبت به خود عارف و سالك مىداد اقبال او عبارت بود از وصال ، و ادبارش بعد و هجران ، و فى الواقع انسان غير از قلب و جان چيزى نيست .\r\nقوله قس مجاورة الرّحمن فى داره بغيبة العالمين و حبس العارفين يعنى همسايگى حق در دار خود بسبب غيبت از عالمين است با كسر لام يا اهل عالم با فتحه آن و در ثانى معنى چنان است كه اهل عالم هرگاه كه غيبت كنند از دنيا و بميرند و صاحبان اعمال حسنه باشند آن‌وقت در بهشت مجاور رحمان‌اند ولى با لفظ رحمن مناسبت ندارد زيرا كه رحمت رحمانيه در دار دنياست و بنا به اول با كسر لام يعنى عالمان علوم آخرت و سلوك كه هنوز بمقام معرفت كامل نرسيده‌اند بسبب غيبت از نفس و مشتهيات آن يا غيبت از حواس ، همسايهء حقند زيرا كه حجاب عمده ظلمانى از نفس است ولى عارفان را كه دنيا محبس است جنت ايشان و مجاورت ايشان با حبس است كه در اين حبس خانه بواسطهء تملك عالم دل در بهشت نقد همسايهء حقند بلكه هم‌خانه و كذا علايق بدن حبس است براى ايشان .\r\nقوله « انّ الدّارين حبس الجبّار » به‌منزله شرح و توضيح است براى سابق يعنى بمضمون « الدّنيا سجن المؤمن و جنّة الكافر » « 1 » دنيا حبس است براى اهل ايمان و آخرت براى اهل ولايت كه مانع است از لقاء اللّه بىحجاب جسم و جان و لذت مشاهده و انس ، چون اهل دنيا و آخرت نصيبى از مرتبه و مشرب ولايت ندارند و حقتعالى آنها را از لذت مشاهده و لقاى خود محروم كرده بحسب عدم استعداد پس دنيا و آخرت هر دو حبس است كه ايشان از نعمت ديدار ممنوع و محبوسند و براى اهل ولايت ، آخرت هم كه مراد حور و قصور باشد حجاب و حبس است زيرا كه بهشت بىمشاهده و با فراق ، جهنم و محبس است خواه پيش از مرگ و خواه پس از آن و مقام عارف مقام مقربين و مقعد صدق عند اللّه است .\r\nقوله « جعل اللّه الدّنيا على اشارة البعد فى حقيقة القرب » گردانيده است حق تعالى دنيا را بر سر اشاره بعد در حقيقت قرب يعنى با اينكه دنيا نزديك و قريب به انسانست ولى اشاره حقتعالى ببعد اوست از\r\n\r\n\r\n","description":"","footnote":"\r\n( 1 ) حديث نبوى است كه در جامع الأخبار و ج 1 جامع الصغير نقل شده و ترجمهء آن اينست كه فرمود : دنيا براى مؤمن زندان و براى كافر بهشت است .\r\n","page_name":" آئينه بينايان 42 ","page_number":54},
  {"content":"\r\n\r\nرحمت خود و راحت مردم چنانچه فرموده در آخر آيه  زُيِّنَ لِلنَّاسِ  « 1 » اه و  ذلِكَ مَتاعُ الْحَياةِ الدُّنْيا  يا اينكه با آنكه دار دنيا براى مقرّبان اسباب قرب است .\r\n« و جعل الآخرة على اشارة قرب فى حقيقة البعد » يعنى آخرت را بر اشارهء قرب گذاشته ، كه قرب رحمت پاشد يا قريب به انسان اشاره فرموده در مثل آيهء مباركهء  سَيَجْزِيهِمْ وَصْفَهُمْ  و  لِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها وَ أَزْواجٌ مُطَهَّرَةٌ  ( الآية ) و حضور پروردگار قريب است ( و حفّت الجنّة بالمكاره ) « 2 » با اينكه در حقيقت بعد است براى مقربان درگاه و اولياء ( هرگاه مراد از آخرت همان صراط و حساب و بهشت و دوزخ باشد ) و اگر مراد از آن وطن اصلى و مرجع اولى روح باشد كه آن بعيد است براى همه ، مگر پس از عبادات و رياضات ، يا بعد آن بواسطهء گذشتن از هواى نفس و طاعت حق است و آن منوط به ترك هواى نفس و رسيدن به جنت دل است كه نسبت به انسان از دنيا دور تر است\r\n« قوله الدّنيا قنطرة الآخرة « 3 » » دنيا پل آخرت است و معلوم است كه دنيا و اسباب خواهش نفس براى اين است كه از اين پل بموطن اصلى برود و آخرت عبارت از موطن اصلى روح است .\r\n« وجدت نعيم الدّنيا و الآخرة فى نفس و وجدت مرارة الدّنيا و الآخرة فى نفس » ظاهرا نفس با فتحه فاء باشد كه بمعنى تنفّس است يعنى من يافتم نعمتهاى دنيا و آخرت را در تنفّس واحد كه ثبات و قرار نداشت و همچنان تلخى و زحمات آنها در تنفّس واحد كه ثبات نداشت و نفس با فتحه فاء در اصطلاح عبارت از وقت تروّحى است كه بر سالك حاصل است در وقت استتار و تجلّى پس در وقت تجلى نعيم است و در وقت استتار تلخى و مرارت است و مرارت آخرت همان آتش نفس اماره است بنا بمعنى لغوى نفس و لذت آن رسيدن به عالم دل است و اگر نفس با سكون باشد آن‌وقت مراد از نفس اول نفسى است كه اقبال دارد به دنيا و آخرت مثل اماره و لوامه و صاحبان آن و از نفس دوم مراد نفسى است كه معرض است از دنيا و آخرت مانند مطمئنه و صاحبان آن .\r\n\r\n\r\n","description":"","footnote":"\r\n( 1 ) جزء آيهء 12 از سورهء 3  زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ  يعنى براى مردم آرايش داده شده دوست داشتن لذّتها از زنان و فرزندان و بسيارى زر و نقره - و در آخر آيه مىفرمايد كه همهء اين‌ها ذخيرهء زندگانى دنياست .\r\n( 2 ) حديث نبوى است كه در جامع الصغير نقل شده يعنى بهشت با ناخوشايندها پيچيده شده يعنى صبر بر سختيها و ناملايمات\r\n( 3 ) از گفتار عيسى 4 نقل شده كه فرمود : دنيا پلى است براى آخرت .\r\n","page_name":" آئينه بينايان 43 ","page_number":55},
  {"content":"\r\n\r\n\r\nالباب السّادس فى الرّسم و الحقيقة الحقيقة المشاهدة بعد علم اليقين\r\nيعنى حقيقت مشاهده‌ايست پس از علم اليقين كه عبارتست از مكاشفه و مشاهده و معاينه .\r\n« الحقيقة مقدّمة الحقّ » حقيقت مقدمه فناء و بقاء و توحيد و تجريد است كه حق باشد .\r\n« الدّخول فى الحقيقة بالخروج من الحقيقة » يعنى دخول و بقاء در حقايق و مشاهدات و مكاشفات بسبب خروج و فناء از حقيقت علم است كه تا از حقيقت علم و عقل خارج نشود در حقايق آنها داخل نمىشود\r\n« الخروج من الحقيقة بالدّخول فى الحقيقة » و معلوم است كه خروج از حقيقت پندار علم و هستى ، متحقّق مىشود با دخول در حقيقت حق ، كه بقاء با حق است . و بدانكه اطوار و مراتب سلوك به‌منزله اطاقهاى متعدّده است توىدرتو ، كه سالك در ترقّى باطن ، از يكى به ديگرى منتقل است ، و معلوم است كه خروج از اطاقى مقدّمه ، و براى دخول در اطاق ديگر است ، يعنى بجهة وجود تهيّه و استعداد آن ، و دخول در ديگرى هم بواسطهء خروج از اوّل است ، كه هروقت سالك درجه اولى را طى كرد ، لا بدّ جاى پاى او درجهء دوّم است ، مثل درجات سلّم و نردبان يعنى اين مقامات متباين و متباعد و غير مربوط به همديگر نيست كه اگر از يكى خارج شد بر ديگرى داخل نشود و در برزخ هر دو بماند زيرا در ميان درجات ، برزخ و فاصلى نيست پس هم دخول در حقيقت مقامى ، با خروج از مقامى ديگر است و هم خروج بسبب دخول در آن است و خروج و دخول از يكى در ديگرى متلازم همديگرند و اين معنى كه داده شد غير از معنى اوّل و اصوب است .\r\nقوله « الحقيقة رسم و الرّسم للرّسم رسم » مراد از حقيقت اينجا مشاهده پس از علم اليقين است ، كه خود اين مشاهده رسم و اثرى است بوجود صاحبش و وجود صاحبش هم رسمى است از رسوم حق ، كه تعيّن و وجود ، مظهر اسمى است و قايم به حق است ، پس رسم براى رسم كه بشر است رسم است و بودن\r\n\r\n","description":"","footnote":"","page_name":" آئينه بينايان 44 ","page_number":56},
  {"content":"\r\n\r\nمشاهدهء رسم ، يا براى اين است كه صاحبش مشاهده خود را ملتفت مىشود و هنوز فانى تام نشده از خود ، يا رسمى و اثرى است از حق در وجود او چنانچه خودش رسم و اثر بوده .\r\nقوله « وجدت ثبات الرّسم للرّسم بالحقّ حقيقة » يعنى در وقت تجلى حقايق اگرچه رسوم هم فانى گردد ولى يافتم ثبات رسم را كه حقيقت است براى رسم كه تعيّن بشرى است بسبب حق در حقيقت يعنى در حقيقت مشاهده‌كننده حقّ است زيرا كه انسان و موجودات امكانى فانى است ، در هر آن و حق باقيست هميشه و قيّوم وجود و آثار امكانى است ، و وجود اصلى حقيقى ذاتى مر او راست و بس ، كه\r\n « گر نازى كند از هم فروريزند قالبها » \r\nو مصنّف قس ، مرتبه حق را كه فناء و بقاست اعلا از مقام حقيقت دانسته ، و مقام حقيقت را به عين اليقين اطلاق نموده ، و چون در مرتبه حقيقت فناء و بقاء حاصل نشده همه حقايق را رسوم بشريّت فرموده ، كه هنوز محو نشده ، و در مقام حق كه رسوم با حق و بقاء با حق است رسوم را همه رسم حق فرموده .\r\nقوله قس : « و وجدت الحقائق و ان كانت بالحقّ لإدراك الرّسم الرّسميّة رسوما » يعنى يافتم حقايق مشاهدات را كه اگرچه با حق بودند ولى بجهة آنكه به‌واسطه آثار و رسوم ادراك مىشود ، كه رسوم بشرى است و نسبت بادراك بشر آنها را در باطن خود ، رسوم‌اند . اگرچه در حقيقت از حقايق حق هستند .\r\nقوله قس « فاذا الحقائق ثابت عن الرّسوم » پس در اين هنگام حقايق مشاهدات ناشى از آثار و رسوم است :\r\n« لخلوص الإلهيّة » براى خالص بودن مقام الهيت از ادراك بشرى و رسوم آن ، در مقام توحيد افعال .\r\n« و عزّ الجبروتيّة » و بجهة عزت جبروت كه عالم صفات و اسماء است و تنزّه او از اينكه صفات بشرى رسوم او باشد .\r\n« و ابانة الرّبوبيّة » و دورى و بعد صفت ربوبيت از اوصاف ممكنات و رسوم كه انسان مظهر ربّ و مربوب است يعنى اگرچه در مقام مظهريّت حقايق همه از طرف حق افاضه مىشود ولى در مقام وحدت و اطلاق از همه مبرّاست پس همهء مشاهدات از رسوم بشرى است اگرچه به‌واسطه حق است و واضح است كه اگر تعيّنات بشرى و مرآتيت تعيّنات نمىشد حقايق ثابت نمىگرديد و قوام تعيّنات از افاضهء حقّ است و رسوم هم مال تعيّنات است پس تعيّنات كه آثار و رسوم حقّند ، چون حقايق راه مىبينند ازاين‌جهت آثار\r\n\r\n","description":"","footnote":"","page_name":" آئينه بينايان 45 ","page_number":57},
  {"content":"\r\n\r\nو رسوم ناميده مىشوند باعتبار آينه‌گى و معكسيت اگرچه به اعتبارى ظاهر و عاكس حقايقند .\r\n\r\nالباب السّابع فى الإشارة و الوجد\r\nوجد يافتن چيزيست از مغيّبات واردات كه باعث حركت گردد\r\n« الاشارة الى حقيقة المعرفة كفر » يعنى اشاره بسوى حقيقت معرفت كفر است زيرا كه حقيقت معرفت عبارت از ذات حق است و اشاره به حق امكان ندارد پس كفر است يعنى پوشيدن روى معرفت حق است و اشاره عبارت از اثبات مشير و مشار است و معرفت حقيقت منزه است از دوئيت براى اينكه اشاره‌كننده از انانيت خود در معرفت فناء پيدا مىكند و آنجا جاى عبارت نيست و محل اشاره است و اشاره هم هر قدر زياد شود حقيقت معرفت مستور است و اينست كه اشاره كفر شده .\r\n« و الى المعرفة جحود » يعنى اشاره بسوى معرفت انكار است بر معرفت زيرا كه معرفت با حصول عينى است از اعيان معرفت در عارف و اگر كسى اشاره كند بطريق علم ، خود علم هم ، حجاب و انكار معرفت است زيرا كه اثبات علم و رسم خود كرده ، چنانچه خواجه انصارى قده فرموده ما وحّد الواحد من واحد .\r\nقوله « و الى الحقيقة شرك » يعنى اشاره بسوى حقيقت شرك است چنانچه گذشت باعتبار اثبات مشير و مشار در اشاره .\r\nقوله « اللّحظات مقرونة بالامتحان » ملاحظات حق بر قلوب دوستان و اولياء خود كه منتهيان هستند با استراق نظر از مخلوق مقرونست با امتحان و آزمايش ، و اوّل درجه آن اينست كه ملاحظه سوابق فضل و عنايت ازلى حق كرده سؤالى از حقتعالى نمىكند و شكر نعمت بجا مىآورد و سرورى براى او حاصل مىشود پس اگر كسى ادّعاء لحظات كند ممتحن است با اين اوصاف و آثار ، درجه دوم ملاحظه نور كشف است و پوشيدن لباس تولّى ، و چشيدن طعم تجلّى ، و محفوظى است از عيب تسلّى از حق ، كه اگر اين صفتها نباشد درجه دوم حاصل نشده .\r\n\r\n","description":"","footnote":"","page_name":" آئينه بينايان 46 ","page_number":58},
  {"content":"\r\n\r\n« و الخطرات مقرونة بالافتنان » يعنى خطرات و خواطر كه بر دل و نفس خطور مىكند توأم و مقرون با فتنه است كه بايد فريفته نشود با آنها مثل قوله تعالى  « أَنَّما أَمْوالُكُمْ وَ أَوْلادُكُمْ فِتْنَةٌ » *  زيرا كه بعضى از آنها نفسانى و غير رحمانيست در به دو امر سلوك .\r\n« و الإشارات مقرونة بالبليّات » اشاره‌ها مقرونست با بلاها اگر اشاره حق است كه به بنده مىرسد از غيب مقرونست با امتحانات بلاها زيرا كه اشاره حق براى بزرگان است و اگر اشاره عبد باشد بسوى حق پس موجب بلاى شرك و كفر است .\r\nو در اينجا از لحاظ تقديم و تأخير در مراتب چنان به نظر مىآيد كه اهل لحظات ، مجذوبان و منتهيان درجه باشند ، و اهل خطرات ، مبتديان اهل سلوك ، و اهل اشارات حقّ متوسّطان سلّاك باشند و معنى اوّل اشاره اينجا مناسب است كه البلاء موكّل بالانبياء ثمّ بالأولياء چون خطرات و لحظات در مقدّمه سلوك هم درجات دارد امتحان آنها با آثار آنها و فريفته شدن با آنهاست ولى اهل اشاره ممتحن با بليّات مىباشند .\r\n« من اشار الى الحقّ بالعلم سلم » كسى كه اشاره كند بسوى حق با علم به اينكه شرك است سالم مىماند از لوازم ترك علايق و فناء وجود و از بليات امتحان كه مراد اهل صورت‌اند « 1 »\r\n« و من اشار اليه بالمعرفة افناه حقايق الطّوّية » كسى كه اشاره كند بسوى او با معرفت فانى كند او را و اشاره او را حقايق مقصد و نيت يعنى فناء از هستى بشريت لازمه اوست .\r\n« من اشار الى الحقّ بالعلم ظفر » كسى كه اشاره كند بسوى حق با علم ، بمراد خود مىرسد زيرا كه در مقام علم اشاره و مشير باقى است و مقصد اين شخص دانستن حق است با علم و علم وسيله اهل پندار و وجود است و در اينجا ممكن است كه مراد از ظفر به مقصود و اشاره با علم اشاره منتهيان باشد بعد از رجوع از سكر به صحو و از فناء به بقاء\r\n\r\n\r\n","description":"","footnote":"\r\n( 1 ) ممكن است مراد اين باشد كه كسانى كه با علم ظاهرى و استدلال با آثار بوجود حق اشاره كنند در ساحل نجاتند ولى از غواصى و غرق درياى توحيد سالمند و از گوهرهاى درياى توحيد بىخبرند بمضمون عليكم بدين العجائز كه فرموده‌اند :\r\n يكى را علم ظاهر بود حاصل * خبر مىداد از خشكى ساحل \r\n","page_name":" آئينه بينايان 47 ","page_number":59},
  {"content":"\r\n\r\n« و من اشار اليه بالمعرفة كفر » كسى كه اشاره كند بسوى او بسبب معرفة كافر مىشود چنانچه در اشاره به معرفت حقيقت فرمود و كفر اينجا پوشيدن روى حق است زيرا كه مشير با اشاره اثبات خود را مىكند و با وجود و پندار مشير ، معرفت حاصل نمىگردد پس اين كس روى حقيقت را پوشيده و در معرفت حجاب نيست و خود اشاره حجاب است .\r\nقوله ق « فهلاك اهل الاشارة من وجهين » پس هلاك اهل اشاره از دو وجه است\r\n« فى الإشارة الى المفهوم قبل الإشارة » يكى در اشاره بمفهوم قبل از اشاره است كه مراد از مفهوم معلوم است يعنى آنچه با علم اشاره مىشد و معلوم بود قبلا كه حقتعالى است پس اشاره بمعلوم سابقا پس از معرفت در مقام اشاره اثبات خود مشير است با حق و بنابراين شرك است در درجه معرفت و هم بجهة اينكه اشاره كرده بسوى حق كه قبل از اشاره او معلوم بود اشاره بمعلوم هم هلاكت است براى بزرگان .\r\n« و فى الإشارة الى المجهول بعد الإشارة » و يكى در اشاره بسوى مجهول بعد از اشاره است يعنى پس از اشاره در مقام معرفت از اشاره هم فانيست و حقايق مشهود محو و فانيش كرده و آن‌وقت حقيقت حق مجهول اوست زيرا كه گذشت كه حق را نمىشناسد جز حق .\r\n« الإشارة الى البعيد جهل » اشاره بر بعيد كه اشاره اهل عقل است جهل است زيرا كه علم در آنجا حجاب است .\r\n« و الى القريب قلّة معرفة » اشاره بسوى نزديك براى اهل معرفت از قلت معرفت است كه فرموده و انّى قريب و هو معكم زيرا عالم باللّه كه با جذبه فانى از عقل گشته از خود و از اشاره غافل است و اگر همچنان كسى اشاره كند دليل قلت معرفت است كه در كثرت معرفت اشاره و مشير هر دو محو و فانى هستند .\r\n« الإشارة الى الحقّ شرك » اشاره به حق شرك است زيرا مستلزم وجود مشير است با وجود حق .\r\n« و الى الحقيقة تهلكة » يعنى اشاره اهل حقيقت بر حقيقت هلاكت است زيرا كه انوار جلال و مشهود مشير و اشاره را مىسوزاند و فانى مىكند پس وجود مستهلك مىشود ، يا براى اينكه كفر و روپوشى حقيقت است زيرا كه من باب من لم يذق لم يدر براى مستمع عوام اشاره مفهم نمىشود چنانچه گذشت .\r\n\r\n","description":"","footnote":"","page_name":" آئينه بينايان 48 ","page_number":60},
  {"content":"\r\n\r\nقوله « و الى المعرفة حجاب » در سابق جحود ناميد يعنى انكار زيرا كه اشاره به معرفت با علم ، در حقيقت انكار معرفت است و در اينجا حجاب ناميد زيرا كه اشاره خواه عقليه و يا حسيه مستلزم وجود مشير و اشاره است و آن عين بعد و حجاب است تا هستى باقى است .\r\n« و الى القرب بعد » يعنى براى مقربين هم اشاره نمىشود زيرا كه حق قريب است و اشاره دليل بعد است ، و براى اهل قرب حجاب است .\r\nقوله « العلم حجاب بين اللّه و بين خلقه موكّل بالإشارة » يعنى علم حجاب است ميان خدا و خلق او موكل است با اشاره زيرا كه علم ادراك صورت مطابقه با شيئى است و اشاره علميه بسوى حق دليل بعد و غيبت و حجاب است اگرچه سلامت دارد .\r\nو موكّل بودن با اشاره ، يا اشاره علميّه است چنانچه گذشت يا اگر مراد از علم ، علم باطنى باشد آن هم موكّل است بر اشارهء حق بر عبد ، يا با اشاره مراد بمريد كه هر دو بدون شهود تام ، حجاب است .\r\n« الاشارة ما نفى العبارة فاذا جاءت المعرفة خفى » اشاره چيزيست كه نفى مىكند عبارت را و خارج از عبارت است و هرگاه عبارت به ميان آيد اشاره مخفى گردد كه فرموده‌اند العبارة للعوام و الاشارة الى الخواص مثل قول حقتعالى به حضرت موسى على نبينا و آله و عليه السلام  « انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي  « 1 » لسان ظاهر عبارت اشاره به كوه طور است و لسان اشاره به كوه هستى و وجود اضافى آن حضرت است چنانچه مفهوم از آيهء مباركه  لَنْ تَرانِي  يا موسى « 2 » با لسان اشاره ، اين است تا توئى تو باقى است ديدن من محال است مر تو را پس اگر عبارت به ميان آيد بسا كه اشاره مخفى مىشود بلكه خفاء اشاره فى نفسها در ظهور عبارت مندرج است و بعضى اشاره‌ها موجود است كه عبارت را نفى مىكند يعنى با ظاهر عبارت و قواعد آن راست نمىآيد .\r\nقوله « الاشارة بالعلم فعل الصّالحين » يعنى اشاره با علم ظاهرى يا سلوك ، فعل صالحان است .\r\n« و الإشارة بالحقيقة فعل المريدين » و اشاره بسبب حقيقت مشاهدات فعل مريدانست .\r\n\r\n\r\n","description":"","footnote":"\r\n( 1 ) يعنى به كوه طور نگاه كن اگر از تجلى نور در جاى خود بماند بس مرا خواهى ديد : ( س 7 - 139 )\r\n( 2 ) جزء آيهء 139 س 7 .\r\n","page_name":" آئينه بينايان 49 ","page_number":61},
  {"content":"\r\n\r\n« و الإشارة بالحقّ فعل المرادين » و اشاره بسبب حق فعل مراد است كه اشاره‌كننده در باطن آنها ذات حق است و نور او\r\n« و الإشارة بنفى الإشارة فعل العارفين » و اشاره عارفان در معرفت با نفى اشاره است يعنى رسوم و آثار را از خود نفى كرده در فناء تام هستند و اشاره هم از آثار است و مقصود از عارفان در مقابل ( مراد ) گويا مجذوبان مطلق باشد .\r\n« الاشارة بالمعقول تحيّر » اشاره با استدلال عقلى تحير است\r\n« و بالمفهوم دهشة » و اشاره بسبب مفهوم از لفظ در خاطر سامع يا ناظر در لفظ و نقش دهشت است و وحشت از عين مقصد يا از اشاره بمفهوم مراد آن چيزيست كه سالك در سلوك خود فهميده از معرفت اوصاف حق و به آن اشاره مىكند از اوصاف و آيات باطنى كه در واقع دهشت است از حق و بنابراين مراد از معلوم ، معلومات اصحاب عرفان و ولايت مىباشد كه در حديث صحو المعلوم فرموده‌اند و آن اشاره مبهوتيست براى مجذوبان كه هنوز به سرحد ارشاد و رجوع از حق بخلق نرسيده‌اند .\r\n« و بالمعلوم بهتة » اشاره بسبب معلومات علوم نقليه ، يا با علم حقيقت آن هم مبهوتى و حيرانيست .\r\nقوله « الوجد فقدان الموجودات » يعنى وجد كه دريافتن حال عينى است نايافتن موجوداتست كه آثار و لوازم طبيعت بشرى است\r\n« و وجود المفقودات » و يافتن گم‌شده‌هاست از مغيبات احوال كه باعث حركت و شوق مىشود .\r\nقوله « حرام على كلّ قلب وجد روح المشاهدة و حبور المؤانسة و مرارة المفارقة ان يزول عنه الوجد او يفارقه القلق او يخلو من الفرق » يعنى حرام است بر هر دلى كه بيابد روح مشاهده و شادى موانست را و تلخى مفارقت را اينكه وجد از او زائل گردد و يا مفارقت كند ازو قلق ( با قاف كه ترس و اضطراب باشد از مفارقت حال ) او يخلو من الفرق با حاء حطى است ظاهرا يعنى شيرين نمىگردد از مفارقتها كه حرام است .\r\nقوله « من غيّره العلم تجاوز حركاته حدّ العلم » هركسى كه علم او را تغيير بدهد تجاوز مىكند حركات او از حد علم و مرتبه علم يعنى زياده از مرتبه آنچه علم دارد عمل و حركت مىكند بسوى حق تا مىرسد بعلم سلوك و اگر عالم بسلوك است حركت او مىرسد به حد جذبه و مشاهده\r\n\r\n","description":"","footnote":"","page_name":" آئينه بينايان 50 ","page_number":62},
  {"content":"\r\n\r\n« و من غيّره الوجد صار حركاته نفى الحظوظ و ترك شهوات النّفس » و كسى كه وجد تغيير بدهد او را مىگردد حركات او بنفى حظها و ترك شهوتهاى نفس .\r\nقوله ق « من وصل الى الماء وصل الى الحياة قال اللّه ( تعالى )  وَ جَعَلْنا مِنَ الْماءِ كُلَّ شَيْءٍ حَيٍّ  « 1 » » هركس كه برسد بر آب مىرسد بر حيات چنانچه حقتعالى فرموده كه از ماء ساختيم هر چيزى را كه زنده است مراد از ماء در اينجا ماء درياى عشق و طريقت و محبت و ولايت است كه هركس به او رسيده يعنى به كنار و نزديكى آن خود را رسانيده كه مبتدى است خود را به كنار آب حيات رسانده .\r\n« و من ركب البحر تعرّض للتّلف و الضّرّ قال اللّه تعالى  « وَ إِذا مَسَّكُمُ الضُّرُّ فِي الْبَحْرِ ضَلَّ مَنْ تَدْعُونَ إِلَّا إِيَّاهُ  « 2 »  »  يعنى كسى كه به دريا سوار مىشود در مقام تلف مىآورد خود را حقتعالى فرموده است وقتى كه رسيد بشما شدت گمراه گردد آنها كه مىخوانيد بجز از حق مراد ظاهر سوار بودن به كشتى وجود و نفس است در درياى طريقت و توحيد كه عمل نمايند به احكام طريقت و داخل بحر او شوند كه مرتبه متوسطان و مجذوبانست و تلف آن تلف نفوس و اموال است براى غلبه جذبه حقيقى .\r\nقوله « و من وقع فى البحر شهد الغروق و التّلف » يعنى كسى كه به درياى توحيد و طريقت با جذبه افتاد و شناورى نياموخت از استاد مشاهده مىكند غرق و تلف را و ممكن است كه مراد از غرق و تلف فناء آثار انانيت باشد كه با غرق علم و عقل است كه آب جذبه بالمره از سر گذرد بجهة اينكه سوار كشتى طريقت و ارادت نشده يا در كشتى وجود خود است كه پاره گشته و در اين وقت مراد مجذوب مطلق است .\r\nقوله « قال اللّه تعالى  فَإِذا خِفْتِ عَلَيْهِ فَأَلْقِيهِ فِي الْيَمِّ »  « 3 » حقتعالى خطاب بمادر حضرت موسى ( ع ) فرمود كه هرگاه بترسى از ضرر بموسى ( ع ) او را بينداز در دريا ، و با اين آيه براى مناسبت آن حضرت با سالك مبتدى در حال طفوليت و انداختن او در بحر فقط استشهاد فرموده كه موساى عقل وقتى كه ترسيده شد از غلبه و ضرر فرعون نفس بايد آن را به درياى جذبه و توحيد انداخت .\r\nقوله ق « اظهار الوجد شرك » اظهار وجد شرك است براى آنكه معلوم مىشود كه از نفسانيت باقى دارد بلكه آن وجد نيست چرا كه\r\n\r\n\r\n","description":"","footnote":"\r\n( 1 ) س 21 - 31\r\n( 2 ) س 17 - 69\r\n( 3 ) س 28 آيهء 7\r\n","page_name":" آئينه بينايان 51 ","page_number":63},
  {"content":"\r\n\r\nوجد حاليست ظاهر كه براى صاحبش اختيارى نمانده مگر اينكه مراد معنى اعم از وجد و تواجد باشد .\r\n« و اخفاء الوجد ضعف » پنهان كردن وجد ضعف وجد است كه دلالت بر ضعف آن مىكند كه اگر قوت مىداشت اخفاء چگونه ممكن مىشد كه فرموده‌اند\r\n هرچه خواهم تا سرش پنهان كنم * سر برآرد چون علم كاينك منم \r\n« و الوجد للوجد عطب » يعنى دريافتن وجد خود و فهميدن آن هلاكت است كه دلالت مىكند بر بقاء شعور و اختيار يا مراد اينكه وجد كه براى وجد است يعنى وجد روح كه اعلا از درجهء وجد قلب است هلاكت است از وجود بشرى سبب غلبه حال .\r\n« من شهد وجده كانت حركاته ممزوجة » كسى كه مشاهده كند وجد خود را حركات او ممزوج است با نفسانيت و اختيار كه عبارت است از تواجد .\r\n« و من فنى عن وجده بوجده كانت حركاته صرفة الوجود ليس به سكون و لا حركة » هركس فانى گردد از وجد خود بسبب وجد خود ، حركتهاى او وجد صرف خالص مىشود كه نه سكون است و نه حركت ، زيرا كه حركت و سكون هر دو مال فعل و اختيار است و اين شخص را حركت‌دهنده و ساكن‌كننده وجد است و محتمل است بلكه اصوب اين است كه مراد ازين نهايت وجد باشد كه وجود است در نام كه در آن حركت و سكون ظاهرى نيست كه بعد ازين شرح كرده و مىفرمايد\r\n« فالسّكون مع الوجود قوّة » يعنى سكون با وجود كه نهايت درجهء وجد و عبارت از وجد روحانى و خفى است قوت است كه دليل است بر وسعت ظرف و قوت باطنى صاحبش چنانچه جناب شيخ جنيد قس در جواب سايل از سبب عدم حركت فرمود :\r\n« و ترى الجبال تحسبها جامدة و هى تمرّ مرّ السّحاب « 1 » « و الحركة ضعف » زيرا كه حركت غالبا از عدم وسعت و ضعف ناشى است و دليل وجد است نه وجود .\r\nقوله ق « حقيقة الوجد لا توصف بعبارة » حقيقت وجد كه\r\n\r\n\r\n","description":"","footnote":"\r\n( 1 ) يعنى چون به كوه‌ها نظر كنى آنها را آرام و ساكن شمرى در حال آنكه مىگذرد مانند گذشتن ابرهاى بهارى يعنى آرام و ساكن نيستند\r\n","page_name":" آئينه بينايان 52 ","page_number":64},
  {"content":"\r\n\r\nواردى است از غيب بجهة شهود بطور ناگاه و بغتة عارض مىشود و حركت و اضطراب مىآورد با عبارت بيان نمىشود مثل ملاحت حسن و كيفيت غمزه كه ديده مىشود و اصل آن با عبارت تقرير و ادا نمىشود تا كسى نه‌بيند نمىداند\r\n« و الموصوف من حقائقه اشراطه » يعنى آنچه از حقايق آن موصوف و بيان شده از علامات آن است نه ذات آن .\r\n« و مواريه و حكمه » يعنى مستوردارنده آن و حكمهاى آن است و ظاهرا عواريه باشد بعوض مواريه يعنى عوارض آن .\r\n« و ذاتيه الوجد لا ينطق به وصف » و ذاتى وجد بسبب وصفى از اوصاف نطق نمىشود زيرا كه وصف عارض بر ذاتست نه ذات بلكه حالات و واردات و تجليات سالك كلا از جهة كيفيت حقيقت و ذات آنها براى صاحب آنها ذوقى است و ديدنى ، و اگر بخواهد با زبان اوصاف را بفهماند امكان ندارد حتى خوشى و فرح بسط حالتى كه از ادناى حالات است و حتى بعضى نمايشات كه بر سالك در خواب يا مراقبه روىنماست با بيان گنجايش وسعت ندارد و از اينجاست كه فرموده‌اند\r\n من گنگ خواب‌ديده و عالم تمام كر * من عاجزم ز گفتن و خلق از شنيدنش\r\n* * * معانى در بيان و حرف نايد * كه بحر قلزم اندر ظرف نايد \r\nقوله قس « الوجود مصادفة الغيب بالغيب » يعنى وجد رسيدن به حال كه غايب است ، بسبب غيبت از خود است يا اينكه نه با سبب ظاهرى بلكه بسببى كه از ديگران غايب است .\r\n« و الوجد حضور القلب للغائب » وجود ( كه اعلا مرتبه وجد است و براى كسى است كه تمكّن حال و وقت او را ملكه شده باشد كه اگر خواهد حركت كند و اگر نخواهد نمىكند ) براى وارد حضور قلب است بر صاحبش كه غايب است يا واردى كه غايب است .\r\n« و التّواجد حركة الواجد بمشاهدة الوجود » تواجد حركت صاحب وجد است با مشاهده وجود ، مراد از وجود در اينجا وجود اصطلاحى نيست كه اعلا مرتبه از وجد است بلكه مراد مشاهده صاحب تواجد است حالت خود و وجود خود را زيرا حال او بىاختيار مطلق نيست بلكه ممزوج است با اختيار زيرا كه قشعريره مانندى اولا غالبا عارض مىشود كه از طرف پا شروع مىشود يا در اطراف دل براى مبتدى كه دليل است بر اينكه قلب او مختصر حيات و حركتى پيدا كرده است اهلش مىداند و بس\r\n\r\n","description":"","footnote":"","page_name":" آئينه بينايان 53 ","page_number":65},
  {"content":"\r\n\r\n« الواجد الّذى لم يبق عليه من وقته طالب » يعنى واجد كسى است كه از وقت او باقى نمانده در او طالب حالى يا طالب مطلوبى زيرا كه طالب و طلب در صورت اختيار است و در آن حال بسبب عدم اختيار از او سلب طلب و اسقاط طلب شده و ملتفت طلبى نيست .\r\nقوله قس « العلم خدعة و الوجد مكر و الحقيقة حجاب » علم فريب دادن است زيرا با علم گمان مىكند كه بمعلوم رسيده و حال آنكه در عين جهل است و نرسيده و در اين معنى مراد از علم علم اكتسابى است پس عالم اگر بعلم تكيه كند بىعمل و سلوك ، مخدوع و فريفته است و وجد مكريست از مكرهاى الهى كه شايد باعث مغرورى گشته از اصل راه باز گذارد و حقيقت حجاب است و مراد از آن در اينجا شهود است مانند مشاهده و مكاشفه كه با التفات و رؤيت حجابست مادامىكه به مرتبه فناء نرسيده و ديگر خدعه براى اطفال و مردمان كم‌خرد و ضعيف العقول است و علم هم مال مبتدى است پس شامل علم ابتداى سلوك هم مىشود در مقام عمل كه هنوز بجذبه نرسيده و مكر براى كسى است كه فريب دادن او ممكن نيست زيرا عقلش قوت دارد و براى گمراهى او حيله لازم باشد و اين مرتبه براى متوسطان است و اما حجاب براى منتهيان سلوك و صاحبان مقامات است تا فناء كلى از وجود حاصل نشود\r\n ديديم كه اين‌ها همه در راه حجاب است * مردانه از اين ستر و حجابات گذشتيم \r\n« قوله العلم تحيّر و الوجد تذكّر » يعنى علم ظاهرى يا علم سلوك بىجذبه و حال ، تحير است و صاحب آن در مقام معرفت اللّه حيران و وجد كه حالى است از طرف حق تذكر و يادآورى است كه علامت حق است و از تعريفات اوست خود را بر سالك و اين براى مجذوبان است چنانچه ما بعد آن براى اهل مقام و مكاشفات است .\r\n« و الحقيقة تفكّر » يعنى معارف و مشاهده و مكاشفه خروج است از ظلمت بسوى نور تجلى تدريجا يا از قوه بفعل كه معنى تفكر اصطلاحى عرفاء است قدس اسرار هم و مناسب است با معنى نظر و فكر كه در كلمات علماء منطق و حكمت مىباشد بدانكه قوه علميه را در مرتبه نفس لوامه و ملهمه تفكر نامند ولى پس از آنكه ترقى كرد به مرتبه مطمئنه و يا مراتب قلب مطلق آن را بصيرت و تبصر نامند پس عجب است كه مصنف قس اين مرتبه تفكر را براى حقيقت نهايت دانسته و از بصيرت و اهل آن متذكر نشده و اين موضوع و بعضى مواضع كتاب چنان نشان نمىدهد كه نسبت اين كتاب\r\n\r\n","description":"","footnote":"","page_name":" آئينه بينايان 54 ","page_number":66},
  {"content":"\r\n\r\nبجناب بابا طاهر قس يا به يكى از مشايخ و اقطاب قدس اسرار هم درست باشد و اللّه اعلم .\r\nقوله ق القرب حال و الحال مقرون بالنّفس يعنى قرب باعث حال است از طرف حق و حال دليل قرب است و مقرونست با نفس زيرا كه اوايل ظهور حالات در اواسط و آخر طى مراتب نفس است كه ملهمه و مطمئنه باشد و بسا در لوامه هم پيدا مىشود .\r\nقوله ق « و معه وجوده » و با نفس است وجود حال زيرا كه در اواخر حال كه منتقل باطوار گرديده صاحب مقامات است نه حال يعنى حال زير دست صاحب‌مقام است كه آنجا نفس فانى و منقلب بقلب شده و محتمل است كه نفس بفتحه فا باشد يعنى تنفس و تروحى كه از غيب بر سالك وارد مىشود\r\nالعلم ثبات الحال و الوجد فناء الحال يعنى در مرتبه علم و عقل كه هنوز در نفس مانده ثبات حال است يعنى ثبات علم است با حال يا سبب ثبات حال است كه منجر بمقام نگردد و از حال فانى نشود و يا ثبات وجود است در حال ، و وجد فناء از علم است در حال يا فناء حال است يعنى فناء وجود و انانيت است بسبب حال يا سبب فناء رؤيت حال است بسبب وجود كه وجود اصطلاحى در ظاهر حال را از بين مىبرد خلاصه اينست كه مادامىكه سالك در مقام علم است حال او ترقى بمقام نخواهد كرد بلكه ثابت خواهد شد با اقسام نه ثبوت يك قسم آن تا مقام اطلاق شود و چون وجد كه علامت جذبه و بىالتفاتى است رسيد حال فانى مىشود در ترقى بسوى مقام و فناء از علم را داراست .\r\nفالحال وجد الواجد و رفع الحال موجوده پس حال وجد واجد است يعنى يافتن او و موجودى كه پيدا كرده از تجلى يا وارد آن رفع حال است بسبب زوال علم و اختيار در حال پس حال چون رفع نمود اختيار را موجودش همان است يا بلندى حال موجود اوست با اينكه خود حال چيزى است كه ثابت نباشد و بالاخره منجر برفع گردد و بعد از اينكه رفع حال ظاهرى شده بمقام وجود رسيد موجود اوست نه وجد ، پس وجد در يافتن است و وجود حصول مقصودى كه آن را وجود گويند و مىشود كه منظور اين باشد وقتى كه صاحب حال چيزى در سماع از مقامات و مقاصد روحانى ازلى شنيد بوجد و حركت مىآيد براى جستجوى آن و چون آن مقصود بدست نيامد دوباره هستى او را به او مىدهند كه فى الواقع موجود اوست فعلا\r\n\r\n","description":"","footnote":"","page_name":" آئينه بينايان 55 ","page_number":67},
  {"content":"\r\n\r\nنه مقصود و چون دادند فورا از حال وجد ساكن و متقاعد مىشود و اگر در اين حركت و طيران دل به آشيان مقصد رسيد باز موجود او همان است و حال سابق رفع خواهد شد و اين بهترين معانيست كه سالكان مىفرمايند\r\nقوله « اكثر غلط الواجدين من روح الهوى و طيبة النّفوس » يعنى بيشتر غلط وجدكنندگان از راحتى هوا و خوشى نفوس است . شايد مراد اين باشد كه از راحتى هوا و خوشى عارض بر نفوس گاهى حالتى عارض مىشود و به حركت مىآورد و گمان مىشود كه حالت وجد است و حال آنكه وجد امريست الهى روحى و قلبى كه بىاختيار روى مىدهد و آنچه را كه ممزوج با هواى نفس و اختيار باشد تواجد ناميده‌اند و اين غلط و هلاك در غالب مواضع كتاب براى مجذوبانى است كه خودشان را مستغنى از دليل مربى پنداشته بغلط و هلاك افتاده‌اند نه براى مريدان .\r\nقوله ق « هلاك الواجدين من رؤية الحسنات » يعنى هلاك صاحبان وجد از ديدن حسنات است ، يعنى وقتى كه صاحبان وجد حالات خودشان را به نظر آوردند يا اعمال حسنه را سبب حال دانستند موجب هلاك آنان مىشود كه ديگر آن حال روى ندهد بلكه حال مبدل بوبال گردد اين معنى ظاهريست و شايد كه مراد از حسنه محسنات الصورة و جميلان باشند كه بسبب عوالم روحانيان ظاهرا يا باطنا محسنات الوجوه را ديده بسا آشفته و شيفتهء مجاز شده از مقصد حقيقت بازمىمانند .\r\n\r\nالباب الثّامن فى السّماع و الذّكر ، حقيقة السّماع استذكار المجهول\r\nيعنى حقيقت سماع يادآورى مجهول است يعنى ياد مقصودى كه لايق به حال اوست در حالتى كه غايب و مجهول بود\r\n« السّماع رسول غالب » سماع قاصد و پيك پيامى است از جانب مقصود و وطن كه غالب است بر دل به‌نحوىكه موانع را رفع مىكند و سماع از هر آوازى كه به ياد آورد عهد ازل را براى اهل حال و سلوك سماع است حتى آواز طيران و حركت اشجار و آواز باد و آواز در نه فقط منحصر به\r\n\r\n","description":"","footnote":"","page_name":" آئينه بينايان 56 ","page_number":68},
  {"content":"\r\n\r\nآواز خوش و مزمار باشد . على زعم بعضهم\r\n« و للرّسوم جاذب » يعنى سماع براى رسوم و آثار ، جاذب است يعنى رسوم هستى را جذب مىكند بسوى مقصد به‌نحوىكه از رسوم غافل مىشود و احتمال دارد كه عبارت اصل اين‌طور باشد و للمرسل جاذب و نسخه غلط باشد\r\n« سالب جاه يزعج ما خفى » سلب جاه مىكند كه اگر شخص صاحب وجاهتى را سماع مؤثر گردد از وقر و سنگينى جاه او را به طيش و سبكى مىآورد و برمىكند آنچه را كه مخفى است ( كه زنگ خيالات غير مهم و مخالف مقصود باشد )\r\n« و لا يرى له اثر » ديده نمىشود مر سماع را يعنى كندن سماع را اثرى و الا اثر خود سماع از وجد و حركت و گريه مترتب است و يا مراد از اثر اثر و تأثير قلبى سماع است كه خود آن مرئى نيست و آثار ظاهره از عوارض لازمه آن امر قلبى است و شايد ضمير له به ما خفى راجع گردد يعنى آنچه پنهان بود و بركنده شد براى آن اثرى ديده نمىشود\r\nقوله « و يظهر خفيّات اسرار المقصود » و ظاهر مىكند پنهانىهاى اسرار مقصود را مثل اينكه صورت وعد و وعيد و عذاب و حرمان را به صورت لطف الهى جلوه مىدهد كه حقيقت هم اينست كه كلّ فعل الجميل جميل كه فرموده‌اند :\r\n عاشقم بر لطف و بر قهرش بجد * اى عجب من عاشق اين هر دو ضد \r\nو لطائف اسرار كلام بزرگان در هنگام سماع كه معلوم سايرين نيست بر مستمع با حال ظاهر گردد و غير از اين مذكور به بيان نمىآيد كه ديدنيست نه شنيدنى .\r\n« و لا يظهر من ذاته غير علم » و ظاهر نمىگردد از ذات آن بجز علم يعنى عالم مىشود با نور بصيرت به اينكه همه اقوال و افعال محبوب محبوب است و جالب مقصود ، بلكه مراد از علم وجد همينست در باطن مثل ادراك جوع و عطش .\r\nقوله قس « السّماع من ثلاثة اوجه سماع للطّبع و سماع للرّوح و سماع للقلب فسماع الطّبع يحنّ الى الدّنيا و زهرتها » يعنى سماع سه قسم است سماعى است براى طبع ، و سماعى است مر روح را و سماعى است مر قلب را و بعبارة ديگر سماع عوام و سماع خواص و سماع\r\n\r\n","description":"","footnote":"","page_name":" آئينه بينايان 57 ","page_number":69},
  {"content":"\r\n\r\nاخص خواص پس سماع طبع يعنى سماعى كه براى اهل طبيعت و نفس است مايل مىكند بسوى دنيا و مال و شكفتگى دنيا .\r\n« و المعاصى » و بر معصيتها\r\n« و سماع الرّوح يحنّ الى الآخرة و نعيمها و حياتها » و سماع براى سالكانى كه از نفس رو بجانب روح كرده‌اند و روحانى شده‌اند مايل مىكند بر آخرت و نعمتهاى آن و حيات اخروى .\r\n« و سماع القلب يحنّ الى تلف النّفوس و طلب الحقيقة » و سماع قلب مىكند بر تلف نفوس و طلب حقيقت و سماع قلب را نهايت قرار دادن براى طالبان حقيقت بجهة اينست كه مراد قلب خاص است و آن قلب سليم و عرش رحمن است و اين دل حقيقت نفس انسانى و مظهر روح اضافيست و الا سماع روح بالاتر از قلب است و آن اولى است براى طالبان حقيقت ، و تلف نفوس از جهة غلبه ذوق و عشق حقيقت است .\r\nقوله قس « للنّفس طيبة و للرّوح طيبة و للقلب طيبة فطيبة النّفس من الهوى » يعنى بجهة نفس خوشى مىباشد و براى روح و براى قلب هم اما خوشى نفس از هوا و خواهش اوست .\r\n« و طيبة الرّوح من العلم » و خوشى و التذاذ روح از علم است مراد علمى است كه از حق بواسطهء مشاهدات حاصل شود و الا علم اكتسابى لذت عقل است نه روح مگر اينكه مراد از روح عقل باشد .\r\n« و طيبة القلب من الحقيقة » خوشى قلب از نفس حقايق و مشاهدات و مكاشفات و معاينات و تجليات است باز در اينجا مراد از قلب قلب خاص است .\r\nقوله « الصّوت الرّخيم و النّغمة الرّقيقة حبل من الدّنيا الى الآخرة » يعنى صوت نازك و نرم و نغمه رقيقه طنابى است كشيده شده از دنيا بسوى آخرت و مراد از آخرت مقصد و هر چيزيست كه از اشتغالات موطن اصلى است .\r\n« متّصل بسرّ المعنى الّذى لا يعرف منه غير اسمه » يعنى آن طناب متصل است بسر معنى يعنى آن سرى كه در انسان مخفى است مثل آتش در سنك از ميل و محبت عالم وحدت كه شناخته نمىشود از آن سر جز نام او كه همان ميل و محبت است و اما كيفيت آن پس گفتنى نيست بلكه ديدنى و چشيدنيست\r\n\r\n","description":"","footnote":"","page_name":" آئينه بينايان 58 ","page_number":70},
  {"content":"\r\n\r\nقوله ق « التّواجد حركة الواجد يقع ايقاع الحركة على ايقاع القول فيوافق الإيقاع الإيقاع فيكون من موافقة الإيقاعين التواجد بالطّيبة » يعنى تواجد حركت واجد است واقع مىشود ايقاع حركت بر ايقاع قول ، يعنى در او دو ايقاع است ، و دو اثر حاصل از ديگرى ، يكى ايقاع حركت ، و ديگرى ايقاع قول ، كه آن صوت سماع است از براى سامع ، پس اين دو اثر كه باهم موافق شدند ، از اين دو نتيجهء تواجد حاصل گردد ، و بسبب خوشى قلب و روح ، و اين براى حكم غالب است ، كه تواجد از سماع حاصل گردد ، يا از قولى و سماعى كه از باطن شنود ، و الّا گاهى از ياد الهى و ذكر هم روى مىدهد ، و چنانچه گفته شد ممزوج با اختيار است كه گاهى منع پير از حركت لازم است ، و ممكن است مراد از ايقاع ، قول مطلق سماع ، شامل بر نداى  « أَ لَسْتُ بِرَبِّكُمْ »  در ازل سالك باشد و حركت هم كه با ياد آن نداء و سماع عارض شده تواجد مىشود .\r\nقوله ق « دعوة النّغمة تقتضى الأرواح » يعنى دعوت نغمه ارواح را مىطلبد بسوى محبوب و بسوى موطن ارواح ، زيرا كه نغمه ازلى است در گوش قلب و در خاطر مانده كه شيخ اجل سعدى مىفرمايد :\r\n الست از ازل شان همانا به گوش * به فرياد قالوا بلى در خروش \r\n« الدّعوة ثلث دعوة العلم و دعوة الحقيقة و دعوة الحقّ » دعوت سه قسم است يكى دعوت علم است كه علم ظاهرى يا باطنى به حق‌تعالى و الطاف او نسبت بعبد باشد و ديگرى دعوت حقيقت است كه عبارت از مشاهده و مكاشفه واردات و تجليات است و دعوت حق .\r\n« فمن اجاب دعوة العلم عمل » پس كسى كه به خواندن علم جواب داده يعنى علم در او اثرى بخشيده كه جاذب است و آن عبارت است از جواب ، چنان كسى بر علم خود عمل كرده و مىكند مطابق قول حضرت معصوم كه « العلم يهتف بالعمل و الّا ارتحل »\r\n« و من اجاب دعوة الحقيقة جدّ و اخلص » و هركس جواب بر دعوت حقيقت داده جهد مىكند و خالص مىشود يا مىكند يعنى از جذبه حقايق به طاعت لسانى و قلبى در اثر سعى و كوشش خالص مىكند عمل را\r\n« و من اجاب دعوة الحقّ ترك نفسه و تجرّد » و هركسى كه بر دعوت حق بسوى خود جواب داده علايق نفس خود را ترك مىكند و مجرد مىشود كه « دع نفسك و تعال » مقصود اينست كه مردم سه قسمند سالك\r\n\r\n","description":"","footnote":"","page_name":" آئينه بينايان 59 ","page_number":71},
  {"content":"\r\n\r\nو مجذوب و فانى ، سالك آنست كه در ازل دعوت علم را قبول نموده و با علم و عمل مشغول سلوك است و مجذوب بالاتر است و او كسى است كه جذبه حقيقت و دعوت آن را قبول نموده و او بواسطهء جذبه در جهد و اخلاص است و فانى كه از هر دو بالاتر است و بعبارة ديگر بنام ولى و مراد و مجتبى گويند آنست كه دعوت حق را جواب گفته لهذا بالمره در دنيا از نفس مجرد شده و طى سفر الى اللّه كرده و اصل بمقام سفر فى اللّه و مع اللّه است و مراد از جواب فقط جواب بلى نيست كه در الست است كه آن عمومى است بلكه اين جواب در نشئهء است چنانچه شرح مىدهد كه اجابة الحق بالانفصال\r\nقوله « الإجابات ثلث اجابة العلم بالاستعمال » يعنى جواب دادن بر دعوت بر سه قسم است به ترتيب اما جواب علم به استعمال آن است كه عمل باشد و گفته شد كه بايد با اثر باطنى هم همراه باشد و لو اثر خفيف\r\n« و اجابة الحقيقة بالاشتغال » و جواب دعوت حقيقت با اشتغال است كه گفته شد مراد جدوجهد و اخلاص ناشى از جذبه حقيقت است\r\n« و اجابة الحقّ بالانفصال » يعنى جواب دادن دعوت حق بسبب جدا گشتن از نفس و مشتهيات آن بلكه از اثرات وجود است .\r\nقوله ق « الحركات من سبعة اوجه حركة طبيعيّة » يعنى حركات بر هفت گونه است يكى حركتى است كه اقتضاى طبع است كه حركت و سكون حاصله از لازمات جسم است .\r\n« و حركة نفسيّة » حركت منسوب بنفس آنست كه نفس طلب مشتهيات نمايد از هوا و لذايذ و مراد از حركت در اينجا و در روح و سر خروج است از قوه بسوى فعل تدريجا كه بمعنى ترقى و ميل است .\r\n« و حركة روحيّة » حركت روحيه را سابقا اشاره كرد به حركت بسوى آخرت و نعيم آن و جدا كردن اين از حركت وجديه براى اينست كه گاهى حركت براى روح مىشود بدون وجد خواه در بيداى يا در مقام خلع يا در خواب ، و وجد گاهى در مقام عقل هم مىشود و تواجد كه قسمى از آنست در مقام نفس هم مىباشد قبل از رسيدن بمقام روح .\r\n« و حركة وجديّة » حركتى كه اقتضاى وجد است اگرچه گاهى با حركت قلب مقرونست بلكه دايما ولى ذات اين دو قسم از حركت وجدى و حركت روحى باهم سوا و مغايراند بلكه حركت در وجد از حركت\r\n\r\n","description":"","footnote":"","page_name":" آئينه بينايان 60 ","page_number":72},
  {"content":"\r\n\r\nروح هم ناشى است در مقام ترقى بطور روح .\r\n« و حركة قلبيّة » حركتى كه قلب اقتضا كند در مقام قلب .\r\n« و حركة سرّيّة » سر مقامى است بالاتر از قلب يعنى ترقى قلب كه از نور روح منور گردد و اين درجه پائين‌تر از مقام روح است و در اينجا مراعات ترتيب خارجى را نكرده كه حركت روحيه در ذكر مقدم شده .\r\n« و حركة غيبيّة » حركت منسوب به غيبيت و آن حركت خفى است كه بالاتر از سر و روح است و بعضى از عرفاء قدس اسرار هم مرتبه خفى را غيب ناميده و گفته‌اند كه اين مرتبه از غيب الغيوب حاصل است و همانست كه گويا از شيخ جنيد قس پرسيدند علت عدم حركت را در سماع ، فرمود كه  « وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ  « 1 »  »  و در زبان حكماء اقسام حركت بسيار است مانند حركت عرضى كيفى اينى و حركت جوهرى و منظور مصنف ره انحصار نيست بلكه شمردن حركاتيست كه در سلوك و عمل روى مىدهد بلكه انواعيست به اعتبار مبدا و منشأ حركات سلوكى\r\nقوله « السّماع من ثلاثة اوجه سماع النّفس و سماع الرّوح » باز سماع را منقسم با سه قسم كرده و همان سه قسم است كه قبلا فرمود ولى در اينجا تفصيل و توضيحى هم بر آن افزوده .\r\n« فامّا سماع النّفس فمقرون بهيجان الهوى و ابراز الشّهوة » پس اما سماع نفس و اهل نفس مقرونست به حركت هوا و بروز دادن شهوت ، و اين همانست كه قبلا بسماع طبع ناميدند ليكن مرتبه نفس از طبع بالاتر است زيرا كه طبيعت در جسم است و مربوب طبع كل است ، و نفس از عالم ملكوت است و بااين‌همه غالبا باهمند يعنى اهل طبع اهل نفس هم مىباشد در مرتبه اماره و لوامه .\r\n« و يؤدّى ذلك الى النّفس » يعنى اين سماع كه مقتضاى نفسانيست ، مىرساند بسوى فسق و گناه .\r\n« امّا سماع الرّوح فمقرون بذكر الملكوت و الجنان و تقوية المسير الى الآخرة » و امّا سماع روح ، مقرون است با ياد علم ملكوت و بهشت و قوّت دادن سير بسوى آخرت .\r\n« اذ السّماع غذاء الرّوح و يؤدّى ذلك الى العلم » زيرا كه سماع غذاء روح است و مىرساند آن بسوى علم يعنى بعلمى كه ميراث عمل است كه علم باللّه است .\r\n\r\n\r\n","description":"","footnote":"\r\n( 1 ) سورهء 27 آيهء 90 - و چون كوهها را مىبينى گمان كنى آنان را ايستاده است درحالىكه سير و حركت مىكنند مانند حركت ابرها\r\n","page_name":" آئينه بينايان 61 ","page_number":73},
  {"content":"\r\n\r\n« و امّا سماع القلب فمقرون بتلف النّفوس و ترك الحظوظ » و چنانچه گذشت مراد از قلب ، قلب خاصّ و سليم است كه سماع آن مقرونست با تلف نفوس ، و ترك حظوظ آن ، كه مراد ترقّى و نهايت كمال روح است و الّا قلب مطلق ، در مرتبه پست‌تر است از طور روح ، و بعبارة اخرى مراد دل دل است .\r\n« و يؤدّى ذلك الى الحقيقة » و مىرساند اين سماع قلب بسوى حقيقت ، مقصود از حقيقت مشاهده تجليات اسمائى و صفاتى است بلكه ذاتى هم\r\nقوله ق « احكام السّماع مختلفة احوالها و كلّ حالة من ذلك مرتبة و منزلة فاوّل ذلك السّماع ثمّ الوجد ثمّ التّواجد » مىفرمايد كه احكام سماع بحسب اختلافات در حالات آن مختلف است و هر حالى از آن مرتبه و منزلتى است پس اول احكام سماع يا احوال سماع خود سماع است يعنى ناميده به سماع مطلق است پس از آن وجد است و بعد از آن تواجد .\r\n« فالوجد سابق الأحوال » پس وجد كه حالى است كه ناگاه از واردى غالب انسان مىشود و به حركت مىآورد سابق احوال است بدانكه خود سماع را حالى از احوال شمردن بسبب اثر آنست كه بدون وجد باشد و بزرگان عرفاء هم تواجد را مقدم از وجد و پائين‌تر شمرده‌اند و بالاتر از وجد را وجود ناميده‌اند پس عدم ذكر وجود شايد براى اينست كه آن را از مقامات شمرده و تواجد را مؤخر گفتن براى سالكانى است كه جذبه ازلى دارند و بعد از جذبه كه بسلوك تنزل مىكنند وجدشان مقدم است لهذا تواجد بقيه ميراث وجد مىباشد در اين‌ها ولى در سالك مجذوب تواجد مقدم مىباشد چنانچه عن‌قريب اشاره مىفرمايد .\r\n« و سابق الأعمال » ظاهرا سايق است با ياء دو نقطه يعنى راننده است انسان و سالك را بسوى جهد در اعمال و الا خود وجد از اعمال نيست تا سابق آنها باشد و مقدم باشد بلكه مقدم اعمال ، يقظه و توبه است و وجد از احوال است اگرچه به ملاحظه اعمال قلبيه و اثر وجد ممكن است حالات را داخل اعمال شمرد .\r\nقوله « و التّواجد حركة بقايا مواريث الوجد من علم الوجد » يعنى غالبا پس از حصول وجد و زوال آن علمى حاصل گردد و از آن بقيه و ميراثى در صاحبش مىماند كه آن تواجد است و در لفظ علم اشاره\r\n\r\n","description":"","footnote":"","page_name":" آئينه بينايان 62 ","page_number":74},
  {"content":"\r\n\r\nاست بوجود اختيار و شعور فىالجمله ولى سابقا گفته شد كه بنا بفرموده عرفاء متأخرين و حضرت سلطان العارفين شيخ صفى الدين موسوى ( قس ) تواجد حركت نفسى است و مقدم است بر وجد و ليكن ممكن است بقيه از وجد در مجذوبان بميراث گذارد تواجد را در وقت زوال وجد ، اگرچه در حال ترقى سالك بوجود ناميده مىگردد و بعبارة اخرى براى مجذوبان سالك كه مصنف ره از آن جمله است وجد كه مقام عالى است مقدم است از تواجد كه سير ايشان معكوسى است .\r\nقوله « و الحركات مختلفة » حركات مختلفند بحسب انواع در هركدام از افراد سالك مجذوب يا بالعكس ولى در شخص واحد گاهى حركات آن متوافق و بر يك وتيره است پس قومى را طرب غالب و حركتشان پاكوبى و دست‌افشانى است بىاختيار و برخى را حركت با زانو و حركت دورى است مثل آسيا و دولاب چنانچه حارثه انصارى ره در اخبار كافى و مثل زيد در فرمايش بعضى بزرگان دين كه فرموده\r\n گفت پيغمبر صباحى زيد را * كيف اصبحت اى رفيق باصفا \r\nو بعضى را لرزه شديد مثل درختى كه باد تند حركت دهد كه حضرت مولاى كل سلام اللّه عليه در وصف ايشان فرموده « مادوا كما يميد الشّجر يوم الرّيح العاصف « 1 » و بعضى را فقط حركت سر است و بعضى خود را مست و لا يعقل به ديوار و زمين زده ، حركات بيخودانه دارند مثل گوى با چوگان .\r\n همچو سنك آسيا اندر مدار * روز و شب نالان و گردان بىقرار \r\nو بعضى را حركت با حال گريه ، و برخى با خنده ، و همه اين‌ها تابع حركت و حيات دل است الغرض تا نچشى ندانى\r\n گاه همچون ابر در گريه ز غم * گاه مىخندد چو برقى از كرم \r\nحضرت مولوى معنوى قس فرموده\r\n چون رهند از نقص خود رقصى كنند * بحرها در شورشان كف مىزنند \r\nو هى عجز البشريّة و ضعف النّفوس عند ورد الغيبية يعنى حركت يا احوال عجز بشريّت است از طاقت ، بجهة غلبه حال ، و ضعف نفوس در هنگام ورود امر باطنى از غيب كه نشان آن حالت مىشود يا در وقت غيبت از پندار نفس خود\r\n\r\n\r\n","description":"","footnote":"\r\n( 1 ) يعنى مىلرزند چنانچه درخت با تندباد مىلرزد .\r\n","page_name":" آئينه بينايان 63 ","page_number":75},
  {"content":"\r\n\r\nقوله الحركة راحة و الوجد اباحة حركت براى صاحبان تواجد راحت بدن است و براى صاحبان وجد راحت روح كه اگر حركت نكنند كلالت و خستگى در آنها پيدا مىشود و الوجد اباحة اباحه از بوح است يعنى اظهار آن سرّ باطنى ، با حركت غير اختيارى ، يا وجد اظهاركننده حركت است ، و اگر اباحه از مباح باشد ، آن‌وقت معنى چنان است كه براى اشخاص وقور كه عقل حركات را مباح نمىشمرد وجد من باب سلب اختيار مباحش مىكند\r\nو التّواجد استراحة تواجد طلب راحت كردن است با حركتى كه غالبا ممزوج با ميل نفس و خوشى آنست با علم و شعور چنانچه اشاره شد\r\nالأغذية ثلاثة غذاء النّفس و هو الطّعام و غذاء الرّوح و هو السّماع و غذاء القلب و هو الذّكر يعنى غذاها سه قسم است غذاء نفس كه خوردن است غذاء روح سماع است و غذاء قلب ذكر است و ذكر چنانچه غذاء قلب است غذاء روح هم مىباشد ، ولى چون مراد ذكر قلبى است ، پس اولا غذاى قلب است ، و اين براى انسان سالك است ، و الّا ملائكه كه ذكر ، غذاء آنهاست صاحب قلب نيستند كه نور و عقل صرف‌اند حضرت راز شيرازى قس فرموده :\r\n جان مَلَك نداند اسرار جان آدم * آدم ز عشق زنده او بندگى شعارش \r\nكه محلّ عشق دل انسانست .\r\nقوله الذّكر حيوة القلب ذكرى كه از نفس با بركت مسيح زمان به‌واسطه روايت و انتقال از معصوم ( ع ) القا مىشود قلب مرده از غلبه هواى نفس را زنده مىكند كه لسان الغيب حافظ قس فرموده\r\n ما زنده بذكر دوست باشيم * ديگر حَيَوان به نفخهء صور \r\nقوله ق الذّكر ثواب الذّكر وقتىكه از كثرت ذكر ذاكر در مذكور مستغرق و فانى شد ، اين همان مزد و ثواب ذكر است ، و اين ذكر حق است بر ذات خود ، و بهتر از حضور و استغراق در ذكر و مذكور ثوابى نيست و اين در مقام قلب و روح است كه ذكر مشاهده و معاينه است .\r\nقوله الذّكر ميراث الذّكر ذكر قلبى ميراث ذكر لسانى است يا مراد از ذكر ثانى تذكر و ياد خداونديست يا ذكر خداوند تعالى باعث ذكر خلق است و ذكر خلق نتيجه اوست بنا بفرموده حقتعالى  « فَاذْكُرُونِي أَذْكُرْكُمْ »  و اين معنى در فقره سابقه هم ملحوظ است كه ذكر ثواب ذكر است يعنى ذكر حق ثواب ذكر خلق است .\r\nالذّكر التّسلّى ذكر موجب و سبب تسلّى از حزنها و از هجران\r\n\r\n","description":"","footnote":"","page_name":" آئينه بينايان 64 ","page_number":76},
  {"content":"\r\n\r\nمحبوب است زيرا كه ذكر نام محبوب آرام مىدهد بر محبّت صادق كه  « أَلا بِذِكْرِ اللَّهِ تَطْمَئِنُّ الْقُلُوبُ »  « 1 »\r\nالذّكر تقدمة الحقّ يعنى ذكر تقديمى است از محبت براى محبوب يا از عطاء حق است بر بنده كه دليل است بر حق .\r\nالذّكر بذر الطّمع ذكر تخم طمع است نه طمع بهشت فقط بلكه طمع مقصد و محبون مذكور و بهشت هم براى اهلش .\r\nالذّكر وصف البعد ذكر زبانى ، وصف بعد ذاكر است ، زيرا كه مقدّمهء اعمال است براى شخصى كه طالب قرب و سلوك الى اللّه باشد .\r\nفمن ذكره بمشاهدة عاد ذكره مشاهدة يعنى هركس ذكر نمود او را با مشاهده برمىگردد ذكر او بمشاهده .\r\nفوصف القرب فى ذكره پس وصف قرب در ذكر است .\r\nو صار ذكره تدرّجا فى مشاهدته و مىباشد ذكر او درجه يا سبب داخل شدن تدريجى در مشاهده او چون فرموده‌اند كه ذكر النّفس وسوسة و ذكر اللّسان لقلقة و ذكر القلب مشاهدة و ذكر الرّوح معاينة مصنّف ( قس ) اشاره بر اين كرد وصف بعد در مقام ذكر لسانى است و در ساير مقامات وصف قرب است اللّهمّ ارزقنا بمحمّد و آله عليهم السّلام .\r\nقوله قس « من ذكره بالعلم فذكره رسم » كسى كه ذكرش با علم يعنى با عقل كند در اول سلوك پس ذكر او رسمى است از رسوم و آثار وجود خلق .\r\nو من ذكره بالجهل فذكره حقيقة يعنى آنكه ذكر حق كند با جهل به هستى خود ، ذكرش حقيقت است يعنى در وقتىكه تجلّيات غالب شود بر علم ، و عقل او كه حكم عقل را سلب كند مولوى معنوى مىفرمايد :\r\n جاهل است او اندرين مشگل شكار * مىكشد خرگوش شيرى در كنار\r\nكى كنار اندر كشيدى شير را * گر بدانستى و ديدى شير را\r\nجَهلِ او مر علمها را اوستاد * ظلم او مر عدلها را شد رشاد \r\nالذّكر بالعلم رسم كه تكرار است يعنى ياد معنى ذكر رسميست با علم و بقيه وجودى است از ذاكر .\r\nو بالوجد حقيقة و بسبب وجد حقيقت است يعنى در نهايت وجد كه فانى مىشود از آثار وجود ذاكر و حاضر است مذكور در قلبش .\r\nو الذّكر الخفىّ ليس بعلم و لا توحيد ذكر خفى ، كه در اصطلاح\r\n\r\n\r\n","description":"","footnote":"\r\n( 1 ) جزء آيه 28 از سورهء 13 ( رعد ) يعنى آگاه باشيد كه با ياد خدا دلهاى مؤمنان آرام مىگيرد .\r\n","page_name":" آئينه بينايان 65 ","page_number":77},
  {"content":"\r\n\r\nميان عرفاء دين مقرر است در درجه و مقامى است بالاتر از عقل و مقام وجد كه در موقع خود تعليم مىكنند پس آن نه رسم علم است و نه اثر وجد كردن كه حقيقت است بلكه اثر حق است\r\nيا مراد اينست كه ذكرى كه از ذاكر صادر شود در مقام خفى كه بالاتر از روح است عين معاينه است كه آن مرتبه را غيب ناميده‌اند يعنى غيب الغيوب پس آن مذكور است نه مشاهده بلكه مشهود .\r\nالذّكر الخفىّ الّذى يخفى عن القلب ذكر خفى آنست كه از قلب مخفى است .\r\nالذّكر الخفىّ قيد اللّسان و موافقة الغيب بالغيب ذكر خفى قيد لسان است زيرا كه با بستگى لسان است و موافقت غيب ذكر است كه قلب و سر و روح اوست با غيب كه مذكور است و اينكه با بستگى لسانست براى چسباندن زبانست بر كام يا همان ذكر بىاختيارى است كه از حركت و زبان قلب ناشى شده و با الضروره بايد زبان ساكت گردد و معنى ديگر اينست كه وظيفه زبان از حقتعالى ذكر است و محدود است كه جائز نيست لاطايل و تهمت و غيبت حرف بزند پس ذكر قيد اوست كه او را مقيد كرده نمىتواند شرعا از حدود تجاوز كند چنانچه بعد ازين مىآيد كه براى هر عضوى قيديست .\r\nمن ذكر اللّه و رضى بذلك فذكره رسمىّ يعنى كسى كه ذكر خدا بكند و قانع و خرسند گردد بر ذكر لسانى فقط پس ذكر او منسوب برسم است نه ذكر حقيقى .\r\nمن ذكر اللّه بتذكار المذكور فذكره حقيقىّ كسى كه ذكر خدا بكند با تذكار مذكور يعنى با ذكر حق در وقت غلبه تجلى يا مشاهده او پس ذكر او حقيقى است و قبلا اشاره شد كه ذكر قلب مشاهده است .\r\nقوله الذّكر وسواس يعنى ذكر قالبى لقلقه لسانى بدون حضور دل با مذكور هم‌جوار است با وسواس يا مثل وسواس است كه رحمانى حقّانى نيست و با نفس است و معنى ذكر النّفس وسوسة هم بيان گرديد\r\nو التّذكار استيناس يعنى آن تذكار كه قبلا گفته شد ، كه با مشاهده و تجلّى همراه است ، انس داشتن عبد و ذاكر است با مذكور ، و در باب دوازدهم خواهد فرمود كه تذكار تجلّى است .\r\nالتّذكار الحقيقىّ يأتى فى اوقات الغفلات تذكار حقيقى كه مراد ذكر مذكور است مر خود را در موقع تجلى و يا مشاهده روح ،\r\n\r\n","description":"","footnote":"","page_name":" آئينه بينايان 66 ","page_number":78},
  {"content":"\r\n\r\nمىآيد در وقت غفلتهاى انسان يعنى در غفلت از خود و به ناگاه با تجلى الهى و شهود رحمانى ، نه مراد غفلت از حق باشد زيرا كه غفلت از حق براى اهل نفس است پس غفلت از خود و علم خود ، مراد است .\r\nقوله ق من ذكره للنّوال فمثله مثل الحارس كسى كه ذكر او بكند براى عطاء مثل او مثل پاسبان است كه منتظر آن نوال است و در كمين آن نشسته پاس آن مىدارد خواه نوال ظاهرى باشد و خواه باطنى كه ممدوح نيست .\r\nو من ذكره للوصال فمثله مثل الفارس كسى كه ذكر او بكند براى وصال مثل او مثل سوار اسب است كه سوار مركب شده و به منزل خواهد رسيد يا سوار اسب شده نه پاسبان است بعبارة اخرى بر تمام عطايا نايل و سوار مىشود .\r\nقوله ق مراد اللّه من جميع التّعبّد الذّكر و نفى النّسيان و الغفلة يعنى مراد خدا از تمام عبادتها ذكر و نفى نسيان . و غفلت حق است .\r\nفالصّلاة بذكره يتمّ و هو اوّل التّعبّد پس نماز با ذكر او تمام مىشود كه آن اول تمام عبادت است يعنى اول چيزيست كه براى عباد مقرر گشته يا افضل و سابق عبادات است كه بايد با ياد خدا باشد .\r\nو لا يتمّ التّعبّد الّا بالذّكر قال اللّه تعالى  « أَقِمِ الصَّلاةَ لِذِكْرِي  « 1 »  »  و تمام نمىگردد عبادت بجز با ذكر الهى ، چنانچه در آيه شريفه فرموده كه نماز را بر پا كن براى ذكر من ، و اشاره است بر اينكه نماز و عبادت كه معراج مؤمن است ، باعث مىشود بر ذكر حق با ذكر مشاهده ، و استغراق ذاكر در مذكور ، و همانست كه در آيه ديگر فرموده بعد از ذكر صلاة و نهى آن از فحشاء و منكر كه و لذكر اللّه اكبر كه مراد اين‌جور ذكر است چنانچه بعضى از مفسّرين از قبيل اضافهء مصدر بسوى فاعل ، و ذاكر ، تفسير كرده كه يعنى ذكر خدا مر عبد را بزرگتر است و اين همان ذكريست كه در آيه  فَاذْكُرُونِي أَذْكُرْكُمْ  « 2 » فرموده است كه نتيجه كثرت ذكر عبد است اللّهمّ ارزقنا بمحمّد و آله اولى الذّكر عليهم السّلام و تاويل صلاة به ولايت حضرت مولا ( ع ) هم تا درجهء مؤيّد است .\r\nمن اماته العظة احياه الذّكر كسى كه موعظه ظاهرى علوم و اخبار و قرآن ، و يا باطنى الهام و يقظهء نفس ، او را ميرانده باشد زنده مىكند او را يعنى دل او را ذكر ، كه فرموده‌اند بموت النّفس حيوة القلب\r\n\r\n\r\n","description":"","footnote":"\r\n( 1 ) جزء آيه 14 از سورهء 20 : يعنى بر پا دار نماز را براى ياد من .\r\n( 2 ) جزء آيه 148 از سورهء 2 ( بقره ) يعنى اى مردم مرا ياد كنيد تا من نيز شما را ياد كنم .\r\n","page_name":" آئينه بينايان 67 ","page_number":79},
  {"content":"\r\n\r\nچون نفس پس از فناء منقلب بقلب مىگردد .\r\n« و من اماته الذّكر احياه المذكور » كسى را كه ذكر بميراند يعنى آن‌قدر ذاكر شود كه استهتار و فناء از هستى در ذكر حاصل شود زنده مىكند او را مذكور بسبب حضور در دل او و بسبب مشاهده و استغراق و فناء .\r\n هرگز نميرد آنكه دلش زنده شد بعشق \r\n« الذّكر نور المؤمن و جلاء الصّدر » ذكر نور مؤمن است كه ظلمتهاى غفلت را مىبرد و روشنائى سينه است از زنگ وساوس و آلايش غير حق .\r\n« و من تعلّق بالذّكر فقد تعرّض للسّير » هركه آويخته گردد بذكر متعرض مىشود بر سير يعنى سير در سلوك الى اللّه .\r\n« و من الف الذّكر فقد وقف بالباب » كسى كه با ذكر مالوف گردد و انس و عادت گيرد مانند اينست كه بر درگاه دل يا مقصد ايستاده است .\r\n« و من ولع بالذّكر اوصله بالمذكور » كسى كه حريص و شايق و راغب باشد بذكر مىرساند او را بمذكور .\r\n« قوله ق الذّكر خبر الذّكر » ذكر لسانى خبر ذكر قلبى است يا ذكر عبد ، خبر از تذكّر و ياد حق است مر عبد را .\r\n« ذكر اللّه بالنّفس عادة و بالعلم زيادة » يعنى ذكر خدا با نفس ، عادت است كه در حكم وسواس است و لقلقه است بىادراك معنى ، و با علم يعنى با علم و عقل و تعقل معنى آن يا با علم نقلى شرعى به‌طورىكه مقرر شده يا با علم سلوك زيادت است يعنى فضيلت و علو درجه است .\r\n« و بالوجد ارادة ذكر با وجد ارادت عبد و اخلاص و مقدمه محبت است مر حق را .\r\n« و بالحقّ قلّادة » ذكر الهى بسبب حق طناب جذبه‌ايست در كردن كه بسوى مقصد و مذكور مىبرد ، يا حلقهء عبوديّت خاصه را در گردن آويختن است پس قسم اوّل ذكر اهل نفس است قسم دوم ذكر اهل علم و عقل است اعم از سالك و غيره قسم سوم ذكر مجذوبان و اهل وجد است قسم چهارم ذكر عرفاء و كاملين .\r\nقوله ق « من ذكر الحقّ كان ذكره للحقّ موافقة له فى ذكره كسى كه ذكر حق كند ذكر او حق را دلالت مىكند بر ذكر حق او را بجهة اينكه قدرت و حيات و نطق و اسباب ذكر را او عطا فرموده پس او سبب ذكر بنده است .\r\nقوله ق و رضى بذكره من ذكره و رضا و خرسندى است بسبب\r\n\r\n","description":"","footnote":"","page_name":" آئينه بينايان 68 ","page_number":80},
  {"content":"\r\n\r\nذكر او از ياد حق كه ازدياد حق بذكر لسانى قانع شده بلكه از مذكور بذكر راضى گشته و ممكن است معنى چنان باشد كه خرسنديست به ذكر حق از ذكر خود يعنى بعوض ذكر خود قانع است به همان اعطاء حيات و نعم صورى و ممكن است فاعل رضا حقتعالى باشد يعنى حقتعالى در او استعدادى غير از ذكر لسانى نديده ازاين‌جهت راضى شده بذكر عبد بدل از ذكر خود و مرجع هر دو معنى اول و آخر به يك مسئلهء استعداد ذاتيست .\r\n« من رضى بالذّكر من المذكور اعطى ثواب ذكره » اين كلام به‌منزله شرح است بر كلمات سابقه يعنى كسى كه راضى و قانع باشد بذكر در عوض مذكور كه لفظ من براى بدليت است عطا كرده مىشود همان ثواب ذكر را\r\n« و من طلب المذكور و منع ثواب ذكره صار المذكور بنفسه ثوابا » يعنى كسى كه مذكور را طلب كند و منع كند ثواب ذكر را كه طمع ثواب غير از حق ندارد در اين صورت خود مذكور و لذت قرب و حضور و مشاهدهء او ثواب او مىشود .\r\nقوله ق « ذكر اللّه فرض واجب فمن ذكر اللّه لواجب فرضه فقد تنكّر » ذكر الهى فرض و واجبست ، و نمازهاى واجبى يا بمعنى وجوب و لزوم لغويست ، كه داراى رجحان و لو بطور استحباب باشد از طرف شرع ، پس كسى كه ذكر خدا بكند براى لازم و واجب كردن حق آن را ، به ياد نياورده او را ، كه تنكّر اينجا ضد تذكّر است ، و در اين معنى قول فقها را تابع شديم ، و الّا ذكرى كه براى اصلاح نفس ، و تحليه و تجليهء قلب ، از مشايخ عظام ، متّصل بمعصوم عليه السلام رسيده ، واجب است و چگونه واجب نمىشود چيزى كه و لذكر اللّه اكبر فرموده نظر به يك تفسير .\r\nو من اراد ذكره لحقيقة أمره فقد تعذّر يعنى هركسى كه ارادهء ذكر او بكند با قصد تعبّد و امتثال امر مولا پس او معذور است ، يعنى باز شرعا عذر دارد ، و جو از علاقه گرفته ، اگرچه حقّ ذكر را به عمل نياورده است . و ممكن است كه تعذّر با عين بىنقطه و ذال نباشد بلكه تعذّر باشد با غين منقوطه و دال بىنقطه ، يعنى بىوفائى و عهدشكنى كرده زيرا كه وفاء عهد ذكر اوست براى او فقط ، و تغرّر بودن با دو راء از مادهء غرور هم ممكن است كه يعنى بى جا مغرور و فريفته شده .\r\nقوله : البلوى كلّها ذكر بلاها همگى ذكر است كه يادآورى حق است بجهة نعمت عيش و رخاء او و براى بزرگان هم ذكر است از حق كه مرتفع مىكند درجاتشان را\r\n\r\n","description":"","footnote":"","page_name":" آئينه بينايان 69 ","page_number":81},
  {"content":"\r\n\r\nو العافية ذكر عافيت و تندرستى ذكر است چرا كه نعمت است و منعم را بياورد مىآورد و ذكر الهيست مر بزرگان را .\r\nو الشّدّة ذكر و الرّخاء ذكر هر دو شدت و رخاء ذكرند زيرا كه هر دو بتقدير حقتعالى است پس بايد در هر دو حال خدا را ياد نمودن يا اينكه عافيت و شدت و رخاء همه از حق و دليل ياد اوست مر عبد راحتى شدت هم لطف است براى اولياء .\r\nو حقيقة الذّكر نسيان الحظّ و حقيقت ياد محبوب ، فراموش كردن حظ وجود و هستى ذكر است زير كه با وجود حق مذكور ، وجود فانى ذاكر شرك است .\r\n\r\nالباب التّاسع فى الغفلة و المشاهدة و المراقبة « نسيان الحظوظ من وجهين من غلبة الحقّ او غلبة الغفلة »\r\nيعنى فراموش كردن حظوظ با دو وجه است يا از غلبهء حق است يا از غلبهء غفلت .\r\n« فمن نسى حظّه لغلبة حقّه ردّه حقيقة الحقّ الى الذّكر » كسى كه حظ خود را از ياد برد از غلبهء حق ، برمىگرداند او را حقيقت حق بسوى حظ ذكر ، يعنى بسوى حظ ذكرى كه آن مشاهدهء مذكور است پس اين مسئله براى مجذوبان سالك است و منتهيان ، يا برمىگرداند بسوى التفات بخلق براى هدايت كه مشاهده كند و در اين وقت هميشه در ذكر است\r\nقوله و من نسى حظّه من غلبة غفلته ردّه حقيقة الغفلة الى نسيان حظّه مع اللّه كسى كه حظ خود را فراموش كند از غلبهء غفلت خودش ، برمىگرداند او را حقيقت غفلت بسوى نسيان حظّ خود با خداوند ، پس كسى كه از جذبهء الهى غفلت از حظوظ خود كرده و نسيان حظوظ نفس خود كرده است حقيقت غفلت او را بازمىگرداند ، بسوى نسيان حظ خود با خدا يعنى با اينكه محظوظ است از حق و با حق ولى ملتفت اين حظ خود نيست زيرا كه عقل و اختيار او محو در جذبه شده است و همچنين كس ارشاد را نشايد پس اين\r\n\r\n","description":"","footnote":"","page_name":" آئينه بينايان 70 ","page_number":82},
  {"content":"\r\n\r\nفقره راجع است بمجذوبان كه هنوز رشتهء اختيار را بر ايشان نداده‌اند و امداد عقول به آنها نرسيده و شايد اشاره باهل غفلت و مبتديان سلوك باشد كه مراد از نسيان حظوظ خود با خدا ، حظوظى باشد كه در عالم ارواح و الست مر او را بود با حقتعالى كه در دنيا فراموش كرده و مقصود از نسيان حظ خود غلبهء غفلت باشد . قوله ق\r\nرأس الطّغيان الجهد و الغفلة سر طغيان جهل و غفلت از حق است .\r\nو حقايق المعارف و كلّها الجهل و الغفلة و حقايق همهء معارف جهل و غفلت است براى اينكه انسان ممكن است و امكان سراپا نقص و عدم و ظلمت است كه شيخ شبسترى مىفرمايد :\r\n « سيه‌روئى ز ممكن در دو عالم * نشد هرگز جدا و اللّه اعلم » \r\nو معارف و كمالات ، همه از ظهور تجليات و مزيد عطاياى الهى است زيرا كمالات از وجود است يعنى كه عارف بصير و آگاه در مقامات معارف و تجليات خود حق است زيرا كه عبد فانى وجودى ندارد و قيوم حق است پس الحمد للّه المتجلّى لخلقه بخلقه ( 1 ) و هو المتجلّى لذاته بذاته و دلّ على ذاته بذاته و وجه ديگر اين است كه اين حالت و غفلت عبارت است از جهالت و غفلت از عظم امانت معرفت الهى كه  حَمَلَهَا الْإِنْسانُ إِنَّهُ كانَ ظَلُوماً جَهُولًا  ( 2 ) كه اين حالت عين شأن و فضل اوست چنانچه گذشت كرارا .\r\nفالجهل بالغفلة كفر پس جهل كه با غفلت شد و عبارت از جهل و غفلت از حق است كفر است .\r\nو الغفلة عن الجهل توحيد و غفلت از جهل بسبب معرفت توحيد است يا غفلتى كه از جهل بادراك علم و هستى خود ناشى است توحيد است قوله\r\nالغفلة ثلث غفلة الصّادقين و غفلة العارفين و غفلة الغافلين اين كلام هم به‌منزلهء شرح است بما قبل كه مىفرمايد سه نوع است .\r\nغفلت صادقان ، و غفلت عارفان ، و غفلت غافلان .\r\nفامّا غفلة الصّادقين فالتّعلّق بالذّكر عن المذكور غفلت صاحبان صدق در سلوك ، علاقه‌مندى با ذكر است از مذكور ، زيرا كه در به دو امر سلوك نظر ، فقط بذكر حقّ است و از مذكور غافل است يعنى از مشاهدهء نور او .\r\nو امّا غفلة العارفين فالرّجوع من العزائم الى الرّخص يعنى\r\n\r\n","description":"","footnote":"","page_name":" آئينه بينايان 71 ","page_number":83},
  {"content":"\r\n\r\nغفلت عارفان رجوع است از عزيمتهائى كه واجبست بر خود عارف مانند رياضات و ترك عادات بسوى مباحات و رخصتها كه براى مردم مباح است تا تنك نگيرد بر نفس و عنان او را سست بكند چرا كه از امراض نفسانى ايمن و سالم گشته و اين غفلت از جهت ايمنى از نفس است .\r\n« و امّا غفلة الغافلين فامهال الحقّ للعالمين » اما غفلت غافلان مهلت دادن و استغناى ذاتى حق است كه جهانيان را بقرب خود راه نداده كه غفلت از حق شده .\r\n عزّت ما اين‌چنين كرد اقتضا * كز در ما دور باشد هر گدا \r\nقوله من غفل عن اللّه ساعة فقد عصاه هركس كه غفلت كند از حق يك ساعت بتحقيق عاصى شده بر او .\r\nو من غفل عن نفسه فقد قتله هركس غافل از نفس خود گردد بتحقيق كشته است او را يعنى امر و هواى نفس را ترك كند و اين غفلت از حق است بموجب حكم كه .\r\nاصل الغفلة الحرمان كه اصل غفلت محرومى و طرد و بعد است از حق كه آن طرد و راندن سبب تغافل گشته .\r\nالمشاهدة رؤية بلا وصف مشاهدهء رؤيتى است كه با زبان توصيف امكان ندارد يعنى بدون كم و كيف و اين است و يا احاطهء عبارت قاصر است از آن .\r\nالحضور رؤية بلا قهر يعنى محاضره و حضور كه از استيلاء ذكر به حق روى دهد رؤيت دلى است كه قهر و غلبه ندارد يا رؤيت نفس سالك است با حضور كه اين رؤيت قاهر و سالب اختيار نيست .\r\nو المشاهدة قهر بلا رؤية مشاهده غلبه مشهود است به‌نحوىكه رؤيت مشاهده و مشهود از سالك محو گردد . يعنى ملتفت رؤيت خود نيست در آن وقت زيرا كه سلب اختيار و وجود شده بلكه با بصر و چشم حق مىبيند زيرا كه فناى فانى در بقاى باقى مستهلك و پايمال گشته ، و اين معنى نظر به مقابلت كلام سابقى است و الا احتمال مىتوان داد كه مراد از عدم رؤيت رؤيت بصر ظاهريست نه چشم بصيرت .\r\nقوله الحركة من المشاهدة شرك يعنى حركت از مشاهده بسوى خود و يا غير مشهود شرك است كه با حق ديگرى را هم التفات نموده .\r\nحركة مع المشاهدة شرك اين هم مثل سابق است يعنى حركت\r\n\r\n","description":"","footnote":"","page_name":" آئينه بينايان 72 ","page_number":84},
  {"content":"\r\n\r\nبسوى غير مشهود ، با وجود مشاهده ، شرك است ، و فرق ميان دو عبارت به اين نحو به نظر مىآيد : كه در اوّل مراد حركت مخصوص است كه از مشاهده ناشى است كه از آن حركت كند بسوى غير آن ، و در عبارت ثانيه هر حركتى كه مقارن با مشاهده باشد شرك است ، زيرا كه حركت و سكون دليل اختيار و نظر بر هستى خود است ، و معنى ديگر اينكه نه در حالت مشاهده و نه پس از مشاهده حركت و طلب بسوى آثار شرك است و غير از دلدار طلب ديگران ممنوع است و طلب ساقط است .\r\nو نفى الإرادة فى المشاهدة كفر يعنى اراده را از خود نفى كردن و از حق دانستن در اين حال كفر است و اين در اوايل مشاهده است كه هنوز سلب اختيار به كلى نشده يا اينكه نفى اراده دلالت مىكند بر رؤيت وجود خود و با رؤيت وجود خود مشاهده غلبه ندارد پس كفر بودن اين باعتبار پوشيدن روى مشاهده و مشهود است و اين معانى نظر به ظاهر است معنى ديگر نفى ارادت و مريدى در مشاهده و خود را مستغنى دانستن از مراد و شيخ مربى در مذهب اهل سلوك كفر است و معنى ديگر نفى اراده حق كردن كه عبارت از اراده شيخ است و گمان اينكه اين مشاهده از مجاهدات و استعداد خود مشاهد است كفر است يا نفى لوازم ارادت كه عمل و طاعت است خلاف حق و ستر اوست و اللّه اعلم .\r\nقوله قس « المراقبة حفظ علم المشاهدة مراقبه كه توجه تام به مبدأ است با تعظيم و نسيان غير حق حفظ علم مشاهده است يعنى در مشاهده عين است نه علم و در مراقبه حفظ علم مشاهده است چنانچه توضيح فرموده كه :\r\nالمراقبة علم اليقين و المشاهدة عين اليقين كه مراقبه علم اليقين است و مشاهده عين اليقين .\r\nمن وجد حسّه فى المراقبة فالمراقب وكّل فى وقته الى نفسه يعنى هركس دريابد حسّ خود را در مراقبه ، پس مراقب با كسر قاف موكّل شده بسوى نفس خود در وقت خود ، يعنى حقّ او را به خود واگذاشته و بنفس خود مشغول نموده است ، يا مراقب با فتحه قاف كه حق است كه موكول كرده او را در وقت خود بسوى نفس خود\r\nقوله قس « المشاهدة علم لا بالأخبار مشاهده علمى است به حق كه با اخبار كسى و نقلى نيست از حق بلكه علم رؤيت و سماع از حق است .\r\n\r\n","description":"","footnote":"","page_name":" آئينه بينايان 73 ","page_number":85},
  {"content":"\r\n\r\nقوله قس : من شهد وجوده قبل عدمه تزندق هركس وجود خود را مشاهده كند بيش از عدم آن زنديق و مبطل است ، براى اثبات هستى خود با حق ، و حال آنكه هستى پندار فانى نشده و ممكن ، وجودى ندارد در جنب وجود حق ، بلكه و جود حقيقى منحصر به حق است ، و مراد از وجود او شايد اصطلاحى باشد كه حضرت وجود و حق است و در اين وقت مشاهده علمى مىشود ، و ضمير عدمه راجع به خود مشاهد است زيرا كه مشاهدهء حق با هستى امكان ، جواز ندارد ، ولى راجح اينست كه وجود بمعنى هستى باشد و زنديق بودن او در عوالم سلوك نسبت بعلوّ درجهء سالكان است .\r\nو من شهد وجوده بعد عدمه تحقّق هركس كه وجود خود را مشاهده كند بعد از فناء وجود او محقق گشته زيرا كه در اين وقت :\r\n اوى او رفته پرى خود او شده . \r\nيعنى با چشم حق مىبيند كه « كنت سمعه الّذى يسمع به و بصره الّذى يبصر به » است .\r\nقوله ق « من شهد النّعمة قبل المنعم احبّ اللّه لنعمائه به‌منزلهء شرح است يعنى كسى كه مشاهدهء نعمت كند قبل از منعم ، دوست گرفته خداوند را به جهت نعماء او .\r\n« و من شهد المنعم قبل النّعمة احبّ اللّه لمعناه هركه مشاهدهء منعم كند قبل از نعمت دوست گرفته خداوند را به جهت مقصد حق ، كه مقصد از آفرينش ، معرفت اوست .\r\n« من شهد المعطى بالعطاء فعرفانه بالتّوسّل » هركس معطى را بسبب عطاء مشاهده كند پس عرفان او با وسيلهء عطاء است .\r\n« و من لم يشغل بالعطاء كان له المعطى و العطاء » هركس مشغول نشود بر عطاء پس براى اوست هم معطى و هم عطاء . قوله ق\r\n« من نظر الى الموجود بربّه صار وجوده و عدمه رؤية واحدة » كسى كه نظر كند بسوى موجود بسبب پروردگار وجود ، برمىگردد وجود و عدم موجود در نظر اين ناظر ، به رؤيت واحده ، و يك ديدن يعنى چون با قيّوميّت حق نگاه مىكند ، پس وجود و عدم موجود را در يك حال مىبيند ، معدوم مىبيند نسبت بامكان و فناء ذاتى ، در هر لمحه ، و موجود مىبيند با قيّوميّت حق و افاضهء وجود در هر لمحه .\r\nمن نظر من نفسه الى نفسه رضيها الى فعلها هركس نگاه كند از نفس خود يعنى از عالم غفلت و نفسانيت بر نفس خود راضى مىشود از او\r\n\r\n","description":"","footnote":"","page_name":" آئينه بينايان 74 ","page_number":86},
  {"content":"\r\n\r\nبراى فعل او :\r\n« و من نظر بالعلم الى نفسه » كسى كه نگاه كند بسوى نفس خود با علوم عقلى ، و علوم عبرت و تفكّر ، يا علم سلوك و شرعى .\r\n« اعتبر باخلاقها و اجتهد فى ترك حظّها » عبرت مىگيرد با اخلاق او يا اعتبار مىكند باخلاق خوب نفس و كسب اخلاق حسنه مىكند و سعى مىكند در ترك حظ نفس زيرا كه با علم مىداند كه هواهاى نفس گمراه‌كننده است و اين درجه براى سالكان و اهل علم و عمل است .\r\n« و من نظر من ربّه الى نفسه مقّتها و اهلكها و تبرّأ من فعلها يعنى هركس نگاه كند از پروردگار خود يعنى بعد از وصول بكمال توحيد با حال كه پس از وصول به اين درجه ، نگاه كند بسوى نفس خود ، خشم مىگيرد بر او ، يعنى به نظر عداوت نگاه مىكند ، كه « أعدى عدوّك نفسك الّتى بين جنبيك » و هلاك مىنمايد او را و تبرّا مىكند از فعل آن ، و اين معنى مناسب حال صاحب كمال توحيد نيست ، زيرا كه در آن‌وقت از نفس امّاره خلاص ، و نفسش مطمئنّه شده ، مگر اينكه نظر و تبرّى و خشم او ، براى تصوّر امّارگى او به نظر آيد ، يا براى نفس مريد و تربيت او نگاه مىكند ، بسوى نفس خود لذا احتمال دارد كه نگاه كردن از ربّ خود ، براى صاحب حال و جذبه و شهود باشد كه او مشغول است به اهلاك نفس ، از شدّت وجد و جذبه . قوله ق\r\n« الالتفات من البعيد الى القريب كفر » يعنى التفات از بعيد بسوى نزديك كفر است ، بعيد شخص غافل است و گرفتار حجاب نفس كه توجه و التفات او بر قريب كه حقتعالى است كفر است زيرا كه حقتعالى را تشبيه مىكند به چيزى كه در خيال خود تراشيده از لفظ و معنا و آن را معبود خود كرده مىپرستد پس كفر او كفر معنويست .\r\nو عن القريب الى البعيد شرك يعنى اگر سالك پس از قرب حال التفات كند به خود يا غير حق شركست كه اثبات دو وجود كرده .\r\nو الالتفات بالقريب الى البعيد توحيد يعنى التفات بسبب قريب كه حق است بسوى خلق كه بعيدند در رجوع از حق بسوى خلق يعنى مشاهدهء حق در آينهء خلق و خلق در آينه حق توحيد است اقسام اين التفات و توجه هم سه مرتبه شد باعتبار سه نوع كه نوع اول براى مردم سالك مبتدى و غير سالك است . و دوم براى متوسطان و اهل مشاهده و سوم براى منتهيان كامل\r\n\r\n","description":"","footnote":"","page_name":" آئينه بينايان 75 ","page_number":87},
  {"content":"\r\n\r\nقوله قس\r\n« ملاحظة الأحوال بالأعمال ذنوب المقرّبين و حسنات الأبرار ملاحظهء حالات از وجد و قبض و بسط و وجود ، و انس و هيبت ، بسبب اعمال كه عمل كردن با گمان اينكه آنها وسيلهء بر احوال هستند ، يا با معيّت اعمال يعنى گمان كردن ، كه حالات ، مقرون با اعمال عامل است ، و اعمال خود را وقر داشتن و حال آنكه حالات و اعمال ، همه از حق و عطاى توفيق اوست يا نه بر اعمال اعتماد نموده وقرى مىگذارد ، و ليكن دوست مىدارد كه در ذكر و نماز حالى داشته باشد ، و منتظر است به اين ، اين انتظار و ملاحظه ، براى مقرّبان گناه است و براى ابرار كه در اوايل و اواسط درجهء سلوكند حسناتست براى فرمودن حق كه :\r\n « عاشق حالى نه عاشق بر منى * بر اميد حال بر من مىتنى » \r\nقوله ق العوارض كلّها امتحان و اختبار عوارض تماما امتحان و آزمودن است از مرض و عافيت و شدت و بلا و گرفتارى بانواع غموم ، عارضه براى امتحان است كه عبد شكر دارد يا كفر صبور است يا كفور .\r\nقال المولوىّ المعنوىّ :\r\n امتحانهاى زمستان و خزان * تاب تابستان بهار همچو جان\r\nبادها و ابرها و برقها * ناپديد آرد عوارض ، فرقها\r\nهرچه دزديده است اين خاك دژم * از خزانهء حق و درياى كرم\r\nشحنهء تقدير گويد راست‌گو * آنچه بر وى شرح داده موبه‌مو\r\nتا ميان قهر و لطف آن خفيه‌ها * ظاهر آيد ز آتش خوف و رجا\r\nپس مجاهد را زمانى بسط دل * يك‌زمانى قبض و درد و غَشّ و غِل\r\nحقتعالى گرم و سرد و رنج و درد * بر تن ما مىنهد اى شيرمرد\r\nخوف و جوع و نقص اموال و بدن * جمله بهر نقد جان ظاهر شدن\r\nچونكه حق و باطلى آميختند * نقد و قلب اندر چرمدان ريختند\r\nپس محك مىبايدش بگزيدهء * در حقايق امتحانها ديدهء \r\nو الخواطر منها الاختبار آن چيزهائى كه خطور بر نفس و دل مىكند از عوارض آزمايش است كه از آنها خطور شكر و تسليم مىكند يا كفر و بىطاقتى و كذا در خطرات نعمت كه خطور مىكند محض فضل و رحمت حقتعالى است يا براى استحقاق اوست بجهة علم و عمل و كذا در حالات كه بسالك روى مىدهد از وجد و سكر كه آيا اعمال و نفس خود هم بر دل خطور\r\n\r\n","description":"","footnote":"","page_name":" آئينه بينايان 76 ","page_number":88},
  {"content":"\r\n\r\nمىكند يا فضل حق مىداند و اين معنى بنا به ارجاع ضمير منها است بر عوارض و اگر راجع به خود خواطر باشد و من براى تبعيض ، معنى چنان است كه بعضى از خطرات امتحانست و آنها خطرات رحمانى است آن هم بعضى كه بر لطف حق و عمل يا برگزيدن عد راجع باشد يا در آنها امر و نهيى باشد كه ظاهرا سخت است . قوله ق\r\nو اللّواحظ الامتحان يعنى ملاحظات حق از پس پردهء عوارض كه دليل تهذيب نفس و تربيت است امتحان است ، كه با اين نظر ملاحظه خواهند كرد يا نه يا ملاحظه و نگاه بسوى عوارض ، با ملاحظهء كفر است و اسباب يا با ملاحظهء لطف حقتعالى است و مسبّب فقط ، و بنا بمعنى دوّم لواحظ بمعنى نظريّات و احساسات است ، پس لواحظ از بليّات امتحان است ، يا خود ملاحظهء حق و استراق لحظ ، از پس پردهء مسبّبات و اسباب ، امتحان است و خواطر از نعمتها و حالات با همه قسم خواطر رحمانى ، آزمايش است و شايد مراد از اختبار آزمايش با غير بلا باشد مثل نعمتها و حالات باطنى ، و اوامر و نواهى رحمانى ، از واردات ، و خواطر هم مختص به آنهاست در بعضى دون بعض ، و امتحان در بلا مىشود و لواحظ هم در محسوسات عوارض است بدانكه لحظ در اصطلاح ملاحظهء حقّ است پس پردهء خلق كه از اوصاف ولايت است يعنى همهء خلق و عوارض را از جانب حق ديدن و دانستن كه اين ديد ، باعث استراحت مىشود از سعى و طلب ، زيرا كه مىداند كه مقدّرات حق خواهد شد و تمامت خلق را در تحت حكم و قاهريّت حق معذور مىشمارد .\r\nپس امتحان اين شخص با عوارض و بليّات است كه اگر از حق دانستهء شكر نموده و رضا خواهد داد ، يا العياذ باللّه بواسطهء خلق شمرده ، كفران خواهد كرد و اين معنى در درجهء دومى لحظ است و تفصيل آن در كتب مبسوطه عرفاء قدس اسرارهم است .\r\n\r\n","description":"","footnote":"","page_name":" آئينه بينايان 77 ","page_number":89},
  {"content":"\r\n\r\n\r\nالباب العاشر فى الحفظ و الإرادة و الطّلب حفظ السّرّ بالعلم غفلة\r\nحفظ دل و سرّ از خطرات نفسانى و شيطانى ، بسبب علم اكتسابى ، يا علم سلوكى ، يا مطلق دانش ، غفلت است و كذا حفظ نفس از شرارت ، و مراد از غفلت غفلت است از مكايد نفس و شيطان و غفلت از اينكه علم حافظ نمىشود و به اين معنى مراد از سرّ ، مطلق باطن است .\r\nو بالحقيقة تكلّف و حفظ سرّ با مشاهدات و حالات تكلّف و خود را به زحمت حفظ انداختن است ، زيرا كه مشهود خودش حافظ است .\r\nو بالحقّ عجز يعنى حفظ با حق ، دليل عجز امكان است كه عين نهايت عبوديّت و افتقار است به حق ، و عجزيست كه مطلوب از فقر همانا آنست پس قسم اوّل ، براى مبتديان سالك يا اهل علم و عمل ظاهر است ، و دوّم براى صاحبان حالات و سوّم براى منتهيان و كاملان قوله ق\r\nحفظ القلب من وجهين حافظ و محفوظ در حفظ قلب دو وجه ملحوظ است يكى حافظ كه حق است و ديگرى محفوظ كه عبد يا قلب عبد است .\r\nفالحافظ راع للحقيقة پس حافظ پاسبان حقيقت است .\r\nو المحفوظ راع للغفلة و محفوظ كه عبد صاحب قلب است مراعات‌كنندهء غفلت است ، اين معنى ظاهريست و معنى عالى اينست كه سالك در مرتبهء تجلّيات حالى كه صاحب قلب است ، و در اواسط حال ، حافظ قلب است پس او پاسبان است براى حقيقت كه مشاهده است ، و محفوظ ، سالكى است كه در نهايت درجه و ملحوظ حق است ، و دل او عرش رحمان و پاسبان غفلت است ، يعنى از خود و نفس و پندار خود غفلت دارد ، كه غفلت ممدوح است و مطابق اين معنى است كلمات ما بعد مصنّف ، و محتمل است كه مراد از حافظ كه مراعات‌كنندهء حقيقت است ، آن باشد كه او پاسبان و منتظر مشاهده است ، و بايد مشوب نكند اين مشاهده را با خيالات و حجابات تفكّرات ، و به عبارت اخرى استقامت كند در حفظ حقيقت مشهود ، از تطاول نفس ، زيرا در اوّل سلوك ، سالك\r\n\r\n","description":"","footnote":"","page_name":" آئينه بينايان 78 ","page_number":90},
  {"content":"\r\n\r\nمنتظر و پاسبان حال است ولى محفوظ كه منتهى است پاسبان غفلت است كه مبادا از حق دقيقهء غفلت كند و مقيّد بحالات و مشاهدات نمىشود پس آنكه فرمود كه بالحقيقة تكلّف به اين جهت است كه او مشغول مشاهده است و پاسبان مشهود است و پاسبانى سرّ مر او را ، زحمتى دارد كه بايد مرتكب گردد . قوله ق\r\nرعاية الحقيقة للمريدين پاسبانى حقيقت براى دل از خطرات كه سابقا اختيار و امتحان ناميدند براى مريد آنست كه هنوز اختيار دارد يا پاسبانى از ضد مشاهدات مر آنها راست .\r\nو رعاية الغفلة للمرادين و پاسبانى غفلت از وجود و پندار ، براى مراد و شيخ كامل است . كه حافظ دل اوست ، و او غفلت دارد از وجود و اختيار خود ، يا پاسبانى از اينكه غفلتى روى ندهد او را از حقتعالى ، براى مراد است پس اين دو فقره رعايت ، به‌منزلهء شرح است براى عبارات سابقه در حافظ و محفوظ بنا به آن معنى كه داده شد .\r\n« من كان فى جهده مراعيا للمراد فيه » هركسى كه در جهد خود مراعات‌كنندهء آداب و تعظيم مراد خود باشد در آن .\r\nكان جهده على حسبته مىشود جهد او بر سر رضاى حق و مقرون با رضاى او .\r\nو من لم يراع المراد فيه فقد خسر الدّين يعنى كسى كه گمان كند كه جهد كافى است و مراعات ادب با امر پير خود نكند به تحقيق زيان كرده در دين خود ، و دين حق ، كه با جدوجهد بىلطف حق به جائى نمىتوان رسيد . قوله قس\r\nبذل المجهود به غير حسبة خسران يعنى صرف طاعت و سعى بدون رضاى خدا و پير زيان است و اين فقره به‌منزلهء شرح و توضيح است مر فقره سابقه را .\r\nمن اراد الحقّ فارق الخلق كسى كه ارادهء حق كند از خلق مفارقت مىكند .\r\nو نفسه من جملة الخلق و نفس او هم از جملهء خلق است ، كه بايد از آن مفارقت كند و اينجا مراد از نفس فقط پندار و انّيّت است و با ملاحظهء غير حق بودن با سايرين ، در يك درجه است و الا بواسطهء امّارگى و مضلّ و اعدا عدوّ انسان بودن ، مفارقت او لازم‌تر است از خلق ، بلكه دشمن داشتن و مخالفت او لازم است .\r\nمن أراد اللّه لنواله اراده بنواله فخوّله هركس ارادهء خدا و\r\n\r\n","description":"","footnote":"","page_name":" آئينه بينايان 79 ","page_number":91},
  {"content":"\r\n\r\nاطاعت او كند بجهة عطاى او از ثواب و بهشت ، حقتعالى ارادهء او مىكند با همان عطا و مىدهد بر او .\r\n« و من اراد اللّه لوصاله اراده بوصاله و خوّله معرفة اتّصاله » آنكه ارادهء حق كند براى لقاء اللّه موعود ، خداوند هم ارادهء او مىكند با وصال خود ، و عطا مىكند بر او نعمت وصال و معرفت پيوستگى و اتصال را .\r\n« من اراد الوصول تعلّق بالأصول » كسى كه اراده وصول كند بايد متعلق گردد با اصول كه در اصطلاح عبارت است از ذكر و فقر و انس و امثال اين‌ها .\r\n« الإرادة اشارة الثّبات مع المراد » يعنى معنى ارادت مريد ، وجود مريد و اثبات اوست با مراد ، ازاين‌جهت كه مطيع امر مراد باشد « و التّهمة نفى الثّبات و اثبات المراد » يعنى سالك بايد نفس خود را متهم دارد تا از آفات عجب و غيره محفوظ بماند ، و اتهام اينجا نفى ثبات خودش است كه بنفس خود بگويد ثبات ندارى تا اثبات مراد گردد بعبارة ديگر از نفس بگذرد تا بمراد برسد ، و همه چيز را از مراد و نظر او بداند نه از وجود خود و اين عبارت اشاره دارد براى فنا در كامل و توجه سالك به او و احتمال مىرود كه مراد از تهمت ارادت و بستن به خود عبارتست از عدم ثبات و ثابت كردن مراد كه بگويد فلان كس مراد من است پس اين يا عدم ثبات تهمت ارادت است ، و ممكن است كه نهمت باشد با نون يعنى همت گماشتن و حريص بودن بر سلوك مطابق معنى اول .\r\nقوله قس « من اراد العلم تسلّى بالطّلب » مريد علم صورى يا علم سلوك ، با طلب تسلّا و آرام مىگيرد .\r\nو من اراد الحقيقة تسلّى بالعطب كسى كه اراده حقيقت كند آرام گيرد با هلاكت يعنى هلاكت نفس در بحر حقيقت و انقلاب او بقلب .\r\nو من اراد الحقّ تسلّى بالهرب و كسى كه اراده حق بكند تسلّى او با گريز از ما سواى حق است .\r\n گر گريز از خويشتن آسان بود * مىگريزم تا رگم جنبان بود \r\nو اين سه قسم اراده هم داير و مربوط بر صنوف سه‌گانه است كه اوّل متعلّق و مال سالك مبتدى است ، و دوّم بمجذوب متوسّط ، سوّم كه اراده حق است ، بعارف صاحب ولايت .\r\nاهل الإرادة فى الطّلب يعيشون يعنى اهل ارادت در طلب زيست مىكنند .\r\nو اهل الهمّة فى الوجود يموتون و اهل همت در وجود كه مراد وجود خود يا حق باشد از هستى خود مىميرند .\r\n\r\n","description":"","footnote":"","page_name":" آئينه بينايان 80 ","page_number":92},
  {"content":"\r\n\r\nقوله ق « من خالف اللّه فى امره لم يخالفه فى مراده » هركس مخالفت حق كند در امر او مخالفت نمىكند در مراد خود ، يعنى عقب مراد خود رفته ، كه در حقيقت مراد اللّه است ، با ارادهء تكوينى حتمى ، كه او را آفريده ، و قدرت و ارادت بر مخالفت خود داده ، پس ممكن است ضمير « مراده » راجع به حق باشد چنانچه فرموده‌اند كه حقتعالى را دو نوع مشيّت است : حتمى ، و عزمى ، مشيّت عزمى است كه به آن علاقه گرفته مثلا حضرت آدم ( ع ) از شجرهء گندم نخورد ، و راضى نبود به مخالفت او ، ولى مشيّت حتمى و مقدّر ، اكل او بود از شجرهء منهيّه ، زيرا كه اگر اراده نمىبود خلق نمىكرد شجره را ، و مانع قدرت و ارادهء حضرت آدم مىشد ، هر چيز كه بوجود مىآيد لا بد با مشيّت و قدرت حقتعالى است ، و الّا در عدم مىماند ، ولى لازم نگرفته رضاى او را كه رضا نسبت ببعضى است ( كه هرچه بر سر ما مىرود مشيّت اوست )\r\n« و من خالفه فى مراده وافقه فى مراده به » و هر كه مخالفت كند با حق در مراد خود ، يعنى عقب مراد خود نرود ، با آنكه مباح است در امر  « كُلُوا وَ اشْرَبُوا » *  كه ديده و شنيده پس او موافقت كرده با حق ، در مراد حق با اين شخص مخالف يا در خلاف نفس خود پس لفظ وافقه درست است با تقديم فاء يك نقطه به قاف دو نقطه و چون لفظ مراد ، در اصطلاح عبارتست از انبيا و اولياء و اينجا هم باب اراده است احتمال دارد كه معنى فقرهء اولى و اخيره اين باشد كه هركس مخالفت خدا كند در امر او بمباحات يا اوامر امتحانى مخالف حق نمىشود در باب مراد خود يا حق ، و هركس مخالفت حق كند ، در خصوص مراد خود ، به اين معنى كه براى امر مراد خود اوامر مباحه و سنتى حق را موقتا ترك كند ، مثل اينكه اختيار عزلت و تجرد كند ، و از بعضى لذايذ ، با امر مراد خود ، محروم گردد پس در حقيقت موافقت و طاعت امر حق كرده در مراد حق بسبب اين كار زيرا كه از طاعت مراد طاعت حق است و او چنانچه مراد مريد است مراد حق است كه من اطاع الرّسول فقد اطاع اللّه و الشّيخ فى قومه كالنّبىّ فى امّته و العلماء ورثة الانبياء و مخالفت امر حق هم ظاهريست نه واقعى ، زيرا كه مباحات و رخصتها چنانچه در حال مرض و مضرّت ، منهى و مردود است با امر طبيب ظاهرى ، و محرّمات ، حلال است ، هكذا در مرض نفسانى ، با امر طبيب روحانى\r\nقوله ق : الأركان الى العلم فى الإرادة عجز المريدين اركان\r\n\r\n","description":"","footnote":"","page_name":" آئينه بينايان 81 ","page_number":93},
  {"content":"\r\n\r\nاز ركون است بمعنى ميل و اعتبار يعنى ميل و اعتبار بسوى علم در مقام ارادت عجز مريدانست زيرا كه علم ظاهرى بمراد نمىرساند يا اينكه چون عجز دارد بايد بعلوم شرعى اتكاء و اعتبار كند و ملاحظه اعمال نمايد ولى مراد معنى اولى است كه اگر مريد در ارادت بعلوم ظاهريه مطالعه كند دليل عجز اوست زيرا علم حجاب است\r\nو فى المعرفة قوّة العارفين يعنى اركان و اعتماد بعلم در معرفت ، قوت عارفان است زيرا كه از كمال قوت جمع صورت و معرفت كرده و معرفت را با علوم شرعيه و عقليه تطبيق داده‌اند . جمع صورت با چنين معناى ژرف برنيايد جز ز سلطانى شگرف\r\nقوله ق : الموت مقام المريد مرگ مقام ارادت مريد صادق است كه از خواهش خود بميرد و فنا از نفس حاصل گردد كه « كالميّت بين يدى الغسّال باشد\r\nمن اراد من الحقّ حظّه فى وقته فهو لوقته يعنى هركس اراده كند از حق حظ خود را در وقت خود ( و وقت همان حال و واردى است يا شهودى كه قبلا نظير آن را نديده باشد ) پس او موكول است مر وقت خود را و واگذار شده در حجاب وقت\r\nو من اراد الحقّ فى وقته فوقته له و هو حجاب الوقت هركس اراده كند حق را در وقت خود ، پس وقت او ملك اوست و او مالك وقتست و وقت حجاب او نيست بلكه خودش حجاب است بايد خود را از ميان بردارد براى شهود حق و وقت ، و بهتر ارجاع ضمير هو بر حق است نه بر موصول ، يعنى حقتعالى حاجب و مانع اوست از وقت ، و مفاد :  أَنَّ اللَّهَ يَحُولُ بَيْنَ الْمَرْءِ وَ قَلْبِهِ  « 1 » در اينجاست\r\nقوله : ان ادخلنى اللّه الجنّة بمرادى فويل لى و ان ادخلنى بمراده فنعم المجلس يعنى اگر مرا حقتعالى داخل جنت كند با مراد من پس واى بر من كه چرا مراد من جنت باشد ، يا مراد من خود حق نباشد ، و اگر داخل كند بسبب مراد خود ، پس چه بسيار خوب زندانخانه‌ايست اما خوبى او بواسطهء اين است كه خواستهء محبوب و امر و فعل او محبوب است و اما محبس بودن او به روى اين است كه مقصد بزرگان دين قرب و لقاء اللّه است و مقام ابيت عند ربّى است نه بهشت\r\n\r\n\r\n","description":"","footnote":"\r\n( 1 ) سورهء 8 آيهء 25 يعنى خداوند ميان شخص و قلب او حايل مىشود به اين معنى كه در دل او تصرّف مىكند و اختيار قلب مؤمن را در دست مىگيرد تا بهرجا كه خود او بخواهد تمايل پيدا كند . و برخى از مفسّران گفته‌اند يعنى خدا حايل مىشود بين او و ميان اسرار و پنهانيها كه چيزى بر او پنهان نماند\r\n","page_name":" آئينه بينايان 82 ","page_number":94},
  {"content":"\r\n\r\nقوله قس : المريد و المراد فى الأصل واحد مريد و مراد در اصل واحدند زيرا كه ارادت از صفت مريدى حق افاضه شده چنانچه محبت مردم از محبت اوست پس در حقيقت مريد و مراد ، حق است زيرا كه آنچه در مريديست عكس مريدى اوست كه ظهور كرده چنانچه در محب و محبوب\r\n« لكنّ الفرق بينهما انّ المريد مطلوب بالإرادة و المراد مطلوب بالحقيقة » ليكن فرق در ميان اين دو آنست كه مريد مطلوب است بسبب اراده يعنى ارادهء مريد اضافيست كه نسبت داده شده بر اراده و افاضهء حق ، و مراد مطلوب است با حقيقت ، يعنى مرادى مراد نسبت با مريد يا با حقتعالى مطلوب است با حقيقت يعنى مريد ، مطلوب حق يا مراد است نسبت با اراده ، ولى مراد ، مطلوب مريد يا حق است بمطلوبى حقيقى نه با سبب چيزى ، پس معلوم مىشود كه در اول سلوك بايد نسبت اضافى ارادتى ميان مريد و مراد باشد و مطلوبى مراد نسبت بذات خود بوده باشد و بسبب اين رابطه و فرق مريد غير از مراد است حاصل اينكه مريد بايد با سلوك و عمل ارادت را كامل نمايد و سلوك او قبل از جذبه است بخلاف مراد كه از اول مطلوب است بسبب جذبه و مجذوب سالك است .\r\n« ثمّ المريد مراد » يعنى در نهايت سلوك ، مريد مراد خواهد شد براى مريدان ديگر يا عين مراد اول خواهد شد بجهة فناء در شيخ .\r\n« و المراد مريد » و مراد هم مريد است از جهة بقاء مريد با مراد يا در مقام رجوع بخلق از حق بجهة تربيت مريد لباس جنسيت را مىپوشد و از مقام مرادى رجوع مىكند بمقام مريدى كه مشايخ قدس اللّه اسرارهم فرموده‌اند .\r\n كسى مرد تمام است كز تمامى * كند در خواجگى كار غلامى \r\nقوله ق : « طلب الشّىء بالحقيقة ، بعض وجوده » يعنى اگر به حقيقت طلب چيزى بكنى و جويائى كنى خود طلب ، بعض وجود آن چيز است .\r\n گفت پيغمبر كه گر كوبى درى * عاقبت ز آن در برون آيد سَرى \r\nو ديگر اگر در طالب نمونه و اثرى از مطلوب نباشد طالب نباشد زيرا كه طالب و مطلوب هر دو مظاهر صفت حقّند\r\nقوله قس : من لم يحسن الطّلب لم يتحقّق بالمطلوب كسى كه خوب جويائى نكند با مطلوب متحقق نمىگردد\r\n هين مكش دست از طلب تا جان بود * كين طلب پيوند با جانان بود \r\n\r\n","description":"","footnote":"","page_name":" آئينه بينايان 83 ","page_number":95},
  {"content":"\r\n\r\nلان وجد المطلوب بقيم الطالب على حسن الطلب زيرا كه وجدان و دريافت مطلوب طالب را قايم مىكند براى حسن طلب يا شوق مطلوب و وجدان بر پا مىدارد طالب را بر حسن طلب\r\nقوله ق : الطّلب حجاب المطلوب طلب حجاب مطلوبست زيرا كه طلب نسبتى است براى بعيد\r\nو المطلوب حجاب الطّالب\r\n مىبايست خود طالب را حجاب خواندن * كه تو خود حجاب خودى حافظ از ميان برخيز \r\nو اينجا كه به عكس فرموده شايد مراد اين باشد چون بمطلوب رسيد اگر حق است حجاب طالب است از پندار خود كه مقام فناء و بقاء است كه و هو يحول بين المرء و قلبه و اگر غير حق است او خود حجاب ديگر است براى حق يا اينكه حجابيت مطلوب بعنوان مطلوبيت است كه بايد طالب اين عنوان را هم رؤيت نكند\r\nالسّير فى الطّرق المجهولة تهلكة سير در طريقهاى مجهول هلاكت و بيراهى است كه بدون رهبرى پير كامل راه سير سالك مجهول است\r\n بىپير مرو تو در خرابات * هرچند سكندر زمانى\r\n* * * * پير بايد راه را تنها مرو * اندرين ره از سر عميا مرو \r\nيا اينكه سير بايد در طريقهء كوبيده انبياء و اولياء كه شريعت و طريقت و حقيقت است متصل بمعصوم ( ع ) با اسناد بوده باشد چنانچه فرموده‌اند :\r\n اى بسا ابليس آدم روى هست * پس به هر دستى نبايد داد دست \r\nو ميزان صحّت طريق براى مبتدى اوّل اتصال بمعصوم ( ع ) است با اسناد محقّقهء معنعنه ، دوّم مطابقت با شرع كه فرموده‌اند :\r\n هركجا درويش بينى با سند * شو فداى آن سند نى آن نمد \r\nمن ظنّ انّه يصل بالاجتهاد فالاجتهاد حجابه هركس با سعى و رياضات گمان وصول كند سعى و رياضات حجاب اوست بلكه از علايم و شرائط مسافر راه است مثل اسلحه براى مسافر و وصول فضل حق است\r\nو من ظنّ انّه يصل به غير الاجتهاد فالتّمنّى حجابه كسى كه كمان وصول كند بدون كوشش و رياضت ، پس ترك آن كند ، اين آرزو حجاب اوست پس نبايد ترك رياضت بكند\r\n طالب گنج ببايد كه كشد زحمت و رنج * و نبايد رياضت را سبب و مؤثر دانستن \r\n\r\n","description":"","footnote":"","page_name":" آئينه بينايان 84 ","page_number":96},
  {"content":"\r\n\r\nقوله ق : الاجتهاد حقيقة الاختبار رياضت حقيقت امتحان است كه آيا رياضت را بنفس راه داده سالك طريق سعادت خواهد شد ، و يا ترك نموده به شقاوت نفسانى گرفتار خواهد شد و آيا رياضت را واسطه و مؤثر خواهد دانست يا نه ، تا خود سالك بيازمايد و معلوم او شود كه نتيجه به رياضت فقط مترتب نشده پس اعمال خود را خالص به حق كند و كذا او امر پير يا صاحب شرع شريف براى صيقل نمودن دل و گشايش راه سالك است تا ببيند استعداد فطرى سالك تا چه مرتبه است\r\nو الوجد حقيقة الاختيار وجد حقيقت اختيار بنده است راه سلوك و قرب را با اختيار حقتعالى و شيخ است مر سالك را از راه جذبه كه  « اللَّهُ يَجْتَبِي إِلَيْهِ مَنْ يَشاءُ »  « 1 »\r\nو بين الاجتهاد و الوجد مراد اللّه بالاختيار يعنى ما بين اجتهاد و وجد ( كه سلوك تا رسيدن جذبه باشد ) مراد حق است ، كه عبد بر كدام از آنها خواهد رسيد مقدر از حقتعالى است كه آيا سالك بعالم وجد و جذبه خواهد رسيد يا نه كه يكى از اين دو مقدر و مراد حق است پس سعى و اختيار و اجتهاد براى سلوك راه علم و عمل و مبتدى است و وجد قسمت سالك مجذوبست كه بجذبه رسيده و مادامىكه سالك بجذبه نرسيده مثل طفل الف با خوان در آزمونست كه آيا الفاظ را درست شناخته و همت و نصيب ازليش ترقى بعالم علم و دانش خواهد داد يا نه\r\nمن طلب الحقّ لحظّه وجده لحظّه كسى كه جويائى كند از حق براى حظ خود مىيابد آن را براى حظ خود ، كه حظّ او نعيم آخرت باشد يا دنيا ، و لذت ظاهرى باشد يا باطنى ، كه براى سالك مبتديست اين‌جور طلب كه هنوز جذبه او را درنيافته\r\nو من طلبه لحبّه وجده لحبّه كسى كه حق را با حب او طلب كند مىيابد او را با حب خود ، يعنى اگر با طريق جذبه جوياى حق گردد به خود حق نزديك و مقرب گردد بسبب اين جذبه و كشاكش محبت .\r\n\r\n\r\n","description":"","footnote":"\r\n( 1 ) آيهء 13 از سورهء 42 :  « اللَّهُ يَجْتَبِي إِلَيْهِ مَنْ يَشاءُ وَ يَهْدِي إِلَيْهِ مَنْ يُنِيبُ »  يعنى خدا برمى گزيند و يا مىكشد بسوى خود كسى را كه بخواهد و راه مىبرد بر خود كسى را كه انابه و بازگشت بسوى او كند\r\n","page_name":" آئينه بينايان 85 ","page_number":97},
  {"content":"\r\n\r\n\r\nالباب الحادى عشر فى النّفس و البلاء و الإشارة « محبّة النّفس بالحقيقة موافقة »\r\nمحبت نفس بسبب حقيقت يعنى پس از صحت از امراض نفسانيه كه بمقام ولايت رسيد و نفس او مسلمان شد در اين وقت موافقت با حق است زيرا كه از امارگى گذشته و مركوب روح گشته و در اين وقت محبت نفس موافقت با حق است و در مقام اوايل و اواسط سلوك هم اين معنى درست است كه يعنى شخصى نفس را دوست دارد نه براى هواى او و با دادن خواهش او بلكه بخواست حقيقت مثل اينكه او را حفظ كند از امراض و بىاعتدالى در غذا ، و از معاصى كه موجب عذاب است و غذا و آب دهد براى قوت عبادت كه در حقيقت طاعة امر حق است\r\n« و ذلك انّ اللّه تعالى احبّ اوليائه فابتلاهم و بيان اين مقصود آنست كه حقتعالى دوست داشته اولياء خود را پس مبتلاشان كرده و ابتلا را علامت محبت كرده\r\nفمن احبّ نفسه ابتلاها بالمكاره لحقيقة الموافقة پس هركسى كه دوست دارد نفس خود را يعنى براى حق بعد از آنكه بمقام ولايت رسيد و مشتهيات نفس را به او نداد ، بلكه در اوايل و اواسط سلوك هم بايد نفس خود را مبتلا كند بمكروهات و رياضات ، و مخالفت هواى او ، تا موافقت كند با حقتعالى در دوستى كه دوست بايد با دوست محبت كند و محبت نفس در مخالفت اوست و در اين معنى ضمير ابتلا به خود ( من احب ) راجع است ، و اگر به حق‌تعالى راجع باشد ، معنا اين‌طور است كه بعد از آنكه صاحب نفس مطمئنه شد و بمقام ولايت رسيد حقتعالى مبتلا كند بمكروهات كه ( حفّت الجنّة بالمكاره ) « 1 » براى حقيقت موافقت و اين ابتلا با رياضات قهريه غير اختيارى است از حوادث كه مكروه و ناملايم نفس است تا اينكه نفس موافقت كند با حق و امر حق\r\nياتى علىّ اوقات اخرس فيها عن ذكر الجنّة مىآيد براى من اوقاتى كه لال و ساكت مىشوم در آنها از جنت و ياد آن\r\n\r\n\r\n","description":"","footnote":"\r\n( 1 ) حديث نبوى است كه در جامع الصغير از پيامبر اسلام نقل شده كه فرمود : بهشت پيچيده شده با آنچه كه ناخوش‌آيند است . يعنى با صبر بر سختيها ، و خوددارى از شهوات و لذّتهاى دنيا .\r\n","page_name":" آئينه بينايان 86 ","page_number":98},
  {"content":"\r\n\r\nو ذلك لما لدىّ من نفسى من احتشاشها الى حظّه علت اين آن چيزيست كه در نزد من است از نفس خودم از قبول علف كردن و چريدن و جنبيدن نفس براى حظ خود\r\nاذا حمل العمّال يوم القيمة اعمالهم و اخذوا على ذلك ثوابهم يعنى وقتىكه برمىدارد عمل‌كنندگان و مىبرند اعمال خودشان را و مىگيرند در مقابل اعمال ثواب خودشان را\r\nحملت نفسى الى اللّه تعالى اسيرة لينتقم اللّه خفيّا منها لى مىبرم نفس خودم را بسوى حقتعالى در حالت اسيرى زيرا كه اسير و منقاد شده بود براى اينكه انتقام كشد حقتعالى در نهانى از او بخاطر من\r\nصيّر اللّه الىّ مرادى يوم القيامة فقال لى تمنّ اقول يا ربّ ارنى نفسى فى الحقيقة الّتى هى عدوّى فحين اراه اذبحها بين يدى ربّ العزّة يعنى حقتعالى بميل و مراد من عمل مىكند در روز قيامت مىفرمايد بر من تمنا كن ، عرض مىكنم اى پروردگار من ، نفس مرا به من بنما ، در آن حقيقتى كه دشمن من است ، پس چون مىبينم او را ذبحش مىكنم در مقابل ربّ العزّة بدانكه ممكن است مراد از قيامت ، قيامت خصوصى سالك باشد ، كه پس از جذبه و رياضات ، كه نفس او اسير و منقاد و مطيع گشته ، و چون شهود حقيقت دست مىدهد ، مىبيند كه حقيقت نفس ، مانع و حجاب از وصول تامّ است ، پس در قطع گلوى او اجتهاد مىكند ، بعد از مصوّر شدن او به صورت دشمنى و امّارگى در عالم مثال ، كه هم در آن عالم و هم در باطن ، خود را از حجاب نفس آسوده كرده باشد و قيامت كبرى هم بعينه منطبق است با قيامت سالك .\r\nقوله اذا كان يوم القيامة اقول يا ربّ هذا نفسى فاقتلها فانّها لا تصلح لرؤيتك يعنى چون روز قيامت شود مىگويم اى پروردگار من اين نفس من است بكش آن را زيرا كه صلاحيت ندارد براى رؤيت تو اين هم برطبق سابق در قيامت خصوصى است و در قيامت عمومى هم با تطابق درست است و رؤيت لقاء اللّه هم براى نفسى است كه منقلب و مبدل بروح و فانى در آن گشته و روح هم فانى در جان جان كه جانانست گرديده باشد\r\nقول مصنّف ق « ربّما استحيى من اللّه ان أسأله و ذلك ممّا اعرف من خساسة نفسى » يعنى بسا مىشود كه شرم مىدارم از حق كه از او سؤالى كنم ، و اين از جهة آن چيزيست كه مىشناسم از خساست نفس خودم ، و اين شرم\r\n\r\n","description":"","footnote":"","page_name":" آئينه بينايان 87 ","page_number":99},
  {"content":"\r\n\r\nدر حالت صحو و هشيارى است از سكر كه ملتفت مىشود بر خود و خلق غير از حق\r\nنفسى عدوّى و عدوّ الحقّ فاذا كان يوم القيمة حملت عدوّى اليه ليعمل بها ما شاء نفس من دشمن من است ، و دشمن حق ، پس چون قيامت بر پا مىشود مىبرم دشمن خودم را بسوى او تا بكند بر او و دربارهء او هرچه مىخواهد\r\nقوله « لو لا مراد اللّه فى اوليائه بحظّهم من الجنّة لحرّم العارفون على انفسهم حظّ الدّنيا و الآخرة ممّا عرفوا من عداوة النّفس » يعنى اگر مقصود حق نمىبود در خصوص دوستان خدا كه : محظوظ شوند از نعيم جنت ، البته حرام مىكردند عارفان حق براى نفسهاشان حظ دنيا و آخرت را ، بجهة آنچه كه شناخته‌اند از عداوت نفس با ايشان ، و اين بجهة مبالغه است در فشار نفس ، و يادداشت است براى سالكان ، كه چنين كنند بزرگان چه كرد بايد كار ، و الّا عداوت نفس تا وقتى است كه مسلمان نشده چون در مقام اطمينان ، مؤمن و مسلمان شد ، عداوت ندارند ، نه با صاحبان خود و نه ايشان با نفس ، فقط پندار و هستى او حجاب است براى مقصد ولى باز از مكرش ايمن نمىشوند\r\nقوله ق : « معاداة النّفس بالنّفس خطاء » عداوت كردن نفس با نفس ، كه اهل نفس با نفس دشمنى كند خطا است ، زيرا كه ابليس راه او زده به شقاوت مبتلا كند ، و نفس در عالم مثال و ملكوت ، به صورت زن است و زن با زن غير از مخالفت و خسران نمىتواند ، چنانچه شير قوى را پس از پروردن و با طناب بستن ، كه نه طناب قوّت دارد و نه كشنده ، زيرا كه كشندهء شير ، مرد راه نيست بلكه زنست پس لا بد زنجير را گسسته صاحبش را هلاك مىكند\r\n يكى بچهء گرك مىپروريد * چو پرورده شد خواجه را بردريد \r\nولى بايد مرد كه عقل است و عقل شيرانهء پير ، بر زن نفس غلبه كند ، كه دشمن داشتن نفس ، بسبب عقل و روح كه عقل و روح انبياء و اولياست ، نتيجه دارد كه صاحبان نفس نيستند چنانچه حضرت مولوى قس فرموده\r\n عقل با عقل دگر دوتا شود * نور افزون گشت و ره پيدا شود\r\nنفس چون با نفس ديگر يار شد * عقل جزوى عاطل و بيكار شد\r\nنفس با نفس دگر خندان شود * ظلمت افزون گشت و ره پنهان شود\r\nاى خنك آن كو كه عقلش نر بود * نفس زشتش ماده و مضطر بود \r\n\r\n","description":"","footnote":"","page_name":" آئينه بينايان 88 ","page_number":100},
  {"content":"\r\n\r\n هيچ نكشد نفس را جز ظل پير * دامن آن نفس‌كش را سخت‌گير \r\nقوله قس « نفس النّفس لا تحسّ و لا تمسّ » خود نفس احساس نمىشود با حواس ظاهره و ملموس نمىگردد\r\n« معروفة من غير رؤية موصوفة من غير ادراك » و معروفست بدون ديده شدن ؛ موصوف است با صفتها بدون اينكه خود او ادراك شود\r\n« مخالفة الحقّ حظّها و مجانبة العلم رسمها لا يعرف منها غير اسمها و اللّه تعالى هو العالم بذاتها » يعنى دشمنى با حق حظ اوست ، زيرا كه در اصل طبيعت او ، باعتبار طينت گل خشك فخّار ، قوهء ناريّتى هست و اگرچه خلقت بشرى نورانى است ، ليكن نفس برزخ است ميان ناريّت و نوريّت ، و منشاء خروج اين هر دو است از قوّه بفعل ، لاجرم بواسطهء ناريّت سركش است از طاعت در مقام امّارگى ، و دورى از علم و رسم ، عادت اوست ، يعنى از مقتضاى علم ظاهرى و باطنى سلوكى ، خود را كرانه مىكشد ، و به زير بار عمل نمىرود و شناخته نمىشود از او بجز نام او ، و خداى تعالى عالم است بر ذات او\r\nقوله قس « البلاء تجربة الحقّ » بلا آزمودن حق است مر عبد را نه براى علم ، كه عالم به سراير و ضماير است ، بلكه براى اعطاء درجات در ترقّى و صبر و دركات در جزع\r\n« البلوى من الحقّ على ضربين بالواسطة و به غير الواسطة فمن ابتلاه بالواسطة هلك و من ابتلاه به غير الواسطة نجى » يعنى بلاها از حق بر دو قسم است با واسطه ، و بىواسطه ، پس كسى را كه مبتلا به‌واسطه كند ، هلاك گردد و كسى كه مبتلاش كند بدون واسطه نجات مىيابد .\r\n« الا ترى انّ آدم ابتلاه به غير الواسطة فحين امره خالف امره بلا واسطة فقبّل اللّه توبته نمىبينى كه حضرت آدم را مبتلا كرد حق بدون واسطه ، پس در وقت امر حق ، مخالفت كرد با امر او بىواسطه ، پس قبول نمود خداوند تعالى توبهء او را .\r\n« فكان مبتلا به غير الواسطة » پس مبتلا بود بدون واسطه\r\n« و امّا ابليس فابتلاه بالواسطة فهلك الى الأبد » و امّا ابليس پس مبتلا كرد او را با واسطهء حضرت آدم و عدم سجود بر او ، بنابراين كه خودى و پندار و انانيّت خود را واسطه آورد ميان حق و آدم ، پس هلاك شد تا ابد بواسطهء مخالفت با آدم ، و كذا در نجات حضرت ايوب ( ع ) چون انانيّت و واسطه\r\n\r\n","description":"","footnote":"","page_name":" آئينه بينايان 89 ","page_number":101},
  {"content":"\r\n\r\nبه ميان نيامده بود\r\n« الضّرب ضربان ضرب بالواسطة و ضرب بلا واسطة ضرب و زدن دو قسم است : يكى ضربيست با واسطه ، مثل اخراج حضرت آدم از بهشت و ابتلاء انبيا ، كه ضرب به‌واسطه بلا بود ، و ضربيست بىواسطه ، مانند ضرب ابليس با طرد و رجم خود ، كه واسطهء براى اين ضرب در خارج از ابتلا و غيره نبود .\r\n« فالضّرب بالواسطة دليل النّجاة » ضرب با واسطه دليل نجات است كه آن ابتلا سبب نجات گردد و ضرب بلا واسطه كه ضربت باطنى است و خذلان باطنى دليل هلاك ابدى است\r\nقوله قس « البلوى من خمسة اوجه بلوى اختبار و بلوى استحقاق و بلوى عقوبة و بلوى رفعة و بلوى تحقيق » يعنى ابتلا بر پنج قسم است ابتلاى اختبار و امتحان است ، و ابتلاى مستحق بودن ، و ابتلاى عقوبت و ابتلاى رفعت درجه ، و ابتلاى تحقيق\r\n« فامّا بلوى الاختبار فاستخراج الصّدق و استنباط الشّكر و اظهار العلم من المعلوم » امّا بلواى امتحان كه براى متوسطان سلاك و اهل معرفت است ، نتيجه آن استخراج صدق از كذب و استنباط شكر است در نعمتها و بليات و اظهار علم است از معلوم يعنى علم خود را از معلوم باظهار و ابراز آورد\r\nو امّا بلوى الاستحقاق فذلك للطّهارة من الأدناس و التّصفّى من الأنجاس و التّبرّى من الأرجاس يعنى اما بلواى استحقاق براى عاصيان كه توبه كرده‌اند ، براى پاكيست از ادناس و چرك گناهان ، و براى صاف گشتن از نجاسات اوصاف رذايل ، و برى گشتن از نجاست گناه و آلايشها است\r\n« و امّا بلوى العقوبة فذلك للخذلان و تحقيق الحرمان و نقصان الأيمان » امّا بلواى عقوبت ، بمضمون آيهء مباركه « فلنذيقنّهم من العذاب الأدنى دون العذاب الأكبر » مخصوص اشياء و كفّار است پس آن براى خوارى و تحقيق محرومى و نقصان ايمان است ، يعنى نقصانى كه از عدم ايمان ناشى است\r\n« و امّا بلوى الرّفعة فذلك للدّرجات و التّرقّى بالرّفعات الى منازل اهل الإشارة » و امّا ابتلاى بلندى قدر و درجه كه مخصوص انبياء\r\n\r\n","description":"","footnote":"","page_name":" آئينه بينايان 90 ","page_number":102},
  {"content":"\r\n\r\nو اولياء كاملين است بجهة درجات است و ترقى با بلنديها بمنازل اهل اشاره است .\r\nو امّا بلوى التّحقيق فمطالبة الحقّ لأهل الدّعاء لتصحيح الإشارة و تحقيق الدّعوى و تبيين الصّدق من الكذب اما بلواى تحقيق مثل اينكه قبول دعاى اهل دعا نمىكند با مطالبه از حق براى اينكه اشاره و نيت ايشان را تصحيح كند و دعوتشان از روى حقيقت باشد و براى معلوم كردن اينكه صادقند در مطالبه از حق يا كاذب\r\n« من اخذته البلوى عن حاله كان ضعيفا فى حاله » هركسى كه ابتلا و امتحان او را بگيرد از حال خود معلوم مىشود كه او ضعيف بوده در حال خود\r\n« و من ازدادت حاله عند ورود البلوى فهو قوىّ فى حاله » و كسى كه حال او افزون گردد در وقت ورود بلا ، پس او قوى است در حال خود پس اين دو فقره ، بجهة صاحبان حال و اشعار بامتحان آنهاست\r\n« و العارف من اخذ الحال من بلواه » و عارف كسى است كه حال او از شدّت و قوّت او را از ابتلا بازگيرد ، يعنى حال او بدرجه‌اى باشد كه از ابتلا نه افزون و نه كاهيده مىشود ، و اهل مقام ، قوىترند از اهل حال در عرفان ، پس اطلاق لفظ حال ، در اينجا براى اعلا درجه است يا معنى است شامل بر مقام\r\n« قوله قس : « من اسره العلم انفكّ بالعلم » كسى را كه علم اسير نموده ، يعنى اسير قيد و پندار و دورانديشى نموده ، آزاد مىشود بسبب علم و ممكن است مراد اين باشد : كسى را كه علم اسير خود نموده ، و با داشتن علم به عمل مشغول است ، آزادى و خلاص او ازين علم با علم ديگر است ، كه علم سلوك باشد براى اهل سلوك ، يعنى در مقام ترقّى از علم علم اليقينى به عين اليقين ترقّى دارد .\r\n« و من اسره الحقيقة انفكّ به شرايط الحقيقة » كسى كه اسيرش كرده شهود مكاشفه و معاينه آزاد گردد يعنى از آن حال خلاص و ترقى مىيابد بسبب عمل به شرايط حقيقت و اين براى اهل حال و جذبه و متوسطان است\r\n« و من اسره الحقّ لا ينفكّ ابدا » كسى كه حق اسير و بندش كرده آزاد و خلاص نمىشود هميشه و نمىخواهد كه خواهش او خواهش حق است ( عاشق آزادى نخواهد تا ابد ) و اين مرتبهء منتهيان و كاملان است\r\n« اسرة الأقوال للعمّال و أسرة الأحوال للأبطال » اسيرى اقوال\r\n\r\n","description":"","footnote":"","page_name":" آئينه بينايان 91 ","page_number":103},
  {"content":"\r\n\r\nو عبارات براى عمل‌كنندگانست كه در ابتداى سلوك با علم و عمل سلوك دارند و اسيرى حالات براى دلاوران معركهء رياضت و شجاعان ميدان جذبه و عباداتست كه دل ايشان از غلبهء احوال قوى شده از شدت جذبه برياضات شاقه مشغول گشتند\r\n غرق توحيدند آن مردان مرد * نفس را كشتند در ميدان درد \r\nمن اسره العلم فهو طالب كسى را كه علم اسير كند او طالب است و با طلب سلوك دارد\r\nو من اسره الحقيقة فهو راغب آن را كه حقيقت و شهود و حال اسير كرده او راغب است با صدق محبت در صاحبان حال\r\nو من اسره الحقّ فهو ذاهب كسى كه حق اسير و بندش كرده پس او رونده است به مقصد و نايل مقصد است كه مخصوص كاملانست\r\n\r\nالباب الثّانى عشر فى المقامات و الزّهد و الصّبر « المقامات كلّها لاهل العجز »\r\nمقامات مثل رضا و توكّل و تفويض ، و تسليم و صبر ، همگى مخصوص اهل عجز است يعنى كسانى كه عاجزند در بشريّت و سراپا افتقارند ، و در عين فنا هنوز از وجود بقيّه دارند ، و از فناء مطلق و بقاء برحق عاجزند\r\n« و السّير لاهل الطّلب » و سير براى اهل طلب است\r\n« و الحركات لاهل النّفوس » حركات سلوك و طاعات و رياضات براى ترقّى از قبيل : زهد و ورع و تقوى و علم ، براى اين است كه نفس را رام كنند و براى اهل نفوس است از سلّاك ، نه مطلق حركات ، زيرا كه سابقا حركات را هفت نوع بيان فرمود ، كه از جملهء آنها بود حركت روحيّه و قلبيّه و سرّيّه ، بلى براى كامل و اصل ، حركت ترقّى نيست ابدا ، و شايد مراد از اهل نفوس عوام باشند كه داخل سلوك نيستند\r\nو التّعلّق لاهل الغفلة و تعلق به حق و حقيقت براى غافلان از وجود و علايق است كه اهل فنا باشند و شايد مراد از تعلق تعلق دنيا و اسباب بوده و از اهل غفلت تغافل از حق و خاصان او باشد ليكن مناسبت ندارد اين معنى\r\n\r\n","description":"","footnote":"","page_name":" آئينه بينايان 92 ","page_number":104},
  {"content":"\r\n\r\nبا ما بعد كه مىفرمايد و التّعلّق منّة\r\nقوله المقامات مكر و السّير بعد مكر بودن مقامات براى اين است كه شخص خود را صاحب مقامى بداند ، و به آن مقام مغرور گردد و طالب مقام اعلا و حقتعالى نشود و سير بعد و دورى است و اين براى اهل طلب است و مراد از سيرشان سير الى اللّه است كه سيرشان از نفس و قلب و عقل و روح است بسوى حق و اين در بعد است نسبت با سالك نه نسبت به حق\r\nو الحركات تجربة حركات سلوكيه طاعات و رياضات آزمايش نفوس است كه نفس در آزمايش خالص گردد از امّارگى و لوامگى يا حركات عوام بجهة تجربهء نيك و بد و نفع و ضرر است و كذا حركاتشان بسوى عمل تجربهء حق است و ظاهر ساختن عاصى و مطيع و تجربهء خلق است كه كدام عمل فايده بامور دنيا يا عقبى دارد\r\n« و التّعلّق منّة و تعلّق به حق كه ذكرش گذشت احسان و اكرام مخصوص است از حقتعالى .\r\nقوله المقامات لاهل العجز للتّعليل » يعنى مقاماتى كه براى اهل عجز است براى علت آوردنست يعنى بجهة علت پندار و هستى است چه ، در صبر و توكل و غيره اختيار و وجود باقى است و با اين علت از حق بازمانده‌اند\r\n« و امّا خواصّ الحقّ فمقامهم عند مليك مقتدر » و مقام خواص حق كه مقربانند در جايگاه صدق است در حضور پادشاه مقتدر كه اشاره به آيهء مباركه است و قول حضرت رسول صلى اللّه عليه و آله هم دليل است كه فرمود :\r\n« ابيت عند ربّى يطعمنى و يسقين » و  أَحْياءٌ عِنْدَ رَبِّهِمْ يُرْزَقُونَ \r\nقوله قس « الدّخول فى المقامات به غير الأذن عمل السّرّاق » يعنى دخول در مقامات بدون اذن ، عمل سرقت و دزدىكنندگان است مراد از اذن در اينجا اهليّت و استحقاق آن مقام است ، كه از باطن هم تصديق كنند و الّا دخول محض ، بىاطمينان از خود و مقام خود ، مثل عهد بستن جناب شيخ اقطع ( قس ) كه تا ميوه خود از درخت نيفتد ، چيزى از آن نخورد و خود را صاحب رضا و تسليم و طاقت مىدانست ، عمل سرّاق راه حقيقت است\r\nفاذا اخذوا قطّع ايديهم پس وقتىكه گرفته شدند و بعهد وفا نتوانستند بريده گردد دستهاى ايشان ، ظاهرا مثل جناب شيخ يا باطنا كه از آن مقام كوتاه گردد و نمىرسد\r\nقوله رأيت هلاك المريدين فى السّير فى الجهل بالأحوال\r\n\r\n","description":"","footnote":"","page_name":" آئينه بينايان 93 ","page_number":105},
  {"content":"\r\n\r\nيعنى ديدم هلاك مريدان را در سير بسوى حق ، در جهل باحوال ، مثل اينكه خود را صاحب حالى بداند در وجد ، مثلا و آن حال پست‌تر از معلوم او باشد كه تواجد باشد مثلا يا اينكه احوال را بجهد و عمل و طاعت خود ، نسبت بدهد يا بر استعداد خود ، و نداند كه محض موهبت حقست نه نسبت باستعداد و استحقاق ، و هلاك آن‌وقتى است كه خود را تحت تربيت كاملى قرار نمىدهد كه او را حالى ساخته ، و از جهالت بعلم رساند و هلاك عبارت از وقوف اوست و عدم تحصيل و طلب مقام معلوم و حال عالى\r\n« و الخروج منها قبل الدّخول فيها » و هلاك او در خروج است از حالات پيش از دخول در آنها كه اى بسا نمونهء از حال عالى و بارقهء او را مشهود و حاصل گردد و او گمان كند كه عين همان حال عالى است و بواسطهء اين گمان آن حال غالبا رفع مىشود چنانچه يكى از مريدان شيخ روزبهان قس نور نماز يا وضو را ديد و گمان كرد تجلى حق را ، و غشوه‌اش روى داد پس شيخ بجهة عدم طاقت او مطرودش فرمود\r\nقوله قس الطّاعة عبادة و الصّبر عليها ارادة طاعت عبادت است و صبر بر زحمت و ملاحظهء آداب طاعت دليل ارادت است كه مقدمه محبت است .\r\nو الشّكر فيها استزادة يعنى شكر در طاعت بر قدرت و توانائى طاعت طلب زيادت است\r\nو الرّوح الى الطّاعات شرك راحت شدن بسوى طاعات و اعتماد نمودن شرك است زيرا كه هستى خود مطيع با حق شريك شمرده شده\r\nقوله الشّغل فى اللّه شغل عن اللّه يعنى پس از رسيدن بمقام سير فى اللّه و قرب حق مشغول كردن خود باعمال صوريه حسنه ، و چشم اميد بر آن داشتن ، اعراض است از حق مگر آن شغل با امر حق باشد و براى او ، و ممكن است مراد از شغل ساير اشغال بىحاصل باشد كه مانع از مشغولى به حق گردد از مستلذات مشروعه ، خاصه اشتغال معاصى و ملاهى كه در همه وقت مذموم است كه « ما الهاكم عن ذكر اللّه فهو حرام » « 1 » فرموده‌اند كه اين بعيد از ساحت سايرين فى اللّه است\r\nقوله قس الذّكر التّسلّى و التّذكار التّجلّى و المعرفة التّحلّى\r\n\r\n\r\n","description":"","footnote":"\r\n( 1 ) چيزى كه شما را از ياد پروردگار بازدارد آن حرام است\r\n","page_name":" آئينه بينايان 94 ","page_number":106},
  {"content":"\r\n\r\nذكر حق موجب تسليه و آرامى است براى سالك محبّ ، زيرا كه ياد محبوب است و تذكار ، كه مبالغه ذكر و يادآورى ظاهر و باطن است ، تجلى است يا تجلّى حق ، تذكار و يادآوريست از طرف حق مر عبد را ، و معرفت ، خالى شدنست از اخلاق بشرى و نفسانى ، بلكه متحلّى گشتن است با اوصاف حق ، و على هذا محتمل است كه عبارت صحيح ( التّحلّى ) باشد با حاء بىنقطه\r\nقوله ق : اعمالى كلّها زنانير همه اعمال خودم را كه مىنگرم ، زنّار است كه ترسائى و شرك است ، زيرا كه تا پندار و هستى سالك در ميان است ، و طاعت با فنا و بقا نيست ، خالى ازين شرك خفى نيست كه وجودك ذنب لا يقاس به ذنب . . . « 1 »\r\nو لا اقدر عقدها بتوحيده و قادر نيستم بربستن آنها يعنى زنارها براى توحيد او زيرا كه اعمال با رؤيت خود آنها منافى توحيد هستند و لا قطعها لتوحيده و قطع هم نمىتوان آنها را براى اينكه صاحب توحيد را اعمال و طاعات قلبى و قالبى لازم است و مراعات واجبات و مستحبات شرع براى موحد الزم و محتم است .\r\n اگر طاعت كنم زنّار باشد * و گرنه خود چه ناهنجار باشد\r\nچه زنّار است اين در بزم توحيد * كه صد حيرت ازين در كار باشد \r\nقوله التقرّب الى اللّه ببذل الدّنيا فعل الصّالحين مقرب شدن به درگاه حق بسبب بذل دنيا در راه حق يعنى صرف نقد و جنس و ترك علايق كه مانع است فعل صالحان است\r\nو التّقرّب الى اللّه ببذل النّفس فعل المريدين و تقرب به حق بسبب بذل نفس ، فعل صاحبان ارادت است پس قسم اول براى زاهدانست و بذل نفس آنست كه با موت ارادى از جميع خواهش آن دست بكشد اگرچه تمناى بهشت و ثواب باشد .\r\nو التّقرّب الى اللّه باللّه فعل العارفين چون در دو مرتبهء اول سير الى اللّه منظور بود كه در آن غير از حق تعالى دنيا و نفس هم ملحوظ است و لو با بذل كردن ولى تقرب به خدا براى عارفان كه از مقام سير الى اللّه گذشته و با حقند دايما بسبب حقتعالى است كه هرچه اوامر كند ؛ مالك دل است و حكم آن اوست و عارف اختيارى ندارد و به غير از حق به چيز ديگر التفات ندارد .\r\nقوله : الورع رفع الطّمع عن كلّ الشّبهات رفع طمع از تمامى شبهات خواه مال مشتبه به حرام يا فعل مكروه كه مرجوح است و مشتبه بمعاصى است ورع است .\r\n\r\n\r\n","description":"","footnote":"\r\n( 1 ) يعنى هستى تو خود گناهى است كه گناهان را با او قياس نمىتوان كرد .\r\n","page_name":" آئينه بينايان 95 ","page_number":107},
  {"content":"\r\n\r\nقوله ق : من تورّع بالحقيقة وجد الدّنيا حراما و الآخرة شبهة و وجد الحقّ مفردا لم يمض مع الحرام و لم يقف مع الشّبهات كسى كه قبول ورع كند بسبب حقيقت و تجليات الهى و مكاشفه و مشاهده حقتعالى يا بسبب وصول به نهايت توحيد دنيا را حرام مىداند ، و آخرت را كه اميد ثواب و عقاب و بهشت و حور و قصور است شبهه شمارد ، و حق را مىيابد در حالت تفريد از ما سوى ، و افراد ما سواى حق از حق ، و نمىرود با حرام كه دنيا است و نمىايستد با شبهات كه مطالب اخروى است كه فرموده‌اند الدّنيا حرام على اهل الآخرة و الآخرة حرام على اهل الدّنيا و كلاهما حرامان على اهل اللّه « 1 »\r\nقوله قس الفقر بحر البلاء و العلم سفينته و الوجد موجه فاذا جاء الموج غرق السّفينة فقر درياى بلاست ، و علم ، كشتى است و وجد موج اوست وقتى كه موج وجد آمد كشتى علم ظاهرى عقلى يا نقلى بلكه علم سلوك هم كه باطنى است غرق خواهد شد\r\nقوله ق الفقير الخالص الّذى لا يبقى عليه من موافقة الحقّ فى حقيقة فقره الّا مباينة اسمه من اسمه يعنى فقير خالص كسى است كه نماند بر او از موافقت حق در حقيقت فقر خود بجز مغايرت نام او از نام حق يعنى همه چيزى كه دارد انداخته حتى هستى و وجود خود را كه مخالف حق است ، و بجز حق در وجود باقى نمانده كه  كُلُّ شَيْءٍ هالِكٌ إِلَّا وَجْهَهُ  به غير از آنكه اسم او عبد است و اسم حق معبود و رب\r\nقوله محبّة الغنىّ لربّه ممزوجة بالعطيّة يعنى دوستى سالك غنى مر پروردگار خود را آميخته است با عطيه يعنى براى عطاء دنيا و بهشت يا عطاء حالات باطنيه ، و اين محبت بمعنى ميل است كه به درجه عشق نرسيده و الّا العشق نار لا تبقى و لا تذر كه آن خالص براى دوست است و مزج و آميختگى امكان ندارد\r\nو محبة الفقير لربّه خالصة للمعطى يعنى محبت فقير مر پروردگار خود را خالص است براى خود حق كه معطى است\r\nفحقيقة الغنى وجود العطيّة و حقيقة الفقير عدمها پس حقيقت غنا وجود عطيه است و حقيقت فقر عدم آن است اگر در غنا و فقر نظر بمعنى بىنيازى از مردم و احتياج باشد ، اولى معنى عدمى است و دومى وجودى ، و نظر بر دارائيت غنى و نادارى فقير ، به عكس است خواه اين دارائيت و عدم\r\n\r\n\r\n","description":"","footnote":"\r\n( 1 ) حديث نبوى است كه در جامع الصغير سيوطى ص 17 ج 2 نقل شده و معنى آن اينست : دنيا براى اهل آخرت حرام است و آخرت براى اهل دنيا كه نظر بر لذائذ دنيا منحصر كرده‌اند حرام است و دنيا و آخرت هر دو براى مردان خدا حرام است كه جز حق بر چيزى نظر ندارند :\r\n قومى غم دين دارد و قومى غم دنيا \r\n","page_name":" آئينه بينايان 96 ","page_number":108},
  {"content":"\r\n\r\nنسبت به دنيا و ظاهر باشد ، و خواه نسبت به حق ، كه غنى با حق را عطيه خود حق است كه در بقاست ، و فقير با حق را عطيه نيست كه در فنا است\r\nقوله ق : من لم يصحبه فى اصله ديانة و فى فقره صيانة و فى السّرّ امانة لم يتحقّق بالفقر يعنى كسى كه همراه او نگردد در اصل خود ديانت ، و ملاحظهء دين ، و در فقر او نباشد نگاهدارى خود از شكايت ، يا طلب و سؤال حاجت ، و در سر خود امانتى كه سر را از غير اهل آن محفوظ دارد ، يا سر او قابل امانت وديعهء ولايت نباشد ، ثابت و متحقق نمىگردد با فقر يعنى معنى فقر اصطلاحى كه افتقار به حق است ، و اسم فقير و درويش صدق نمىكند بر او\r\nقوله ق : من صان الفقر صار امين اللّه فى ارضه كسى كه فقر را صيانت و نگاهدارى كند و قدرش بداند و يا نگهدارى از شكوى كند ، امين حقتعالى گردد در زمين او\r\nقوله من اسرّ الفقر لا يجاوز حدّ الفقر كسى كه فقر اسيرش كند و مالك او شود كه اسره خوانده شود با تخفيف راء و حذف هاء ضمير ، تجاوز نمىكند از مرتبهء فقر و فنا ، و ممكن است كه اسره خوانده شود يعنى كسى كه فقر را پنهان كند از مردم خواه فقر اصطلاحى باشد كه گفته شد و خواه فقر و بىچيزى باشد\r\nو من اسر الفقر جاز حدّ الفقر كسى كه او فقر را اسير كند و مالك او گردد با اختيار ، يا اينكه اسرّه خوانده شود به اين معنى كه فقر او را از انظار پنهان كند كه كسى حق قدر او را نشناسد از حد فقر تجاوز مىكند و بمقام غنا باللّه و بقاء اللّه مىرسد\r\nقوله قس ليس للفقير ان يكون اسيرا للوقت براى فقير جواز ندارد كه اسير وقت باشد ، زيرا حالتى است از شهود كه قبلا نظير آن نداشته زيرا آنكه حال او را اسير كرده و از خود و اختيار خود خارج كرده و به همان قانع شده اهل مقام نيست و فقير بر او اطلاق نمىشود\r\nو لكنّ الفقير من اسر الوقت و ليكن فقير كسى است كه او اسير كند وقت و حال را و او مالك حال شود و اختيار حال در دست او باشد كه از آن حال گذشته و صاحب مقام شده باشد بلكه بتواند حال را بمريد بدهد و باز گيرد .\r\nقوله قس الفقر عن ثلاثة اوجه فقر به فقر و فقر لفقر و فقر من فقر\r\n\r\n","description":"","footnote":"","page_name":" آئينه بينايان 97 ","page_number":109},
  {"content":"\r\n\r\nيعنى فقر سه قسم است يكى فقر و احتياج است بر فقر يا بسبب فقر ، كه فقر صورى باشد ، و فقريست بجهة فقر ، يعنى بجهة تحصيل فقر باطنى كه فقر الى اللّه است ، و فقريست ظاهرى كه از فقر معنوى ناشى گشته بعد از وجود آن .\r\nفالفقر بالفقر مثيب و الفقر للفقر منيب و الفقر من الفقر مخيب پس احتياج بسبب فقر صورى ثواب‌دهنده است يا احتياج بر فقر معنوى و طالب آن شدن براى سالك مبتدى ثواب‌دهنده است و فقرى كه براى تحصيل فقر است كه باز اشاره به درجه طلب سالك باشد ، يا فقرى كه براى وجود و حصول فقر باشد كه آثار فقر و فنا در حق او بروز كند رجوع‌دهنده است عبد را بسوى حق ، زيرا كه همه چيز خود را ترك و بذل كرد براى فقر ، يعنى جهت تحصيل يا حصول بعضى آثار آنكه براى متوسطان و صاحبان حال است ، و فقرى كه از فقر است يعنى فقر ظاهرى كه از رسيدن بمقام فقر معنوى حاصل مىشود محروم‌كننده است از ما سواى حق ، يا فقير شدن از فقر آن است كه خودش ملتفت به فقر خود نيست و خود را در ميان نمىبيند از غلبهء فنا ولى فقر براى فقر آن بود كه بقيه هستى مانده و ملتفت است بر فقر و فنا كه محروم‌كننده است از غير و شايد فقير شدن از فقر عبارت باشد از شخصى كه فقر ظاهرى او را فقير كرده و ابدا بعالم فقر به حق مايل نيست كه او محروم است از حق و حقيقت .\r\nو الفقر القطع فقر بمعنى بريدن و بريده شدنست كه در فقر معنوى فنا و بريدن از عوايق است و قطع از كونين\r\nقوله يأتى علىّ اوقات استغنى فيها عن طلب الحاجات و ان كنت فى غاية الفاقات يعنى مىآيد بر من اوقاتى كه بىنياز مىشوم از خواستن حاجتها اگرچه بوده باشم در نهايت نادارى و نابودى .\r\nو ذلك ممّا ارى من فقر نفسى و احتياجها الى جميع شهواتها فى الدّنيا و الآخرة و اين استغنا يا نادارى براى اين است ، كه مىبينم از فقر نفس خودم ، و از احتياج او به تمام خواهشهاى آنكه در دنيا و آخرت است و من نمىدانم كدام را بخواهم ، يا نادارى و احتياج من به اين علت است و ليكن حالتى مرا روى مىدهد كه غنا به حق است كه نمىخواهم چيزى ،\r\nثمّ حقيقة الاستغناء فى الوقت تنطفى بالدّعاء و طلب منه پس از آن حقيقت استغنا در اين وقت و حال كه به من عطا شده خاموش مىشود\r\n\r\n","description":"","footnote":"","page_name":" آئينه بينايان 98 ","page_number":110},
  {"content":"\r\n\r\nبسبب دعاء و طلبى كه از حق است و مرا در آن اختيارى نيست يا دعاء و طلب چون با امر اوست پس حقيقت طلب غنا محتاج است بر دعاء و طلب ولى اين دعا با فقر حقيقى نمىسازد مگر دعائى كه از خود حق است\r\nقوله فاذا انّى فقير من حيث افقر فى الحقّ لا من حيث افقر فى نفسى . پس چون اين دعا و طلب از حقتعالى است پس من فقيرم از جهة اينكه افتقار و احتياج من در نفس خودم باشد كه نفس من طالب چيزى باشد\r\nقوله الاسباب و علل النّفوس و مواضع حظّها يعنى اسباب حصول هر چيز علتهاى نفوس است ، زيرا كه نفس اسباب را در ميان ديده از مسبب غافل است و لذا باسباب چسبيدگى دارد و جاهاى حظ نفس و اهل نفس همان اسباب است و تعلق به آنها\r\nو المتعلّق باللّه هو الّذى افنى حظّ نفسه و متعلّق بمسبّب الاسباب و حق كسى است كه فانى كرده و فانى دانسته حظ نفس خود و اسباب حظ او را .\r\nقوله قس الفقير الخالص الّذى لا يملك مع اللّه ملكا و لا يفقد من سرّه حقيقة الملك يعنى فقير خالص از ما سواى حق كسى است كه مالك نمىشود با حق تعالى بر ملكى يعنى همه چيز او و مالك همگى او حقست كه مستولى است بر باطن عبد و نابود و گم نمىشود از سر او حقيقت ملك ، به اين معنى كه حقيقت او و سر او ، ملك حق است ، يا حقيقت مالكيت و سلطنت گم نمىشود از باطن او كه با اينكه با وجود حق به چيزى مالك و متعلق نيست ، به همه چيز سلطنت و مالكيت دارد بسبب حق\r\nقوله ق الملك لاهل الظّاهر و الملك لاهل السّرّ يعنى مالك دانستن خود براى اهل ظاهر است و مالك شدن حق بر او يا سلطنت و ملكيت واقعى براى اهل سر است و گويا لفظ اول با ضم ميم است بمعنى پادشاهى و سلطنت ، و دوم با كسر يا فتحهء ميم است بمعنى مالكيت ، و مالكيت اهل سر براى مالكيت اوست مر اطوار قلب خود و مقامات را و ممكن است به عكس خوانده شود در اعراب آن در لفظ و مراد از تملك اهل ظاهر تملك ظاهرى باشد براى غلامان و اموال ، و سلطنت اهل سر سلطنت باطنى باشد بنا به سلطنت حق در باطن ايشان كه نداى  لِمَنِ الْمُلْكُ الْيَوْمَ  داده مىشود كه فرموده‌اند :\r\nشهان بىكمر و خسروان بىكلهيم .\r\nقوله الزّهد ترك نعمة الدّنيا و الآخرة يعنى زهد ترك نعمت\r\n\r\n","description":"","footnote":"","page_name":" آئينه بينايان 99 ","page_number":111},
  {"content":"\r\n\r\nدنيا و آخرت است كه نه مايل به دنيا باشد و نه عقبى غير از مولا كه زهد حقيقى اينست .\r\nولى زاهد در ميان مردم آن را گويند كه از دنيا بىرغبت بشود براى تمناى درجات آخرت .\r\nقوله قس : « الزّهد حقيقة تبعها ترك زهد در راه حق خود حقيقتى است از حقايق كه آن زوال رغبت است كه ترك ، تابع آنست .\r\n« و التّزهّد ترك تبعه حقيقة و خود را زاهد كردن بىآنكه حقيقت او در باطن باشد ترك دنيا است كه تابع اوست حقيقت ، يعنى شايد منجر و منتهى گردد اين ترك ظاهرى به حقيقت آن ، كه اگر تابع گردد آن‌وقت تزهد ناميده گردد .\r\nقوله قس : « و حقيقة الزّهد نسيان جميع مألوفات الدّنيا و الآخرة » حقيقت زهد فراموش كردن تمامى چيزهائيست كه شخص مألوف و مأنوس بود و علاقه داشت به او از امور و اسباب دنيا و آخرت حتى طاعات و عبادات ، كه بودن آنها براى درجات آخرت منظور بود كه آن منظور را از ياد برده است .\r\nقوله ق : جمع المال تفرقة الهمّة و تفرقة المال جمع الهمّة يعنى همت عاليست اصل هرچه هست و با همت طى راه سلوك مىتوان كرد و جمع كردن مال باعث تفرقه و پراكندگى همت است از راه حق و طلب او ولى پراكندگى مال و بذل آن در راه حق سبب جمع همت است بر قرب حق .\r\n« المتوكّل الّذى لا يملك شيئا و لا يملكه شىء » يعنى صاحب توكل كسى است كه مالك به چيزى نمىشود كه همه چيز را ملك خدا مىداند و اعتماد او بر مسبب است و در دل او علاقه چيزى نيست كه آن چيز مالك او شود يعنى علاقه و نظر با اسباب ندارد .\r\nقوله ق التّوكّل نفى التّوكّل در اول درجهء توكل كه اعتماد مىكند بر حق بسبب اينكه خود و اعتماد خود را در ميان مىبيند ، به حقيقت آن نرسيده ولى درجهء كاملهء توكل آنست كه توكل و اعتماد خود را هم در نظر نداشته و سبب فضل حق نشمرد بلكه از خود و اعتماد خود به حق غافل گردد .\r\nقوله ق التّوكّل نفى الرّؤية بالرّؤية يعنى توكل نفى رؤيت\r\n\r\n","description":"","footnote":"","page_name":" آئينه بينايان 100 ","page_number":112},
  {"content":"\r\n\r\nاسباب بلكه نفى رؤيت خود توكل است بسبب رؤيت تجليات و ظهورات حق كه مسبب الاسبابست .\r\nقوله ق الصّبر حبس النّفس بالحبس صبر حبس نفس يعنى منع آنست بسبب حبس از شكايت و جزع و ناله يا حبس نفس است از جزع و ناله بسبب حبس با امر حق از خواهش نفس .\r\nقوله ق و المتصبّر حبس النّفس بوجود النّفس بايد عبارت و التصبر باشد تا حمل حبس صحيح گردد كه ميم اسم فاعل در لفظ غلط ناسخ باشد يعنى با تكلف اختيار صبر كردن براى نيل ثواب آن حبس نفس است از جزع و ناله با وجود نفس يعنى چون نفس خود را اسير نكرده پس در نفس جزعى دارد باطنا و آن را پنهان مىكند ، و در حقيقت مثل كظم غيظ مىشود و فروبردن جزع و اخفاء آن .\r\nقوله من لم يصبر على الطّاعة بوجود المرادات لم يذق للطّاعة حقايق الحلاوات » يعنى كسى كه صبر نكند بر زحمت طاعت و شرائط حضور و دائم آنها را بجا بياورد و بسبب وجود مرادات دنيوى ( يعنى چون مرادات دنياوى براى او حاصل است . نفس او سركش شده طاقت صبر به زحمت طاعت ندارد ) نمىبخشد چنان شخصى براى طاعت شيرينيها را كه در حقايق آنهاست يعنى حلاوت مناجات و طاعت را نمىفهمد به جهت اينكه دلش از نفس مريض است و شخص مريض لذايذ اغذيه را نمىفهمد ، و محتمل است به قرينه لفظ حلاوات عبارت مصنّف قس ( بوجود المرارات ) باشد با راء مكرره نه با دال معنى چنان مىشود كسى كه صبر نكند بر طاعت امر حق در وقت وجود تلخيها و زحمات بليات و امتحانات ، از شيرينى حقايق طاعات محروم است .\r\n« من كان محبّة نفسه لنفسه لم يكن من الصّبر فى شىء » يعنى كسى كه واقع شود محبت نفس او براى نفس او يعنى محب نفس خود و مشتهيات او باشد از صبر نمىباشد در بهره حظى يعنى نه صبر در بلا و شدايد و نه صبر بر طاعت ازو صادر نمىشود .\r\nو من كان محبّة نفسه لغيره كان باقيا لصبره و كسى كه محبت نفس خود او براى غير خود واقع باشد كه براى ثواب يا حق است باقى باشد براى ثواب آن صبر و آن غير ، و كذا صبر حق كه از حق صابر بلا باشد يا ثواب و در اين دو عبارت هم ظاهرا لفظ محبّة غلط ناسخ باشد بلكه عبارت\r\n\r\n","description":"","footnote":"","page_name":" آئينه بينايان 101 ","page_number":113},
  {"content":"\r\n\r\nمحبسه يا محبسه بفتحه ميم است يعنى كسى كه حبس نفس كرده براى خير نفس خود مثل دفع ضرر مالى ، يا بدنى ، يا ثواب آن ، صبر نخواهد شد ، و اگر حبس نفس او براى منفعت غير او باشد ، مثل اينكه در مال و طعام فقير را بر نفس خود مقدّم بدارد ، و خود گرسنه بماند و صبر كند ، آن صابر است يا براى غير خود ، يعنى براى طاعت حق باشد ، باز صابر است ، پس اگر صبر او بر زحمت عبادت براى ريا باشد ، صبر آن شخص را كه به او خودنمائى مىكند ، باقى داشته ، كه بىفايده است ، و اگر شخصى حبس كند نفس خود را از معاصى ، و حال آنكه ابدا ميل معاصى ندارد ، و اسباب گناه هم موجود نيست آن را صبر نمىگويند چرا كه حبس نفس اينجا لنفسه است ولى در هر چيزى كه مخالف نفس است از بلايا و مصائب يا عبادات شاقّه ، يا غيبت مردم و فحش آنها كه كظم غيظ كند ، و صبر نمايد محض به جهت حق ، آن صبر كامل است و صبر بر چند قسم است :\r\nاوّل - صبر و حبس نفس از معاصى ، و ثبات بر طاعات ، اگرچه بمعاصى مكره و بر عبادات مايل باشد .\r\nدوّم حبس آن از ميل بشهوات ، و عادت دادن به مشقّت عبادات ، و ترك جزع بر بليّات .\r\nسوّم منع نفس از ميل به بطالت و برانگيختن آن بر مشايعت و تبعيّت قلب در فوائد دينيّه .\r\nچهارم حبس نفس از مخالفت حياء ، و تحمّل بلا ، به جهت حرمت و رعايت محبوب .\r\nپنجم - صبر كردن بر صراط المستقيم ، و قصد سلوك بسوى حق جلّ و علا و بلند داشتن همّت در طلب او .\r\nششم صبر با حقتعالى از براى او و رضاى او .\r\nهفتم صبر در حق جل و علا يعنى تجليات صفات او و اتصاف با انوار صفات و تخلق باخلاق او .\r\nهشتم ثبات است بر دوام مشاهدهء تجليات الهيّه و معاينهء آن وجه كريم و صبر از ملاحظهء غير آن وجه .\r\nنهم صبر به حق در مقام بقاء با اللّه بعد از فنا و ببعضى از اين مراتب اشاره فرموده . مصنف ق\r\nقوله ق الرّضا سكون النّفس عند الوارد و طمأنينة القلب به احكام الوارد رضا آرامش نفس است در وقت رسيدن واردى از فقر\r\n\r\n","description":"","footnote":"","page_name":" آئينه بينايان 102 ","page_number":114},
  {"content":"\r\n\r\nو بلا ، و طمأنينه دل است به احكام وارد .\r\nو خمود البشريّة عند منّ القضاء و خاموشى بشريّت در وقت منّت قضاء و حكم الهى است ، به اين معنى كه هرچه به او رسيده و مىرسد ، بداند كه با حكم و ارادهء محبوب است ، و همهء احكام او از روى حكمت است ، پس بشريت را خمود با احكام وارد حاصل گردد ، و در اينجا ممكن است مراد از وارد در سكون نفس ، خرسند بودن به آن وضعى باشد كه از طرف حق داده شده ، از امكان طاعت و عبادت و رياضت ، اگرچه در مقابل آن عبادت و رياضت ، نظر به ثوابى هم نداشته باشد به غير از رضا به عبوديت خود و ربوبيّت پروردگار ، پس در مقام نفس ، رضا به الوهيّت و طاعت حق است ، و وارد بودن در آن ، عبارت از ورود شدايد و زحمات آن طاعت و رياضت است ، و اين به جهت مبتديان سلوك و عوام است ، و مراد از طمأنينهء قلوب نزد احكام يا به احكام وارد ، حال و مقامى باشد ، يا وجد و جذبهء دارد كه خواه از آن مرتبه ترقى كند يا نه ؟ راضى و خرسند است ، يعنى نه از حق ترقّى را طالب است و نه تقدّم و نه تأخّر ، و نه مزيد حالت را ، و اين درجه مخصوص متوسّطان و اهل حال است و مراد حضرت مؤلف از اينكه فرمود خمود بشريّت در وقت منّت قضاء ، درجه اعلاى رضاست ، يعنى محو ارادهء عبد است ، در ارادهء حق ، در وقت نزول قضاء ، كه غمگين نگردد بوقوع مكروهى ، و بوقوع نعمتى هم شاد نگردد بلكه محو شود رضاى بشريّت او در رضاى حق در وقت منّت قضا ، و منّت ، نعمت مخصوص را مىگويند يعنى قضاء الهى را كه مختصّ به اوست ، نعمتى و لطفى از حق بداند .\r\nقوله من رضى بحاله من اللّه عزّ و جلّ حرم الزّيادة كسى كه راضى شود به‌هرحالى كه به او داده شده از حق ، بدل از حق كه من براى بدليت است به اين معنى كه به حال خود قانع شده مايل قرب حق نگردد از زيادت آن حال محروم مىشود زيرا كه اين شخص در واقع حق را براى حال خود مىخواهد و خطاب مىرسد بر او كه :\r\n عاشق حالى نه عاشق بر منى * بر اميد حال بر من مىتنى \r\nو در مقام رضا سعى مىكند به رسيدن به مرتبهء قرب ، ولى بر عطاى حق و منع آن هر دو رضا دارد .\r\nو من رضى من اللّه بحاله زاده ما لا نهاية له و كسى كه راضى شود از حق براى حالى كه به او عطا فرموده كه دليل رضاى حق است از\r\n\r\n","description":"","footnote":"","page_name":" آئينه بينايان 103 ","page_number":115},
  {"content":"\r\n\r\nاو كه و رضى اللّه عنهم و رضوا عنه افزون مىكند حق آن را تا حدى كه نهايت ندارد پس رضاى مذموم در قسم اول رضا از حال است و در دوم رضاى مبروح راضى بودن از حقتعالى است .\r\nقوله ق من رضى بالعطاء فقلبه فى الخطاء شرح است بر سابق يعنى هركسى كه قانع و خرسند به عطا باشد از معطى پس قلب او در خطا است .\r\nقوله ق حقيقة العبوديّة الخروج من الاختيار حقيقت عبوديت كه نهايت مقام رضا باشد خروج از اختيار است كه اختيار خود را سلب كرده و به حق واگذارد و به تمام اختيارات حق و مقدرات راضى باشد و بگويد :\r\n ما اختيار خود را تسليم دوست كرديم * همچون زمام اشتر در دست ساربانان \r\nقوله ق العبوديّة مفارقة بموافقة عبوديت مفارقت است از نفس و اوصاف خود بلكه از ما سوى اللّه بسبب موافقت با حقتعالى و امر او .\r\n\r\nالباب الثالث عشر فى الإخلاص و الاعتكاف « الإخلاص نسيان الملاحظات »\r\nاخلاص كه خالص كردن عمل است فراموش كردن ملاحظات است از ثواب و عقاب و حال و شهود ، كه عمل او براى اين‌ها نباشد و اين عبارت شامل تمام درجات اخلاص مىتواند باشد زيرا كه درجهء اولاى آن براى عوام و مبتديان اهل سلوك ، خالص نمودن عمل است از ملاحظهء عمل خود ، و عدم ملاحظهء اجر و عوض است .\r\nدرجهء دوم عمل را از كسب خود نديدن و شهود را بسته به عمل نديدن كه براى اهل حال و متوسطان است .\r\nدرجهء سوم عدم ملاحظه نسبت عمل بعبد كه از نسبت و اضافه عمل بوجهى از وجوه خود را خالص ببيند و تمام اين‌ها از ملاحظات است .\r\nقوله ق من احبّه للنّوال حجبه عن حقيقة الوصال هركسى كه\r\n\r\n","description":"","footnote":"","page_name":" آئينه بينايان 104 ","page_number":116},
  {"content":"\r\n\r\nاو را دوست دارد بجهة عطاء از هرگونه و لو عطاى حال باشد حاجب و مانع او مىشود از حقيقت وصال\r\nو من احبّه للوصال لم يرد بعده نوالا كسى كه او را براى وصال دوست دارد رد نمىگردد به جهت شمردن وصال از جنس عطا پس عبارت خوانده مىشود لم يردّ با فعل مجهول و تشديد دال بعدّه با فتحهء عين و كسرهء با و دال مشدد ، بمعنى تعداد و شمردن و ممكن است كه بعده خوانده گردد و لم يردّ فعل معلوم كه آن‌وقت معنى چنان است كه رد نمىكند پس از وصال عطائى را ، يعنى وصال كه اعظم نعمتها بوده مىدهد و پس از او ساير عطيّات جزئى را رد نمىكند بعد از عطاء كلّى ، و ممكن است لم يرد بعده خوانده شود از اراد يريد « 1 » و ضمير عايد بلفظ من باشد يعنى عبد محبّ اراده نمىكند پس از وصال عطائى را\r\nقوله ق النّوال حظّ العبد من الحقّ الوصال مراد الحقّ من العبد اين فقرات شرح است و توضيح براى فقرات سابقه عطاء حظ عبد است از حق و وصال مراد حق است از عبد\r\n« فمن احبّه لحظّه زالت المحبّة كسى كه دوست دارد او را براى حظ خود محبت زائل مىشود\r\n« مع عدم الحظّ » آن‌وقتى كه حظ او نرسيد\r\n« و من احبّه لوصاله زادت المحبّة عند وصاله » كسى كه او را دوست دارد براى وصال مانند مجاذيب افزوده گردد . محبت او در موقع وصال زيرا كه شدت محبت و عشق بسته به رؤيت و معرفت است\r\nقوله قس « من كان لنفسه فهو بنفسه قايم يعنى آنكه مختص كند خود را به ملكيت نفس خود كه زمام خود بدست خواهش نفس بدهد از عطاء حق و ثواب پس او قايم با نفس خود است نه با حق\r\n« و من كان نفسه له فهو بغيره قايم » يعنى كسى كه نفس او براى او مختص و ملك او باشد كه بتواند تصرف كند در نفس سبب اخلاص و ترك ملاحظات نفس پس او با غير خود كه حقتعالى باشد قايم است ، يعنى اعمال\r\n\r\n\r\n","description":"","footnote":"\r\n( 1 ) در دو معنى اول ردّ را بمعنى منع گرفته و عدم آن را بمعنى عطاء و حقيقت ردّ ، بازدادن عطاء معطى است به خودش ، پس مناسبت معنى مجازى آن است كه به جهت حبّ وصال ، نوالهاى محبوب عين نوال محبّ شمرده مىشود و اصوب معنى اخير است منه\r\n","page_name":" آئينه بينايان 105 ","page_number":117},
  {"content":"\r\n\r\nاو حقانى است ، و او اهل قلب و روح است و مالك نفس\r\nاول براى اهل ملاحظه و اهل نفس است دوم براى اهل سلوك و محبت\r\nقوله ق من كان للحقّ فهو فى الجملة معموم كسى كه او براى حق باشد يعنى اعمال خود را خالص كند براى حق پس او در ميان جمله و عموم است يعنى داخل عموم مخلصان است\r\nو من كان له الحقّ فهو فى الجملة مخصوص و كسى كه حقتعالى براى او باشد ، يعنى حقتعالى كافل و مالك و متصرف باشد در او با محبت و تصرف مخصوص ، پس او از مخصوصان خدا و مخلصان اوست با فتحهء لام و اشاره است بحديث مشهور من كان للّه كان اللّه له كه قسم اول در ابتداى سلوك و اواسط آن براى اهل علم و عمل است و قسم دوم براى مجذوبان و منتهيان اهل عرفانست كه مىفرمايند :\r\n كان للّه بوده در ما مضا * تا كه كان اللّه له آمد جزا \r\nقوله قس الاعتكاف الوقوف بتجريد بلا رؤية وعد و وعيد و لا ملاحظة ثواب و لا عقاب بمشاهدة الحق به و له ظاهرا اين اعتكاف همان است كه ديگران آن را وقوف ، يا استقامت ، ناميده‌اند ولى استقامتى كه در سير الى اللّه است يعنى اعتكاف ، وقوف است در سلوك راه با تجريد نيت از غير حق از وعد و وعيد و نه ملاحظهء ثواب و نه عقاب بسبب مشاهدهء حق با اين استقامت با خود و مشاهدهء نور حق براى خود ، يا بسبب مشاهدهء حق مر او را و در اول : براى اهل شهود است و در ثانى بمعنى ثانى براى مبتديان است و شايد كه مراد از اعتكاف مراقبه باشد بمعنى دوام ملاحظهء مقصود و حق با قلب با تعظيم غافل‌كننده از غير حق و با سرورى كه حركت‌دهنده است و يا قربى كه حامل اوست به طرف حق چنان كه مىفرمايد\r\nالاعتكاف القيام بالسرّ على حقيقة المراقبة يعنى چنانچه ظاهرا قيام كرده است در تجريد عبادت براى حق ، سرّ خود را هم مجرّد و قايم بدارد با مراقبهء حق ، يعنى دوام ملاحظه و حضور حق ، با پاسدارى خود از غير حق ، كه تمام توجّهات او مقصور بر حق ، و سرّ و باطن خود باشد ، چنان كه اين عمل را با سر به زانو گذاشتن و متوجّه بودن در بعضى اوقات و ساعات ، مراقبه مىنامند ، و در اوايل سلوك حضور و توجّه با صورت وجه اللّه اكرم الوجوه است كه با صورتى از صور معيّنه ، او را زيارت كرده باشد ، كه در سلسلهء جليلهء عرفاء حقّه مقرّر است ، و در اعتكاف با زيادتى توجّه بر سرّ است آن هم بر حقيقت مراقبه\r\n\r\n","description":"","footnote":"","page_name":" آئينه بينايان 106 ","page_number":118},
  {"content":"\r\n\r\nكه اگر سرّ هم قايم گردد آنست حقيقت مراقبه ،\r\n « چون دبيرستان صوفى ز آن سويست * حل مشكل را دو زانو جادويست » \r\nو اين را شايد اعتكاف هم نام گذارند ، چون هر عمل صورى را باطنى است در طريقت چنانچه باطن صلاة ، ولايت است ، و باطن صيام ، امساك است از غير حق ، و باطن حج سلوك راه دل هكذا اعتكاف ، كه در شرع وقوف است در مسجد حرام ، يا مساجد مشرّفه سه روزه با عبادت ، در طريقت هم عبارتست از معانى مسطوره در متن از وقوف و پاسبانى خانهء دل از اغيار و خالى كردن از خيالات نفسانيه و عقلانيه كه يكى از معانى است\r\nقوله ق الاعتكاف فى بيته بتخليته اعتكاف كه توجه دايمى به مقصود يا وجه اللّه باشد در خانهء اعتكاف يا خانه خود ، كه مراد دل است يا خالى نمودن آنست از غير حق ، كه چون اعتكاف ظاهرى در مساجد است و مسجد واقعى كه بيت اللّه است دل عارف است كه بل يسعنى قلب عبدى المؤمن « 1 » فرموده\r\n گفت پيغمبر كه حق فرموده است * من نگنجم هيچ در بالا و پست\r\nدر زمين و آسمان و عرش نيز * من نگنجم اين يقين دان اى عزيز\r\nدر دل مؤمن بگنجم اى عجب * گر مرا جوئى در آن دلها طلب \r\nپس اعتكاف بسبب خالى كردن دل است از غير حق كه فرموده‌اند\r\n خانه چو پرداختم از غير حق * خانه خدا شاه خراسان رسيد \r\nو حضرت مولوى قس فرموده است :\r\n ايمن‌آباد است دل اى مردمان * حصن محكم خانه امن‌وامان\r\nابلهان تعظيم مسجد مىكنند * در جفاى اهل دل جد مىكنند\r\nآن مجاز است اين حقيقت اى خران * نيست مسجد جز درون سروران\r\nمسجدى كو در درون اولياست * سجده‌گاه جمله است آنجا خداست \r\nقوله ق من لم يطهّر البيت للاعتكاف فى البيت لم يعتكف كسى كه خانه دل را پاك نكند از اغيار ، و خيالات و خطرات ، براى اعتكاف در آن خانه ، اعتكاف‌كننده نيست ، و از زمرهء معتكفان معدود نمىشود ، چنانچه تأويل آيهء مباركه و  طَهِّرا بَيْتِيَ لِلطَّائِفِينَ  « 2 » اينست\r\nقوله حقيقة الاعتكاف وقوف يعنى چنانچه ظاهر اعتكاف وقوف در مساجد و صوم و اثبات عمل و اهلاك موانع است و هكذا حقيقت اعتكاف ايستادن است يعنى دوام توجه و حضور بدون چيز ديگر و با اين معنى با مراقبه متحدند چنان كه در بعضى كتب عرفا ، وقوف را كه معنى اعتكاف است منقسم\r\n\r\n\r\n","description":"","footnote":"\r\n( 1 ) اشاره بحديث قدسى است كه در كتب خاصّه و عامّه نقل شده كه خدا فرموده زمين و آسمان من گنجايش مرا ندارد ولى تنها در قلب بندهء مؤمن مرا گنجايش هست . و در كتاب احياء العلوم و صد كلمهء فيض نقل شده\r\n( 2 ) جزء آيه 120 از سورهء 2 قرآن كريم كه خداوند بابراهيم و اسماعيل فرموده : خانهء مرا پاك كنند براى طواف‌كنندگان خانه كعبه . . .\r\n","page_name":" آئينه بينايان 107 ","page_number":119},
  {"content":"\r\n\r\nفرموده بر زمانى و عددى و قلبى و سيم را عين مراقبه دانسته‌اند\r\nو امساك خوددارى از خيالات و غير حق و وجه اكرم او\r\nو اثبات مراد اثبات مقصود و حق است با اعمال قلبى و قالبى فقط پس از تخليه و تطهير دل از اغيار و ارجاس\r\nو اهلاك و هلاك كردن ما سواى حق بلكه نفس و عقل است در استقامت بلكه اهلاك تمامت رسوم وجود در بقاء به حق و اين مراقبه اخيره يا اعتكاف كه در آن اهلاك شرط شد آن هم به همان معنى به جهت درجه كمال و براى بزرگان و كاملانست\r\n\r\nالباب الرّابع عشر فى الحيرة و السّكر و المحبّة\r\nحيرت حالتى است مندرج در هيمان كه سالك خوددارى نتواند از ورود حيرت يا تعجب بواسطهء ورود امر عظيمى و در دهشت كه آن هم حيرتيست كه هجوم مىآورد در وقتى كه ناگاه وارد شود بر او چيزى كه غالب شود بر عقل و صبر و علم او مثل آنچه بر زنان مصر از ديدن حضرت يوسف روى داد كه دستها بريدند و بهت و حيرت از لوازم دهشت است و هيمان مانند غشوهء حضرت موسى در وقت تجلى\r\nقوله قس الدّهشة غرق فى بحر ماء الحياة يعنى دهشت غرق شدن است در بحر آب حيات و اين معنى شامل تمام درجات اوست : كه درجهء اولى : حيرتست در وقت ديدن اوايل بارقه لطف كه حاصل است از ديدن سالك خسّت و سفالت خود و پستى قدر خود را از ديدن بارقهء لطف حق\r\nو درجهء دوّم هيمان است از تلاطم امواج درياى تحقيق علم باطنى در وقتىكه براهين علم ظاهرى كشف گردد\r\nو درجهء سوم هيمان هنگام غرق در بحر قدم ، و سلطان ازل است پس آب حيات درجهء اولى ، بارقهء لطف الهى است كه بر وجود سالك تابش مىكند و آب حيات درجهء دوّم ، آب حيات علوم باطنى است كه منكشف است براى متوسطين سلّاك و درجهء سوم آب حيات شهود و مشاهدهء حضرت سلطان ازل است كه در آن مستغرق بوده سراپا از خودى خود ، مجو و بى خود و مدهوش مىگردد\r\n\r\n","description":"","footnote":"","page_name":" آئينه بينايان 108 ","page_number":120},
  {"content":"\r\n\r\nو الحيرة للدّهشة و حيرت براى دهشت حال آن وارد ، حيرتست كه موجب اوست بلكه حيرت لازمه اوست\r\nو البهتة قطع الحيرة و سقوط الدّهشة و نفى الحجّة يعنى دهشت اول كه از وارد حاصل مىشود حيرتست ، ولى مبهوت شدن كه از آن به هيمان تعبير مىكنند آخرين درجهء آنست كه بى خود شده و در آن بيخودى قطع حيرت ، و سقوط دهشت ، و نفى حجت مىشود زيرا حجت با علم و عقل است وقتىكه مدهوش و بى خود شد عقل و علم از كار افتاد ديگر چه جاى حجت است\r\n حيرتى بايد كه روبد فكر را * خورده حيرت فكر را و ذكر را \r\nقوله قس النّاس بما خلقوا له مرهونون و عن علم ذلك مغفولون . يعنى مردم بسبب آنچه آفريده شده‌اند براى آن رهن شده‌اند و از علم آن غافل‌شدگانند يعنى آنچه از براى او آفريده شده‌اند كه خداشناسى است ، بواسطهء عمل و رياضت و سلوك در صراط المستقيم ، و از علم آنكه علم حقيقت خود ، يا راه حق ، يا حق باشد غافلند و نمىدانند كه چرا آمده‌اند و به كجا بايد بروند\r\n از كجا آمده‌ام و آمدنم بهر چه بود * به كجا مىروم آخر ننمائى وطنم \r\nو فى حيرة العبوديّة موجودون و در حيرت عبوديت موجودند زيرا كه متحيرند كه اين عبوديت براى كيست و معبود كيست نمىدانند و نمىشناسند\r\nفمن تعرّض لطلب تعريف رهانه هركس مشغول گردد براى طلب شناساندن رهان خود در نزد حق كه حق‌جوئى است زيرا كه مىبايست نفس را در عمل بذل مىكرد تا رهان خود را مىگرفت و در عبوديت مىماند\r\nاحرقه نور الرّبوبيّة و بقى فى حيرة در عهد الست ميثاق و پيمان گرفته بودند و خودشان را بر نفس خود شاهد گرفته حالا مىبايست آن عهد و ميثاق را درست كنند پس چون خواهند از حيرت اولى درآيند بواسطهء تعريف ربانى و قصدشان اين باشد كه بشناسند معبود خود را نور ربوبيت ايشان را مىسوزاند مثل قوم حضرت موسى على نبينا و آله و عليه السلام كه با وجود بقاء نفسانيت و وجود رؤيت حق را خواسته و متعرّض شدند و باقى مىماند در حيرت خود\r\nو من تعرّض لطلب علمه احرقه غلبة العلم العزيز و بقى فى حيرة و كسى كه متعرّض گردد براى طلب علم آن رهان ، كه انسان مرهون اوست يعنى بخواهد كه با علم بداند حقيقت و ذات حق را نه با معرفت و شهود خواه علم ظاهرى باشد يا مكاشفه ، غلبهء علم عزيز عليم ، او را مىسوزاند ، يعنى تلاطم امواج درياى\r\n\r\n","description":"","footnote":"","page_name":" آئينه بينايان 109 ","page_number":121},
  {"content":"\r\n\r\nعلم باطنى او را فانى مىكند و مىماند در حيرت\r\nفالحيرة الأولى فى حقيقة العبوديّة زندقة پس حيرت اولا كه در شناختن خود ذات حق قبل از بذل نفس و جان بود در حقيقت ربوبيت زندقه و كفر است ، زيرا كه با بقاء نفس در حقيقت ربوبيت غوص نمودن كه چيست كفر است و پوشيدن روى حق است\r\nو الحيرة الثّانية فى علم ما غيّب عن الخلق قذر و كفر و حيرت دوم در خصوص علم آنچه از خلق غايب است نجس و كفر است زيرا كه ذات و اوصاف بطور علم تفصيلى مستور است از عقلاء كه با عقل به آن علم نمىتوان رسيد و بجهة عدم امكان علم اگر چيزى در ذهن خود يا در خارج تصور كند و بتراشد كفر است كه آن صورت ذهنى است نه حق\r\nو الحيرة الثّالثة فى العبوديّة وسوسة تؤدّى علمه الى الضّلالة و النّباهة و حيرت سومى در عبوديت ، وسوسه است كه مىرساند علم او به حيرت و جهل خود اگر قدرى امتداد بدهد و اين حيرت باستقلال و خودرائى باشد مىرساند به گمراهى ، و نباهت يا از تنبيه است يا از نبه بمعنى بزرگى و اين رساندن بر تنبيه ، يا بزرگى ، در صورتيست كه از عالمى محقّق و شيخى كامل جويا شده ، در زير بال همّت و سايهء دولت او ، دامنش را گرفته سلوك كند اين سوّمى را در تربيت در مرتبهء اولى گفته بود كه فى حيرة العبوديّة موجودون يعنى تحير اينكه عبادت براى چيست و از بهر كيست كه اگر اين تحير و تصور را با عبوديت بكند كه علت عبوديت براى مولائى حق چطور است و بخواهد كه در اين تحير بماند وسواس است و دفع اين وسواس با وجود سايهء شيخ كامل است\r\nقوله قس : « و الواجب ان يكون فى رهنه راضيا بلا تعرّض و لا تعريف » و واجب آنست كه در مرهونيت خود در رهان عبوديت راضى باشد بدون تعريض بر طلب تعريف يعنى اين خيال و رؤيت نكند كه بايد ذات حق را بشناسم كه معبود من چه نحو است و بىتعريف يعنى اگر از حقتعالى تعريفى براى خود در نظر عبد جلوه ننمايد از واردات و تجليات ، راضى و خرسند باشد .\r\nو فى ظلم علم رهانه جاهلا در تاريكيهاى اينكه مىداند كه او براى عبادت حق و معرفت او آفريده شده ولى بعلم او كه كيست و چطور است مشغول نشود چرا كه خارج از حيطهء علم محدود است پس مراد از جهل در اينجا جهل حيرت و ظلمت آن است كه هنوز مفاد  يُخْرِجُهُمْ مِنَ \r\n\r\n","description":"","footnote":"","page_name":" آئينه بينايان 110 ","page_number":122},
  {"content":"\r\n\r\n الظُّلُماتِ إِلَى النُّورِ  « 1 » در او تحقق پيدا نكرده و اين مسئله پس از علم اجماليست كه دليل علم فطرى توحيد است و مراد از جهل جهل با علم تفصيلى است .\r\nو بجهله عالما و فقط بجهل ، خود عالم باشد يا راضى شود به اين جهل خود در حالت علم بجهل ، پس در طاعت و تسليم امر شيخ در طاعت حق جهد نموده قدم از حد و زىّ بشريّت خود بيرون ننهد ، و در پى معرفت ذات يا علم بذات معبود نباشد .\r\nو فى حيرة العبوديّة مفوّضا الى تعريف سبب تحيّره و در حيرت عبوديت خود تفويض كند نفس خود را بكامل و امر كاملى ، به جهت اينكه بشناسانند به او سبب تحير او را كه سبب آن تحير در ذات خويش و ماندن در آب و گل طبيعت ، و بيرون نيامدن از ظلمت پند ار نفس بنور علم بسيط سابقى ازلى است كه ما بالقوهء او خروج نكرده بسوى فعل ، كه تفكر در اصطلاح عرفاء عبارت ازين است يعنى خروج بتدريج از قوه بسوى فعليت .\r\nو از ظلمت نفس بسوى نور ، كه  يُخْرِجُهُمْ مِنَ الظُّلُماتِ إِلَى النُّورِ  پس خروج از تحير موكول است بر تفكر و تفكر همانست كه عبارتست از مشى راه سلوك .\r\nو استسلامه و تفويضه فى حيرة العبوديّة يؤدّيه مفوّضا مستسلما لفظ اول مبتداست و خبرش يؤدّيه است و لفظ مفوّضا مستسلما ، ظاهرا با صيغهء اسم مفعول است ، يعنى تسليم خواستن و تفويض او در حيرت عبوديّت ، مىرساند او را بر شيخ كاملى تفويض و تسليم شده ، و اگر با صيغهء اسم فاعل خوانده شود ، معنى اين است كه تفويض و طلب تسليم او را مىرساند بتعريف بسبب حيرت از وجود سايهء دوران در حالتى كه تفويض و تسليم‌كننده باشد كه در اين حال بر خود او بواسطهء سلوك تعريف مىشود سبب تحيّر او زيرا كه اين حال او مقدمهء تفكّر اصطلاحى است ، و مقدّمه ، موصل نتيجه است چنانچه در مقدّمات دليل علمى مبرهن است\r\nثمّ أنّ رضاه بجهله على ما خلق له و رهن به و يؤدّيه الى تعريف العبوديّة اين ابتداء مطلب است و بنابراين در عبارت لفظ « انّ » بىخبر واقع شده پس بايد واو و يؤدّيه غلط و زايد باشد ، تا خبر انّ واقع بشود يعنى بعد از اين رضاء او بجهل خود بر رهان خود و بر آنچه براى آن آفريده شده ، مىرساند او را بتعريف عبوديّت كه قبلا تعريف سبب تحيّر بود و بعد از سلوك و تفكّر مىرسد بر شناختن عبوديّت كه نهايت مرتبهء عجز و معرفت است بسبب تعريف آن كامل .\r\n\r\n\r\n","description":"","footnote":"\r\n( 1 ) آيهء 159 از سورهء 2 قرآن كريم كه فرموده :  اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ  يعنى خدا ياور و نگهدارندهء مؤمنانست و آنان را از تاريكى عالم مادّه به روشنائى عالم ملكوت بيرون مىآورد .\r\n","page_name":" آئينه بينايان 111 ","page_number":123},
  {"content":"\r\n\r\nالسّكر غفلة اهل الوصل سكر حالتى است با طرب كه از شهود دست مىدهد كه صبر را از او مىگيرد ، و نمىتواند مالك خود بشود و اين قبل از مقامات فنا است و خالى نيست سكر از تحيّر و جهل از حقيقت شهود و معرفت ، لهذا اهل فنا را سكر واقع نمىشود كه سكر بىاختيار ، از غلبهء سلطان حال بر وجود عارض مىشود و اهل فنا را وجودى نمانده ، و گاهى صاحب سكر با كلمات خارجه از حوصلهء افهام و اهل ظاهر ، حرف مىزند لهذا مىفرمايد : كه سكر براى اهل وصل ، غفلت است از حق .\r\n« السّكر بعد رفع العقل » سكر پس از رفع عقل جزئى است از غلبهء حال و شهود\r\n« و انتهاء العقل الى التّحيّر » انتهاء عقل بسوى تحير است زيرا كه عقل و علم ، در عوالم شهود و معرفت گنجائى و وسعت ندارد\r\n« و انتهاء التّحيّر الى السّكر » و انتهاء تحيرى كه ابتداء آن مىرساند بسوى سلوك علمى در ابتداء سلوك ، و در اواسط از غلبهء حب ، مىرساند بسوى سكر\r\nقوله السّكر رفع الرّسوم و نفى المرسوم سكر رفع رسوم و آثار وجود است از علم و ادب در وقت صولت حال مريد بر علم او ، پس مقتضاى علم را باطل مىكند ، و خود علم و عقل را زائل مىكند از غلبهء سلطان وجد و حال ، مثل اينكه حضرت موسى با همهء علم نبوّت طلب رؤيت كرد ، كه منافى علم و اقتضاى آن بود ، و نفى مرسوم است كه وجود و التفات بوجود باشد\r\n« و اخفاء المعلوم » پنهان كردن معلوم ، يعنى آن مطالب علميه يا معارف الهيّه را كه داشت ، مثل ستاره ، در تحت نور خورشيد ، محو و مخفى مىدارد .\r\nقوله قس « غلط السّكر من بقيّة كدرك بالصّحو غلط و اشتباه سكر از باقيماندهء كدورت تست بسبب صحو ، و صحو مخبر است از صفاى شهود و انتفاء آثار هستى در شهود ، ولى سكر عبارتست از غيب وجود با بقاء بقيهء وجود ، پس در اواخر سكر ، كه هنوز بقيّه‌اى از وجود مىباشد و در اوايل صحو در گمان سكر ، غلط و اشتباه واقع مىشود براى مجذوبان\r\nو در اين كتاب هركجا كه در راه سلوك بيان غلط نموده براى آن مجاذيب است كه از شدّت جذبه رجوع بشيخ نكرده‌اند و الّا در تحت سايهء پير كامل غلط واقع نمىشود و ممكن است كه اضافهء غلط بر سكر ،\r\n\r\n","description":"","footnote":"","page_name":" آئينه بينايان 112 ","page_number":124},
  {"content":"\r\n\r\nبيانيّه باشد و مراد از غلط واقع در سكر ، همان كلمات عاليه از افهام باشد كه مستوجب تكفير عوام است و در اين وقت صحو مقدّم است از سكر\r\nقوله ق « الوجد علم اهل السّكر » وجد كه دريافتن حال محرّك است علم صاحبان سكر است ، كه از جذبه محبت ناشى است\r\nقوله ق « السّكر امان من المكر » يعنى سكر امان و نگهدارنده است از مكر نفس ، زيرا كه از شهود و غلبهء حال ناشى است و در آن حال نفس شكسته شده و مكر ندارد و از مكر الهى هم زيرا كه در وقت غلبهء حبّ و تجلّاى شهود حقيقى موقع لطف است نه مكر .\r\nقوله قس المحبّة حقيقة مطويّة وكّل باظهارها رقيقة النّعمة يعنى محبت حقيقى است پيچيده شده در باطن بنىآدم كه از اثر فاحببت .\r\n فَاتَّبِعُونِي يُحْبِبْكُمُ اللَّهُ  « 1 » است ، و اعتماد بر اظهار آن شده بواسطهء رقيقهء نعمت ، كه عبارت از زردى رخسار و لاغرى ، و اشك چشم ، و آه عاشقان غمّاز است كه :\r\n هرچه خواهم كه نهان عشق نمايم ز رقيب * اشك خونين و رخ زرد شود غَمّازم \r\nيعنى ظاهركننده و وكيل و سبب اين اظهار خوشى و رقّت و لطافت ، جذبه و محبّتى است كه نعمت موهوبى حقّ است ازلا و ابدا\r\n« و وكّل بإخفائها حقيقة الغيرة » و وكيل به خفاء و پنهان داشتن محبت ، حقيقت غيرت است ، يعنى حقيقت غيرت محبوب ، بالمرّه ، ادّعاء هستى عاشق را ، فراموشش مىكند كه « العشق نار لا تبقى و لا تذر » پس اظهار لسانى يا اشارهء ، براى محبّان باقى نمىماند ، زيرا كه فعل و آثار تابع فاعل و وجود اوست ، و محبّت و غيرت او اثرى از التفات بوجود نگذاشته و ممكن است مراد از اخفاء محبّت از طرف محبوب باشد ، كه به جهت غيرت حق ، تا فناء كلّى نشده ، ببلاى فراق عاشق را گرفتار مىكند\r\nقوله ق « المحبّة فى البداية ممزوجة بالطّيبة » يعنى محبت در اول جذبه و سلوك آميخته است با خوشى ، زيرا كه حالات كه دلاله وصال است ، روى مىدهد و مشغول مىكند ، و هنوز سوزش و شدت ندارد\r\n« و فى النّهاية ممزوجة بالمرارة » و در نهايت سلوك به جهت خوف استتار تجلّى ، و چشيدن تلخى فراق ، ممزوج است با تلخى خوف فراق ، و يا شدت سوزش انوار جلال ، براى آنهايى كه در وحشت و قلق و اضطرابند يا با تلخى زحمات و شدايد در راه سلوك بسوى محبوب ، ولى ازين تلخى\r\n\r\n\r\n","description":"","footnote":"\r\n( 1 ) آيه 29 از س 3 قرآن كريم : كه فرموده :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  يعنى به آنان بگو اگر شما خدا را دوست داريد از من پيروى كنيد تا خدا نيز شما را دوست بدارد .\r\n","page_name":" آئينه بينايان 113 ","page_number":125},
  {"content":"\r\n\r\nزحمات و طاعات و رياضات ملتذ مىباشند ، اينست كه خواجه حافظ قدس سره العزيز فرموده :\r\n كه عشق آسان نمود اول ولى افتاد مشكلها \r\nقوله ق اهل المحبّة فرحون و منتظرون اللّقاء يعنى اهل محبت شادمان و منتظران لقاء محبوبند پس فرحشان به اميد و انتظار لقاء است و هردمى صد نامه و صد پيك از خدا بواسطهء تعريفات الهيه به او مىرسد پس اين درجه قبل از رسيدن انوار مشاهده است\r\nقوله ق و اهل الحقيقة محترقون وجلون فارّون من اللّقاء اهل حقيقت كه اهل شهودند در سوزشند از نايرهء عشق و ترسانند از روى آوردن هجران ، يا فناء عشق ، و فراركننده‌اند از ملاقات درحالىكه گرفتار سوزش عشقند ، فرار براى هستى و انانيّت نفس است كه از آن مىگريزند تا از نار عشق فانى و نابود گردند ، و از صولت حملهء عشق است بر وجود و انانيت چنانچه فرموده‌اند :\r\n مرغ خانه اشترى را بىخرد * رسم مهمانى به خانه مىبرد\r\nچون به خانهء مرغ اشتر پا نهاد * خانه ويران گشت و سقفش اوفتاد\r\nكى كنار اندر كشيدى شير را * گر بدانستى و ديدى شير را\r\nهمچو زور پَشّه پيش تُندباد * فهم كن و اللّه اعلم بالسّداد\r\nهمچو شيرى خورد با آهو دچار * گشت آهو بىخبر افتاد زار \r\nقوله اوّل المحبّة لهو اوّل محبّت بازى است ، شايد در عشق مجازى است ، يا اينكه چون بىاختيار طالب و مايل شد هنوز اثرى در وجود ندارد مثل بازى بچه در نظر سهل مىنمايد\r\nبلى لهو بودن در عشق مجازيست در ابتداء ، و در حقيقى هم چون اختياريست و هنوز عقبات صعبات ، ناز و استغناء محبوب را نديده ، و باد جلال نوزيده ، آسان و مثل بازى به نظر نمودار شده .\r\n « كه عشق آسان نمود اول ولى افتاد مشكلها » \r\nقوله قس و اوسطها سهو وسط آن و فراموشى از غير محبوب ، حتى در نفس عاشق است كه ازآنجائىكه شمه از آن بر عقل وارد شده دو سه اقليم ازو تصرف كرده صاحب سهو شده\r\nو آخرها زهو آخر آن شكفتگى و افتخار و اهتزاز است و آن در وقت وصال و اتحاد عاشق است با معشوق پس از مرتبهء احراق و فرار كه گذشت آن‌وقت خوشحالى و اطمينان حاصل آيد كه فرموده‌اند :\r\n\r\n","description":"","footnote":"","page_name":" آئينه بينايان 114 ","page_number":126},
  {"content":"\r\n\r\n ليك عشق عاشقان تن زه كند * عشق معشوقان خوش و فربه كند \r\nقوله ق « المحبّة اوّلها اختيار » اوّل محبّت ، آزمونى است كه آيا محبّ صادق است يا نه ، و ترك ما سوا مىنمايد يا نه ، چنان كه فرموده‌اند :\r\n عشق از اوَّل سركش و خونى بود * تا گريزد هركه بيرونى بود \r\nو مراد از بيرونى بودن خيالات و آثار وجود و اغيار است\r\n« و اوسطها افتقار » و اوسط آن احتياج عاشق است بسبب عجز از شدت غلبهء حب و ميل لقاء محبوب كه بايد از همه عوايق فقير گردد\r\n« و آخرها اختيار » و آخر آن برگزيدن محبوب است محب خود را ، يا اختيار محب است محبوب را از تمامت كونين ، ولى معنى اول بهتر است ، چون در اواخر اراده و اختيارى در عاشق نمانده ، و هرچه هست ملك مولا شده كه فرموده‌اند : العبد و ما فى يده لمولاه\r\nقوله قس المحبّة فى الحقيقة اضطرار محبت در حقيقت يعنى در واقع و نفس الامر يا براى حقيقت و اهل حقيقت اضطرار است زيرا كه جذبه و كشش معشوق بالمره عنان اختيار از دست مىگيرد همچو گوئى در چوگان\r\nقوله قس من ادّعى المحبّة فقد اخطأ اذ كانت المحبّة غيورا كسى كه ادعاء محبت كند ، خطا كرده زيرا كه عشق هستىسوز و خانمان‌برانداز است و ادعا دليل بقاء هستى است ، پس خطا كرده در ادعاء ، زيرا كه محبت غيور است و غيرت عشق اقتضاء آن دارد كه بجز او و معشوق احدى و علاقه باقى نماند ، و به كلى در آتش عشق بسوزد چه جاى ادعا دارد كه دليل هستى است مگر زردى رخسار و لاغرى و اشك چشم كه از آثار سوزش عشق است و كذا حال وجد و دهشت و سكر كه فرموده‌اند :\r\n غيرت عشق زبان همه خاصان ببُريد * از كجا سِرّ غَمَش در دهن عام افتاد \r\nو غيورى اقتضاء استغناء و وحدت ذاتى حق است كه بجز خود اغيارى نمىگذارد و نداى  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  « 1 » را در عالم وجود انسان منادى است\r\n\r\n\r\n","description":"","footnote":"\r\n( 1 ) جزء آيه 16 سورهء 40 قرآن : يعنى روز رستاخيز فرمانروائى براى كيست ؟ جز خداوند يكتاى غالب توانا .\r\n","page_name":" آئينه بينايان 115 ","page_number":127},
  {"content":"\r\n\r\n\r\nالباب الخامس عشر فى المحبّة و الدّعوى و الغيرة قوله قس « الدّعوى باللّسان كذب و زور »\r\nادعاء زبانى يعنى بدون آثار در همه چيز خصوصا در محبت دروغ است مگر اينكه آثار دلالت نمايد كه :\r\n اشك خونين و رخ زرد بشد غمازم \r\n« و فى الطّلب بعد وقوفه بالإشارة جسارة » و ادعاء او در طلب پس از اطلاع او بر اشارهء الهى ، كه محبّت از حق است و جذبهء اوست ، يا با اشارهء شهود تجلّيات ، كه در اين مقام ، ادّعاء محبّت يا طلب ، جسارت است ، يا مراد اينست كه پس از ايستادن او از طلب بسبب اشارهء محبوب و مطلوب ، كه اشارهء او شهود آثار اوست ، و اين معانى در اواسط و انتهاء سلوك است زير كه جذبهء محبّت از حق است ، و طالب اوست ، و ممكن است اشاره براى مبتدى ، كه هنوز در طلب است باشد ، و وقوف و اطّلاع او ، بواسطهء اشارهء علمى سلوك است از شيخ خود ، كه هنوز در طلب است ، كه او اگر ادّعاء محبّت نمايد ، يا ادّعاء طلب كند ، جسارت است زيرا كه اشارهء علمى مىگويد : كه دعوى را به كنار بايد گذاشت .\r\n « كار كن كار بگذر از گفتار » \r\nقوله ق الدّعوى من وجهين فالأوّل دعاوى الرّسميّات يعنى ادّعاء از دو جهت و راه حاصل است : اول آن دعويهاى رسميّات است مثل ادّعاء علم با حركت زبان و اظهار بيان ، و ادّعاء ادب ، و صبر ، و حيا با حركات دالّه بر آنها .\r\n« به احكام الحركات » كه ادّعاهائى كه بر وجود مترتّب است از صنايع ظاهرى يا صبر و رضا و تسليم ، به‌واسطه حركات ظاهرى بر وجود آنها حكم كند ، يعنى به‌وسيله حركات افعالى ديگر غير از حركت قولى كه آن صرف ادّعاست .\r\n« و الثّانى دعاوى الغيبيّات »\r\nدوم ادعاء امور غيبى از قبيل وجد و حيرت ، و مكاشفات\r\nبه احكام الغلبات كه غلبات آن حال حكم مىكند بر صدق ادّعاء\r\n\r\n","description":"","footnote":"","page_name":" آئينه بينايان 116 ","page_number":128},
  {"content":"\r\n\r\nو مراد از ادّعاء اينجا ، همان بروز و ظهور آثار است . بىاختيار ، پس اين دو قسم راجع به خود ادّعا بود\r\nو قوله ق الدّعوى من وجهين دعوى از دو جهت است يعنى باعتبار مدّعى چون دعوى امر عرضى است و بايد با جوهر و محلى قايم باشد\r\nفالأوّل مدّع بلا بيّنة و لا حقيقة و هو نفسه يعبد نفسه باظهار نفسه و الدّعوى وصف بعيد پس اوّل كسى است كه ادعا كند بدون و بىحقيقت ، يعنى ادّعاء حقّانيّت مىكند ، و ادّعاء او باطل است يا ادّعاء نفس‌پرستى مىكند ، بسبب اعمال و افعال ، و حال آنكه حقيقت نفس را نمىداند و نمىشناسد كه چيست ؟ و احتمال دارد كه اين وجه اشاره به همان وجه سابق اوّلى باشد ، يعنى كسى كه ادّعاء رسميّات و آثار و صنايع وجود مىكند ، بيّنه و گواه و حقيقت ندارد ، زيرا كه ممكن فانى محض است ، و فانى حقيقتا مصدر و منشاء فعلى نمىتواند بود ، و وجود مجازى ظلّى او كه نابود و نمودار است ، با وجود حق قايم است ، و اشاره به حال سالك مبتدى هم تواند شد ، و آن مدّعى در واقع عبادت نفس خود مىكند ، و پرستش او بسبب اظهار نفس خود است زيرا كه در مقام نفسانيّت نه خودشناس است ، و نه خداشناس ، و آثار حركات هم تكلّفى است ، زيرا كه حركات سلوكى هم ممزوج با اختيار است چنانچه در تواجد گذشت ، و ادّعاء ، صفتى است بعيد ، يعنى صفت كسى است كه بعيد و دور باشد از مدّعا ، زيرا كه قريب و كسى كه نزديك به مقصد است محتاج به ادّعا نيست كه :\r\n « رنك رخساره خبر مىدهد از سرّ ضمير » \r\nو الثّانى مدّع يدّعى بلا لسان ناطق و له بيّنة و حقايق تنطق عن تجليل سرّه يعنى دوم آن مدعى است كه ادعا مىكند بىزبان ناطق و مر او راست شاهد و حقايقى كه نطق مىكنند از حل كردن سر او از طرف حق ، يا تجليل خوانده شود ، يعنى از تعظيم و بزرگى سر او و اين قسم دوم اگر اشاره به قسم دوم سابقى باشد معنى چنان است ، كه آن مدعى غيبيات از ساير عوام بسبب احكام غلبات بر او ، يعنى بروزات غلبات غيبيات عبارتست از ادعاء او\r\nو وجود قلبه و كاشف است آن حقايق از وجود و بودن قلب او كه اين صاحب سر و قلب است كه از قوا و مدارك باطنى است\r\n\r\n","description":"","footnote":"","page_name":" آئينه بينايان 117 ","page_number":129},
  {"content":"\r\n\r\nو بعزّ فؤاده و به عزت فؤاد او كه يكى از اطوار دل است\r\nو هو متبرّ من وصفه در حالتى كه تبراكننده است از وصف خود\r\nناطق به غير لسان و لا آلة ناطق است با غير لسان و آلت خود كه حق است ، يعنى يا وصف حق ناطق است يا عبارت از حالات ظاهره و نو و وجود و جذبهء اوست كه براى خواص مىباشد\r\nدعواه وصف من اللّه و تفضّله و لديه ادعاء او توصيفى است از حق زيرا كه غلبهء احكام حالات او از حق است اگر ادعاء زبانى بكند آن هم از حق است مثل من رآنى فقد رأى الحقّ ، و انا خالق السّماوات و الأرضين و از حالات تفضّلى حق و در نزد حق و قرب اوست\r\nقوله قس من غار على الحقّ فى جميع الخلق آورده غيرته الى نسيان نفسه در اين عبارت يك غلط از ناسخ ظاهر است كه آن عبارتست از ( و ردّه ) « 1 » كه بايد آورده باشد زيرا كه ورد لازم است نسبت بمفعول دوم و الا بمفعول اول بلا واسطه مىرسد مثل ورد ماء مدين ليكن بودن الى در مفعول دوم دليل بر معنى رد است و الا مادهء ورود را الى لازم نبود يا بايد لفظ ردّه باشد با تشديد دال بدون واو ، يعنى هركس غيرت كند براى حق در تمام مخلوقات وارد مىكند او را غيرت اگر ( أورده ) خوانده شود يا ردّ مىكند حق او را با غيرت بسوى فراموشى نفس خود ، پس غيرت او براى اين است كه خلق بايد حايل و فاصل و حجاب نباشند ميان او و حق ، و در اين حال نفس خودش هم كه از اغيار حق است ، و از جملهء خلق ، بايد منسىّ او گردد .\r\nو ما غار عليه الحقّ لم يترك له وصفا يوصف به و لا نعتا ينعت به يعنى آن قسم اوّل ، مال عاشق ، و اوايل و اواسط مجذوبان بود و امّا آنكه حق غيرت كند بر او ، كه محبوب حق باشد ، در نهايت درجهء جذبه و وصول ، نمىگذارد مر او را صفتى كه در ميان خلق موصوف باشد ، مثل اينكه گويند : فلانى عارف است يا اهل حال است زيرا كه از انظار مردم مخفى مىدارد او را در تحت قباب عزّت خود ، يا صفتى را كه خود ملتفت آن صفت باشد ، از او برمىدارد و نمىگذارد نعتى كه با آن منعوت گردد . نعت و صفت هر دو به يك معنى است ولى فرق ظاهرى اينكه صفت كه باقى است در موصوف خود به او نامى\r\n\r\n\r\n","description":"","footnote":"\r\n( 1 ) در نسخهء دستگردى ( وردّه ) نوشته شده\r\n","page_name":" آئينه بينايان 118 ","page_number":130},
  {"content":"\r\n\r\nصدق مىكند مثل : عالم ، فقير ، غنى ، ولى نعت مثل حال است كه نام باقى ندارد مثل عطسه و سرفه در حينى از اوقات مثلا اهل مقامات را مىتوان گفت كه اهل صفت‌اند ، و اهل حالات رانهء زيرا اهل نعت‌اند ولى هر دو از عوارض اين اشخاص در نظر مردم مخفى است در حق آن شخص وليّى كه حقتعالى غيرت كرده براى او\r\nبل اغناه حقيقة الغيرة عن العلم به بلكه بىنياز كرده است او را حقيقت غيرت از علم خلق به او ، يا از علم خود بر خود ، كه هر دو معنى صحيح است و در اينجا با لفظ ( ما غار ) ثبت كرده ، كه غالبا براى غير اهل عقل است نه لفظ « من » تا اشاره شود بر اينكه علم و عقل چنان شخصى مغلوب گشته و محو و فانى شده است .\r\nغيرة العارف على ربّه ان يكون لغيره غيرت عارف براى پروردگار خود از اين است كه حق براى غير او باشد يعنى غيرى هم به نظر عارف بيايد با حقّ و يا حجاب گردد ميان او و حقّ ، كه رقيب گردد حتى بر اضافهء ياء خصوصى در « لعنتى » كه براى شيطان است غيور است نه براى خود لفظ ، بلكه براى اختصاص مقالى اضافى .\r\nو على نفسه ان يكون عبد ربّه و غيرت او براى نفس خود از اينست كه نفس او عبد ربّ او باشد ، يعنى با نسبت عبوديّت كه من عبد حقّم بنظرش بيايد ، بلكه اين نفس مدّعى را از ريشه مىكند ، كه عبد واقعى روح و قلب است ، يعنى نفس منقلب و مبدّل بروح و قلب شده ، زيرا كه نفس هم از اغيار است در نظر اين شخص ، بلكه اعدا عدوّ و حجاب بزرك است اللّهمّ لا تحرمنا\r\nغيرة العارف على ربّه ضرورة تنفى القدرة غيرت عارف براى پروردگار خود ، ضرورتست ، يعنى عجز و ناچارى و ناگزيرى است كه بايد قدرت و هستى ، و ملاحظهء غير اين‌همه را نفى كند كه سلب آثار وجود را ناگزير است و الّا حجابند براى او\r\nو غيرة الحقّ على العارف امضاء المراد بالقدرة غيرت حق براى عارف اجراى مراد خود است بسبب قدرت ، كه او را از همه خلق محجوب و مستور مىدارد ، زيرا كه رسوم و عادت آنها را بعارف مىدهد و مراد خود را كه نگاهدارى عارف است از شناختن خلق مر او را جارى مىكند بسبب قدرت خود ، و اين دربارهء جمعى از اوليا است كه در قباب عزت\r\n\r\n","description":"","footnote":"","page_name":" آئينه بينايان 119 ","page_number":131},
  {"content":"\r\n\r\nو بشريّت مستور ندا ز خلق با اينكه در ميان مردم هستند\r\nقوله الضّنّة على الحقّ تجريد الإرادة بخل براى حق ، يعنى عزيز داشتن و خاصّهء خود كردن از عبد ، آن است كه مجرّد كند ارادت را از كونين و فقط حقّ مراد او باشد\r\nو الضّنّة من الحقّ اظهار الإرادة يعنى بخل و امساكى كه از حق باشد يعنى حقتعالى كسى را خاصّهء خود قرار دهد ، اظهار ارادت است و آن اين است كه از ساير مردم او را محجوب دارد كه آنها را ضناين اللّه « 1 » گفته‌اند و اين بخل از حقتعالى ، نسبت به حق‌تعالى نيست ، بلكه بعدم لياقت مخلوق است از اينكه دوستان او را بشناسند ، و وقتش را مشوّش كنند و اظهار ارادت او در خصوص عبد به اين طريق است كه او را از نظر اغيار پوشانده است كه برگزيده و خاصّهء حق است ، با اعطاى لباس و كسب و صورت و رسم مردم بر او ، كه نقاب عزّت و حجاب جلال است\r\nقوله لا يرفع غيرة الحقّ فى الدّنيا و لا فى الآخرة لأنّها من صفات الذّات يعنى بمضمون اللّه غيور غيرت كه صفت ذاتى جلالى حق است كه غنى على الاطلاق است برداشته نمىشود نه در دنيا و نه در آخرت زيرا كه وحدت مطلقه حق باعتبار احديت هميشه نفى و سلب ما سوا را مىكند كه اگرچه ما سواى او در باطن و معنى ، وجود حقيقى ندارند و از اين غيرت است صفات قهر و جلال كه قهر عباده بالموت و الفناء كه مميت و قاهر و مفنى است منفكّ نمىشود از حق و از آنست كه در هر لحظه فنائى براى تعيّنات مجازيّه قايل شده‌اند كه در هر لحظه تغيير و تبديل و زوالى براى غير حق مىباشد\r\n هميشه خلق در خلق جديد است * و گرچه مدّت عمرش مديد است\r\nبقا حق را و باقى جمله فانى است * بيانش جمله در سبع المثانى است\r\nاز آن جانب بود ايجاد و تكميل * وز اينجانب بود هر لحظه تبديل \r\n\r\n\r\n","description":"","footnote":"\r\n( 1 ) مقصود از ضناين ، خصايص اهل اللّه‌اند كه خداوند آنان را از نظر مردم مخفى داشته و آنها را انتخاب براى خودش فرموده است كه پيغمبر صلّى اللّه عليه و آله فرموده : انّ للّه ضنائن من خلقه البسهم النّور السّاطع يحييهم فى عافية و يميتهم فى عافية يعنى خداى را برگزيدگانى از خلق است كه آنها را با انوار جلال و عزّت خود مستور داشته ، و زندگى آنها را با سلامتى قرار داده و مرگ آنها را با سلامتى توام ساخته است .\r\n","page_name":" آئينه بينايان 120 ","page_number":132},
  {"content":"\r\n\r\nباطن عارف و ولى كه هر لحظه فناى وجودى مر رسوم بشريت را مىدهد تا در ملك دل او صداى لمن الملك را جواب بگويد\r\nقوله « زيادة الغيرة الذّهاب » زيادى غيرت زوال اغيار و نفى رقيبان شدنست\r\nقوله « للعلم غيرة و للحقيقة غيرة و للحقّ غيرة » براى هركدام از اين مراتب سلوك غيرتى است\r\n« فغيرة العلم علم » علم كه در ابتداى سلوك لازم است غيرت او علم است يعنى غيرتى كه از علم ناشى است و آن اين است كه عبادات او ممزوج با اغيار از اميد ثواب و خوف عذاب يا رياء نباشد و تدارك كند فايت را ، و اعمالى را كه بىشرايط به عمل آمده ، و اين خود علم است زيرا كه با علم عقلى و شرعى دانسته مىشود\r\n« و غيرة الحقيقة حكم » يعنى غيرت حالات شهود و تجلّى ، و حالات محبّت حكم است بر اينكه نگذارد كه وقت او فوت شود ، پس حاكم است بر اينكه وقت خود را فوت نكند ، و حكم است بر نفى اغيار محبوب ، و در مقام حكم علم ساقط شده بلكه حكم حال اين است كه از دست ندهد آن را\r\n« و غيرة الحقّ حتم » و غيرت حق حتم است يعنى واجبست كه نگذارد حجاب را در روى تجلّى ، يا التفاتى را بسوى غير حق ، و وجوب براى اين است كه از صفتهاى حقّ است ، كه بجز او مالك الملك نباشد در خارج ، يا در قلب عبد خود .\r\n« قوله الغيرة بالعلم فعل الصّالحين » غيرت بسبب علم ، فعل صالحان است كه اعمال را خالص مىكنند و فايت را تدارك مىنمايند\r\n« و الغيرة بالحقيقة فعل السّابقين و الغيرة بالحقّ فعل العارفين » و غيرت بسبب حقيقت ، يعنى بسبب شهود و تجلّيات و حالات ، فعل سابقان است ، كه نمىگذارند وقتى از آنها فوت گردد از غيرت ، كه درجهء اهل جذبه و متوسطان است ، و غيرت بسبب حق كه نفى حجابات از حق كنند ، فعل عارفان است ، كه پس از غلبهء شهود و فنا از آثار وجود ، عارف به حق گشته‌اند\r\nقوله قس « من اخمده الغيرة لم يخمد ناره ابدا » يعنى كسى كه او را خاموش كرد غيرت يعنى انوار هستى صفات و آثار را يا آتش نفس او را خامش نمىشود هرگز نار او كه در دل است ، مراد از نار نار محبت بلكه نور عشق است ، و ممكن است اين فقره اشاره بر اهل طبيعت و نفس و اشقيا\r\n\r\n","description":"","footnote":"","page_name":" آئينه بينايان 121 ","page_number":133},
  {"content":"\r\n\r\nباشد كه مطرود درگاهند كه خامش شده آتش طلب آنها لكن آتش نفس و سركشى و عصيان آنها هرگز خاموش نمىگردد بلكه آتش بعد و فراق كه دايما به روى ايشان افروخته شده\r\n غيرت ما همچنين كرد اقتضا * كز در ما دور باشد هر گدا \r\nقوله قس و من احرقه المحبّة اخمد ناره بلقاء المحبوب كسى كه محبت تمام علايق هستى او را بسوزاند خامش گردد آتش او با نور لقاء محبوب كه چون نور غلبه كرد نار و آتش هستى و وجود را مىميراند بلكه آتش محبت را تسكين و سردى مىدهد مولوى قدس سره فرموده :\r\n « عشق آن شعله است كو چون برفروخت * هرچه جز معشوق باقى جمله سوخت »\r\n« تيغ لا در قتلِ غير حق براند * درنگر آخر كه بعدِ لا چه ماند ؟ »\r\n« ماند الّا اللّه و باقى جمله رفت * مرحبا اى عشق شركت‌سوز زَفت ! » \r\nحقيقة الغيرة فى الوصول ان تغار على الحقّ ان يكون مثلك عبده حقيقت غيرت در مقام وصول اين است كه غيرت نمائى براى حق ، كه همچون تو بشر عاجز و ضعيف ، عبد او بوده و در مقام عبديت خود را بشناسد زيرا كه پشه در پيش باد صرصر وجودى ندارد پس بايد از وجود گذشت\r\nحقيقة الغيرة ان تغار عليه ان تكون لك حقيقت غيرت اينست كه غيرت كنى براى حق از اينكه حقيقت غيرت براى تو و در تو باشد يعنى بايد غيرت وجود هم مثل ساير اغيار نفى شود ، و پندار غيرت و ديدن آن هم برود ، و اين معنى در صورتيست كه لفظ تكون مؤنّث غايبه بوده ضميرش راجع به غيرت يا حقيقت گردد .\r\nولى ظاهر اينست كه لفظ تكون مخاطب است و معنى چنان است كه حقيقت غيرت اين است كه غيرت كنى براى حق از اينكه تو خودت باشى كه فرموده‌اند :\r\n « تو خود حجاب خودى حافظ از ميان برخيز » \r\nپس اين معنى در اين فقره بالاتر از فقرهء اولى است كه در فقرهء سابقهء غيرت براى ملاحظهء وصف عبوديّت بود ، از مثل تو كه مىبايست و صفها را از وجود سلب كردن ، و در اينجا غيرت ، براى ملاحظهء ذات پندار و انانيّت خودت است ، كه بايد ذات وجودت را نفى و سلب نمائى\r\nقول مصنّف ق « حقيقة المحبّة تقتضى الرّوح و تطلب الحياة بعد الموت » يعنى حقيقت محبت ، اقتضاء طلب روح مىكند زيرا كه روح است منشاء و مبدا محبت در عالم الست ، و در به دو فطرت ، كه روح كل\r\n\r\n","description":"","footnote":"","page_name":" آئينه بينايان 122 ","page_number":134},
  {"content":"\r\n\r\nاست باقتضاى « فاحببت » « 1 » ظاهر شده ، و حبّ از اوصافى است كه راجع است بنور وجود ، باعتبار واحديّت ، و علاوه روح كلّ مستجمع جميع اوصاف جميله است ، كه از آنهاست جزئيّت و اجزاء تابع كلند در اينجا كه مراد ساير ارواح است ، و از اينست كه عشق صادق مجازى جسمانى ، در آخر سلوك تبديل بحقيقى و روحانى مىشود ، و محبّت هم داعى است كه محبّ دايما با محبوب باشد و هميشه بودن مستلزم حيات و روح است ، مادامىكه با محبوب است بلكه تا ابدالآباد ، و طلب حيات مىكند پس از مرگ يعنى بعد از موت طبيعى نسبت به لقاء محبوب حقيقى ، يا بعد از ممات و مرگ ارادى اختيارى ، از خود و مشتهيات خود كه موت نفس است .\r\nحقيقة الغيرة تقتضى الرّوح و تطلب الموت بعد الموت حقيقت غيرت بر اينكه حجابى حاجب نشود طلب روح و حيات محبوب مىكند ليك پس از حيات خود ، چون حيات را حجاب مىداند باز طلب مرگ مىكند براى خود محب كه بعد از مردن بىحجاب گردد پس طلب مرگ مىكند پس از مرگ هم و مىگويد :\r\n هزار جان گرامى فداى يك نگهت . \r\n اىكاش كه صد هزار جان داشتمى * در خاك رهش فشانده آن داشتمى \r\nو شايد عبارت صحيح لا تقتضى باشد به جهت بودن غيرت از صفت غنا و استغنا ، كه راجع است به صفت احديّت ذات ، كه سلب اغيار مىكند ، و احتمال دارد كه مراد از مرگ پس از مرگ ، فنا بعد از فنا باشد ، كه عبارت از فناء ذات و بقيهء پندار و هستى است بعد از فناء اوّل ، از اوصاف عاشق يا فانى شدن عاشق از غيرت معشوق بعد از فناء غيرت عاشق و اين فنا هم راجع به فناء بعد فناء بنحو مذكور است\r\n راه عشق او كه اكسير بلاست * محو در محو و فنا اندر فناست \r\nقوله قس اكثر مراتب حقايق الغيرة من حقيقة الحياء و مواريثها يعنى بيشتر مراتب حقايق غيرت ، از حقايق حياء و ميراثهاى آن است زيرا كه در درجهء اولاى غيرت ، حيا مىكند از اينكه عبادتهاى او لايق به حق نباشد ، پس درك فايت از عبادات فاقد شرائط مىكند ، باقتضاى آن ، و در اوّل درجهء حياء ، كه نظر حق را ملاحظه نمود ، حيا مىكند از مخالفت احكام ، پس مشغول مجاهده مىگردد و گناهان خود را قبيح مىشمارد ، و مرتبهء حياء نظر در علم قرب است ، كه حيا مىكند از قرب حق تا اينكه نهايت درجهء محبت\r\n\r\n\r\n","description":"","footnote":"\r\n( 1 ) اشاره بحديث كنت كنزا مخفيّا فاحببت ان اعرف است\r\n","page_name":" آئينه بينايان 123 ","page_number":135},
  {"content":"\r\n\r\nرا تحصيل كند ، و در درجهء دوم غيرت غيرتست براى وقت فايت كه مبادا وقت شهودش فوت گردد ، يا حيا مىكند از فوت وقت ، پس در حيا هم يك‌مرتبه از غيرت موجود است كه با ساير مراتب در اسم غيرت واحد است از اين جهت مىفرمايد :\r\n« واحدة فى الاسم و تفترق فى الوجود » در اسم آن مراتب متّحده يكى هستند و در وجود از هم جدا مىشوند\r\nلأنّ ميراث الحياء الفرار من اللّقاء زيرا ميراث حيا فرار است از لقاء حق به جهت اينكه حيا در اوايل است ، كه خود را قابل و لايق قرب و لقاء نمىداند و از علم به اين مسئله است\r\nو ميراث الغيرة الفرار من الحياء ميراث غيرت گريز از حياء است زيرا كه در غيرت ، وجودى و علمى باقى نمىگذارد كه ملاحظهء حيا كند به جهت اينكه نفس ملاحظه و علم از آثار و رسوم هستى و بشرى است و غيرت عشق در عاشق عارف ، وجودى باقى نگذاشته ، و نه اوصافى كه علم باشد پس حيا مرده و ميراث گذاشته غيرت را غيرت عشق وجود همه اغيار بسوخت كه العشق نار لا تبقى و لا تذر\r\n\r\nالباب السّادس عشر فى الوقت و الجمع و الفرق « فوائد الأوقات تتعلّق بثلاث : حفظ الوقت » « و شرط الوقت ، و كتمان الوقت »\r\nبدانكه وقت « 1 » براى خاصان در اصطلاح ، حضور و شهوديست كه سبقت نكرده باشد در غير وقت حاضر ، و آن عبارت از حال ظهور حالى از حالات معينه ، يا تجلّيى از تجلّيات خاصّه است و براى عوام ، « وقت » طاعت و طلب\r\n\r\n\r\n","description":"","footnote":"\r\n( 1 ) عزّ الدين محمود كاشانى در مصباح الهدايه گويد گاهى مراد عرفا از وقت هر حالى بود كه بر سبيل هجوم و مفاجات از غيب روى نمايد و به غلبهء تصرّف سالك را از حال خود بستاند ، و منقاد و مستسلم حكم خود گرداند ، و اين وقت خاصهء سالكان است و به همين معنى اشارت كرده مولوى معنوى كه مىگويد ،\r\n صوفى ابن الوقت باشد اى رفيق * نيست فردا گفتن از شرط طريق \r\n","page_name":" آئينه بينايان 124 ","page_number":136},
  {"content":"\r\n\r\nحق است پس مىفرمايد فوائد و منافع اوقات بسته بر سه چيز است : يكى حفظ وقت است از موانع .\r\nدوّم شرط وقت است ، كه هروقتى در شرع و سلوك مشروط با عبادت شروطى دارد در آن‌وقت ، تا ملاحظه نشود فايده ندارد\r\nسوّم پنهان كردن وقت است نسبت به صاحبان حال و تجلّى كه كتمان از اغيار ، فوائد دارد .\r\n « راز خواهى حافظ اسرار باش » \r\n« من اراد من الحقّ حظّه فى وقته فهو لوقته و وقته حجاب »\r\nيعنى كسى كه اراده كند از حق حظ خود را در وقت خود كه در اوايل حال جذبه مىخواهد كه حقتعالى حظى بدهد به او از حال پس او ملك و مختص بوقت خود است و وقت و حال مالك و متصرف در اوست و وقت او حجابست ميان او و حق\r\n« و من اراد الحقّ فى وقته فوقته له و هو حجاب الوقت » و كسى كه در وقت خود ارادهء حق كند و منظور و مطلوب او حق باشد پس وقت ملك و مختص اوست ، و او مالك وقت است ، يعنى صاحب‌مقام است كه هرگاه خواهد وقت و حالى براى خود و يا مريد ممكن اوست و او حجاب وقت است نه اينكه وقت حجاب باشد بلكه خود آن مريد و پندار او حجابست در آن‌وقت براى حق نه براى وقت و شايد ضمير غايب راجع به حق باشد يعنى در چنان صورت حق حجاب و مانع است براى وقت يعنى حقتعالى چنان مستولى و قاهر دل او شده كه بجز او مجال و وقت التفات ندارد\r\nقوله قس « من لم يحمل حقّ حشو الأوقات لم يعرف حقايق الأوقات يعنى كسى كه تحمّل نكند حق پر كردن اوقات را ، يعنى زحمت پر كردن اوقات را ، بلكه اوقاتش مصروف باشد بلهو ، نمىشناسد حقايق اوقات را ، يعنى قدرش را نمىشناسد ، يا به درجهء نمىرسد كه اوقات حقيقى را بشناسد ، و صاحب حال و وقت گردد ، و بنا به اين معنى راجع باهل نفس و هوا مىباشد ، و ممكن است معنى چنان باشد كه كسى كه اهل جذبه باشد و بواسطهء جذبه اوقات خود را نمىتواند پر كند ، و مصروف اعمال كند زيرا كه عنان علم و اختيار عقل ازو گرفته شده ، و بجز از فرائض اشتغالى ندارد ، و مجذوب مطلق شده پس او حقايق اوقات اصطلاحى و حالات را نمىشناسد ، لذا نمىتواند ارشاد كند و قابل ارشاد نيست .\r\n\r\n","description":"","footnote":"","page_name":" آئينه بينايان 125 ","page_number":137},
  {"content":"\r\n\r\nقوله قده « الاعتزار ظ » ( الاعتذار ) يصفّى الأوقات من بقايا كدر الآفات يعنى براى مبتدى اگر در وقت و حال او كدرى از آفات روى دهد صاف كردن آن با اعتذار است و اعتذار در حقيقت مثل انابه است كه پس از عذر آوردن و تدارك ما فات ، اوقات ما بعدش را از كدورت آفات پاك مىكند و اگر « اغترار » خوانده شود بمعنى غفلت كردن باشد آن‌وقت معنا چنان است : كه در وقت حال يا شهود غفلت كردن ، سالك از التفات به حال و به خود ، كه آن غفلت از غلبهء حال است همان وقت را پاك مىكند از بقاياى آفات و موانع ، كه آن‌وقت را فوت نمىدهد زيرا كه آفات غالبا از ملاحظهء خود و وقت خود حاصل مىشود و جائز است كه الاعتزار خوانده شود با عين بىنقطه و زاء زلف كه در لغت عرب بمعنى تعظيم و ملاحظهء ادب است ، يعنى تعظيم و ادب با حقتعالى صاف مىكند اوقات را ، از پارهء كدورتهاى آفات كه غالب آفات از بىادبى و ندانستن قدر اوقات روى مىدهد .\r\nقوله ق « من لم يعرف وقته فى وقته فاته وقته و هو مع وقته » كسى كه نشناسد وقت خود را كه اين حالى است از حالات يا تجلى خاصى است در وقت شهود خود ، با تعريف باطنى يا تعريف پير خود تا مشغول اعمال قلبى و قالبى آن‌وقت گردد « مثل مجذوبان بىپير » فوت شود وقت او و حال آنكه با وقت همراه است ، يعنى صاحب همان وقت است براى جذبه و عطاء حق ، و يا مراد از وقت چارم وقت لغوى است يعنى كه او با وقت و زمان همان حال و شهود است و ممكن است مراد از عدم شناخت عدم معرفت قدر آن است كه شرائط و اعمال آن را بجا نياورد\r\nقوله قس « اهل الحقائق ينقلبون فى اوقات ثلث » مراد از اهل حقايق اينجا مطلق سالكانند كه داراى سه درجه‌اند در وقتىكه منقلب و مبدل مىشوند در سه وقت\r\nوقت نفس العلم وقت خود علم سلوك است ، كه عالم شده با سلوك كه چه بايد بكند و يا نكند در اوقات خود ، يا در حال علم ، حالى روى دهد كه از علم غافل شود ، كه اسم اين حال وقتست در اصطلاح .\r\nو وقت علم الحقيقة و وقت علم بشهود و آثار حال تجلى كه درجهء متوسطان است بايد آن‌وقت را مراعات كند « و وقت حقيقة الحقّ » و وقت حقيقت حق است براى منتهيان و عارفان ، كه حقيقت نور حق مشهود بصيرت گردد بعد از فناء رسوم و آثار ، و اين همان وقت است كه در حديث لى مع اللّه وقت و قول عرفا قدس اسرارهم :\r\n« الوقت سيف قاطع » و قول ايشان كه الصّوفىّ ابن الوقت مىباشد\r\n\r\n","description":"","footnote":"","page_name":" آئينه بينايان 126 ","page_number":138},
  {"content":"\r\n\r\nقوله قس الوقت حجاب الوقت وقت حجاب وقت است وقت متوسطان كه شهود تجلى يا حال است حجابست بر حقيقت وقت منتهيان يا ادراك وقت بودن وقت حجابست بر وقت تا غفلت واقع گردد\r\nو الوقت عين الوقت و وقت عين وقت است در حالتى كه تمام اوقات او با حال و شهود مستغرق باشد ، كه اميد ترقّى نباشد ، مثل مجذوبان مطلق\r\nو للوقت زيادة الوقت يعنى براى وقت راست زيادت وقت درصورتىكه در اوايل حال و بارقه روى دهد و زائل گردد ، كه در اينجا وقت لغوى را زيادت هست بر وقت اصطلاحى ، و ممكن است اين سه قسم اشاره بر سه مراتب سابقه باشد ، يعنى وقت نفس علم ، حجاب است بر وقت كه در درجهء دوّمى است ، و وقت علم حقيقت ، عين همان حقيقت است كه تجلّى خاص است ، و وقت حقيقت حق زيادتى وقت است مر وقت را چرا كه به‌وقتهاى ديگر در نزد اين وقت زيادتى و فضيلتى است كه ما فوق آن متصوّر نمىشود چنان كه فرموده : لى مع اللّه وقت لا يسعنى فيه ملك مقرّب و لا نبىّ مرسل « 1 » حجاب بودن وقت بر وقت براى سالكان و اهل تلوين است ، كه دايما در تلوّن هستند و عين بودن وقت بر وقت ، براى آنها است كه داراى يك‌وقت مخصوص شده‌اند كه از آن ترقّى و تنزّل ندارند مانند مجذوبان قانع بوقت و وقتىكه زايد است بر وقت ديگر ، مال منتهيان و عارفانست\r\nقوله ق « من غفل عن وقته فى وقته فاته وقته » كسى كه غافل گردد از وقت خود در وقت خود ، كه مشغول گردد بر آفات وقت مثلا در وقت طاعت سالك بلهو و غفلت مشغول گردد و در وقت شهود التفات بوجود بكند ، فوائد آن وقت از دست او برود و فوت گردد .\r\nفان وجد وقته فى غير وقته كان ذلك وجد الغير پس اكر آن حال و وقت فوت‌شده را در وقت ديگر بيابد آن يافت يافت غير آن‌وقت مىشود و لهذا گفته‌اند « الوقت سيف قاطع »\r\n« و ان كان ذلك الغير وقتا » اگرچه آن غيرهم وقت شهود و تجلى باشد\r\nفوقت الغير بعد فوت الوقت مكر پس وقت غير پس از فوت وقت\r\n\r\n\r\n","description":"","footnote":"\r\n( 1 ) يعنى مرا با خداى تعالى وقتى است كه نمىگنجد در آن حال و وقت فرشتهء مقرب و نه پيغمبر مرسل . و اين حديثى است معروف كه در بيشتر كتب عرفا با آن استناد شده و اشاره بمقام استغراق و فناء آن حضرت در لقاء ربوبيّت است « عماد »\r\n","page_name":" آئينه بينايان 127 ","page_number":139},
  {"content":"\r\n\r\nمكر است مكر آنست كه پس از فوت ، حالتى ، باز همان حال دفعهء دوم و سوم روى بدهد با آنكه مشغول منافيات و مخالفات است ، و با اينكه مشغول معاصى است مثلا ، حالى و تجلّيى روى دهد ، تا او اصرار كند بر مخالفت و اين مكر الهى است\r\nو الغير وقت ردّ فيه و آن غير شهود اول وقتى است كه مردود گشته در آن\r\nوقت يجرّد الوقت من الوقت آن‌وقتى كه مجرّد كند وقت را از وقت ، يعنى آن شهود حقّى كه منزّه است از تمام اوقات حالات يا غيره كه وقت را از وقت مجرّد مىكند ، يعنى از وقتيّت آن‌وقت غفلت مىشود و يا از تمام وقتها ممتاز است\r\nو صار الوقت حجّة الوقت و بگردد آن‌وقت شهود خاص حجت براى صحت وقتها\r\nفما اعزّ الوقت چه بسيار عزيز است آن‌وقت\r\nو من نظر فى وقته الى وقته فهو وقته كسى كه نظر كند در وقت خود بسوى وقت خود ، پس خودش وقت خودش است ، كه نظر بر هستى خود دارد ، يعنى وقت همچنان كس بوقت ناميده نگردد ، زيرا كه در وقت بايد التفات به حق منظور گردد\r\nقوله ق الفطنة حفظ الوقت كياست كه زيركى و چابكى ظاهرى و باطنى است ، شناسائى آن‌وقت و حال ، و تجلّى شهوديست ، كه از كدام اسم ظاهر گشته است ؟\r\n« من غاب نفسه فى وقته فوقته له » كسى كه غايب گردد در وقت خود از نفس خود پس وقت او سود او و نفع و ملك اوست\r\n« و من نظر فى وقته من وقته الى نفسه » كسى كه نگاه كند در وقت خود از وقت خود بسوى نفس خود\r\n« فوقته عليه » پس وقت او بر ضرر اوست\r\nقوله قس « الجمع سرّ الجامع » جمع آنست كه تمام آثار خلق و كثرت ، از نظر مشاهدهء سالك مستور گشته ، بجز حقتعالى چيزى را درك نكند و تفرقه علم است به اينكه وجود حق غير از وجود خلق است پس جمع سر صاحب جمع است و تفرقه ، علم اوست بوجود خلق و كثرت\r\nقوله قده « الجمع جمع المراد قبل اظهار المريد » جمع ،\r\n\r\n","description":"","footnote":"","page_name":" آئينه بينايان 128 ","page_number":140},
  {"content":"\r\n\r\nجمع كردن مراد است باطن مريد را به حق ، پيش از اظهار مريد ، يا جمع حقّ است كه خود او و مراد است در علم خود ، كه جميع مخلوق را در علم خود جمع كرده بود ، پيش از اظهار و ايجاد خلق ، كه مريد است ، و ممكن است معنى اين باشد كه جمع ، جمع مراد است يعنى جمع باطن ولى است قبل از اينكه مريدى او را به حق ظاهر بخلق كند ، يعنى قبل از رجوع او بخلق و دعوت خلق ، و در اين صورت فاعل جمع و اظهار ، هر دو حقتعالى است\r\n« و التّفرقة اظهار المريد بحقيقة المراد » تفرقه اظهار مريد است چيزى را بر حقيقت مراد ، كه دليل تفرقهء باطن است كه حقيقت مراد جمع است و على طبق معنى فقرهء اولى تفرقه اظهار مريدى حق است كه حقتعالى صفت مريدى را بمراد ظاهر كند و به حقيقت آن مراد معلوم كند يعنى خلق را به ولى خود كه مراد است ظاهر كند كه امتياز داده و مشغول ارشاد و هدايت ايشان گردد\r\nقوله قس : « الجمع و التّفرقة حالتان و اللّه تعالى هو الجامع المفرّق » جمع و تفرقه دو حالت‌اند ، جمع آنست كه فانى كند رسوم خلق را و زائل كند مسمّاى ما سوا را و نيابد صاحب او حقّ را مگر با خلق ، كه غير او را نه‌بيند ، و تفرقه ، اعتبار فرق است ميان وجود و موجود ، و ساقط كردن ملاحظهء وجود حقّ است ، بىملاحظهء وجود خلق ، و اللّه تعالى است جمع‌كننده و تفرقه‌دهنده ! .\r\n« فمن جمعه الحقّ بالحقيقة فرّقه بالعلم » كسى را كه حق جمعش كند با حقيقت شهود حق ، تفرقه دهد مر او را با علم ، يعنى بعد از رجوع بخلق علم او را به او بدهد ، تا فرق كند ميان خالق و مخلوق ، به اين معنى : كه خلق را بسبب علم قايم به حق مىبيند ، و در ميان خلق باشد به حق ، ولى در سابق بجز حق در نظرش مشهود نبود .\r\n« فكان الجمع حقيقة مراده » پس جمع بوده و مىباشد مراد حق يا مراد آن شخص مجموع .\r\n« و التّفرقة شرائط علمه » و تفرقه شرائط و احكام علم به حق است ، كه علم مريد باشد . بعد از رجوع از حق بسوى خلق .\r\nقوله قس « من جمعه الحقّ من الأغيار و تفرقة الاعتبار » كسى كه او را حق جمع كند از اغيار ، و از تفرقهء اعتبار خلق در وجود ، نزد وجود حق\r\nتفرّقت احكامه على حكم الاختبار پراكنده مىشود احكام او بر\r\n\r\n","description":"","footnote":"","page_name":" آئينه بينايان 129 ","page_number":141},
  {"content":"\r\n\r\nحكم اختبار و امتحان ، يعنى احكام او كه عمل و طاعت است در حالت سابقه است كه متفرق است بر حكم اختبار ، يعنى تا بر خلق ثابت شود كه در احكام و طاعت حق صادق است ، يا امتحانات الهى عبارت مىشود از احكامات او و هنوز حكم علم و اختيار كه براى منتهيان صاحب ارشاد است به او نشده و احكام شهودات و حالاتى براى او نمانده كه مستغرق بشهود حق است ، فقط حكم اختبار امتحان براى اوست پس اين شخص در مقام مجذوبيست ، مراتبى را طى نموده ليكن هنوز علم تفرقه به او نداده‌اند\r\n« قوله ق : من جمع مراد الحقّ و لم يفرّقه بوصفه فهو مجموع به شرط » كسى كه جمع كند مراد حق را يعنى باطن خود را جمع كند از خلق و جدا نكند باطن را با وصف خود كه بشريت و خلق است يا با وصف علم ، پس همچنان كسى صاحب جمع است به شرط اينكه وصف خود يا وصف علم را در ميان نيارد تا تفرقه روى دهد ، چون اختيار در او باقى است و اين براى متوسطان و اهل حضور با حق است\r\n« و من جمعه الحقّ بمراده كان وصفه و نعته ما جمع به » و كسى را كه حق جمع كند تمام اوصاف و نعت او آن چيزيست كه با آن جمع شده يعنى فقط حق است و اين شخص در جمع كامل مطلق است بدون شرط و اين مال مجذوبان است\r\n« قوله الجمع غلبة مراد اللّه » جمع ، غالب شدن مراد حق است بر عبد ، كه بجز حق و مراد او مرادات خود عبد محو گردد\r\n« و التّفرقة حقيقة مراد اللّه » و تفرقه حقيقت مراد حق است سابقا تفرقه را از احكام علم شمرد و در اينجا مثل جمع حقيقت مراد اللّه ناميد براى اينكه تفرقه در واقع ، ديدن خلق و تعينات ايشان است كه قايمست به حق و با وجود حق و قيوميت او ، و در مرتبه ولايت هم جمع مراد اللّه است ، و هم تفرقه ، جمع براى حق در باطن ، و تفرقه به جهت تربيت و ارشاد خلق در ظاهر ، كه آن هم موكول بر رؤيت خلق است و مراد از حق بودن تفرقه به اين اعتبار است كه براى منفعت خلق مراد است ، چنانچه بودن حضرت آدم در بهشت جمع بود و آمدن او بعالم تفرقه بسبب خوردن گندم ، حقيقت مراد و مشيت حق بود كه ارادهء حتمى علاقه گرفته بود\r\nقوله الجمع ما استاثر به من علمه بمعلوم جمع آن چيزيست كه طلب اثر يا اختيار كرده از علم خود در معلوم خود ، يعنى علم خود را در معلوم\r\n\r\n","description":"","footnote":"","page_name":" آئينه بينايان 130 ","page_number":142},
  {"content":"\r\n\r\nو مخلوق بظهور آورده و علم معلوم را از او گرفته يعنى بالمره او را از آثار و صفات او معزول كرده و صفات خود را بجاى آن نشانده پس معنى\r\nقول او « عن معلوم » اين است كه طلب كرده يا برگزيده از معلوم خود يعنى از آن علمى كه بمعلوم خود داده و در معلوم بود اختيار جمع كرده از معلوم خود ، يعنى علمى كه داده بود . دو قسم و دو شعبه داشت در مخلوق يكى راجع به حق و ديگرى بخلق و حقتعالى ، آن را از او طلب و اختيار كرد كه راجع به خودش بود ، يعنى به حق تعالى اين جمع كه شرح شد بحسب تشريع و ترتيب سلوكى است ، و ممكن است مراد از جمع جمع تكوينى و مبدئى باشد كه جمع عبادة از مرتبهء علم و عقل كلى اجمالى و لوح محفوظ قضائى بوده و تفرقه عبارت از علم تفصيلىّ تقديرى نازل از سماوات باشد\r\n« و التّفرقة ما ابانه من معلوم بعلم » تفرقه آن چيزيست كه جدا نموده آن را از معلوم خود ، با علم آن معلوم كه غير از حق و جدا از حق است كه علم بخلق باشد و اين بقرينهء مقابلت با جمع مذكور روشن مىگردد\r\nقوله ق « الجمع ما جمع الحقّ من مراده فى خلقه » جمع آن چيزيست كه حق جمع كرده از مراد يا در به دو خلق يا بعد از تربيت در خلق خود از اوصاف و افعال و ذات\r\n« و التّفرقة ما اظهره بعلمه من خلقه لمراده » تفرقه آنچه كه ظاهرش كرده با علم خود از خلق خود ، براى مراد خود ، يعنى بسبب علم مخلوق آنچه ظاهر مىشود از صنايع و مطالب عقليّهء ، كه براى منفعت و مراد او است ، آن تفرقه است ، كه اين هم راجع بعالم آفاق است بحسب خلق و تكوين ، و در اينجا لفظ مراد ، عبارت از اولياء حقّ است كه همهء خلق عوالم براى ايشان است\r\nقوله قس : « الجمع موافقة المراد » جمع ، موافقت با مراد حق يا با حق است كه خود مراد است\r\n« و التفرقة موافقة العلم » و تفرقه ، موافقت است با علم حق كه افاضه مىشود در مقام فرق بعد الجمع كه براى منتهيان است ، يا در ابتداء سلوك و اواسط آنكه با علم و عقل نظر بكثرات مىكند\r\n« الجمع علم اللّه تعالى فى معلومه قبل وجود المعلوم » يعنى جمع عبارت از علم خدا است كه در معلوم او بود قبل از پيدايش معلومات ، يعنى نفى آثار و توحيد صرف و جز حق ندانستن در علم حق مكنون بود براى\r\n\r\n","description":"","footnote":"","page_name":" آئينه بينايان 131 ","page_number":143},
  {"content":"\r\n\r\nمخلوق و انسان كامل پيش از وجود ايشان و كذا در مرتبهء علم الهى يعنى مرتبهء ظهور علم ، همه جمع بودند اجمالا با بىرنگى تعين و تشخص عينى و غير از حق چيزى نبود زيرا كه علم وصف الهى است و در مرتبهء علم وجود خارجى عينى براى احدى و شيئى نمىبود\r\n« و التّفرقة ما طلب المعلوم به من حقايق جمعه » تفرقه آن است كه معلوم طلب مىكند با آنكه علم است از حقايق جمع او در خارج و در اعيان خارجيه ، يا تفرقه چيزيست كه از معلوم با علم خود طلب كرده شده از حقيقتهاى جمع خود زيرا كه جمع براى آثار و اوصاف متفرّقه است كه در تفرقه و تفصيل طلب كرده شده‌اند .\r\nقوله ق « الجمع حال و اللّه تعالى هو الجامع » جمع حالى و نعتى است كه قايم با فاعل و جامع است و آن جامع حق است مراد از حال در اينجا مقام است\r\n« و اسم الجمع يقع على تفرقة قد جمع فصار جمعا بعد تفرقته » و اسم كه جمع است از اعراض اضافيّه و نسبى است ، كه نسبت با تفرقه دارد و واقع است بر تفرقه ، كه رسوم و آثار و اوصاف خلق از چيزهاى متفرّق بوده و بواسطهء حال جميع ، و مقام غلبهء شهود و محو شدن آثار ، مبدّل و نامى بجمع گرديده ، خواه در همان جمعيّت مانده ، يا باز بتفرقه رجوع كند ، و اين جمع ، پس از تفرقه ، در عالم تشريع و تربيت ، در نهايت توحيد است قبل از رجوع بخلق به جهت هدايت .\r\n« و سمّى به بعد ما كان موسوما بغيره » يعنى ناميده شده با جمع پس از آنكه ناميده بود با غير جمع كه اضافات و تعينات فعلا محو شده هركدام نامى و خواصى و احكامى داشتند\r\nقوله « التّفرقة العبوديّة و الجمع لا يوصف الّا بتطريق » تفرقه عبوديّت است كه ملاحظهء وجود در عبد و نسبت عبديّت با ربّ در آن ملحوظ است ولى جمع به وصف نمىآيد ، مگر كه با راه رفتن معلوم گردد ، كه فرموده‌اند\r\n چندان برو اين ره كه دوئى برخيزد * ور هست دوئى ز رهروى برخيزد \r\n« و جمع الجمع لا يهتدى اليه با العبارة » جمع الجمع كه مقام حضرت رسول صلى اللّه عليه و آله و عبارت از ديدن حق است در صور تجليات اسمائيه و ذاتيه و ديدن تعينات خلق است قايم به حق و مظهر او در عين فنا و عدميت ايشان كه بعبارة اخرى فرق بعد الجمع گويند هدايت يافته نمىشود بر اين حال\r\n\r\n","description":"","footnote":"","page_name":" آئينه بينايان 132 ","page_number":144},
  {"content":"\r\n\r\nبسب عبارت يعنى عبارتها قاصر و مبعد است از رسيدن به آن . مقام دلكشايش جمع جمع است\r\n« و ينتهى الى الحيرة و الخرس » و انتها يابد بسوى حيرت و گنگى زبان ، زيرا كه امور و حالات ذوقيّه را ظروف حرف وسعت ندارد .\r\n معانى هرگز اندر حرف نايد * كه بحر قلزم اندر ظرف نايد \r\nو بزرگى فرموده\r\n من گنگ خواب‌ديده و عالم تمام كَر * من عاجزم ز گفتن و خلق از شنيدنش \r\nقوله الجمع ما شهد الكتاب و السّنّة جمع آن است كه كتاب و سنت شاهد اوست كه توحيد است كه « فاعلم انّه لا إله الّا هو » « و ما رايت شيئا الّا رأيت اللّه قبله و بعلمه و معه »\r\nو تفرقة جمع بعرفانه و پراكندگيست كه جمع گشته بسبب معرفت حق\r\nو التّفرقة ما بيّنه الحقّ ببرهانه تفرقه آنست كه حقتعالى بيانش كرده با برهان خود مراد از برهان ، اينجا عوالم و آثار حقّ است ، از مخلوقات ، كه بيان آنها با بيان تكوينى و ايجاد شده ، كه همهء آنها ، برهان و دليل و علايم و آثار وجود حقتعالى است ، كه معصوم فرموده : الظّاهر لهم بحجّته « 1 » ايضا هو الّذى يشهد له اعلام الوجود على اقرار قلب ذوى الجحود » « 2 » و شايد مراد از برهان ، قرآن باشد كه قرآن تفصيل عوالم وجود را بيان كرده ولى بر جمع كه توحيد است ، آنها را شاهد قرار داده كه  « شَهِدَ اللَّهُ أَنَّهُ لا إِلهَ إِلَّا هُوَ » \r\nقوله الجمع الكتاب ، و التّفرقة السّنّة ، فما جمعه الكتاب و أجمله فيفسّره السّنّة يعنى جمع عبارت از قرآن است ، و تفرقه از احاديث است ، اين جمع و تفرقه دخل به حال و مقام ندارد ، يعنى مربوط به حال انسان نيست ، اگر چه منظور تقريب مقصود است ، با تمثيل و با تطبيق كتاب تكوينى ، با تدوينى ، كه « و أنت الكتاب المبين الّذى « 3 » » بلكه حال كتاب صامت الهى است كه مطالب در آن جمع و مجمل است مثل  أَقِيمُوا الصَّلاةَ *  و  كُتِبَ عَلَيْكُمُ الصِّيامُ  و احاديث ، تفصيل و تفريق شرائط و احكام آن مجمل است و به‌منزلهء مثال است\r\n\r\n\r\n","description":"","footnote":"\r\n( 1 ) يعنى خدا بر مردم خود را آشكار فرموده بسبب آيات و دلايل خود\r\n( 2 ) اوست خدائى كه نشانهاى وجود ، گواه هستى اويند ، با اقرار دلهاى انكاركنندگان .\r\n( 3 ) جزء ابياتى است منسوب به على عليه السّلام و مفاد آن اين است كه تو آن نسخهء آشكارى هستى كه با حرفهاى آن اسرار پنهانى پديدار گردد . كه فرموده :\r\n و انت الكتاب المبين الّذى * باحرفه يظهر المضمر . \r\n","page_name":" آئينه بينايان 133 ","page_number":145},
  {"content":"\r\n\r\nبر حال كتاب تكوينى ، كه عالم و انسان باشد ، كه جمعش انسان كامل است و تفرقه عوالم ، و اخبار حكم الهى است ، كه به شرايط تفرقه شامل است ، پس هر حكمى كه قرآن جمعش نموده ، و مجمل بيان كرده احاديث توضيح و شرح كرده تفاصيل آنها را ، شايد مراد از كتاب ، دل انسان باشد ، كه محلّ توحيد و جمع است ، و سنّت طريقت و احكام آن ، كه مربوط بقالب و اعضا و جوارح است\r\n\r\nالباب السّابع عشر فى الموت و الفناء و الوصل و الفصل « الموت قبل الحياة غفلة »\r\nيعنى مرگ قلب در سجن بيضهء نفس ، كه پيش از زندگى اوست غفلت است براى افساد تخم محبت يا خود غفلت مرگى است پيش از حيات دل\r\n« و بعد الحياة حسرة يعنى مرگ پس از حيات كه مراد حيات با علم باشد از جهل و غفلت ، حسرت است زيرا كه مرگ طبيعى پس از آگاهى و بيدارى بدون عمل و رسيدن بلقاء اللّه موعود ، و توحيد حقيقى و معرفت و ولايت ، حسرتى است ما فوق ندارد ، پس بنابراين مرگ طبيعى مراد است و ممكن است مراد از حيات هم حيات ظاهرى روح حيوانى باشد ، كه اين مرگ براى عاصيان و غافلان ، حسرت است و ندامت چنانچه اوضاع آخرت را كه مىبينند آرزوى رجوع مىكنند كه يا ليتنا  نُرَدُّ فَنَعْمَلَ غَيْرَ الَّذِي كُنَّا نَعْمَلُ  « 1 »\r\n« قوله الموت بعد الحياة حسرة يعنى مرگ پس از حيات با علم حسرت است قبل از وصول به مقصد چنان كه گذشت\r\n« و الحياة بعد الموت حيرة زندگى دل پس از مرگ نفس حيرت است در نظارهء آثار روح و دل و تجليات ، يعنى حيرت و شگفت‌آور است ، چنانچه ممكن است اشاره بمقام بقام بعد الفنا باشد درصورتىكه هنوز فانى مطلق نگشته كه مقام حيرت عشق است\r\n« قوله قس من اماته الغفلة لا يحيى ابدا » هركه را كه غفلت ميرانده باشد با مرگ دل كه از عالم جمود ترقّى ننموده باشد ، او ابدا زنده نمىشود ، يعنى با حيات طيّبهء ايمانى ، امّا در قبر و برزخ ، حيات مذبوحى را داراست ، و امّا\r\n\r\n\r\n","description":"","footnote":"\r\n( 1 ) آيهء 51 از سورهء 7 كه خداوند حكايت از قول كافران مىكند كه گويند  فَهَلْ لَنا مِنْ شُفَعاءَ فَيَشْفَعُوا لَنا أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ  يعنى آيا كسى هست كه واسطهء شفاعت ما باشد نزد خدا ما به دنيا برگردانده شويم و كار و عمل كنيم غير از آنچه اوّل مىكرديم از انكار انبيا « عماد »\r\n","page_name":" آئينه بينايان 134 ","page_number":146},
  {"content":"\r\n\r\nدر قيامت و در نار  لا يَمُوتُ فِيها وَ لا يَحْيى *  است\r\nو من اماته الذّكر لا يموت ابدا كسى را كه ذكر خدا بميراند يعنى با ياد خدا و فنا در ذكر از نفس بميرد ، با شرائط تزكيه و تصفيه در سلوك ، دل او زنده گردد با حيات طيّبه و روح انسانى ايمانى ، ازاين‌جهت هرگز مرگ ندارد و مرگ صورى طبيعى براى او ، كندن لباس ، و انتقال است از خانهء به خانهء ديگر ، كه المؤمنون لا يموتون بل ينتقلون من دار الى دار « 1 »  بَلْ أَحْياءٌ عِنْدَ رَبِّهِمْ يُرْزَقُونَ .  « 2 » رزقنا الله تعالى بمحمّد و آله عليهم الصّلاة و السّلام\r\nقوله قس من لم يذق مرارة الموت بعد الحياة لم يشمّ رايحة الحيات هركس نچشيده تلخى مرگ فنا از نفس را ، كه پس از حيات دل با ذكر است ، نمىيابد بوى راحت حيات ابدى را با بقاء ، كه مراد از مرگ ، فناى رسوم بود و از حيات ، حيات معنوى دل چنانچه ممكن است مراد موت نفسانى باشد كه ارادى است و از حيات ، حيات طبيعى حيوانى .\r\nمن احياه الموت دامت حياته و هو ميّت كسى را كه موت نفسانى ارادى زنده كرده باشد با حيات قلبى ايمانى ، حيات او دايمى است در حال ميّت بودن او با اختيار يا اضطرار طبيعى ، كه دايما زنده‌دل است و هر نفسى مرده از هواى نفس .\r\nو من اماته الحياة دام موته و هو حىّ كسى را كه حيات صورى او را بميراند ، يا به مرك طبيعى بدون عمل ، يا با مرگ غفلت هميشه در مرگ است اگرچه صورتا زنده هم باشد با حيات حيوانى ، و ممكن است مراد از ميراندن ، حيات فنا از بشريّت باشد ، كه پس از حيات دل است با ذكر حق و هميشه بودن موت او هم ، همان فنا از خودى است با حيات دل ، يا بقا با حق چنانچه فقرهء سابقه اشاره بحيات بقا باشد با مرگ فنا ، كه عالىتر از مقام فناء مطلق است .\r\nحقيقة الفناء فى حقايق البقاء عن وصف يعنى حقيقت آن فنائى كه در حقايق بقاء است و لفظ ( عن وصف ) متعلّق است بفناء ، يعنى فنائيست از وصف ثابت خود كه رسوم و آثار وجود است\r\nو رؤية قائمة و فناست از رؤيت قايمه يعنى رؤيت خود و ما سواى حق كه متصوّر است\r\nو حالة موجودة و فناست از حالت موجوده ، كه حال موجوده را هم ملتفت نيست كه در واقع متصرّف در ملك وجود او حقّ است ، و فناء او فناء مطلق است و ممكن است لفظ عن وصف متعلّق بلفظ بقاء باشد يعنى بقاء او از وصف\r\n\r\n\r\n","description":"","footnote":"\r\n( 1 ) يعنى مؤمنان نمىميرند بلكه از خانه‌اى به خانهء ديگر مىروند حديث نبوى است كه در تاليفات مولانا محسن فيض از پيامبر اسلام ص نقل شده .\r\n( 2 ) آيهء 163 از سورهء 3 كه اوّلش اينست  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  يعنى گمان مكن كه شهيدان راه خدا مرده‌اند بلكه زنده‌اند نزد خدا و روزى داده مىشوند .\r\n","page_name":" آئينه بينايان 135 ","page_number":147},
  {"content":"\r\n\r\nثابت است كه اوصاف حق است ، و مراد از رؤيت قايمه هم رؤيت تجلّيات حق باشد ، و حالت موجوده وجود حال بقاست كه خود حالى بلكه مقامى است متحقّق ، و اين فنا با دو معنى عبارت به جهت مرشدان و منتهيان كامل است بعد از رجوع بخلق\r\n« من شهد الفناء يشاهد للبقاء لا الفناء » هركه مشاهده كند فنا را در فنا ، از خود مشاهدهء بقا دارد نه فنا ، يعنى بقا عبارت از فنا در فنا است فنا در فنا فناى ما سواى حقّ است در حق و فناء آثار آنها ، و شهود فناء آنها ازلا و ابدا ، و بعبارة آخرى فنا ، فناى اوصاف وجود است و آثارش و فناء در فنا ، فناء خود وجود ، و فنا ديدن فنا است در حقتعالى .\r\n راه عشق او كه اكسير بلاست * محو در محو و فنا اندر فنا است \r\n« قوله قس من فنى فى الحقّ اقام مقام فنائه حقيقة الحقّ » كسى كه فانى شود در حق قايم مىدارد حق را در مقام فناء او حقيقت حقّ يا قايم مىكند خود او را در مقام فناء او حقيقت حق يعنى در اين وقت قيام تمام وجود و اوصاف او با حقّ است كه در مقام فناء او ثابت و موجود است\r\n« فحرّكه بمراد الحقّ » پس حركت مىدهد آن فانى را با مراد حق ، نه با مراد خود او ، كه فانيست و اين راجع بر عارفى است كه با سير و سلوك و عمل بمقام جذبه و فنا برسد ، كه سالك مجذوب است\r\n« قوله قس و من افناه الحقّ حرّكه مراد الحقّ بموافقته » و كسى كه فانى كرد حق او را حركت مىدهد او را مراد حق از تمامى وجود مرد فانى و فناء او ، كه مراد حق بود با موافقت خود حق ، و اين اشاره به درجهء مجذوبان سالك است كه جذبهء حق مقدّم بر سلوك باشد\r\n« قوله ق اوّل الفناء الفناء عن النّسب » اول درجهء فنا فناء ما سواى حق و نسبتهاست از بنده از روى علم فنا از نسبتها ، مثل نسبت علم من و حال من و مال من كه بسبب علم اين فنا را تحصيل كند و بداند كه آن نسبتها همه براى حق است و وجود او و ما سوا در نزد وجود حق بلكه در وضع مضمحل و فانيست ظاهر عبارت نسب است كه نسبت پدرى و اجدادى باشد كه آن هم يكى از نسبتهاست و بر اين معنى . اعتبار نشده چون عرفاء كامل فناء نسب را اول درجه اعتبار ننموده‌اند بلكه فناء نسبتها را از روى علم\r\nقوله و نهاية الفناء الفناء عن النّسبة و نهايت فنا فنا است از علم به نسبت هم\r\n\r\n","description":"","footnote":"","page_name":" آئينه بينايان 136 ","page_number":148},
  {"content":"\r\n\r\nقوله قس النّاس مرهونون بنسبهم و مطالبون باقامة نسبة الحقّ يعنى مردم مرهون هستند با نسبتهاى خودشان به اين معنى كه وجود ايشان بسته با نسبتهاست و خودشان در رهن آنهايند و طلب كشته شده‌اند براى اينكه نسبت حق را قايم كنند بجاى نسبتهاى خود كه التّوحيد اسقاط الإضافات « چنين گفتند رندان خرابات كه التّوحيد اسقاط الإضافات »\r\nقوله الوصول الى الحقّ با الفترة و الغفلة يعنى وصول بسوى حق بسبب سستى است از اثر اعمال و بسبب غفلت است از ما سواى حق كه راجع بر غفلت و فترت فنا است كه اثر جذبهء الهى است\r\nقوله ق القلب واقف بين امرين : امر فصل ، و امر وصل ، يعنى دل ايستاده ميان دو امر كه يكى امر فصل و جدائيست دوم امر وصل و پيوستگى\r\n« و تحرّك القلب من الامرين » و حركت قلب بسوى اين دو امر باز از اين دو امر است يعنى از ميل و طلب اين دو امر يا مراد از دو امر علم و جهل است كه از اين دو حركت مىكند بسوى فصل و وصل ، اما فصل و وصل ، در اصطلاح جدا شدن از خلق و ما سوا فصل است و پيوستن بنور حق وصل است\r\n« فالعلم دليل الوصل » پس علم دلال وصل است در به دو امر كه راهنما اوست خواه علم اكتسابى باشد يا علم بسيط توحيد فطرى يا علمى كه از سلوك و تجليات حاصل است\r\n« و الجهل دليل الفصل » يعنى جهالت و عدم آگاهى و غفلت از علم فطرى دليل فصل از حق است پس به اين معنى مراد از فصل اصطلاحى نيست بلكه فصل عوالم و اهل ظاهر است ، و احتمال كه معنى اين نحو باشد كه جهل بما سواى حق كه از غلبهء جذبه است دليل فصل انسان از ما سوا و رسيدن به حق است و بقرينهء مقابلت مراد از علم در فقرهء گذشته علم شهود حق مىباشد پس در اين صورت فصل هم در معنى اصطلاحى است\r\n« قوله قس و الفصل موكّل بالوصل » فصل موكل و مأمور است بر وصل و بديهى است كه فصلى كه مامور و موكل اوست بمعنى اصطلاحى است كه جدا شدن از خود و آثار خود و خلق است و مراد از وصل هم پيوستن به حق‌تعالى است كه فرموده‌اند\r\n تو او نشوى و ليكن ار جهد كنى * جائى برسى كز تو توئى برخيزد \r\nقوله قس « فالعبد ناظر شاهد راع » پس بنده كه واقف است ميان دو امر ناظر است و مشاهده‌كننده و پاسدارنده\r\n\r\n","description":"","footnote":"","page_name":" آئينه بينايان 137 ","page_number":149},
  {"content":"\r\n\r\nفان نظر الى العلم بنفسه عاد علمه جهلا پس اگر نگاه كند بسوى علم به حق با نفس خود ، يعنى با نفسانيت بدون رجوع بكامل ، برمىگردد علم او يعنى علم توحيد فطرى ازلى او ، بجهل ، بسبب زنگ و غشاوات طبيعت و نفس ، يا اگر نگاه كند بسوى علم بر نفس خود ، كه بعلم نفس خود مشغول گردد به سلوك و علم و عمل ، علم ظاهرى او جهل مىشود ، يا اين علم سلوكى او چون منجر شد بجذبه ، پس آن جهل مىگردد ، آن جهلى كه از علمها گوى مىبرد ، كه خود و ما سوا را نمىداند .\r\nقوله قس و ان نظر الى الجهل ازداد على الجهل غفلة و جهلا و اگر نگاه كند بسوى جهل خود به حق و نظر با التفات است يعنى ملتفت شود و خواهد كه رفع جهل كند ، ولى با جهل كه علوم صورى ظاهريست بدون سلوك و خدمت به استاد كامل افزون مىكند بر سر جهل خود از حقّ ، جهل و غفلت را زيرا كه تمسّك بعلوم تنها بىسلوك ، حجاب بالاى حجاب و زنگ بر سر زنگ است ، يا اگر مراد از نظر بجهل ، جهل جهل باشد ، كه جهل مركّب است بديهى است كه\r\n آن‌كس كه نداند و نداند كه نداند * در جهل مُرَكَّب ابَدُالدَّهر بماند \r\nو ممكن است كه مراد از نظر بجهل وجود و حصول جذبه باشد ، كه جهل از ما سواى حق است ، يعنى اگر نگاه كند بسوى جهل و غفلت بشريّت ، با جهل از ما سواى حق و غلبهء جذبه ، كه ابدا از اين جهل و جذبه عقل و شعور بجهل خود را به او ندهند ، كه مجذوب مطلق مستهلك العقل بشود ، معلوم است كه خواهد افزود بر جهل ما سوا ، غفلت و جهل از ما سوا را يا غفلت و جهالت منازل و بيابانها و حالات و مقامات راه سلوك را افزوده مىكند كه اگرچه عالم به حق است ولى جاهل به اين مراتب است ، با آثار و علامات ، و ارشاد را نمىشايد\r\nثمّ ان نظر الى الفصل خاف و رهب پس بعد از آنكه به مرتبهء دلالت علم سلوك رسيد با عقل و شعور ، نه با جهل جذبه ، هرگاه نگاه كند بسوى جدا گشتن از حق ، يا جدا گشتن از خلق و آثار ، پس بسبب ضعف بشريّت و عدم غلبهء جذبه ، كه دارد ، مىترسد و خوف حقّانى مىرسد به او ، بنابراين بايد عبارت رهب نباشد بلكه رعب زيرا كه اين خوف در اينجا از حق نيست\r\nو ان نظر الى الوصل رغب و رهب و اگر نگاه كند و ملتفت و عامل وصل شود راغب مىگردد ، و خوف بعد و حرمان از حق بر او مىرسد\r\nفمن شهد الوصل بالعلم هلك كسى كه مشاهده كند چگونگى\r\n\r\n","description":"","footnote":"","page_name":" آئينه بينايان 138 ","page_number":150},
  {"content":"\r\n\r\nوصال به حق را با علم و شعور به خود و ديگران هلاك مىشود با هلاكت عدم وصول بر اصل و وطن خود\r\nو من شهد الفصل بالعلم نجى كسى كه مشاهده جدائى از حق يا از هستى خود با علم كند پس اگر فصل از هستى خود باشد ناجى است كه با علم سلوك پيدايش كرده و اگر جدائى از حق مراد باشد معنى چنان است كه مشاهدهء آن كند يعنى ضرر و خسارت آن را ملتفت گردد نجات يابد بسبب عمل و اين هر دو در صورت سلوك است با علم و عمل تا جذبه او را نرسيده\r\n« قوله قس و من شهد الفصل بالحقّ قيظ و خاف » كسى كه جدائى از حق يا از هستى خود را با حق و يا بسبب حق مشاهده كند يعنى با جذبه و آگاهى از حق نه با علم سلوك ، آگاه كرده مىشود و از بعد و حرمان مىترسد پس از هشيارى .\r\n« و من شهد الوصل بالحقّ وجد و رجا » و كسى كه وصل را با حق مشاهده كند ، مىيابد و اميدوار مىگردد بر بقاء با حق ، و اين هر دو مشاهده كه گفته شد ، براى اكابر دين و بزرگان اصفياست چنانچه رمز لفظ شهد اشاره است كه در سابق با لفظ نظر بود ، زيرا كه آنجا پاى علم در ميان بود نه جذبه ، و در مشاهده‌كنندهء فصل ، كه خوف اعتبار كرد ، باعتبار شخصى است ، كه با وجود فنا ، بقيهء از آثار وجود دارد ، كه حجاب است هروقتى كه به آن حجاب نظر مىكند ، از جدائى و حرمان مىترسد .\r\n\r\nالباب الثّامن عشر فى التّجرد و العزلة و التّوحيد « قوله قس : من تجرّد للحقيقة ابقت عليه الرّؤية »\r\nيعنى هركس با اختيار و سلوك علمى مجرد شود از علايق ، براى حقيقت باقى گذارد در او خود حقيقت رؤيت را يعنى ديدن مشاهدات يا ديدن تجرد كه اثر وجود است در او باقى است كه سالك است و هنوز سلب اختيار نشده و بجذبه نرسيده .\r\nو من جرّد للحقيقة فنى ايضا من الرّؤية كسى كه مجرد كرده‌اند\r\n\r\n","description":"","footnote":"","page_name":" آئينه بينايان 139 ","page_number":151},
  {"content":"\r\n\r\nاو را از آثار و موانع بسبب حقيقت ، فانى مىشود از ديدن تجرّد خود ، يا از مشاهدات خود ، براى صاحب جذبه است كه جذب حق او را مجرد كرده بىاختيار\r\nقوله من تجرّد بظاهره جرّد له باطنه كسى كه ظاهر خود را مجرد كند از غير حق بسبب عمل سلوك ، باطن قلب او را حقتعالى مجرّد مىكند براى خود حقّ يا براى نفع آن عامل\r\nقوله من افرده الحقّ للمباينة هلك كسى را كه حق تفريدش بدهد از اينكه خلق او را به خوبى و به نيكى بشناسند براى مباينت ، و بعد از رحمت ، مثل ابليس و بلعم باعور ، يا اشخاصى كه ظاهرا قطع علاقه كرده و گرفتار حبّ جاه يا دنيا شده‌اند ، كه در واقع اسباب را حقتعالى فراهم آورده پس در هلاكت است .\r\nو من افرده للموافقة نجى و كسى كه حق تعالى ظاهر و باطن او را تفريد كرده براى موافقت با حق مثل اهل جذبه و سلوك ، و تفريد از شناسائى مردم كرده تا تشويش خاطر و اذيت ندهند او نجات يافته و بعبارة اخرى تفريد حق قهريست يا لطفى و اول كه قهريست براى اهل قهر و هلاكت است و دوم كه مهرى است براى اهل عبادت و سلوك است\r\nالغربة سرّ التّفريد من عين التّوحيد يعنى غربت سر تفريد است از عين و چشمه توحيد حق به اين معنى كه كسى را كه حقتعالى در باطن از همه جدا كرده و تنها نموده كه بجز حق چيزى ندارد از آثار هستى خود او غريب است و حقتعالى او را از شناسائى مردم هم حفظ فرموده لذا غريب است و همه چيز او غريب است كه بىنظر است و مراد از غربت غربت عارف است با معنى اصطلاحى كه المؤمن فى الدّنيا غريب « 1 » كه حال او و علم او و ذات او غريب است كسى نمىداند و نمىشناسد او را جز خداوند محبوب او پس غربت چنين كس سر تفريد حق است دل او را كه ناشى است اين تفريد از چشمهء توحيد\r\nقوله « اذا نطق بلسان التّفريد من غير رؤية ثواب و لا مخافة عقاب فحسر السّرّ بعد قيله يعنى چون نطق مىكند با زبان تخصيص اشاره به حق ، در قصد و طلب سالك ، بىديدن ثواب و نه ترسيدن از عقاب ، پس حيران بماند سرّ او اگر حسر خوانده شود با حاء حطّى ، كه ظاهر است پس از گفتار او و يا حيران نمود سر را پس از گفتار او .\r\n\r\n\r\n","description":"","footnote":"\r\n( 1 ) حديث نبوى است كه در كتب خاصّه و عامّه نقل شده\r\n","page_name":" آئينه بينايان 140 ","page_number":152},
  {"content":"\r\n\r\n« و اخرس اللّسان غلّة غليلة » و لال كرد زبان را تشنگى و سوز عطش او بسوى حق\r\n« فذاك تجريد التّوحيد » پس آن تجريد توحيد است و در اين وقت تعقيب فاء « فحسر » براى ترقّى است بمراتب تفريد حق ، و فاعل حسر اگر متعدّى باشد حقّ است و در اين وقت صادق مىآيد « من عرف اللّه كلّ لسانه « 1 » . »\r\nتجريد در اصطلاح بيرون شدن است از شهود شواهد حق كه تعيّنات‌اند بسبب شهود حقيقت محضه\r\nتفريد اسم است بر خالص كردن اشاره بسوى حق و پس از آن با معيّت حق ، و پس از آن از خود حق ، قسم اوّل بر سه قسم است يعنى سه درجه دارد : تفريد قصد ، از موانع بسبب عطش به حق ، پس از آن تفريد محبّت از ما سوا براى تلف و فنا ، پس از آن مرتبهء سوّم ، تفريد شهود حق از ملاحظهء غير ، بسبب اتّصال و دو قسم دوّم هم داراى سه درجات‌اند در كتب مبسوطهء عرفاء قدس اسرارهم\r\nتوحيد تنزيه حق است از حدوث\r\nقوله قس « التّوحيد اثبات الاسم » چون تنزيه از حدوث ، مستلزم اثبات قدم و مسبوق است با اثبات ذات ، و چون بر ذات الهى من حيث آنكه راه و رسم و عبارتى نيست ، بايد از اسم الهى بيان كرد و ظاهرا بقرينهء سابقات مراد اسم اعظم الهى باشد ، كه نور مشيّت است ، يعنى ثابت كردن و واسطه دانستن اسماء الهى و اشتقاق آنها از اوصاف ، و اوصاف را عين ذات دانستن ، و اسم اعظم الهى را كه ظهور مرتبهء واحديّت است ، باعتبار ظهور عين مسمّا و به اعتبار حدوث ذاتى ، غير مسمّا دانستن ، كه ذات قدم را ازين حدوث هم تنزيه كردن ، در مرتبهء علم درجهء اولاى توحيد است نه اينكه اثبات اسمى براى خود موحّد باشد كه اين فقط در توحيد عوام است ، كه اسم موحّد را رؤيت مىكنند .\r\n« و المعرفة نسيان الحقيقة » و معرفت كه بالاتر از علم است و عبارت از مشاهدهء قرب و صعود از درجهء علم است حقيقت همه چيز را فراموش كردن است با ياد حق ، كه توحيد مجذوبان است و شايد مراد از حقيقت ، شهود و تجلّيات است كه در نهايت معرفت ، بايد از ياد آنها غافل شدن بجز حق\r\nقوله : من العارفين يدورون فى ميادين التّوحيد و وجدان\r\n\r\n\r\n","description":"","footnote":"\r\n( 1 ) يعنى كسى كه خدا را بشناسد زبانش كند گردد حديث نبوى است كه از طريق عامّه از پيامبر اكرم نقل گرديده و در كتب عرفا به آن استناد شده است و در كتاب المنهج القوى ج 2 ، ص 580 نقل گرديده\r\n","page_name":" آئينه بينايان 141 ","page_number":153},
  {"content":"\r\n\r\nبقاء تجريده الطّلب من الطّالب يعنى از عارفانند كسانى كه مىچرخند در ميدانهاى توحيد ، و يافتن بقاء ، مجرّد نمودن توحيد طلب از طالب ، كه طلب از طالب جدا مىشود بسبب توحيد به اين معنى كه در طلب خود به غير از حق تعيّنى و احدى را ملاحظه نمىكند ، و همان تجريد طلب باقى است يا مراد اينكه ابدا طلب خود را هم نمىبيند .\r\nو تجرّد المطلوب من رؤية تجريد توحيده و در ميدان مجرد شدن مطلوب از ديدن تجريد آن طالب ، يا آن توحيد كه براى توحيد اوست يعنى مطلوب خود را كه حق است مجرد مىكند از ديدن تجريد خود ما سواى حق را ، در اين توحيد كه توحيد حق است از ذات خود و توحيدش مجرّد مىكند مطلوب را كه حق است ، و اين نهايت درجهء توحيد است ، پس در قسم اوّل كه باقى مىماند تجريد طلب ، و مىبيند آن را كه از آثار هستى و بقاء وجود طالب است ، ملحوظ درجهء اواسط توحيد و موحّدين است و در قسم دوم كه از رؤيت تجريد هم مجرّد مىشود ، مطلوب او نهايت درجه را ملاحظه كرده .\r\nقوله قس الفرار من اللّه عزّ و جلّ توحيد فرار از حقتعالى توحيد است به اين معنى : كه معنى توحيد ، اثبات عدم تجانس حدوثست با قدم ، و نفى لوازم حدوث است از حق ، و كذا توحيد عبارت از نفى لوازم فراركننده ، يعنى موحّد است كه لازمهء او توحيد علمى است به اين معنى كه نفى مىكند اينكه توحيد علمى حادث ، به حيطهء قدم وارد گردد ، و كذا از علم و ادراك و معرفت اظهار عجز و جهل كردن در درجات علم سلوكى توحيد است ، و شايد كه مراد از فرار ، گريختن از احكام كتاب و اخبار سنّت و رسوم شريعت باشد كه با آنها ثابت نمىكند حق را بلكه از علم به خدا بواسطهء اين رسوم فرار مىكند بسوى عمل و شهود و تعرّفات الهى ، كه منشاء احكام كتاب و سنّت است ، و مىداند كه ديدن دلايل و دليل‌آورنده مر خود را ، اثبات شرك است با حق كه  أَ فِي اللَّهِ شَكٌّ  « 1 » و بعبارة اخرى كسى كه مىخواهد استدلال علمى يا سلوكى وجدانى كند ، از حقتعالى مىگريزد بسوى آثار او كه توحيد علمى است\r\nقوله و الفرار معه جهل و فرار با حق و وجود او ( پس از آنكه درجهء معيت و قرب و جذبه حاصل شده ) بسوى ادلّه و براهين ، جهل است زيرا كه از عين مدلول ، به طرف دليل و آثار حدوث مىرود ، و از سرچشمه به طرف نهرها رفته از نهرها اثبات منبع مىكند ، پس در اين وقت فقرهء اولى\r\n\r\n\r\n","description":"","footnote":"\r\n( 1 ) جزء آيهء 11 از سورهء 14 :  قالَتْ رُسُلُهُمْ أَ فِي اللَّهِ شَكٌّ فاطِرِ السَّماواتِ وَ الْأَرْضِ  يعنى پيامبران بقوم خود گفتند آيا در خداى آفرينندهء اسمان و زمين شكّى هست ؟\r\n","page_name":" آئينه بينايان 142 ","page_number":154},
  {"content":"\r\n\r\nراجع بتوحيد اهل ظاهر و سلّاك بىجذبه است و فقرهء دوّمى راجع بمجذوبان سالك است ، يا فرار با معيّت حق از ما سواى او ، كه حقّ است جهل است بما سوا ، كه جهل ممدوح و اصل توحيد است ، يا جهل است نسبت به درجهء مرشدان كامل ، كه ايشان بعالم تفرقه آمده ، خلق را هم قايم با حق ديده‌اند و مشغول ارشاد شده‌اند\r\nقوله مصادفة الهمّة مصادر الأحكام بلا رؤية حكم من جهة وعد او وعيد بافراد الإشارة يعنى پيوستگى با همّت به محل صدور احكام الهى ، كه حكمتهاى احكام است يا خود حق جلّ شأنه ، يا بصدور احكام ، كه احكام صادر و حق است ، يا به صادركنندهء احكام ، با صيغهء اسم فاعل و درد و معنى اوّل ملاحظهء اسم مكان ، يا مصدر ميمى بود در مصادر اينست كه حكم شرعى را از راه وعدهء بهشت يا عذاب دوزخ نبيند بسبب افراد اشارهء عبد در قصد و محبّت حق ، از موانع و از رجاء و خوف با مساعدت همّت\r\nتفريد التّوحيد اين تفريد توحيد است كه با همت تمام خيال ما سوا را تفريد مىكند در عمل و معرفت به احكام\r\nقوله موافقة الحقّ بحقيقة الأمر توحيد موافقت با حق با حقيقت امر الهى كه ارادهء اوست بدون ملاحظهء آثار آن امر و با فانى كردن ارادهء خود در ارادهء حق توحيد است\r\nقوله من جرّد التّوحيد من الواحد صار كافرا معطّلا چون در واحديّت حق ، ملاحظهء صفات است كه عين ذات است ، پس كسى كه در توحيد نفى صفات ذاتيّه و سلب آنها را قايل است ، كافر است ، كه حق جل و علا را از صفات معطّل و كنار دانسته ، ولى اگر از واحد عددى مجرّد كند ، عين توحيد است زيرا كه او واحد حقيقى است ، و شايد مراد اين باشد ، كسى كه مجرّد كند توحيد را از واحد حقيقى ، كه اهل استدلال باشد ، به اين معنى كه در مقام استدلال هم اثبات خود كند و هم اثبات حق ، با دلايلى كه از عقل خود تراشيده ، توحيد واحد را معطّل كرده ، يعنى اثبات شرك نموده كه همان معنى شعر :\r\n ما وحّد الواحد من واحد * اذ كلّ من وحّده جاحد « 1 » \r\nمىباشد زيرا كه شخصى كه استدلال مىكند اثبات مىكند خود را ، و با اثبات دليل و اثبات مدلول ، به سه چيز اشاره مىكند ، پس توحيد را از واحد ، مجرّد مىكند ، و در معنى كافر است ، زيرا كه روى توحيد حقيقى را پوشيده و معطّل است زيرا آن حقّى كه او در ذهن خود تراشيده ، همان موجود ذهنى اوست\r\n\r\n\r\n","description":"","footnote":"\r\n( 1 ) اين بيت شايد از خواجه عبد اللّه انصارى باشد و معنى آن اينست كه هيچ‌كس خداى يكتا را با وصف يكتائى نشناخته زيرا هركس كه ادّعاى توحيد او را كرده مانند اينست كه او را انكار نموده زيرا او برتر از آنست كه با وهم و گمان كسى پى بذات او ببرد\r\n","page_name":" آئينه بينايان 143 ","page_number":155},
  {"content":"\r\n\r\nو مخلوق او و از كار خداوند حقيقى و اوصاف او معطّل است\r\nقوله قس من جرّد التّوحيد من الموحّد صار موحّدا مجرّدا و كسى كه مجرد كند توحيد را از موحد يعنى از ديدن وجود خود كه اثبات نكند موحدى را با وجود حق بلكه نفى و سلب كند ، موحد مجرد مىگردد كه توحيد اهل سلوك و عمل و عرفان در فنا و تجريد است .\r\nقول المدح بالنّفس شرك و بالحقّ توحيد قبول مدح و تعريف كسى را كردن با نفس كه هنوز آثار وجود و نفسانيت باقى باشد شرك است با حق زيرا كه همهء مدايح مختص و سزاوار به حق است در مقابل آثار حق و از جهت شايستگى و لياقت و اينكه استحقاق مدح را او عطا كرده و اما قبول بسبب حق بعد از استغراق در توحيد ، توحيد است زيرا كه در اين مرتبه نفس او همراه نيست بلكه حقتعالى او را از خودى خالى كرده و مالك وجود او شده چنانچه در واقع هم مالك الملك او بود فقط\r\nقوله قس الغفلة عن اللّه كفر يعنى غفلت از طاعت و نعمت و شكر ، يا از وجود و معرفت او ، كفر ظاهريست در كافر ، يا باطنى است .\r\nو الغفلة عن حقيقة ذات اللّه توحيد و غفلت از حقيقت ذات الهى يعنى جهل و اظهار عجز ، توحيد است زيرا كه عقل و علم حدوث را در قديم راهى نيست پس منزه داشته ذات قديم را از ذات علم حدوث و ديگر چون در عالم جهل و غفلت كه از علم خود غافل است و خود را نمىبيند موحد است و اين در صورتيست كه جذبهء حق او را جاهل و غافل كرده باشد يا غلبهء علوم باطنى سلوكيه و در قسم اول غفلت عن اللّه مراد غفلت از معرفت اوصاف كمالات الهيه و معرفت وجه بود در حالت عقل و شعور\r\nقوله قس القيام مع اللّه بلا واسطة جهل يعنى گمان كردن قيام عبد با ذات حق بدون واسطهء نور حق و نور مشيّت ، كه صفت واحديّت الهى و تجلّى اوّل است ، جهل است ، زيرا كه « قيّوم » از صفات حق است ، و قيام خلق با صفت قيّومى است كه با قيام صدورى و جاعلى است نه عروضى ، يا مراد بلا واسطهء تعيّن و گمان كردن كه قيام با حق ، بسبب وجود است ، مطلقانه تعيّن خاص ، اين جهل است ، و احتمال دارد كه مراد از قيام ، قيام به عمل و طاعت باشد ، كه با معيّت حقّ و حول و قوّت اوست ، بدون واسطهء تعيّن شخص ، كه تعيّن و اختيار را واسطه نه‌بيند ، بلكه قيام را مطلقا از حق ديدن جهالت است ، يا اگر مراد از قيام با حق ، عمل و طاعت باشد با جذبهء حق ، بدون واسطهء پيرو\r\n\r\n","description":"","footnote":"","page_name":" آئينه بينايان 144 ","page_number":156},
  {"content":"\r\n\r\nدليل رهنما آن هم عين جهل است\r\nو بالواسطة توحيد يعنى قيام تعيّن بنده با حق ، كه تعيّن او هم اثر اسمى است از اسماء ، و مظهر اسمى است از اسماء ، و دانستن آن ، توحيد است پس توحيد قيام اوصاف و ذات عبد است با اوصاف حق ، و قيام افعال او با قيّوميّت حق است ، كه حول و قوّه از اوست ، و بنا بر معنى اخير سابق ، معنى چنان است كه قيام طاعت بنده با حق ، بواسطهء پيرو دليل رهنما ، توحيد است\r\n\r\nالباب التّاسع عشر فى التّصوّف و الطّريق و الاستدراج « التّصوّف حيوة بلا موت »\r\nتصوّف زندگى با حق و قرب حق است بدون مرگ كه حيات ايمانى ابديست\r\n« و موت بلا حيات » و مرگست كه عبارت از فناى رسوم نفس و عقل است بىزندگى آنها ، زيرا پس از اينكه نفس مرد ، يا از رسوم فنا حاصل گرديد ، ديگر حياتى براى آنها نيست .\r\n « عقل من مرد آن شبى كه عشق زاد » \r\nقوله ق « التّصوّف اهلاك الأموال » تصوف فانى و هلاك كردن مالهاست در راه حق\r\n« التّصوّف برق محرق » تصوف برقى است سوزانندهء غير حق\r\n« التّصوّف ما ظهر فقهر و بطن فخبر » يعنى تصوف آنست كه اگر ظاهر شود ، آثار آن غالب گردد بر علم ، و اگر باطن و نهان گردد ، آثارش خبر مىدهد از سرّ ضمير ، از اشك چشم ، و ضعف و زردى رنگ ، و ترك مادون حقتعالى\r\n« التّصوّف بدا مجموعا و ظهر مفروقا » يعنى تصوّف ابتدا شده در حالت مجموعى دل با خدا ، در عالم تشريع و شهادت ، يا در ازل و عالم ارواح ، و ظاهر آن مفروقى است كه در ظاهر از هم جدايند ، كه قومىاند با حق جمع و با خلق پريشان ، يا اينكه من باب « خلقكم من نفس واحدة »\r\n « گر هزارانند يك تن بيش نيست » \r\nدرحالىكه جزء عقل كلّ و روح كلّ بودند ، جمع بودند ، و در اين عالم پراكنده‌اند ، و كذا در طينت ، كه از فاضل طينت حضرات\r\n\r\n","description":"","footnote":"","page_name":" آئينه بينايان 145 ","page_number":157},
  {"content":"\r\n\r\nختميّون‌اند سلام اللّه عليهم\r\n « گفت پيغمبر كه اجزاء منيد * جزو را از كل چرا برمىكند » \r\n« التّصوّف اظهار باخفاء تصوف اظهار عبوديت و طاعت است باخفاء محبت و محبوبيت كه در دل و جان است ، يا اظهار ناسوتيت باخفاء لاهوتيت يا اظهار حق است ايشان را در مقام اكمال يا خفاء از مردم قبلا ، يا ظاهر ايشان را اظهار كرده و باطن آنها را اخفا فرموده از معرفت مردمان ، يا تصوف اظهار صفات و كمالات حق است با اخفاء نواقص بشريت ، يا اخفاء نفس و افناى اوست ، و اظهار درجات قلب و عقل و روح .\r\n« التّصوّف الرّيح العقيم ما تذر من شيئى اتت عليه الّا جعلته كالرّميم » يعنى تصوّف باديست نازايندهء ابر و باران ، نمىگذارد چيزى را كه بر آن گذرد مگر كه آن را مانند پوسيده مىكند ، يعنى ترك و فناء تمام ما سوا و علايق است با بقاء حقتعالى\r\n« التّصوّف لا يسعه شيئى و هو يسع الأشياء » يعنى تعلّق به چيزى با تصوّف در دل گنجايش ندارد ، لذا چيزى محيط و ظرف او نمىشود ، و او وسعت دارد به همه اشياء ، يعنى به هيچ‌چيز بسته و علاقه‌مند نيست ، كه فقط خاصهء او باشد بلكه همه را با نظر واحد نگاه كرده و ما سواى حق و مظهر او مىبيند ، وانگهى در مقام بقا با حق و اتّصاف با اوصاف حق مثل حق محيط است و محاط نيست\r\nقوله و الصّوفىّ يكون له كلّ شيء و لا يكون هو لشيء يعنى براى صوفى و اسباب او است بسوى حق ، همه اشياء و مخلوقات الهى از عناصر تا عرش و او براى چيزى نيست غير از حق و مجلائيت او يعنى بسته و علاقه‌مند نيست\r\n« التّصوّف بحر بعيد القعر » تصوّف دريائيست بسيار عميق ، كه كسى از باطن او خبردار نيست ، زيرا كه منتهى بر بىنهايتى حق است كه از حق دارا شده\r\n« ماؤه حيات و غرقه الموت آب آن حيات ايمانى قلبى است ، و غرق آن ، مرگ نفسانى و موت هوا و فنا از دنيا\r\nقوله ق استمرّ نقل الصّوفىّ من المفعول به برقرار شده نقل لفظ صوفى از مفعول به ، يعنى از اصفاهم اللّه و صفّاهم يعنى خدا آنان را صافى و پاك كرده از ارجاس دنيا و ما سواى خود\r\n« و اسم مضمر فى فعله » و اسم صوفى در اين حال مضمر و مقدر است در فعل او كه اصفاهم و صفّاهم است يا در فعل لغوى كه تصفيهء باطن است يا فعل\r\n\r\n","description":"","footnote":"","page_name":" آئينه بينايان 146 ","page_number":158},
  {"content":"\r\n\r\nاوصافى و برگزيده است از غير حق ، و اسم او هم از آنست\r\n« طريق اللّه عفا و درس لا يوصف له راه حق كهنه و مندرس گشته و توصيفى نمىشود براى آن يعنى وصف امكان ندارد به جهت عدم احاطه يا اينكه مردم موصوف نيستند با اوصاف آن راه و گفته نمىشود فلانى روندهء راه است\r\n« بقى اسمه للحجّة و ذهب آثار الحجّة » اسم طريق و طريقت مانده تا حجت باشد بر خلق ، كه بفرمايد اسم را بىمسمّا گذاشتيد ، و رفته است آثار و روشنائى و وسعت راه و اين‌ها همه كنايه‌اند از كمى روندگان زيرا كه طريقت راه جهاد نفس و ناكامى است و راه مرگ ارادى است\r\n« و انّما درس لقلّة النّاس » و جز اين نيست كه كهنه گشته تصوّف ، به جهت كمى انسان و ناس و اكثر ما بقى نسناس‌اند\r\n« و غفلة الغفلة » و براى غفلت در غفلت ، يعنى غفلت از حق ، با غفلت از خودشان ، يا به جهت غفلت غافلان كه لفظ دوّم با فتحهء فاء جمع غافل باشد ( غفلة )\r\n« و قلّة سلوك النّاس فيه و كمى سلوك مردم سالك در آنكه آنها هم با چابكى راه طى نمىكنند\r\n« بل الطّريق عن الحقّ واضح » بلكه طريق از طرف حق روشن است\r\n« و انّما اخفاه تخليط النّاس » و پنهان نكرده طريق حق را مگر آميختن مردم حكمهاى قياسى ، و فعلهاى نفسانى ، و هواى نفس را با آن ، و تخليط گاهى غلط انداختن ، و اشتباه كارى را مىگويند ، بلى بعضى علماى رسوم ابليس سيرت در نزد عوام كالأنعام عقايدى جعل نموده و احاديثى تاويل كرده‌اند به افتراء عارفين ، كه راه انبياء و اوليا را ضلالت و بدعت ، به مردم وانموده‌اند\r\n« و تغيير الزّمان » و به جهت تغيير زمان چون زمان صالحان امّت روز شده لذا ناصالحان امّت تغيير داده‌اند\r\n« الطّريق الى كلّ شيء به مقدار الشّيء » راه بسوى هر چيز با مقدار آن است در قرب و بعد ، يا در شرف و لزوم ، كه هر قدر شرف و لزوم دارد راه آن هم شرف دارد ، يا راه كعبه مقصود پرخار باشد ، و داراى عقبات و صعبات و در اين طريق منظور و مقصد ، حق و آشنائى با اوست البتّه الزميت و بعد و زحمت آن معلوم است بر روندهء چالاك .\r\nقوله ق : « لا يخلو طريق اللّه من حاجب و مكر » خالى نمىشود راه خداوند از مانعى راهزن و دربان ، و مكر الهى يا مكر نفس و شياطين راهزن\r\n\r\n","description":"","footnote":"","page_name":" آئينه بينايان 147 ","page_number":159},
  {"content":"\r\n\r\nاز انس و جن\r\n« و فى الطّريق الف بحر و لكلّ بحر الف سفينة » در اين راه هزار دريا مىباشد و براى هر دريا هزار كشتى\r\n« و فى كلّ سفينة حاجب ماكر » و در هر كشتى مانع و مكركننده‌اى هست\r\n« فمن ركب السّفينة فلا بدّ له من رؤية الماكر » پس كسى كه كشتى وجود نفس را سوار گردد براى رفتن راه خدا يا كشتى ذكرى و عملى كه موجب گذشتن از آن درياست ناگزير است مر او را از ديدن ماكر\r\nدرياها عبارتست از اوصاف و آثار وجود انسانى ، كه جزئيات آنها بحصر نمىآيد و هزار گفتن براى تكثير است يا درياى اوصاف و حجابات و مقامات سلوك است كه بايد سالك از آنها عبور نموده و مظهريت كامله اسماء را حاصل كند و كذا اگر مراد درياى طريقت باشد كه مرجع اين سه معنى واحد است و ماكر يا وسوسه يا خيال يا صفت ذميمه است و كذا شيطان و ديو هم\r\n« ثمّ انّ اهل الحقيقة و السّالكين طريق المخاطرة الذّاهبين الى الحقّ فى خفاء صفاء الماء المغرقين فى بحر التّوحيد » يعنى پس اهل حقيقت و سالكان راه خطرناكى كه رونده‌اند بسوى حق در پنهانى صفاى آب ، كه صفاى قلب و آئينه او مراد است كه از كثرت صفا عكوس غيبيه در آن نمايان است ، غرق‌شدگان درياى توحيدند\r\n« الّذين عبروا البحار بلا رؤية بحر و لا رؤية سفينة » يعنى كسانىاند كه از درياهاى اوصاف گذشته‌اند بدون درياها و بىديدن كشتى وجود از دولت جذبهء ازلى و عنايت سلطان كامل و شايد مراد از كشتى عملهائى است كه واسطهء طى راههاست كه پنج است جذبه و ايثار و خدمت و صحبت و علم و عمل و هزار بودن باعتبار كثرت روندگان است و چون راه جذبه نصيب مصنف شده ازين است كه ساير اقسام را كشتى غير لازم و حجاب فرموده\r\n« انّ السّفينة بينه و بين البحر حجاب » زيرا كه كشتى وجود را حجاب ديده‌اند ميان روح و دريا و مقصد و كذا كشتى اعمال را\r\n« فمن يرى الحجاب بعجزه و رؤية نفسه و طلب سلوكه » پس كسى كه حجاب را ببيند بسبب عجز خود و بسبب ديدن نفس خود و طلب كردن سلوك خود كه سالكان بىجذبه و راهروان با علم و عمل‌اند\r\n« فلا بدّ له من السّفينة » ناچار است مر او را از ركوب كشتى وجود\r\n\r\n","description":"","footnote":"","page_name":" آئينه بينايان 148 ","page_number":160},
  {"content":"\r\n\r\nبا اعمال و التفات به اصلاح وجود ،\r\n« و هو ممكور بها » و او مكر كرده شده با اين كشتى زيرا كه هرچه هست در جوف اين كشتى وجود است از تصرف شيطان نفس و هوا و حيله‌هاى آنان كه خودشان را به ناحق كشتيبان شمرده‌اند در اين راه\r\n« و من يرى الحجاب بحقيقة وجده » و كسى كه به ببيند حجاب را با حقيقت وجد خود .\r\nو مشاهدة حقّه و با مشاهدهء حق\r\n« غيّب منه المرئىّ حقيقة الرّؤية » غايب مىكند از او حقيقت مشهود ، كه حق است حقيقت ديدن كشتى را\r\n« و امن البحر و الحجاب » و ايمن شده و مىشود از دريا و حجاب\r\n« فعبر البحر بلا رؤية بحر و ذلك لغلبة استماع النّداء و الدّعوة » پس از دريا مىگذرد بدون ديدن دريا ، و اين به جهت غالب گشتن سماع نداى دعوت حق است سالك را بسوى خود ، كه از غلبهء جذبه و حال به اين حال رسيده كه :\r\n « الَست از ازَل‌شان همانا به گوش » \r\n« و هو طريق اهل التّجريد » و اين راه اهل تجريد است كه از ما سوا و علاقه‌ها دل پاك كرده‌اند ، بلكه حقتعالى با جذبه ، دوستان خود را مجرّد كرده از ما سواى خود .\r\n« الأركان الى اللّه و الأمن بعد معرفة مكره غفلة » اركان با كسر همزه ، بمعنى اعتماد و ميل از ركون است يعنى اعتبار و تكيه نمودن به رحمت خدا و ايمن بودن از قهر او پس از معرفت مكر حق غفلت است\r\n« و الأمن من مكره كفر و ايمن بودن از مكر او كفر است  فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  « 1 » و مقصود از امن اينكه شخص عامل با وجود عمل ، مرتكب مخالفات و منافيات گردد ، و به عمل صورى خاطر را جمع كند يا اگر اهل حال است با وجود حال ، ترك عمل و رياضت بكند ، براى اينكه همان حال را بر جا ببيند ، و غافل از مكر نفس گردد ، كه مىتواند بود آنكه حال را عطا مىكند دوباره ، و به عامل ، توفيق عمل مىدهد ، براى مكر و غافل كردن باشد .\r\n به هوش باش كه هنگام باد استغنا * هزار خرمن طاعت به يك درم نخرند \r\nقوله قس « و التّعرّض من كيفيّة مكره شرك » و تعرّض خود از كيفيّت مكر او يعنى امتحان كردن كه با مخالفت ببيند كه مكر حق چگونه\r\n\r\n\r\n","description":"","footnote":"\r\n( 1 ) آيهء 97 از سورهء 7 يعنى : از مكر و عذاب خدا ايمن نمىشود مگر گروه زيانكاران و مقصود از مكر خداوند مجازات و كيفر اعمال بندگان است .\r\n","page_name":" آئينه بينايان 149 ","page_number":161},
  {"content":"\r\n\r\nبه او مىرسد شرك است زيرا كه خود را با حق در نظر آورده امتحان مكر مىكند و اين نوعى از شرك است\r\nقوله قس اهل الاستدراج مستدرجون بالعادة الظّاهرة و الاجتهاد القائم اهل استدراج آنهايند كه حقتعالى ايشان را محروم كرده از سعادت و بهشت ، ولى در ظاهر با رحمت رحمانيّه قدرت وجود و توسعه مىدهد ، تا بتدريج بخذلان برساند ، و آنهايى كه با غفلت نفسانى ، و با فساد عقايد مشغول طاعاتند ، و حق تعالى اسباب ايشان را فراهم مىآورد ، لذا مىفرمايد كه اهل استدراج درجه داده شده‌اند ، با عادت ظاهره و اجتهاد در عمل كه قايم است\r\n« و لذلك لا يعلمون » و ازاين‌جهت نمىدانند كه منظور خذلان ايشانست كه به آن عمل غره گشته‌اند\r\n« و اهل المكر ممكورون بثبات وجود السّير و حلاوة الطّاعات و لذلك لا يعرفون » و اهل مكر ممكور شده‌اند باثبات وجود سير و شيرين بودن طاعات در مذاق آنها و ازاين‌جهت نمىشناسند مكر را\r\n« فاهل الاستدراج يبقى لهم الاجتهاد الظّاهر » غرض مصنف ( قس ) با اشتراك اهل استدراج و مكر در ردّ الهى آنست كه فرق بگذارد ميان اين‌ها كه اهل استدراج در ميان اهل ظاهر است و اهل مكر در ميان اهل باطن پس مىفرمايد كه براى اهل استدراج باقى مىماند كوشش ظاهر اعمال خير\r\n« و يغنى عنهم وجود المواريث فى السّير » و غنى شده از ايشان وجود ميراثهائى كه در سير است ، يعنى حالاتى كه از ميراث سير و سلوك است در آنها نيست ، پس بنابراين « و يفنى » خواندن بهتر است با قرينهء مقابله با يبقى يعنى فانى مىشود از آنها وجود ميراثهاى سير كه حالات باطنى است\r\n« فيرضون بالعادة القائمة و الاجتهاد القائم فيحسبون انّهم مهتدون » پس راضى مىشوند بر اعمال عادتى قايم و برقرار ، و سعى و كوشش پايدار و پندارند كه ايشان در هدايت‌اند .\r\n« و اهل السّكر يبقى لهم وجود السّير ، سير القلب و حلاوة الطّاعة » و براى اهل مكر باقى مىگذارد وجود سير سير قلب و حلاوت طاعت را يا باقى مىماند وجود سيرى كه سير قلب و حلاوت طاعت است\r\n« و يفنى لهم الازدياد » و فانى مىشود براى ايشان زياده كردن\r\n\r\n","description":"","footnote":"","page_name":" آئينه بينايان 150 ","page_number":162},
  {"content":"\r\n\r\nآن حالات\r\n« فيرضون بالوجد للمثوبات » پس راضى مىشوند بر وجد از جهت ثوابها\r\n« و هم بحقايق الغيب مخدجون » در حالتى كه ايشان بسبب غيب كه توحيد و مكاشفه است ناقصانند و تام تام‌الخلقه نيستند مثل بچه كه قبل از وقت ناتمام ساقط گردد يعنى خام و ناتمام و از حقايق غيب ناقصانند\r\n« و ذلك انّ اهل الاستدراج وكّلوا الى الظّاهر » و جهت آنست كه اهل استدراج سپرده شده‌اند بر ظاهر\r\n« و اهل المكر وكّلوا الى الباطن » و اهل مكر موكول و سپرده شده‌اند بسوى باطن عملها\r\n« فالأوّل بالظّاهر محجوب و الثّانى بالباطن محجوب » پس اول كه اهل استدراج است با ظاهر اعمال محجوب است از معرفت حق ، و دوّم كه اهل مكرند ، بسبب باطن ، محجوب از حق‌ّاند و درصدد تكميل نمىآيند .\r\nقوله قس « حقيقة الاستدراج المكر » حقيقت استدراج ، به شرحى كه داده شده ، مكر الهى است\r\nقوله « الأركان الى المعلوم حال الدّارجين » اعتماد بر معلوم خود يا ظاهرا براى اهل ظاهر ، يا در باطن ، كه حالات است حال اهل درجه و ترقّىكنندگان است\r\n« و الى المعدوم حال البالغين » يعنى اعتماد بر معدوم ، حالت كاملان است زيرا كه كاملان همه مخلوقات را معدوم و فانى صرف مىدانند ، بااين‌همه اعتماد دارند كه مخلوق را تربيت كرده و ايشان را از عدم بوجود ، و از فنا به بقا و اصل كنند و معنى ديگر اينكه حال مستدرجان ، با تفصيلى كه گذشت ، اعتماد است بر اعمال ظاهره ، و وسعت نعمت ظاهره ، ولى بالغان و كاملان ، عملها را در حضرت ، ناكرده مىشمارند ، و نعمتها را فضل حق مىدانند ، و خودشان را مستحقّ معلومى نمىدانند پس اعتماد ايشان بر معدوم است ، يعنى بر الطاف مخفيّه غيبيّه ، كه به حال ايشان از حق شامل خواهد شد ، من باب تسليم و رضا و توكّل ، بلكه اعتماد ايشان بر قرب و ميراثهاى جذبه است ، كه ظاهرا معدوم است و ايشان منتظرانند\r\n\r\n","description":"","footnote":"","page_name":" آئينه بينايان 151 ","page_number":163},
  {"content":"\r\n\r\n\r\nالباب العشرين فى الطّرد و طبقات السّلوك « من طرده الحقّ من بابه بجهله لم يحرم بعد انابته »\r\nهركه را حق براند از درگاه خود بسبب نادانى او محروم نمىكند او را از درگاه و رحمت شامله پس از رجوع به حق و تحصيل علم شرع و سلوك\r\n« و من طرده من بابه بعلم حرّمه الرّجوع الى بابه » و هركسى را كه براند از درگاه خود بسبب علم او ، كه با وجود علم ظاهر عصيان كرده حرام مىكند بر او رجوع و بازگشتن بدرگاه خود را ، مثل ابليس و بلعم باعور و ابن سقا كه حكيم بود و بعد ترسا شد\r\n« و كان وجود العلم فى وقته ثوابه » يعنى خود وجود علم ثواب و مزد اوست\r\n« و من طرده عن بابه له » و كسى كه طرد كرده و رانده از درگاه خود براى خود او يا براى سود او كه او خود اين را نفع گمان كرده كه مشغول دنيا شده و از حق مانده و اين‌ها ظاهرا كافرانند كه هرگز به خدا ايمان و اقرار نياورده‌اند نه بعلم و نه بجهل بلكه بنفس خود مغرور شده‌اند مثل شداد و نمرود و امثال ايشان\r\n« حرّمه جميع ثوابه و لم يعبأ بايابه » حرام كند بر او تمام ثواب خود را و باك نمىكند بر رجوع و بازگشت او\r\nقوله قس « من منع من الباب فرجع منع من الدّخول بعد ذلك » كسى را كه ممنوع كردند از درگاه ، گويا بسبب معصيت ، پس رجوع كرد با توبه ، از دخول در قرب محروم مىگردد پس از آن .\r\nو من لحّ و الحّ يوشك ان يؤمر له بالدّخول و كسى كه اصرار و تاكيد در سؤال و دعا نمود پس از توبه ، نزديك است كه امر شود مر او را بر دخول\r\n« النّاس في هذا الامر طبقات ثلث الاولى اهل الجدّ و الرّياضة و الطّبقة الثّانية اهل الحفظ و السّياسة و الطّبقة الثّالثة اهل الحقّ و العناية » مىفرمايد : مردم درين امر سلوك يا بندگى ، سه مرتبه دارند : اوّل اهل\r\n\r\n","description":"","footnote":"","page_name":" آئينه بينايان 152 ","page_number":164},
  {"content":"\r\n\r\nسعى در عمل و رياضت ، كه سالكانند با عمل ، دوّم - اهل حفظ كه نگهدارى خود مىكنند از زحمات رياضات ، و يا از مناهى ، و بسياسات ظاهرى شرع ، عمل مىنمايند ، كه اهل ارادت و مريدانند ، كه در حفظ و سياست مراد ، كار مىكنند ، يا مراد علماء و زهّاد صورى ظاهريست ، طبقه سوّم اهل حقّ و عنايت‌اند ، كه مجذوبان سالك‌اند و لذا ممكن است كه مراد از طبقهء دوّم مجذوبان مطلق باشند\r\n« النّاس في هذا الأمر على ضربين مريد حافظ و مراد محفوظ » مردم در اين امر سلوك دو قسمند يكى مريديست حافظ يعنى حافظ نفس خود از اشتغال بما سوا ، و ما لا يعنى ، دوم مراديست محفوظ كه بىاختيار خود حقتعالى حفظش كرده است\r\nفالمريد طالب مبين پس مريد طالب است آشكار يا مبين يعنى روشن و آشكاركننده\r\n« و المراد مطلوب مصون » و مراد ، مطلوب طالبست كه نگاه داشته شده از طرف حق .\r\n« و المريد عمل فوجد » مريد عمل كرده ، پس از آن دريافته ، يعنى وجد و آثار جذبه به او رسيده\r\n« و المراد وجد فعمل » و مراد دريافته ، پس عمل كرده ، يعنى جذبه‌اش قبل از سلوكست ولى مريد به عكس اين بود\r\n« النّاس ثلاثة عارف و عالم و مريد » و مردم سه صنف‌اند : عارف و عالم ، و مريد .\r\n« فامّا العارف فهو لربّه دون حظّه » اما عارف ، پس براى پروردگار خود است نه براى حظّ خود .\r\n« و امّا العالم فهو لعلمه مع حظّه » عالم براى علم خود است ، خواه علم صورى ، و خواه علم سلوك با حظ او از علم و عمل از حقتعالى\r\n« و امّا المراد فهو لمراده برؤية حظّه » مريد براى مراد خود است در كلّيّت و جزئيّت ، با ديدن حظّ خود از متابعت پير با عمل ، و از احوال و اعمال ، چه هنوز در مقام مريدى است و اگر حظّ خود را نه‌بيند ، آن‌وقت مراد مىشود\r\n\r\n","description":"","footnote":"","page_name":" آئينه بينايان 153 ","page_number":165},
  {"content":"\r\n\r\n\r\nالباب الحادى و العشرين فى التّكلّم و الغربة و التّفكّر « من تكلّم باللّه فى الدّقائق و لم يتبعها بالحقايق »\r\nكسى كه از خداوند حرف زند در دقايق يعنى با سخن معارف و علم به خداوند و اوصاف او كه سخن گويد با نكات و مطالب دقيقه علميه و تابع آن نكات نكند حقايق را يعنى از حقيقتهاى عبارات كه حالات و مقامات نفس و قلب و روح است بىاطلاع بوده عالم بسلوك نبوده باشد\r\nو لم يترك العلائق و العوائق فهو قرين الشّيطان و موانع و علايق دنيا را ترك نكند پس او رفيق شيطان است در اضلال و راهزنى كه مولوى مىفرمايد :\r\n حرف درويشان بدزدد مرد دون * تا بخواند بر سليمى ز آن فسون \r\n« يلقّنه الحكمة » كه مىآموزد بر او شيطان حكمت را\r\n« قوله قس من تكلّم من وراء الحجب اختبر من باطن العلم هركس كه حرف زند از پشت حجابها ، كه ظاهر علم است در اهل حجاب امتحان كرده مىشود از باطن علم ، يعنى ممكن است كه قول او مطابق باطن علم باشد ، كه اگر خود يا مستمع ، بسبب عمل ، به باطن علم راه يابد ، ببيند كه مطابق است ، يا مطابق نباشد ، پس خود او يا مستمع ، اگر سلوك كند و از باطن علم چيزى ادراك كند ، صدق يا كذب ظاهرى حرفهاى آن متكلّم ، معلوم گردد يا معنى اين‌طور است كه اگر اهل حجاب مطالب حقيقت بزرگان را بفهمند و خودشان از روى عمل به حقيقت نرسيده باشند ، از باطن آن علوم كه انوار است امتحانى براى آن متكلّم روى مىدهد ، كه مردم مىدانند سارق الفاظ است و عامل نيست و كذا اگر باطن علم كه عمل است در او مشهود نشد\r\nو من تكلّم من الدّار اخبر عن غرايب الأسرار كسى كه از جوف خانه حرف زند كه اهل حجاب نباشد از غرايب اسرار خبر مىدهد\r\nجميع ما ظهر من العلوم للخليقة من اجملها ثمّ لم ينطق به لسان و لا وقف عليه الّا ما شاء اللّه من اهل الولاية يعنى تمام آنچه\r\n\r\n","description":"","footnote":"","page_name":" آئينه بينايان 154 ","page_number":166},
  {"content":"\r\n\r\nظاهر مىشود از علوم براى غير عارف ولى از مخلوقات ، آن اجمالى علمها است بلكه براى ولى هم كه بر علوم اسرار تفصيلى لسانى ناطق نشده از خود و خبردار نشده مگر با مشيت و ارادهء حق كه ظاهر كرده اجمالى آنها را با تفصيل براى اهل ولايت كه خواسته\r\n« خفىّ لعزيز الغيرة لأهل الولاية » و اين خفا و اجمال از سايرين براى غيرتيست كه حقتعالى مقرر فرموده براى اهل ولايت كه علوم اسرار ايشان از ديگران مخفى و روى شواهد مليحهء نكاتشان ممسوس هر نامحرمى نيست  لَمْ يَطْمِثْهُنَّ إِنْسٌ قَبْلَهُمْ وَ لا جَانٌّ * \r\n مدّعى خواست كه آيد به تماشاگه راز * دست غيب آمد و بر سينه نامحرم زد \r\n* * * *\r\n زبان اهل دريا را نداند مرد صحرائى * الا اى مغربى كم گو زبان اهل دريا را \r\n« حقيقة الغربة الرّجوع الى الحقّ بلا طريق و لا شكل » حقيقت غربت در اصطلاح رجوع است بسوى حق بدون طريق مخصوص و بىشكل يعنى باطن عبد به حق راجع گردد و از خلق غريب است نه با طريقى از طريق مردم ، و نه با شكل مخصوصى از اشكال تا مردم بشناسند ، بلكه به‌طورىكه احدى از باطن آنها بواسطهء عدم تغيير شكل و راه معاشرت ملتفت و باخبر نشود\r\n« الغربة فقد كلّ السّلوّ » غربت نايابى تمام تسلّيهاست چون حديث نبوى است صلّى اللّه عليه و آله كه « طلب الحقّ غربة » و درجهء متوسّط غربت براى متوسّطان ، غربت حال است ، يعنى حالى براى مرد صالح مىباشد ، كه نظير آن در زمان او پيدا نمىشود ، مانند اينكه در زمان فاسد واقع گردد ميان قوم فاسد يا عالمى باشد ميان قوم جاهل ، پس غربت چنان شخص ، غربتى است ، كه ابدا با چيزى تسلّى و آرامى ندارد ، كه نه زمانه مجانس است براى كثرت هرج و مرج و فتنه ، و نه مردم قوم او ، با او مجانست دارند غير از جمع باطن با حق\r\n« وجدك فى الغربة من وجد الفرقة » وجد و حال پيدا كردن تو در غربت از دريافتن فراق است يعنى در وجدى كه براى سالك متوسّط حاصل شده و روى مىدهد ، بقيّهء وجودى هست اينست كه وجد مىكند ، پس وجد او از عالم فرقت و تفرقه است يا از فرقت موجود است ، ولى عارف كامل را وجود مشهود مىباشد ، نه وجد زيرا كه در مقام وجود آثار هستى نمانده غير از موجود و وجود ، و در وجد تلوين مىباشد ، ولى وجود از تلوين صاف است و اين معنى اشاره است ولى اگر لفظ « وجد » فعل باشد محتمل است يعنى پيدا مىكند ترا در غربت\r\n\r\n","description":"","footnote":"","page_name":" آئينه بينايان 155 ","page_number":167},
  {"content":"\r\n\r\nو مىشناسد كه تو مرد خدا و غريب خلقى و آن‌كسىكه تلخى فراق حقتعالى يا دوستان او را چشيده نه ديگرى\r\nقوله ( قس ) ذقت المرارة فلم اجد امرا امّر من غربة مزجت بحيرة يعنى چشيدم تلخى را پس نيافتم امرى تلخ‌تر از غربت كه از معلومات غربت كرده و گم شده ولى به مقصدى نرسيده كه ممزوج با حيرتست ، يا حالى غريب مر او را روى داده از عمل و علم و در ميان قوم فاسد در زمان فاسد افتاده و حيرت از غريبى آن حال است\r\nقوله قس « الغربة موافقة الاسم » غربت موافقت اسم است ، مراد از موافقت اسم آنست كه اسمى از اسماء منازل بر او اطلاق نشود كه در هر صفت و هر اسم و هر رسم غربت بر او صادق گردد پس مراد از موافقت اسم يا اسم غربت است يا اسماء اللّه است كه شخص بمقام اسماء رسيد ولى نه خودش و نه غير مطلع نباشد و شاعر نگردد ، زيرا كه غربت عارف از اسماء هم ملحوظ است\r\nقوله قس « الانتظار فى التّفكّر تكلّف » يعنى انتظار شهود مقصود در تفكر استدلالى ، تكلّف است و جواز ندارد ، زيرا كه او خود حجاب است و در عين تفكّر عرفاء هم ، كه در جمال مشهود روى داده ، انتظار تكلّف است زيرا كه مقصود در اين مرتبه همان مشهود است ، كه تكليف او تفكّر در اوست اگرچه نسبت با مرتبهء فوق ، شايد نمودار باشد ، نه عين ، و اين در صورت فكريّهء سالكانست\r\nو اگر تفكّر ديگر كه عبارت از خروج است از ظلمت بسوى نور ، تدريجا يا خروج ما با القوّهء سالك ، به فعل باشد ، باز درست است زيرا كه خروج تدريجى ، همان حركت معنوى جوهرى در سلوك است ، و انتظار دليل سكون است ، و سكون در عين حركات تكلّف است .\r\n« و التّفكّر بالتّفكّر تعرّف » و تفكر نسبت تفكر يعنى تفكر اصطلاحى در ميان تفكر استدلالى و تفكر آثار صنع الهى بسبب شناسائى است از طرف حق تعالى و در ميان تفكر كه خروج از ظلمت است بسوى نور ظهور نور ديگر و ازين تجلى بر تجلى ديگر و انتقال از طورى بطور ديگر ، تعرف و شناسائى است از طرف حق تعالى\r\nقوله قس « و ترك التّفكّر فى التّفكّر تطرّف » يعنى ترك تفكّر در تفكّر كه غرق تفكّر است ، و در ميان نور و شهود است ، ولى ترك تفكّر كرده يعنى غفلت دارد و التفات ندارد ، بسبب جذبه بر تفكّر خود ،\r\n\r\n","description":"","footnote":"","page_name":" آئينه بينايان 156 ","page_number":168},
  {"content":"\r\n\r\nچيزى نو درآوردن است كه آن تازه ، عبارت از دعاء حق است كه حق خود او را دعوت كرده بسوى خود و ممكن است معنى چنان باشد كه در ميان تفكّر استدلالى ، ترك تفكّر احوال كردن بلكه به حق تعالى واگذاشتن ، يا ترك تفكّر در مشاهدات ، به تفكر حالات و بتعرّف الهى واگذاشتن ، كه خروج از ظلمت بنور يا از نور بنور را واگذار بشيخ كرده ، بالمرّه تسليم گشتن ، يا در تفكّر اوصاف ، ترك تفكّر ذات كردن شايسته است ، و يا براى مجذوبان ترك قصد تفكّر در تفكّر ، كه ملتفت تفكّر خودشان هم نيستند ، كه ترك تفكّر بمعنى عدم التفات باشد چيزيست غريب و نو درآوردن\r\nقوله قس « الطّريف دعاء الحقّ » كه آن غريب و نو عبارتست از دعوت حق كه بسوى خود كرده\r\n\r\nالباب الثّانى و عشرين فى الحرقة و التّكلّف الحرقة حرقتان بالنّار و النّور فمن احرقه النّار صار رمادا لا قيمة له\r\nسوختن دو قسم است : يكى با آتش ، و ديگرى با نور ، پس كسى كه آتش او را بسوزاند ، كه منظور آتش نفس امّاره ، يا غضب يا شهوت باشد ، مثل خاكسترى گردد كه قيمتى ندارد .\r\n« و من احرقه النّور صار سراجا يستضيء به النّاس » و آن را كه نور سوخته باشد يعنى نور عشق و نور جلال الهى مانند چراغى مىگردد كه روشنائى هدايت را اخذ مىكنند مردم از او و چون در سابق مصنف علم را نار اللّه ناميد و وجد را نور اللّه ممكن است اينجا هم مراد همان نور و نار باشد .\r\n« قوله الشّغل فى اللّه شغل عن اللّه » يعنى در عين وصال مشغولى به غير مثل علم صورى و استدلال اعراض كردنست از حق\r\n« التّجربة فى طريق الحقّ كفر » پس از آنكه حق بودن راه معلوم سالك شد ، پس تجربه كردن مثل خواستن كرامات از پير يا از حق ، براى خود كفر است ، زيرا كه امتحان براى مجهول است ، نه در چيز معلوم ، و آنگهى امتحان از بزرگان شايسته است ، و از زيردستان سوء ادب است ، و سوء ادب كفر است ، يا خود را از پشت‌بام بلند انداختن ، و به جاهاى خطرناك داخل شدن براى امتحان ، كه در طريق اسلام ، حقتعالى حافظ است ، كفر است\r\n\r\n","description":"","footnote":"","page_name":" آئينه بينايان 157 ","page_number":169},
  {"content":"\r\n\r\nهكذا به قصد تجربه وظايف سلوكيه را به عمل آوردن ، كه ببيند آيا حالات سنيّه را نتيجه و ثمر مىدهد ، يا نه ؟ يا ترك وظيفه خود كردن ، كه ببيند حقتعالى هم توسعهء رحمت خود را شامل مىكند ، يا نه ؟ و على هذا القياس اين‌ها كفر طريقى است .\r\nقوله قس « الحزن سرور مزج بهموم » حزن سروريست كه آميخته گشته با همّها چون حزن براى فايت است ، و هموم هم به اين معنى است ، پس ممزوج بودن با سرور ، براى اينست كه سالك اگرچه براى فايت گاهى محزون مىگردد ، ولى سرورى دارد ، و بجهة امكان تدارك ما فات ، در اعمال يا حال سرورى داشت ، و موانع از آن مانع شد و آن حال رفع شد ، پس حزن روى داد براى آن فايت حال سرور ، و ممزوجيّت براى اينست ، زيرا در موقع حزن گاهى حالى روى مىدهد كه محزون مىگردد در راه واپس ماندن .\r\n« ما عذّب اللّه احدا به عذاب اشدّ من عذاب الهمّة » يعنى حقتعالى احدى را معذب نكرده با عذابى كه سخت‌تر باشد از عذاب همت ، يعنى از عذاب فقد همت يا همت عالى دارد و به مقصد كه نمىرسد وسواس و موانعى روى مىدهد از حق كه نمىتواند راه را طى كند با دو بال همت .\r\n« عذاب الهمّة من وجود الوسوسة » عذاب همّت از وجود وسواس است يعنى وسوسه از ترس فقر خود ، يا اهل و عيال ، كه مانع مىشود همّت را از سلوك راه حق ، و عذاب همّت ، بمعنى آفت همّت است .\r\n« من يرى الخلق فلا بدّ له من تعبّد الخلق » هركس خلق و خود را مىبيند ناچار پرستش مردم مىكند مثل ريا و عجب و ستايش مخلوق ، يا از خلق مىترسد و فتور مىكند در اعمال و اذكار و فوت وقت مىكند كه در حقيقت عبادت خلق مىكند و معنى حقيقى اين عبارت روشن است كه كسى كه ديدهء حق‌بين و بصيرت ندارد معبود او چيز وهمى است كه در ذهن خود تراشيده .\r\nقوله ق « التّكلّف حركة بلا جود » تكلف حركتى را مىگويند كه منشاء و سرچشمه ندارد بلكه مصنوعى است و ساخته مثل جود مصنوعى ، و حال آنكه در طبيعت جود ندارد ، يا خندهء مصنوعى يا گريهء مصنوعى ، پس بنابراين عبارت ، جود بايد وجود باشد ، يعنى بلا وجود اصل و الّا فقط تكلف بذل را مىرساند ، و ممكن است مراد از جود ، ريزش و بذلى باشد كه اصل و سرچشمه نداشته باشد .\r\nقوله قس « من اعزّه اللّه بشيء كطاعته مثلا فاذلّ نفسه » كسى را كه\r\n\r\n","description":"","footnote":"","page_name":" آئينه بينايان 158 ","page_number":170},
  {"content":"\r\n\r\nحق عزيز كرده با چيزى مثل طاعت خود حق پس ذليل كند نفس خود را يعنى قدر آن عزت را نداند و طاعت را ترك كند پس از آن ، يا به مناهى مشغول گردد و طاعت خلق و نفس را عزت خود بداند بسبب ترك طاعت حق .\r\n« سلب منه ذلك العزّ و ابدل مكانه الذّلّ » حق تعالى سلب مىكند از او آن عزت را و عوض مىگذارد در جاى آن ذلّت را و الصّغار كه آن هم ذلّت است يعنى ذلّت ظاهرى و باطنى ، و دنيا و آخرت را .\r\n« من وضع الحكمة فى غير اهلها كتب من الخائنين » هركه حكمت را وضع مىكند در ميان غير اهل آن ، و به اين سبب پست و حقير كند كه در ميان نااهلان بگويد ، نوشته مىشود از جمله خيانت‌كاران چرا كه بر حكمت كه امانت حق بوده است در دست او خيانت كرده و به صاحبش نرسانده\r\n« و من منع الحكمة من اهلها كتب من البخلاء » كسى كه حكمت را از اهل خود بازدارد و نگويد تا اهل آن به آن عامل گشته نجات يابد ، نوشته گردد از جملهء بخيلان كه جاى او در دوزخ است .\r\n\r\nالباب الثّالث و العشرين فى إبداء الخواطر و التّقدير قوله قدّس اللّه روحه « ابداء الخواطر كفر »\r\nفعلا معنى چنان به نظر مىآيد كه در اوايل سلوك چون غالبا خواطر ، نفسانى يا شيطانى يا ممزوج است ، پس اظهار كردن آنها و لو رحمانى باشد ، در مذهب طريقت ، كفر است ، يا خود منشاء آن خواطر شدن ، و تعقيب كردن و نفى نكردن ، كفر است ، و در معنى اوّل ، كفر بودن ازين است كه با علم و نفسانيّت و هستى و پندار است بلكه در حالت ذكر ، بايد نفى كردن ، و بعد كه بتوحيد رسيده و همهء قالب و قلب ، ملك حق گرديد ، اظهار حق توحيد است و اخفاء حقّ علم است ، يا كفر بودن در صورتيست ، كه خطرات ، مطالب كفرآميز باشد و به زبان بياورد .\r\nو اخفاءها جهل چون اخفاء به‌واسطه عقل و هستى است ، و حال\r\n\r\n","description":"","footnote":"","page_name":" آئينه بينايان 159 ","page_number":171},
  {"content":"\r\n\r\nآنكه بر حقتعالى چيزى مخفى نيست اگر از حق مخفى دارد و اگر از خلق مخفى دارد پس خلق را با حق به نظر آورد هر دو جهالت است ولى اظهار و اخفائى كه از حق باشد و حق منشئش باشد شيطانى و نفسانى در آن دخالت ندارد و در نهايت درجه فنا روى مىدهد واضح است كه در اين صورت به غير از توحيد و علم توليد مىكنند پس مىفرمايد .\r\n« ثمّ اظهاره توحيد و اخفائه علم » پس از آن اظهار آن كفر ، يا اظهار آن ظهور خواطر ، يا خاطر ، و دانستن كه كفر است ، توحيد است پس ثمّ در اينجا ، در مقام ترقّى مراتب مستعمل است ، يا ضمير ، راجع به حق باشد پس اظهار حق ، آن خاطر را توحيد است ، و اخفاء جهل با علم بجهل ، با اخفاء ، كه از حق باشد ، علم است نه جهل ، پس از آنكه ترقّى كرد بمقام توحيد ، و نفسانى و شيطانى زائل شد ، در اين وقت حكم ، حكم حق است هم اخفائش علم است و هم اظهار دليل توحيد است\r\nقوله قس « حقيقة المروّة الاستنكاف من ملاحظة الغير » مروّت كه معاشرت با همه در زىّ و حدّ خودش است ، لايق به خود ، عبارت است از عدم ملاحظهء غير ، يعنى غير را با حق به نظر نياوردن ، يا خلق را به‌واسطه مظهريّت اوصاف و اسماء حق ، مغاير با خود و حق ندانسته ، همگى را با نظر واحد ملاحظه نمودن .\r\n« ليس للحقّ فى التّقدير بداية » يعنى نيست مر حق را در تقدير ظهور بعد از خفاء به اين معنى كه اول مخفى باشد مقدرات به حق‌تعالى بعد از آن ظاهر گردد بلكه از اول عالم بود ولى براى مصلحت جور ديگر ظاهر كرده بود كه بعدا تغيير داده كه اظهار بعد الاخفاء است كه معنى بدا است براى مصلحت رجاء و خوف و امتحان .\r\n« و لكنّ التّقدير للحقّ هداية » و ليكن تقديرى كه مر حق راست سبب افعال جزئيه شخصيه براى هدايت مردم است بر عفو و رحمت و نااميد نشدن .\r\nقوله قس « من ترك التّدبير رضى بالتّقدير » يعنى كسى كه ترك تدبير كند راضى شده بتقدير خداوند كه رضا بتقديرات مستلزم تشكر و عدم تدبير است در مقابل حكم تقدير .\r\nقوله قس « من شهد المقدور من اللّه بقى بلا حركة و لا اختيار » يعنى كسى\r\n\r\n","description":"","footnote":"","page_name":" آئينه بينايان 160 ","page_number":172},
  {"content":"\r\n\r\nكه ببيند مقدور را از حق ، باقى ماند بىحركت ، بلكه بىاختيار ، يعنى حركت براى كسب يا دعا ، يا دفع مقدور نمىكند و بىاختيار مىماند ، كه اختيارى براى خود اعتبار نمىكند ، بلكه اختيار حق را براى خود متبوع مىدارد ، و مىگويد :\r\n گر تيغ بارد در كوى آن ماه * گردن نهاديم الحكم للّه\r\nما اختيار خود را تسليم دوست كرديم * همچون زمام اشتر در دست ساربانان \r\nولى حركت ننمودن ، براى دعاء يا كسب ، و خود را مجبور دانستن در حالت اختيار ، خلاف فرمان حقّ است ، كه امر به دعاء و تلاش فرموده ، و مقدّرات را غالبا بسته و موكول بحركات كرده ، و اختيار جزئى بعبد افاضه فرموده ، پس حركت با نيّت ، و قصد متابعت امر حق ، مطلوب است ، نه اينكه مقدّرات را بسته و موكول به آن بدانند .\r\n\r\nخاتمهء كتاب\r\nاين نسخه چهارم در هفدهم شهر شعبان المعظم سنه 1357 هجرى بقلم مؤلّف حقير خاكپاى عاشقان ذو الجلال و دردمندان و اهل حال محسن حالى مشهور بحاج عماد الفقراء ابن مرحوم حسن‌على خوشنويس اردبيلى در اردبيل اختتام يافت .\r\n مُدّعى كر نكند فهم سخن ، گوى چه باك * كلك ما نيز زبانى و بيانى دارد\r\nعلىّ نحت المعانى من معاطفها * و ما علىّ اذا لم تفهم البقر \r\nو الحمد للّه اوّلا و آخرا و ظاهرا و باطنا « يا مولا ادركنا »\r\n\r\n","description":"","footnote":"","page_name":" آئينه بينايان 161 ","page_number":173},
  {"content":"\r\n\r\n\r\nاسرار النّقطه يا توحيد عارفان\r\nتاليف\r\nعارف بزرگ امير سيّد على همدانى\r\n( متوفّى 786 ه )\r\nترجمه\r\nدانشمند محترم آقاى احمد خوشنويس\r\nعماد\r\nچاپ اول\r\nتهران در چاپخانهء بوذرجمهرى چاپ و منتشر گرديد\r\n1337 شمسى\r\n\r\n","description":"","footnote":"","page_name":" اسرار النقطه 162 ","page_number":174},
  {"content":"\r\n\r\nبسمه تعالى امير سيد على همدانى قدس اللّه سره\r\n\r\n[ مقدمه 
  ]\r\nاز عرفاء كبار و علماء عالىمقدار است ، نسب شريفش به امام چهارم على بن الحسين عليه السّلام مىرسد بدين ترتيب : « على بن شهاب الدين بن محمد بن على بن يوسف بن محب اللّه بن محمد بن جعفر بن عبد اللّه بن محمد بن على بن حسن بن حسين بن على بن الحسين عليهم السلام\r\nدر مجالس المؤمنين از خلاصة المناقب نقل مىكند كه سيد مىفرموده‌اند نسبش از طرف مادر با هفده پشت به حضرت رسول اكرم مىرسد .\r\nسيد از دوازده سالگى در سلوك حقيقت و عرفان قدم نهاده ، و در جناح تربيت شيخ شرف الدين محمود بن عبد اللّه مزدقانى ( م 766 ه ) ( مزدقان از توابع سمنان است ) كه خليفه و جانشين عارف بزرك شيخ ركن الدين علاء الدوله سمنانى ( م 736 ه ) بوده جامع علوم ظاهر و باطن مىشود ، و با اشارهء شيخ خود سه مرتبه به سياحت و گردش اقطار جهان پرداخته .\r\nدر خزينة الاصفياء مىنويسد : امير سيد على همدانى نخستين بار در 781 هجرى با گروهى از سادات از آن جملهء سيد تاج الدين ، و سيد حسين سمنانى پسرعموهاى خود و هفتصد نفر از سادات ايرانى بكشمير وارد ، و در محله علاء الدين كه بنام علاء الدين پادشاه كشمير بوده مسكن\r\n\r\n","description":"","footnote":"","page_name":" اسرار النقطه 163 ","page_number":175},
  {"content":"\r\n\r\nگزيده و بتبليغ آيين اسلام ، و هدايت مردم ، و اشاعه معارف و توحيد پرداخته ، هزاران نفر از بركت انفاس او ، از گمراهى و ضلالت بشاهراه مستقيم اسلام و توحيد و معرفت هدايت يافتند و ابتداى اسلام اهل كشمير به بركت قدوم او بوده است\r\nو سيد محمد خاورى در تاريخ ورود او بكشمير گفته :\r\n مير سيد على شه همدان * سير اقليم سبعه كرد نكو\r\nشد مشرف ز مقدمش كشمير * اهل آن شهر را هدايت‌جو\r\nسال تاريخ مقدم او را * يا بى از مقدم شريف او \r\nحضرت مير پيوسته نماز پنجگانه را در كنار دريا مىخوانده است و اكنون همان‌جا معروف به مسجد شاه همدان در سريناگار موجود است ، و سلطان قطب الدين پادشاه كشمير نسبت به آن جناب اخلاص تمام داشته و هر روز بملاقات او مىشتافته است و حضرت مير كلاه خود را بسلطان مىدهد ، و مدّتى همين كلاه در خاندان وى بوده كه بعنوان تبرّك بسر مىگذاشته‌اند .\r\nو به همين جهت خطّهء كشمير در اثر نفوذ عارف همدان ، مركز اسلام و تصوّف اسلامى و عرفان گرديده و زبان فارسى در اين كشور رواج پيدا كرده ، و هم‌اكنون خانقاه شاه همدان ، و مسجد شاه همدان در كشمير از آثار آن عصر باقى است .\r\nچون حضرت مير در هر سه نوبت كه به سياحت جهان مىپرداخته در كشمير نزول اجلال مىفرموده دفعهء سوم نيز بعد از توقف چند ماه در سال 776 مسافرت نموده و در ششم ذىحجه سال 786 هجرى چون بماوراءالنهر مىرسد بين راه رحلت و در حين وفات بسم اللّه الرحمن الرحيم\r\n\r\n","description":"","footnote":"","page_name":" اسرار النقطه 164 ","page_number":176},
  {"content":"\r\n\r\nبر زبانش جارى مىشود ، و اتفاقا تاريخ وفاتش را نيز از اعداد بسمله استخراج نموده‌اند .\r\nبهر صورت قوام الدين بدخشى از تربيت‌شدگان آن جناب جسد شريفش را بنا به وصيّت خود او به ختلان نقل كرده ، و آنجا به خاك مىسپارند و بمناسبت محبوبيت عارف همدان در كشمير بنام شاه همدان معروف گرديده و چون نام او در تاريخ كشمير به بزرگى ياد شده اقبال شاعر پارسىگوى هند در وصف آن جناب گفته :\r\n سيّد السّادات سالار عجم * دست او معمار تقدير امم\r\nخِطَّه را آن شاه دريا آستين * داد علم و صنعت و تهذيب و دين\r\nآفريد آن مرد ايران صغير * با هنرهاى غريب و دلپذير \r\nصاحب رياض العلماء ميرزا عبد اللّه افندى « 1 » امير سيّد على همدانى را از اكابر مشايخ و عرفاء دانسته و گفته است : از عصر او اطلاعى ندارم ولى از شيعهء اماميه است و از تأليفات او : شرح قصيدهء ميميّه ابن فارض مصرى موسوم بمشارب الأذواق ، و كتاب اسرار النّقطه ( نسخه حاضر ) و شرح فصوص الحكم ابن العربى بنام حلّ الفصوص ، و شرح قصيدهء تائيّه ابن فارض ، و كتاب نزهة الارواح را شمرده است .\r\nو بيشتر از رساله‌هاى اين عارف بزرك را جناب آقا ميرزا احمد وحيد الاولياء ، قطب سلسله عليه ذهبيّه قدس سره بضميمهء كتب عرفانى چاپ نموده‌اند : از آن جمله رسالهء درويشيه ، رسالهء عقبات ، رسالهء چهل مقام ، رسالهء ذكريهء است .\r\n\r\n\r\n","description":"","footnote":"\r\n( 1 ) ميرزا عبد اللّه افندى اهل تبريز و ساكن اصفهان بوده رياض العلماء را در ده جلد در تاريخ بزرگان و علما نوشتهء وى شاگرد مجلسى دوم و كتابدار او بوده وفاتش در 1130 هجرى بوده است .\r\n","page_name":" اسرار النقطه 165 ","page_number":177},
  {"content":"\r\n\r\nو از تاليفات عارف همدانى رسالهء مودة القربى و اهل العبا در احاديث وارده در خصوص آل محمد عليهم السلام از طرق عامه است كه به عربى بوده و در تهران در سرآغاز جلد دوم كتاب ينابيع الموده شيخ سليمان حنفى بلخى بطبع رسيده است و در مقدمه اين كتاب مىفرمايد كسى كه طريق وصول و راه قبول را بجويد بايد در طلب دوستى رسول و اهل بيت بتول بكوشد بنابراين فضائل آنها را بطور مختصر در اين كتاب نوشتم و اين كتاب در 14 فصل بعنوان المودّة در ذكر احاديث وارده در فضائل نوشته شده : مودّة اوّل در فضائل رسول ص ، دوّم در فضائل اهل بيت ، سوّم در فضائل امير المؤمنين على عليه السّلام الى آخر\r\nبارى در رياض العارفين از اشعار او چند رباعى نقل كرده و از آن جمله اينست :\r\n پرسيد عزيزى كه على اهل كجائى * گفتم بولايات على كز همدانم\r\nنه زان همدانم كه ندانند على را * من زان همدانم كه على را همه دانم \r\nو نيز رباعى زير از اوست :\r\n گر حب على و آل بتولت نبود * اميد شفاعت ز رسولت نبود\r\nگر طاعت حق جمله بجا آرى تو * بىمهر على هيچ قبولت نبود \r\n* * *\r\n نه ديده بود كه جستجويش نكند * نه كام و زبان كه گفتگويش نكند\r\nهر دل كه درو محبت او نبود * گر پيش سگ افكنند بويش نكند \r\nو نيز از اشعار او غزلى است معروف به كنار ميان كه شيخ العارف نور الدين حمزهء طوسى آذرى « 1 » معاصر شاهرخ بن تيمور گوركانى در\r\n\r\n\r\n","description":"","footnote":"\r\n( 1 ) از اهل اسفراين وفات او در سال 866 هجرى در اسفراين اتفاق افتاده است .\r\n","page_name":" اسرار النقطه 166 ","page_number":178},
  {"content":"\r\n\r\nسر بيست و ششم از جواهر الاسرار آن را شرح كرده و آن اينست :\r\n از كنار خويش مىيابم دمادم بوى يار * زان همىگيرم به هر دم خويشتن را در كنار\r\nچون كنارم را ميانى نيست پيدا هر زمان * در ميان خون دل جانم غمش گيرد كنار\r\nنه ميانش را كنارى نه كنارش را ميان * از ميان آتش عشقش نمىيابم كنار\r\nبر كنار است آنكه سوداى ميانش در سر است * از ميان آن خورد بر كز بود خود شد بر كنار\r\nنيست كس را از ميانش جز كنار اندر دو كون * در ميان اين‌چنين دولت كسى جويد كنار\r\nاز كنارش گر على بوى ميانش يافتى * در خيال آن ميان از خويش رفتى بر كنار \r\nجامى نيز در نفحات الانس از تأليفات او كتاب اسرار النقطه ، و شرح اسماء اللّه ، و شرح فصوص الحكم ، و شرح قصيدهء خمريه فارضيه و ذخيرة الملوك را مىشمارد .\r\nشيخ المتأخرين آقا محمد هاشم درويش شيرازى قدس سره كه از اركان سلسله عليه ذهبيه كبرويه رضويه ( ع ) است در ولايت‌نامه در ذكر اسامى اقطاب سلسله مزبور وقتى بنام او مىرسد مىفرمايد :\r\n مظهر انوار حق سيد على * در همدان داشت موطن آن ولى\r\nصاحب اوراد فتحيه است او * سه كرت معموره را ديده است او \r\nمولانا نور الدين جعفر بدخشى كه از خلفاء ايشان است ، در\r\n\r\n","description":"","footnote":"","page_name":" اسرار النقطه 167 ","page_number":179},
  {"content":"\r\n\r\nتعريف اوراد فتحيه فرموده :\r\n\r\n[ كيفيت اوقات اوراد سلسلهء كامله المحقق الصمدانى على الثانى الامير سيد على همدانى قدس سره العزيز 
  ]\r\nكيفيت اوقات اوراد سلسلهء كامله المحقق الصمدانى على الثانى الامير سيد على همدانى قدس سره العزيز آنست كه : چون سفيدهء صبح صادق بدمد ، دو ركعت نماز سنت بجا آورد ، چون سلام دهد اين تسبيح را صد دفعه بخواند : « سبحان اللّه العظيم و بحمده استغفر اللّه » چه از آن حضرت منقول است كه در منشآت خود آورده در آن‌وقت كه بسرانديب به زيارت مقام حضرت آدم رفتم چون نزديك قدمگاه رسيدم سحرگاه واقعهء عظيم ديده شد ، كه جمعى از مشايخ كبار بديدن اين فقير آمدند يكى از آن جمله شيخ نجم الدّين كبرى بود قدّس سرّه ، در آن حالت از شيخ سؤال كردم كه از اذكار كدام فاضل‌تر است ؟ شيخ فرمود آن عظمتى كه در خواندن اين تسبيح يافتم ، در هيچ‌كدام نيافتم .\r\nبعد مىگويد : اگر فضائل اين اوراد گفته شود بتطويل انجامد ، چرا كه آن حضرت در مدت عمر خود سه نوبت معمورهء عالم را سير فرموده و هزار و چهارصد ولىّ كامل را دريافته و چهارصد از ايشان را در يك مجلس سلطان محمّد خدابنده رحمه اللّه ديده ، و از هر ولى ، وقت وداع ، دعائى و رقعهء التماس نموده‌اند »\r\nمولانا حيدر بدخشى از معتقدان سيد امير عبد اللّه برزش‌آبادى قدس سره نيز كتابى در حالات امير كبير مير سيد على همدانى تأليف و نام آن را منقبة الجواهر ناميده ، نسخهء خطى اين كتاب در كتابخانه خانقاه احمدى طهران موجود است و در اين كتاب بعضى حالات امير سيد على را از خلاصة المناقب نور الدين جعفر بدخشى نقل كرده .\r\n\r\n","description":"","footnote":"","page_name":" اسرار النقطه 168 ","page_number":180},
  {"content":"\r\n\r\nبهر صورت رسالهء اسرار النقطه « 1 » سابقا در طهران با چاپ سنگى در حاشيه مبدأ و معاد صدر المتالهين چاپ گرديده ولى اشتباها اين كتاب را از مؤلف مبدأ و معاد دانسته‌اند ، ولى بطور مسلم طبق نوشته تذكره‌ها و لحن عبارات خود كتاب از تأليفات حضرت امير سيد على همدانى قدس سره مىباشد .\r\nزيرا در تقسيم جنّات و همچنين اقسام حشر ، مطابق سليقه و روش عرفاء و ملّا عبد الرزاق كاشانى ، مطالب با مذاق و مشرب عالى عرفانى ، نه فلسفى بيان گرديده است و مسلّما از تأليفات صدر المتالهين نيست و حضرت قطب العارفين ، آقاى آقا ميرزا احمد عبد الحى مرتضوى وحيد الاولياء شيرازى مدفن قدس سره نيز در سال 1343 قمرى اين نسخه را با خطّ نسخ زيباى خود نگاشته ، و با تحمّل هزينه سنگين پس از گراور آن در خارجه ، در مطبع احمدى شيراز با اسلوب زيبائى به ضميمه شرح خطبة البيان و انهار جاريه چاپ فرموده بودند .\r\nو ازآنجائىكه اين نسخه به عربى بوده و فارسىزبانان نمىتوانستند از مطالب سودمند آنكه در بيان اسرار توحيد و مطالب عرفانى ، و تطبيق رموز نقطه ، با تجلّى نور وحدت در ممكنات ، و چگونگى ظهور ممكنات از ذات حق مىباشد ، بطور كامل استفاده نمايند ، لذا حقير ناچيز احمد بن حاج ميرزا محسن اردبيلى حالى قدس سره ملقب بعماد -\r\n\r\n\r\n","description":"","footnote":"\r\n( 1 ) مجلسى اول در شرح فقيه مىنويسد رسايل زيادى در باب نقطه نوشته شده از آن جمله افضل المتاخرين صاين الدين على تركه اصفهانى را كتابى است در اسرار نقطه ولى اين كتاب ديده نشده و شايد همين اسرار النقطه باشد .\r\n","page_name":" اسرار النقطه 169 ","page_number":181},
  {"content":"\r\n\r\nالفقراء با عدم بضاعت علمى و عملى ، با استمداد از باطن حضرت مؤلف بزرگوار قدس سره كتاب مزبور را به فارسى ترجمه ، و در مواردى كه مطالب مشكل و نامفهوم مىنمود ، براى توضيح از كلمات عرفاء عاليقدر و شيخ عبد الرزاق كاشانى در پاورقى مطالبى را درج نموده و سپس با كسب اجازه قبلى از حضور مبارك قطب العارفين آقاى حاج ميرزا محمد على حب حيدر ابو الفتوح دام ظله اخوان عظام تصميم بچاپ آن گرفته و اقدام بنشر آن نمودند ، اميد صاحبان كرم و اهل درد و حال چون به اين اوراق نگرند ، اگر قصورى در ترجمه آن ببينند در اصلاح آن كوشيده و ناشرين و مترجم را از دعاى خير فراموش نفرمايند .\r\n كنون از رحم و الطافى كه دارند * ز ما اين خرده‌گيرى درگذارند \r\nو ضمنا در مقدمه ( ص 1 ) با نقل از تذكرة خزينة الاصفياء چاپ هند تاريخ ورود امير سيد على همدانى بكشمير 781 نوشته شده بود ولى با حساب ابجد « مقدم شريف » مطابق با 774 است .\r\nبنابراين معلوم مىشود ، تاريخ مزبور از كاتب نسخه اشتباه شده زيرا تاريخ مسافرت سوم ايشان از كشمير ( 776 ) مىباشد و بايستى قطعا تاريخ سفر اول حضرت مير بكشمير ( 774 ) باشد .\r\nاسامى مريدان كامل حضرت امير سيد على همدانى كه در اثر تربيت او بمقام كمال انسانيت رسيده‌اند بدين قرار است « 1 »\r\n1 - سيّد زين العابدين نيشابورى 2 - سيّد محمّد طالقانى 3 - شيخ قوام الدين بدخشى 4 - شيخ شمس الدين ختلانى 5 - شيخ محمد شامى 6 - خواجه عبد اللّه بن شيخ ركن الدين شيرازى 7 - بابا كاء شيرازى 8 - شيخ محمد خلوى 9 - نور الدين جعفر بدخشى ( مؤلف خلاصه المناقب ) 10 - خواجه اسحاق على شاهى ختلانى قدس سره ( كه رشتهء اقطاب سلسلهء عليه ذهبيه بوسيلهء امير عبد اللّه برزش‌آبادى به او مىپيوندد )\r\nاحمد خوشنويس عماد - تهران 14 ماه رجب 1378 مطابق 4 بهمن‌ماه 1337 شمسى\r\n\r\n\r\n","description":"","footnote":"\r\n( 1 ) از مقدمهء فاضل محترم آقاى جعفر سلطان القرانى كه بدين كتاب نوشته بودند اقتباس گرديد .\r\n","page_name":" اسرار النقطه 170 ","page_number":182},
  {"content":"\r\n\r\n\r\n[ متن كتاب اسرار النقطة 
  ]\r\nبسم اللّه الرّحمن الرّحيم\r\nسپاس خداوندى را كه هستى بىپايانش با اراده و خواست ازليش « 1 » از نهاد سلسله موجوداتى كه با خواست خود آنها را آفريده به‌واسطه مشيّت لايزالش هويدا و پديدار است . و بسبب استار و موانع عزت سرمدى خود ، از انظار كوتاه و قاصر ممكنات مستور و پنهانست .\r\nخصايص و امتياز نقطه را از قدرت كامله‌اش نشانه و دليل حقائق احديت غيبيه خود ساخت ، و تجليات آثار حقايق نقطه را در سطح پهناور عالم ارقام ، نماينده و مظهر شئون تجلّيات ذاتيّه ، و نشان تنزّلات آيات قدسيّه خود ، از تعيّنات امكانيّه گردانيد . و نقطه را با اقتضاى حكمت الهيّه ، هيولا و ماده حروف كتبى و خطى ، و وسيله ايجاد و پيدايش اعيان كلمات ارقام ساخت . آنگاه او را در عين ظهور و پيدايش ، به‌وسيله خودش مستور و مخفى نمود ، براى اينكه نشانه و دليل شئون ذات نامتناهى حق باشد و با تحولات گوناگون و تصرّفات مختلف نقطه ، در هياكل و كالبد ارقام ، بر تحولات مختلف انعكاسات انوار وحدت اشاره نمود ، گاهى :\r\n\r\n\r\n","description":"","footnote":"\r\n( 1 ) مراد تجلّى اوّل ابداعى است كه تعبير كرده مىشود از آن ، به اسم اللّه و اسم اعظم ، و ربّ الارباب و محبّت حقيقيّه ، و عقل اوّل و نور محمدى ( ص ) و نور الانوار ، و ولايت مطلقه ، و علم مطلق ، و حقيقت محمديه ( ص ) و مقام  أَوْ أَدْنى  و سدرة المنتهى و صادر اول و برزخيّة الكبرى ، بين احديت و واحديّت ، و مجلاى حقيقة الحقائق ، و رابطه بين ظهور و بطون ، و حرف الف ، و غاية الغايات ، و تجلّى اول ، كه رابطه است ميان ازليت و ابديت و برزخ كبرى است بين احديت و واحديت .\r\n","page_name":" اسرار النقطه 171 ","page_number":183},
  {"content":"\r\n\r\nبطور پيدايش در قابليّات و ظروف مختلفهء كونيّه ، و استهلاك و فناء ذوات اعيان در برابر ذات حق ، و گاهى : بطور پيدايش در برابر سطوت و تابش بارقهء اطلاقات نهانى و هويّت غيبيّه ذات بىنهايتش .\r\nسلام و درود بر پيغامبر بزرك كه خدا او را به رسالت بر همه آفريدگان مبعوث فرمود ، تا آنان را بر پيشگاه او رهبرى فرمايد ، و او را به رازگوئى از اسرار و رموز عالم مجرّدات و سفليّات ، انتخاب و اختصاص داد . و درود شايگان بر فرزندان او كه گنجوران اسرار عاليه‌اند ، و ياران او كه حافظان آثار او هستند باد .\r\nپس از سپاس و ستايش حق ، به دانشوران آگاه پوشيده نيست كه بالاترين و ارجمندترين دانشها علم توحيد است ، براى اينكه موضوع آن بر تمام علوم شرافت دارد و دانش آن از تمام دانشها برتر و بزرگتر است ، اگرچه در علم كلام نظرى و حكمت فلسفى نيز غالبا از موضوع خداشناسى بحث مىشود ، ولى نظر در علم مزبور صرفا فهميدن دليل ، و چيدن صغرى و كبرى ، براى رسيدن به نتيجه لفظى است .\r\nو بعبارة اخرى در علم كلام و حكمت ، با دليل لمّى و برهان ، بر وجود حضرت احديّت استدلال مىشود ، ولى در علم توحيد بحث مىشود از رسيدن سالك به حضرت ربوبيّت و نزديك شدن او به پيشگاه الوهيت كه نهايت آرمان و هدف بندگان اوست و شناختن اسرار اسماء و صفات الهى و مظاهر آيات او در عوالم علوى و سفلى ، و كيفيت پيدايش موجودات در درجات كثرت از حضرت الوهيت ، در طرف مبدأ ، و رجوع و بازگشت موجودات ، بسوى حضرت حق با دقائق و نكات انواع سلوك ، و تحمل در مقابل اقسام مجاهدات و تهذيب نفس با رياضات مختلفه ، و پاك كردن روان از آلايش و قيود جزئيات و چگونگى اتصاف حضرت الوهيت با صفت اطلاق و كلّيّت است و اين‌ها هيچ‌كدام جزء مسائل مورد بحث حكيم و متكلم نيست .\r\nزيرا اين علم و دانشى است كه درنمىيابد آن را مگر بزرگان اولياء و الهيّون و افاضل محقّقين ، كه نفس خود را با شمشير رياضات كشته ، و از مهالك و پرتگاههاى ژرف طبيعت رها ساخته ، و اعضاء و جوارح خود را با تازيانه سياست سلوكى تأديب و پرورش داده ، و بدنهاى خود را در كورهء مجاهدات ، گداخته‌اند و از لذّات جهان فانى ، براى رسيدن به آبشخور زلال\r\n\r\n","description":"","footnote":"","page_name":" اسرار النقطه 172 ","page_number":184},
  {"content":"\r\n\r\nمعانى روگردان شده‌اند ، و سرائر و نهاد آنان در سرير شهود و مشاهده متمكّن گرديده ، و توسن تيزتك قلوب و ضمير پاك آنان در ميدان هستى به گردش پرداخته است و هنگامى كه ساغر مجاهدات ، از دست ساقى ازل ، بر روان آنان عرضه شده ، دلهاى آنان در بزمگاه وصول حق ، با دريافت پاداش مواهب و الطاف الهى مبتهج و شادمان بوده ، شكوفه‌هاى اسرار توحيد از گفتار آنان شگفته ، و دقايق و لطائف توحيد را با روش عرفانى بيان و ظاهر و هويدا ساخته‌اند .\r\nو چون شناختن اسرار حروف مرتبط با اصول اين علم شريف بوده و حقايق اسرار نقطه ، يكى از مداراتى است كه دقائق علم توحيد دور آن سير مىكند ، خواستم به برخى از اسرار علم نقطه ، و خواص تجليات آن در صور اعيان حروفى ، و تصرّفاتى را كه در تعيّنات حروف مىنمايد ( كه اشاره بر شئون تجليات الهى است ) به همان طريق كه بر نهاد من رسيده ، بازگوئى و آشكار سازم .\r\nو در نوشتن اين اوراق با لسان ذوق و اشاره آغاز كردم ، نه با روش دانشمندان علوم رسمى كه در نوشته‌هاى خود مسائل را با اثبات دلايل بيان مىنمايند ، زيرا اسرار الهيّه بالاتر است از اينكه دست بصيرتهاى كوتاه و ناقص به‌وسيله دليل به دامن عظمت آن برسد و انوار سرادق پيشگاه عظمت حق روشن‌تر است از اينكه خردمندان با پرهاى باريك و ناتوان خرد و هوش خود ، در اوج آن پرواز نمايند .\r\nچه بسا شهبازان همتهاى عاليه « 1 » ، كه در فضاى پهناور دل ، بعزم شكار و بدست آوردن اين راز ارجمند و شريف پرواز كرده‌اند ، ولى عظمت حق‌بين آنان و اين سرّ نامتناهى ، حجاب و رادع شده است ! !\r\n عنقا شكار كس نشود دام بازچين * كاينجا هميشه باد بدست است دام را\r\nراز درون پرده ز رندان مست پرس * كاين حال نيست زاهد عالىمقام را \r\nو چه بسا توسن تيزتك انديشه‌هاى صائب و خردهاى خرده‌بين ، كه در ميدان نظر و استدلال بجولان و گردش پرداخته‌اند ، تا مگر از حقيقت اين خبر بوئى به مشامشان برسد ، ولى زيانكار و نوميد برگشته‌اند :\r\nزيرا متوسل شدن بدليل در اين بحر نامتناهى ، براى دريافت علم\r\n\r\n\r\n","description":"","footnote":"\r\n( 1 ) مراد از صاحبان همتهاى عاليه كسانى هستند كه تنها توجهشان بسوى حق است و به ديگرى التفاتى ندارند و بالاترين همتها است زيرا كه بر احوال و مقامات خرسند نيستند .\r\n","page_name":" اسرار النقطه 173 ","page_number":185},
  {"content":"\r\n\r\nاسرار ، مانند اين است كه براى رسيدن به حقيقت آب و دريافت چگونگى درياى ژرف پهناور ، در طلب و جستجوى ماهى باشند ، زيرا كسى كه ذاتش عين دليل باشد ، بالذات از خواستن دليل راه حقيقت مستغنى و بىنياز خواهد بود .\r\nو علت اينكه ثبوت اين امر از محيط ادراك بصيرتهاى ناتوان پوشيده و پنهان مانده ، اين است كه حقيقت آن نيز از شدت پيدايش و سرعت تجلى انوار ، از نظرگاه چشمهاى بيمار و كم‌نور ، محتجب و پوشيده است و علاوه اشياء و موجودات به‌واسطه ضدّ خودشان شناخته مىشوند ، ولى ذاتى كه براى آن ضدى تصور نشود ، و چيزى غير از آن موجود نباشد ، استدلال بر همچنان ذات و وجودى ممكن نيست ، مگر خودش بر كسى عنايت و هدايت فرمايد و به همين جهت از رسول اكرم ( ص ) به درستى رسيده كه فرمود :\r\n« انّ من العلم كهيئة المكنون لا يعلمه الّا العلماء باللّه فاذا نطقوا به لا ينكره الّا اهل العزّة باللّه » يعنى از حقايق علمى رازهائى هست كه حالت پوشيدگى دارد و نمىدانند آن را مگر علماء و عارفين به حق ، و هنگامى كه آن اسرار را با زبان آشكار ساختند ، منكر آن نمىشود مگر كسانى كه اهل عزت حق باشند .\r\n غيرت عشق زبان همه خاصان ببريد * از كجا سر غمش در دهن عام افتاد \r\nخداوند با فضل و كرم خود ما و شما را از كسانى قرار دهد كه بر درجات وفا پايدار و در حقيقت صفا برقرار و با حقايق اسرار متحقق بوده و از پرتگاه انكار بر كنار باشند ، و خدا نزديك به بندگان خود ، و پذيرنده دعاى آفريدگانست .\r\nبدان : خداوند سرّ و نهاد تو را با حقايق وصال متحقّق ساخته ، و ترا از شراب معرفت در صبوح ( بامداد ) و رواح ( شبانگاه ) سيراب سازد ، كه نقطه در عالم ارقام ، نمايندهء سرّ هويّت غيبيّهء مطلقه است و آن هيئت جمعيّه احديّه‌ايست كه به همه حروف رقميّه ، و درجه‌هاى شكلهاى مختلف آنها ، و صورتهاى محسوسه آنها احاطه داشته و در نهاد خصوصيّات آنها مندرج بوده و با صورتهاى مختلف و اعيان آنها مستور و محتجب است و نسبت صورت نقطه ، بمدارج حروف و كلمات ، نظير نسبت تعيّن اول ، بمراتب اعيان موجودات مىباشد .\r\nو چون تعيّن اول امرى است اعتبارى ، كه تحقق و وجود خارجى براى\r\n\r\n","description":"","footnote":"","page_name":" اسرار النقطه 174 ","page_number":186},
  {"content":"\r\n\r\nآن نيست مگر به‌واسطه وجودات خارجى ، و ظهور آن تحقق پيدا نمىكند مگر به‌واسطه تعين و تشخص ، نقطه نيز مبدأ امتداد و پيدايش وجود الف ، در درجات مخارج حروف است .\r\nو اوّل تعيّن آن ، اشاره است بر ابتداى تجلّيات ايجادى كه بواسطهء امتداد نفس رحمانى حاصل گشته ، و با حقايق كونيّه بمعرض پيدايش و و ظهور مىآيد .\r\nو امّا دليل اينكه الف ، صورت جمعيّهء نقطه ، و صورت متعيّنهء آنست و نقطه بذاتها در عين لا تعيّنى ، غير از متعيّن ، و عين متعيّن ، است و براى او اسمى ظاهر نيست اين است كه نقطه عين كلّ و مرادف با كلّ است ، و كلّ از جهت كلّيّت ، تعيّنى ندارد و به همين جهت هم قيام حقيقت الف به‌واسطه نقطه است ، پس نقطه چنانچه در حقيقت الفيه داخل بوده و در نهاد حقيقت الفى مضمر و در عين حال قيّوم آنست ، همان‌طور با اندراج آن در مدارج و درجات مختلف مخارج حروف ، و مستتر بودن آن در صورت حروف رقميه قيّوم حروف است و اشاره است بر اينكه ( نفس رحمانى ) يا فيض مقدّس شامل حقائق افراد موجودات و جامع خصائص افراد ممكناتست و با همه و عين همه است و با خصوصيات آنها محتجب بوده و در تحت ماهيات آن‌ها مستور است .\r\nو چنان كه نقطه عين حقيقت الفى است ، الف نيز عين تعيّنات حروف است كه ظهور آنها از امتدادات و تجليات نفس انسانى است و حروف بدون حقيقت الفيه ظهور پيدا نمىكنند ، و در عين حال حقيقت الفيه هرجا كه حروف باشد موجود است همچنين حقيقت مطلق غيب الغيوب نيز عين تعيين اول و تجلى اول « 1 » است كه آن منشأ و مصدر نفس رحمانى ( فيض مقدس ) است و نفس رحمانى ، عين حقايق ارقام كونيه اعم از علويات و سفليات مىباشد ولى ارقام كونيه آن حقيقت مطلق را ادراك نمىكنند با اينكه معيت قيومى با آنها دارد ، بلكه نزديكتر است بر حقايق ارقام كونيه از خودشان ، ولى آنها نمىبينند .\r\n\r\n\r\n","description":"","footnote":"\r\n( 1 ) تجلى اول تجلى ذات حق است بر ذات خودش و آن حضرت احديت است كه داراى نعت و اسم و رسم نيست و اين وحدت منشأ احديت و واحديت و عين ذات حق است و حقايق در ذات احديت مانند هسته درخت است در درخت .\r\n","page_name":" اسرار النقطه 175 ","page_number":187},
  {"content":"\r\n\r\n دوست نزديكتر از من به من است * وين عجب‌تر كه من از وى دورم\r\nچكنم با كه توان گفت كه او * در كنار من و من مهجورم \r\nو به همين مطلب اشاره فرمود پيغمبر صلى اللّه عليه و آله كه فرمود :\r\n( انّ الملأ الاعلى يطلبونه كما انتم تطلبونه ) زيرا هر جزئى مجذوب كل خود و به طرف اصل خود برمىگردد و اجزاء كون همه را حركت شوقى بسوى كمال غائى و علّت العلل و قيوم خود است كه نظامى فرمايد :\r\n همه هستند سرگردان چو پرگار * پديدآرنده خود را طلبكار \r\nو چنانچه نقطه ، مادّهء صورت الفى است « 1 » و حقيقت الفى ، هيولاى صورتهاى مختلف : از حروف لفظى و كتبى است ، و حقايق حروف عبارت از تعيّنات شخصيه آنهاست كه در مراتب مخارج هنگام سخن گفتن ظاهر مىشود ، همچنين هويت غيبيّهء الهيّه نيز هيولاى نفس رحمانيّهء است ( مقصود عرفا از هيولا چيزى است كه صورت در او پيدا مىشود و هر باطنه را كه در صورت ظاهر شود ، هيولا خوانند ، نه هيولا باصطلاح حكيم ، كه مستلزم داشتن صورت و محتاج به صورت است حتى گفته شده « شيئيّة الشّيء بصورته لا بمادّته » و از لحاظ اختفا و استتار هيولا ، حضرت مؤلّف هويّت غيبيه را با ( هيولا ) تعبير فرموده است ، و مقصود معنى خاصّ آن است يعنى اصل الأصل موجودات و اشياء ، زيرا هيولا در تشكيل صورت دخيل است و هيچ چيز بىآن صورت نبندد ، ولى در عين حال از انظار محجوب و مستور است ) و نفس رحمانى « 2 » هيولا و مادّهء صورت كلمات كونيّه است ، و اين صورتها انواع تجليّات و تمثّلات تصرّفات نفس رحمانى و قابليات آثار آنست .\r\n\r\n\r\n","description":"","footnote":"\r\n( 1 ) نور احديت كه نقطه اول موجوداتست امتدادى يافته و جميع مراتب كائنات از او ظاهر شده و آن امتداد را اين طايفه به صورت الف تعبير مىكنند\r\n( 2 ) مراد از نفس رحمانى ، وجود اضافى است كه بالذّات واحد ولى در صور اعيان ممكنات در حضرت واحديت تكثّر پيدا مىكند و به اين جهت بنام « نفس رحمانى » ناميده مىشود كه آن را تشبيه به نفس انسان كرده‌اند زيرا دم و نفس با اينكه هواى ساده و بسيط است در صورت حروف گوناگون ظاهر مىشود و هم در نتيجه ، اسمائى را كه در تحت آن داخلند آرامش مىبخشد زيرا اشياء در كمون آن هستند .\r\n","page_name":" اسرار النقطه 176 ","page_number":188},
  {"content":"\r\n\r\nو نيز بدان : نقطه را اگر باعتبار و ملاحظه استتار آن در صورت الفى ، ملاحظه نمائيم و همچنين استتار صورت الفى را در تحت صور حروف رقميه ، و ظهور آن را در درجات مخارج حروف در نظر بگيريم داراى سه مرتبه مىشود :\r\n1 - مرتبه نقطه من حيث الذّات و قبل از امتداد و تجلى ، و آن مرتبه استهلاك تعيّنات است در هويّت نقطه ، به‌طورىكه اعيان آن ظاهر نگرديده و خصوصيات آن امتياز و تشخص ندارند ، و ادراك آنها نيز مقدور نيست اين مرتبه اشاره است بر حضرت هويت غيبى حق ، قبل از ظهور تعينات و پيش از تجلى در اعيان ممكنات ، و مرتبه‌ايست كه كثرت و تجليات اسمائى و آثار صفاتى در احديّت ذاتى ، و هويّت غيبى او ، مستهلك باشند و در اين مرتبه ذات احديت بدون اسم و رسم و خارج از اشاره و عبارت ، ملاحظه مىشود كه از هر صفتى و نعتى مجرد و از هر حكم حتّى اطلاق نيز لا به شرط فرض مىشود ( يعنى لا به شرط مقسمى نه لا به شرط قسمى كه در مقابل به شرط لا باشد . مترجم ) كه همان احديت غيب الغيوب است و براى حضرت حق جلت عظمته در اين ملاحظه و اعتبار ، اسمى كه بر او دلالت كند نيست همين‌طور حقيقت نقطه من حيث هى هى ، مجرّد از تقييد و اطلاقست چه اطلاق آن از كلمات مركبه باشد ؛ چه از حروف بسيطه\r\n2 - مرتبه ابتداء نفس رحمانى بايجاد اعيان حروف ؛ به‌واسطه ظهور تعينات حروف در مخارج مختلفه است ، كه در مدارج حروف تنزل مىنمايد و نيز ترقى و صعود و بازگشت آنها به باطن خود در مراجع ترقى و عروج آنها در قوس صعودى ملاحظه مىشود .\r\nو تعين حقيقت الفى ، در حقيقت مانند نفس رحمانى است كه بسط و توسعه پيدا مىكند و مستلزم ظهور اعيان حروف نسبى و حقائق اضافى آن مىشود و اين اشاره بر تعين اعتبارى ازلى و تجلى اول است كه آن مبدا حضرت واحديت و غيب و باطن حضرت جبروت ( اسماء و صفات است ) و مصدر شئون تجليات ربانيه و ظهور مربوبات نسبى و هست‌كنندهء موجودات اضافيه و مرتبه پيدايش الوهيت است بسبب اظهار مراتب امكانى ، در جلوه‌گاه احكام و مرتبه تجلى ايجادى و ربوبى است براى تحقق و ظهور اعيان ممكنات در غيب جبروت و تعينات لاهوتى ( كه مراد عالم اعيان ثابته است و مرتبه‌ايست كه نه اسمى دارد و نه رسمى )\r\n\r\n","description":"","footnote":"","page_name":" اسرار النقطه 177 ","page_number":189},
  {"content":"\r\n\r\n3 - مرتبه تعين نقطه روحانيه است در امتداد و ظهور نفس رحمانى ، و عبور آن است بر درجات مختلف مخارج حروف ، و تلبس آن با اقسام صورتهاى حروف لفظى و خطى ، و تشكل آن با اشكال حقايق كلمات ارقام و اين مرتبه اشاره است بر شمول تجليات نفس رحمانى ، بر انواع ممكنات و جريان فيض وجودى و انبعاث و وزش نسيم جود و رحمت الهيه ، از غيب و پشت پرده تعين نورى ، بر قابليات و ظروف مظاهر اسم « ظاهر » حق ، پس وجود فى ذاته ، حقيقت احديه‌ايست كه اصلا تكثرى در ذات او راه نيابد ولى از جهت نسبت و سريان و شمول آثار حقيقت وجود بر محدثات متكثره و تعينات مجدده با حقايق آنها در ظهور مىآيد و مبدا ظهور اوصاف و نعوت آنها شده و بسبب تجليات خود كثرت پيدا مىكند و با ظهور آيات خود بحسب ماهيات امكانيه ، متعدد مىگردد نه بحسب وحدت خود ، و با اينكه او داراى اين اطلاق و كليت حقيقى ، و تنزيه قدسى است در ذات او تعدد و تكثرى راه نيابد و تغييرى در صفات او پيدا نشود .  تَعالى عَمَّا يَقُولُونَ عُلُوًّا كَبِيراً  « 1 »\r\nو اما وقوع نقطه در تحت باء بسم اللّه براى اشاره به سر مخفى بودن آنست در تحت صور حروفى ، و محجوب بودن آن در ظل ظواهر اشكال كلمات و ظهور حروف در ادوار مخارج و اطوار ارقام با تعين حقيقت آن و تجدد تكرار نقطه آن به آن در درجات خصوصيات حروف و محل نزول ماهيات آنها ، و در عين حال اطلاق آن مجرد از تشكل بحروف و مخارج است و وحدت آن منزه از شائبه تكثرات است و تغيير و تبدلى در ذات و هويت نقطه راه پيدا نمىكند ، و اين اشاره بر استتار و پوشيدگى احديت ذات حق ، در تحت صور درجات امكانيه ، و مظاهر بروزات اكوان و\r\n\r\n\r\n","description":"","footnote":"\r\n( 1 ) يكى از بزرگان فرمايد :\r\n عشق ار به تو رخ عيان نمايد * در آينه آن‌چنان نمايد\r\nآن دائره بيش نقطهء نيست * صد دائره زو عيان نمايد\r\nآن نقطه بسرعت تحرّك * صد دائره هر زمان نمايد\r\nتو نقطهء آتشين بگردان * تا دائره زو روان نمايد\r\nدر سرعت دور نقطه دايم * ساكن به يكى مكان نمايد\r\nآن نقطه به تو شهادت و غيب * هم ظاهر و هم نهان نمايد\r\nهر لحظه به تو جمال مطلق * در صورت اين و آن نمايد \r\n","page_name":" اسرار النقطه 178 ","page_number":190},
  {"content":"\r\n\r\nعوالم ، و امتداد تجليات افاضات وجوديه نفس رحمانى است ، كه بسبب سريان و انبساط آن حقايق علويات و سفليات پيدا شده و بسبب فيضان آن افراد ممكنات و مراتب موجودات هست و ظاهر گرديدند پس برحسب استعداد متكثره و بيشمار اعيان ممكنات ، تصرفات آيات او نيز تكثر پيدا كرده و بسبب تعدد قابليات آثار كمالات ثابته حق متعدد گرديده ، ولى خداوند در ذات قديم و تنزه خود ، از آلايش امكان ، و از گوناگونيهاى تعينات برتر است .\r\nو اما وقوع ( كسره ) در باء بسمله اشاره است بر اينكه نقطه كليد گنجينه اعيان كلمات ارقام ، و صورت حروف كتبى است و افتتاح ابواب تعينات او در مظاهر محسوسات و مراتب صورتهاى مختلف در عالم رقم همه از آثار حقيقت نقطه است و اگر نقطه نبود درجات اشكال ، و آثار طبايع مختلف آن و خواص گوناگون و تعين آنها معلوم نمىشد و اشاره بر اين است كه تعين اول وسيله ايجاد عوالم امكانيه ، و كليد عوالم غيبيّه است و او رابطه و واسطهء قدرت حق ، با مقدورات و ممكنات و واسطه علم حق بمعلومات است ، و او سبب افتتاح ابواب حضرت جبروت ( عقول كلّيّه و انوار قاهره ) و حقايق ملكوتيه ( انوار اسفهبديّه باصطلاح حكيم ) و افراد مراتب محسوسات ، و صورت موجودات ، و تجليات شئونيه ، و تعينات شهودى ، گرديده است . و چنان كه نقطه مبدأ و ريشه و اصل صورت‌هاى حروف ارقام بوده و حقايق وجودات حروف بر او برمىگردد ، و منتهى اليه اشكال حروف است همان‌طور اقطار كشور هستى و اطوار مختلف منازل شهود چه آشكار او چه پنهان ، همه از ذات خداوند هست شده‌اند و بازگشتشان به اوست ، و او در عين اينكه آخر همه است آغاز همه است و در عين آغاز بودن آخر ، و در عين خفا ، در تجليات و مظاهر ظهور خود پيدا و آشكار است و بازگشت امور همه بسوى اوست .\r\nو نيز بدان كه حضرت حق نقطهء را گنجينهء اسرار حكمت بالغه خود فرموده زيرا حقيقت نقطه ، شامل اقسام خواص حروف و كلمات است ، و در ذات خود انواع اسرار رقوم و اشارات آن را گرد آورده و شرح اين نكات بشمار نيايد ، و شگفتيهاى خواص و تفرقات نقطه را ضبط نتوان كرد زيرا نقطه هيولا و ماده اصلى حروف و كلمات حق است كه درياهاى پهناور در جنب آن تمام شود و از اسرار آن اين است : كه نقطه در ذات خود\r\n\r\n","description":"","footnote":"","page_name":" اسرار النقطه 179 ","page_number":191},
  {"content":"\r\n\r\nبه تنهائى با همه موجودات برابرى مىكند ، و در افاده ظهور و اظهار ، در برابر همه انواع هستى ، از كليات و جزئيات قرار گرفته است ، زيرا موجودات بطور كلى عبارت از مطابقت حقائق آنهاست با كلمات و الفاظ و حروف ، و هيچ موجودى نيست مگر اينكه سخن و كلمات را در شرح ماهيت و بيان حقيقت و خواص و سود و زيان آن ، و مقدار و چگونگى و عوارض و لواحق و لوازم آن ، مجال وسيع است و دقائق و نكات اقسام سخن و حقايق انواع آن وقتى ظاهر مىشود كه حروف باهم تركيب ، و با نظم آن ترتيبى پيدا كنند و پيدايش دقائق حروف ، و نقوش لطائف حروف به‌وسيله پيدايش لطيفه نقطه ، و تكرار حقائق آن ، و متوالى بودن صورت‌هاى اجمالى نقطه است و تكرر ذات اصلى نقطه به‌واسطه حركت دورى و سير امتدادى است و طلوع انوار وجودى آن از مطلع ذات غيبى نقطه ، و حقائق برزخى آن است .\r\nزيرا نقطه ماده حقائق حروف ارقام و هيولاى رقائق رقوم قلمى است كه صورت كلمات در مجلاى صفحات اوراق به‌واسطه آن ، موجود مىشوند و مدارج كليه حروف و كلمات از مخزن ذات او ظاهر مىشود چنانچه مراتب اعداد از شمارهء يك پيدا مىشود زيرا واحد خودش در نفس خود عدد نيست ولى اعداد همه از او صادر مىشود ، زيرا اگر شمارهء يك را با يك جمع نمائى عدد دو ظاهر مىشود ، و اگر با عدد دو جمع كنى ، سه مىشود الى ما لا يتناهى پس واحد ، اصل و ريشه كليه اعداد است ، چنانچه نقطه اساس و ريشه در علم اعداد است زيرا حرف ( ع ) كه در حساب ابجد هفتاد است وقتى كه در بالاى آن نقطه‌اى گذارده شد ، حرف عين « غ » مىشود و بعدد هزار بالا مىرود ، و اگر نقطه از روى آن برداشته شد ، باز بعدد هفتاد ، تنزل پيدا مىكند پس نقطه ازاين‌جهت داراى بالاترين اثر ، و بزرگترين تصرف است پس ببين اين دو حقيقت چه خواص شگفت‌آور و تصرفات عجيب در مراتب اين دو عالم دارند .\r\n1 - عالم ارقام و حروف\r\n2 - عالم اعداد و شماره‌ها و اين دو عالم از اسرار مكنونه حقتعالى در جهان پهناور هستى مىباشند كه كسى نتوانسته پرده ابهام از طلعت اين اسرار بردارد ، غير از اهل كشف و شهود ، كه مراتب سرايان ، با روح لطائف وجدانى كشفى ، صفا و پاكى پيدا كرده ، و ضمائر آنان با روايح\r\n\r\n","description":"","footnote":"","page_name":" اسرار النقطه 180 ","page_number":192},
  {"content":"\r\n\r\nبوياى عرفان ، معطر گرديده است\r\nو نيز بدان : كه در تجلى و اشراق نقطه ، از مكمن احديت ذات خود ، بر تفاصيل اعيان رقومى ، و جريان و كشش آن در نهرهاى تعينات ارقام كلمات حروفى ، اشاره است بر جريان تجليات نفس رحمانى از پيشگاه مبدئيت و مطلع حروف غيبى ، در مجارى تعينات عوالم امكانيه ، و سريان تجليات وجودى حق ، از مشرق مشيت و اراده هستى ، در مجارى مراتب امكان و همچنين توجه نفس رحمانى ، بر صور قابليات و استعدادات امكانى به‌طورى است ، كه قيام حقايق ذوات آنها با اوست و با نتايج آثار و جزئيات خصوصيات آن‌ها پديدار گشته ، و در مناظر و آئينه‌هاى ممكنات جلوه نموده و در عين حال در بواطن و نهاد تعينات صور و تقيدات ماهيات آنها ، مختفى و مستور گرديده است ، مانند آبى كه از رگها و شاخه‌هاى درختان گذشته و جذب مىشود ، و طبيعت آب در مجراى شاخها و برگها و شكوفه‌ها و بو و طعم درختان نفوذ مىنمايد و در عين حال حقيقت آب در لباس رنگها و طعمها و بويهاى گوناگون خود را مىپوشاند چنانچه محقق مىگويد :\r\n جلت فى تجلّيها الوجود لناظرى * ففى كلّ مرئىّ اراها برؤيتى\r\nو ما ذاك الّا ان بدت بمظاهر * فظنّوا سواها و هى فيها تجلّت\r\nاين‌همه عكس مى و نقش مخالف كه نمود * يك فروغ رخ ساقى است كه در جام افتاد \r\nو از اسرار نقطه اين است كه او را جهت معيّنى نيست و از تعلّق به « اين » و جايگاه معيّن منزّه است ، زيرا حقيقت نقطه و ذات آن داراى شكل كروى است كه بهترين اشكال بوده و تناهى و تغيير ندارد ، و براى اين شكل از حيث شكل و حقيقت آن جهت و سوئى نيست ، زيرا جهات را ثبات و پايش نيست مگر به‌واسطه تفصيلات اجزاء گوناگون ، مثلا : انسان داراى سر و پا است و ترديدى نيست كه سرش از پا گرامىتر و شريف‌تر است ، و با اين ملاحظه طرفى كه نزديك سر انسانست بالا ناميده مىشود و آنچه نزديك طرف پاست پائين گفته مىشود ، كه يكى از ديگرى قوىتر است .\r\nپس طرفى كه به طرف قوى نزديكتر است طرف راست گفته مىشود و مقابل آن را چپ نامند ، و براى انسان دو طرف هست :\r\nاز طرفى كه مىتواند با اراده و ميل خود بجنبد ( جلو و پيشاپيش )\r\n\r\n","description":"","footnote":"","page_name":" اسرار النقطه 181 ","page_number":193},
  {"content":"\r\n\r\nنامند ، و مقابل آن را كه ميل و اراده انسان نمىتواند در آن كار كند ، عقب و پشت سر گويند درصورتىكه در شكل كره اين اوصاف و خواص پيدا نمىشود .\r\nو بنابراين جهات و اطراف در او تصور نمىشود ، و اين اشاره بر اين است كه ذات قديم حقتعالى ، از جهات و سوهاى گوناگون پاك و منزه است ، و حضرت متعاليه خداوند ، از تعلّق به جايگاه سفلى و علوى ، مبرّى و پيراسته است ، و جايگاه و پايه او بلندتر است از اينكه با موجودات امكانى مقيّد بوده و نيازى به آنها پيدا كند ، و شناساندن كنه ذات حق با اقسام عبارات و لغات مختلف ، ممتنع و ناشدنى است و سرادقات جلال ، و انوار جمال او در كمال عزّت و مناعت است ، زيرا اشارات كوتاه و قاصر عقول و افهام در نزد معرفت او ، ناتوان و متلاشى گردند ، و رسوم و اوهام در پرتو تجليات عظمت و بزرگى او ، مضمحلّ و نابود مىشوند و پاكى صفات او را وجه و سوى معيّن نباشد  ( فَأَيْنَما تُوَلُّوا فَثَمَّ وَجْهُ اللَّهِ )  يعنى بهرجا رو كنيد همان‌جا روى خداست و تجلّى الهى است\r\nو بدان كه نقطهء حسّيّه ، اگرچه از جهت شكل و حقيقت ذات ، داراى جهات نمىتواند باشد ، ولى از جهت ديگر داراى جهات است و آن اين است كه نقطهء كروى شكل بوده و شكل كره در اجسام كثيفه ناگزير با يكى از جهات عالم هم سمت خواهد بود با وجود برزخى ، و شكل حسّى آن ، اگرچه از لحاظ حقيقت ذات داراى اين اتّصاف نيست ، و گاهى حدود و جهات در نقطه بحسب حركت تغيير مىكند ، ولى گاهى به‌واسطه سكون متغيّر نمىگردد ، زيرا كره وقتى ساكن بود يكى از جهات چهارگانه آن ، مشرق فرض مىشود و ديگرى مغرب ، و يكى از اطراف آن جنوب ، و در مقابل آن شمال قرار مىگيرد ، و همچنين آسمان و زمين در دوران و گردش و حركت داراى جوانب و جهات مختلف مىشود ، و به‌واسطه حركت ، جهت شرقى آن ، مبدل بغرب مىشود و جهت تحتانى به فوق ، و سمت جنوبى جاى خود را بشمال مىدهد زيرا جهات از احكام عارضى است نه ذاتى ، و بديهى است كه لوازم عارضه در يك حال نمىماند و حتى گفته شده است كه العرض لا يبقى زمانين ( يعنى عوارض دو زمان در يك حال باقى نمىمانند )\r\nو همچنين انسان اگر متوجه سمت مشرق گردد جنوب در طرف دست راست و شمال در طرف دست چپ و مغرب پشت سر او واقع مىشود ، و اگر سر خود را بر زمين گذاشته و رو به طرف مغرب نمايد جهات عالم نيز ، با تغيير طرف توجه\r\n\r\n","description":"","footnote":"","page_name":" اسرار النقطه 182 ","page_number":194},
  {"content":"\r\n\r\nانسان ، عوض مىشود و الا ممكن نيست نسبت به خود شخص جهات ششگانه كه عبارت از بالا و پائين و جلو و پشت و راست و چپ است در هر حالى تغيير پيدا كند زيرا آنها جهات ذاتى هستند .\r\nو گاهى جهات نقطه و كره در نظر بيننده ، در دو زمان متفاوت مىشود با اينكه نقطه و كره در محل خود ثابت هستند ، يا در يك زمان و يك حالت در نظر دو فرد بيننده متغير مىگردد از جهت اينكه تفاوت در حال بيننده و جايگاه آنان پيدا شده است .\r\nپس ثبوت حدود و جهات مختلف براى حقيقت نقطه و كره از اين جهت است ، و جهات نقطه و كره بسوى جهات عالم ، اشاره بر سريان تجليات وجوديه حق ، و احاطه حضرت علميه ذاتيه بر حقايق افراد مراتب امكانيه ، و خصائص اشخاص عوالم و طبيعت است ، زيرا اعيان مختلف ممكنات ، به‌واسطه فروغ تجلّيات انوار هويّت پيدا مىشوند ، و ذرّات موجودات در اثر تابش اسرار معيّت حق ، بظهور مىآيند ، و تعيّنات ستاره‌هاى كثرات عالم ، و ظهور اسماء حق همه در سطوات بارقه‌هاى انوار وحدت ذاتيّهء حق ، مندرج و مندمج هستند ، و تصرّفات رسوم غيريّت جلاليّه ، كلّا در تصرّفات قيّوميّه حق ، محو و نابود مىباشند ، و تحوّلات نقطه و كره و منعكس بودن جهات در آنها با ظهور اقسام تغييرات آنها اشاره بر اين است :\r\nكه احكام الهى و مقتضيات و شئون ربّانى مختلف و گوناگون است و احكام و ظهورات جمالى حق ، به صورتهاى مظاهر قهريّه حق و مظاهر ، پوشانيده شده و حقائق جلالى او از آئينه‌هاى شئون لفظى ، پرتوافكن و منعكس است و احكام و خواص اوصاف جلالى و جمالى حق ، در اعيان مراتب وجود و هستى و در مواطن و مظاهر دنيوى و نشآت اخروى ، متغيّر و متحوّل است يا بحسب مقتضيات زمانها و جايگاهها يا بحسب اختلاف و تفاوت قابليت و استعداد افراد و نفوس و يا از جهت اختلاف خصوصيات و قابليات آنها .\r\nچه بسا اشخاص هستند كه به‌وسيله استفاضه و بهره‌مندى از آثار احكام لطفيه حق در دنيا ، به سعادت و نيكبختى مىرسند ، ولى در آخرت به‌واسطه عقوبت آثار احكام قهريه ، دچار شقاوت و بدبختى مىشوند و بالعكس . و بسا اشخاص هستند كه در دنيا و آخرت مشمول فيوضات اسماء جلال و جمال حق گردند ، مانند : كملين از پيغمبران و بزرگان اولياء كه براى آنان ترس و بيمى نيست و هرگز حزن و اندوه در دل آنان راه پيدا\r\n\r\n","description":"","footnote":"","page_name":" اسرار النقطه 183 ","page_number":195},
  {"content":"\r\n\r\nنمىكند . و بسا مردمان وارون بخت و شقى كه آثار اسماء جلاليه حق در فطرت و سرشت آنان بروز كند ، مانند ارواح تيره و اشباح كثيفه ، و نفوس خبيثه و كالبدهاى تاريك ، كه از اشقياء و محجوبين از معرفت حق ، محسوب مىشوند و از كافران مردودى هستند كه كوشش آنها در زندگانى پست و فانى صرف شده ، و زندگانى خود را در طلب لذات نفسانى و تمتعات محسوسه ، به كار برده و تباه كرده و بموجودات ظلمانى و تاريك و زخارف مادى گرائيده و فريفته شده‌اند و در اين جهان امواج حسرت و اندوه حوادث زمان و فتنه‌هاى گوناگون ، و آشفتگىها آن‌ها را فرا گرفته و طوفان اندوه و آسيب به آنان با آفات و مصيبتهاى گوناگون احاطه نموده ، و در آخرت نيز با شكنجه‌هاى آتش و ترس هلاك معذب بوده و رشك و حسرت از جهت خسران و زيانكارى آنها را گرفتار ساخته و تلخيهاى ناگوار رسوائى را بكام مىكشند . البته اين‌ها كشته‌هاى خويش را مىدروند و پاداش كردار خود را مىبينند و براى ستمكاران يار و ياورى نيست .\r\nو اما علت اختلاف يك فرد بيننده يا دو فرد بيننده كه متوجه مركز نقطه هستند در يك حال يا دو حال مختلف چنانچه گذشت ، اشاره بر اين است كه راهروان معرفت در طريق سلوك الى اللّه از لحاظ سلوك و راه مختلف‌اند و درجات سيرشان بسوى حق گوناگون است ، و مقامات اهل وجدان و كشف مختلف بوده و اسرار اهل كشف و شهود ، در اطوار مراتب عرفان ، متغير است به‌طورىكه سلاك الى اللّه در يك مقام متفق و متحد نيستند :\r\nبلكه راهروى كه با قدم اخلاص و صدق و پاى عشق و شوق راه حق را مىنوردد و به راه حقيقت قدم مىنهد در يك مقام دو لحظه و زمان متوقف نمىشود چنانچه محقق ابو طالب مكى قدس سره فرمود : « انّ اللّه لا يتجلّى فى صورة مرّتين » يعنى خداوند در يك صورت دو بار تجلى نمىكند و از دو صورت به يك ترتيب رخساره شاهد حقيقت آشكار نمىشود ، زيرا تجليات حق نامحدود و عطاياى او بىپايان است و مراتب جود او در شماره نيايد ، و فيوضات تجليات او را انقطاع و فاصله‌اى نيست و اشتعال و فروزش استعدادات ممكنات از خزاين غيب مجهول ( غيب مصون - غيب الغيوب - احديت ) به‌واسطه فيض اقدس متفاوت و متضاد است و قابليات مظاهر تجليات وجودى در مقابل هم است بلكه خصوصيات انفاس برحسب تاثير تجدد زمان\r\n\r\n","description":"","footnote":"","page_name":" اسرار النقطه 184 ","page_number":196},
  {"content":"\r\n\r\nو خواص تحول مكانها ، با تفاوتهاى نامتناهى متفاوت است . و به همين نكته اشاره فرمود پيغمبر خدا صلى اللّه عليه و آله آنجا كه فرمود : انّه ليفاض على قلبى و انّى لاستغفر اللّه فى كلّ يوم سبعين مرّة و فى رواية مائة مرّة يعنى بر قلب من هر زمان فيض تازه‌اى وارد مىشود و هر روز هفتاد مرتبه از گناهان خود آمرزش مىطلبم و در روايتى صد مرتبه ( كنايه از كثرت است . ) ( و اشاره بر اين است كه در هر لحظه از يك مقام بمقام بالاترى بالا مىروم و گام مىنهم بنابراين مقام اول براى من مقام نازله است و از اين جهت از آن طلب آمرزش مىكنم )\r\nو اما اقسام حركات كه به‌واسطه حقيقت متحرّكه نقطه براى آن پيدا مىشود پنج قسم است يا حركت دورى است و آن بهترين حركات است كه اقتضاء حقيقت نقطه است « 1 »\r\nو يا حركت صعودى است به طرف بالا و يا حركت نزولى است به طرف پائين ، يا به طرف جلو كشيده مىشود و يا به طرف عقب برمىگردد .\r\nو بدان كه حركت شش قسم است : كون و فساد ، زيادت و نقصان ، و تغير و انتقال . و حركت نقلى و انتقالى نيز سه جهت دارد : طبيعى ، ارادى و حركت قسرى . ولى براى نقطه حسى حركت طبيعى و ارادى نباشد ، زيرا نقطه داراى جهات متشابه و همانند است ، و براى او ممكن نيست كه بر همه جهات دفعة واحدة در يك حال حركت كند ، و نيز حركت نقطه به سوئى و جهتى اولويت و رجحان بر جهت ديگر ندارد . پس سكون براى نقطه رجحان و اولويت دارد . « 2 »\r\nمگر اينكه با حركت قسريّه ، و به‌واسطه حقيقت محرّكه ديگرى حركت كند ، پس هروقت بسبب محرّكى حركت نمود مناسب‌ترين حركات براى او حركت دوريه است و كوچك‌ترين گردش نقطه در حال حركت ، نيازمند به هفت نقطه است كه شش‌تاى آنها حركات متوالى و متعاقب است كه بر محيط دايره دور مىزنند ، و يكى از آنها در مركز دايره است پس نقطه مركزيه ، اشاره بر احديت مطلقه ، و حقيقت هويت غيبيه است و نيز اشاره\r\n\r\n\r\n","description":"","footnote":"\r\n( 1 ) زيرا اوّلين ظهور نقطه در صورت الفيّه است و آخر هم بالف ساكن القلب منتهى مىشود و اين حركت دورى است .\r\n( 2 ) زيرا نقطه تعلّق به لاهوت دارد و آنجا منزّه از حركت و تغيير صورت و اسم و رسم است و به همين جهت ارسطو واجب بالذات را ساكن و واجب بالغير را متحرك تعبير نموده .\r\n","page_name":" اسرار النقطه 185 ","page_number":197},
  {"content":"\r\n\r\nاست بر اينكه تعينات مظاهر اسمائيه ، و صفات فيوضات ايجاديه حق از حقيقت لا تعين ، منفصل و جدا شده‌اند ، و بارگاه عزت و هويت لا تعين حق از آلايش رذايل و زشتيهاى ناسوتى پاك و منزه است .\r\nو شش دايره محيط ، اشاره بر احاطه علمى حق ، و شمول افاضات تجليات وجودى ، بر مجموعه‌هاى نهايات مكانى ، و نهايات حدود و جهات است ، و نيز اشاره بر اين است كه : شئون و اوصاف بارى تعالى ، در همهء عوالم زمين و آسمان ، متصرف بوده ، و منتهى اليه حقائق غيبيه از عوالم نورانى علوى ، و ملكوتى ، آغاز شكفتن شقايق « 1 » حسيات عوالم سفلى ظلمانى ، از عالم ملك و ناسوت است ، و بالعكس ، زيرا مراتب حسيه نيز وقتى در نزول به مقتضاى مبدئيت بغايات خود منتهى شدند به حكم معاد و بازگشت ، نهايات آنها برمىگردد به آغاز مراتب مثاليه غيبيه ، و منطبق با آنها مىشود .\r\nو اما اينكه گفتيم كه نقاط هفتگانه ، حالت دوران نقطه را تشكيل مىدهند اشاره بر اين است كه لطائف هفتگانه در تكامل خود به‌وسيله اوصاف كماليه و علوم حقيقيه ، از غيوب هفتگانه مدد مىگيرند ، و حقائق انسانيه مانند : بدن ، و نفس ، و قلب ، و سر ، و روح ، و خفى ، و اخفى ، با نمازهاى حقيقت ارتباط و پيوستگى پيدا مىكنند . زيرا براى هر لطيفه از لطائف انسانى بمناسبت خود دانشى است كه به‌وسيله آن تكامل پيدا مىكند ، و از غيب و باطن مخصوص خود مدد و فيض مىگيرد ، و نمازى مخصوص دارد كه به‌واسطه آن بمدارج ترقى بالا مىرود ، و بر جوار قرب خداى خود مىرسد و او را از زشتيها و فحشاء و رذائل متناسب همان‌طور ، كه موجب تيرگى رخساره كمال ، و مانع وصول برآنست نگه مىدارد تا آنگاه كه بر غيب هفتم برسد كه آن مقام فناء با بقاء حق ، و محل استهلاك رسوم بشريت است ( اكنون حضرت مؤلف آغاز بشرح يك‌يك از لطائف ششگانه انسانى نموده و مىفرمايد ) .\r\nاول علم لطيفه بدنيه است ( كه طبعانيه نيز گويند ) و اين علم در مرتبه طبع براى كمال بدن و جسم سالك لازم است و آن دانشى است كه\r\n\r\n\r\n","description":"","footnote":"\r\n( 1 ) اعتبارات ظهور نقطه در هر عالمى اسمى دارد چنانچه در عالم لاهوت حقايق ، و در جبروت رقائق ، و در ملكوت دقائق ، و در ناسوت شقايق ، ناميده مىشود .\r\n","page_name":" اسرار النقطه 186 ","page_number":198},
  {"content":"\r\n\r\nوابسته بآداب و اخلاق ظاهرى و اعمال و اصلاح اعاشهء دنيوى است و از ملكوت زمين مدد و فيض مىگيرد و از غيوب نفس است ، و نماز آن عبارت از عمل به احكام ظاهرى شرعى و وسايل اركان عرفى است و فايده و نتيجه آن اين است كه انسان را از گناهان و زشتيهاى ظاهرى كه مخالف شرع است بازدارد .\r\nدوم علم لطيفه نفسانيه است ، و آن علم شريفى است كه متعلق باخلاق و مسائل نفسانى و اصلاح امور اخروى است كه به‌وسيله عقل عملى از غيب قلب مدد و فيض مىگيرد ، و نماز آن عبارت از خضوع و فروتنى دل و فرمانبردارى خداى تعالى و ماندن سالك بين بيم و اميد است ، و نتيجه آن اين است كه سالك را از خويهاى زشت و حالتهاى تاريك و ظلمانى نگه مىدارد .\r\nسوم : علم لطيفهء قلبيّه است ، و آن علم كلى يقينى است كه مربوط بصفات كماليه است و به‌واسطه عقل نظرى و حقائق كشفيه ، از غيب سر ، مدد مىگيرد و نماز آن عبارت از حضور و مراقبه است ، و سالك را از زياده روى ، و زياده‌طلبى ، و غفلت ، بازميدارد .\r\nچهارم : علم لطيفهء سرّيّه است ، و آن علم حقيقى است كه متعلق به مكاشفات و تجليات است ، و به‌واسطه مشاهدات غيبيه ، از غيب و باطن روح ، مدد مىگيرد ، و نماز آن عبارت از مناجات و مكالمه بوده و نتيجه و فايدهء آن اين است كه سالك را از توجه به غير حق به‌واسطه غفلت ، بازميدارد .\r\nپنجم : علم لطيفه روحيه است . و آن علمى است ذوقى لدنّى موهبتى و موضوع آن مشاهدات و مواصلات است كه به‌واسطه نفحات عنايت حق و نسيم هدايت او از غيب خفى الهام مىگيرد و نماز آن مرتبه مشاهده تجليات و حقائق است و از طغيان و سركشى ، روح انسان را بازدارد زيرا در اين مرتبه صفات قلبيه ، در طور عروج روح ، ظاهر و هويدا گردد\r\nششم : علم لطيفه خفيّه است ، و آن علم اجمالى است كه متعلق و مربوط باسرار محبت و تفريد است ، و به‌واسطه جذبات و كششهاى عواطف جماليه ، و تابش انوار اوصاف جلال حق ، از غيب الغيوب استمداد و طلب فيض مىكند ، و نماز آن عبارت از ملاطفت است و عارف را از اثبات دوئيت و اثبات غير ، و ظهور انانيت ، مانع آيد .\r\nو اما يكى از نكات اجتماع نقاط هفتگانه با ملاحظه هيئت كليه اجماليه\r\n\r\n","description":"","footnote":"","page_name":" اسرار النقطه 187 ","page_number":199},
  {"content":"\r\n\r\nجامعه اشاره است بر درجات هشت بهشت ، و وارونه حقائق صورتهاى تفصيلى آن ، اشاره بر هفت طبقه دوزخ و آتش است .\r\nو بدان كه در طور كشف براى اهل شهود ثابت و محقق شده است كه هشت بهشت با متعلقات خود از درجات عاليه ، همه مظهر و ظلّ حضرات لاهوت و جبروت ( عالم اسماء و صفات ) حق است ، و طبقات هفتگانه دوزخ مظاهر و عكوس آثار نقصانهاى هفتگانه ناسوتى و نتايج خواص آنست .\r\nپس جنّت و فردوس اعلا ، مظهر ذات احديّت و عكس هويّت مطلقه است و هفت جنّت ديگر ، مظاهر و سايه‌هاى صفات هفتگانه ذاتى حق و امّهات حضرات جبروتيّه هستند كه آن‌ها عبارت از : حيوة ، علم ، قدرت ، سمع ، بصر ، و كلام است و در مقابل اين صفات كماليّه نقائص هفتگانه معنويّه ناسوتيه واقع شده است و آنها عبارتند از : موت ، جهل ، كراهت ، عجز ، صمم ، عمى ، آز و حرص ، و طبقات هفتگانه دوزخ مظاهر نشانهاى اين صفت‌هاى هفتگانهء جهنميّه است و حقتعالى بر همين هفت طبقه اشاره فرموده آنجا كه فرموده :  لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ  ( يعنى براى دوزخ هفت در است و براى هر هفت در جزئى هست قسمت شده ) . آيهء 44 س 15\r\nولى در مقابل حضرت لاهوت و هويّت غيبيّهء حق ، چيزى و موجودى متصور نيست كه مقابل و ضدّ آن باشد و حضرت لاهوت پاك و برتر است از ضدّيّت و تقابل اشياء و موجودات و همچنين در مقابل جنّت مضاف « 1 » دوزخى وجود ندارد زيرا جنّت مضاف ، هستى و وجود ناب است و مقابل وجود غير از عدم نيست و عدم نيز داخل شيئيّت نباشد تا در مقابل وجود واقع شود و صاحبان اين بهشت صاحبان فناء فى اللّه از خاصّان انبياء و بزرگان اولياء هستند كه براى آن‌ها خوف و ترسى نيست و اندوه و بيمى در دل آنان راه نيابد زيرا در گردشگاه بوستان درجات آنان چيزى نيست كه از بيم و آزار آن بترسند و يا با از دست رفتن آن محزون و اندوهناك شوند .\r\nو بدان كه حركت نقطه دو قسم است : حركتى است بطور استداره و دورى ، و حركتى است مستقيم . حركت مستقيم بهر طرفى از جهات چهارگانه باشد تمام نمىشود مگر با سه نقطه متوالى ، غير از نقطه اصليه مركزى .\r\n\r\n\r\n","description":"","footnote":"\r\n( 1 ) مقصود حضرت مؤلّف از جنّت مضاف چنانچه بعد از اين خواهد فرمود در تقسيم جنّات : فردوس اعلا و جنّت قرب است كه محل كمّلين اولياء و سايرين فى اللّه باللّه است كه در ذات حق فانى شوند .\r\n","page_name":" اسرار النقطه 188 ","page_number":200},
  {"content":"\r\n\r\nو اهل كشف عدد چهار را بر غير آن انتخاب نموده‌اند براى دو جهت :\r\nاول اين است كه عدد چهار ، اصل در بسائط عددى است و بسائط اصل و پايه تركيب اعداد نامتناهى هستند زيرا اعداد از يك تا ده بسائطند و از عدد ده به بعد تكرار مىشوند ، و در بسائط عددى كه متضمن همه اعداد ده‌گانه باشد ، و آنها را جمع كند غير از عدد چهار نيست زيرا چهار حقيقت آن چهار است و در آن سه عدد هست به‌طورىكه هرگاه با سه جمع شود هفت مىشود و عدد دو هم هست كه وقتى با آن جمع شود مساوى مىشود با نه . و عدد يك هست كه چون با او نيز جمع شود مساوى مىشود با عدد ده و به همين جهت است كه امور و كارگاه آفرينش در روى چهار پايه پايدار است زيرا حاملان عرش الهى چهار نفرند و نظام عالم در روى عناصر چهارگانه « 2 » پايدار است ( آب ، آتش ، خاك ، باد ) و جهان آدميّت بر روى چهار طبع برقرار شده ( مراد از چهار طبع : رطوبت و حرارت و برودت و يبوست است ) و همچنين بادهاى وزنده كه ابر بهارى را بياورند چهار قسم است باد صبا ، و دبور ، و شمال ، و جنوب . و جهات\r\n\r\n\r\n","description":"","footnote":"\r\n( 2 ) بايد دانست كه بهار در ميان فصلها ، و هوا از عناصر چهارگانه و خون از اخلاط و حار رطب از طبايع انسانى تابع اسرافيل و مظهر اسم الباسط است و نفس لوامه در بدن انسان مظهر اين اسم است ، و تابستان از فصول و آتش از عناصر و صفراء از اخلاط و حار و خشك از طبايع از توابع حضرت ميكائيل و نفس اماره داراى طبع نارى و حار و يابس و حامل اين ركن است و آثار اسم الرزاق در فصل تابستان از كثرت فواكه پيداست .\r\nو پائيز از فصول و آب از عناصر و بلغم از اخلاط و بارد و رطب از طبايع ، از توابع حضرت جبرئيل و نفس ملهمه حامل اين ركن است و زمستان از فصلها و خاك از عناصر و سودا از اخلاط و بارد و يابس از طبايع ، تابع حضرت عزرائيل و حامل اين ركن ، نفس مطمئنّه است و انوار اربعه نيز هركدام با يكى از عناصر متناسب باشند : نور ابيض متناسب آب ، نور اصفر متناسب آتش ، نور احمر ، متناسب باد ، و نور اخضر متناسب با خاك است . و تجلّى ذاتى و صفاتى و افعالى و آثارى نيز متقوم اين چهار است ، و مراتب چهارگانه صدر و قلب و فؤاد و لبّ كه مقرّ شريعت و طريقت و حقيقت و معرفت است نيز چهار است .\r\n","page_name":" اسرار النقطه 189 ","page_number":201},
  {"content":"\r\n\r\nعالم چهار است : مشرق مغرب ، شمال ، جنوب ، و همچنين شماره اوتاد در منطقة البروج و علم فلك چهار است ، طالع ، غارب ، وتد السماء ، وتد الارض ، و زمان و فصلها چهار است : بهار ، تابستان ، پائيز ، و زمستان و اطوار عمر انسان چهار است : طور كودكى ، طور جوانى ، طور كهولت ، طور پيرى .\r\nو اما جهت ديگرى كه عدد چهار به آن اختصاص دارد اين است : سمت‌هائى كه به‌واسطه آن وسايل گمراهى و اضلال انسانى و غلبه جنود وساوس شيطانى كه موجبات شكنجه‌هاى دوزخ و عذاب حرمان است در كشور انسانيّت رخنه وارد مىسازد چهار قسم است :\r\nطرف راست ، چپ ، جلو ، عقب چنانچه خداوند از گفتار شيطان حكايت مىكند و مىفرمايد  ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ  ولى بالا و پائين را ذكر نكرده است اما قسمت پائين از لحاظ دورى زياد كه به سينه و مقرّ دل انسان دارد در راه نفوذ شيطان « 1 » ايجاد زحمت و اشكال مىنمايد . و قسمت بالا همواره جايگاه نزول قضا و محل فرود آمدن فيوضات الهى است ، و او را توانائى نزديكى به سمت مزبور نيست زيرا اگر نزديك شود به هلاكت افتد .\r\nپس اين امور چهار ركنى ، با زبان حالات خود ، در تسبيح حق بوده و با نغمه‌هاى حقايق و خصوصيّات خود ، بر جلالت و كبرياى آفريدگار خود ، گواهى دهند ، و شاهد كمال آثار ربوبيّت پرورش‌دهنده و مربّى خود از اسماء چهارگانه الهيّه باشند ، و آنها عبارت از اسمهاى - چهارگانه‌ايست كه با جلالت خود اركان تصرّفات ايجادى حق در صحنه آفرينش هستند و پايه صدور تدبيرات كونيّه ، و قوايم اصول كرسى مملكت فردانيّت و يكتائى حق‌ّاند و آن اسماء عبارتند از : حىّ ، عالم ، مريد ، قادر . چنانچه\r\n\r\n\r\n","description":"","footnote":"\r\n( 1 ) مراد از شيطان كه مظهر طبيعت كليه است در انسان ، طبيعت شخصيّه اوست كه در لسان شرع تعبير از آن بشيطان شده كه بر طرف چپ قلب متمكّن و از راه گوش چپ قلب ، در وسوسه است و به انسان راه پيدا مىكند ، و اگر كسى طبيعت را تحت نفوذ و سلطهء خود نياورد شيطان او مسلمان نشود ، و اگر اين جنبه نمىبود عمارت و آبادى دنيا صورت نمىگرفت و تكميل روح حاصل نمىگرديد .\r\n","page_name":" اسرار النقطه 190 ","page_number":202},
  {"content":"\r\n\r\nاز سرچشمه حيات اسم « الحىّ » زلال حيات صورى و معنوى بر مردگان مصارع اكوان و تشنگان بيابان امكان و هستى ، افاضه مىشود . و از تابش انوار دانش اسم « عليم » سالكان و راهروان توحيد ، در دشت خطرناك گمراهى و ضلالت ، هدايت و رهبرى شوند . و متحيّران و گمگشتگان صحراى جهالت راه بجانبى برند و از بارش ابرهاى بارندهء اراده اسم « المريد » بوستانهاى هستى ، كران تا كران سيراب شوند ، و نفوس اهل شهود ، از تيرگيهاى هلاكت پاك گردند . و با چكيدن رشحات امواج درياى قدرت اسم « قادر » ماء الحيات هستى ، در نهرهاى ممكنات جارى گردد ، و با كليد توانائى و اقتدار او ، گنجينه‌هاى گوهر عوالم علوى و سفلى گشاده گردد .\r\nپس اساس و اصل مظاهر كلّيّه اجماليّه چهار اسم مزبور ، چهار نفر فرشتگان مقرب حق مىباشند كه تدبيرات ربّانيّه ، در دست آنهاست و اسباب آسايش عوالم هستى و امكان مىباشند و آنان عبارتند از : جبرئيل : و اسرافيل ، و ميكائيل ، و عزرائيل است صلوات اللّه و سلامه عليهم زيرا اسرافيل مظهر و مرآت اسم الحىّ است و از انفاس او نفس حيات در شريان اعيان ممكنات جارى مىشود .\r\nو جبرئيل مظهر اسم « العالم » است و به‌وسيله او انوار دانش بر آئينه قلوب كمّلين تابش مىكند\r\nو ميكائيل مظهر اسم المريد است و از اثر عنايت و توجّه او ارزاق صورى و معنوى ، بر قابليّات افراد موجودات تقسيم مىشود . و عزرائيل مظهر اسم القدير است و به‌واسطه نيروى توانائى او حقائق متفرّقات عالم تفرقه ، قبض و جمع مىشود .\r\nو اما حركات امتدادى نقطه ، كه بطور صعودى بالا برود ، اشاره است بر اينكه راهروان راه حقيقت به‌واسطه كشش جاذبه‌هاى انفاس رحمانيّه حق در نردبان كمال و ارتقاء گام نهند ، و سايران پيشگاه عزّت ربّانيّه حق بدرجات تكامل صعود نمايند ، و نقطه‌هاى سه‌گانه كه به‌واسطه حركت رافعه امتداد پيدا مىكند اشاره بر انتقالات سه‌گانه روحى و انسلاخات معنوى در عوالم مثالى ، و درجات ملكوتى ، و حظيرهء جبروتى است .\r\nپس نقطه اوّل اشاره است بر اينكه سالك نفس خود را از زشتيهاى نكوهيده افعال نفسانيه ، و تيرگيهاى تاريك شواغل عالم حس و طبيعت ،\r\n\r\n","description":"","footnote":"","page_name":" اسرار النقطه 191 ","page_number":203},
  {"content":"\r\n\r\nبازدارد . به اين طريق : كه افعال خود را در افعال حق فانى و مضمحلّ سازد و با دخول در جنّت نفسانى كه جنّت افعال و واقع در غيب عالم مثال مطلق است محظوظ گردد .\r\nنقطه دوّم اشاره است بر اينكه سالك و راهرو آئينه دل را از زنگار آلايشها زدوده ، و از پليديهاى خويهاى بد ، و چركينى اوصاف نكوهيده ، صاف نموده و صيقلى نمايد و صفات خود را در صفات حق نيست و فانى سازد ، و توسن سرّ خود را در فضاى پهناور جنّت افعال و صفات ، به‌وسيله پاك كردن نفس و تصفيه قلب در غيب و سرّ درجات ملكوتى خود ، به گردش و جولان اندازد .\r\nنقطه سوم اشاره بر اين است كه محقّق از جامهء هستى ذات خود ، و مصادر صفات و مكايد افعال خود ، منسلخ و برهنه شود به‌طورىكه افعال او در افعال حق و صفاتش در صفات حق و ذاتش در ذات حق فانى گردد و رائحهء روح قرب حق بمشام او برسد ، و با نزديكى بر جنّات افعال و صفات و ذات در غيوب حضرات جبروتيّه شادمان و خوشحال شود ، پس بهشت افعال ، داراى يك درجه است و جنّت صفات دو برابر آنست ، يعنى داراى دو درجه است و جنت ذات دو برابر جنّت صفات است ، يعنى چهار درجه دارد ، كه جمعا درجات هفتگانهء بهشت موعود مىباشد ، و پشت آنهاست فردوس اعلا كه جنّت مضاف ناميده مىشود پس صاحبان جنّت افعال « 1 » در غيب و باطن عالم مثال ، محشور گردند ، و آنان اهل قيامت صغرى هستند ، و صاحبان جنّت صفات « 2 » در غيوب ملكوت محشور گردند ، و آنان اهل قيامت وسطى باشند ، و براى\r\n\r\n\r\n","description":"","footnote":"\r\n( 1 ) جنت افعال ( يا اعمال ) جنّت صورى است از مطاعم و غذاهاى خوشگوار كه در پاداش اعمال صالحه داده مىشود  جَزاءً بِما كانُوا يَعْمَلُونَ *  و آن جنّت سالكان و زاهدانست و جنّت نفس نيز ناميده مىشود و آن تحت فلك قمر است\r\n( 2 ) جنّت صفات جنّت معنوى است كه از تجلّيات صفات و اسماى الهيّه حاصل شود و آن جنّت صاحبدلان و اهل قلوب است كه حقتعالى مىفرمايد :\r\n  « فَادْخُلِي فِي عِبادِي وَ ادْخُلِي جَنَّتِي »   و جايگاه كسانى است كه داراى نفس مطمئنّه شده‌اند ، و آن در ملكوت اعلى واقع است كه خواجه گويد :\r\n من كه امروزم بهشت نقد حاصل مىشود * وعدهء فرداى زاهد را چرا باور كنم \r\n","page_name":" اسرار النقطه 192 ","page_number":204},
  {"content":"\r\n\r\nصاحبان جنّت ذات « 3 » در غيب حضرت جبروت ( عالم اسماء و صفات ) سه حشر باشد و آنان اهل قيامت و رستاخيز بزرك و عظمى هستند .\r\nپس صاحبان قيامت صغرى كسانى هستند كه راه صحراى عالم افعال را بمدد اشتران نفوس زكيّه طى كنند .\r\nصاحبان قيامت وسطى ، مردمانى هستند كه در امواج درياى خروشان عالم صفات به‌وسيله كشتيهاى قلوب طاهره شناورى نمايند .\r\nو صاحبان رستاخيز بزرك عارفانى هستند كه در اوج فضاى بىمنتهاى هويّت ذاتيّه حق ، با بالهاى شهبازان ارواح قدسيّه طيران و پرواز نمايند .\r\nراهروان صحراى افعال ، در بهشت نفوس ، شادمان و خوشحال فرود آيند و آن را آرامگاه خود سازند .\r\nشناوران درياى پهناور عالم صفات در جنّت قلوب ، با آسايش و ريحان و بهشت نعيم درآيند ( كه  إِنَّ الْأَبْرارَ لَفِي نَعِيمٍ ) *  و شاهبازان فضاى نامتناهى ذات ، بزرگان اولياى خدا هستند كه هرگز بيم و هراسى بدل آنان راه نيابد و ابر تيرهء اندوه و غم ، افق روشن دلهاى آنان را تيره و تاريك نسازد .\r\nو اما حركت نزولى نقطه ، كه بسوى عوالم سفلى آويزان و مايل شود ، اشاره است بر تنزّلات ناسوتى و ظهورات ربّانى ، در عوالم مختلف و حجابهاى متباين و گوناگون ، زيرا حقتعالى در مظهرى پديدار نشود مگر اينكه به‌وسيله آن محجوب گردد .\r\nو مستور بودن حق در لباس مظاهر ، عين ظهور حق در مظاهر است و اين خود از شگفت‌ترين اسرار تصرّفات حق ، و عجيب‌ترين كمالات اوست .\r\nو بدان كه در اطلاق اسم عالم يا معناى لغوى آن مقصود است و يا عرفى ، و عالم در وضع لغوى نام هر چيزى است كه با آن شيئيّت آن معلوم گردد و آن مشتقّ است از مادّه علم ( دانستن ) چنانچه خاتم اسم است بر ما يختم به پس بنابراين عوالم را پايان و حدى متصور نباشد زيرا هر موجودى\r\n\r\n\r\n","description":"","footnote":"\r\n( 3 ) جنّت ذات عبارت از جنّت روح ، و مشاهدهء جمال احديّت ، و مقام عارفان ، و صاحبان فناء و ارباب حقيقت است  الَّذِينَ يَرِثُونَ الْفِرْدَوْسَ هُمْ فِيها خالِدُونَ  كه فردوس اعلى و جنّت المأوى ناميده مىشود و فوق سماوات و بين عرش و كرسى است .\r\n نيست در جَنّت ارباب حقيقت جز حق * جنّتِ اهل حقيقت به حقيقت اين است \r\n","page_name":" اسرار النقطه 193 ","page_number":205},
  {"content":"\r\n\r\nبراى خود عالم مستقلى است زيرا وجود هر موجودى چيزى است كه به آن شيئيت و وجود آن دانسته شود .\r\nو بنا بر اطلاق دوم كه از « عالم » معنى عرفى مقصود باشد نام « عالم » بر مجموع اجزاء كون ، كه عبارت از : عرش ، كرسى ، و آسمانها و اجسام عنصرى و صورت مركّبات ( معادن نباتات حيوانات ) هستند گفته مىشود و آنچه در اخبار و احاديث وارد شده از كثرت عوالم ، مقصود همان عالم بمعنى لغوى است ( يعنى هر چيزى نسبت به خود عالمى است كه با آن شخصيت و شيئيت او معلوم مىشود ) نه عرفى ، پس عوالم ازاين‌جهت اگرچه جزئيات آن منحصر نيست زيرا افراد مراتب امكانيّه ، و جزئيات مدارج عالم سمع الكيان ( طبيعت ) و اعيان حقائق وجودى ، بحصر و شماره نيايد ، ولى ممكن است كلّيّات عوالم را در تحت عالم غيب و شهادت ، و علوى و سفلى ، منحصر ساخت زيرا كليه عوالم منقسم بر دو قسمند : قسمى از آنها بيرون از ادراك حواس ظاهرى و باطنى ما هستند و قسمى عوالمى است كه در تحت نفوذ ادراك و حواس ما مىباشند .\r\nعوالمى كه از محيط ادراك ما خارج و بيرونند بر سه گونه‌اند « 1 » و عوالمى كه در محيط ادراك ما باشند دو قسم‌اند « 2 » پس عوالم كليه حضرات وجودى كه در نزد صاحبان كشف و شهود حضرات خمس ناميده شوند پنج است\r\nاوّل از آنها عالم هويّت غيب مطلق است كه شامل غيوب كلّيّه عوالم است و احديّت مطلقه ، و حقيقت الحقائق نيز ناميده مىشود . بعد از\r\n\r\n\r\n","description":"","footnote":"\r\n( 1 ) اوّل عالم لاهوت و هويّت غيبيّه ، و غيب مجهول و غيب ثانى و عالم مشيّت و نور محمّدى و عالم حبّ ذاتى و عين الجمع و حقيقة الحقائق و مقام  أَوْ أَدْنى  ( دوّم ) عالم صفات ( عالم روح كلّى و عقل كلّى ) كه جبروت و برزخ البرازخ و مجمع البحرين و قاب قوسين و محيط الاعيان و واحديّت و عماء است ( سوّم ) عالم ملكوت ( نفس كلّى ) كه عالم ارواح و عالم امر و عالم ربوبيّت است و متاخّرين از عرفاء غيب الغيوب و هويّت ذات صرفه را داخل در عوالم نشمرده‌اند زيرا آنجا لا اسم و لا رسم له است زيرا عالم : ما يعلم به الشّيء است و علم و عقل آنجا راه ندارد\r\n( 2 ) عوالمى كه محسوس و تحت ادراك ما هستند دو عالمند عالم ملك و شهادت و آثار و عالم محسوس است و عالم ناسوت كه كون جامع و علّت غائى و آخر تنزّلات و مجلى كلّى است .\r\n","page_name":" اسرار النقطه 194 ","page_number":206},
  {"content":"\r\n\r\nآن عالم جبروت و سپس عالم ملكوت ، سپس عالم ملك و ناسوت ، بعد عالم انسان . « 1 »\r\nو تنزّلات نقطه نيز چهارگونه است : 1 - نقطه امتداديه متدلّيه « 2 » و آن اشاره بر تنزّل اول است و آن تنزل حقتعالى از حضرت احديّت به حضرت واحديّت و ظهور اوست در عالم جبروت به صورت عقول و نفوس مجرّده و حضرات صفات سبعه ذاتيه و اسماء الهيه است .\r\nدوم اشاره بر تنزل حقتعالى از حضرت جبروت و اسماء و صفات بعالم ملكوت است كه عالم امر و لوح محفوظ ناميده مىشود . و ظهور آن در اطوار و مراتب ملكوتيه به صورت نفوس منطبعه ، و هيولى كلى ، و حقائق روحانيه است .\r\nتنزّل سوّم اشاره بر تنزّل حقتعالى از عالم ملكوت بعالم ملك است كه ناميده مىشود بعالم حس و شهادت و پيدايش آن در آن عالم در صورت آباء علوى از قبيل اجرام و كرات آسمانى و امّهات از قبيل بسائط عنصرى و مواليد سه‌گانه ( معادن و نباتات و حيوانات )\r\nچهارم كه عبارت از نهايت و پايان امتداد تنزلات هستى است اشاره بر تنزل فيض اقدس بعالم ناسوت و پيدايش آن در مظاهر كماليه انسانيه به صورت حقائق وجوديه است كه آنها عكسهاى اسماء الهيّهء و صفات ربانيه‌اند مانند :\r\nحيوة ، علم ، اراده ، قدرت سمع بصر و كلام و اين آخرين تنزلات وجوديه و نهايت ظهورات الهيه است .\r\nبعد انسان شروع مىكند به ترقى به‌آنچه كه در مراتب وجوديه ، از آن تنزل نموده ، و وارد درجات آنها مىشود و در طريق اصول و فروع آن گام مىنهد تا به مبدأ اول كه از آن صادر شده رجوع و بازگشت مىنمايد  « وَ إِلَيْهِ يُرْجَعُ الْأَمْرُ كُلُّهُ » \r\nو اما حركت امتدادى نقطه از لحاظ حركت عرضى ( نه طولى ) اشاره\r\n\r\n\r\n","description":"","footnote":"\r\n( 1 ) مخفى نماند كه صاحب گلشن راز عالم ملك را عالم چهارم و ناسوت را عالم پنجم ناميده ولى حضرت مؤلّف ملك و ناسوت را يكى دانسته و انسان را آخر تنزّلات دانسته و اين به نظر نزديكتر است كه انسان كون جامع و نسخهء مجمل عالم كبير و آخر تنزّلات و خلاصة الحقائق است .\r\n( 2 ) مصنف قدّس سره از حركت امتدادى طولى تعبير به ( حركت مندليّه ) فرموده است يعنى حركتى كه بجانب اسفل و پائين باشد\r\n","page_name":" اسرار النقطه 195 ","page_number":207},
  {"content":"\r\n\r\nاست بر انتشار انوار تجليات وجودى و صدور آثار نفحات ربانيهء حق در حقائق اعيان شهوديّه ، و نقطه‌هاى چهارگانه آن اشاره بر اين است كه صدور اعيان ثابته و مجرّدات جبروتيّه و روحانيّات ملكوتيّه و جسمانيات عالم شهادت و محسوسات از حضرت هويّت غيبى حق ، عرضى است نه طولى و همه در پذيرش فيوضات وجودى از حضرت هستى مطلق ، برابر و يكسان مىباشند ، و به همين موضوع خداوند در قرآن كريم اشاره مىفرمايد :\r\n « هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ »  « 1 » پس نسبت و رابطه كلمات وجوديّه ، به خالق و آفريدگار هستى ، مانند نسبت كلمات خطّى به نويسنده است .\r\nپس هنگامى كه افراد مراتب موجودات در حال استفاضه فيض تكوينى از آفريدگار و پديدآرندهء خود ملاحظه شود ، همه آنها در دورى و نزديكى و پيشى و پسى برابر خواهد بود ، ولى اگر نسبت موجودات از لحاظ ظهور آن در زمانهاى مختلف در نظر گرفته شود برخى از آنها از برخى ديگر جلوتر و قديم‌تر است و در عين حال نزد محقّق عارف ، گوناگونى و اختلاف ظهورات الهيّه موجب اختلاف و تنوع استفاضه انوار وجود هستى ، از نفحات انفاس رحمانى نمىباشد .\r\n اين‌همه عكس مى و نقش مخالف كه نمود * يك فروغ رخ ساقى است كه در جام افتاد \r\nو كسانى كه داراى شهود اين حقيقتند با بال سرّ خود گردش كنند در بهشتى كه عرض و پهناى آن همه آسمان و زمين را فراگرفته و براى پرهيزكاران آماده شده است كسانى كه اگر افعالى را ببينند كه نسبت آنها بر غير فاعل حقيقى باشد آن را براى خود زيان و آفت شمارند .\r\nو نقطه‌هاى چهارگانه اين حركت نيز اشاره بر اقلام چهارگانه طبيعى و نونهاى عنصرى است و اقلام چهارگانه طبيعيه عبارت از آنهائى هستند كه كلمات هستى را دائما بر صفحه‌ها و اوراق وجود قابليّات مىنگارند و آنها فرشتگانى هستند كه مسخّر توانائى حق باشند براى اينكه وسايل قوام عالم ارضى و سفلى را تهيه كنند و بار سنگين تدبيرات عوالم كونيّه در دوش آنان گذارده شده است تا انتظامات مراتب حسّى را درست كنند . « 2 »\r\n\r\n\r\n","description":"","footnote":"\r\n( 2 ) مراد از فرشتگان چهارگانه جبرئيل و ميكائيل و اسرافيل و عزرائيل است كه بموجب آيهء  « فَالْمُدَبِّراتِ أَمْراً »  زمام تدبير امور عالم هستى در دست آنهاست .\r\n( 1 ) آيهء 84 سورهء 43 - يعنى اوست خدائى كه در اسمان معبود است و در زمين معبود اهل زمين است\r\n","page_name":" اسرار النقطه 196 ","page_number":208},
  {"content":"\r\n\r\nو اما حركت ممتدّهء نقطه كه به عقب برگردد اشاره است بر اينكه تجلّيات تقييدى و جزئيات عالم وجود پس از تقييد با خصوصيات طولانى بر اطلاق و كلّيّت خود بازگشت نمايد . و نيز تجلّيات فروع از مظاهر سفليات محسوسه به باطن و غيوب علويّات غير محسوسه و از آن نيز بر غيب احديّت و حقيقت هويّت مطلقه برگردد .\r\nو سه نقطه زائد از نقطه اصليّه ، اشاره است بر اينكه سه‌گونه معراج براى موجودات است زيرا بازگشت حقائق كونيّه يا ارادى است يا طبيعى است يا برزخى اضطرارى است\r\nاوّلى براى سالكين و راهروان طريق حق هنگامى رخ دهد كه براى او فنا و انسلاخ از حال بشريت پيدا شود . دوم براى غافلين محجوب رخ دهد هنگامى كه جوهر لطيف روحانى از جوهر كثيف جسمانى به‌وسيله مردن جدا شود . سوم موقعى است كه انسان بخوابد و حواس ظاهرى از كار بايستد و در اين هنگام روح بدر رود و اين براى خواص و عوام هر دو ميسر است\r\nو اما نقطه‌هاى چهارگانه اشاره بر نشئه‌ى راهروان در قيامتهاى چهارگانه است زيرا مراتب حيوة و زندگى نزد اهل كشف چهار قسم است :\r\nحيات صورى ، حيات معنوى ، حيات طيّبه ، حيات حقيقى ، و در مقابل حيات ، مرگ نيز چهار مرتبه دارد و اقسام قيامت « 1 » نيز چهار است : قيامت صغرى\r\n\r\n\r\n","description":"","footnote":"\r\n( 1 ) شيخ عبد الرزاق كاشانى شارح منازل در اصطلاحات مىفرمايد قيامت برانگيخته شدن مردم بعد از مرك بحيات و زندگى جاويدان است و آن سه‌گونه است :\r\n1 - برخاستن بعد از مرگ طبيعى بعالم حيات است در يكى از برزخهاى علوى و سفلى بحسب حال شخص در زندگانى دنيا كه پيغمبر ( ص ) فرمود :\r\n« كما تبعثون تموتون و كما تموتون تبعثون » و آن قيامت صغرى است كه در حديث نبوى : من مات فقد قامت قيامته به آن اشاره شده .\r\n2 - برخاستن پس از مرگ ارادى بحيات قلبى ابدى در عالم قدس كه افلاطون الهى گفته ( مت بالإرادة تحيى بالطّبيعة ) و آن قيامت وسطى است كه خداوند مىفرمايد  أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً  الآية ( س 6 - 122 )\r\n3 - برانگيخته شدن انسان كامل است بعد از فناء در حيات حقيقى هنگامى كه بلقاء حق برسد و آن قيامت كبرى است كه به آن اشاره شده در قرآن  « فَإِذا جاءَتِ الطَّامَّةُ الْكُبْرى »  ولى حضرت مؤلف قيامتى نيز بنام عظمى بيان فرموده است براى كسانى كه به درجه نفس مطمئنّه برسند و يوم الجمع ناميده كه مقام فناء در حق است .\r\n","page_name":" اسرار النقطه 197 ","page_number":209},
  {"content":"\r\n\r\nو وسطى ، قيامت عظمى ، قيامت كبرى\r\nپس كسى كه از تنگناى قبر رحم و تاريكى مشيمه مادر بيرون آمده و در ايستگاه حوادث عالم حسى از اهل حيات صورى فرود آيد در قيامت صغرى است و قوم اين‌طور را نشور گويند . و آنكه موانع عالم شهوات حيوانى را از جلو پاى خود در عالم حس و محسوس برداشته ، و به سرحد عقل و معقولات برسد كه بين حق و باطل تميز و تشخيص دهد ، از اهل حيات معنوى بوده ، و در قيامت وسطى واقع مىشود و اين‌طور را يوم الفصل نامند و كسى كه در طريق معرفت قدم گذاشته و رائحه گلهاى كشف و عيان به مشامش برسد و با انوار سكينه قلبيه در عرصه اطمينان خود را تزكيه و تطهير نمايد ، از اهل حيات طيبه ايمانى بوده و قيامت عظماى وى بر پا شده است و طور اين قبيل عارفان در نزد اهل حقيقت و باصطلاح قرآنى يوم الجمع ناميده مىشود .\r\nو عارفانى كه با جذب حق ببال همت و شوق طيران نموده از درجات فنا و جمع خود را بعالم بقاء و تمكين رسانده‌اند داراى حيات حقيقيه شده و آنان صاحبان قيامت كبرى هستند و اين‌طور را حقتعالى در كلام خود ،  « يَوْمَ تُبْلَى السَّرائِرُ »  ناميده است و اين نهايت پرواز راهروان حقيقت و منتهاى درجات كمال عارفان و محقّقين است\r\nو همين‌جا اين رساله قدسيّه را در اسرار نقطه حسّيّه و اشارات اسرار هويّت غيبيّه به پايان مىرسانم و سپاس مر خداى يكتا را و درود بر كسانى كه پيرو راه هدايت و رستگارى باشند .\r\nپايان\r\nسپاس و ستايش خداى را كه از مدد انفاس اولياى حق و حضرت مؤلف قدس سره ترجمه كتاب مستطاب اسرار النّقطة در ليله جمعه اول جمادى الثانية 1378 هجرى قمرى به پايان رسيد و حضرت وحيد الاولياء قدس سره العزيز اين كتاب را ناميدند به ( سجنجل الارواح ) يا آئينه روح اميد است در پيشگاه اولياء و صاحبان دل مقبول و پذيرفته شده و هنگام مطالعه اين بىمقدار را از دعاى خير فراموش نفرمايند .\r\n مگر صاحب‌دلى روزى به رحمت * كند در حق مسكينان دعائى \r\nحقير احمد بن الحاج ميرزا محسن عماد الفقراء اردبيلى قدس سره\r\n\r\n","description":"","footnote":"","page_name":" اسرار النقطه 198 ","page_number":210},
  {"content":"\r\n\r\n رهرو منزل عشقيم و ز سرحد عدم * تا باقليم وجود اين همه راه آمده‌ايم \r\n\r\nآئين رهروان در سير و سلوك\r\nتلخيص از شرح منازل السائرين شيخ عبد الرزاق كاشانى ( م 735 ) و مآخذ ديگر اقتباس و ترجمه آقاى احمد مدرّس خوشنويس\r\n\r\n","description":"","footnote":"","page_name":" آئين رهروان 199 ","page_number":211},
  {"content":"\r\n\r\n\r\n[ مقدمه 
  ]\r\nبسمه تعالى شأنه\r\n خدايا توئى بنده را دستگير * بود بنده را از خدا ناگزير\r\nببخشايش خويش ياريم ده * ز غوغاى خود رستگاريم ده\r\nتوئى خالق بوده و بودنى * ببخشا برين خاك بخشودنى\r\nبه اول سخن داديم دستگاه * به آخر قدم نيز بنماى راه \r\nپس از سپاس و ستايش ذات بىهمال و هستى لا يزال خداوند بالا و پستى كه ما را از نهان‌خانه نيستى با فضل و بخشايش رحمانيه‌اش بمشهد وجود و هستى آورده ، و در دامان كرمش پرورانيده ، و به آرزوى دانش و بينش مرزوق و منعم ساخت .\r\nدرود فراوان بر سر سلسلهء انبياء سرآغاز كتاب هستى داراى مقام جمع الجمع ، منتهاى كمالات ، جلوهء كمالى ذات و صفات حق ، تاجدار  دَنا فَتَدَلَّى ،  محمد مصطفى صلى اللّه عليه و آله و جانشين آن حضرت شهسوار اقليم ولايت پيشواى انسانيت على بن ابى طالب عليه السلام و يازده فرزندان آن حضرت كه بمضمون    « وَ الشَّمْسِ وَ ضُحاها وَ الْقَمَرِ إِذا تَلاها »    پس از دورهء نبوت بر اراضى نفوس مستعده و قلوب صافيه مانند ستارگان نظام شمسى تابيده ، و مردم را از حضيض نقص به اوج كمال مىرسانند ، معروض مىدارد .\r\nدر اين دورهء ظلمانى و تاريك كه مردم نواميس و آداب شرع مقدس اسلام را رها ساخته ، و از مطالعهء قرآن كه سراپا دستور حيات اجتماعى ، و برنامهء رستگارى و فرهنك بشر و تشكيل مدينهء فاضله است ، بظواهر فريبنده ، و ترشحات افكار تيره و تاريك مادّيّين گرائيده‌اند ، و افكار آلودهء بهيمى چنان مردم را به خود فروكشيده ، كه مانند عهد بربريّت جز انديشه خورد و خواب ، و افكار حيوانى و شهوانى در مغز مردم راه ندارد تا چه برسد كه در آيات قرآنى و احاديث با نظر عمقى و دقّت نگريسته و اندرز انبيا و و اوليا را فرا گوش دارند ، و اندكى در خود فروروند ، و بفهمند براى چه آفريده شده‌اند ؟\r\n\r\n","description":"","footnote":"","page_name":" آئين رهروان 200 ","page_number":212},
  {"content":"\r\n\r\nبديهى است هنگامى به هوش آيند كه كار از كار گذشته ، نه ياراى عملى ، و نه توان بازگشتى !\r\nچه خوبست اندكى به خود آئيم و انديشه كنيم ، بلى ! معماى حيات جز با انديشه و تفكر حل نشود !\r\nمولاناى رومى مىفرمايد :\r\n روزها فكر من اينست و همه شب سخنم * كه چرا غافل از احوال دل خويشتنم\r\nز كجا آمده‌ام و آمدنم بهر چه بود ؟ * به كجا مىروم آخر ننمائى وطنم \r\nمظهر خداوند يكتا ، ولى مطلق على عليه السلام فرمود : رحم اللّه امرأ عرف قدره و علم من اين والى اين .\r\nدانشمندان و عرفاى بزرك اسلامى در اثر پيروى از آن سلطان طريقت و پيشواى اهل معرفت فانوس شريعت را بدست گرفته و از گرداب هولناك طبيعت بازرسته ، و در روى امواج پرآشوب حوادث بكشتى نجات كه ناخداى آن على عليه السلام و خاندان او و راهنماى آن اوليا و پيران طريقتند به بندرگاه حقيقت و معرفت رسيده‌اند ، و به روزگار مردمى كه دانسته و ندانسته خود را بكام اژدهاى نفس امّاره انداخته‌اند ، اسف مىخورند و با صفير عشق و سخنان آتشين خود مردم را ازين پرتگاه ژرف ترسانيده و دعوت بحيات جاودانى مىكنند\r\nسعدى مىفرمايد :\r\n قومى غم دين دارد و قومى غم دنيا * بعد از غم رويت غم بيهوده خورانند\r\nوينان كه به ديدار چنين ميل ندارند * سوگند توان خورد كه بىعقل و خسانند \r\nدر نهصد سال پيش عارفى ملكوتى ، و جهانى معارف ، از دوستان خاص حق در گوشه هرات بنام خواجه عبد الله انصارى ( 396 - 479 ) بعرصهء وجود آمد ، از همان اوان كودكى ، بالاى سرش ز هوشمندى ، مىتافت ستارهء بلندى - در اندك مدتى اغلب علوم مرسوم زمان خود را از فقه و تفسير نزد بزرگان هر فن ياد گرفته و سرآمد همسالان خود گشت ، در خراسان براى اخذ احاديث به نزد مشايخ حديث شتافت ، با دانش و هوش خدادادى شصت هزار شعر عربى ، سيصد هزار حديث ، با\r\n\r\n","description":"","footnote":"","page_name":" آئين رهروان 201 ","page_number":213},
  {"content":"\r\n\r\nهزار سند آموخته همه را به گنجينهء خاطر سپرده و حفظ كرد ، صفاى خاطر و جذبه الهى او را بالفاظ حديث قانع نساخت ، درصدد رفع حجاب از چهرهء مقصود برآمده به تزكيه نفس پرداخت علم درسى را با علم كشفى ، و دانش را با بينش توأم نموده و در جستجوى استاد طريقت بود كه عارف بزرك شيخ ابو الحسن خرقانى ( م 425 ) را در نيشابور پيدا كرد ، و با نيروى ارشاد او يافت آنچه را كه مىخواست ، و فرمود :\r\n« عبد اللّه مردى بود بيابانى ، ناگاه رسيد بابو الحسن خرقانى ، كشيد آن‌قدر آب زندگانى ، كه نه ابو الحسن ماند و نه خرقانى » اين عارف بزرك پس از بازگشت از سفر عشق و طى وادى معرفت بمضمون مثل عربى ( على الخبير سقطت ) نشانيهاى منازل سلوك الى اللّه و مدارج معرفت را « از تبتل و از مقامات فنا ، پايه پايه تا ملاقات خدا » از آغاز تا انجام با اقتباس از آيات قران با اسلوب و روشى خاص به صد درجه تقسيم و فصل‌بندى نبوده ، و بنام ( منازل السائرين ) در صفحه گيتى به يادگار گذاشته كه عرفا و پيشينيان چنان ره آوردى از معارف در دسترس حقيقت‌جويان نگذاشته بودند ، و بزرگان پس از زمان او خوشه‌چين آن خرمن شدند ، سنائى و عطار و مولوى و سعدى ، هرچه از حقايق بيان نموده‌اند ، همه گلى از آن بوستان چيده‌اند ، سعدى اغلب سخنان نثرى را از مقالات خواجه انصارى اقتباس نموده مانند اينكه در گلستان مىفرمايد : مشاهدة الابرار بين التّجلّى و الاستتار گاهى مىنمايند و گاهى مىربايند » . و نظائر آن\r\nبه هر صورت دانشمندانى كه كتاب منازل السائرين را به عربى شرح كرده‌اند بدين ترتيب است :\r\n1 ) شمس الدين ابو عبد اللّه محمد بن ابى بكر بن قيم جوزيه دمشقى حنبلى ( 691 - 761 ) شاگرد ابن تيميه احمد بن عبد الحليم حرانى حنبلى ( م 728 ) شرحى نيكو بر منازل السّائرين بنام مدارج السّالكين بين  إِيَّاكَ نَعْبُدُ وَ إِيَّاكَ نَسْتَعِينُ  نوشته كه در 3 جلد در مصر به سال 1331 بچاپ رسيده\r\n2 ) شيخ عفيف الدين سليمان تلمسانى ( م 690 ) شرحى نيكو بر منازل السّائرين نوشته و جامى در نفحات الانس از شرح مزبور با تمجيد نام برده\r\n3 ) احمد بن ابراهيم واسطى ( م 711 )\r\n4 ) محمود بن محمد درگزينى ( م 743 ) بنام تنزل السائرين\r\n\r\n","description":"","footnote":"","page_name":" آئين رهروان 202 ","page_number":214},
  {"content":"\r\n\r\n5 ) شمس الدين محمد تبادكانى طوسى ( م 891 ) بنام تسنيم المغربين ( كشف الظنون )\r\n6 ) شيخ كمال الدين عبد الرزاق كاشى « 1 » معاصر شيخ علاء الدوله سمنانى از اقطاب سلسله عليه ذهبيه ( م 736 )\r\n7 ) محمد بن حمزة بن محمد عثمانى مشهور بابن فنارى حنفى در اول كتاب شرح مفتاح غيب جمع و وجود صدر الدين قونيوى بطور اختصار بمقامات منازل السائرين اشاره كرده است\r\nو ضمنا چون شرح منازل السائرين شيخ عبد الرزاق كاشانى كه سابقا در ايران چاپ شده با زبان تازى بوده و طالبان حقيقت نمىتوانستند از مطالب آن استفاده نمايند ، سى سال پيش والد ماجدم عارف محقق ربانى حضرت آقاى حاج ميرزا محسن عماد الفقراء اردبيلى قدس سره - ( 1288 - 1374 قمرى ) متن و شرح را به فارسى ترجمه و توضيحاتى نيز افزوده بودند ولى كتاب مزبور چون مانند اصل شرح منازل عربى ، نيازمند بشرح و توضيح مىبود .\r\nحقير ناچيز احمد عماد الفقراء كه از سرمايهء علم و عمل تهىدست بوده ، و خود را شايستهء انجام اين امر مهم نمىديدم تصميم گرفتم كه اصول مطالب شرح منازل ( متن و شرح ) را بطور اختصار و كوتاه انتخاب و با مراجعه بآراء عرفاء متاخرين به فارسى ترجمه و شرح نمايم ، تا براى صاحبان حال و سالكان و صاحبدلان ، مراجعه بدان سهل و آسان بوده ، و چكيدهء مطالب را بمضمون ( المعسور لا يترك بالميسور ) و\r\n آب دريا را اگر نتوان كشيد * هم به قدر تشنگى بايد چشيد \r\n\r\n\r\n","description":"","footnote":"\r\n( 1 ) شيخ كمال الدين عبد الرزاق كاشانى از مريدان شيخ نور الدين عبد الصمد نطنزى و سلسله او به‌واسطه شيخ نجيب الدين على بن بزغش شيرازى ( م 678 ) بشيخ شهاب الدين سهروردى ( 599 - 632 ) و از او بشيخ ابو النّجيب سهروردى و از او بشيخ احمد غزالى ( م 525 ) مىرسد وفات او به نوشته مجمل فصيحى خوافى در سوم محرم هفتصد و سى و شش هجرى اتفاق افتاده است و بعضى وفات او را 730 و برخى 731 و بعضى 735 نوشته‌اند ( نقل از مقدمه استاد همائى بر كتاب مصباح الهدايه چاپ 1325 شمسى ) .\r\nجامى از تاليفات وى در نفحات ، تفسير تاويلات و اصطلاحات صوفيه و شرح فصوص الحكم و شرح منازل السائرين را شمرده است .\r\n","page_name":" آئين رهروان 203 ","page_number":215},
  {"content":"\r\n\r\nدر چند سطر بطور فهرست بيابند\r\nلذا از روح حضرت خواجه عبد اللّه انصارى قدس سره و اولياى حق طلب همت و استمداد نموده و به يارى و مدد انفاس اولياى حق با خواهش و تشويق يكى از دوستان ارجمند ، در اين كار بزرك توفيق يافتم و اين كتاب را ناميدم به آئين رهروان منتخب منازل السائرين .\r\nاينك اين كتاب را مانند پاى ملخ به حضور عارف كامل ، سلطان الفقراء ملاذ السّالكين ابو الفتوح آقاى حاج ميرزا محمد على حب حيدر دامت بركاته تقديم و اميدوارم مورد نظر كيميا اثر ايشان واقع و ظاهر و باطن ما را اصلاح فرموده و اين هديه ناچيز در محضرش پذيرفته آيد .\r\n در قبول تست عز مقبلى * چونكه شاه جان و سلطان دلى \r\nو چون يكى از سالكان با صدق و صفا آقاى محمد خواجوى مشوق و محرك ترجمه و نشر اين كتاب گرديده‌اند ، از صاحبان درد و عشق حق و صاحبدلان خواستار است اگر بازجستهء خود را در اين كتاب بيابند بانى و ناشر و مؤلف را از دعاى خير فراموش نفرمايند .\r\nطهران 26 بهمن‌ماه 1337 مطابق 7 شعبان 1378 هجرى احمد بن الحاج ميرزا محسن مدرس عماد الفقراء روح الله روحه\r\n\r\n","description":"","footnote":"","page_name":" آئين رهروان 204 ","page_number":216},
  {"content":"\r\n\r\n\r\n[ متن كتاب آئين رهروان 
  ]\r\nبسم اللّه الرّحمن الرّحيم\r\nراهروان راه حقيقت و معرفت چون با توسن شوق طى طريق حقيقت نموده ، قدم در سلوك طريق معرفت گذارند ، به‌واسطه سرّ وجودى كه بر حقيقتتان افاضه مىشود ، بعالم ملكوت جذب و تابع اثر روحانى مىشوند و نور ايمان از نهاد و ضمير آنان پرتوافكن مىشود و سير سالكان در اين مرحله چهار قسم است :\r\n1 - سير الى اللّه 2 - سير فى اللّه 3 - سير باللّه 4 - سير من اللّه\r\nو سه سير اولى داراى صد نوع منزل است و خواجه عبد اللّه انصارى ره در منازل السائرين هر ده منزل را در يك فصل بيان كرده است تا مراتب بطور اجمال معلوم شود و آنها مانند نردبان نيست كه آنچه در درجه نازله است در درجه عاليه نباشد و آنچه در درجه بالا است در پائين نباشد بلكه مانند نوع و جنس ، نمونهء منازل عاليه در پائين هست و حقيقت و عين منازل پائين در منازل بالا مندرج است مانند انسان و حيوان كه حيوان جنس است و انسان نوع آن است و هريك از منازل داراى صد باب است و هر باب از اين صد منزل ده منزل دارد كه مجموع هزار منزل است .\r\n\r\n[ ابواب مقام سير الى الله 
  ]\r\nاول اين است كه سالك آغاز نمايد در سفر از منازل و قرارگاه طبيعت و عادت و آلايش لذات جهان فانى ، با ملازمت اوامر و نواهى شريعت مقدس اسلام در جميع حركات خود قولا و فعلا كه مقام اسلام است و اين مقام را سير الى اللّه نامند كه هشت باب دارد :\r\nبدايات - ابواب - معاملات - اخلاق - اصول - اوديه - احوال - ولايات .\r\nدوم اين است كه نفس ناطقه انسانى از حيث باطن داخل در حال غربت و دورى از تعلقات جهانى شود ، و او را به‌وسيله اخلاق ملكى روحانى ،\r\n\r\n","description":"","footnote":"","page_name":" آئين رهروان 205 ","page_number":217},
  {"content":"\r\n\r\nپيوستگى بآثار وحدت و يگانگى باطنى حاصل گردد و اين متعلق است بمقام ايمان كه آن را سير فى اللّه ناميده‌اند .\r\n ره آسمان درون است پر عشق را بجنبان * پر عشق چون بجنبد غم نردبان نماند \r\nسوم آن است كه نفس ناطقه انسانى از جهت سر داخل در عالم مشاهده گرديده و بسبب آن از احكام و آثار حجب عارضى قيود ( كه بسبب مصاحبت و انس با احكام مراتب هنگام تنزل حاصل گرديده ) فنا پيدا كرده و به سرچشمه توحيد جذب شود و تمام اعمال و عبادات او بطور مشاهده واقع شود و اين متعلق بمقام احسان است « 1 » كه سير فى اللّه است .\r\n چندان برو اين ره كه دوئى برخيزد * گر هست دوئى به رهروى برخيزد\r\nتو او نشوى و ليكن ار جهد كنى * جائى برسى كز تو توئى برخيزد \r\n\r\n[ بدايات 
  ]\r\nو اما نحوه و ترتيب سير و حركت سالكان و راهروان طريق معرفت نيز بر سه قسم منقسم است و هر قسمى متضمن امور كليه است كه نام آن را مقامات گذاشته‌اند براى آنكه نفس ناطقه ( روح ) در آن منازل اقامت مىنمايد تا آنچه را كه در تحت احاطه اوست دريابد و بر او برسد و نام آن را ( احوال ) مىنامند از جهت اين كه دايما در تحول و تغيير است و علت سه قسم بودن آن اين است كه براى نفس ناطقه سه جنبه است :\r\nاول جنبه توجه آن با قواى خود بتدبير بدن ، و خو دادن بدن بر چيزى كه در آن منافع آن منظور است چه در عقبى و چه در دنيا بطور متعادل و متناسب و موافق قواعد شرع ، كه ناميده مىشود بر مقامات سير و اين جهت را ( بدايات ) نامند زيرا آغاز شروع در استعداد سير و حركت سالك است\r\n\r\n\r\n","description":"","footnote":"\r\n( 1 ) احسان اسم جامعى است كه همهء ابواب حقائق در تحت او جمعند زيرا حقائق ، مجموع ابواب عبادات و معاملات است كه مبنى بر مشاهده باشد و آن معنى احسان است كه خدا را آنچه سزاوار پرستش اوست بپرستد در قرآن مىفرمايد : ( سورهء 4 آيه 124 )\r\n ( وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ وَ هُوَ مُحْسِنٌ )  اى بمشاهدته آياته و اسلام وجهه و القيام بطاعته فجزاه الله بالنظر اليه باصلاح شانه .\r\n","page_name":" آئين رهروان 206 ","page_number":218},
  {"content":"\r\n\r\nدوم جنبه توجه نفس ناطقه است به خودش با معتدل ساختن صفات ، و تسكين و تعديل حدت و ثبات آن ، و اين باب دخول از ظاهر به باطن است كه اسم آن را بدين جهت ( ابواب ) نامند .\r\nسوم جهت توجه روح بر باطن آن است يعنى روح و سر ربانى و استمداد او از باطن خودش در ازاله حجب كه آن را باب ( معاملات ) نامند .\r\nو اساس منازل هريك از بدايات و ابواب و معاملات سه درجه دارد ، و ما بقى متمم آن شمرده مىشود :\r\nاول بدايات و آن ده پايه دارد : يقظه ، توبه ، محاسبه ، انابه ، تفكر ، تذكر ، فرار ، رياضت ، سماع ، ( يقظه ) عبارت از بيدارى از خواب غفلت و برخاستن از پرتگاه سستى بشاهراه عمل و سعى است كه فرموده‌اند :\r\n هين مگو فردا كه فرداها گذشت * تا به كلى نگذرد ايام كشت \r\nو خوددارى از تباه كردن عمر و غنيمت شمردن وقت ، و تلافى و جبران گذشته‌ها ، و دريافت نفحات حق ، كه فرموده‌اند . « انّ لربّكم فى ايّام دهركم نفحات الا فتعرّضوا لها »\r\n گفت پيغمبر كه نفحت‌هاى حق * اندر اين ايام مىدارد سبق\r\nگوشِ هُش داريد اين اوقات را * درربائيد اين‌چنين نفحات را\r\nدفع كن از مغز و از بينى زُكام * تا كه ريحُ اللّه آيد در مشام \r\nو آن اول مراتب نزديكى و تقرب به خداست و تنبه نيز ناميده مىشود و بعضى از عرفاء متقدمين از آن جمله خواجه عبد اللّه انصارى يقظه را باب الابواب ناميده‌اند ولى باتفاق عرفاء متاخرين اول مراتب تقرب حق و باب الابواب آن ( توبه ) است .\r\nپس مهم‌ترين اقسام بدايات ( توبه ) است و آن عبارتست از بازگشت سالك از مخالفت اوامر الهى بر موافقت آنها ، در سير الى اللّه براى مبتديان و از ظاهر به باطن در سير فى اللّه و ( يقظه و انابت و محاسبه ) در آن داخل و از اقسام آن هستند ، و انابه بالاترين درجهء توبه است و آن رجوع و بازگشت عارف بسوى خداست .\r\nو توبه سه درجه دارد :\r\n1 - توبه عام و آن اين است كه از مخالفت اوامر حق برگردد بر موافقت\r\n\r\n","description":"","footnote":"","page_name":" آئين رهروان 207 ","page_number":219},
  {"content":"\r\n\r\nو امتثال ، و آن سه ركن دارد :\r\n1 - بزرك دانستن گناه .\r\n2 - خود را در توبه متهم نموده و معتقد باشد كه شرائط آن را بجا نياورده .\r\n3 - اين است كه خلق را در گناه معذور داشته و خود را معذور ندارد .\r\nدوم : توبه خاص است و آن اين است كه اولا خود را از اشتهار و جاه‌طلبى بازدارد ، و توبه او براى ريا و خودنمائى نباشد . دوم اين است كه اصلا از لحاظ صفا و حضور ار گناه غفلت ورزد ، زيرا توجه او به كلى بسوى خداست و اشتغال به حق او را از اعراض مانع گرديده است توبه عامه با كثرت عبادات ظاهر گردد كه بعبادات متوسل شوند تا بجاى سيئات تبديل به ثواب شده و جاى گناه را بگيرد ، و چون آنان با اتكاء بر حسنات خود اميدوار بر تاخير عذاب حق باشند و نظر بر وجوب پاداش حسنات خود از طرف حق دارند مانند اينست كه بر خدا ايجاب حقى مىكنند و اين عمل در نزد خاصان حق گناه و سيئه است و به همين جهت هم گفته شده ( حسنات الأبرار سيّئات المقرّبين ) عابدان از كناه توبه كنند عارفان از عبادت استغفار\r\nولى توبه خاص الخاص اين است كه از همه ما سوا بسوى خدا متوجه شده و حتى خود و بازگشت خود را نبيند و اين در مقام فناست .\r\nو ( محاسبه ) اين است كه بين اعمال شخصى و حسنات و سيئات موازنه برقرار شود اگر گناه زياد است در تقليل آن بكوشند و بجاى آن حسنات را زياد كنند و آن بعد از مرتبه توبه است .\r\nدوم از اقسام بدايات ( اعتصام بحبل اللّه ) است و آن تمسك بامر و نهى خدا و تاسى و پيروى از اقوال و افعال و احوال صاحب شرع مطهر است بطور يقين .\r\nاعتصام بحبل اللّه از شئون مبتديان اهل سلوك است ولى اعتصام باللّه حال متوسطين و منتهيان است و ( تفكّر و تذكّر و سماع ) در تحت آن داخل مىباشند « 1 »\r\n\r\n\r\n","description":"","footnote":"\r\n( 1 ) سماع عام اين است كه نواهى شارع را به گوش دل بپذيرد نه براى ترس و بيم بلكه فقط براى طاعت حق و سماع خاص اين است كه در هر اشاره‌اى مقصود خود يعنى خدا را ببيند ، سماع خاص الخاص اين است *\r\n","page_name":" آئين رهروان 208 ","page_number":220},
  {"content":"\r\n\r\nتفكر آنست كه بصيرت قلبيه سالك تدريجا از قوه به فعليت برسد و آن از ادراكات نفس لوامه است ، و تذكر ياد آوردن فطرت اصليه روح است از توحيد ذات و آن از ادراكات نفس مطمئنه است و حصول آن بعد از انابه است ، و انابه موقعى حاصل مىشود كه فطرت سالك صفا پيدا كند پس تذكر بالاتر از تفكر است ، تفكر طلب و جستجو است ، تذكر دريافت و روشن شدن مقصود است .\r\n فكر آن باشد كه بگشايد رهى * ذكر آن باشد كه پيش آيد شهى \r\nسوم رياضت است و آن عبارت از ازاله سركشى نفس است با قطع علاقه از مالوفات و خوىهاى نفس ، يعنى آنچه به آن خو كرده از مشتهيات ، و مخالفت با خواسته‌هاى نفسانى ، و بزرگترين ركن آن مداومت بر ذكر تهليل يا اذكار ديگر براى ازاله قيد حجاب مخصوص و معين با تلقين شخص كامل راهدان است تا اثر آن در ازاله ظلمت حجب و يا منع آثار تفرقه ، و توجه ساده از عقايد قوىتر باشد و داخل در آنست باب ( فرار ، از خلق به حق ) و ( مجاهده و مكايده ) و رياضت سه درجه دارد :\r\n1 - رياضت عام - كه به‌وسيله علم اكتسابى بتهذيب اخلاق بپردازد و اعمال را با اخلاص صفا بدهد و از ريا و شرك بپرهيزد .\r\n2 - رياضت خاص و آن اين است كه جز خدا به چيزى توجه نكند و بحضور خود بكوشد و دانش و اعمال خود را در مقابل خدا ناچيز پندارد .\r\n فرس كشته از به سكه شب رانده‌اند * سحرگه خروشان كه وامانده‌اند \r\n3 - رياضت خاص الخاص كه از مقام معرفت اسماء و صفات بمقام تجلى احديت ذات ترقى كند و ظهور  ( كُلُّ شَيْءٍ هالِكٌ إِلَّا وَجْهَهُ )  را در موجودات ببيند .\r\n\r\n[ ابواب 
  ]\r\nپس چون براى سالك در اين سه منزل تمرين و ملكه حاصل شد آن‌وقت استعداد و شايستگى دخول در قسم ابواب را پيدا مىكند و ابواب نيز ده درجه و پايه دارد :\r\n\r\n\r\n","description":"","footnote":"\r\n* كه وسايط كشف را براندازد و از علل بمعلول پردازد كه مولوى مىفرمايد - :\r\n ديدهء خواهم سبب سوراخ كن * تا سبب را بركند از بيخ و بن \r\n","page_name":" آئين رهروان 209 ","page_number":221},
  {"content":"\r\n\r\nابواب\r\n1 - حزن 2 - خوف 3 - اشفاق 4 - خشوع 5 - اخبات 6 - رهد 7 - ورع 8 - تبتل 9 - رجاء 10 - رغبت و اصل و اساس مقامات آن سه قسم است مهم‌ترين آنها در درجه اول زهد است .\r\nزهد در مرتبه اول اعراض نمودن از چيزهائى است كه خارج از ذات او باشد از قبيل اغراض ظاهرى و اعراض ظاهره ، و بيرون آمدن از اغراض باطنى در مرتبه دوم ، و از هر چيزى كه غيريت و مغايرت با ذات حق دارند در مرتبه سوم ، و آن متضمن منازل ( رجاء و رغبت و تبتل ) است .\r\nدوم ورع است و آن عبارتست از خوددارى و احتراز از هر چيزى كه در آن شائبه انحراف شرعى يا شبهه مضره معنويه باشد و آن متضمن ( قناعت ) است و ورع ، مظهر ( تقوى ) است .\r\nسوم ( حزن ) و آن اظهار تحسر و شوريدگى از كمالاتى است كه در گذشته از او فوت شده و يا اسباب آن و ( خوف و حذر و اشفاق و خشوع و اخبات ) در تحت آن داخلند .\r\n خوشا وقت شوريدگان غمش * اگر زخم بينند و گر مرهمش\r\nدمادم شراب الم دركشند * وگر تلخ بينند دم دركشند\r\nسحرها بگريند چندانكه آب * فروشويد از ديده‌شان كحل خواب \r\nخوف و حزن باهم در مفهوم تاثر باطنى مشتركند و فرقشان اينست كه حزن عبارت از تاثر براى چيزى است كه در گذشته از دست رفته و ( خوف ) تاثر از چيزيست كه در آتيه خواهد شد .\r\nو آن سه درجه دارد .\r\n1 - خوف از عذاب حق تعالى است و آن در مرتبه نفس است كه در نتيجه تصديق نواهى الهى و تذكر خطاها و ملاحظه عواقب امور حاصل شود .\r\n2 - ترس از مكر الهى است و اين مقام در قلب حاصل مىشود و مخصوص صاحبان مراقبه است كه از مكر بسبب اعراض و سلب لذت حضور ، بيم دارند كه مبادا لذت حضور موجب استدراج آنان باشد .\r\n3 - تأثر از هيبت و اجلال حق و بالاترين مرتبه خوف است و در مرتبه سرّ براى اهل كشف در اوقات مناجات و قرب حق و خوف حاصل مىگردد ، و نور عظمت حق تعالى طورى او را فرامىگيرد ، كه از نهايت اجلال عارف را از مكاشفه مانع آيد و او را وادار بحفظ ادب سازد .\r\n( اشفاق ) عبارت از دايم بودن ترسى است كه از راه دل‌سوزى باشد .\r\n\r\n","description":"","footnote":"","page_name":" آئين رهروان 210 ","page_number":222},
  {"content":"\r\n\r\nو آن در درجه اول ترحم و دلسوزى بر تباه شدن اعمال است كه شايد پذيرفته درگاه حق نباشد يا ترحم . بر ديگران است بجهة ترسيدن از مؤاخذهء آنان در آخرت .\r\nدرجه دوم : ترسيدن از اشتغال وقت به ياد غير حق ( ترس از تفرقه و پراكندگى )\r\nدرجه سوم . اشفاق و آن ترس از مخاصمه با معصيت‌كاران است زيرا آنان را معذور مىداند و خود را معذور نمىشمارد .\r\n( خشوع ) : عبارت از انكسار و شكسته نفسى است كه با خوف و يا محبت درآميزد و سه درجه دارد :\r\n1 - سر فرود آوردن در برابر اوامر حق و تسليم در مقابل آن\r\n2 - انتظار حضور امراض و آفات عمل از قبيل سستى ، و وقوع خلل در شرائط عمل و اين انتظار سبب شكستگى خاشع بشود و او را از ترك حقوق مردم مانع آيد ، و فضل‌فروشى و خودپسندى را بازگذارد ، و اين مقام وزش نسيم و ظهور اول تجليات است .\r\nبعد باب ( اخبات ) است و آن عبارت از سكون و آرامش و آغاز مقام طمأنينه است و سه درجه دارد .\r\n1 - اينست كه بوسيلهء استيلاء و غلبه نور حق بر نفس ، ظلمت شهوات نفسانى از بين برود و اين مرتبه عصمت است كه نار شهوت را خاموش كرده و مضمحل سازد .\r\n2 - آن است كه هر لحظه ارادهء سالك به پيشگاه حق نيرومندتر شود و به‌وسيله اسباب كاهش پيدا نكند و فتنه‌ها و موانع مقاومت در برابر او نداشته باشد .\r\n3 - از نظر توجه به حق و فناء در ذات نزد او ستايش و نكوهش مردم برابر باشد و پيوسته نفس خود را نكوهش كند و از نقصان ديگران غفلت ورزد\r\nهنگامى كه سالك اين پايه‌ها را طى كرد درهاى غيب به روى وى باز مىشود آنگاه پرتو انوار تجليات الهى بر قلب عارف تابيده و در نفس ناطقه انسانى پرتوافكن شود و ديده دل سالك به پيشگاه حق نگران شود و بر امتثال فرمان خدا خو گيرد .\r\n تا ترا از غيب چشمى بازشد * با تو ذرات جهان همراز شد \r\n\r\n","description":"","footnote":"","page_name":" آئين رهروان 211 ","page_number":223},
  {"content":"\r\n\r\n\r\n[ معاملات 
  ]\r\nآنگاه شروع كند قلب در ( معامله با حق ) بسبب قوت يقين و ظهور علائم انس و از حظوظ آنها مستفيد مىگردد و معاملات ده باب دارد :\r\nرعايت ، مراقبه ، حرمت ، اخلاص ، تهذيب ، استقامت ، توكل ، تفويض ، ثقه ، تسليم .\r\nو مهم‌ترين مقامات معاملات ( اخلاص ) است و آن تصفيه عمل قلبى و قالبى از انواع آلايش و شائبه است و ( تهذيب و استقامت ) در آن داخلند\r\nدوم مراقبه و آن اين است كه نظرگاه او ظاهرا و باطنا بطور دوام و پيوسته بر متوجّه اليه ( حق تعالى ) باشد .\r\n جلوه بر من مفروش اى ملك الحاج كه تو * خانه مىبينى و من خانه خدا مىبينم \r\n* * *\r\n همه وقت عارفان را نظر است و ديگران را * نظرى معاف دارند و دگر روا نباشد \r\nمراقبه عبارتست از دوام ملاحظه مقصود ، و ( رعايت و حرمت ) يعنى تعظيم امر و نهى حق نه از براى خوف از عذاب بلكه براى وصول و احترام ذات حق در آن داخلند .\r\n( رعايت ) نگاه داشتن نفس از مخالفت حق و تكثير اعمال در درجه اول ، مراعات احوال و متهم داشتن حالات در درجه دوم ، و مراعات وقت يعنى احكام مقامات را از خود سلب و به حق منتسب كند در درجه سوم .\r\n( حرمت ) تنك گرفتن بر نفس و دور داشتن آن از مخالفت خداست براى تعظيم حق ، و در درجه دوم عدم تاويل اخبار وارده و تعبد بر آن و در درجه سوم نگهداشتن حال انبساط از جرأت و اين درجه اهل مشاهده است .\r\nسوم ( تفويض ) است و آن سپردن رشته امور قبل از رجوع به حق ، و بعد از آن بر اجراكننده امور است از لحاظ اينكه او داناتر است بر مصالح امور ، و مهربان‌تر است بر شخص عارف كه حق تعالى مىفرمايد :  ( وَ مَنْ يَتَوَكَّلْ عَلَى اللَّهِ فَهُوَ حَسْبُهُ )  و ظهور اين حال اگر معلول علت و سببى باشد مانند اينكه افعال صادره از عباد را در فعل حق فانى ببيند و اهل عالم را در تحت قدرت حق مقهور و ناچيز شمارد و بدين جهت امور خود را به او\r\n\r\n","description":"","footnote":"","page_name":" آئين رهروان 212 ","page_number":224},
  {"content":"\r\n\r\nبازگشت دهد و خود را در اختيار حق بگذارد ( توكل ) « 1 » است زيرا فناء علل و اسباب را مىبيند و بعد بمسبب مىپردازد و اگر نظر اصلا بعلل و فناء آنها ندارد بلكه مستغرق در ذات حق است ( ثقه ) ناميده مىشود و در مقابل مزاحمت عقل و وهم ( تسليم ) گفته مىشود .\r\nپس همين‌كه انسان در اين مقامات با مداومت ذكر ، ثبات و استقامت پيدا كرد و همت خود را متمركز و مجتمع در آن ساخت و خواطر را از خود دور كرد احكام كثرت زائل و اثر وحدت و جمعيت آن ظاهر شود ، و آن قلب مختص بنفس انسانى است نه حقيقى ، و حكم وحدت در سمع و بصر او ظاهر گردد ، و بر كائنات با نظر خوش‌بينى نگاه كند زيرا فعل وحدانى حق در نظر او در جميع اشيا جلوه‌گر آيد .\r\n به نزد آنكه جانش در تجلا است * همه عالم كتاب حق تعالى است \r\nو اين مرتبه تجلى افعالى و توحيد افعالى است كه سعدى مىفرمايد :\r\n در جهان خرم از آنم كه جهان خرم از اوست * عاشقم بر همهء عالم كه همه عالم از اوست \r\nو بسا براى سالك در اين مقام به حكم مناسبت فعليه و نسبت جمعيه ، بر بعضى از مظاهر حسيه از صور انسانيه ، تمايل پيدا شود و تجلى فعلى هرگز جز در صورت مظاهر بظهور نمىآيد و جلوه‌گر نمىشود .\r\nپس هنگامى كه حجب كثرت از جلو نفس سالك برداشته شد و آثار وحدت در او پديدار گشت از مقام اسلام به باطن آن انتقال پيدا كند و آن به‌منزله نور براى مردمك ديده ايمان است و علاقه بين نفس و روح و سر زيادتر شود .\r\nپس نشئه و محيط فعاليت نفس ، عالم محسوس و حس است و حكم آن در مرتبه اسلام است و نشئه و محيط فعاليت روح ، غيبيه اضافيه است و حكم آن مختص ايمان است و نشئه فعاليت و محيط سر ، غيبيه ذاتيه است كه آن مختص بمقام احسان است و نشئه هركدام نسبت به آن ديگر غربت دارد و خارج\r\n\r\n\r\n","description":"","footnote":"\r\n( 1 ) مولوى در توكل عام فرموده :\r\n ما عيال حضرتيم و شيرخواه * گفت الخلق عيال للا لاه\r\nآنكه او از آسمان باران دهد * هم تواند كو ز رحمت نان دهد\r\nمنعمى زو خواه نى از گنج و مال * نصرت از وى خواه نى از عم و خال\r\nآنكه با اسباب روزى داده بود * بىسبب هم مىتواند اى عنود \r\n","page_name":" آئين رهروان 213 ","page_number":225},
  {"content":"\r\n\r\nاز محيط فعاليت اوست .\r\n\r\n[ اخلاق 
  ]\r\nپس هنگامى كه از ظاهر به باطن متوجه شد و از نفس وارد مرحله روح گرديد وارد باب اخلاق مىشود و اخلاق ده قسم است :\r\n1 - صبر 2 - رضا 3 - شكر 4 - حيا 5 - صدق 6 - ايثار 7 - خلق 8 - تواضع 9 - فتوت 10 - انبساط .\r\nو آنچه در اخلاق از لحاظ حكم و خواص تماميت و كليت دارد همانا ( صبر ) است كه هيچيك از مقامات و اعمال و اخلاق و احوال تمام نمىشود مگر با صبر ، و حقيقت آن حبس نفس است بر طاعات و سپس عادت دادن نفس بر ترك رؤيت اعمال شخصى ، و ترك دعوى با اينكه باطن او طالب آن باشد و اعراض و خوددارى از اظهار علوم و احوال ، و عدم توجه بابراز هر چيزى كه براى روح از وجود و وجد و اسرار ظاهر شود آنگاه بازداشتن سر و روح ، از اضطراب در هر چيزى كه از الهامات و واردات و تجليات بر او وارد شود و ثبات بر آن ورزد .\r\nو بعد از اين‌ها صبر عبارت از حبس نفس است بر تحمل بلاها زيرا آنها را رافع حجب نورانيه رقيقه مىداند .\r\nسعدى مىفرمايد :\r\n اگر اهل معرفت را چو نى استخوان بسوزد * هدفش به هيچ سختى خبر از قفا نباشد \r\nدوم از اقسام اخلاق شكر و سپاسگزارى بر نعمت آفرينش است در درجه اول و در درجه دوم شكر بر هدايت و در درجه سوم شكر بر توفيق و بازگذارى حقوق طريقت ، و در مرتبهء چهارم رسيدن بر رتبه تحقيق و در آن مندرج است :\r\n( صدق و تواضع و حياء و خلق و ايثار و كرم و فتوت )\r\nسوم رضاء است و آن اين است كه سالك از لحاظ نفس و روح و سر هرچه را كه در مراتب هستى و ممكنات مىبيند همه را از پيشگاه حق بداند و طلب فزونى و تقدم و تاخر نكند زيرا از خود در مقابل اختيار حق سلب اختيار نموده كه سعدى مىفرمايد :\r\n ما اختيار خود را تسليم دوست كرديم * همچون زمام اشتر در دست ساربانان \r\n\r\n","description":"","footnote":"","page_name":" آئين رهروان 214 ","page_number":226},
  {"content":"\r\n\r\nپس در اين مرتبه به هيچ‌چيزى با نظر كراهت و بدبينى نگاه نكند مگر آنچه را كه مخالف شرع باشد و در اين مرحله نواهى را از جهت نهى شارع مكروه و ناپسند شمارد ، نه از جهت اينكه از افعال حق است .\r\n\r\n[ اصول 
  ]\r\nپس هنگامى كه سالك واجد اين اخلاق شد ، با جديت تمام بسير خود ادامه مىدهد مانند كسى كه مقصد را ديده و دريافته است پس داراى مقامات اصول مىشود كه آن به‌منزله اركان نماز است و اصول نيز ده باب دارد :\r\n1 - قصد 2 - عزم 3 - اراده 4 - ادب 5 - يقين 6 - انس 7 - ذكر 8 - نفس 9 - غناء 10 - مراد\r\nو اهم ابواب اصول چهار قسم است :\r\nاول قصد صحيح است در توجه بسوى حق از روى بصيرت و طمأنينه ، به‌طورىكه از كليه عوائق و موانع راه حق ، خود را مجرد و دور سازد .\r\nزيرا سالك وقتى كه قصد سفر الى اللّه نمود ، براى او يك نوع التفات و توجه پيدا مىشود بر آثارى كه او را در سير به عقب برمىگرداند و از آنها خود را منقطع مىسازد و در اين حال باعث و محرك سير او قوى و نيرومند مىشود بنابراين نيازمند نيرو دادن محرك است تا آن اثر را از بين بردارد و آن عبارت از ( عزم ) است كه ركن ثانى است .\r\nپس چيزى كه قصد را تقويت مىكند اراده است كه محرك سير و طى طريق سفر الى اللّه است .\r\nو عزم نيز تقويت مىشود به‌وسيله ( ادب ) كه آن در شخص سالك خوف‌را به صورت قبض مىآورد و رجاء را به صورت بسط و پيوسته حد وسط اين‌ها را مراعات و حفظ مىكند ، زيرا ظهور قرب و نزديكى مقصد در وجود سالك ايجاد بسط مىكند و موجب پيشرفت او و رسيدن و استقبال حضرت محبوب مطلق مىشود ، و هيبت او مستلزم قبض است كه خوددارى نمودن و پائيدن خود است ولى ادب حفظ حد وسط بين اينهاست و بنابراين ( عزم ) را تقويت مىكند و نيرو مىدهد\r\nپس هنگامى كه عزم او درست شد و پرده‌هاى امكانى و حجب خلقى او باريك و رقيق شد و توجه و التفات او از احكام كونيه كه موجب جهل و ترديد است قطع گرديد آنگاه آثار اصل سوم در او پيدا گردد و آن درجهء دوم ( يقين ) است يعنى ( عين اليقين ) يا درجهء تجلى افعالى و معنى آن اين است كه عارف سالك ، با مشاهده فعل و افعال وحدانى حق كه در تمام موجودات سريان دارد خود را از دليل و برهان مستغنى بداند ، در صورتى\r\n\r\n","description":"","footnote":"","page_name":" آئين رهروان 215 ","page_number":227},
  {"content":"\r\n\r\nكه علم اليقين آنست كه نسبت بامور غيبى با نيروى دليل استدلال كند و خود را قانع سازد و آن مرتبه اسلام است ، ولى عين اليقين بالاتر از آن و از آثار مرتبه ايمان است .\r\nو اما حصول مرتبهء حقّ اليقين هنگامى است كه در درجه اول انسان در مقام ظهور تجلّيات صفاتى واقع ، و متّصف بجميع صفات الهى گردد و اين مقامى است كه سالك بطور خفى رسيده باشد ، و در درجهء دوم در معرض طلوع و تابش آفتاب بىنشان ذات در مرتبه احسانيّهء باشد ، و در اين قسم از مرتبهء يقين داخل است ( انس و ذكر باطنى ) و هنگامى كه روح به اين درجه رسيد از قيود و بند انحرافات آزاد گردد ، و تجلّى وحدت افعالى ، در او ظاهر مىشود و آثار مغالبه كه بين مراتب سرّ و روح و نفس واقع مىشود رخت مىبندد ، پس بمفاد « و لا يزال العبد يتقرّب الىّ با النّوافل حتّى أحبّه » قرب نوافل براى سالك الى اللّه رخ مىدهد ، آنگاه با تاييدات و اشراقات محبوب او را از مقام كون و ضدّيّت و بيگانگى ، به پيشگاه صيانت و يگانگى مىرساند و در اين هنگام بمقام ( فقر ) « 1 » مىرسد كه ركن چهارم\r\n\r\n\r\n","description":"","footnote":"\r\n( 1 ) فقر در اصطلاح بزرگان بيرون آمدن از تملّك است كه خداوند مىفرمايد :  « يا أَيُّهَا النَّاسُ أَنْتُمُ الْفُقَراءُ إِلَى اللَّهِ »  زيرا انسان فى نفسه بمضمون العبد و ما فى يده لمولاه مالك خودش نيست و هرچه از وجود و هستى دارد از خداست .\r\n منم آن نيازمندى كه به تو نياز دارم * اگر از تو بازدارم به كه چشم بازدارم \r\nو عرفاء فرموده‌اند : كسى كه فقر در او تحقق ندارد از معرفت نصيبى ندارد .\r\nو آن سه درجه است :\r\n1 - فقر زهّاد و آن اينست از ظلمت آلايش و ترك دنيا به كلى خود را رها سازد .\r\n2 - ملاحظهء عدم ذاتى و اصلى خود را نموده و استعداد خود را از ناحيه حق بداند ، پس از رؤيت و ملاحظهء اعمال خود پاك گردد و از آلايش خودبينى ، و رؤيت مقامات خود را رهائى دهد .\r\n3 - اختيار خود را رها سازد ، و از فعل و وجود و وصف خود را در حضرت جمع مجرد گرداند و اين است مرتبه فناء در احديت جمع ذات ، و *\r\n","page_name":" آئين رهروان 216 ","page_number":228},
  {"content":"\r\n\r\nو قسم هشتم از ابواب اصول است :\r\nو آن عبارت از اين است كه از همه احكام دوئى و غيريت ، تهى گردد و از رؤيت خالى بودن و خالى نمودن خود نيز غفلت ورزد زيرا اشتقاق فقر بطور قلب از ففر است كه گفته مىشود ( ارض قفراء ) زمينى كه گياه نداشته باشد .\r\nو بعد از آن مرتبه ( غنا ) است و آن اسم مالكيت حق است در وجود طالب و سالك و آن سه درجه دارد :\r\n1 - بىنيازى قلب بسبب حق از تعلق به وسايل و اسباب و آن اين است كه حق تعالى را مؤثر در عرصه هستى داند .\r\n2 - بىنيازى نفس است كه چون بمقام مطمئنه رسيده و با اوصاف روح و قلب متصف شده از حظوظ و لذايذ نفسانى خود را بىنياز نموده\r\n3 - كه براى منتهيان است اينست كه با بىنيازى حق متصف شود يعنى رنك صبغة اللّه را بگيرد و با اوصاف او متصف شود ، يعنى بقاء او با بقاء حق و بىنيازى - او غناء او باشد كه فرموده‌اند اذا تم الفقر فهو اللّه پس اينجا او مراد حق مىشود و خداوند در او متصرف مىشود .\r\n غرق غنا شو و خمش شرم بدار چند چند * در كَنَف غناى او نالهء زار مىكنى\r\nگنج بلا نهايتى سِكّه كجاست گنج را * صورت سِكّه گر كنى آن پى كار مىكنى \r\n\r\n[ اوديه 
  ]\r\nو چون نسبت فاعليّت بروح از لحاظ اينكه با احكام وجوب ارتباط پيدا كرده ، قوىتر است و نسبت انفصال بنفس حيوانى ، از نظر ارتباط آن با حضرت امكانى ، بيشتر است و هريك از اين‌ها ظهور كمال مخصوص خود را متعلق بر ديگرى مىبينند لذا روح به طرف نفس تمايل پيدا نمايد مانند تمايل شوهرى كه داراى رضا باشد به زوجهء خود كه او را با خود موافق نمايد و به عكس ، پس از جهت وحدت اعتدالى ، باهم آميزش پيدا كنند و از اجتماع آنها از مشيمهء جمعيّت نفس ، فرزند قلبى متولد مىگردد كه جامع بين احكام آنها\r\n\r\n\r\n","description":"","footnote":"\r\n* استهلاك عبد :\r\n هَوَسى است در سَرِ من كه سَرِ بشر ندارم * من ازين هَوس چنانم كه ز خود خبر ندارم\r\nدو هزار ملك بخشد شه عشق هر زمانم * من ازو بجز جمالش هوس دگر ندارم \r\n","page_name":" آئين رهروان 217 ","page_number":229},
  {"content":"\r\n\r\nو احكام سرّ است مانند فرزندى كه بوالدين خود نيكوكار باشد و اين قلب جامع هنگامى كه از آلايش احكام انحراف ، زدوده و پاك شد ، مرآت مجلاى تجلّى وجدانى صفاتى گردد ، و احكام اين تجلّى محيط بر همهء قواى ظاهره قلب شود و سالك در اين هنگام از همهء مراتب كونيّه درگذشته و داخل در مبدا حضرات حقّيّه الهيّه ، مىگردد ( يعنى مراتب سمع و بصر و بطن او را مىگيرد و از اسماء كونى گذشته و قدم در مراتب اسماء الهيّه گذارد ) كه اين مقامرا مقام ( احسان ) گويند كه اساس ابواب ( اوديه ) است و اوديه ده باب دارد .\r\nاحسان ، علم ، حكمت ، بصيرت ، فراست ، تعظيم ، الهام ، سكينه ، طمأنينه ، همّت .\r\nو اينكه اين مرتبه را اوديه ناميده‌اند براى اينكه مهم‌ّترين مراتب سلوك است و سعى و كوشش آنجا بيشتر لازم است و براى سالك ، خطر مهالك و پرتگاه‌ها زياد پيش مىآيد زيرا در اين مقام بحسب نظر عقلى شك و ترديد در سالك پيدا شود و اگر تأييد الهى و هدايت الهيّه دست او را نگيرد بيشتر سالكان راه را گم كنند ، و در ضلالت افتند .\r\n سالكان بىكشش دوست به جائى نرسند * سالها گرچه درين راه تك‌وپوى كنند \r\n* * *\r\n وادى عشق كه جز تشنه در آن نايابست * ريگش از خون دل تشنه‌لبان سيرابست \r\nدر اين هنگام محبت الهيّه و عشق او را از مرتبهء اسمى به مرتبه اسم ديگر كه از لحاظ كلّيّت و احاطه از اوّلى بالاتر باشد ، ترقى مىدهد و او را در وادى صفت و اثرى از علم و ( حكمت ) و ( بصيرت ) قلبى و سرّى سير مىدهد ( نه عقلى و روحى ) و در وادى ( فراست ) داخل شده و سرّ او درمىيابد علوم غيبى را كه ماوراء ادراك افهام است بطور آشكار و بالبديهه نه با دليل و نظر و هنگامى كه سرّ او بر مقام مظهريّت و حجاب كونى برگشت در وادى ( الهام ) وارد شود .\r\nو الهام علمى است ربّانى كه بر قلب عارف مىرسد برحسب اقتضاء غلبه حالات مختلف و با رنك آن حالت متلون مىشود .\r\nبعد در وادى ( طمأنينه ) و آرامش سر انسانى قدم مىنهد و پس از اين كه براى او ( هيبت ) و ( دهشت ) از ظهور تجلّىّ اوصاف جلال غيبى ، رخ\r\n\r\n","description":"","footnote":"","page_name":" آئين رهروان 218 ","page_number":230},
  {"content":"\r\n\r\nداده بود مقصود خود را دريابد و از تفرقه بجمع برسد .\r\nآنگاه در وادى ( سكينه ) و آرامش قدم گذارد و آن موقعى است كه براى او در آثار اين احكام دودلى و تردد حاصل شود .\r\nبعد در وادى ( همّت ) وارد شود ( و همّت محرّك شديدى است كه عارف را بعالم اطلاق و كلّيّت سوق مىدهد و در توجه به حق همّت خود را به كلى به طرف حق معطوف مىسازد و به غير او اعتنا نكند )\r\nحضرت شيخ عطار مىفرمايد :\r\n گفت مقناطيس عشاق الست * همت عالى است اصل آنچه هست \r\nو پس از قطع اين منزل‌ها و صحراى اسماء و اوصاف كه آخرين منازل اوديه را طى كرد و داراى همت بلند شد ، پس مىرسد بنور تجلى ، و آن هم مستلزم انس با جمال محبوب مىشود و بين محب و محبوب ، محبت و تعلق پيدا مىشود\r\n شب و روز رفت ، بايد قدم روندگان را * چو به مَأمنى رسيدند دگر سفر نباشد \r\n\r\n[ احوال 
  ]\r\nو حضرت خواجه عبد اللّه انصارى فرموده محبّت عبارت از تعلّق قلب با محبوب است ميان هيبت و انس ، و در اين حال شئون و خواص حقيقت محبت در قلب و سرّ و نفس سالك ظاهر شود ، زيرا همّت نهايت شدّت طلب است و نهايت طلب با وصول بمطلوب است تا بقاياى قيود هريك از سرّ قلب و سرّ سالك را با اوصاف مختصه آن از بين ببرد و ظهور شئون و خواص محبت كه موجب از بين رفتن قيود و علايق سرى و قلبى و روحى سالك مىشود قسم ( احوال ) ناميده مىشود و آن ده فصل دارد :\r\nمحبت ، غيرت ، شوق ، قلق ، عطش ، وجد ، دهشت ، هيمان ، برق ، ذوق .\r\nاساس و اصل در احوال محبت است « 1 » چنانچه اساس جميع مقامات\r\n\r\n\r\n","description":"","footnote":"\r\n( 1 ) محبت دو قسم است :\r\n1 - محبت عام و آن تمايل قلب به مطالعهء جمال صفات است .\r\n2 - محبت خاص - ميل روح به مشاهدهء جمال ذات ، محبان ذات شراب اين عشق را در قدح روح خودند و فضاله آن را بر قلب و نفس ريزند و لذت آن در همه اجزاى وجود ريزند و جام روح از غايت صفا و لطافت در رنك اين شراب محو شود و صورت وحدت پديد آيد .\r\n از صفاى مى و لطافت جام * درهم آميخت رنك جام و مدام\r\nهمه جام است و نيست گوئى مى * يا مدام است و نيست گوئى جام \r\n","page_name":" آئين رهروان 219 ","page_number":231},
  {"content":"\r\n\r\nبر توبه است و ظهور عشق و محبت از مواهب الهى است .\r\n2 - غيرت كه غيريت را از ميان ببرد و آثار امكانى را از دامن حقيقت پاك گرداند .\r\n غيرت عشق زبان همه خاصان ببريد * از كجا سر غمش در دهن عام افتاد \r\nو لازمه غيرت ( اشتياق و شوق ) است و شوق ظهور داعيه و محركى است كه عاشق را بر لقاى محبوب برساند ، و آن از لوازم صدق و درستى محبت است كه به‌وسيله آن قهاريت محبت معشوق چيره گردد ، زيرا ميل معشوق در اين مرتبه به اين است كه مشتاق بمشتاق اليه و عاشق به معشوق رسد و چندان‌كه مراتب قرب بيشتر باشد نظرش بر ارتقاء به درجهء ما فوق آن بيشتر گردد و چنان‌كه جمال احديت را حد و پايانى متصور نيست شوق نيز نهايت ندارد .\r\n چشمم آن دم كه ز شوق تو نهد سر به لحد * تا دم صبح قيامت نگران خواهد بود \r\nو بعد فلق است و آن بروز آثار شوق در مشتاق است با حصول اضطراب قوى و حركت شديد معنوى تا حائل و حجاب تعين و تشخص را از ميان بردارد\r\n چه ذوق از ذكر پيدا باشد آن را * كه پنهان شوق مذكورى ندارد \r\nسپس از اثر شدت حركت و اضطراب در او عطش حاصل شود كه موجب سوزش است و آن را فرونمىنشاند مگر قطره‌اى از سلسبيل عنايت حق .\r\nبعد در اين حرقت و سوزش عطش ( سرور ) پيدا مىكند به‌طورىكه به‌واسطه آن وجد و سرور مر او را از تعين خود غيبت و غفلت رخ مىدهد و از اثر وجد ( هيمان ) « 1 » و غيبت براى او حاصل گردد .\r\n\r\n\r\n","description":"","footnote":"\r\n( 1 ) هيمان عبارت از اينست كه براى سالك حالى رخ دهد كه از تعجب و حيرت خويشتن‌دارى و تماسك را از دست دهد .\r\nمولوى مىفرمايد :\r\n چون جنگم و از زمزمهء خود خبرم نيست * اسرار همىگويم و اسرار ندانم\r\nدر بينش ديدار چنان مستم و حيران * كز نور فراغم بود و نور ندانم \r\n","page_name":" آئين رهروان 220 ","page_number":232},
  {"content":"\r\n\r\nبعد بارقه امداد حق او را دريابد و ظلمت اثر ( هيمان ) را به كلى از ميان برمىدارد و مانند موسى بر كوه طور لمعانى ديده و بدنبال آن مىرود .\r\n چون برروم از پستى بيرون شوم از هستى * در گوش من آنجا نيز هيهاى تو مىآيد \r\nكه آن را ( برق ) نامند و برق مبدأ و منشأ طريق ولايت است\r\nبعد ( دوق ) حاصل شود و آن باران رحمت است كه در اثر تابش برق امداد حق از حضرت عمائيه بر قلب عارف مىبارد و سوزش تشنگى سالك را بارش لطف خود از بين مىبرد و او را از اندوه و تأثر صاف سازد و با شهود حقيقت پايدار گردد .\r\n رحمتى كن كه من تشنه جگر مىميرم * چشم بر رشحهء آبى ز سحاب كرمت\r\nهرچه خواهى بكن اى دوست كه مىيابم من * لذت چاشنى لطف و كرم از حشمت \r\nپس احوال ده قسم شد :\r\n1 - محبت 2 - غيرت 3 - شوق 4 - قلق و اضطراب شديد 5 - عطش 6 - وجد ( مراد از وجد پيدا كردن است چون سالك در اين مرتبه مانند كسى كه گم‌شده‌اى را پيدا كند با مشاهده تجليات حق شاد مىشود )\r\nلذا وجد ناميده شده و آن را وجود نيز نامند اهل وجد و وجود در مقام سير اطوار سبعه روحند و بعضى وجد را از حالات متوسطان و وجود را براى منتهيان دانسته‌اند .\r\n7 - دهشت ( حيرت ) 8 - هيمان حيرتى است كه به‌وسيله آن براى سالك غيبت از تعين حاصل گردد ) 9 - تابش برق و امداد عالم اطلاق و كليت 10 - ذوق .\r\n\r\n[ ولايات 
  ]\r\nو اين احوال راه‌روان را بشاهراه ترقى وارد مىنمايد و از حضرات نازله جزئيه و از مظاهر اسم ظاهر حق بحضرات عاليه كليت مىرساند كه حكم آن ديدن وحدت وجودى حق در عين كثرت ظاهره در نفس انسان است و هنگامى كه قيود جزئى را از خود زائل ساخت حركت و سير سالك در مدارج نهايت اطوار سريع‌تر شود كه بعضى از عرفاء اين نيروى تقواى معنوى را قسم ولايت ناميده‌اند ( ولايت مراتبى است در فناء و چون در اين مرتبه حقتعالى\r\n\r\n","description":"","footnote":"","page_name":" آئين رهروان 221 ","page_number":233},
  {"content":"\r\n\r\nشخصا و راسا متولى و مباشر حركات عباد مىشود و تصرف و اختيارى براى عارف نمىماند زيرا براى بنده در اين مقام ذات و اثر و وصف و فعل نباشد لذا اسم اين مرتبه را ولايت ناميده‌اند .\r\nو اولين مرتبه آن ( لحظ ) است 2 - وقت 3 - صفا 4 - سرور 5 - سر 6 - نفس ( با فتح اول و دوم ) 7 - غربت 8 - غرق 9 - غيبت 10 - تمكن\r\n سَحَرى ببرد عشقش دل خسته را به جائى * كه ز روز و شب گذشتم خبر از سحر ندارم\r\nسفرى فتاد جان را بولايت معانى * كه سپهر و ماه گويد كه چنين سفر ندارم \r\nلحظ آنست كه در درجه اول عارف عطاء و بخشش حق را با حكم عنايت سابقه حق و همچنين نهايت نسبى و حقيقى خود را ملاحظه نمايد و چون مطلع بر سر قدر مىشود زبان از سؤال مىبندد .\r\nو دوم آنست كه نور كشف را ملاحظه نمايد و در اين ملاحظه عارف خلعت ولايت بپوشد .\r\nدرجه سوم ملاحظه شهود حقيقت احديت است كه كليه افعال و آثار وجودى را فانى در ذات احديت ببيند و محل معنوى ( حضرت علميه حق و سر قدر ) را كه لحظ در آن واقع شود ادراك كند و نام آن ( وقت ) است يعنى باطن و ظرف زمان كه در اصطلاح عرفاء عبارت از زمان ظهور خالى است از احوال معين يا تجليى از تجليات خاصه .\r\nبعضى گفته‌اند وقت حالى است كه سالك در زمان حاضر بر آن حال باشد پس اگر در سرور باشد وقت او سرور است و اگر در حزن باشد وقت او حزن است يعنى مشغول است بدانچه از حكم حق بر او متوجه است و آن سه درجه دارد .\r\n1 - وقت حصول وجد است هنگامى كه پرتو عنايت و فضل حق را ببيند يا براى فروزش شوق لقاى حق است كه به‌وسيله جذبه عشق مىآيد .\r\n2 - وقتى است كه براى سالك بين تلون و تمكن آيد ولى تمكن او غلبه بر تلون دارد يعنى بقيه هستى در او هست\r\n3 - وقت الهى و وقت خاص الخاص كه رسوم وقت در وجود حقتعالى محو و نابود گردد و در اين وقت براى سالك از تيرگيهاى اغيار صفاى حال\r\n\r\n","description":"","footnote":"","page_name":" آئين رهروان 222 ","page_number":234},
  {"content":"\r\n\r\nپيدا مىشود پس ( لحظ و وقت و صفا ) « 1 » از مقامات او مىشود و آن‌وقت متلبس با ( سرور ) و خوشحالى با ذات و وقت و صفات خود گردد و اين شادمانى برون و درون سالك را فراگيرد ، و اثر خوشحالى از نهاد او در چهره ظاهرش پديدار شود . پس وقتىكه اين حال براى او حاصل گردد ، نسبت بر شهود اغيار اقتضاى حال او پنهان داشتن حكم وقت است كه بر آن غير از خدا كسى آگاه نمىشود و آن ( سر ) است و اشاره بر اين است گفتار پيغمبر ( ص ) كه از خداى خود حكايت مىكند : « اوليائى تحت قبابى لا يعرفهم غيرى » پس اين شخص ولى كه داراى سر است در اين حالت صاحب نفس واحده و قلب واحد مىشود و اثر نفس واحده اين شخص در ( نفس ) با فتح فاء آشكار گردد و بحسب حالت ، آثار كشف و شهود و تجلى در شخص عارف ظاهر مىشود و قلوب را زنده مىگرداند و همان‌طور كه نفس موجب آسايش متنفس است همين‌طور به‌وسيله اين نفس براى شخص سالك در هنگام استتار ، حزن و شوق رخ مىدهد تا خود را دوباره بتجلى شهودى برساند و در هنگام غلبه تجليات او را از محو به صحو مىرساند با اختلاف درجات و مقامات و حالات ( زيرا در اين حال كليه صورت حجب و استار و وسايل دورى از حق از سر عارف رخت بربسته است ) و نفس مأخوذ از كلام حضرت رسالت است كه در خصوص اويس قرنى فرموده « انّى لاجد نفس الرّحمن من قبل اليمن » و همچنين آثار نفس واحده در يك محل بطور ايجاد صورتست به اين معنى كه شخص عارف را از حال سرور و ذوق حاصله از تجلى ، به آسايش بينش پيشگاه جمع مىرساند كه مملو و پر از نور هستى است .\r\n\r\n\r\n","description":"","footnote":"\r\n( 1 ) صفا يعنى پاكى از تيرگى و در اين باب عبارت از برافتادن تلون است و آن سه درجه دارد .\r\n1 - صفايى است كه از علم تهذيب اخلاق و تأدب بآداب شرع حاصل آيد و او را در سلوك مهذب گرداند .\r\n2 - صفاى حال است كه دلايل وصول سالك بر حضرت صفات و انوار معارف مشاهده شود و ذوق مناجات براى او حاصل شود .\r\n3 - صفاى اتصالى است كه موجب مشاهده فناى يكايك از رسوم در وجود حق است و نهايت دانش نقلى و اكتسابى او در بحر معاينه و عيان و شهود مستغرق گردد .\r\n","page_name":" آئين رهروان 223 ","page_number":235},
  {"content":"\r\n\r\n صاحب‌نفسانند كه چشمى به ارادت * در روى تو دارند و دگر بىبصرانند \r\nو در درجه سوم كه براى محققين اتفاق مىافتد محو و اضمحلال صورت خلقت و حدوث است با غلبهء سطوت قدم كه مولى فرمود : اطف السّراج فقد طلع الصّبح و ربّ النوع اين معنى اسم ( القدوس ) است و مراد از اين نفس تجلى احديت و ظهور قيوميت حق در مراتب امكان است زيرا اگر اين تجلى اتصالى ذاتى ابدى نباشد موجودات از ازل تا ابد وجود پيدا نمىكنند پس نفس با تحريك مخصوص منتهيان است و احوال براى متوسطين از سلاك است كه خداوند با نقل از آصف ابن برخيا فرموده ( انا آتيك به قبل ان يرتدّ اليك طرفك )\r\nو كسانى كه داراى اين حالند و حجاب علم از جلو سر آنان به‌وسيله تجلى شهودى مرتفع گرديده و براى آنان فناء در مشهود حاصل شده در حال غربت و انفراد باشند در ظاهر صورت با خلق هستند ولى در باطن از آنها دور بوده و معنا متوجه بسوى اوطان و جايگاههاى اصلى خود هستند پس در حال غربت روح و نفس و سر آنان در درياى قرب و نزديكى به حق فرورفته و مستغرق باشد و علت غربت و انفراد عارف اين است كه او مقامى رسيده كه خارج از ادراك عام است و هنگامى كه براى او صحو بعد از محو و فنا رخ مىدهد به دانشى مىرسد كه از محيط ادراك خرد بالاتر است و به همين جهت اين دانش غربت است و همين دانش است كه سبب انكار علماى ظاهرى از عرفاء مىشود و اين منزل غرق است كه مولوى مىفرمايد :\r\n غرقيم به درياى بقاى احديّت * ما نيست چنانيم ندانيم كه هستيم\r\nدر بحر محيطى كه بود مطلق مطلق * محويم و چنان محو كه از خويش برستيم \r\nو در اين حال براى آنان حال ( غيبت ) از احساس غير و ادراك ما سواى حق حاصل شود يا نفس او از حال او غائب شود با وجود مشهود بدون اينكه شعور و احساس اين حال را نمايد پس داخل باب ( تمكين ) مىشود به‌نحوى كه از تلوين متأثر و منفعل نمىشود و تلوين عبارت از غلبه برخى از تعليات اسمائى در وجود او به برخى ديگر است .\r\n خاموش كه تا هستى او كرد تجلى * مستيم بدانسان كه ندانيم كه هستيم \r\nتلوين و تمكين سه مرتبه دارد :\r\n1 - از جهت تجلى ظاهرى و آن اين است كه آثار اسماء مختلف و متميز بطور متوالى و پىدرپى در قلب راهروان تجلى كند ، و اين مرتبه را مرتبه تجلى افعالى نامند كه سالك مظهر اسماء متعدده الهى واقع شود\r\n\r\n","description":"","footnote":"","page_name":" آئين رهروان 224 ","page_number":236},
  {"content":"\r\n\r\nمثل خالقيت و رازقيت ، و افعال حق از او ظاهر گردد ، ولى در اينجا هم افعالى را كه از او صادر شود از حق بداند و اين در مقامى است كه بطور روح رسيده باشد و در اين مقام سالك با ظهور آثار برخى از اسماء ، از احكام و خواص اسمى ديگر محجوب شود تا آنگاه كه پرتو تجلى جمعى اسم ( ظاهر ) درخشيدن گيرد و سالك را در وسط آثار اسماء حق متمركز سازد ، و آن‌وقت نسبت جميع اسماء با او يكنواخت و برابر شود و اين است نقطه‌اى كه سر سالك در آن متمركز مىشود و همان مقام تمكين است .\r\n2 - اينست كه تجلى باطنى اسماء در باطن او ظاهر شود .\r\n3 - مرتبه جمع و برزخيّت بين ظاهر و باطن زيرا احكام هريك از ظاهر و باطن مستلزم احتجاب از احكام آن ديگرى است و كسى كه در برزخ بين ظاهر و باطن سير كند ، توانائى جمع بين احكام ظاهر و باطن ، و همچنين تمكن تفرقه و فرق بين ظاهر و باطن را دارد ، پس ورود خواص يكى از آن دو اسم درباره او مانع از احكام ديگرى نيست و عارف در اين مقام مظهريت لا يشغله شأن عن شأن را پيدا مىكند و اين مقام تمكين در تلوين است و مقصود ما در اين مقام تمكين مرتبه اوليه است .\r\nو تمكين ، آخر مقامات ولايت و آغاز مقامات تدلى است زيرا سالك چون بمقام بقاء برگشته و خلعت هستى را پوشيد ، بوسيلهء حق سينه او منشرح گشته ، و آمادهء پذيرش تجليات مىشود . و رسوم خلقيه را با ديدهء حق‌بين ببيند ، و در اين مقام حقايق معارف و حكمتها كه از اسرار اسم « الهادى » است به او داده شود ، و ولى در اين مقام چون راه سلوك را به پايان رسانيده از طرف حق مكاشفات به او الهام مىشود و حقايق با مسامره ( محادثهء حق در سر سالك ) در نهاد او القاء مىگردد و در اين هنگام وارد باب حقايق مىشود و بروز حقايق هنگامى است كه سالك را سير فى اللّه دست دهد .\r\nو حقايق نيز ده منزل دارد .\r\n1 - مكاشفه 2 - مشاهده 3 - معاينه 4 - حيوة 5 - قبض 6 - بسط 7 - سكر 8 - صحو 9 - اتّصال 10 - انفصال\r\nپس هنگامى كه در وجود سالك نسبت آثار جميع اسماء الهى يكسان و برابر شد و سير سالك در سفر الى اللّه بكمال و نهايت رسيد شروع نمايد در سفر دوم بطريق محبوبيت ( سفر من اللّه الى اللّه ) و آثار آن بيشتر در\r\n\r\n","description":"","footnote":"","page_name":" آئين رهروان 225 ","page_number":237},
  {"content":"\r\n\r\nمرتبه روح ظاهر گردد زيرا در سير الى اللّه حجب رؤيت كثرات امكانى از جلو آئينه وحدت و يگانگى برداشته مىشود به‌طورىكه وحدت وجود حق تجلى كند ، و در سير دوم ( سير من الحقّ الى الحقّ ) حجبى كه بر رخسار وحدت وجود عينى هست و اثر آن در روح غلبه دارد از روى آئينه كثرت شئون نسبى زائل شود و تجلى باطنى كه عبارت از علوم غيبى و اسرار لا ريبى است براى عارف رخ مىدهد ، و پس از برافتادن حجب از چهرهء روح بين احكام حقيقت كونيه ، و احكام سر عارف ، يعنى وجود اضافى ، آميزش و فعل و انفعال پيدا شود چنانچه در سير اول بين روح و نفس حاصل شده بود لكن اينجا فعل بسر ، و انفعال بروح ، نسبت داده مىشود آنگاه از مشيمه روح ، قلب متولد شود كه قابل تجلى وجودى باطنى بوده و مشتمل بر كثرت شئون نسبى است و اين مرتبه را مرتبهء تجلى افعالى نامند كه ملكوت اشياء براى او ظاهر شود و سالك مظهر اسماء متعدده گردد .\r\nمكاشفه عبارت از دريافت اسرار حقايق است بدون واسطه و حجاب علم ، يعنى مشاهده و شهود اسرارى كه در عالم اعيان ثابته هستند پس علوم و اسرارى كه بوسيلهء مكاشفهء علمى براى بعضى حاصل مىشود داخل در اين باب نيست و آن را كشف صورى نامند و همهء اهل ملل مىتوانند داراى اين مكاشفه باشند .\r\nو آن چند درجه دارد :\r\nدرجه اولى مكاشفه‌ايست كه دلالت بر تحقيق صحيح نمايد ، پس اگر مكاشفه مستمر و دائمى باشد ، درجه دوم است و اگر گاه‌به‌گاه واقع شود مكاشفه درجه اولى است .\r\nمكاشفه در درجه سوم عبارت از مكاشفه عين و حقيقت است نه مكاشفهء علمى و مكاشفهء حالى و آن بسبب واردات و تنزلات و تجليات حاصل گرديده و حجاب علم را از بين بردارد ، و خاصيت و اثر اين مكاشفه از بين رفتن كليهء بقاياى رسوم و آثار است و علامت آن اينست كه براى عارف مشاهده پيوسته در عظمت حق حيرت و سرگردانى پيش آيد و اين از آثار محبت و ولايت ولى است و نهايت اين مكاشفه ، مشاهده است\r\n حجاب چهره جان مىشود غبار تنم * خوش آن دمى كه از اين چهره پرده برفكنم \r\nمشاهده : سقوط حجابات و شهود احاطهء حق بذاته بر همهء اشياء\r\n\r\n","description":"","footnote":"","page_name":" آئين رهروان 226 ","page_number":238},
  {"content":"\r\n\r\nاست كه خداى تعالى فرمود  « أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ »  و آن بالاتر از مكاشفه درجه اول و دوم است .\r\nزيرا مشاهده در درجهء اول و دوم آنست كه از بقاياى رسوم اثرى در وجود عارف نمانده و حجابات به كلى از ميان برود و عارف وجود حق را محيط بر ممكنات و موجودات ببيند ، و انوار غيبى و آثار عينى را مشاهده نمايد ولى مكاشفه درجه دوم و درجه اول با بقاى رسوم و شهود آثار خلقيه و شهود تعينات رسميه است در حق و هرگاه عارف رجوع كرد از مقام جمع بر شهود آثار امكانى گاهى بسبب توجه بخلق از حق محجوب گرديده و در تلون مىافتد تا آنگاه كه در شهود جمع ، متمكن شود كه در اين مرتبه ، شهود آثار امكانى از قلب سالك رخت برمىبندد و مولوى مىفرمايد :\r\n هركه را جان از هوسها گشت پاك * زود بيند قصر و ايوان سماك\r\nاى برادر تو نبينى قصر او * زانكه در چشم دلت رستست مو\r\nچشم دل از موى علت پاك كن * تا ببينى قصر فيض من لدن\r\nچون محمد پاك بد زان نار و دود * هركجا رو كرد وجه اللّه بود \r\nبعد باب معاينه است و مراد از معاينه بينش قلبى است كه تعبير از آن با ادراك بصيرت مىشود كه منور با نور هدايت حقانيه است و آن نور عقل است كه از آميزش قوه وهميه خالص شده باشد و معاينه بصيرت آنست كه اشياء را با صفت واقعى آن در نفس الامر بشناسد نه از روى كشف و اين معرفت عين اليقينى است و در اين حال ترديد و شك از دل سالك مشاهد رخت بربندد ، و با نور بصيرت حقايق اشيا را ادراك نمايد و اين معاينه‌ايست كه بسبب دلايل صحيحه عقلى و نقلى حاصل مىشود كه اسناد آن باسناد صحيح و نقل صريح به حضرت نبوى باشد ،\r\n هله خيزيد كه تا خويش ز خود دور كنيم * نفسى در نظر خوش‌نمكان شور كنيم\r\nوهم رنجور همىدارد ره‌جويان را * ما خود او را به يكى عربده رنجور كنيم\r\nكيميا آمد و غمها همه شادىها شد * ما چو سايه پس ازين خدمت آن نور كنيم \r\nمعاينه درجه سوم آنست كه با ديده روح به حضرت حق نگرد ، و بسبب آن بفناء در حضرت ذات احديت جذب شود آنگاه به ( حيات ) برسد و آن چند قسم است :\r\n\r\n","description":"","footnote":"","page_name":" آئين رهروان 227 ","page_number":239},
  {"content":"\r\n\r\n1 - حيات علمى كه از موت و مرگ جهالت بازرسته و در طلب حق به حركت و جنبش آيد و چون حركت نيز از لوازم حيات است لذا نام اين مقام را حيات ناميده‌اند زيرا براى سالك در اين مرتبه علم اليقين حاصل مىشود .\r\n2 - حيات قلبى است كه سالك در اين مرتبه وحدانى التوجه گرديده و بر سلوك راه حق اراده و عزم قوى پيدا كند بديهى است نام اين مرتبه را حيات ناميده‌اند براى اينكه منتهى بحيات ابدى مىشود بلكه وقوع اين حال ، خود عين حيات ابديست و خاطرش از موت تفرقه و تعلق نفس بموجودات فانيه بيرون آمده است ، پس قلبى كه بجمادات علاقه دارد و خواستار هواى نفس است به‌منزله ميت و مرده است\r\n هرگز نميرد آنكه دلش زنده شد بعشق * ثبت است بر جريده عالم دوام ما \r\n3 - حيات وجود و هستى است كه در اين مرتبه سالك حياتش پيوسته بحيات حق تعالى است و اين مرتبه شهود قيومت حق بر موجودات است به‌طورىكه كليه اشياء و موجودات را قائم با هستى حق مىبيند .\r\n بمير اى حكيم از چنين زندگانى * كزين زندگانى چو مردى بمانى\r\nببستان مرگ آى تا زنده گردى * بسوز اين كهن ژندهء باستانى\r\nپياده شو از لاشهء جسم غايب * كه تا با شه جان به حضرت پرانى \r\nو وجود حقيقى را مخصوص حق تعالى مىداند و يقين نمايد كه ظل ممدود و منبسط بر موجودات غير از وجود حق نيست كه در صور تعينات ذاتيه تجلى فرموده است .\r\nبعد ( قبض و بسط ) است و قبض و بسط همان درجهء خوف و رجاست كه در مرتبه نفس خوف و رجا و در مرتبه دل قبض و بسط ناميده مىشود .\r\nقبض در اين مرتبه عبارت از استتار تجلى و زوال وجد ، و فقدان وارداتى است كه سالك را بسط و سرور دهد ، و به عبارت ديگر ورود چيزى است در دل سالك كه اثر آن عتاب و تأديب و هيبت است و همان‌طور كه آمدن قبض و بسط در اختيار عارف نيست رفتن آن نيز بدون سعى و كوشش ممكن نباشد خداوند در قرآن فرموده :\r\n\r\n","description":"","footnote":"","page_name":" آئين رهروان 228 ","page_number":240},
  {"content":"\r\n\r\n اللَّهُ يَقْبِضُ وَ يَبْصُطُ . \r\nو بعضى از بزرگان فرموده‌اند :\r\nمشاهدة الابرار بين التّجلّى و الاستتار « گاهى مىنمايند و گاهى مىربايند » .\r\nو در اين مقام اسمى است كه به‌وسيله آن اشاره بمقام خاصان و ( ضناين اللّه ) مىشود و مراد اين است كه خداوند تعالى آنها را قبض فرموده و به‌وسيله خمول و گمنامى از چشم مردم مخفى و پنهان داشته كه كسى آنها را نشناسد و دسته‌اى از آنان را در لباس عوام مستور فرموده است ، و گروهى آنانى هستند كه خدا آنها را از خودشان براى خودش انتخاب فرموده و در قبضه تصرف خود آنها را نگهداشته ، به‌طورىكه در ظواهر آنان نشانه احوال و آثار تجليات جمال و جلال مشهود نيست از جهت قوت استعداد و كمال آنها و آنها را در مقام فناء نگهداشته و بمقام بقاء بعد از فناء رجوع نداده است\r\nو بسط ورود چيزى است در دل عارف كه اشاره بر لطف و تكريم باشد و درجهء اعلاى آن اينست كه شواهد واردات عارف در مراتب علم شرعى نمودار شده و با احكام علم و عبادات جلوه نمايد ، و اين قبيل عارفان ظاهرا مشغول عمل بظواهر شريعت بوده و پيوسته در طاعت و عبادتند ، و باطنا مانند خواص در حال معرفت و شهودند و اين گروه را برزخ بين البحرين و ذو الرياستين خوانند و اين قبيل سلاك با وسايل تفرقه از مقام جمع تنزل نمىكنند . « 1 »\r\n ديدهء دل هست بين الأصبعين * چون قلم در دست كاتب اى حسين\r\nاصبع لطف است و قهر اندَر ميان * كلك دل با قبض و بسطى زين بيان\r\nچونكه قبضى آيدت اى راهرو * آن صلاح تست آيس دل مشو \r\n\r\n\r\n","description":"","footnote":"\r\n( 1 ) و شارح مفتاح الغيب در قبض و بسط ، مفهوم ديگرى را نيز ذكر كرده ، و آن اينست كه اگر عارف در محل تجلّى اوصاف جلال ، واقع گردد آن‌وقت در جلباب قبض واقع گشته ، و قادر بادراك و نظر نمىشود ، و اين قبض است و گاهى در معرض جلوهء اوصاف جمال واقع شود ، پس در اين هنگام براى او فرح واقع گشته ، و بسا از شدّت ذوق در حال سكر و مستى بيفتد ، و اين مقام بسط است و به عبارت ديگر قبض در حالت حجاب و بسط در حالت كشف براى عارف روى دهد .\r\n","page_name":" آئين رهروان 229 ","page_number":241},
  {"content":"\r\n\r\n چونكه قبض آيد تو در وى بسط بين * تازه باش و چين ميفكن در جبين\r\nگر هماره فصل تابستان بدى * سوزش خورشيد بر بستان زدى \r\nسكر غيبت و سرمستى است كه به‌واسطه واردى قوى كه موجب طرب باشد براى عارف رخ دهد و صفت تمالك و صبر و خويشتن‌دارى را از دست دهد و آن فقط از مقامات محبان است .\r\n چنان به موى تو آشفته‌ام به موى تو مست * كه نيستم خبر از آنچه در دو عالم هست\r\nامروز مها خويش ز بيگانه ندانيم * مستيم بدانسان كه ره خانه ندانيم\r\nدر عشق تو از عاقله و عقل برستيم * جز حالت شوريده و ديوانه ندانيم\r\nجرعهء چون ريخت ساقى الست * بر سر اين خاك شد هر ذره مست\r\nاشتران بختييم اندر سبق * مست و بى خود زير محملهاى حق \r\nو بعد از آن مقام ( صحو ) و هشيارى است و آن حالتى است كه در سير چهارم ( سير من اللّه ) براى سالك رخ مىدهد كه از مرتبهء وحدت و جمع به مرتبه فرق و كثرت آيد ولى كثرت حجاب وحدتش نمىشود و معرف و نشانه صفاء شهود و فناء بقيه هستى است بالكلّيّه و چنانچه سكر آخر مقام محبت است ، صحو نيز آخر مقام تسلّى و آرامش شوق است و آن بالاتر از مقام انتظار است زيرا آنجا مقام شهود تام است و فوق آن مقامى نيست كه عارف منتظر آن باشد و در اينجا طلب و آثار آن در وجود سالك نمىماند .\r\n دلدار نمايان شد تا باد چنين بادا * آن ماه درخشان شد تا باد چنين بادا \r\nبعد مقام ( اتّصال ) و پيوستگى است و آن مستفاد از آيهء   « دَنا فَتَدَلَّى فَكانَ قابَ قَوْسَيْنِ أَوْ أَدْنى »   است اتصال در درجه اول عبارت از شهود ترقى از وجود وهمى اغيار ، و رهائى از هرگونه ترديد ، و تصحيح عزم است و اين مرحلهء دنو و قرب است با اين ترتيب قصدكننده و قصد هر دو در اقيانوس هستى خود مستغرق و مندك شوند .\r\n\r\n","description":"","footnote":"","page_name":" آئين رهروان 230 ","page_number":242},
  {"content":"\r\n\r\nو در درجه دوم عبارت از انقطاع و جدائى از علل و وسايط و بىنيازى از استدلال و سقوط اسرار مختلفه است با ترقى از حضرت اسماء به حضرت ذات ، و اين ترقى همان مفاد اتصال است كه فرموده‌اند : « اذا تمّ الدّليل فهو اللّه »\r\n اى با من و پنهان زمن ، از دل سلامت مىكنم * تو كعبهء هرجا روى ، قصد مقامت مىكنم\r\nدورى بتن ليك از دلم ، اندر دل تو روزنى است * زان روزن دزديده من ، پنهان پيامت مىكنم\r\nدر گوش تو در هوش تو ، اندر دل پرجوش تو * اين‌ها چه باشد تو منى ، من وصف نامت مىكنم \r\nاتّصال در درجهء سوم فناء عبد در وجود حقتعالى است و اين اتّصال از عالم بىنشانى بوده و از اندازه و تعيّن و مقدار بيرون است و در اين مرتبه عارف خود را پيوستگى به مدد وجود اضافى ، و نفس الرّحمن بدهد تا به‌وسيله آن بقاء و وجود پيدا كند كه مولوى مىفرمايد :\r\n اتّصالى بىتَكَيّف بىقياس * هست رَبّ النّاس را با جان ناس\r\nبگذر از جسم و وسايط را بمان * كز وسايط دور مانى ز اصل آن\r\nواسطه هرجا فزون شد وصل جُست * واسطه كم‌ذوق وصل افزونتر است\r\nواصلان را هست چشمى و چراغ * از دليل راهشان باشد فراغ\r\nهركه و اصل شد باصل خود رسيد * زو رسد باقىّ خلقان را مزيد\r\nبا كَفَش درياى كل را اتصال * هست بىچون و چگونه بر كمال \r\n( انفصال ) شرط اتصال و پيوستگى به حق است ، و آن در درجه اول عبارت از جدائى و برخاستن از ما سوا حتى آثار و صفات خود است .\r\n مژده وصل تو گو كز سرو جان برخيزم * طاير قدسم و از دام جهان برخيزم\r\nبه ولاى تو كه گر بنده خويشم خوانى * از سر خواجگى كون و مكان برخيزم \r\nدوم اين است كه از توجه و التفات بانفصال خود نيز رو برتابد و منفصل گردد ، و دنيا و آخرت در نزد عارف ناچيز و بىمقدار به نظر آيد ، تا چه رسد بر اينكه اعراض از آنان را به حساب شرط بياورد زيرا در نظر عارف چون غير از حق همهء كونين اشياء موهوم و ناچيز جلوه مىكند بنابراين\r\n\r\n","description":"","footnote":"","page_name":" آئين رهروان 231 ","page_number":243},
  {"content":"\r\n\r\nانفصال از ناچيز انفصال نيست كه فرموده‌اند :\r\n كلّما فى الكون وهم او خيال * او عكوس فى المرايا او ظلال \r\nو سعدى مىفرمايد :\r\n قومى غم دين دارد و قومى غم دنيا * بعد از غم رويت غم بيهوده خورانند\r\nصاحب‌نظرانند كه چشمى به ارادت * با روى تو دارند و دگر بىبصرانند\r\nآنان كه شب آرام نگيرند ز فكرت * چون صبح پديد است كه صاحب‌نفسانند \r\nسوم انفصال و جدائى از توجه به مزاحمت اتصال ، با حقيقت ازليت ذات احديت است ، يعنى ازليت ذات احديت را بالاتر و منزه‌تر از اين بداند كه چيزى بر او متصل و يا منفصل شود ، زيرا او حقيقت اشياء است و ما سوا و ممكنات عدم و نابود محض باشند پس چيزى غير از او داراى هستى نيست تا به او متصل يا منفصل شود زيرا در شهود حقيقت ، دوئى وجود ندارد تا چيزى ديگر با او در نظر آيد . از حضرت صادق ع نقل شده كه فرمود : من عرف الفصل عن الوصل و الحركة من السّكون فقد بلغ مبلغ القرار فى التّوحيد و در بعضى روايات ( فى المعرفة ) ذكر شده ( مراد از فصل كثرت و تعيّنات امكانيّة است كه موجب تنوّع وحدت است ، يعنى كسى كه كثرت را از وحدت و حدوث و امكان را از ذات قديم احديّة الذات بشناسد ، پس او بمقام قرار در عين احديّت رسيده يا كسى كه از مقام فناء و جمع ، بمقام فرق و بقاء رسيده ، او حقيقت توحيد را دريافته است .\r\n پيش بىحد هرچه محدود است لاست * كل شىء غير وجه اللّه فناست\r\nچون تجلّى كرد اوصاف قديم * پس بسوزد وصف حادث را گِليم\r\nهرچه انديشى پذيراى فناست * وانكه در انديشه نايد آن خداست \r\nنهايات ده باب دارد :\r\n1 - معرفت 2 - فناء 3 - بقاء 4 - تحقيق 5 - تلبيس 6 - وجود 7 - تجريد 8 - تفريد 9 - جمع 10 - توحيد .\r\n\r\n","description":"","footnote":"","page_name":" آئين رهروان 232 ","page_number":244},
  {"content":"\r\n\r\nمعرفت عبارت از ادراك عين و حقيقت اشياء با ذات و صفات است درجه اول آن شناسائى و تسميه صفات حق و اسماء صفات و اسماء توقيفى است كه مطابق با قرآن و احاديث نبوى ( ص ) باشد .\r\nدرجه دوم عبارت است از معرفت ذات ، به‌طورىكه بين صفات و ذات حق فرقى نگذارد ، و اين معرفت اختصاص به صاحبان شهود تجلّيات اسمائيّه و شهود حضرت الهيّه دارد ، زيرا صاحبان اين درجه حقتعالى را با اعتبار نسبت اسماء شناسند و اين مرتبه را شهود اسمائى نامند .\r\nدرجه سوّم معرفتى است كه در آن درجه معرفت عارف در وجود و و ذات معروف مندك و مستغرق گردد و از اين لحاظ در مشهد احديت استدلالى وجود ندارد . و مشهد انقطاع وسايل و اسباب است با ظهور و تجليات مسبب آنها ، زيرا آنجا مرتبه تجلى ذاتى است كه مرتبهء دلالت ذات بر ذات است و درجه طلوع نور بىنشان و حقيقت وجود و هستى مطلق است .\r\nدرجه دوّم از نهايات ، درجه ( فناء ) است و آن اين است كه اوّلا حق تعالى را عين و حقيقت هستى بداند ، و ممكنات را معدوم مطلق شمارد ، و ثانيا ما سواى حق و مادون ذات او را انكار كند ، زيرا حق را عين و حقيقت هستى كل مىداند از باب « بسيط الحقيقة كلّ الاشياء » آنگاه حق را با حق پيدا كند پس معنى « لا موجود الّا اللّه » در سرّ عارف بظهور آيد .\r\n ما عدمهائيم و هستيهاى ما * تو وجود مطلق و هستىنما \r\nو آن سه درجه دارد :\r\n1 - فناء معرفت است در معروف ، يعنى عدم شعور به‌واسطه استيلاى ظهور هستى حق بر باطن عارف .\r\n2 - فناء شهود طلب عارف است زيرا با وصول بمطلوب ، طلب ساقط شود ، و آفتاب تجلى جمعى ذاتى كمالى از مشرق قلب عارف طالع شده و شهود معرفت ، با حصول عيان و طلوع خورشيد جمع و حقيقت ساقط گردد .\r\n بر لب بحر فنا منتظريم اى ساقى * فرصتى دان كه ز لب تا به دهان اين‌همه نيست \r\n3 - نيست گشتن و فناء از مشاهده فناء زيرا عارف در اين مقام وجودى نمىبيند تا در فناء آن بينديشد و اين مقام فناء در فناء و نيستى در نيستى است كه اكمل مراتب است .\r\n در خدا گم شو وصال اين است و بس * گم شدن گم كن كمال اين است و بس \r\n\r\n","description":"","footnote":"","page_name":" آئين رهروان 233 ","page_number":245},
  {"content":"\r\n\r\nمولوى مىفرمايد :\r\n اى برادر گريه و زارى تو * هست هم آثار هشيارى تو\r\nراه فانى گشته راه ديگر است * زانكه هشيارى گناه ديگر است\r\nاى خبرهات از خبرده بىخبر * توبه تو از گناه تو بتر\r\nحيرتى بايد ترا اى ذو العيان * كه نگنجى در زمين و آسمان \r\n* * *\r\n فقر و فخرى را فنا پيرايه شد * چون زبانه شمع او بىسايه شد\r\nشمع شد جمله زبانه پا و سر * سايه را نبود بگرد او گذر\r\nشمع چون در نار كُلّى شد فنا * نه اثر بينى ز شمع و نه ضيا\r\nاين شعاع باقى و آن فانى است * شمع جان را شعله ربّانِى است\r\nاين شعاع باقى آمد مفتَرَض * نى شعاع شمع فانى عَرَض \r\nآنگاه عارف بعد از فناء در مشهود و معروف و فناء رسوم و آثار امكانى ، بقاء با او پيدا كند و بقاء سه درجه دارد :\r\n1 - بقاء معلوم و معروف ( كه ذات حقتعالى باشد ) پس از سقوط علم و دانش عارف زيرا عارف به كلى از هستى خود خالى و از حق پر و با او ماندگار شده است .\r\n2 - بقاء حقتعالى كه مشهود است از حيث وجود ، نه از جهت مشهوديت كه فرمود :\r\n  « كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ »   يعنى : ( همه چيز در فناء و نيستى است و فقط هستى جاويدان و ماندگار ، ذات خداى توست كه داراى جلال و عظمت است )\r\n3 - بقاء حقتعالى با اسقاط و سقوط ما سواى او ، كه معدوم هستىنما بودند كه در اين مقام وجود و بقاء عارف با بقاء حق تحقّق پذيرد و اين درجه عارفى است كه حضرت حق بعد از فناء او را بمقام بقاء برگردانده و خلعت صفات خود را در او پوشانيده است ، و حق را با ديدهء حق مشاهده نموده و قيام با حق پيدا كرده است و اينجا معنى العبوديّة جوهرة كنهها الرّبوبيّة ) در وجود عارف بظهور پيوسته بعد بمقام ( تحقيق ) قدم نهد و تحقيق در درجه اول آنست كه معلومات عارف با حصول معلومات حق از آلايش رسوم و آثار امكانى خالص و صافى شود ، و صفات امكانى در مقابل صفات وجوبى و صفات جمعى محو و نابود گردد .\r\n\r\n","description":"","footnote":"","page_name":" آئين رهروان 234 ","page_number":246},
  {"content":"\r\n\r\nدرجه دوم آنست كه شهود حاصل از حق ، متعارض با شهود حاصل قبل از فنا نشود ، يعنى شهود عارف فقط و فقط مستند به حق باشد نه مستند به خود ، و از اين آلايش پاك گردد .\r\nدرجه سوم : اينست كه رايحه حدوث امكانى ، بعد از تجلى وجوب قديم حق ، بمشام عارف نرسد و اينست معنى قول حضرت رسول ( ص ) كه فرمود : « كان اللّه و لم يكن معه شىء » كه عارفى شنيد و فرمود :\r\n« الآن كما كان » يعنى نسبت قبل از فناء و بعد از فناء هر دو در نظر عارف برابر باشد ، و اصلا رايحه آثار و رسوم امكان به مشامش نرسد ، و فقط ذات حق را ببيند لا غير ، و اينجا جايگاه سقوط شهادات ، و محل تباهى و و بطلان عبارات و فناى اشارات است .\r\nبعد ( تلبيس ) است و آن بمعنى « پوشاندن » و در اينجا مراد اخفاء و پنهان داشتن و كتمان بواطن امور ، در لباس ظواهر است مثل : تعلّق و ارتباط امور جهان باسباب و موكول بودن وصول بمقامات معرفت ، بوسايط ( از قبيل مقامات و رياضات و دلايل و اخبار ) كه اهل تفرقه معارف را موكول برياضات و سلوك در مقامات و تمسك به ادله و براهين و اخبار ، دانند و حال آنكه معرف و تهيه‌كننده اسباب و وسايل خداست كه آثار و نشانهاى معارف را به مردم داده و اهل شهود و معرفت همه را از ذات حق دانند\r\nتلبيس دوم : از مراتب مخصوص اهل غيرت است كه حالات و كرامات خود را از مردم بپوشانند كه موجب تشويش و پريشانى اوقات و تغيير حالات آنان نشوند . و اين حقير گفته است :\r\n كرامات و حالات حيض الرّجال است * كرامات پابند مرد خدا نيست\r\nاگر ميم من بر دِلَت نقش بندد * ترا ره بدان حضرت پادشا نيست \r\nو تلبيس دوّم اينست كه خود را به‌وسيله اشتغال بامور دنيوى ، و تمسّك به وسايل و اسباب از نظر مردم بپوشانند ، تا اينكه مردم از حالات معنويّه و بواطن آنان آگاه نگردند ، و اين قبيل بزرگان مظهر رحمت حقّند بر اهل حجاب و محجوبين ، و با مردم درآميزند ، تا مردم با نور هدايت آنان هدايت يافته و به بركت مصاحبتشان رستگار شوند « 1 »\r\n\r\n\r\n","description":"","footnote":"\r\n( 1 ) تلبيس هنگامى حاصل شود كه براى مشاهد فناى كلى حاصل *\r\n","page_name":" آئين رهروان 235 ","page_number":247},
  {"content":"\r\n\r\n نه در اختر حركت بود و نه در چرخ سكون * گر نبودى به زمين خاك‌نشينانى چند \r\nتلبيس سوم ، مختص اهل تمكين از انبياء و ورثه آنان از علماء محققين است كه وجود آنان محض اشفاق و ارفاق و ترحم حقتعالى است بر بندگان خود ، براى اينكه همه را استعداد رسيدن به بارگاه قرب احديت نيست و آنان خود را در لباس مردم به مردم مىنمايانند كه تا مردم با اطاعت اوامر آنان رستگار و از مهالك و پرتگاههاى خطرات عالم طبيعت بازرهند و به اين قبيل اولياء حضرت حق در حديث قدسى اشاره فرموده : « اوليائى تحت قبابى لا يعرفهم غيرى . »\r\nآنگاه ( وجود ) است وجود دريافتن حقيقت اشيا است و آن روشنترين مراتب شهود و مشاهده اشياء است و سه قسم دارد :\r\n1 - دريافتن علم و دانش لدنى و فراستى است كه موجب برافتادن علوم استدلالى باشد .\r\n2 - وجود و دريافتن حقيقت حق كه منقطع از اشارات است .\r\n3 - مقام اضمحلال و فناء آثار وجود در حقيقت هستى است .\r\n( تجريد ) عبارت از پاك كردن سر و حقيقت از تعلّقات كونين و خلع شهود و تعيّنات و انقطاع ارادت او از همه مطلوبات و تعيّنات است ، و آن سه درجه دارد :\r\n1 - نفى هر علم تعيّنى است كه براى عارف از حقيقت كشف حاصل مىشود .\r\nو اين تجريد را تجريد كشفى نامند يعنى كشف خود را از آلايش كسب و كوشش مجرد گرداند تا بتواند با علم حاصل از حق به حق معرفت\r\n\r\n\r\n","description":"","footnote":"\r\n* شود به‌طورىكه از او اسم و رسم و اشاره برود كه شخص عارف درين مقام تمكن پيدا كند و بتواند با هر لباسى كه اراده‌اش تعلق بگيرد متلبس شود ، و همچنين بتواند معروف خود را در هر صورت حقانى و خلقى بشناسد كه مولوى مىفرمايد :\r\n ديده‌اى خواهم كه باشد حق‌شناس * تا شناسد شاه را در هر لباس \r\nيا در جاى ديگر مىفرمايد\r\n اين‌همه آوازها از شه بود * گرچه از حلقوم عبد اللّه بود \r\n","page_name":" آئين رهروان 236 ","page_number":248},
  {"content":"\r\n\r\nپيدا كند نه با دانش اكتسابى منتسب به شخص خود و اين درجه مبتديان است .\r\n2 - تجريد حقيقت جمع است از ادراك علمى ، زيرا ادراك صفت شخص است و بقاء صفت مستلزم بقاى موصوف است و اگر آثارى از دانش در نهاد و ضمير عارف بماند ، مانند اين است كه رسوم خلقى و آثار عارف باقى مانده ، پس بايد خود را از اين ادراك خالى و تهى سازد ، تا بمقام جمع رسد و آن هم فقط با محو رسوم و آثار دست دهد ، و اين حال مجذوبين مطلق و مولهين است .\r\n3 - مجرّد كردن خود از ديدن تجريد است و آن اين است كه از لحاظ فناء محض در عين جمع ، نه تجريدكننده را ببيند و نه تجريد را و از تلوين رهائى يابد ، پس فقط ذات حق شاهد و مشهود شود با لذات و للذات ، و اين درجه منتهيانست .\r\nبعد از اين درجه ( تفريد ) است و آن در درجه اول منحصر نمودن اشاره است بسوى حق ، يعنى اشاره‌اش در قصد و طلب فقط مخصوص به حق بوده و نظرى به غير حق نداشته باشد و اين تفريد براى مريد از آغاز قصد تا انتهاى سير الى اللّه لازم است ،\r\nدرجه دوم - تخليص اشاره با حق است و آن از ابتداء سير فى اللّه است پس از وصول به حضرت واحديّت تا نهايت اضمحلال و فناء رسم سالك ، آنگاه تخليص و خالص نمودن اشاره از حق يعنى خالص كردن اشاره است در حال بقاء بعد از فناء ، و اين نهايت درجهء آن است .\r\nتفريد قسم اول آنست كه بلندى احوال خود را بر مردم افشا كند ، تا بلندى او معلوم شود ، و تفريد اشاره از حق كه قسم سوم است عبارت از اين است كه عارف خود را بسبب بسط ظاهر ، انبساط بدهد ، و به مردم نزديك كند تا خلق را بدين‌وسيله دعوت به حق نمايد ، چنين كسانى در ظاهر با خلق در حال بسط و تفرقه باشند ، و در باطن با حق منقبض ، و در حال جمع و اين حال انبيا و اولياست كه از طرف حق مامور هدايت و ارشاد مردمند\r\nآنگاه باب ( جمع ) است و آن سقوط و برافتادن تفرقه ، و قطع اشاره است و پاك گشتن از آلايش جسمانى ، و رهائى از عالم تلوين ، و عارف در اين حال در حالات تجلّى ذاتى واقع است ، و در اكوان و شراشر امكان ، هستى ذات يگانه را مىبيند و جامع بين نفى تفرقه و اثبات آن گردد و اجمال\r\n\r\n","description":"","footnote":"","page_name":" آئين رهروان 237 ","page_number":249},
  {"content":"\r\n\r\nرا در تفصيل و تفصيل را در اجمال ، در جميع مراتب حقّيّه و خلقيّه بطور جمع ببيند ، و كثرات امكانى مانع ظهور و اثبات وحدت نگردد ، و حق تعالى را با تجلّى خود فانىكننده رسوم امكانى و وجود خود داند ، بلكه موجودات عالم هستى را صورت‌هاى تجليات او داند كه .\r\nشبسترى مىفرمايد :\r\n به نزد آنكه جانش در تَجَلّى است * همه عالم كتاب حق تعالى است\r\nعَرَض اعراب و جوهر چون حروفست * مراتب جمله آيات و وقوف است \r\nو جمع داراى سه درجه است .\r\n1 - جمع علمى 2 - جمع وجودى 3 - جمع عينى\r\nجمع علمى : تلاشى علوم استدلالى ، در هنگام تجلى دانش لدنّى است\r\nجمع وجودى فناء و نهايت اتّصال است در وجود حق ، و آن مقام  قابَ قَوْسَيْنِ أَوْ أَدْنى  است .\r\nجمع عينى و آن شهود احديّت صرفه است ذات خود را با ذات خود با نفى اعتبارات و اشارات و نفى هر چيزى كه رايحهء تعدّد اعتبارى دارد .\r\nو مرتبهء جمع ، نهايت مقام سالكانست در سير الى اللّه و فى اللّه ، زيرا جمع ، عبارت از ترقّى از حضرت واحديّت ، بمقام احديّت است و بعد از آن سير باللّه و من اللّه و مقام تدلّى و رجوع است ، و همان مقام ولايت كلّيّه است كه مخصوص انبيا است و چون مقام جمع بالاترين مقامات قرب حق است گفته شده كه مقام ولايت نبى از مقام نبوّت او بالاتر است ، يعنى حيثيّت و جنبهء ولايتى او كه باطن و روح نبوّت است ، فوق جنبه نبوّت است زيرا در مقام نبوت سير او از حق با حق است ، ولى در مقام ولايت ، سير او سير الهى و سير فى الحق است كه غايت مقام قرب و تمكين است ، و جمع ، ساحل درياى توحيد است و بالاتر از آن مقامى نيست كه سالك در آن مقام سير نمايد غير از سير رجوع از حق بسوى خلق ، و پس از مقام جمع ( توحيد ) است كه حق تعالى فرموده :  « شَهِدَ اللَّهُ أَنَّهُ لا إِلهَ إِلَّا هُوَ »  كه همان توحيد جمعى است زيرا در اين مرتبه غير از حق چيزى وجود ندارد تا اثبات شود .\r\nمعنى توحيد تنزيه ذات حق تعالى است و آن چند قسم است .\r\n1 - توحيد عام توحيد مبتديانست كه با استدلال و دلايل نظرى و فكرى و برهان عقلى بر يگانگى ذات او استدلال كنند .\r\n2 - توحيد خاص و توحيد متوسطان است ، و آن ثابت مىشود با\r\n\r\n","description":"","footnote":"","page_name":" آئين رهروان 238 ","page_number":250},
  {"content":"\r\n\r\nحقايق ، كه عبارت از مكاشفه و مشاهده و معاينه و حيات و قبض و بسط و سكر و صحو و اتصال و انفصال است و به اين مرتبه اشاره كرده مولوى كه مىفرمايد :\r\n چيست توحيد خدا افروختن * خويشتن را پيش واحد سوختن\r\nچون دلت آموخت شمع افروختن * آفتاب او را نيارد سوختن\r\nگر همىخواهى كه بفروزى چو روز * هستى همچون شب خود را بسوز\r\nهستيت در هست آن هستىنواز * همچو مس در كيميا اندر گداز \r\n3 - توحيد خاص الخاص و توحيد اهل نهايت و آن توحيدى است كه قايم با ذات قديم حقتعالى است و اهل اين مقام آنهائى هستند كه در درجه سوم هر بابى از ابواب نهايات كه آخر اقسام است ذكر شده .\r\nتوحيد نخستين عبارت از گواهى بر واحديّت و بىشريك « 1 » بودن و يكتائى و بىنيازى و صفات سلبيه حق ، و بىهمتائى حق و نداشتن اجزاء عقلى و خارجى است و اين توحيد ، شرك اعظم را از بين مىبرد و اسلام را از كفر متمايز سازد ، و قبول اين توحيد ، بموجب ادلّهء سمعيّه نقليّه ، و اخبار قرآنى و شريعت نبوى صلى اللّه عليه و آله ، براى همه فرض و لازم است ، و ادراك مفهوم آن و رسيدن به حقيقت آن ، دست ندهد مگر اينكه خداوند خود او را بوسيلهء نور خود ، كه در قلب مؤمن مىاندازد ، بصير و بينا فرمايد ، و\r\n\r\n\r\n","description":"","footnote":"\r\n( 1 ) زيرا حق تعالى موجود است به حقيقت وجود ، و او صرف الوجود است ، ولى وجود ممكنات حقيقت وجود نيست ، و وجود او با لذّات است و ممكنات وجودشان بسبب اوست ، و ميان وجود حق و ممكنات ، نه اشتراك لفظى هست و نه معنوى ، مانند اشتراك نور كه در آفتاب اشدّ و اقوى است و در ستاره‌ها اضعف ، بلكه بين وجود حق و ممكنات امتياز هست ، بدون اشتراك كه مولا على عليه السلام فرموده : « توحيده تمييزه عن خلقه » پس وجود حق با وجود ممكنات نه اشتراك لفظى دارد ، چنانچه بعضى متصوّفه قائلند ، كه هيچ رابطه و نسبتى بين وجود حق و ممكنات نباشد ، و نه اشتراك معنوى كه در ذات و وصف باهم اشتراك داشته باشند چنانچه بعضى فلاسفه قائلند\r\n","page_name":" آئين رهروان 239 ","page_number":251},
  {"content":"\r\n\r\nبا سير در آفاق و انفس با نظر تفكر و عبرت قوت مىگيرد .\r\nتوحيد خاص با حقائق اثبات مىشود و آن اين است كه متوسّل باسباب ظاهرى نشود و از منازعه و مشاجرهء عقلى ، و دخالت خرد با نور كشف گام بالاتر نهد و در توحيد بدليل ، و در توكل باسباب و در رستگارى به وسايل پابند نشود و باطن خود را از مجادلات و مشاجرات پاك گرداند و از طور خرد ، قدم بنور كشف بگذارد ، و از استدلال بدليل ، بواسطهء نور تجلّى بىنياز گردد .\r\n بعقل نازى حكيم تا كى * بكنه ذاتش خِرَد بَرَد پى\r\nاگر رسد خَس بقعر دريا \r\nزيرا شخص عارف در اين مقام مؤثرى غير از خدا نبيند و اسباب و وسايل را در مسبّب مضمحلّ و نابود انگارد زيرا يقين دارد كه در دار هستى غير از ذات يگانه مؤثّرى نيست زيرا در تمام اشياء ، تجلّى حق و تجلّى اسماء و صفات او را مىبينند ، و اين هنگامى است كه براى آنان فناء در حضرت اسماء و صفات يعنى ( حضرت واحديت ) پيدا شده ، قبل از فناء در حضرت احديّت ، كه آن حقيقت جمع است و فناء در اسماء و صفات ، مرتبهء علم جمع است نه عين و اين از مراتب  قابَ قَوْسَيْنِ  است و مقام  أَوْ أَدْنى ،  اختصاص به مرتبه خاتميّت و حضرت خاتم الانبياء صلى اللّه عليه و آله دارد و آن احديّت عين جمع است كه تميز و اثنينيّت اعتبارى ، برود .\r\n تجلّىگه خود كرد خدا ديدهء ما را * ازين ديده بيائيد ببينيد خدا را\r\nجم عرش بساطيم ، سليمان اولِىالامر * هوا گر نشود بنده نشانيم هوا را\r\nطبيبان خدائيم بهر درد دوائيم * بهرجا كه بود درد فرستيم خدا را \r\nتوحيد سوم توحيدى است كه خدا به خود اختصاص داده و ديگران از آن بهره‌مند نيستند ، و اوصاف و احكام ممكنات بكنه و حقيقت آن نرسند و فقط پرتوى از اثر آن ، بر اهل قرب در حال بقاء بعد از فناء در عين جمع احديت ظاهر شود تا بشناسند كه حضرت احديّت را صفت موصوفى نيست و هر صفتى كه براى حق اثبات شود ، از حضرت واحديّت است و خداوند زبان آنان را از نعت خود بسته است و آنان را از اظهار آن ناتوان و عاجز نموده\r\n\r\n","description":"","footnote":"","page_name":" آئين رهروان 240 ","page_number":252},
  {"content":"\r\n\r\nو اين توحيد عبارت از اسقاط حدوث و اسقاط امكان ، و اثبات ذات قديم است و اين توحيد نهايت توحيد اهل اشارات و اهل سلوك است زيرا توحيد ماوراء اشارهء ممكنات است ، و آن موقعى تحقّق پيدا كند كه براى رسوم و آثار امكانى ، بكلّى فناء حاصل گردد ، و مرتبهء احديّت حق از كثرت عددى منزّه و مجرّد گردد ، و هيچ‌يك از ممكنات بر توحيد ذاتى حق راه ندارند ، زيرا حضرت احديّت از اسم و رسم و نعت و صفت و بيان منزّه است - و هر چيزى كه از آن رايحهء هستى بمشام آيد ، ذاتا اختصاص به حق دارد ، و بالعرض براى ممكنات است . پس بايستى همهء آنها را به مالك اصلى برگرداند تا توحيد حقيقى حاصل شود .\r\n همه را ملك مجاز است بزرگى و اميرى * تو خداوند جهانى كه نمردى و نميرى\r\nسعديا من ملك‌الملك غَنيّم تو فقيرى * چاره درويشى و عجز است و گدائى و فقيرى \r\nو برخى از عرفاء در منازل السائرين به حضرت خواجه اعتراض كرده‌اند كه چرا بعد از مقام جمع ، فرق بعد الجمع را بيان نكرده و اشاره بر سفر دوم ( سفر از حق بخلق ) نفرموده و پاسخ آنان اينست كه خواجه انصارى به سفر دوم در باب بقاء بعد از فناء و در باب ( تلبيس ) موقعى كه درجه سوم اهل تمكين را بيان فرموده اشاره كرده است - و چون توحيد درجه سوم كه احديت مقام جمع و فرق است انتهاى مقامات است لذا مقامات همين‌جا به نهايت مىرسد زيرا انتهاى مقامات بملاحظهء مفاد  ( وَ إِلَيْهِ يُرْجَعُ الْأَمْرُ كُلُّهُ )  به حضرت احديّت برمىگردد كه بالاترين مقامات است و اينجاست كه رسوم امكانى در مقابل احديّت جمعيه محو و زائل گردد ، و صفاى شراب كافورى توحيد را تيرگى ( تفرقه ) تيره نسازد .\r\nمخفى نماند\r\nعرفاء متاخرين و اقطاب سلسلهء عليه معروفيه كبرويه احمديه على صاحبها آلاف السلام و التحية كه از كاملترين سلاسل فقر در عالم از جهت محفوظ داشتن احكام شريعت و قواعد طريقت و حقيقت ، مىباشد ، براى رسيدن سالك باعلى درجهء كمال و ترقى او از مدارج نفس به روح و از روح به سرّ و از سرّ بخفى . و از خفى تا اخفى چهارده شرط قايلند كه اين چهارده شرط را حضرت شيخ نجيب الدين رضاى تبريزى اصفهانى قدس سره ( معاصر شاه صفى صفوى ) از بزرگان اقطاب سلسلهء عليه ذهبيه در سبع\r\n\r\n","description":"","footnote":"","page_name":" آئين رهروان 241 ","page_number":253},
  {"content":"\r\n\r\nالمثانى كه بعنوان جلد هفتم مثنوى بنظم آورده بيان فرموده است .\r\nو آن چهارده شرط بشرح زير است :\r\n1 - قابليّت مادّه و استعداد كه موجب بروز درد طلب ، و شوق و پيدا شدن محبت خدا و اولياء الهى باشد .\r\n2 - بصيرت قلبى است و آن هم فقط بصحبت پير كامل راهدان پيدا مىشود مولوى مىفرمايد :\r\n اى بسا ابليس آدم‌رو كه هست * پس بهر دستى نبايد داد دست \r\n3 - احتراز و دورى از منكران جاهل و اهل غفلت كه خواجه حافظ مىفرمايد :\r\n نخست موعظه پير مىفروش اين است * كه از مصاحب ناجنس احتراز كنيد \r\n4 - تقوى و پرهيز از محرّمات و منهيات شرع الهى چه در پوشاك و چه در غذاها ، و برحسب درجات انسانى درجاتى دارد مانند .\r\nتقواى بدنى ، تقواى نفسانى ، تقواى عقلى ، تقواى قلبى ، تقواى روحى ، تقواى سرى كه در هر درجه معناى مختص به خود دارد .\r\n5 - كه از همه مهم‌تر و در ترقى و پيشرفت سالك اهم و لازم‌تر است اينست كه در سايهء پير راهدان و مرشد كامل و عارف و صاحبدل سايه‌ور شده و در جناح تربيت او واقع و اخذ دستور ذكر از او بنمايد ، ولى البته پيرى كه سندش بطور معنعن و به‌واسطه كاملان به حضرت ثامن الائمهء حضرت على بن موسى الرضا ( ع ) و حضرت شاه مردان على عليه السلام منتهى شود كه در سبع المثانى مىفرمايد :\r\n شرط پنجم از براى رهروان * واجب آمد ظل پير راهدان\r\nمرشد با رخصت صاحب كمال * گشته پيدا بهر او راه وصال \r\nو خواجه حافظ مىفرمايد :\r\n طى اين مرحله بىهمرهى خضر مكن * ظلمات است بترس از خطر گمراهى \r\nو اگر شخصى اتصال به يكى از كاملان نداشته باشد قابل ارشاد نخواهد بود كه مىفرمايد :\r\n هركجا پيرى ببينى با سند * شو فداى آن سند نى آن نمد \r\n6 - پيروى از عارفان كامل در اعمال طريقت و حقيقت تا شباهت\r\n\r\n","description":"","footnote":"","page_name":" آئين رهروان 242 ","page_number":254},
  {"content":"\r\n\r\nكامل حاصل شود .\r\n7 - توبه كه مىفرمايد :\r\n شرط هفتم از براى راه وصل * با انابت توبه با پيران اصل\r\nگر به پير اصل توبه كردهء * در حقيقت از هواها مردهء \r\n8 - تلقين و تعليم ذكر حق از مربى كامل تا آثار ذكر كه تجليات روحى ، و ترقيات معنوى است در باطن سالك پديدار شود .\r\n9 - بىاعتنائى بر مال و جاه دنيوى و بطور كلى هر چيزى كه مايهء غفلت سالك از خداست ، و اكتفا به قدر معيشت .\r\n10 - اخلاص كه شرح آن در همين كتاب داده شد كه در سبع المثانى مىفرمايد :\r\n راه اخلاص است اى مرد خرد * كه ببخشيدت خداوند احد\r\nآمدى اندر لواى احمدى * يافتى راحات و روح سرمدى \r\nو درجهء اعلاى آن هنگامى است كه خداوند سالك را با نور محبت و عشق خود خالص فرمايد ، زيرا تا هستى موهوم بشريت در سالك باقى است مظهر توحيد ذاتى الهى نخواهد شد كه حق تعالى فرموده :\r\n  لَأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ *   ( يعنى ابليس گفت من همه بندگانت را فريب مىدهم به غير از بندگان خالص‌شدهء تو ) .\r\n11 - منزل مراقبه كه در درجه اول بازيافتن حضور قلب ، و در انتهاى حالات ، متوجه پيشگاه حق بودن و از ما سوا چشم پوشيدن است .\r\n12 - پيروى كامل از اعمال و كردار صاحب شرع شريف ، بعد از شنيدن بسمع و بينش با بصيرت قلبى تا موجب حصول يقين گردد .\r\n13 - حصول معرفت و شناسائى خدا بدون دخالت شك و ترديد .\r\n14 - كه شرط مهم كمال انسانيت است و بعد از خاتمه سير الى اللّه براى سلاك دست دهد عبارت از فناء سالك در نور ولايت و صورت مباركهء صاحب السلسلة الكبروية الرضوية حضرت على بن موسى الرضا عليه السلام كه مظهر كلى عشق حقيقى و ولايت مطلقه الهيه و وجه اللّه اعظم و عين اللّه اكرم است ، و الا نور ولايت الهيه در قلب سالك پيدا نشود و آن از علامات سير باللّه و سير فى اللّه است كه سالك با نور ولايت ، در نور ولايت سير كند ، و در اين مقام بهره‌اى براى سالك از علوم جزئيه حضرات اهل عصمت كه داراى ولايت كلّيه‌اند مىرسد كه عبارت از واردات و الهامات\r\n\r\n","description":"","footnote":"","page_name":" آئين رهروان 243 ","page_number":255},
  {"content":"\r\n\r\nداخلى و خارجى به‌وسيله فرشتگان است .\r\nزيرا در اين مرتبه ظهور نور ولايت الهيه مانند اكسير وجود سالك را منقلب مىسازد و اثرى از هستى سالك باقى نمىگذارد ،\r\nپس كمّلين اوليا و عرفاء ، مراتب تكامل را وقتى طى كنند كه عارف بنور ولايت كلّيّه خاندان عصمت و شاه ولايت على عليه السلام بوده و در آنها فانى شوند ، و به همين جهت اولياى حق ، پيوسته در هر عصرى متوسّل بذيل ولايت ائمهء اطهار عليهم السلام كه ابواب مدينه علم حق هستند بوده و به درجهء كمال نهائى انسانيت رسيده‌اند ، زيرا تا جزء بكل ، و نهر به دريا نرسد اتّصال قطع شده ، و نمىتوانند سالكان را با نور خود تربيت و به درجهء كمال برسانند كه مولانا مىفرمايد :\r\n گفت پيغمبر كه اجزاى منيد * جزء را از كل چرا برمىكنيد\r\nجزء از كل قطع شد بيكار شد * دست از تن قطع شد مردار شد \r\nحضرت حق همه را از ساغر معرفت خود شراب توحيد چشانيده و به قدر استعداد فطرى و قابليت ذاتى به نهايت مقاصد و آمال سالكان موفق و نايل فرمايد بمنه وجوده .\r\nسپاس خداى را كه ترجمه و تلخيص شرح منازل السائرين مقرب حضرت بارى خواجه عبد اللّه انصارى قدس سره با ضعف حال و بىبضاعتى علمى و عملى از توجهات اولياء حق و مخصوصا نظر معنوى حضرت مستطاب قطب العارفين و ملاذ السالكين آقاى حاج حب حيدر دام ظله الشريف كه افتخار و استناد فقراى سلسلهء عليه ذهبيه رضويه مرتضويه على صاحبها آلاف السلام و التحية بوجود مبارك ايشان است به پايان رسيد و تمام آنگه شود كه در نظر آن بزرگوار مقبول و پسنديده آيد .\r\n در قبول تست عز مقبلى * چونكه شاه جان و سلطان دلى \r\nخاكپاى دردمندان احمد خوشنويس بن الحاج ميرزا محسن عماد الفقراء قدس سره\r\nبتاريخ شب پنجشنبه 11 شعبان 1378 مطابق آخر بهمن 1337 شمسى\r\n\r\n","description":"","footnote":"","page_name":" آئين رهروان 244 ","page_number":256},
  {"content":"\r\n\r\n\r\nترجيع‌بند مرحوم عبرت نائينى در ستايش سلطان سرير ولايت كليه حضرت مولى الموالى على عليه السّلام\r\n دوش آن سرو قد سيمين ساق * مر مرا آمد از وفا بوثاق\r\nشد وثاقم از آن بهشتى روى * غيرت باغ خلد بىاغراق\r\nجلوه‌گر چهره‌اش چو صبح وصال * تيره‌تر طره‌اش ز شام فراق\r\nدل جمعى به موى او مفتون * جان قومى به روى او مشتاق\r\nطاق ابرو به دل‌ستانى جفت * جفت گيسو به دلربائى طاق\r\nزخم او داغ سينه را مرهم * وصل او زهر هجر را ترياق\r\nحاكم شهر دل باستقلال * مالك ملك جان باستحقاق\r\nبرده بر طاق ابروى آن بت * بتگران سجده خاضع الاعناق\r\nرند و شاهد ز شوق برده نماز * بر رخش بالعشى و الاشراق\r\nكفتم اى ماهروى مشكين موى * گفتم اى سرو قد سيمين ساق\r\nنه تو گفتى كه نشكنم پيوند * نه تو گفتى كه نشكنم ميثاق\r\nچه شد آيا كه باز بشكستى * از جفا رشته وفا و وفاق\r\nخواستم لب به شكوه بگشايم * گفت دم دركش و بگير اياق\r\nجرعهء نوش تا كه بزدايد * از دلت زنك شرك و رنك نفاق\r\nو من الماء كل شىء حى * گر شنيدى ميش بود مصداق\r\nجرعهء دركشيدم و به دو كون * چار تكبير گفتم و سه طلاق\r\nرفتم از هوش و اندر آن مستى * سير كردم در انفس و آفاق\r\nدر وجود و عدم نديدم من * جز يكى اين دو كون را خلاق\r\nخواستم تا به چشم جان بينم * چهرهء حاكم على الاطلاق\r\nناگهان گوش جان من بشنيد * اين نوا را ز مطرب عشاق\r\nكه بود وجه شاهد ازلى * جلوه‌گر از جمال پاك على \r\n\r\n","description":"","footnote":"","page_name":" آئين رهروان 245 ","page_number":257},
  {"content":"\r\n\r\n يار زيباى خوبروى خليق * جام صهباى خوشگوار عتيق\r\nهست بهتر ز صد هزار چشم * هست خوش‌تر ز صد هزار فريق\r\nنيست جز ساده‌ام انيس و جليس * نيست جز باده‌ام رفيق و شفيق\r\nجز بت ساده و بط باده * نيست داروى غم على التحقيق\r\nعقل را درك عشق ممكن نيست * خس رسد كى بقعر بحر عميق\r\nعاشق صادق و بعشق صبور * عقل هرگز نمىكند تصديق\r\nدوش وقت سحر كشيد عنان * سوى دير مغان مرا توفيق\r\nمجمعى ديدم اندرو كز عشق * جسته تنظيم و يافته تنسيق\r\nمحفلى خالى از پريشانى * و اندرو جمع سالكان طريق\r\nخلوت خاص طالبان حبيب * مجمع انس عاشقان صديق\r\nهمه با يكدگر نديم و قرين * همه با يكدگر شفيق و رفيق\r\nساعتى بودم اندر آنجا من * مات و حيران به بحر عشق غريق\r\nدر سراپايم از سر دقت * نظرى كرد پير دير دقيق\r\nبر منش رقت آمد آرى هست * دل اصحاب وجد و حال رقيق\r\nگفت بر ميهمان ناخوانده * ميزبان گرچه مىكند تحميق\r\nليك ته جرعهء به ذائقه‌اش * بچشانيد از اين شراب رحيق\r\nساقى باد پاى آتش دست * جست از جا بسان برق بريق\r\nكرد از شيشه در بلورين جام * مى نابى برنك و بوى شقيق\r\nچون از آن آب آتشين خوردم * در سراپايم اوفتاد حريق\r\nسوخت چون پاى تا سرم با من * كرد پير مغان چنين تحقيق\r\nكه بود وجه شاهد ازلى * جلوه‌گر از جمال پاك على\r\nحق بود با على على با حق * هست با حق وجود او ملحق\r\nكرد چون بود حق به او مشتاق * نام او را زنام خود مشتق\r\nنزلونا عن الربوبية * گر به گفتار من نمىزد دق\r\nفاش گفتم كه ملك هستى را * غير از او نيست حاكم مطلق\r\nوحده لا إله الا هو * صادق آيد بشان او الحق\r\nزاده آدم است در صورت * ليك در معنى است از او اسبق\r\nقدرش از كائنات برده گرو * فضلش از ممكنات جسته سبق\r\nفالق الحب و خالق الاشياء * رازق الممكنات و رب فلق \r\n\r\n","description":"","footnote":"","page_name":" آئين رهروان 246 ","page_number":258},
  {"content":"\r\n\r\n انما تاج و هل اتى او رنك * قل كفى قدر و لا فتى يلمق\r\nمست فضل و كرامتش بحرى * كه دو كون اندر اوست مستغرق\r\nبحر جود و سخاى او را هست * مهر چون لنگر و فلك زورق\r\nهفت گردون به جنب بارگهش * هست چون هفت دانه جوزق\r\nدين يزدان از او گرفت نظام * شرع احمد از او گرفت نسق\r\nكفر را گشت گرمى بازار * سرد تا دين گرفت ازو رونق\r\nزد علمدار اردوى جاهش * بر سر بام نه فلك سنجش\r\nريزد از شرم دست در بارش * ابر بر خاك جاى آب عرق\r\nچرخ با تند باد هيبت او * هست چون پيش باد صرصر بق\r\nتاج اليوم چون نهاد بسر * زد ز اتممت بر سرش ابلق\r\nبهر موسى و سبطيان گرديد * رود نيل از اشارتش منشق\r\nخواهم اين نكته را به بانگ بلند * گوشزد كرد بر تمام فرق\r\nكه بود وجه شاهد ازلى * جلوه‌گر ز جمال پاك على\r\nهم على خالق است و هم مخلوق * هم على رازقست و هم مرزوق\r\nپايه او فروتر از خالق * رتبه او فراتر از مخلوق\r\nعشق و معشوق و عاشق اوست كه نيست * جز يكى عشق و عاشق و معشوق\r\nنگرفته است كس به او سبقت * كو بهر سابقى بود مسبوق\r\nغير بر باطل است و او بر حق * سوى حق رو كه باطل است زهوق\r\nهست ناطق به حق و صدق دور است * سخن صدق و حرف حق منطوق\r\nعلم ما كان و ما يكون را هست * دل او گنج و سينه‌اش صندوق\r\nسرد گرديد كفر را بازار * تا از او گرم گشت دين را سوق\r\nهردم از جذبه بانك وا شوقا * رسد از عاشقانش بر عيوق\r\nگر زند هى به شير چرخ او را * خشك گردد ز بيمش خون بعروق\r\nبه نبى آن زمان معين بود او * كه نه صديق بود و نه فاروق\r\nحق او را كسى كه پاس نداشت * مصطفى را ادا نكرده حقوق\r\nبىولايش ثواب و طاعت خلق * نيست الا خطا و جرم و فسوق\r\nنچشيد آنكه از مى عشقش * من شراب طهور كيف يذوق\r\nمهر او رزق و جان قوت دلست * حبذا آنكه گرددش مرزوق\r\nراه حق را شقوق بسيار است * راه فقر است بهترين شقوق \r\n\r\n","description":"","footnote":"","page_name":" آئين رهروان 247 ","page_number":259},
  {"content":"\r\n\r\n پير اين ره بود على و به دو * رهروان راست اعتماد وثوق\r\nهركه بىپير دم ز فقر زند * سارق است و مطالبش مسروق\r\nدوش اين نكته را به گوش دلم * گفت صاحب‌دلى كه بود صدوق\r\nكه بود وجه شاهد ازلى * جلوه‌گر از جمال پاك على\r\nاى بر تبت دو كون را خالق * وى ز همت بما سوى رازق\r\nباعث خلقت دوكونستى * نى كه هستى دو كون را خالق\r\nدر حقيقت تو عين معشوقى * گرچه هستى به صورت عاشق\r\nز امر يزدان امور عالم را * توئى اى شاه راتق و فاتق\r\nهيچ شغلى ترا ز شغل دگر * نيست بىشبهه مانع و عايق\r\nنيست جز تو كسى بعدل حكم * نيست جز تو كسى به حق ناطق\r\nگرچه تو از نتاج بوالبشرى * بو البشر لاحق است و تو سابق\r\nتو معين بودى و ظهير و پناه * انبيا را ز سابق و لاحق\r\nدر جهان جز تو كو جوانمردى * كو بود زال دهر را طالق\r\nهركه را نيست ذوق مهر تو هست * او عذاب اليم را ذائق\r\nفسق او مىشود بدل به ثواب * با ولايت بميرد ار فاسق\r\nهمچو صبح است آفتاب ضمير * هركه در مهر تو بود صادق\r\nهست از آن بنده‌اى خدا بيزار * كه نباشد به حضرتت شايق\r\nاز پس مصطفى امامت را * نيست غير از تو هيچ‌كس لايق\r\nغير بر باطل است و تو بر حق * جلوهء كن كه تا شود زاهق\r\nمحو گردند همچو ذره نجوم * چون ز شرق آفتاب شد شارق\r\nگشت طالع چو مهر روزافزون * مىرود ظلمت شب غاسق\r\nنيست عبرت به دنيى و عقبى * جز بفضل تو راجى و واثق\r\nهمتى خواهد از عنايت تو * تا به نفس دنى شود فايق\r\nيك نفس زين سخن نبندد لب * هست تا نفس ناطقه ناطق\r\nكه بود وجه شاهد ازلى * جلوه‌گر از جمال پاك على \r\n* * *\r\n\r\n\r\n","description":"","footnote":"","page_name":" آئين رهروان 248 ","page_number":260}
  ]