[
  {"content":"\r\n\r\nشيخ راضى آل ياسين\r\nصلح امام حسن\r\nپر شكوه ترين نرمش قهرمانانه ى تاريخ\r\nهدية\r\nالمجمع العالمى لاهل البيت\r\nمترجم :\r\nسيد على خامنه اى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nانتشارات آسيا\r\nچاپ اول 1348\r\nچاپ سيزدهم 1378\r\nنام كتاب : صلح امام حسن ( ع )\r\nچاپ : چاپخانه گلشن\r\nصحافى : اميد\r\nتيراژ : 5000 جلد\r\nآدرس : خيابان جمهورى مقابل سينما حافظ\r\nتلفن : 3902014\r\nتلفكس : 5637217\r\nشابك ISBN 964 - 90679 - 06\r\nISBN 964 - 90679 - 06\r\nآل ياسين ، راضى ، 1896 - 1953 .\r\nصلح امام حسن : پر شكوه ترين نرمش قهرمانانه ى تاريخ / راضى آل ياسين : مترجم على خامنه اى - [ يى جا 
  ] : آسيا ، 1348 .\r\n544 ص .\r\n1800 ريال .\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nكتابنامه : ص - 540 - 543 .\r\nچاپ سيزدهم : 1377\r\n20000 ريال : ISBN 964 - 90679 - 0 - 6\r\n1 . حسن بن على ( ع ) ، امام دوم ، 3 - ه‍ ق - صلح با معاويه . الف . خامنه اى ، على ، 1318 - مترجم . ب . عنوان .\r\n8 ص 7 T / 5 / 38 DS\r\n02 / 953\r\n1348\r\n1247 - 54 م\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ مقدمه مترجم 
  ]\r\nبنام خدا\r\nاينك كه با فراهم آمدن ترجمه‌ى اين كتاب پرارزش و نامى ، جامعترين و مستدل‌ترين كتاب درباره‌ى « صلح امام حسن » در اختيار فارسى زبانان قرار ميگيرد ، اين جانب يكى از آرزوهاى ديرين خود را برآورده مىيابم و جبهه‌ى سپاس و شكر بر آستان لطف و توفيق پروردگار مىسايم .\r\nپيش از اينكه به ترجمه‌ى اين كتاب بپردازم ، مدتها در فكر تهيه‌ى نوشته‌ئى در تحليل موضوع صلح امام حسن بودم و حتى پاره‌ئى يادداشتهاى لازم نيز گرد آورده بودم ؛ ولى سپس امتيازات فراوان اين كتاب مرا از فكر نخستين بازداشت و به ترجمه‌ى اين اثر ارزشمند وادار كرد . . مگر كه جامعه‌ى فارسى زبان نيز چون من از مطالعه‌ى آن بهره گيرد و هم براى اولين بار درباره‌ى اين موضوع بسى با اهميت ، كتابى از همه‌رو جامع ، در معرض افكار جويندگان و محققان قرار گيرد .\r\nدرباره‌ى كتاب و مؤلف آن هر چه بنويسم ، به شيوائى و ارج نوشته‌ى سيد شرف الدين عاملى - آن شرف دين و آبروى مسلمين - نخواهد بود كه در معرفى اين دو ، به راستى و درستى و انصاف سخن رانده و بيش از آن حد من نيست . . و اينك گفتار آن بزرگ در طليعه‌ى كتاب حاضر :\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ مقدمه مؤلف 
  ]\r\nنخستين گفتار از : مرحوم آيت الله ، مصلح بزرگ ، امام سيد عبد الحسين شرف الدين .\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ *  ( 1 ) صلح حسن عليه السلام با معاويه ، از دشوارترين حوادثى بود كه امامان اهل بيت پس از رسول اكرم - صلى اللّه عليه و آله - از ناحيهء اين امت بدان دچار شدند .\r\nامام حسن با اين صلح ، آنچنان محنت طاقت‌فرسائى كشيد كه هيچ كس جز بكمك خدا ، قادر بر تحمل آن نيست . ليكن او اين آزمايش عظيم را با پايدارى و متانت تحمل كرد و سر بلند و پيروزمند و دست يافته بهدف خود - يعنى مراعات حكم خدا و قرآن و پيامبر و صلاح مسلمانان - از آن بيرون جست . . و اين همان هدفى بود كه او براى هر گفتار و عمل بدان نظر داشت و عشق مىورزيد .\r\nآنان كه او را به راحت طلبى و عافيت‌انديشى متهم كرده‌اند - و هم آن دسته از شيعيانش كه تحت تأثير شور و احساس ، آرزو برده‌اند كه : كاش وى نيز در جهاد با معاويه پايدارى ميكرد و از راه شهادت ، زندگى مىيافت و به پيروزى از همان راهى كه برادرش در روز عاشورا رفت و رسيد ، مىرفت و مىرسيد . . . اين هر دو گروه را در ميزان سنجش فكر و خرد ،\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nوزنى و مقدارى نيست .\r\n( 1 ) شگفت آنكه مردم تاكنون هنوز دربارهء اين صلح دچار اشتباه و كج‌بينىاند و يكى نيست كه با بررسى كامل و با استناد به دلائل و شواهد عقلى و نقلى ، سيماى اين صلح را روشن سازد .\r\nمن ، بارها در اين صدد بوده‌ام ، ولى مشيت حكيمانه‌ى خداى - عز و جل - بر اين قرار گرفت كه بدين مهم ، كسى را كه از همه رو سزاوارتر و شايسته‌تر است ، برانگيزد . . و او فراهم‌آورنده‌اى اين كتاب مبتكرانه - صلح الحسن - است كه به حق ، در موضوع خود ، سخن آخرين است و گزارنده‌ى قضاوت راستين و نماينده‌ى مرز حق و باطل .\r\nبر فصول درخشنده‌ئى چند از آن - كه نمايشگر فضل مؤلف بزرگوار نيكوكارش بود - واقف آمدم و آن را براستى در كاوشگرى و باريك بينى و ميانه روى و هم در قاطعيت بيان و استدلال ؛ و ريزه‌كارى و تتبع ؛ و پرهيز و احتياط در نقل گفتارها ؛ و رادمنشى در مجادله ؛ و احاطه بر چيزهاى مناسب موضوع ، در عين روانى اسلوب ؛ و انسجام سخن ؛ و رسائى در آنجا كه سخن به ايجاز گفته ؛ و زيبائى و گيرائى در آنجا كه سخن را به درازا كشانده . . . درست همانند مؤلف بزرگوارش يافتم .\r\nكتاب ، فراهم‌آمده‌ى فكرى منظم ، مبتكر و قوى است . هماهنگى و پيوستگىاش آن را به صورت جويبارى سرشار و لبريز از اندوخته‌هاى عقلى و نقلى در آورده و به واحدهائى بهم بسته و بنهايت غنى و كامل - از همه‌ى جهاتى كه با موضوع متناسب است و موجب ارزش تمام - همانند ساخته است . پيراستگيش همراه با جامعيت - و روشنىاش همراه با عمق - و نقد تحليلىاش نقطه‌ى مركزى اين مميزات است .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n( 1 ) و اما مؤلف - اعلى اللّه مقامه . . . خواننده مىتواند خصال برگزيده‌اش را در زيبائيهاى اين كتاب مشاهده كند و من اگر او را نديده بودم ، بيگمان ميتوانستم چهره‌ى او را با الهام از مطالب كتاب ، ترسيم كنم . اينك اين اثر اوست كه او را با چهره‌ئى باز ؛ سيمائى درخشندهء ؛ سخنى شيرين ؛ طبعى هموار و آرام ؛ سينه‌ئى گشاده ؛ خويى نرم ؛ ذهنى سرشار ؛ فهمى و دانشى فراوان ، اطلاعى وسيع ؛ انشائى زيبا ؛ نكته‌سنجىاى شيرين ؛ كنايه‌پردازئى لطيف ، استعاره‌ئى نغز . . با گفتارى حكمت‌آموز و منطق و رفتارى دانش آفرين . . . با اخلاقى بنهايت بزرگوارانه و فطرتى بنهايت سليم ؛ درياى مواجى از دانش آل محمد ؛ دانشمندى محقق . . داناى اسرار اهل بيت و روشنگر معضلات و شناساى سره از ناسره‌ى آن . . . با اين صفات بارز و صفات و سماتى ديگر بخواننده بازمىشناساند .\r\nاگر كسى در مطالب اين كتاب بدقت بنگرد و حالات حسن و معاويه را بررسى كند خواهد دانست صحنه‌ى پيكار ميان آن دو ، يك صحنه‌ى تازه بوجود آمده نبود بلكه هر يك در جبهه‌ى خود جايگزين و جانشين و ميراث بر دو خلق و خوى متناقض و متضاد بودند : خوى حسن ، خوى كتاب و سنت بود يا بگو : خوى محمد و على . و خوى معاويه ، خوى « بنى اميه » بود يا بگو : خوى ابو سفيان و هند . . . درست نقطه‌ى مقابل يكديگر .\r\nو آن كس كه تاريخ اين دو دودمان و سيره‌ى قهرمانان هر يك را - چه زن و چه مرد - بطور كامل بررسى كرده باشد . اين مطلب را با همه‌ى وجود ، حس مىكند .\r\nولى چون اسلام پديد آمد و خدا براى بنده و پيامبرش آن پيروزى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nو گشايش درخشان را فراهم آورد ، شعله‌ى شرارت و فساد باند اموى فرو نشست و تمايلات ابو سفيان و يارانش منكوب و مقهور گشت و ببركت فرقان حكيم و صراط مستقيم و هم شمشير برّاى محمد كه هر مقاومتى را درهم مىشكست ، حجاب بطلان از چهره‌ى حقيقتى كه پيامبر از جانب خداوند آورده بود ، كنار رفت .\r\n( 1 ) اينجا بود كه ابو سفيان و فرزندان و يارانش چاره‌ئى بجز تسليم نديدند چه ، بدين وسيله مىتوانستند جان خود را - كه در صورت مقاومت بر باد مىرفت - حفظ كنند . اين بود كه به ظاهر ايمان آوردند ولى دلشان از دشمنى محمد مالامال و سينه‌شان از آتش كين وى جوشان بود و پيوسته دسيسه‌ها و كينه‌ها بر ضد او فراهم مىآوردند . پيامبر خدا با اينكه از دشمنى نهان آنان بىخبر نبود ، با كمكهاى مالى فراوان و گفتار و كردار محبت‌آميز در جلب دوستى ايشان ميكوشيد و بدين اميد كه شايد اصلاح و هدايت شوند ، هميشه با سينه‌ئى باز و چهره‌ئى گشاده با آنها روبرو مىشد . . عينا همان روشى كه با ديگر منافقان و بدخواهانش داشت .\r\nاين گونه رفتار پيامبر موجب شده بود كه ايشان بناچار ، دشمنى خود را با وى نهان بدارند و از ترس يا طمع ، پوششى از تظاهر به دوستى ، بر اين كين و بد خواهى بيفكنند . و اين وضع موجب گشت كه مردم تدريجا « باند اموى » را حتى در زادگاه و موطن كوچكش - مكه - بدست فراموشى بسپرند .\r\nدر ميدانهاى فتح و پيروزى پس از رحلت پيامبر - صلى اللّه عليه و آله - امويان فقط به اين شناخته شدند كه از خاندان پيامبر و صحابهء اويند .\r\nبعدها كه براى مردمى از غير خاندان پيامبر ، اين فرصت پيش آمد كه مسندنشين و جانشين او شوند ، معاويه توانست در سايه‌ى ايشان ، به چهره‌ى :\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nيكى از بزرگترين استانداران اسلام تغيير شكل يابد و همچون يكى از شايسته‌ترين امراى مسلمان از حيث گفتار و عمل ، معروف گردد .\r\n( 1 ) معاويه با هوش و شيطنت فراوان خود توانست از اسلام ، همچون راهى بسوى « سلطنت » استفاده كند و همانطور كه رسول اكرم خبر داده بود :\r\nدين خدا را مايه‌ى فريبكارى و بندگان خدا را بردگانى حلقه به گوش و مال خدا را مالك اختصاصى خويش سازد . . . و اين سخن خود از نشانه‌هاى رسالت محمد ( ص ) است . .\r\nمعاويه در پناه حكومت بيست‌ساله‌اش بر شام در دوران خليفه‌ى دوم و سوم با فعاليتى مجدانه توانست پايگاهى مستقر براى خويش فراهم آورد و مردم آن سامان را با خود همراه و به عطاى خود اميدوار سازد .\r\nاز اينرو مردم شام همه طرفدار و كمك‌كار او بودند و بدين ترتيب ، موقعيت او در جهان اسلام بسى بالا رفت و در ديگر اقطار قلمرو اسلام به اينكه از قريش - يعنى خاندان رسول اكرم صلى اللّه عليه و آله - و از صحابهء او است شناخته شد . تا آنجا كه در اين خصوص ، از بسيارى از مسلمانان با سابقه و پيشاهنگ همچون ابو ذر و عمار و مقداد و . . . - كه خدا از آنان خشنود بود و آنان از خدا - مشهور تر گشت . بدين ترتيب ، بار ديگر « باند اموى » رشد كرد و بنام « بنى هاشم » آشكارا با دودمان بنى هاشم پنجه در افكند و در نهان نيز همان دسيسه‌ها و دشمنىهاى ديرين را تعقيب نمود و تدريجا با گذشت زمان توانست توده‌ى مردم را با روشهاى - شيطنت‌آميز بفريبد و خواص را با بذل و بخشش‌هاى بىحساب از اموال بيت المال عمومى و با سپردن پست‌هائى كه خدا بر خيانت‌پيشگانى از آن رديف ، حرام ساخته به خود جلب كند و براى موفقيت در اين روشها ، از پيروزيهائى\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nكه براى مسلمانان در آن حدود پيش مىآمد و هم از جلب رضايت خلفاء ، بهره‌بردارى نمايد .\r\n( 1 ) هنگامى كه با هوش شيطنت‌آميز « معاويه » كار امويان سامان يافت ، اهريمن وار ، دست بسوى احكام دين دراز كردند و آن را دستخوش تحريف و تباهى قرار دادند و كاروان زندگى مردم را بسوى جاهليت و لااباليگرى و دين ناباورى منحرف ساختند و به تعقيب منظور اصلى خود يعنى جلب سود مادى و حفظ امتيازات طبقاتى پرداختند .\r\nتوده‌ى مردم از اين همه ، بىخبر بودند . چه ، اصل كلى و معروف اسلامى : « اسلام گذشته را پاك مىكند » بر سوابق ننگين بنى اميه پوششى ضخيم مىافكند ، بخصوص كه رسول اكرم نيز آنان را عفو كرده و در جلب محبتشان كوشيده بود و پس از آن حضرت نيز خلفاء ، كسانى از اين دودمان پليد را به خود نزديك ساخته و بحكومت و امارات بر مسلمانان و امتيازات فوق العاده سرافراز ساخته بودند . لذا باند اموى توانست مدت 20 سال با استقلال و بىآنكه مورد مؤاخذه قرار گيرد - يا خود كسى را از بديها منع كند - بزندگى موفقيت‌آميز خود ادامه دهد .\r\nخليفه‌ى دوم در مراقبت و كنترل كارگزاران ولايات ، سختگير و بدقت حسابگر بود و در اين مورد هيچ چيزى مانع او نمىتوانست شد :\r\nنوبتى به دو خبر رسيد كه خالد بن وليد كارگزار « قنسرين » ده هزار به اشعث داده است . بشدت بر خالد خشم گرفت و به بلال حبشى دستور داد كه او را با عمامه‌اش ببندد و سر و پا برهنه در برابر عموم رجال دولت و وجود ملت در مسجد جامع حمص بر سر يك پا بدارد ، و از او بپرسد اين پول را از مال خود داده است يا از بيت المال ؟ چه ، اگر از مال خود داده ،\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاسراف كرده و خدا اسرافكاران را دوست نمىدارد و اگر از مال ملت بخشيده ، خيانت ورزيده و خدا از خيانت‌پيشگان بيزار است . و پس از آن ، خليفه وى را معزول ساخت و تا آخر عمر به او منصبى نسپرد .\r\n( 1 ) نوبتى ديگر ابو هريره را فرا خواند و به او گفت : « آن روز كه من تو را به كارگزارى بحرين فرستادم ، كفش بپانداشتى ! اينك شنيده‌ام هزار و ششصد دينار اسب فروخته‌اى ! » . ابو هريره پاسخ داد : تعدادى اسب داشتيم كه زاد و ولد كردند ، تعدادى هم هدايائى بوده كه مردم آورده بودند .\r\nگفت : « مخارج زندگى تو را سنجيده‌ايم ، اينها زيادى بوده است و بايد به بيت المال برگردد » ابو هريره گفت : حق ندارى مال مرا بگيرى .\r\nخليفه گفت : « چرا ! و پشت تو را با تازيانه به درد خواهم آورد » سپس برخاست و آن قدر با تازيانه بر پيكر او نواخت كه بدنش را خون‌آلود كرد .\r\nو گفت : « اكنون برو پولها را بياور » ابو هريره ( كه چاره‌ئى جز اطاعت نداشت ) گفت : باشد ، با خدا حساب ميكنيم . خليفه گفت : « اين در صورتى بود كه آن را از حلال بدست آورده بودى و با ميل و رغبت ميدادى ! گويا در بحرين اموال را براى تو جمع‌آورى مىكنند نه براى خدا و بيت المال ! مادرت تو را فقط براى الاغ چرانى پس انداخته است » .\r\nو خود ابو هريره ، جريان را اينطور نقل مىكند : « وقتى عمر مرا از حكومت بحرين معزول ساخت به من گفت : اى دشمن خدا و قرآن ! مال خدا را دزديدى ؟ ! گفتم : من دشمن خدا و قرآن نيستم ، دشمن دشمنان توام و مال خدا را هم ندزديده‌ام . گفت : پس از كجا ده هزار درهم جمع آوردى ؟ گفتم : اسبهائى داشتيم كه زاد و ولد كردند ، هدايائى هم پيوسته مىرسيد ، سهميه‌هاى پىدرپى خودم هم بود . . با اين حال همه را از من\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nگرفت » . . .\r\n( 1 ) از اين قبيل ماجرا ميان عمر و كارگزاران ولايات زياد اتفاق مىافتاد كه اگر كسى اهل مطالعه باشد در كتابها مىبيند . ابو موسى اشعرى ، قدامة بن مظعون و حارث بن وهب - از قبيله‌ى بنى ليث بن بكر - را عزل كرد و همه‌ى اموالشان را گرفت « 1 » .\r\nاين گونه بود مراقبت عمر نسبت به واليان و كارگزاران كه هرگز با آنان به مدارا و نرمى رفتار نميكرد . . . ولى با اين همه ، معاويه ، برگزيده و دوست نزديك او بود با وجود تناقضى كه ميان روش آن دو وجود داشت ، هرگز دست را از كارى كوتاه نكرد و حسابى از او نكشيد و حتى گاه به او مىگفت : « من به تو امر و نهى نمىكنم » يعنى هر كارى را به رأى و اراده‌ى او واگذار ميكرد .\r\nاين وضع موجب سركشى و طغيان معاويه شد و تصميم او را بر اجراى توطئه‌هاى « باند اموى راسخ ساخت » حسن بن على و برادرش - حسين - را دسيسه‌ى شيطنت‌آميز معاويه در برابر خطرى مهيب قرار داد كه اسلام را بنام اسلام تهديد ميكرد و خاموش ساختن نور حقيقت را - بنام حقيقت - كمر مىبست .\r\nآن دو امام بزرگوار براى دفع اين خطر دو راه بيش نداشتند : مقاومت يا مسالمت . آنها ديدند كه مقاومت در نوبت حسن بن على به نابودى جبهه‌ى مدافع دين و راهنما به خدا و راه راست ، منتهى مىگردد .\r\nچه ، اگر در آن روز حسن بن على ، خود و بنى هاشم و ياوران ايشان را به خطر مىافكند و آنان را با قواى نيرومند و مجهز معاويه « 2 » روبرو\r\n\r\n\r\n","description":"","footnote":"\r\n( 1 ) اينها را « زبير بن به كار » در كتاب « الموفقيات » آورده و « ابن حجر » در بخش اول « الاصابة » در شرح حال « حارث بن وهب » از او نقل كرده است .\r\n( 2 ) به شرحى كه مؤلف بزرگوار در كتاب توضيح داده است .\r\n","page_name":" 14 ","page_number":14},
  {"content":"\r\n\r\nمىساخت ( 1 ) و همچون برادرش حسين در عاشورا بر فداكارى و جانبازى همت مىگماشت ، بىشك جنگ ، با نابودى تمامى افراد اين جبهه پايان مىيافت و باند اموى بدين وسيله به پيروزى درخشانى - كه بدون اين ، در دسترسش نبوده و فكرش را هم نميكرد - نائل مىگشت . چه پس از نابودى اين جبهه ، ميدان براى معاويه خالى و بىرقيب مىماند و امكان همه گونه تركتازى و جولان مىيافت و در نتيجه ، امام حسن به همان سرانجامى كه سخت از آن پرهيز داشت دچار مىگشت . و فداكارى و جانبازى او نيز در آراء عمومى بجز اعتراض و ايراد اثرى بجاى نميگذاشت . « 1 » .\r\n\r\n\r\n","description":"","footnote":"\r\n( 1 ) زيرا معاويه با اصرار تمام ، به دو پيشنهاد صلح مىكرد و براى قبول هر شرطى براى خدا و بنفع امت خود را آماده نشان ميداد ؛ حفظ جان امت را بيادش مىآورد . اين پيشنهاد بطور علنى به اطلاع هر دو جبهه رسيد و همه از آن آگاه شدند . درحالىكه همه ميدانستند - هم امام حسن و هم معاويه و هم هر دو سپاه - كه اگر جنگ ادامه يابد پيروزى از آن معاويه خواهد بود . در اين صورت اگر امام حسن بر ادامه‌ى جنگ اصرار مىورزيد و سپس به آن سرانجام دچار مىشد هر كسى به خود حق ميداد كه او را توبيخ كند و درباره‌ى او از هر گونه سرزنش خوددارى نورزد .\r\nو اگر در آن روز امام حسن براى جنگ به اين عذر متشبث مىشد كه : معاويه به شرائط صلح عمل نخواهد كرد يا اينكه او نميتواند امين بر جان و دين ملت باشد . كسى اين عذر را از او نمىشنيد چه ، اظهار آمادگى معاويه براى قبول هر قيد و شرط ، همه را فريب داده بود . در آن روز هنوز چهره‌ى زشت امويان آنچنان بىپرده و آشكار نبود كه بتواند به قبول نظر امام حسن كمك كند يا معاويه را منكوب سازد زيرا همانطور كه گفتيم ، عامه‌ى مردم به او به نظر يك مسلمان با سابقه مىنگريستند و در اين خصوص سخت تحت تأثير تبليغات دستگاه معاويه بودند . ولى در روزگار سيد الشهداء اين پرده‌ى فريب از هم دريده بود و بدين جهت فداكارى و جانبازى او ميتوانست در زمينهء يارى حقيقت و اهل حقيقت آثار جاويدى بگذارد . . و گذارد و خدا را سپاس . . در اين باره به فصل چهاردهم همين كتاب رجوع كنيد .\r\n","page_name":" 15 ","page_number":15},
  {"content":"\r\n\r\n( 1 ) اين بود كه امام حسن احساس كرد بايد معاويه را در گردنكشى و گستاخيش آزاد بگذارد و او را بوسيله قدرتى كه به دستش افتاده در معرض آزمايش عموم بگذارد . با اين حال در قرار داد صلح از او تعهد گرفت كه در روش خود و ياران و هوادارانش از كتاب خدا و سنت تخطى نكند ؛ شيعيان را در شمار امويان بگناهى نگيرد ؛ شيعيان از همه‌ى مزايا و حقوقى كه ديگران از آن بهره‌مندند ، برخوردار باشند . . و شروط ديگرى كه امام حسن خود ميدانست معاويه به هيچ‌يك از آنها وفا نخواهد كرد و خلاف آن را بجاى خواهد آورد « 1 » .\r\nاين زمينه‌ئى بود كه امام حسن براى برداشتن نقاب از چهره‌ى زشت امويان و زدودن لعاب رنگينى كه معاويه بر روى خود كشيده بود ، فراهم ساخت و كارى كرد كه معاويه و ديگر قهرمانان « باند اموى » با همان واقعيت جاهلى و با همان دلهاى بيگانه از روح اسلام و سينه‌هاى پركينه‌اى كه لطف‌ها و محبتهاى اسلام سر موئى از كين‌هاى بدر و حنين را از آن نزدوده بود ، به مردم معرفى شوند .\r\nبارى ، روش امام حسن بحقيقت انقلابى كوبنده بود در پوشش مسالمتى اجتناب‌ناپذير و فراهم‌آمده‌ى شرائطى خاص ، يعنى : درهم - آميخته شدن حق و باطل و مسلح شدن باطل به حربه‌ئى خطرناك و قدرتى عظيم .\r\nامام حسن نخستين پديدآورنده‌اى اين خطمشى نبود ؛ همچنانكه به كار - بستن اين روش به او ختم هم نشد . او اين روش را از گذشتگان خود گرفت\r\n\r\n\r\n","description":"","footnote":"\r\n( 1 ) مطالب مربوطه به متن عهدنامه و شرايط آن و ميزان حرمتى را كه معاويه نسبت به هر شرط نگاه داشت ؛ در فصول اين كتاب مطالعه كنيد .\r\n","page_name":" 16 ","page_number":16},
  {"content":"\r\n\r\nو براى بازماندگان خويش ارث نهاد . ( 1 ) چه ، او نيز همچون ديگر امامان خاندان رسول ، در هر پيشروى يا عقب‌نشينى از مبدأ رسالت الهام و ارشاد مىيافت . او بدين روش ، آزمايش شد و بدين آزمايش با بردبارى و متانت گردن نهاد و پيروز و سربلند و پاكدامن از آن بيرون جست . . .\r\nپليديهاى جاهليت هرگز او را نيالود و جامه‌ى سياه و ناپاك خود را بر قامت او نياراست .\r\nاو اين روش را از صلح حديبيه « 1 » - كه سياستى بود يادگار جدش رسول خدا - صلى اللّه عليه و آله - آموخت و آن را همچون سرمشقى نيك‌آموز\r\n\r\n\r\n","description":"","footnote":"\r\n( 1 ) در سال ششم هجرى پيغمبر به عزم زيارت خانه‌ى خدا با هزار و چهار صد تن مسلمان روانهء مكه شد . در محلى بنام « حديبيه » قريش ، راه بر پيغمبر گرفتند و از ورود مسلمانان به مكه جلوگيرى كردند . پيغمبر قاصدى به مكه فرستاد تا با قريش در اين باره گفتگو كند و چون قاصدى او را محبوس ساختند و شايعه‌ى كشته شدنش به پيغمبر رسيد ، آن حضرت عزم جنگ كرد و از مسلمانان ميثاق و بيعت بر جانبازى گرفت ( اين بيعت را بيعة الرضوان ناميده‌اند ) قريش به اعتذار برخاستند و نگهدارى قاصد پيغمبر را كار سفيهان قوم شمردند و سپس ميان رسول خدا و قرشيان پيمان صلحى بسته شد كه يكى از موادش مراجعت مسلمانان به مدينه بود . پيغمبر دستور « قربانى » و « سر تراشيدن » داد ( كه به معناى تمام شدن احرام و خاتمه‌ى كار حج يا عمره است ) مسلمانان از صلح سخت برآشفتند و حتى اين دستور را نخست اطاعت نكردند و يكى از مسلمانان صريحا به پيغمبر درباره‌ى صلح اعتراض كرد ولى پس از مراجعت به مدينه كم كم نتائج درخشان اين صلح پديدار شد و مصلحت بزرگى كه بر آن مترتب بود ظاهر گشت . اين مصلحت ، آزادى مسلمانان در نشر اسلام و امكان آشنا ساختن كفار با اسلام بود . گفته‌اند كه تا دو سال پس از قرار داد « حديبيه » عده‌ى كسانى كه اسلام آوردند از همه‌ى كسانى كه در ظرف سالهاى پيش اسلام آورده بودند بيشتر بود . ( مترجم ) .\r\n","page_name":" 17 ","page_number":17},
  {"content":"\r\n\r\nبه كار برد . در حديبيه نيز بعضى از ياران نزديك پيامبر ، او را بر اين صلح نكوهش كردند ؛ همچنانكه در ساباط ياران و دوستان نزديك امام حسن . . .\r\nولى تصميم راسخ او از اين نكوهش سستى نگرفت و سينه‌اش تنگ نشد .\r\n( 1 ) و پس از خود نيز اين خطمشى را همچون نمونه‌ئى براى امامان نه‌گانه - پس از دو سرور جوانان بهشت - بيادگار گذاشت و آنان با الهام از اين نمونه ، سياست حكيمانه و مدبرانه‌ى خود را كه در هنگامه‌ى شرارتها با آرامش و متانت رهبرى مىشد ، انتخاب كردند . در حقيقت اين روش ، گوشه‌اى از سياست هاشمى خاندان پيامبر است كه مبناى آن هميشه بر پيروزى حق بوده نه پيروزى شخص .\r\nامام حسن با اين صلح توانست در سر راه معاويه ، دشمن نهانى از خود او بسازد و بدست خود او وسائل سقوطش را فراهم كند و امكان يافت كه در آهنين بنى اميه را با سوهانى از خود ايشان ، قابل نفوذ سازد و در نتيجه پيروزى ايشان را بىاثر و بيهوده گرداند .\r\nطولى نكشيد كه نخستين ماده‌ى قابل انفجارى كه بوسيله‌ى امام حسن در شرائط صلح كار گذارده شده بود ، بدست خود معاويه منفجر گشت . . آن روزى كه قواى عراق در نخيله به سپاه معاويه پيوست ، وى در حالى كه مست باده‌ى پيروزى بود ، به خطبه برخاست : « اى اهل عراق ! به خدا سوگند كه من بخاطر نماز و روزه و زكات و حج با شما نجنگيدم ؛ جنگ من با شما فقط براى حكومت بود و خدا مرا به مقصودم رسانيد با آنكه شما نمىخواستيد . ! اينك بدانيد : تمام امتيازاتى كه به حسن بن على داده‌ام از هم اكنون زير پاى من است ! » و چون كار بيعت بپايان رسيد ، دوباره خطبه‌ئى خواند و در آن از على ( عليه السلام ) ياد كرد و به او و امام\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nحسن ناسزا گفت . حسين بن على برخاست تا به او پاسخ گويد : امام حسن به او گفت : « درنگ كن ، برادرم ! » و سپس خود از جا برخاست و گفت :\r\n( 1 ) « اى كه نام على را بردى ! من حسنم و پدرم على است : و تو معاويه‌اى و پدرت صخر است . مادر من فاطمه است و مادر تو هند . نياى من پيامبر است و نياى تو عتبه . جده‌ى من خديجه است و جده‌ى تو فتيله .\r\nخدا لعنت كند از ما دو نفر آن را كه نام و نشانش پست‌تر و اصل و تبارش ننگين‌تر و گذشته‌اش شرارتبارتر و سابقه‌ى كفر و نفاقش بيشتر است ! » و گروه‌هائى از اهل مسجد فرياد برآوردند : آمين . .\r\nاز آن پس نيز سياست معاويه پىدرپى با دست زدن به كارهاى مخالف كتاب و سنت و انجام منكرات دينى ، شكل واقعى خود را آشكار ساخت .\r\nنمونه‌ئى از خلافكاريهاى او عبارت است از : اعدام نيكمردان ؛ بباد دادن نواميس ؛ مصادره‌ى اموال ؛ به زندان انداختن آزادگان ؛ تبعيد اصلاح - طلبان ؛ حمايت از عناصر فاسدى كه رجال دولت او را تشكيل ميدادند از قبيل : عمرو عاص ، مغيرة بن شعبة ، خالد بن سعيد ، بسر بن ارطاة ، ابن جندب ، ابن السمط ، مروان حكم ، ابن مرجانة ، ابن عقبة ، زياد بن سميه و ديگران . . .\r\nو زياد بن سميه همانست كه معاويه نسبت او را با پدر شرعىاش عبيد نفى كرد و وى را به ابو سفيان پدر خود كه با مادر زياد روابط نامشروع داشت ، منتسب كرد تا بتواند به او عنوان برادرى خود را بدهد و او را بر شيعه‌ى عراق مسلط ساخت و بدست او آنچنان آتشى در عراق برافروخت كه نميتوان به وصف در آورد : جوانانشان را كشت ؛ زنهايشان را به بردگى و بيگارى گرفت ؛ آنان را همچون رمه‌ى بىشبان در هر سو پراكنده ساخت ؛\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nخانه‌هايشان را آتش زد ؛ اموالشان را تصرف كرد و خلاصه ، به هرطور و از هر راه توانست از ظلم و اجحاف به آنان خوددارى ننمود .\r\n( 1 ) آخرين جرمى كه معاويه مرتكب شد اين بود كه فرزند رسوا و بىآبرويش را بر گردن مسلمانان سوار كرد و دست او را در بازى با دين و دنياى مردم بازگذارد و از اين خلف پليد ، جناياتى همچون : واقعه‌ى عاشورا و قتل عام حره و سنگباران كعبه سر زد ! .\r\nاين آخرين جرم و جنايت معاويه بود كه با سرآغاز جرائم دوران حكومتش ، تناسبى به تمام داشت . و در فاصلهء ميان آن سرآغاز و اين سرانجام ، بقدرى شرارتها و جنايتها و جرمهاى وى متراكم و فشرده بود كه آدمى بشگفت مىآيد كه چگونه اين دوران چندساله توانست آن را در خود بگنجاند و چگونه اجتماع توانست آن را تحمل كند ؟ ! اين فشار و شكنجه اگر بر عمر جهان و ميان همه‌ى جهانيان هم تقسيم مىشد ، باز طاقت فرسا بود و ميتوانست دنيا را به جهنمى سوزان تبديل سازد .\r\nبه هر حال ، مهم اينست كه حوادث بعدى تماما خطمشى امام حسن را تفسير كرد و روشن ساخت . مهمترين هدف امام حسن - عليه السلام - آن بود كه نقاب از چهره‌ى اين طاغوت‌هاى زمان بردارد و از تعبير شدن خوابى كه براى رسالت جدش پيامبر ديده بودند ، جلوگيرى كند . . و اين منظور بطور كامل برآورده شد ؛ ماسك از صورت دزدان افتاد و كوس رسوائى بنى اميه بر سر بازارها زده شد . . و خدا را بر اين نعمت سپاس . به بركت اين تدبير بود كه برادرش سيد الشهداء توانست آن انقلاب بزرگ را كه روشنگر حقيقت و عبرت‌بخش خردمندان بود ، بوجود آورد .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n( 1 ) اين هر دو برادر - درود بر آنان - دو روى يك رسالت بودند كه وظيفه و كار هر يك در جاى خود و در اوضاع و احوال خاص خود از نظر اهميت و هم از نظر فداكارى و از خودگذشتگى درست معادل و هموزن ديگرى بود .\r\nحسن از جان خود دريغ نداشت و حسين در راه خدا از او باگذشت‌تر نبود . او جان خود را براى جهادى صامت و آرام نگاهداشت و چون فرصت و وقت موعود فرا رسيد ، شهادت كربلا پيش از آنكه حسينى باشد حسنى بود .\r\nاز نظر خردمندان صاحب‌نظر ، روز ساباط امام حسن به مفهوم فداكارى بسى آميخته‌تر است تا روز عاشوراى امام حسين . . زيرا امام حسن در آن روز در صحنه‌ى فداكارى ، نقش يك قهرمان نستوه و پايدار را در چهرهء مظلومانه‌ى يك از پانشسته‌ى مغلوب ، ايفا كرد .\r\nشهادت عاشورا به اين دليل در مرتبه‌ى نخست ، حسنى بود و سپس حسينى كه حسن شالوده‌ى آن را ريخته و وسائل آن را فراهم آورده بود .\r\nپيروزى قاطع امام حسن متوقف بود بر اينكه با صبر و پايدارى حكيمانه‌اش ، حقيقت را بىپرده آشكار كند و در پرتو اين روشنى بود كه امام حسين توانست به آن نصرت و پيروزى پرشكوه ابدى نائل آيد . تو گوئى آن دو گوهر پاك بر اين خطمشى همداستان شده بودند كه : نقش صبر و پايدارى حكيمانه از آن حسن باشد و نقش شورشگرى و قيام مردانه از آن حسين . . تا از اين دو نقش ، يك تاكتيك كامل با هدف و منظور واحدى بوجود آيد .\r\nپس از اين دو حادثه - حادثه‌ى ساباط و حادثه‌ى عاشورا - مردم وقتى به قضايا نظر افكندند در گروه امويان ، عصبيت جاهلى زشت و پليدى مشاهده\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nكردند آنچنان كه اگر همه‌ى عصبيت‌هاى فرومايه و ظالمانه بهم آيند ، از نظر ايجاد مخاطره براى اسلام و مسلمانان از آن كمتر باشند .\r\n( 1 ) مردم ، امويان را همچون بوزينگانى يافتند كه بر منبر رسول خدا بالا مىروند و با امت اسلامى با دندانى چون غول و با پنجه‌اى چون گرگ و با سيرتى چون عقرب روبرو مىشوند .\r\nدر آنان ، همان چهره‌ى كريه موروثى را ديدند كه تربيت اسلام از شرارت آن سر موئى نكاسته و مكارم محمدى از پستى و لئامت آن ذره‌ئى نپيراسته است . همان جگرخوارگى روز احد است كه كينه‌هاى ننگين اموى آن را به جلادى وحشيانه‌ى روز عاشورا تبديل مىكند و به جائى مىرسد كه بكشتن حسين قانع نمىشود تا بدن او را نيز پايمال سم ستوران مىسازد . . و بدين نيز اكتفا نمىكند تا بدن او را برهنه در بيابان سوزان ، در گذرگاه وحوش زمين و مرغان آسمان مىافكند و سر او و ياران و مردان خاندانش را بر سر نيزه تا شام ميبرد . . و باز بدين همه راضى نمىشود تا آزادگان وحى يعنى دختران پيامبر مكرم را همچون اسيران در شهرها مىگرداند ! ! ! . .\r\nمردم ديدند كه حسن مسالمت كرد . . . ولى اين مسالمت نتوانست او را از دستبرد آن وحشيگرى پست و پليدى در امان بدارد و عاقبت معاويه از روى دشمنى و رذالت او را مسموم ساخت . و حسين در آن هنگام كه زمينه را براى هشيار كردن و برانگيختن روح آزادگى امت ، مهيا ديد ، قيام كرد ولى قيام وى نيز وحشيگرى اموى را از جرائمى كه از آنان سر ميزد ، بازنداشت و اين وحشيگرى تا دورترين مرز ممكن پيش رفت .\r\nطبيعى است كه آراء عمومى در پرتو اين آتش سوزنده زوايا و اسرار\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nتاريخ را بشكافد و از اينجا و آنجا با امعان نظر و هشيارى و واقع‌يابى ، موجبات انحراف از خاندان محمد را بيابد و با چشم دل ، آن را به بيند و با گوش و هوش ، نجواى آن را در صدر اول بشنود و فعاليت نهان و آشكار اين شيطان ستم‌پيشه‌ى اموى را در راه خاموش كردن فروغ آل محمد يا پوشيده داشتن آن از ديده‌ى امت اسلامى ، بشناسد .\r\n( 1 ) آرى ، ببركت حسن و حسين و به سرپنجه‌ى تدبير حكيمانه‌ى اين دو برادر ، همه‌ى نقطه‌هاى پوشيده و نهان بساط امويان و ياورانشان ، در ديدگاه افكار عمومى قرار گرفت .\r\nمردم دريافتند كه رابطه‌اى ميان باند اموى و اسلام ، رابطه‌اى يك عداوت آشتىناپذير است . چه ، اگر منظور و مقصود معاويه فقط حكومت بود نه دشمنى با اسلام ، كه با كناره‌گيرى حسن به مقصود خود نائل شده بود ، ديگر مسموم كردن حسن چرا ؟ و وارد آوردن انواع ظلم و بيداد بر او و بر آزاد مردان و دوستان وى و كمر بستن به قلع و قمع آنان به چه دليل ؟ ؟ . .\r\nو اگر قدرت و سلطنت تنها هدف بنى اميه بود ، با واقعه‌ى عاشورا حسين كه از سر راه اين هدف برداشته شد و يزيد به آنچه ميخواست نائل گشت ، پس چرا از ادامه‌ى مظالم و جناياتش دست بر نداشت و با قساوتى بىنظير و سخت بىباكانه ، مهيب‌ترين قتل عامى را كه از وحشىها و جلادهاى تاريخ سراغ داريم ، با مردمى بىپناه مرتكب شد ؟ ؟ ! بدست آوردن و بيان نتايج منطقى اين محاكمه را واگذار مىكنيم بعهده‌اى آشنايان به گنجينه‌هاى قيمتى تاريخ و با خبران از سرچشمه‌هاى نور و دانش . . . و ما خود در مقدمه‌ى كتاب : « المجالس الفاخرة فى ماتم\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nالعترة الطاهرة » آن نتايج را با همه‌ى دلائل و شواهدش آورده‌ايم - رجوع كنيد - ( 1 ) و در اينجا اكتفا مىكنيم به اشاره‌اى ديگر به آنچه در مورد هماهنگى ميان صلح حسن و قيام حسين و همكارى ميان اين دو پديده در بر انداختن نقاب از چهره‌ى زشت و كريه بنى اميه ، قبلا بيان كرديم . . .\r\nو بار ديگر مىگوئيم : شهادت عاشورا در مرتبه‌ى نخست ، حسنى بود و در مرتبه‌ى بعدى ، حسينى . . . و از نظر ژرف‌بينان و انصاف‌گرايان ، روز ساباط با مفهوم فداكارى و جانبازى آميخته‌تر بود از روز عاشورا .\r\nو امتياز كشف اين حقيقت ، از آن مولا و پيشواى ما ، مهمتر امت و داناى اسرار امامان اهل بيت ، نماينده‌ى دين و راهبر مسلمين ، استاد شيخ راضى آل ياسين است . . كه مقام و مرتبه‌اش برتر باد .\r\nچه اينكه هيچ‌يك از بزرگان دين ، در مورد اين موضوع مهم ، كوششى را كه او در فراهم آوردن اين كتاب منحصر بفرد و بىنظير مبذول داشت ، به كار نبرده است . و اينك كتاب اوست : با اين اوج و سطح بلند كه در كتبخانه‌ى اسلام ، خلائى را كه امت اسلامى سخت نيازمند پر شدن آن بود ، پر مىكند . خداى بزرگ از جانب اين امت و امامانش و بپاس گره‌هائى كه گشوده و نهفته‌هائى كه نمايانده و حقايقى كه بر ملا ساخته ، به دو پاداشى - از بهترين پاداشهاى نيكوكاران - عطا كناد و در برترين جايگاههاى قربش مسكن دهاد . . . ( با آنان كه تشريف نعمت‌يافته‌ى اويند از پيامبران و صديقان و شهيدان و شايستگان ، و چه نيكو رفيقانند ايشان ) .\r\nصور ( جبل عامل ) پانزدهم رجب سال هزار و سيصد و هفتاد و دو هجرى عبد الحسين شرف الدين الموسوى العاملى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n( 1 )  بِسْمِ اللَّهِ الرَّحْمنِ الرَّحِيمِ *  سپاس و ستايش خداى را ، پروردگار جهانيان . و درود و رحمت او بر محمد و خاندان و يارانش باد .\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n( 1 )\r\n\r\nپيشگفتار\r\nآنچه در برابر خواننده‌ى عزيز قرار دارد ، خلاصه‌ئى است از يك رشته بحثهائى كه مطالب آن از واقعيت‌هاى تاريخى الهام گرفته ، نه ترديدپذير است و نه تحت تأثير عامل احساسات و عصبيت . . و مربوط است به يكى از گوشه‌هاى تاريك و مورد ستم تاريخ اسلام كه نه مورخان پيشين ما بطور شايسته آن را نشان داده‌اند و نه نويسندگان جديد براى تحليل آن - چنان كه بايد - كوششى نموده‌اند .\r\nو آن دوران خلافت حسن بن على است كه بر اثر انگيزه‌هاى خاص گذشتگان و سستى و اهمال ديگران صورتى زشت به خود گرفته و به سرنوشت ديگر فاصله‌هاى فراموش شده و از ياد رفته و دگرگون‌گشته‌ى تاريخ - كه غالبا از روى عمد چنين شده‌اند - دچار گشته است .\r\nدست تحريف ، سيماى منور حسن بن على را در نظر مردم سطحى و قضاوتگران بىتحقيق - چه شرقى و چه غربى - به شكل خليفه‌اى بىكفايت و زن‌دوست و خلافت به مال دنيا فروش ! ! ترسيم كرده و بسى نسبتهاى ناروا و ظالمانه و بىمنطق و دور از حقيقت به او داده است .\r\nفصول كتاب حاضر ، بدين منظور تهيه شد كه اين فاصلهء كوتاه زمان را از نقطه نظر حوادث تاريخى پراهميت آن كه - چه ذاتا و چه به لحاظ\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nموقعيت استراتژيكى - در شمار مهمترين فاصله‌هاى زمانى از بعد از رحلت پيامبر اسلام تاكنون است ، بررسى كند .\r\n( 1 ) گفتيم : در شمار مهمترين فاصله‌هاى زمانى . . . به اين دليل كه در اين فاصله ، خلافتى وجود داشته است كه در تاريخ خلافت‌هاى ديگر بىنظير و نمونه است . و هم در اين فاصله ، شالوده‌ى جدائى ميان حكومتها و قدرتهاى معنوى و روحى و حكومتهاى موسمى ، ريخته شده و پيشگوئى پيامبر اسلام كه : « پس از سى سال ، زمام كار به دست پادشاهى سخت گزنده ، خواهد افتاد » درست در آمده است . . و باز در اين فاصله ، كينه‌توزيهاى قبائلى - براى اولين بار در تاريخ اسلام - متبلور گشته است .\r\nاگر فصول اين كتاب - پس از كوششى كه در تنظيم آنها به عمل آمده - بتواند آگاهى صحيحى در مورد اين حقايق تاريخى - كه در منابع موجود بسى پراكنده و بدون نظم و پيوستگى و تسلسل ضبط شده - به خواننده به بخشد و قضايا را به همان صورتى كه واقع شده يا نزديك به آن در سطور اين كتاب ثبت كند ، رسالت خويش را انجام داده است .\r\nدر اين صورت است كه سيماى واقعى حسن بن على جلوه مىكند :\r\nخليفه‌اى زيرك و سياستمدار و با تدبير ؛ مردى آنچنان باهوش و مشكل‌گشا كه معاوية بن ابى سفيان را - با همه‌ى آمادگى و بيدارى و مكاريش مخصوصا در آن موقعيت - فريب داد ؛ زناشوئىهاى متعدد وى ، نشانه‌ى عظمت و مكانت معنوى او در ديده‌ى مردم ؛ صلح او با معاويه ، سلاح برنده‌ئى بر ضد دشمنانش در قضاوت تاريخ - و نه معامله‌ى خلافت و حكومت با پول - و خلاصه ، هر گام سياسى او و هر سياست مثبت يا منفى او - چه پيروز و چه سركوب - آيتى از عظمت و قدرت اوست كه مردم ندانستند\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو مورخان آن را پوشيده داشتند .\r\n( 1 ) زشت‌ترين و ناپسندترين نوع پوشيده داشتن موهبت‌هائى كه بزرگان از آن برخوردار بوده‌اند آن است كه مردمى بد ذوق يا بدانديش عهده‌دار بازگفتن تاريخ زندگى آنان و قضاوت در شخصيت ايشان گردند و با تظاهر به دانش و معرفت و ادعاى خوش‌فكرى ، دست درازى به عظمتها و بزرگواريها را مايه‌ى فضل‌فروشى قرار دهند ، بىآنكه رنج دقت و مطالعه‌ى لازم را تحمل كرده باشند . طرز عمل و رفتار اين گونه مردم ، اگر بر چيزى دلالت كند ، آن چيز جز ضعف نفس فراوان ايشان نيست .\r\nحسن بن على را چه زيان اگر دلهاى كودن و مغزهاى گيج ، بر او ستم كنند ولى روشن‌بينان منصفانه در او بنگرند ؟ بيگمان ، صحنه‌هاى گوناگون زندگى اين امام و مواهبى كه خدا به دو ارزانى داشته و عمق و دورانديشى و هدفهاى بزرگ او آنچنان هست كه او را در رديف برگزيده‌ترين چهره‌هاى جاويد بزرگان جهان قرار دهد .\r\nمنظور ما از نگارش اين سطور ، به همين برآورده مىشود كه از راه منطق صحيح و ترديدناپذير ، عظمت اين امام ، بىهيچ شائبه‌ى عيب و نقص و اشكال و ايراد آشكار گردد .\r\nايرادها و خرده‌گيريهاى سست‌انديشان بر سياست امام حسن - كه غالبا غير منصفانه و سطحى و بدون آشنائى با شرائط خاص است - يگانه عاملى بوده كه مشكله‌ى تاريخى داستان امام حسن را بوجود آورده است .\r\nهمچنانكه بدون شك ، گرايش‌هاى حزبى در برخى و جانبدارى از سياست حاكم در برخى ديگر و عدم آشنائى با واقعيت در دسته‌ى سوم ، در اظهار نظرهاى يكجانبه و قضاوتهاى سريع مؤثر بوده است .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n( 1 ) اينها به حسن بن على به ديده‌ى يك رهبر شكست خورده نگريسته‌اند و فراموش كرده‌اند كه درباره‌ى علل و موجبات اين شكست - يعنى آنچه آنها شكستش ميخوانند - نيز بررسىئى به عمل آوردند تا بفهمند كه آنچه واقع شد چيزى جز انعكاس وضع مردمى كه حسن بر آنان حكومت ميكرد ، نبود . . سرمستى از باده‌ى فتوحات و پيروزيهاى جديد با همه‌ى جلوه‌هاى زيانبخش اين حالت ، آنچنان بر نسلى كه حسن مىخواست بر آن حكومت كند تاخته و آنان را فاسد ساخته بود كه اميد اصلاح مشكل مينمود . . و گناه يك رهبر چيست اگر مردمش فاسد و سپاهيانش خائن و اجتماعش فاقد وجدان اجتماعى باشد ؟ ! فراموش كرده‌اند كه حسن بن على را با چهره‌ى يك سياستمدار هشيار و زيرك بنگرند كه روحيات حريف و تمايلات و انگيزه‌هاى اجتماع و عوامل زمان را بدقت مورد مطالعه و بررسى قرار ميدهد و آنگاه از روى بصيرت و روشن‌بينى ، نقشه‌اش را طرح مىكند و نتيجه‌ى آن را پيش‌بينى مينمايد ؛ با خطمشى مدبرانه‌اش ، آينده‌اى ملتى را تضمين مىكند و با نتائج حتمى آن ، قبر دشمنان خود را مىكند ، گردبادهاى حوادث را ماهرانه رد مىكند و در چهره‌ى پيامبر صلح با موفقيت تضمين شده و درحالىكه بخاطر اصلاح طلبىاش سربلند و افراخته گردن است ، از ميان كولاك حوادث بيرون مىآيد . و آنگاه ميميرد درحالىكه راضى نيست بخاطر او قطره‌ى خونى ريخته شود .\r\nراستى ، اگر اين فضل‌فروشان انتقادگر ، منصفانه بنگرند ، كدام عظمتى برتر از اين است ؟ كتاب ما اين نقطه‌هاى مشخص را از روى مطالعه‌اى دقيق و واقع بين و همراه با استدلالهاى منطقى و محققانه و متكى به شواهدى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nكه در گوشه و كنار تاريخ پراكنده است ، كلمه به كلمه اثبات مىكند . اين موضوعات پايه‌ى بحثهاى اين كتاب است و با اثبات آنها ، همه‌ى موضوعات فرعى به سهولت و روشنى بدست مىآيد .\r\n( 1 ) خواننده به آسانى در مىيابد كه كتاب ما ، كتابى در پيرامون زندگى امام حسن بن على ( عليه السلام ) بطور عموم نيست ، بلكه فقط درباره‌ى فرازهاى سياسى زندگى اوست . البته براى كامل بودن موضوع كتاب ، در آغاز آن ، فصلى را به شرح حال آن حضرت اختصاص داده‌ايم و در لابلاى مباحث اصلى كتاب نيز گاه به ضرورت ، از موضوعات ديگر سخن گفته‌ايم .\r\nبيگمان موضوعى اينچنين عميق و دشوار ؛ و بحثى اينچنين كم ماده و بىمدرك - بويژه آنكه پس از گذشت 1328 سال مورد بررسى قرار مىگيرد - نميتوان انتظار داشت كه بيش از آنچه از فصول اين كتاب بدست مىآيد ، براى كسى روشن شده باشد . . با توجه به حرص و علاقه‌اى كه نويسنده‌ى اين سطور به فراهم آوردن مواد بحث و نظم دادن و پيوستن مطالب و پيراستن آن از زوائد و ياوه‌ها ، داشته است .\r\nو منظور ما از ماده و مدارك - كه از كمى و نارسائى آن سخن ميگوئيم - همين كتابهاى عمومىاى است كه براى روشن ساختن موضوع بحث ، امكان استفاده از آن وجود داشته است و البته همه‌ى آنها دچار تحريف و يا از هم گسيختگى مطالب بوده است .\r\nو اما كتابهاى فراوانى كه اختصاصا درباره‌ى موضوع مورد بحث ما نوشته شده و نام آنها در فهرست كتابهاى قدماء آمده ، هيچ‌يك اكنون در دسترس ما قرار ندارد و همچون بسيار ديگرى از ميراث گذشته‌ى ما دستخوش عوامل\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nفنا و در معرض تلف و نابودى قرار گرفته است . و نكته اساسى و علت اصلى بسامان نبودن وضع مهمترين حوادث تاريخ اسلام و روشن نبودن قسمتهاى حساس آن ، همين است .\r\n( 1 ) برخى از اين كتابهاى ناياب كه نام آنها در فهرست‌ها آمده و از خود آنها خبرى نيست ، عبارتند از :\r\nصلح الحسن و معاويه تأليف : احمد بن محمد بن سعيد بن عبد الرحمن السبيعى الهمدانى متوفى بسال 333 هجرى .\r\nصلح الحسن عليه السلام تأليف : عبد الرحمن بن كثير الهاشمى ( از موالى بنى هاشم و نه از آن دودمان ) .\r\nقيام الحسن عليه السلام تأليف : ابراهيم بن محمد بن سعيد بن هلال بن عاصم بن سعد بن مسعود الثقفى متوفى بسال 283 هجرى .\r\nقيام الحسن عليه السلام تأليف : هشام بن محمد بن السائب .\r\nكتاب عبد العزيز بن يحيى الجلودى البصرى درباره‌ى ماجراى حسن عليه السلام .\r\nاخبار الحسن عليه السلام و وفاته تأليف : هيثم بن عدى الثعلبى متوفى بسال 207 هجرى .\r\nاخبار الحسن بن على عليه السلام تأليف : ابى اسحاق ابراهيم بن محمد الاصفهانى الثقفى « 1 » .\r\n\r\n\r\n","description":"","footnote":"\r\n( 1 ) نام اين كتابها را در ضمن شرح حال مؤلفان آنها در كتب رجال مانند : فهرست ابن النديم و رجال نجاشى و . . ميتوان يافت . از كتابهاى ديگرى نيز در موضوع صلح و شهادت حضرت حسن بن على در اين كتاب ياد شده كه نام بردن همه‌ى آنها در اينجا - با توجه به اينكه از خود كتابها اثرى در دست نيست - بيهوده است .\r\n","page_name":" 32 ","page_number":32},
  {"content":"\r\n\r\n( 1 ) كتابهائى كه تنها مدارك و مآخذ موضوع مورد بحث ما را - در آنجاهائى كه ناگزير به مدركى احتياج هست - تشكيل ميدهند ، با كمال تعجب ، همه در اين جهت شريكند كه حتى يك حادثه يا يك خطبه ، يا يك اعلاميه يا يك آمار را يكسان نقل نكرده‌اند و حتى غالبا در تاريخ يك حادثه يا خطبه ؛ يا نام فرمانده ؛ يا ترتيب فرماندهى ميان دو يا سه نفر ؛ يا نقل چگونگى سوءقصدهائى به حضرت حسن بن على در ميدانها شده ؛ يا در كيفيت نام بردن از صلح ؛ يا در وضع كشته شدن آن حضرت و يا در هر واقعه‌ى كوچك يا بزرگى از وقايع آن جنگ ، يكسخن و هماهنگ نيستند .\r\nعوامل گوناگونى كه در وضع نابسامان اين كتابها مؤثر بوده ، در موارد بسيارى از نقاط حساس موضوع ، كار خود را كرده و اثر خود را گذارده است .\r\nو همانطور كه نظم دادن و بهم پيوستن و رديف كردن حقايق تاريخى به همان صورت واقع شده ، از دشوارترين مراحل فراهم آوردن اين كتاب است ، استفاده از قرائن و شواهد حال نيز ساده‌ترين و طبيعىترين راه تأمين اين منظور است .\r\nخوشبختانه ، ما براى ايجاد نظم و نسق لازم ، هرگز از شواهد قطعى كه در لابلاى روايات پراكنده و نامنظم ، فراوان بدست مىآيد ، فراتر نرفتيم و بنابراين ، مدارك موجود - با همه نقصى كه در تك تك آنها بود - مجموعا توانست مأخذ و مدرك تحقيقات اين كتاب و هم مبناى نظم و ترتيب و پيوستگى آن باشد . و اين بهترين توفيقى است كه بدان ميباليم .\r\nدر تحليل و بيان فلسفهء هر يك از فرازها و صحنه‌ها ، با تأنى و\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبىشتاب پيش رفته و همه جا از فتواى عقل ، دوش بدوش حكم نقل استفاده برده‌ايم . در بسيارى از موارد كه در پى دقت و بررسى بيشترى بوده‌ايم ، در گفته‌هاى شخص قهرمانان كه رساتر و واقع‌نماتر از روايتهاى بيشتر مورخان است ، منظور خود را جستجو كرده‌ايم .\r\n( 1 ) و پس از اين همه ، كتاب حاضر ، سرمايه‌ى ناچيز و حقيرى بيش نيست كه فقط مىخواهيم طليعه و سر فصل بحث‌ها و تحقيقات تازه‌اى باشد كه در پرتو آنها بسيارى از نقطه‌هاى تاريكى كه از اين داستان در تاريخ باقى مانده ، روشن گردد .\r\nاگر من به اين منظور دست يافته باشم ، بهره‌ئى فراوان يافته‌ام .\r\nو ما توفيقى الا بالله ، عليه توكلت و اليه انيب مؤلف\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n( 1 )\r\n\r\nبخش نخست امام حسن بن على « ع »\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n( 1 ) پدرش ، امير مؤمنان على بن أبي طالب و مادرش مهتر زنان فاطمه دختر پيامبر خدا است - درود و رحمت خدا بر آنان - .\r\nدر تاريخ ، از اين كوتاهتر و در عالم نسب‌ها ، از اين پرشرافت‌تر ، نسبى وجود ندارد .\r\n( 2 ) در شهر مدينه ، شب نيمه‌ى ماه رمضان سال سوم هجرت ، تولد يافت . فرزند نخستين پدر و مادرش بود . رسول اكرم - صلى اللّه عليه و آله - بلافاصله پس از ولادتش ، او را گرفت ؛ در گوش راستش اذان و در گوش چپش اقامه گفت . سپس براى او گوسفندى قربانى كرد ؛ سرش را تراشيد و هموزن موى سرش - كه يك درم و چيزى افزون بود - نقره به مستمندان داد ؛ دستور داد تا سرش را عطر عطرآگين كنند . و از آن هنگام ، آئين عقيقه و صدقه دادن به هموزن موى سر نوزاد ، پديد آمد .\r\n( 3 ) او را حسن نام داد و اين نام در جاهليت سابقه نداشت . و كنيه‌ى او را ابو محمد نهاد و اين تنها كنيه‌ى اوست .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n( 1 ) لقب‌هاى او : السبط است و السيد و الزكى و المجتبى و التقى .\r\n( 2 ) همسران او عبارتند از : « ام الحق » دختر طلحة بن عبيد اللّه ؛ « حفصه » دختر عبد الرحمن بن ابى بكر ؛ « هند » دختر سهيل بن عمرو ؛ و « جعدة » دختر اشعث بن قيس . . . و اين آخرين ، همان است كه به اغواى معاويه او را مسموم و شهيد كرد .\r\nبه ياد نداريم كه تعداد همسران او در طول زندگىاش از هشت يا ده - به اختلاف دو روايت - تجاوز كرده باشد با اين توجه كه « ام ولد » هايش « 1 » هم داخل در همين عددند .\r\nمردم به او ازدواج‌هاى زيادى نسبت داده و در تعيين عدد آن به ميل خود راه مبالغه پيموده‌اند . . بر ايشان پوشيده مانده كه ازدواجهاى زيادى كه با اين اعداد بدان اشاره كرده‌اند و بعضىها هم آن را وسيله‌ى عيبجوئى قرار داده‌اند ، اگر هم بوده به معناى ازدواج براى شركت در زندگى نبوده بلكه حوادثى بوده كه اوضاع و احوال قانونى و شرعى آن را ايجاب ميكرده و قهرا در اين موارد ازدواج و طلاق از هم جدا نيست و اين خود دليل وضع و موقعيت مخصوص اين ازدواج‌ها است .\r\nيقينا ازدواج زياد در صورتى كه شرايط و اوضاع قانونى و شرعى آن را ايجاب كند ، در خور ملامت نخواهد بود ، بلكه اين خود با توجه بموجباتى كه آن شرائط را پيش مىآورده ، نشانه‌ى قدرت امام در عقيده‌ى\r\n\r\n\r\n","description":"","footnote":"\r\n( 1 ) « ام ولد » كنيزى است كه از صاحب خود داراى فرزند مىشود و همين موجب آزادى او پس از مرگ صاحبش مىباشد ( م ) .\r\n","page_name":" 38 ","page_number":38},
  {"content":"\r\n\r\nمردم مىباشد . ولى عيبجويان شتابزده نه حقيقت را دانسته‌اند و نه نادانى خود را . و اگر پاسخ امام حسن را به « عبد اللّه بن عامر بن كريز » كه آن حضرت با زن قبلى او ازدواج كرده بود - مىشنيدند ، زبان انتقاد ، در كام ميبردند .\r\n( 1 ) فرزندان آن حضرت از دختر و پسر 15 نفر بوده‌اند ، بنام‌هاى :\r\nزيد ، حسن ، عمرو ، قاسم ، عبد اللّه ، عبد الرحمن ، حسن اثرم ، طلحة ، ام الحسن ، ام الحسين ، فاطمه ، ام سلمة ، رقيه ، ام عبد اللّه ، و فاطمه .\r\nنسل او فقط از دو پسرش : حسن و زيد ، باقى ماند و از غير اين دو انتساب به آن حضرت درست نيست .\r\n( 2 ) « هيچ‌كس از جهت منظر و اخلاق و پيكر و رويه و مجد و بزرگوارى ، به رسول اكرم شبيه‌تر از او نبود ، وصف‌كنندگانش او را اينچنين ستوده‌اند . .\r\nو گفته‌اند :\r\nداراى رخساره‌اى سفيد آميخته به اندكى سرخى ؛ چشمانى سياه‌گونه‌اى ؛ هموار ؛ محاسنى انبوه ؛ گيسوانى مجعد و پر ؛ گردنى سيمگون ؛ اندامى متناسب ؛ شانه‌اى عريض ؛ استخوانى درشت ؛ ميانى باريك ؛ قدى ميانه ؛ نه چندان بلند و نه كوتاه ؛ سيمائى نمكين و چهره‌ئى در شمار زيباترين چهره‌ها بود .\r\nو يا چنان كه شاعرى سرود :\r\nهيچ زيبائى و حسنى بخاطر هوشمندان نگذشته مگر آنكه او را از آن زيبائى ، بهره‌ئى خاص بود\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nپيشانى او در زير طره‌ى گيسويش بدان ميمانست كه :\r\nماه تمامى ، تاجى از شام تاريك ، بر سر نهاده باشد .\r\nبوى دلاويز او ، از « عنبر » خاكيان برتر بود - و از مشك آنان . . گفتنى كه آن عطرى آسمانى است .\r\nابن سعد گفته است : « حسن و حسين به رنگ سياه ، خضاب ميكردند » .\r\nو اصل بن عطاء گفته است : « در حسن بن على ، سيماى پيغمبران و درخشندگى پادشاهان بود » .\r\n( 1 ) بيست و پنج بار حج كرد پياده ، در درحالىكه اسبهاى نجيب را با او يدك مىكشيدند .\r\nهرگاه از مرگ ياد مىكرد ميگريست و هرگاه از قبر ياد مىكرد مىگريست و هرگاه محشر را و عبور از صراط را به ياد مىآورد ميگريست و هرگاه به ياد ايستادن بپاى حساب مىافتاد آنچنان نعره مىزد كه بيهوش مىشد و چون به ياد بهشت و دوزخ مىافتاد همچون مار گزيده به خود مىپيچيد ، از خدا طلب بهشت مىكرد و به او از آتش پناه مىبرد .\r\nو چون وضو مىساخت و به نماز مىايستاد ، بدنش بلرزه مىافتاد و رنگش زرد مىشد .\r\nسه نوبت ، دارائيش را با خدا تقسيم كرد و دو نوبت از تمام مال خود براى خدا گذشت . و با اين همه ، در تمامى حالات به ياد خدا بود . گفته‌اند :\r\n« در زمان خودش آن حضرت عابدترين مردم و بىاعتناترين مردم به زيور دنيا بود » .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n( 1 ) در سرشت و طينت او برترين نشان‌هاى انسانيت وجود داشت .\r\nهر كه او را ميديد به ديده‌اش بزرگ مىآمد و هر كه با او آميزش داشت به دو محبت مىورزيد و هر دوست يا دشمنى كه سخن يا خطبه‌ى او را مىشنيد ، به آسانى درنگ مىكرد تا او سخن خود را تمام كند و خطبه‌اش را بپايان برد .\r\nابن زبير ( بنقل ابن كثير ج 8 ص 37 ) گفته است : « به خدا ، زنان از مثل حسن بن على نمىشكيبند » .\r\nمحمد بن اسحاق گفت : « پس از رسول خدا ( ص ) هيچ‌كس از حيث آبرو و بلندى قدر ، به حسن بن على نرسيد . بر در خانه‌اش فرش مىگستردند و چون او از خانه بيرون مىآمد و آنجا مىنشست راه بسته مىشد و باحترام او كسى از برابرش عبور نمىكرد و او چون مىفهميد ، برمىخواست و به خانه ميرفت و آنگاه مردم رفت و آمد ميكردند » .\r\nدر راه مكه از مركبش فرود آمد و پياده به راه ادامه داد ، در كاروان كسى نماند كه به دو تأسى نجويد و پياده نشود ، حتى سعد بن ابى وقاص كه پياده شد و در كنار آن حضرت راه افتاد .\r\n« مدرك بن زياد » به ابن عباس - كه براى حسن و حسين ركاب گرفته بود و لباسشان را مرتب مىكرد - گفت : « تو از اينها سالخورده‌ترى ! ركاب بر ايشان ميگيرى ؟ » وى جواب داد : « اى فرومايهء پست ! تو چه ميدانى اينها كىاند ! اينها پسران رسول خدايند . آيا اين موهبتى از جانب خدا بر من نيست كه ركابشان را بگيرم و لباسشان را مرتب كنم ؟ ! » .\r\nبا اين شأن و منزلت ، تواضعش چنان بود كه : روزى بر عده‌اى مستمند\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمىگذشت و آنها پاره‌هاى نان را بر زمين نهاده و خود روى زمين نشسته بودند و مىخوردند . چون حسن بن على را ديدند گفتند : « اى پسر رسول خدا بيا با ما همغذا شو ! » فورا از مركب فرود آمد و گفت : « خدا متكبران را دوست نميدارد » و با آنان به غذا خوردن مشغول شد . آنگاه آنها را به ميهمانى خود دعوت كرد ، هم غذا به آنان داد و هم پوشاك .\r\n( 1 ) بخشش و كرم او آنچنان بود كه مردى حاجت نزد او آورد . آن حضرت به او گفت : « حاجتت را بنويس و به ما بده » و چون نامه‌ى او را خواند ، دو برابر خواسته‌اش به دو بخشيد . يكى از حاضرين گفت : اين نامه چقدر براى او پربركت بود ، اى پسر رسول خدا ! . فرمود : « بركت آن براى ما بيشتر بود ، زيرا ما را از اهل نيكى ساخت . مگر نميدانى كه نيكى آن است كه بىخواهش به كسى چيزى دهند و اما آنچه پس از خواهش مىدهند ، بهاى ناچيزى است در برابر آبروى او . شايد آن كس شبى را با اضطراب و ميان بيم و اميد بسر برده و نميدانست كه آيا در برابر عرض نيازش ، دست رد به سينه‌ى او خواهى زد يا شادى قبول به او خواهى بخشيد و اكنون با تن لرزان و دل پرتپش نزد تو آمده ، آنگاه اگر تو فقط به قدر خواسته‌اش به او ببخشى ، در برابر آبروئى كه نزد تو ريخته بهاى اندكى به او داده‌ئى » .\r\nوقتى به شاعرى ، عطيه‌ئى داد . يكى از حاضرين گفت : سبحان اللّه ! به شاعرى كه معصيت خدا مىكند و بهتان مىزند ، بخشش مىكنى ؟ فرمود :\r\n« بنده‌ى خدا ! بهترين بخشش از مال آن است كه با آن آبروى خود را نگاه دارى . همانا يكى از انواع جويا شدن خير آن است كه از شر بپرهيزى » .\r\nمردى از او چيزى خواست . به او پنجاه هزار درهم و پانصد دينار عطا\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nكرد و فرمود : « كسى را براى حمل اين بار حاضر كن » و چون كسى را حاضر كرد ، رداى خود را به دو داد و گفت : « اينهم اجرت باربر » .\r\n( 1 ) عربى نزد او آمد . فرمود : « هر چه ذخيره داريم به او بدهيد » بيست هزار درهم بود همه را به عرب دادند . گفت : مولاى من ! اجازه ندادى كه حاجتم را بگويم و مديحه‌اى در شأن تو بخوانم ! آن حضرت در پاسخ ، اشعارى انشاء كرد بدين مضمون كه : « بيم فرو ريختن آبروى آن كس كه از ما چيزى مىخواهد ، موجب مىشود كه ما پيش از خواهش و سؤال او به دو ببخشيم » .\r\nمدائنى روايت كرده كه : » حسن و حسين و عبد اللّه بن جعفر به راه حج مىرفتند . توشه و تنخواه آنان گم شد . گرسنه و تشنه به خيمه‌اى رسيدند كه پيرزنى در آن زندگى ميكرد ، از او آب طلبيدند . گفت : اين گوسفند را بدوشيد و شير آن را با آب بياميزيد و بياشاميد . چنين كردند . سپس از او غذا خواستند ، گفت : همين گوسفند را داريم ، بكشيد و بخوريد . يكى از آنان گوسفند را ذبح كرد و از گوشت آن مقدارى بريان كرد و همه خوردند و سپس همانجا بخواب رفتند . هنگام رفتن به پير زن گفتند : ما از قريشيم ، به حج مىرويم ، چون بازگشتيم نزد ما بيا با تو به نيكى رفتار خواهيم كرد . و رفتند .\r\nشوهر زن كه آمد و از جريان خبر يافت ، گفت واى بر تو ! گوسفند مرا براى مردمى ناشناس ميكشى ، آنگاه ميگوئى : از قريش بودند ؟ ! .\r\nروزگارى گذشت و كار بر پيرزن سخت شد ، از آن محل كوچ كرد و به مدينه عبورش افتاد . حسن بن على او را ديد و شناخت . پيش رفت و گفت :\r\nمرا مىشناسى ؟ گفت نه ! گفت : من همانم كه در فلان روز مهمان تو شدم .\r\nو دستور داد تا هزار گوسفند و هزار دينار زر به او دادند . آنگاه او را نزد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبرادرش حسين بن على فرستاد ، آن حضرت نيز به همان اندازه به دو بخشيد و او را نزد عبد اللّه بن جعفر فرستاد و او نيز عطائى همانند آنان به او داد . »\r\n( 1 ) دو مرد ، يكى از بنى هاشم و ديگرى از بنى اميه با يكديگر مجادله داشتند . اين ميگفت قوم من بزرگوارترند و آن ميگفت قوم من . . قرار شد هر يك نزد ده نفر از مردم قوم و طايفهء خود بروند و چيزى بخواهند . .\r\nاموى نزد ده تن از بنى اميه رفت ، هر يك ده هزار درهم به او دادند . و اما هاشمى ، ابتدا نزد حسن بن على آمد ، آن حضرت دستور داد صد و پنجاه هزار درهم به او بدهند ، سپس نزد حسين بن على رفت ، آن حضرت پرسيد : پيش از من به كسى مراجعه كرده‌اى ؟ گفت : آرى ، به برادرت حسن ، فرمود :\r\nمن قدرت ندارم بر عطيهء سرور خود چيزى بيفزايم . . و او نيز صد و پنجاه هزار درهم به اين سائل داد . مرد اموى آمد با صد هزار درهم كه از ده كس گرفته بود و مرد هاشمى آمد با سيصد هزار درهم كه از دو تن گرفته بود .\r\nاموى از اين تفاوت خشمگين شد ، پول را به صاحبانش رد كرد و آنان هم پذيرفتند و هاشمى نيز همين كار را كرد ولى حسنين نپذيرفتند و گفتند :\r\nخواهى بردار و خواهى بر خاك بيفكن ، ما عطاى خود را بازنمىستانيم .\r\nروزى غلام سياهى را ديد كه گرده‌ى نانى در پيش نهاده ، يك لقمه مىخورد و يك لقمه به سگى كه آنجاست ميدهد . از او پرسيد : چه چيز تو را به اين كار وامىدارد ؟ گفت : شرم ميكنم كه خودم بخورم و به او ندهم . حسن عليه السلام به او فرمود : از اينجا حركت نكن تا من برگردم . . . و خود نزد صاحب آن غلام رفت ، او را خريد ، باغى را هم كه در آن زندگى ميكرد خريد ، غلام را آزاد كرد و باغ را به دو بخشيد .\r\nو بجز اينها ، سخن در كرم و بخشش او فراوان است كه ما اكنون\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nدر صدد بيان آنها نيستيم .\r\n( 1 ) حلم و گذشت او چنان بود كه - بگفته‌ى مروان - با كوهها برابرى ميكرد .\r\nزهد و بىاعتنائى او به زيور دنيا آنچنان بود كه « محمد بن على بن الحسين بن بابويه » ( متوفى بسال . 381 هجرى ) كتابى را بنام :\r\nزهد الحسن عليه السلام بدين صفت او اختصاص داد و در اين باره همين بس كه از همه‌ى دنيا يكباره بخاطر دين صرفنظر كرد .\r\n( 2 ) او سرور جوانان بهشت و يكى از دو نفرى است كه دودمان پيامبر منحصرا از نسل آنان بوجود آمد ، و يكى از چهار نفرى است كه رسول خدا با آنان به مباهله‌ى نصاراى نجران حاضر شد ؛ و يكى از پنج نفر اصحاب كساء ؛ و يكى از دوازده نفرى است كه خدا فرمانبرى آنان را بر بندگانش واجب و فرض ساخته . و او يكى از كسانى است كه در قرآن كريم پاك و منزه از پليدى معرفى شده ؛ و يكى از كسانى است كه خدا دوستى آنان را پاداش رسالت پيامبر دانسته ؛ و يكى از آنان كه رسول اكرم ايشان را هموزن قرآن و يكى از دو دست آويز گران وزن قرار داده . و او ريحانه‌ى رسول خدا او محبوب اوست و آن كسى است كه پيامبر دعا مىكرد خدا دوستدار او را دوست بدارد .\r\nافتخارات او بقدرى است كه ياد كردن آنها به طول مىانجامد و تازه پس از بيانى دراز به آخر نمىرسد .\r\nپس از وفات پدرش ، مسلمانان با او به خلافت ، بيعت كردند .\r\nدر همان مدت كوتاه حكومتش ، به بهترين شكل كارها را اداره كرد .\r\nدر پانزدهم جمادى الاولى سال 41 ( بنابر صحيح‌ترين روايتها ) با معاويه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nقرار صلح منعقد ساخت و با اين كار هم دين را حفظ كرد و هم مؤمنان را از قتل نجات داد و در اين كار بر طبق آموزش خاصى كه بوسيله‌ى پدرش از پيامبر دريافت كرده بود ، عمل نمود . دوران خلافت رسمى و ظاهرى او هفت ماه و بيست و چهار روز بود .\r\n( 1 ) پس از امضاى قرار داد صلح ، به مدينه بازگشت و در آن شهر اقامت گزيد و خانه‌ى او براى ساكنان و واردان آن شهر ، دومين حرم شد و او خود در اين هر دو حرم ، جلوه‌گاه هدايت و قرارگاه دانش و پناه‌گاه مسلمانان گشت . دور و بر او مردمى از شهرهاى دور دست گرد آمدند براى فهم و شناخت دين و سپس رفتن و قوم خود را از قهر و عذاب بيم دادن . و اينها همان شاگردان و حاملان دانش او و راويان از او بودند . و حسن بن على بخاطر علم و دانش فراوانى كه خدا به دو ارزانى داشته بود و هم بخاطر قدر و منزلت بلندى كه در دل مردم داشت ، تواناترين بشر بود براى پيشوائى امت و رهبر فكرى آنان و درست كردن عقايدشان و متحد ساختن و بهم بستن ايشان .\r\nنماز صبحگاه را كه ميخواند ، تا بر آمدن آفتاب در مسجد رسول خدا مىنشست و به ذكر خدا مىپرداخت .\r\nبزرگان و برگزيدگان مردم گرد او مىنشستند و او با آنان سخن ميگفت . ابن صباغ ( در كتاب الفصول المهمه ص 159 ) مىنويسد : « مردم گرد او جمع مىشدند و او با سخنان خود عقده‌هاى علمى را مىگشود و ايرادهاى مخالفين را پاسخ مىداد » .\r\nچون حج ميگزارد ، در هنگام طواف مردم براى اينكه به او سلام كنند آنچنان ازدحام ميكردند كه گاه نزديك بود خود او پايمال شود !\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n( 1 ) او را بارها مسموم كردند ( در يكى از فصول كتاب مشروحا خواهد آمد ) در آخرين بار بود كه احساس خطر كرد ، به برادرش حسين عليه السلام گفت : « من به زودى از تو جدا خواهم شد و به پروردگارم خواهم پيوست . بدان كه مرا مسموم كرده و كبدم را تباه ساخته‌اند . من خود ، عامل و سبب اين كار را مىشناسم و در پيشگاه خدا از مسبب آن دادخواهى خواهم كرد ، سپس فرمود : « مرا در كنار رسول خدا به خاك بسپار زيرا من به او و خانه‌ى او اولاترم « 1 » ، ولى اگر نگذاشتند تو را به حق آن پيوندى كه به خدا نزديكت ساخته و به خويشاوندى نزديكى كه با پيامبر خدا دارى\r\n\r\n\r\n","description":"","footnote":"\r\n( 1 ) اولويت به پيامبر از اينرو كه فرزند و پاره‌ى تن بلكه جزئى از او بود و كسى از فرزند به پدر و از جزء به كل نزديكتر و اولاتر نيست . و اما اولويت به خانه‌ى پيامبر بدين جهت كه او وارث شرعى مادرش صديقهء طاهره و او يگانه وارث پدرش رسول خدا بود . فاطمه از پدر ارث مىبرد همچنانكه سليمان از داود . و دليلى نيست كه عمومات ارث در اين مورد تخصيص خورده باشد .\r\nصيغهء تفضيل ( در كلمهء احق يعنى اولاتر و سزاوارتر ) نظر به ابو بكر و عمر دارد كه بخاطر سهمى كه دختر هر يك در خانه‌ى رسول اكرم داشتند در آنجا مدفون شدند . و عمل آنان دلالت مىكند بر اينكه بعقيده‌اى آنان ، زوجه از زمين نيز ارث ميبرد . و اين مسأله‌اى است مورد اختلاف علماى اسلام تا امروز .\r\nبارى ، عايشه و حفصه - بنابراين كه از خانه‌ى رسول اكرم ارث ميبردند - هر كدام داراى يك سهم از هفتاد و دو سهم بودند چون آنها دو نفر از 9 همسر پيامبر بودند و سهم همه‌ى همسران مجموعا يك هشتم از خانه بود يعنى سهم هر يكى ، يك نهم از يك هشتم مجموع خانه بوده است . امروز براى ما وسعت اطاق پيغمبر معلوم نيست ولى بايد فرض كنيم كه 72 قبر در آن مىگنجيده است ؛ و اگر نه بايد گفت كه ورثه‌ى صديقهء طاهره اجازه‌ى دفن آن دو نفر را در آن اطاق داده‌اند . . راه ديگرى كه وجود ندارد . . به هر صورت بايد اعتراف كرد كه حسن فرزند زهرا به پيغمبر و خانه‌ى او از هر كس اولاتر و سزاوارتر بوده است .\r\n","page_name":" 47 ","page_number":47},
  {"content":"\r\n\r\nسوگند مىدهم كه نگذارى بخاطر من قطره‌ى خونى ريخته شود ؛ بگذار تا رسول خدا را ملاقات كنيم و نزد او از دشمنان دادخواهى نمائيم و جفاى مردم را به او بازگوئيم » .\r\n( 1 ) سپس سفارشهاى لازم را درباره‌ى خاندان و فرزندانش و آنچه از خود بجا گذارده بود باور كرد و او را به آنچه پدرشان على در لحظه‌ى مرگ وصيت كرده بود ، وصيت نمود و جانشينى او را به شيعيان اعلام كرد . و در روز 17 ماه صفر سال 49 وفات يافت .\r\nابو الفرج اصفهانى نوشته است : « معاويه ميخواست براى پسرش يزيد بيعت بگيرد و در انجام اين منظور ، هيچ چيز براى او گران‌بارتر و مزاحم‌تر از حسن بن على و سعد بن ابى وقاص نبود . بدين جهت هر دو را با وسائل مخفى مسموم كرد » .\r\nو بسى روشن است كه فجايع بزرگى از اين نوع ، همچون تازيانه‌اى بر پيكر خواب رفته و تخديرشده‌ى مردم بود كه شعور و درك آنان را بر مىانگيخت و احساس درد را در آنان زنده مىساخت . . اقطار اسلامى دهان به دهان خبر اين پيشامد بزرگ را پخش كردند ؛ در هر گوشه ، موج شيون مردم از زمينهء شورشى خبر ميداد و در هر سال ، بلند شدن غوغائى ، دستگاه حكومت را به انقلابى تهديد ميكرد . و خداى سبحان مىگويد :\r\n« ستمگران به زودى خواهند دانست كه به چه سرانجامى دچار مىشوند » .\r\n( 2 ) سبط ابن جوزى به سند خود از ابن سعد و او از واقدى روايت كرده : حسن بن على در هنگام احتضار گفت مرا در كنار پدرم - يعنى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nرسول اكرم - دفن كنيد . امويان و مروان حكم و سعيد بن العاص - كه والى مدينه بود - بپاخاستند و نگذاشتند ! ابن سعد مىگويد : يكى از مخالفان عايشه بود كه گفت : « هيچ‌كس نبايد با رسول خدا دفن شود » .\r\n( 1 ) ابو الفرج اموى اصفهانى . . . روايت كرده : چون خواستند حسن ابن على را به خاك سپارند ، آن زن بر استرى نشست و بنى اميه و مروان و هر كس از ياوران و سپاهشان كه در آنجا بود ، به كمك برداشت . و اينجا بود كه گوينده‌اى گفت : « يك روز بر استر و يك روز بر شتر . . » .\r\nمسعودى نيز سوار شدن عايشه را بر استر خاكسترى رنگ و دومين فرماندهى او را بر امويان بر ضد خاندان پيغمبر ، ذكر كرده و گفته است : « قاسم پسر محمد بن ابى بكر نزد عايشه آمد و گفت : عمه ! ما هنوز سرمان را از داستان « شتر سرخ » بر نشسته‌ايم ، مىخواهى داستان « استر خاكسترى » را هم به آن بيفزائى ؟ ! عايشه بر اثر اين سخن بازگشت « 1 » » .\r\nانبوهى از مردم گرد حسين بن على مجتمع شده گفتند : ما را با آل مروان واگذار ، به خدا قسم آنان در دست ما بسى حقير و ناچيزند .\r\nفرمود : « برادرم وصيت كرده كه نبايد بخاطر او قطره‌اى خون ريخته شود و اگر اين سفارش نمىبود ميديديد كه شمشيرهاى خدا با آنان چه مىكند .\r\n\r\n\r\n","description":"","footnote":"\r\n( 1 ) مانند اين نكوهش و سرزنش مؤدبانه را بيهقى نيز در ( المحاسن و المساوى ج 1 : 35 ) از حسن بصرى نقل كرده . گويد : احنف بن قيس در روز جنگ جمل به عايشه گفت : يا ام المؤمنين ! آيا از پيامبر خدا درباره‌ى اين راه سفارشى و سخنى شنيده‌ئى ؟ گفت : نه ، ابدا ! گفت : آيا در اين باره در قرآن چيزى خوانده‌ئى ؟ گفت : قرآن همان است كه شما مىخوانيد . گفت :\r\nآيا هيچ ديده‌ئى كه رسول خدا در آن وقت كه مسلمانان در اقليت بودند و مشركان در اكثريت ، از زنان خود يارى طلبيده باشد ؟ گفت : نه هرگز ! احنف گفت :\r\nدر اين صورت پس ما چه گناهى كرده‌ايم ؟ !\r\n","page_name":" 49 ","page_number":49},
  {"content":"\r\n\r\nآنها عهد ميان ما و خود را شكستند و شرائط ما را زير پا نهادند » با اين سخن به شرائط صلح اشاره مىكرد .\r\n( 1 ) حسن بن على را از آنجا به قبرستان بقيع بردند و در كنار قبر جده‌اش فاطمه بنت اسد به خاك سپردند . در كتاب « الاصابة » از واقدى و او از . . ثعلبه نقل مىكند كه گفت : روزى كه حسن بن على وفات يافت و در بقيع مدفون شد ، من حاضر بودم . . انبوهى جمعيت آنچنان بود كه اگر در بقيع سوزنى مىافكندند بر سر انسانى مىافتاد و به زمين نمىرسيد . .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n( 1 )\r\n\r\nبخش دوم موقعيت سياسى\r\n\r\n","description":"","footnote":"","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\n( 1 )\r\n\r\nپيش از بيعت\r\nبراى روشن شدن موضوعى همچون موضوع مورد بحث ما - كه بطور دقيق نميتوان گفت تا چه حدى تحت تأثير قضاياى گذشته و همزمان بوده - كافى است كه فقط اندكى به عقب بازگشته و برخى از اوضاع اجتماعى صدر اول را كه مسلمانان پس از دوران نبوت ، براى نخستين بار بدان رو آوردند ، بررسى كنيم ، با توجه به اثر عميق شخص نبى اكرم در نفوس مسلمانان و تسلط و قدرت وى بر سازندگى جامعه و دست خلاقى كه در پديد آوردن عناصر نشاط و تحرك در پيروان خود داشت .\r\nو در اين مورد كه ما از خاطرات گذشته براى ترسيم يك چهره‌ى زود گذر ، الهام مىگيريم ، كافى است كه از هر جريانى فقط ارتباط آن را با موضوع خود و يا فقط جريانات مربوط به اين موضوع را ذكر كنيم تا در پرتو اين اسلوب ، ميزان تأثير قضاياى گذشته را در موضوع مورد بحث ، بدست آوريم .\r\n( 2 ) بزرگترين حادثه در تاريخ اسلام ، در گذشت پيامبر خدا و از بين\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nرفتن اين تشعشع آسمانى بود كه بر همه‌ى جهان فيض مىبخشيد . با اين حادثه ، عالم در ظلمتى شر آفرين فرو رفت و زمين با مرگ پيامبر از آسمان منقطع گشت ، زيرا وحى همچون قاصدى ميان آسمان و زمين و مايه‌ى پيوند آن دو به يكديگر بود . . و مگر ممكن است زمين از آسمان بىنياز گردد درحالىكه رزقش در آنجا و زندگيش و نشاطش و نورش و دينش از آنجا است . راستى اگر اين جدائى و انقطاع ، نهائى و قطعى و هميشگى ميبود ، براى دنيا وحشتى از اين بالاتر و براى مسلمانان زيانى از اين گران‌بارتر تصور نمىشد .\r\n( 1 ) ولى رسول خدا - صلى اللّه عليه و آله - آزمايش دشوار و مصيبت بزرگى را كه مسلمانان بر اثر انقطاع وحى ، بطور طبيعى بدان دچار خواهند شد ، از پيش ادراك كرد و از روى مهر و رأفتى كه به مؤمنان داشت ، به آنها خبر داد كه ميان آنان و آسمان ، رشته‌ى واحدى بر قرار خواهد ماند . . و مگر پس از اينكه رشته‌ى وحى منقطع شده ، جز رشته‌ى آسمانى ، رشته‌ى ديگرى شايسته‌ى چنگ زدن و در آويختن مىباشد ؟ . . فرمود :\r\n« من براى شما چيزى گذارده‌ام كه تا وقتى بدان چنگ در زنيد ، گمراه نخواهيد شد : كتاب خدا را آن ريسمان از آسمان تا زمين بر كشيده و عترت و خاندانم را . . و اين دو هرگز از يكديگر جدا نخواهند شد تا با من در قيامت ديدار كنند . . بنگريد تا پس از من چگونه پاس مرا در اين دو بازمانده ، خواهيد داشت » « 1 »\r\n\r\n\r\n","description":"","footnote":"\r\n( 1 ) اين حديث را « ترمذى » نقل كرده و آن ، حديث 874 از احاديث كتاب « كنز العمال » ( ص 44 ج 1 ) نيز هست . به همين ترتيب احاديث زياد ديگرى نيز كتب صحاح و مسانيد اهل سنت نقل كرده‌اند . در بعضى از اين احاديث چنين\r\n","page_name":" 54 ","page_number":54},
  {"content":"\r\n\r\n( 1 ) شايسته‌ى بحثى كه در پيش داريم آن است كه قبلا ببينيم : جامعه‌ى مسلمانان و يا آنان كه مدعى بودند شايسته‌ى رهبرى و نمايندگى جامعه‌اند ، با عترت و خاندان رسول اكرم چه روشى در پيش گرفتند تا بتوانيم قضاوت كنيم كه چگونه پاس پيامبر را در مورد خاندانش نگاه داشتند . . و حد اقل ، تا آنجا كه به بحث ما مربوط است از اين موضوع باخبر گرديم .\r\nاگر عترت هر كس ، خاندان و عشيرهء او باشند ، على بارزترين مرد خاندان پيامبر پس از آن حضرت است و اگر فرزندان و نوادگان او باشند ، حسن مهمتر فرزندان و ذريه‌ى آن حضرت است . و عرب كلمه‌ى « عترت » را در هر دو مورد - هم خاندان و هم فرزندان - به كار ميبرد .\r\nآرى ، مقدر شده بود كه اجتماع مسلمانان ، بلافاصله پس از رحلت رسول اكرم صلى اللّه عليه و آله به آن دودستگى و انشعاب تاريخى دچار شود :\r\nگروهى به توجيه و تأويل گفته‌هاى پيامبر پردازند و در مرداب تأويلات خود فرو روند و گروهى ديگر به گفته‌هاى صريح آن حضرت گردن نهند و بر سر آن گفته‌ها ايستادگى كنند . و رسول اكرم در موضوع نامزدى مقام خلافت سخنان صريح زيادى فرموده كه اكنون جاى عرضه كردن آنها نيست . و ما اينجا بدان صدد نيستيم كه عقيده‌ى طرفداران تأويل را رد كنيم يا گفته‌ى گروه دوم را اثبات نمائيم . چه ، هر آنچه مورد توافق يا اختلاف ميان دو گروه باشد ، در ظرف خود با وضعى خاص واقع شده و بحث و مجادله‌ى ما واقعيت را دگرگون نخواهد ساخت .\r\n\r\n\r\n","description":"","footnote":"\r\nآمده : « من در ميان شما دو جانشين ميگذارم . كتاب خدا را آن رشته‌ى بر كشيده ميان آسمان و زمين و عترتم يعنى خاندانم را ، و اين دو از هم جدا نمىشوند تا بر من در قيامت وارد شوند » ( امام احمد و طبرانى در الكبير ) .\r\n","page_name":" 55 ","page_number":55},
  {"content":"\r\n\r\n( 1 ) ليكن ما به همراهى اهل تأويل و براى اينكه مخالفت آنان را با گفته‌هاى صريح پيامبرشان عذر نهيم ، ميگوئيم : آنها به نيابت از وحى - كه رسول اكرم آن را پس از خود به قرآن و عترت خويش اختصاص داده بود و در اين حديث و احاديث فراوان ديگر بدان اشاره كرده بود - به نظر يك مسأله‌ى سياسى نگريستند و بىآنكه بخواهند با پيغمبر مخالفتى كرده باشند ، آن را پيش از هر چيز مربوط به مصلحت دانستند و معتقد شدند كه لزوم اطاعت فرمان پيامبر در مسائل سياسى ، وابسته به صلاحديد و نظر پيران مجرب و جهانديده است ؛ اگر آنان با اراده‌ى پيامبر توافق داشتند بايد آن را پذيرفت و اگر توافق نداشتند ، نظر آنان ملاك عمل است نه اراده‌ى پيامبر .\r\n( 2 ) بدين ترتيب ، خلافت از خاندان پيغمبر بازگرفته شد ؛ و بدين ترتيب ، امكان يافت - و شايد از نظر جمع كثيرى از پيروان محمد صلى اللّه عليه و آله پسنديده آمد - كه معاويه نيز روزى بر سر خلافت اسلامى با ديگران منازعه كند و خود را بدليل مسن‌تر بودن براى حكومت شايسته‌تر بداند « 1 » و جمعى از پيروان قوم همچون « عمرو بن عاص » و « مغيرة بن شعبه » و « ابو هريره‌ى دوسى » نظر او را تأييد كنند .\r\nاين ادعاى معاويه - با تمام اهانتى كه در آن به قداست و طهارت اسلام موجود است - در نوع خود بىسابقه نيست ؛ ريشهء آن را ميبايد در دوره‌ئى جلوتر و در همدستى و توطئه‌اى قديمىتر و با اسلوبى برتر و عاليتر\r\n\r\n\r\n","description":"","footnote":"\r\n( 1 ) در اين باره نامه‌ى معاويه را به حسن عليه السلام در شرح نهج البلاغه ( ج 4 ص 13 ) ملاحظه كنيد .\r\n","page_name":" 56 ","page_number":56},
  {"content":"\r\n\r\nجستجو كرد « 1 » .\r\n( 1 ) اين مطلب ديرى پوشيده نماند كه : سنگ زاويهء اين انحراف و عقبگرد ، همان بود كه آن روز در مدينه كار گذارده شد و سقيفه‌ى بنى ساعده\r\n\r\n\r\n","description":"","footnote":"\r\n( 1 ) براى تأييد اين مطلب رجوع كنيد به سخن صريح خود معاويه در اين مورد ( تاريخ مسعودى در حاشيه‌ى كامل ابن اثير ج 6 ص 78 - 79 ) و بسيارى از شاعران پيشين ما قصائد خود را بر اين اساس پرداخته‌اند : « مهيار ديلمى » در قصيده‌ى لاميه‌اش همين موضوع را در نظر داشته كه ميگويد :\r\nو ما الخبيثان : ابن هند و ابنه .\r\nآن دو پليد : معاويه و پسرش .\r\nو ان طغى خطبهما بعد و جل هر چند كارشان بزرگ و عصيان‌بار و هولناك بود .\r\nبمبدعين فى الذي جاءا به در آنچه پديد آوردند ، مبتكر نبودند .\r\nو انما تقفيا تلك السبل بلكه اين راهها را از ديگران آموخته و دنباله‌رو آنان بودند .\r\nو هم استاد او « شريف رضى » كه مىگويد :\r\nالا ليس فعل الآخرين و ان علا كار دنباله‌روان - هر چند بزرگ - على قبح فعل الاولين بزائد زشت‌تر از كار پيشينيان نبود .\r\nو هم پيش از آن دو « كميت اسدى » كه ميگويد :\r\nيصيب به الرامون عن قوس غيرهم تيراندازان از كمان كسى جز خودشان تير مىافكنند .\r\nفيا آخرا اسدى له الشر اول اى بسا بدنبال آمده‌ئى كه زمينهء شر را پيشينش براى او فراهم آورده است .\r\n. . . و از اين گونه شعر فراوان ديگر .\r\n","page_name":" 57 ","page_number":57},
  {"content":"\r\n\r\nبر محور آن بوجود آمد و در آن ، رشته‌ئى جديد ، بر تافته و به كار گرفته شد كه با رشته‌ى الهى متصل ميان آسمان و زمين و مورد نظر رسول اكرم ( ص ) در حديث مزبور مغايرت داشت . . رشته‌ئى كه خواستند تا آخر با تاريخ همپا و همراه باشد .\r\nو بگفته‌ى بولس سلامة :\r\nدر زير آن « سر پوشيده » حوادثى واقع شد كه برانگيزنده‌ى احساسات نهانى و پديدآورنده‌اى كج‌رويها گشت .\r\nامواج تمايلات و خواسته‌هائى به هر سو پراكنده گشت ، همچون شاخه‌هاى خار بنى - سبز و نو رسيده ، و پر از تيغه‌ى خار و پرآفت .\r\n( 1 ) صاحب اصلى خلافت ، در برابر آن جمع تأويلگر ، روشى در پيش گرفت كه شايسته‌ى او و نمايشگر روح بزرگ او و هم ضامن حفظ و حراست اسلام ميتوانست بود . . آخر مگر نه او تنها واسطه‌ى خلق خدا با آن رشته‌ى آسمانى و الهى است ؟ . .\r\nتا آن اندازه كه براى هشيار كردن افكار مسلمانان و توجه دادن ملت به حق از دست رفته‌اش لازم ميديد ، بيعت با مسندنشين خلافت را به تأخير افكند و پس از آن در برابر الزام دستگاه خلافت ، تسليم شد و بيعت كرد . « 1 » يكى از يارانش از او پرسيد : چگونه دست شما را از اين منصب ،\r\n\r\n\r\n","description":"","footnote":"\r\n( 1 ) معاويه در نامه‌ئى كه بوسيله‌ى « ابو امامه باهلى » براى آن حضرت فرستاد ، نوشت : در بيعت او - يعنى ابو بكر - سستى و درنگ كردى تا آنگاه كه همچون شتر نر سركش ، به جبر و قهر بسوى آن رانده و كشيده شدى .\r\n","page_name":" 58 ","page_number":58},
  {"content":"\r\n\r\nكوتاه كردند با اينكه از همه كس بدان سزاوارتر بوديد ؟ در پاسخ فرمود :\r\n« اين يك انحصار طلبى بود كه جمعى بدان حرص ورزيدند و جمعى ديگر بزرگوارانه از سر آن گذشتند ؛ داورى در اين قضيه با خداست و بازگشتگاه ، قيامت است . و تو اكنون از آنچه بكارت نيايد پيگيرى مكن » . « 1 »\r\n. . . و در اين سخن ، نشانه‌ى كامل از نارضائى و خشم باطنى و در عين تسليم و تحمل آن حضرت را ميتوان ديد .\r\n( 1 ) رقيبانش پرتو نور او را نديدند ، چشم‌هاى آنان را پرده‌ئى از كينه و دشمنى فرو گرفته بود ؛ سابقه و جهاد او و خويشاوندى و دامادى و برادرى او با پيغمبر و دانش و عبادت او و گفته‌هاى صريح رسول خدا درباره‌ى او - كه آن روز بيش از امروز در دسترس بود - هيچ‌يك را انكار نميكردند ولى بخاطر همين برترىها و امتيازات فراوانش به دو كين مىورزيدند و پيگيرى او را در حق‌گوئى و حقجوئى و شمشير برّاى او را - كه نهال اسلام را در صحنه‌هاى پيكار مقدس برنشانده و دشمنان خونين و خونخواهى از ميان همين مردم براى صاحب خود تراشيده بود ! - دشمن ميداشتند .\r\nجوانى او را بر او خرده ميگرفتند . چه ، او در آن روز چهارمين دهه عمر را ميگذرانيد . . و چه جاى شگفتى اگر پيران سالخورده ، شرط\r\n\r\n\r\n","description":"","footnote":"\r\n( 1 ) ترجمه‌ى مثل معروف عربى : « فدع عنك نهبا صبح فى حجراته » است كه در متن گفتار آن حضرت آمده و دنباله‌ى آن چنين است : و هلم الخطب فى ابن ابى سفيان . . يعنى فعلا به ماجراى معاويه بپرداز كه موضوع روز است و نه به آنچه به هر صورت گذشته و از دسترس فكر و عمل امروز خارج است . . و در اين گفتار علوى درسى است بزرگ و كارآموز براى صاحبان دل بيدار و گوش شنوا .\r\n( مترجم )\r\n","page_name":" 59 ","page_number":59},
  {"content":"\r\n\r\nخلافت بلا فصل رسول خدا را سنينى در حدود هفتاد سالگى - مثلا - بدانند ؟ ! ( 1 ) ديگر توجه نداشتند كه در اسلام ، امامت و پيشوائى امت نيز منصبى هم چون نبوت است ؛ هر چه در نبوت رواست در امامت هم رواست و هر چه براى عظمت پيامبرى شايسته نيست ، براى امامت نيز پسنديده نمىباشد و در اين صورت ، ديگر اجتهادى كه نتيجه‌اش شرط بودن پيرى است در مقابل نصب قاطع ، چه ارزشى ميتواند داشته باشد ؟ و ملاحظات سياسى را با وجود گفته‌هاى خدا و تصريح‌هاى پيامبر ، چه مايه و وزنى خواهد بود ؟ ! سنين عمر على در روز وفات پيامبر صلى اللّه عليه و آله با سنين عمر عيسى بن مريم در روز عروج به آسمان ، برابر بود . شگفتا ! روا بود كه عيسى در آخرين روز نبوتش به سى و سه سالگى برسد ولى روا نبود كه على در اولين روز پيشوائى و امامتش در اين مرحله از عمر باشد ؟ ! . . . مرحله‌اى كه خدا براى ساكنان بهشتش در آن جهان مقرر كرده است ! اگر اين سن ، بهترين سنين عمر آدمى نمىبود ، خدا آن را براى بندگان برگزيده‌اش در بهشت معين نمىفرمود .\r\nقرابت و خويشاوندى نزديك او را با پيغمبر ، نقيصه‌ى ديگر او ميشمردند و « نمىپسنديدند كه نبوت و خلافت در يك خاندان جمع شود » حالا چه شده بود كه فضيلتى را نقيصه‌ئى مىدانستند و چگونه خويشاوندى با شكل نزديكترش را مانع خلافت ميشمردند ولى با شكل دور ترش را دليل خلافت و تنها برهان در برابر رقباى بيگانه . . . . سؤال‌هايى بدون پاسخ است .\r\nآنها پنداشتند اين به سود اسلام و به مصلحت جامعه‌ى مسلمان است كه خلافت را از خاندان پيغمبر جدا كنند و ميدان را براى فعاليت‌ها و\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nقدرت‌نمائىهاى خاندانهاى ديگر در راه تصرف عاليترين منصب دينى باز گذارند . منصبى كه طبيعتا از قلمرو فدرت‌نمائى و تصرف قاهرانه و فاتحانه بسى دور است .\r\nو خلاصه ، منظور و هدف مهمى كه پيغمبر با اصرار و احتياط براى امت و عترت در نظر داشت و بخاطر آن ، خلافت را به عترت سپرد ، از چشم آنان پوشيده ماند .\r\n( 1 ) حوادثى كه بعد از اين ، در عالم اسلام پيش آمد ، دلهاى بيدار را به حقانيت عمل پيغمبر ( ص ) و خطاى مدعيان متوجه ساخت . زيرا همين « تفكيك خلافت از عترت » بود كه آن همه اختلافات تاريخى خونين را ميان دلباختگان خلافت بوجود آورد و آن فجايع بزرگ را در عالم اسلام واقع ساخت و منشأ پيش‌آمدهاى زيانبخشى در راه تحقق وضع ايده‌آل اسلام شد . بطورى كه اگر خلافت اسلامى از نخستين روز به راه طبيعى و روشن خود مىرفت - يعنى كسى جز خدا در آن دخالتى نميكرد و اجتهادها و سياست‌هاى بشرى آن را آلوده نمىساخت ، مسلمانان از اين پيشامدها در امان بودند .\r\n وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً  ( هيچ مرد و زن مؤمن را مجال آن نيست كه چون خدا و رسولش در امرى حكم كردند ، ايشان در امرشان به اختيار و ميل خود باشند . و هر آن كس كه خدا و رسولش را نافرمانى كند به گمراهى نمايانى دچار شده است ) .\r\nمگر اين كشمكشهاى خونين و مخاصمتهاى درازمدت ، ميان\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nخاندانهاى برجسته‌ى مسلمان كه از نسلى به نسل ديگر به ارث مىرسيد ، موجبى غير از همان باز گذاردن ميدان خلافت براى هر كس و ناكسى داشت ؟ و مگر خونريزيهاى فجيعى كه در دوره‌هاى مختلف تاريخ اسلام پيش آمد : ميان بنى هاشم و بنى اميه ؛ ميان بنى زبير و بنى اميه ؛ ميان بنى عباس و بنى اميه ؛ ميان علويان و بنى عباس . . . جز نتيجه‌ى طبيعى گسستن اين قيد و بند دينى چيزى بود ؟ همان قيد و بندى كه رسول خدا آن همه براى تحكيم و تثبيت آن احتياط و دقت بخرج ميداد ؛ چنان كه گفتى از پيش ، اين حوادث اسفبار را مىديد و در صدد جلوگيرى از بروز آن بود . .\r\n( 1 ) و مگر فجايعى كه درباره‌ى خاندان پيغمبر مرتكب شدند و هر كدام آنها - اگر كشتن بود و اگر به دار آويختن و اگر اسير كردن يا آواره ساختن - در نوع خود بىنظير بود ، موجبى جز همان نخستين اشتباه داشت ؟\r\nهمان اشتباهى كه سياست و طرح نبوى در مورد امت و عترتش را پايمال كرد و مصلحتى را كه آن حضرت براى امت و عترت در نظر داشت ناديده گرفت ؟ . .\r\nآرى ؛ آنها عمق اين سياست دورانديش را در نيافتند و چون سرگرم سياستى ديگر بودند « اجتماع نبوت و خلافت در يك خاندان » را خوش نداشتند .\r\nاين ، عذر ظاهرى آنان بود كه بجز آن ، عذر ديگرى كه بتوان آشكارا به مردم گفت ، نيافته بودند . اما عذر باطنى آنان چه بود ؟ . .\r\nكسى جز داناى نهان ، از آن آگاه نيست ولى گمان بيشتر آن است كه از خاطرات خونين جنگهاى مقدس دعوت اسلامى و يا از حس حسادت -\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nكه بگفته‌ى حديث : « دين را آنچنان مىخورد كه آتش ، هيزم را » - بيرون نبوده است .\r\nبراستى كه عشق رياست و هوس حكومت ، خطرناكترين بيماريهاى روانى بشر و كارگرترين آنان در مزاج نيرومند رهبران و مدعيان رهبرى است .\r\n( 1 ) نبوت و امامت از اينرو كه هر دو از منصبهاى الهى مىباشند ، داخل در قلمرو سياست - به معناى متعارف آن - نيستند و هر سياستى كه در دستگاه نبوت و يا در يكى از توابع ادارى و تشكيلاتى آن مشاهده شود ، خود جزئى از دين و مربوط به آن است و يگانه مرجع با صلاحيت در همه‌ى اين امور ، صاحب دين و رهبر دينى است و رأى و سخن او ، آخرين و حتمىترين رأى و سخن در آنباره مىباشد .\r\n( 2 ) اينك براى اينكه ارتباط شديد اين مطلب با موضوع مورد بحث ما روشن شود ، به نامه‌ى تظلم بار و عتاب‌آميزى كه حسن بن على در آغاز خلافتش براى معاويه نوشت ، اشاره ميكنيم . . در آن نامه ، چنين آمده بود :\r\n« . . . چون رسول خدا رحلت يافت ، بر سر ميراث حكومت او ، در ميان عرب منازعه در افتاد : قريش گفتند ما عشيره و خويشاوندان و نگهبانان نسب اوئيم و روا نيست كه شما بر سر حكومت و قدرت او با ما مخاصمه كنيد ؛ عرب اين حجت را از قريش پذيرفت و به داعيه‌ى او گردن نهاد ؛ آنها را گرامى داشت و مسند را تسليم آنان كرد . پس آنگاه ما\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبه قريش همان را گفتيم كه قريش به عرب گفته بود « 1 » ولى او همانند عرب با ما به انصاف نگراييد . قرشيان حكومت را به نيروى استدلال خود و به يارى انصاف عرب گرفتند ولى چون نوبت استدلال ما و انصاف آنان فرا رسيد ، ما را دور كردند و باتفاق و اجتماع ، ستم و جفا درباره‌ى ما روا داشتند و خود زمام كار را بدست گرفتند . . بارى وعده‌گاه ما و آنان ، پيشگاه خداست و اوست ياور و سرپرست ما .\r\n( 1 ) « ما در آن روز ، از اينكه جمعى حق ما و حكومت خاندان ما را غاصبانه مورد دستبرد ساخته‌اند ، بسى در شگفت بوديم . ليكن از آنجا كه آنها مردمى صاحب فضيلت و با سابقه در اسلام بودند از منازعه با ايشان چشم پوشيديم ، مباد كه منافقان و مخالفان دين ، دستاويزى براى شكست دين بيابند يا راهى بسوى اخلالگرى و فساد پيدا كنند .\r\n« ولى امروز - اى معاويه ! - بجا است كه همه كس از دست‌اندازى تو بدين منصب و مسند در شگفت فرو رود ! چه ، تو به هيچ بابت شايسته‌ى اين مقام نيستى ، نه فضيلت و خصلت ستوده‌ئى از تو به ياد است و نه اثر نيك و پسنديده‌اى . . و افزون از همه آنكه : تو دست‌پرورده‌ى يكى از گروه‌هاى معاند و فرزند سر سخت‌ترين دشمن قرشى رسول خدا و قرآنى ! . . خدا\r\n\r\n\r\n","description":"","footnote":"\r\n( 1 ) يكى از بزرگترين خسارتهائى كه به تاريخ اهل بيت وارد شده اينست كه در تاريخ ، اثرى از اين مباحثات و گفتگوها نيست و ما جز به بخش كوچكى از آن كه تصادفا از كنترل و سانسور دشمن در امان مانده ، دسترسى نداريم . . و اينجاست كه من به ياد گفته‌ى شاعر نوآور ، حاج عبد الحسين ازرى مىافتم :\r\nدر زمان خود ، آنچه را كه هواها و هوسها مىنويسند ، بخوان تا از سرگذشت ماجراهائى كه از روزگاران گذشته بجا مانده ، آگاهت كنند .\r\n","page_name":" 64 ","page_number":64},
  {"content":"\r\n\r\nبيناى كار تو است و عن‌قريب بر او وارد خواهى شد و خواهى دانست كه پايان كار به سود كيست ! ! » « 1 » .\r\n( 1 ) چنان كه مىبينيد ، امام حسن عليه السلام شگفتى خود را از دست‌اندازى غاصبانه‌ى معاويه به مسند خلافت ، دنباله‌ى شگفتىاش از رفتار غاصبان نخستين ، قرار مىدهد و آن دو را با « فاء عطف » به يكديگر منصل و مربوط مىسازد و از اينجا است كه ارتباط اين دو قضيه آشكار مىشود و نيز حقايق ديگرى - مربوط به اين دو برادر يا مربوط به پدر و مادرشان و يا مربوط به حقوق عمومى - روشن مىگردد .\r\nما اكنون چون نمىخواهيم از آن بحث‌ها - جز آنچه را كه با متن موضوع ما ارتباط كامل دارد - بيان كنيم ، از ورود در اين مقوله‌ها خوددارى مينمائيم .\r\n( 2 ) ترديد نيست كه آن تردستى سياسى جالب كه پس از رسول خدا صلى اللّه عليه و آله در چند لحظه ، موقعيت را برد - همان كه يكى از بزرگترين بازيگرانش آن را « فلته » ( يعنى غير منتظره ) ناميد و معاويه بعدها نام « بر كندن حق و نافرمانى امر « 2 » » بر آن نهاد - با موفقيت سريعش نشان\r\n\r\n\r\n","description":"","footnote":"\r\n( 1 ) شرح نهج البلاغه . ابن ابى الحديد ( ج 4 ص 12 ) .\r\n( 2 ) اين مطلب به صراحت در نامه‌ئى كه معاويه براى محمد بن ابى بكر فرستاد ، ذكر شده است وى در آن نامه خطاب به پسر ابو بكر مىنويسد : « پدر تو و فاروقش اولين كسانى بودند كه او را - يعنى على عليه السلام را - از حقش بازداشتند و با او سر مخالفت گرفتند ؛ در اين كار هر دو يك سخن و همداستان شده\r\n","page_name":" 65 ","page_number":65},
  {"content":"\r\n\r\nداد كه طرح آن بوسيله‌ى كارگردانانش از مدتها پيش سابقه داشته است .\r\nو بنابراين خيلى ساده ميتوان از اين طرح ، جهت‌گيرى و جبهه‌بندى خاص مدعيان را در برابر اهل بيت كه داراى آثارى هم - چه در آن هنگام و چه پس از آن - بود ، استنباط كرد .\r\n( 1 ) نتيجه‌ى اين « جهت‌گيرى » آن شد كه عترت پيغمبر در مسأله‌ى خلافت ، شكست خوردند و پس از آن نيز در همه‌ى تحولات مهمى كه تاريخ آن روز به خود ديد ، همه جا دست آنان از كارها بطور حساب شده و پيش‌بينىشده‌ئى كوتاه گشت « 1 » .\r\nنه آن نخستين خليفه كه براى خود جانشين معين كرد ، آنان را مقدم داشت و نه آن ديگرى كه خليفه را در سه تن از شش تن قرار داد ، با آنان به انصاف عمل كرد . پس از ماجراى خانه‌ى عثمان نيز اگر اختيار تعيين\r\n\r\n\r\n","description":"","footnote":"\r\nبودند . سپس او را به بيعت خود فرا خواندند و چون او در بيعت با آنان سستى و درنگ كرد ، از همه سو آهنگ او نموده و تصميم بزرگى براى او گرفتند .\r\nبالاخره او تن به بيعت ايشان داد ولى ايشان تا زنده بودند او را در كار خود شريك نساختند و بر اسرار خويش محرم ندانستند » . . . سپس مىافزايد : « اگر روش كنونى ما بر حق و صواب است ، آن كس كه نخست اين روش را انتخاب كرد پدر تو بود و ما دنباله‌روان و شريكان اوئيم ؛ اگر او بدين روش دست نمىزد ما نيز با پسر أبي طالب مخالفت نميكرديم و كار را به دو تسليم مىنموديم ؛ ليكن او در اين كار پيش قدم شد و ما نيز بدنبال او به راه افتاديم » . . ( تاريخ مسعودى بر حاشيه‌ى تاريخ ابن اثير ج 6 ص 78 - 79 ) .\r\n( 1 ) در سخنان امير المؤمنين ( ع ) شواهد زيادى بر اين موضوع ميتوان يافت . از جمله : « به خدا سوگند كه از روز رحلت پيغمبر خدا تاكنون همواره مرا از حق خود كنار زده و به ناحق آن را در انحصار خود درآورده‌اند » و :\r\n« بار الها من از قريش و ياورانشان به تو شكايت مىآورم ؛ زيرا آنها پيوند خويشى خود را با من بريدند و مقام مرا كوچك شمردند و بر سر آنچه از من است باجماع با من به منازعه برخاستند . . »\r\n","page_name":" 66 ","page_number":66},
  {"content":"\r\n\r\nخليفه به دست ملت نمىافتاد ، تا آخر در هيچ‌يك از دوره‌هاى تاريخ اسلام ، خاندان پيغمبر سهمى از حكومت و خلافت نمىيافتند .\r\n( 1 ) نتيجه‌ى ديگر اين « جبهه‌بندى » آن بود كه معارضه و ضديت و مخالفتى عميق و ريشه‌دار با دو دوره حكومت هاشمى - يعنى دورهء پنج‌ساله‌ى حكومت امام على و حكومت چندماهه‌ى امام حسن - بوجود آورد .\r\nشواهد فراوان اين گفته را در جنگهاى : بصره و صفين و سپس مسكن بايد جستجو كرد .\r\nهمچنين در روش افرادى همچون : عبد اللّه بن عمر « 1 » ؛ سعد بن ابى وقاص ؛ اسامة بن زيد ؛ محمد بن مسلمة ؛ قدامة بن مظعون ؛ عبد اللّه بن سلام ؛ حسان بن ثابت ؛ ابا سعيد خدرى ؛ زيد بن ثابت ، نعمان بن بشير و . .\r\nآن « نشستگان » كه بيطرفى اختيار كرده و از بيعت امام على و امام حسن عليهما السلام سرباززدند ، شواهد ديگرى بر اين گفته ، موجود است .\r\nاين معارضه و ضديت ، داراى ميدانهاى مختلف و رنگها و شكلهاى گوناگون بود و از آن جمله قيافه‌هاى مهمل و منفى و گريزان از تكليف ، كه رهبران عترت ، چه در مدينه و چه در كوفه با آنها مواجه بودند .\r\nو گرنه ، چه دليل داشت كه على عليه السلام بر فراز منبر كوفه فرياد بزند :\r\n\r\n\r\n","description":"","footnote":"\r\n( 1 ) مسعودى در مروج الذهب ( حاشيهء ابن اثير ج 5 ص 178 - 179 ) مىنويسد :\r\n« ولى عبد اللّه بن عمر پس از اين تاريخ با يزيد و هم با حجاج - بعنوان نماينده‌ى عبد الملك بن مروان - بيعت كرد ! » بعقيده‌اى مسعودى اين نشستگان را بايد « عثمانيان » ناميد و أبو الفداء ( ج 1 ص 171 ) بهتر دانسته كه آنان را معتزله ( كناره‌گيرندگان ) بنامد چه ، آنان از بيعت على عليه السلام كناره گرفتند . . و اما من ( مؤلف ) معتقدم كه اينها نه عثمانيند و نه معتزل ، اينها كسانيند كه مردند و امام زمانشان را نشناختند . .\r\n","page_name":" 67 ","page_number":67},
  {"content":"\r\n\r\n( 1 ) « اى مرد نمايان نامرد ! اى فكر شما چون خواب مشوش كودكان و انديشه‌ى عروسان حجله‌نشين ! كاش شما را نميديدم و نمىشناختم - وه كه چه آشنائى ندامت‌بار و غم‌انگيزى - مرگ بر شما كه دل مرا به درد آورديد و سينه‌ام را از خشم مالامال ساختيد و جام اندوه را جرعه جرعه در گلويم ريختيد و با نافرمانى و سست عنصرى ، نقشه‌ى مرا باطل كرديد . . . » « 1 »\r\n. . و سخنان ديگرى از اين قبيل كه در خطب و كلمات او فراوان است .\r\nآيا اين قيافه و وضع منفى ، جلوه‌ئى از همان ضديت و معارضه نيست كه در همه‌ى مراكز بزرگ حكومت على عليه السلام بذر پليد خود را پاشيده بود و مردم را با بهانه‌هاى گوناگون از يارى آن حضرت بازميداشت ؟\r\nالبته نبايد عوامل ديگرى را كه همچون جبهه‌گيرى مزبور در ايجاد اين ضديت به هر دو شكلش - شكل مبارزه‌ى مثبت مسلحانه و شكل خوددارى از كمك و يارى - تأثير داشت از ياد ببريم .\r\nجاى ترديد نيست كه آن عدالت قاطع و مساوات دقيق - كه بيگمان نشانه‌ى بارز حكومت آن دوره و همه‌ى حكومتهاى هاشمى قرن اول بود - نيز عامل ديگرى محسوب مىشد براى احساس نوعى مضيقه و فشار - لااقل - در ميان يك طبقه از مردم - كه با اطاعت مطلق و اخلاص و صميميتى كه در صلح و جنگ از آن گزير نيست ، سازگار نبود .\r\nشرائط خاص آن زمان و فتوحاتى كه مردم را بر خزائن كشورهاى مغلوب مسلط ساخته بود و جلوه‌هاى نوين زندگى كه براى آن مردم تازگى داشت ، نيز عامل مهمى بود براى ايجاد يك نوع تيرگى روان كه لازمه‌ى\r\n\r\n\r\n","description":"","footnote":"\r\n( 1 ) قسمتى از خطبه 27 نهج البلاغة .\r\n","page_name":" 68 ","page_number":68},
  {"content":"\r\n\r\nآن ، حركت در جهت عكس نور و روشنائى است .\r\n( 1 ) بحران اين جبهه‌بندى و جهت‌گيرى كه يك ربع قرن روى آن فعاليت شده بود ، در دوران حكومت على عليه السلام - يعنى پيش از روزگار بيعت با حسن بن على - خلاصه مىشد .\r\nحسن ، فرزنددار شد على و وليعهد وى و شريك غم و شادى و خوشى و ناخوشى او بود ؛ درد او را احساس مىكرد و از رنج او ، رنج ميبرد ؛ با دنيائى كه پدرش را احاطه كرده بود - : قوم و عشيره ؛ عامه‌ى ملت ؛ دشمنان و مخالفان - بطور كامل آشنائى و ارتباط داشت ؛ از آنچه در پيرامونش مىگذشت اندوهى نهانى و بزرگ داشت و در اين اندوه ، برادرش حسين نيز با او شريك بود همچنانكه در برادرى . . و همين رنج و اندوه نهان پسران پيغمبر ، نمايشگر نحوه‌ى رفتار امت با عترت آن حضرت و نمونه‌ئى از پاسخ آنان به اين گفته‌ى رسول خدا بوده كه : « بنگريد تا پس از من چگونه جانب مرا در مورد عترتم نگاه خواهيد داشت » .\r\n( 2 ) ليكن حسن بن على اگر از سوئى با ديدن اوضاع ناگوار محيط ، چنان رنج جانكاهى در دل داشت ، از سوى ديگر مشاهده‌ى ياران ارزنده‌ى پدرش كه نمودار كامل دليرى و مردانگى و فداكارى و اخلاص بودند و بىهيچ طمعى يا شائبه‌ى هوا و هوسى ، در راه خدا جانبازى ميكردند ، روزنه‌ى اميدى در دلش مىگشود .\r\nدر ميان اين گروه ، فرماندهان نظامى ؛ خطباى زبر دست ؛ فقهاء و قاريان قرآن و برگزيدگانى بازمانده‌ى بانيان اسلام ، ديده مىشدند و به حق ، گروهى بودند كه امير المؤمنين در جنگ و صلح به آنان اتكاء داشت\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو پايه‌ى اساسى حكومت هاشمى در برابر پيشامدها و حوادث خطرناك ، بر دوش آنان قرار گرفته بود .\r\n( 1 ) اينها مسلمانانى بودند كه به عهد و پيمان خود با پيغمبر در مورد بازماندگان آن حضرت وفادار مانده و اين تعهد را كه : از آنان همچون خود و فرزندانشان حمايت و دفاع كنند ، از ياد نبرده بودند . . بنا بر اين چرا حسن بن على از آنان در مورد پدرش يا براى آينده‌اى خودش رايحه‌ى اميد استشمام نكند ؟ .\r\nاينها مؤمنان راستينى بودند كه به سخنان خداوند درباره‌ى خاندان پيامبر ، ايمان آورده و به جانشينى على و مرتبه و منصبى كه خدا به دو اختصاص داده و او را براى آن ساخته و پرداخته ، از دل و جان گرويده و على را آنچنان كه شايسته‌ى اوست ، درك كرده بودند . و مگر نه على همان قهرمانى است كه مسلمانان پس از رسول اكرم - صلى اللّه عليه و آله - كسى را در اخلاص و صميميت و فداكارى در راه اسلام و علاقه‌مندى به مصالح عمومى ملت مسلمان و پايدارى در عدالت و گسترش معلومات بپايه‌ى او نديده بودند و به ياد نداشتند ؟\r\nانكار ديگران ، از كبريا و عظمت مقام على نمىكاست . اينها كسانى بودند كه خلاء روحشان با هوسها و طمعها انباشته شده بود و در دستگاه على ، جائى براى طمع و هوس افراد وجود نداشت . . اين گونه كسان بايد هميشه در دنيائى دور از دنياى على و با ملاكها و معيارهائى مغاير ملاكها و معيارهاى على زندگى كنند و در اردوگاهى كه مبناى آن بر معامله‌گرى و خريدوفروش حكومت و منصب است ، بسربرند .\r\nبا على بايد همان جمع برگزيده و آزمايش‌شده‌ى او ، آن مسلمانان\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nراستين و درست‌انديش باشند ، همچون :\r\n( 1 ) عمار بن ياسر ؛ خزيمة بن ثابت ذو الشهادتين ؛ حذيفة بن اليمان ؛ عبد اللّه بن بديل و برادرش عبد الرحمن ؛ مالك بن الحارث اشتر ؛ خباب بن الارت ؛ محمد بن ابى بكر ؛ ابو الهيثم بن التيهان ؛ هاشم بن عتبة بن ابى وقاص ( مرقال ) ؛ سهل بن حنيف ؛ ثابت بن قيس انصارى ؛ عقبة بن عمرو ؛ سعد بن الحارث ؛ ابو فضالهء انصارى ، كعب بن عمرو انصارى ؛ قرضة بن كعب انصارى ؛ عوف بن الحارث بن عوف ؛ كلاب بن الاسكر الكنانى ؛ ابو ليلى بن بليل . .\r\nو مردان ديگرى از اين رديف ، كه فرماندهان ميدان جنگ و شب‌زنده‌داران محراب عبادت بودند ، ظلم را تقبيح مىكردند و بدعت‌ها را بزرگ ميشمردند ، امر به معروف و نهى از منكر ميكردند و بسوى مرگ در راه خدا بر يكديگر پيشى مىجستند چنان كه ديگران بسوى هدفهاى مادى .\r\n( 2 ) خوبست اين مطلب را هم در اينجا يادآور شويم كه همه‌ى اين برگزيدگان منتخب ، در ميدانهاى جنگ و در كنار على عليه السلام شهيد شدند و تنها در جنگ صفين شصت و سه تن از بدريان شربت شهادت نوشيدند و خسارت جنگهاى متوالى سه‌ساله چند برابر اين عدد بود .\r\nدر اين صورت ، دريچه‌ى اميدى كه حسن بن على از وجود اين ياوران با اخلاص به روى خود گشوده مىيافت ، چگونه وضعى ميتوانست داشته باشد ؟ و آيا پس از فقدان آن ياران وفادار ، براى او بجز آن رنج\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنهان - كه با گذشت زمان چند برابر شده بود - چه احساسى بجا ميتوانست ماند ؟ .\r\n( 1 ) اردوگاه على با از دست دادن مراكز ثقل خود و خالى شدن از بهترين مردانش ، به بزرگترين مصيبت دچار شد و خود آن حضرت - همانطور كه در كنار بدنهاى بيجان جمعى از ياران شهيدش گفت - به عمرى كه سر تا سر اندوه و ملال و ناخشنودى بود دچار گشت .\r\nعلى هر چه در آفاق گسترده و وسيع قلمرو قدرت و حكومت خود نظر افكند ، در ميان انبوه مردمى كه در اين محدوده مىزيستند ، كسى كه داراى روح فعال و پرنشاط يا خصلت‌هاى پسنديده و برتر آن شهيدان باشد نيافت . تعداد اندكى هم كه به آنان شباهت ميداشتند آن قدر نبودند كه در جنگ يا صلح بتوان به آنان اميد بست .\r\nبىشك اگر بيان قوى و مؤثر على در خطبه‌هايش و هم مرتبت و شأن عظيم او در ديده‌ى مستمعانش نمىبود ، هرگز پس از فقدان آن ياران برگزيده ، نه سپاهى ميتوانست گرد آورد و نه ركن قابل اطمينانى ميتوانست داشت .\r\nاوضاع و احوال چنين پيش آورد كه على از يكسو با قطع رابطه‌اى بعضى از سران مواجه شود و از سوى ديگر با دشمنى مسلحانه بعضى ديگر و بالاخره از يك طرف هم با سست عنصرى و فرومايگى و جفاى پيروان و يارانش كه : « نه برادران وقت راحت بودند و نه آزاد مردان هنگام بلا » .\r\nراستى چه دشوار است آن زندگى كه نه فروغ اميدى در آن ديده شود و نه انتظار موفقيتى برده شود و بندگان شايسته‌ى خدا - آن دنياى ناچيز گذرا به آخرت ابدى فروشان - همه رخت بر بسته و رفته باشند .\r\nاين بود كه مىشنيدند ميگويد : « خدايا شقاوت مرادى را زودتر\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبرسان » يا مىگويد : « چرا شقىترين مردم محاسنم را به خون سرم رنگين نمىكند ؟ » يا خطاب به مردم ميفرمايد : « به خدا سوگند دوست ميدارم كه خدا مرا از ميان شما بيرون برد و بسوى رحمت خويش فرا خواند » .\r\nدرود بر او روزى كه ولادت يافت ؛ و روزى كه از همه جلوتر به اسلام گرويد ؛ و روزى كه با شمشير خود اسلام را پرداخت ؛ و روزى كه آزمايش خود را داد ؛ و روزى كه وفات يافت ؛ و روزى كه زنده و برانگيخته خواهد شد .\r\n( 1 ) على وفات يافت و آن وضعيت و موقعيت نامطلوب را - كه با اين سه خصلت ، مشخص مىشد : نداشتن ياور ؛ مواجه بودن با دشمنى مسلحانه ؛ عدم همكارى افراد مؤثر - براى جانشين و زمامدار بعد از خود بجا گذارد .\r\n\r\n","description":"","footnote":"","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\n( 1 )\r\n\r\nبيعت\r\nاگر دين ، در منطق اسلام ، آن چيزيست كه پيامبر خدا ابلاغ مىكند . . زيرا فقط اوست كه از روى هوس سخن نمىگويد و گفته‌اش وحى الهى است . .\r\nو اگر خليفه در نظام اسلامى آن كسى است كه پيغمبر - به حكم آنكه بالاترين مرجع در اثبات و نفى است - او را بدين مقام منصوب مىكند . .\r\n. . پس حسن بن على بىهيچ گفتگو ، خليفه‌ى شرعى است ؛ مردم\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبا او بيعت بكنند يا نكنند . .\r\n( 1 ) رسول اكرم - صلى اللّه عليه و آله - او را به نام و نشان در رديف خلفاى دوازده‌گانه‌اش معرفى كرده است . و اين گفته‌ى پيغمبر را علماى اهل سنت در احاديث فراوانى روايت كرده‌اند « 1 » و علماى شيعه بر روايت آن اجماع نموده‌اند . و باز هر دو فريق متفقند كه رسول اكرم به او و برادرش فرمود :\r\n« شما هر دو امام و پيشوائيد و مادرتان را حق شفاعت است » « 2 » همچنين درحالىكه به حسين اشاره مىكرد ، فرمود : « اين امام است ، پسر امام است ، برادر امام است ، پدر نه امام است » . « 3 »\r\nپدرش امير المؤمنين هنگامى كه بيمار شد به او دستور داد كه در نماز بر مردم امامت كند « 4 » و در آخرين لحظات زندگى ، او را به اين صورت وصى خود قرار داد : « پسرم ! پس از من ، تو صاحب مقام و صاحب خون منى » و حسين و محمد و ديگر فرزندانش و رؤساى شيعه و بزرگان خاندانش را بر اين وصيت گواه ساخت و كتاب و سلاح خود را به او تحويل داد و سپس فرمود : « پسرم ! رسول خدا به من دستور داده است كه تو را وصى خود سازم\r\n\r\n\r\n","description":"","footnote":"\r\n( 1 ) اين احاديث را به تفصيل در كتاب « ينابيع الموده » ( ج 2 ص 440 ) به نقل از « حموينى » در فرائد السمطين و از « موفق بن احمد خوارزمى » در كتاب مسند ، ميتوان يافت ، نيز : « ابن الخشاب » در تاريخش و « ابن الصباغ » در الفصول المهمة و « حافظ كخجى » در البيان و « اسعد بن ابراهيم بن الحسن بن على حنبلى » در كتاب اربعين و « حافظ بخارى » ( خواجه پارسا » در كتاب فصل الخطاب ، آن را روايت كرده‌اند .\r\n( 2 ) « الاتحاف بحب الاشراف » تأليف « شبراوى شافعى » ( ص 129 ط مصر ) و « نزهة المجالس » تأليف « صفورى شافعى » ( ج 2 ص 184 ) .\r\n( 3 ) « ابن تيميه » در : المنهاج ( ج 4 ص 210 ) .\r\n( 4 ) « مسعودى » ( حاشيه‌ى تاريخ ابن اثير ج 6 ص 61 ) .\r\n","page_name":" 76 ","page_number":76},
  {"content":"\r\n\r\nو كتاب و سلاحم را به تو تحويل دهم ، همچنانكه آن حضرت مرا وصى خود كرده و كتاب و سلاحش را به من داده است . و مرا مأمور كرده كه به تو دستور دهم در آخرين لحظات زندگيت ، آنها را به برادرت حسين بدهى » سپس به حسين رو كرد و فرمود : « و به تو نيز امر فرموده است كه اين همه را به اين پسرت واگذار كنى » و سپس دست على بن الحسين را گرفت و گفت : « رسول خدا به تو نيز دستور داده كه آنها را به پسرت محمد بن على بسپارى . . به او سلام پيغمبر و مرا برسان ! » « 1 » ( 1 ) همه‌ى كتابهاى حديث كه متعرض موضوع مزبور شده‌اند ، آن را به همين صورت ذكر كرده و روايات مربوط به آن را با سندهاى صحيح و از راههاى مورد اطمينان به منابع اصلى خبر - يعنى ائمه‌ى اهل بيت عليهم السلام و غير آنها - متصل ساخته‌اند . . و اين صورت با وضعيتى كه بر حسب قاعده و حدس در آنچنان شرائطى بايد بوقوع پيوسته باشد ، نيز متناسب و قابل تطبيق است . . و راستى جز اين ، صورتى كه شايسته و صحيح باشد كدام است ؟\r\nاين ، روش شيعه‌ى اماميه در اثبات امامت است :\r\n- نصوص و گفته‌هاى صريحى از پيغمبر - كه از طريق شيعه ، متواتر است - و هم رواياتى با متن روشن و دلالت آشكار از طريق غير شيعه ، امامت را در دوازده نفر و همه از قريش منحصر مىسازد « 2 » و در همين ضمن\r\n\r\n\r\n","description":"","footnote":"\r\n( 1 ) اصول كافى ( ص 151 ) و كشف الغمة ( ص 159 ) و جز آنها .\r\n( 2 ) مثلا در « صحيح مسلم » ( ج 2 ص 119 ) در باب : « مردمان پيرو قريشند » از جابر بن سمرة روايت كرده كه گفت : « از رسول خدا شنيدم فرمود : دين تا روز قيامت برپا خواهد بود و بر مردمان دوازده خليفه كه همه از قريشند حكومت\r\n","page_name":" 77 ","page_number":77},
  {"content":"\r\n\r\nيا به مناسبتى ديگر ، نام يك‌يك آنان را نيز معين مىكند تا آخرين نفر كه مهدى منتظر است و خدا به دست او جهان را كه پر از ستمگرى و تجاوز شده است ، سرشار از عدالت اجتماعى و روشهاى انسانى خواهد ساخت .\r\n( 1 ) - نصوص و گفته‌هاى صريحى از هر امام ، بطور خاص ، امام و پيشواى واجب الاطاعه‌ى بعد از خود را تعيين مينمايد .\r\n- علاوه بر اينها ، تفوق علمى و اخلاقى و كرامتهاى هر يك از امامان نيز ، دليل‌هاى وجدانى ديگرى مىباشند كه دو نوع دليل قبلى را تأييد مىكنند .\r\nدر اين ميان ، بيعت كردن مردم ، شرط امامت امام نيست . مردم ميبايد با كسى كه نصوص و گفته‌هاى صريح پيغمبر بر او منطبق است بيعت كنند و اماميه بيعت كس ديگر را صحيح نميدانند و با كسى كه داراى اين خصوصيت نيست ، جز در موارد اضطرار و ناچارى ، بيعت نمىكنند .\r\nبر اثر شرائط زمان و انگيزه‌ها و موجباتى كه اين شرائط را مىسازند ، چنين پيش آمد كه مردم از ميان خلفاى واقعى رسول اكرم كه نصوص پيغمبر بر آنان تطبيق مىكرد ، فقط با دو نفرشان بيعت كنند و آن دو نفر امير المؤمنين على و فرزندش حسن مجتبى بودند - سلام اللّه عليهما - .\r\n( 2 ) پس از امام حسن ، دوره‌ى « خلافت » هاى اسمى آغاز شد با اين\r\n\r\n\r\n","description":"","footnote":"\r\nمىكنند » . شبيه آن را بخارى ( ج 4 ص 164 ) و ابو داود و ترمذى در « الجامع » و حميدى در « الجمع بين الصحيحين » و ديگران روايت كرده‌اند . اين حديث با منحصر كردن عدد در « 12 » و با اضافه‌ئى كه در روايت مسلم ذكر شده - يعنى اينكه اين عدد خلفاء پيغمبر تا روز قيامت است - بطور آشكار مدعاى شيعه‌ى اماميه و عقيده‌ى آنان را درباره‌ى امامانشان تأييد مىكند و با واقعيت تاريخى - كه گروه زيادى از تيره‌هاى مختلف بنام خليفه حكومت كرده‌اند - سازگار نيست .\r\n","page_name":" 78 ","page_number":78},
  {"content":"\r\n\r\nخصوصيت و خصلت ويژه كه : براى گسترش نفوذ از زور سر نيزه استفاده مىشد و براى بيعت گرفتن از مردم ، خريدارى وجدانها با مال ، يگانه راه محسوب مىگشت . و بقول غزالى : خلافت به مردمى رسيد كه به هيچ رو ، شايسته‌ى آن نبودند . « 1 »\r\n( 1 ) مسلمانان - بويژه مورخان اسلامى - بايد دوره‌ى خلافت اسلامى را با تمام شدن دوران حكومت حسن بن على ( ع ) پايان يافته ميدانستند و از آن پس را دوره‌ى سلطنت ميشمردند با همه‌ى نشانه‌هاى سياسى و اجتماعيش . اگر چنين ميكردند ، سيماى حقيقى و ايده‌آلى اسلام را كه از سيره‌ى نبوى و روش خلفاى شايسته‌ى آن حضرت بروشنى نمودار بود ، همچنان حفظ كرده بودند و اين آئين را از برچسب‌هائى كه اين پادشاهان خليفه نام با رفتار خود به آن زده‌اند ، رها مىساختند و در آن صورت ، ديگر تاريخ ، اين ستمگران خودكامه را « خليفه » ( يعنى جانشين پيغمبر ) نمىناميد و ندانسته چنين ستمى بر اين آئين روا نمىداشت .\r\nراستى آيا صحيح است كه خليفه - يعنى آن كسى كه بايد از جهت تقوى و دانش و پاىبندى به اصول اسلام از همه كس به صاحب رسالت ، شبيه‌تر باشد - نماز جمعه را در روز چهار شنبه بخواند ؛ يا آن را پيش از ظهر بجا آورد ؛ يا مجدانه در طلب محرمى باشد ؛ يا طلا را به طلاى ناهموزن خود بفروشد ؛ يا زنا را به نسب ملحق سازد ؛ يا مؤمنى را به زندان افكنده و سپس به قتل رساند ؛ يا به كافرى كمك مالى داده و او را بر ضد مسلمانان تجهيز كند و يا كارهائى از اين قبيل و زشت‌تر از آن - كه همه از لوازم « سلطنت » است و نسبت دادن آن به « دين » جايز نيست انجام دهد ؟ ! چرا ما\r\n\r\n\r\n","description":"","footnote":"\r\n( 1 ) رك : دائرة المعارف فريد و جدى - ماده : « حسن » ( ج 3 ص 231 ) .\r\n","page_name":" 79 ","page_number":79},
  {"content":"\r\n\r\nچنين كسى را بجاى اينكه خليفه و پيشواى دينى بخوانيم ، پادشاه و رئيس دنيوى ندانيم ؟ جانشينان معاويه و ميوه‌هاى آن درختى كه قرآن آنچنان كه شايسته بوده از آن نام برده ، براى اثبات اين گفته دليلى بسنده‌اند : يزيد پسر معاويه چه كرد و عبد الملك و وليد و ديگران و ديگران از شاخه‌هاى اين شجره‌ى ملعونه چه كردند ؟\r\n( 1 ) اين واقعيت‌ها همه بايد مسلمانان را وادار مىساخت كه با اسلام ، رفتار منصفانه‌ترى داشته باشند يعنى : به برترين منصب تشكيلات اين آئين ، كسى جز شايستگان و تربيت‌يافتگانى را كه از همه به رسول اكرم شبيه‌ترند ، نسبت ندهند و هر ناكسى را خليفه‌ى پيغمبر نخوانند .\r\nاز آنچه بازگفتيم معلوم شد كه حسن بن على ( عليهما السلام ) شبيه‌ترين و همانندترين مردم به رسول خدا صلى اللّه عليه و آله بود در چهره و اندام و اخلاق و بزرگوارى « 1 » ؛ سيماى پيامبران و درخشندگى پادشاهان در قيافه‌اش تجلى داشت ؛ سرور جوانان بهشت بود و بديهى است كه سرور آن جهان ، در اين جهان نيز بىگفتگو سرور و آقا است ؛ لقب « سيد » ( يعنى آقا و سرور ) را جدش رسول اكرم روى او نهاد و اين نام ، لقب شخصى او شد .\r\nو هم معلوم شد كه او از حيث نسب از همه‌ى مردمان شريفتر و به لحاظ پدر و مادر و عمو و عمه و دائى و خاله و جد و جده از همه برتر و نيكوتر بود - همانطور كه مالك بن عجلان در مجلس معاويه او را توصيف كرد - « 2 »\r\n\r\n\r\n","description":"","footnote":"\r\n( 1 ) ارشاد مفيد : ص 167 . و يعقوبى : ج 2 ص 201 . و جز آنها .\r\n( 2 ) روزى معاويه در حضور سران قريش و اشراف قوم گفت : « برترين مردم از جهت پدر و مادر و عمو و عمه و دائى و خاله و جد و جده را به من معرفى كنيد » مالك بن عجلان بپاخاست و به حسن اشاره كرد و گفت : « اينست آنكه ميگوئى :\r\nپدرش على بن ابى طالب است و مادرش فاطمه دختر رسول خدا صلى اللّه عليه و آله و سلم\r\n","page_name":" 80 ","page_number":80},
  {"content":"\r\n\r\n( 1 ) در اين صورت چرا همانطور كه بدليل تعيين قطعى و صريح ، امام و پيشوا است ، از طرف تمامى مردم كانديد بيعت عمومى نيز قرار نگيرد ؟\r\nو چرا با دارا بودن اين مقام و اين خصلت‌هاى برگزيده ، بالاترين منصب دينى را احراز نكند ؟ اگر پيشوائى امت و لياقت جانشينى پيغمبر از اين نشانه‌ها بازشناخته نشود ، چه وسيله‌ى ديگرى براى شناخت آن ميتوان يافت ؟\r\n( 2 ) به جمع مسلمانان درآمد و بر فراز منبر پدرش ايستاد ، بىآنكه نظر به روشى كه مردم با او در پيش خواهند گرفت داشته باشد و فقط بدين منظور كه درباره‌ى فاجعهء بزرگ شهادت على عليه السلام ، با مردم سخن بگويد ، آنگاه چنين آغاز سخن كرد :\r\n« همانا در اين شب آنچنان كسى وفات يافت كه گذشتگان بر او سبقت نگرفته‌اند و آيندگان به دو نخواهند رسيد . همان كس كه در كنار رسول خدا جهاد ميكرد و جان خود را سپر بلاى او مىساخت . رسول خدا پرچم به دو ميسپرد و او را به ميدان مىفرستاد ؛ آنگاه جبرئيل از سوى راست و ميكائيل از سوى چپ ، او را در ميان ميگرفتند و از ميدان بازنميگشت\r\n\r\n\r\n","description":"","footnote":"\r\nو عمويش جعفر طيار و عمه‌اش ام هانى دختر أبي طالب ؛ و دائيش قاسم پسر رسول خدا و خاله‌اش زينب دختر آن حضرت ؛ و جدش پيامبر خدا و جده‌اش خديجه دختر خويلد » . حاضرين همه سكوت كردند و حسن برخاست . عمرو بن العاص روى به مالك كرد و گفت : « دوستى بنى هاشم ترا واداشت كه به دروغ سخن بگوئى ؟ » مالك پاسخ داد : « من جز به راست سخن نگفتم و هر آن كس كه خشنودى مخلوق را از راه ناخشنودى خالق بجويد ، در دنيا به آرزوى خود نمىرسد و در آخرت جز بدبختى نصيبى نخواهد داشت . بنى هاشم از همه پاك‌گوهرتر و بخشنده‌ترند . . آيا چنين نيست اى معاويه ؟ » و معاويه پاسخ داد : چرا ! چنين است . ( بيهقى ج 1 ص 62 ) .\r\n","page_name":" 81 ","page_number":81},
  {"content":"\r\n\r\nمگر آنگاه كه خدا پيروزى نصيب او كرده بود . . در شبى وفات يافت كه موسى در آن شب جان سپرد و عيسى در آن شب به آسمانها رخت بست و قرآن در آن شب نازل گشت . در دم مرگ از مال دنيا فقط هفتصد درهم داشت از سهميه‌اش از بيت المال كه مىخواست با آن خدمتكارى براى اهل و عيال خود تهيه كند » « 1 » ( 1 ) اين سخنرانى با روش خطابىاش ، در نوع خود بىنظير و بىسابقه است : در يادبودهاى مرگ بزرگان و برگزيدگان علمى و اخلاقى ، معمولا از صفات بارز و معروف آنان همچون : دانش و گذشت و فصاحت و شجاعت و بزرگوارى و نسب و حسب و فضل و نجابت و وفاء و مناعت و . . سخن مىرود و از معروفترين فضائل ذاتى آنان ياد مىشود . اما در اين سخنرانى از مزايا و مآثر معروف اين در گذشته‌ى عظيم الشأن سخن نرفته و حسن بن على در ياد بود پدرش از روش معمول تخلف ورزيده و بگونه‌اى ديگر و با زبانى ديگر ، پدر را ياد كرده است .\r\nچرا ؟ آيا اندوه شديدى كه از اين مصيبت بزرگ ، بر حسن بن على وارد شده ، او را كه خطيبى چيره‌دست و فرزند بزرگترين سخنران عرب است ، از سخن گفتن بازداشته و راه گفتارى چنين متعارف و معمول را بر او بسته است ؟ يا آنكه وى خود از روى عمد اين طرز سخن را انتخاب كرده و با انتخاب اين روش مخصوص ، تقدم و برترى و مهارت خود را در فن خطاب و بلاغت و مراعات تناسب و گزيده و سنجيده‌گوئى ، ثابت و مسلم ساخته است ؟\r\n\r\n\r\n","description":"","footnote":"\r\n( 1 ) يعقوبى ( ج 2 ص 190 ) و ابن اثير ( ج 3 ص 16 ) و مقاتل الطالبيين .\r\n","page_name":" 82 ","page_number":82},
  {"content":"\r\n\r\n( 1 ) بلى او در اين ياد بود آنچنان درباره‌ى على سخن گفت كه در تاريخ ، هيچ‌كس را ياراى آن نيست كه درباره‌ى ديگر كس بدان گونه سخن بگويد ، و اگر به نوعى ديگر حرف مىزد ، مجال آن بود كه در ياد بود ديگر بزرگان نيز به روش و طرز او سخن گفته شود . خصالى كه او در اين گفتار كوتاه براى على ذكر كرد ، خصالى بود كه در تاريخ ، كس ديگرى جز على داراى آن نبوده و هيچ‌يك از بزرگان و مقدسان جهان ، با او در آنها انباز و همدوش نبوده‌اند .\r\nاو از زاويهء ربانى به على مينگرد ؛ از زاويهء ديد يك امام به امامى ديگر . با اين ديد ، على آن « در گذشته » ئى است كه هيچ‌كس از درگذشتگان و زندگان به او شبيه و ماننده نيستند و هيچ ولى يا حاكم يا پيشوائى - در هر يك از مراحل - با او همدوش و همسر نمىباشد .\r\nمردى . . اما برتر از پيشينيان و آيندگان ؛ انسانى . . اما ميان جبرئيل و ميكائيل ، يعنى انسانى با خوى فرشتگان ؛ در شبى كه عيسى به آسمانها رخت كشيده ، روح پاكش پرواز مىكند ؛ و همانند زمانى كه موسى وفات يافته ، ميميرد ؛ و در آن شب كه قرآن به زمين فرود آمده ، به قبر سرازير ميگردد ! همه جا با فرشته‌اى مقرب يا بسان پيغمبرى مرسل يا همچون كتابى منزل و يا همراه رسول خاتم و سپر بلاى او .\r\nاكنون ، آيا مزايا و فضائل دنيوى را در جنب اين مكارم ، آن ارج و مقدار هست كه از آن ياد شود ؟\r\nاينك شايد تو نيز با من در اين عقيده شريكى كه : اين اسلوب جالب و دلكش و بىنظير كه حسن بن على در يادبود پدرش انتخاب كرد ، در موقعيت و وضعيت خاص خود ، بليغترين و شايسته‌ترين اسلوبى بود كه\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمىشد به كار برد .\r\n( 1 ) اين ، يكى از مواردى بود كه حسن بن على در خطابه‌ى خود ، با قدرت خداداد ، خويشاوندى نزديك خود را با جدش پيغمبر و پدرش على - آن خداوندان سخن - ثابت كرد و از آن روز ببعد نظاير اين خطابه از حسن بن على - با عنوان خليفه‌ى مسلمين - بموجب قبول بيعت عمومى و به حكم پيشامدها و حوادثى كه مستلزم سخن گفتن و ايراد خطابه بود ، طبعا فراوان ديده مىشد .\r\n( 2 ) پسر عمويش : عبيد اللّه بن عباس در مسجد جامع كه از انبوه جمعيت ، مالامال بود ، در برابر منبر ايستاد . نخست لحظه‌اى انتظار كشيد تا طوفان گريه‌اى كه به دنبال اين خطابه ، سر تا سر مسجد را فرا گرفته بود ، فرو نشست . آنگاه با صداى طنين‌دار و رساى موروثى خود همچون سروش آسمانى ، فرياد برآورد :\r\n« هان اى گروه مردمان ! اين پسر پيغمبر و جانشين پيشوا و امام شماست ؛ با او بيعت كنيد كه « خدا بوسيله‌ى او دنباله‌روان رضاى خود را به راههاى سلامت رهبرى مىكند و - به اذن خود - آنها را از تيرگيها به نور مىكشاند و به راه راست هدايت مىكند » .\r\nدر آن هنگام هنوز در ميان مردم ، بسيار بودند كسانى كه گفتار صريح پيغمبر را درباره‌ى امامت او بعد از پدرش ، شنيده بودند . لذا پس از گفتار كوتاه ابن عباس ، گفتند : « وه كه او چه محبوب است و چه حقدار بر ما و شايسته‌ى خلافت ! » و با شوق و رغبت به بيعت او شتافتند .\r\nو اين ، در روز بيست و يكم ماه رمضان سال چهلم از هجرت ، يعنى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nروز وفات پدرش امير المؤمنين بود « 1 » .\r\n( 1 ) بدين ترتيب ، كوفه موفق شد اطمينان اسلامى را در همان حدى كه خدا و عدالت اجتماعى حكم ميكرد ، به كار برد . بصره و مدائن و سر تا سر عراق نيز با كوفه در بيعت حسن بن على هماهنگ گشتند . حجاز و يمن نيز بدست فرمانده بزرگ : جارية بن قدامه بيعت كردند . فارس نيز بوسيله‌ى استاندارش : زياد بن عبيد بيعت كرد . علاوه بر اينها ، هر كس از زبدگان و برگزيدگان مهاجرين و انصار كه در اين آفاق مىزيست بيعت او را پذيرفت .\r\nهيچ حاضرى در بيعت با او تأمل و ترديد نكرد و هيچ غائبى بيعت او را رد ننمود و تا آنجا كه ما اطلاع داريم ، جز معاويه و اتباعش كسى از بيعت با او سرباز نزد .\r\nفقط معاويه بود كه مردم خود را از راهى غير راه مؤمنان سوق داد و با حسن نيز رفتارى چون پدرش ، در پيش گرفت . افراد معدود ديگرى نيز از اطاعت و بيعت حسن بن على تخلف ورزيدند كه از آن پس به : قعاد ( نشستگان ) معروف شدند .\r\nخلافت شرعى ، به صورت پديده‌ئى عمومى و اجتماعى ، از راه بيعت اختيارى تحقق يافت و براى دومين بار در تاريخ آل محمد ، مردم از روى رضا و اختيار با خليفه‌اى بيعت كردند ، و از همان دريچه‌ئى كه خورشيد نبوت ، نيم قرن قبل بر مردم تابيده بود ، فروغ امامت پرتوافكن شد . در حقيقت ، اين خلافت به لحاظ پيوند و اتصالى كه با رسول خدا\r\n\r\n\r\n","description":"","footnote":"\r\n( 1 ) در اين باره رك : شرح النهج ابن ابى الحديد ( ج 4 ص 11 ) . در برخى مدارك ديگر - بجاى « عبيد اللّه » برادرش : « عبد اللّه » را نامبرده‌اند ولى ما در فصل 6 ( فرماندهى و بسيج ) خواهيم گفت كه عبد اللّه در روزهاى بيعت امام حسن در كوفه نبوده است .\r\n","page_name":" 85 ","page_number":85},
  {"content":"\r\n\r\nداشت ، امتداد شعاع همان آفتاب نبوت بود كه از اين مشعل پرفيض ، بر مردم نور افشانى ميكرد و خليفه‌ى جديد ، تمام عناصر مادى و معنوى موروثى را كه در شكل‌بندى جسمى و روحى او مؤثر ميتوانست بود ، در وجود خود داشت . و مصداق شايسته‌ى اين شعر :\r\nبه خلافت نائل آمد ، چون متناسب و شايسته‌ى او بود همچنانكه موسى ، به شايستگى و تناسب ، به پيشگاه خدا بار يافت .\r\nبشمار مىرفت .\r\n( 1 ) پس از پايان بيعت ، امام حسن عليه السلام دوران حكومت خود را با اين خطابه‌ى تاريخى و بليغ - كه در آن از مزاياى اهل بيت و حق مسلم آنان در مورد خلافت ، سخن رفته و به مردم در مورد حوادث خطرناكى كه فضاى تيره و ابرآلوده اجتماع ، آبستن آن بود ، هشدار داده شده است - آغاز كرد .\r\nدر قسمتى از اين خطابه چنين گفت :\r\n« ما حزب پيروزمند خدا و خويشاوندان نزديك پيامبر و خاندان پاك اوئيم . يكى از دو بازمانده‌ى گران‌وزن رسول خدا در ميان امت و ثانى قرآن - كه در آن تفصيل هر چيز هست و از هيچ سو باطل را بدان راه نيست - مائيم . پس در تفسير قرآن از ما بايد يارى جست كه براى تأويل آن ، به گمان روى نمىكنيم بلكه به حقايق آن با يقين راه ميبريم .\r\nاز ما فرمانبردارى كنيد كه اطاعت ما واجب و با اطاعت خدا و رسولش مقرون است . خداى - عز و جل - فرموده است : اى كسانى كه ايمان آورديد !\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nخدا و رسول و صاحبان امر را اطاعت كنيد . پس اگر در چيزى به نزاع و اختلاف برخاستند آن را به خدا و رسول بازگردانيد . و فرموده است :\r\nو اگر آن را به رسول و صاحبان امر بازميگردانيدند ، آنان كه در پى تشخيص‌اند آن را درمىيافتند » .\r\n( 1 ) سپس خطابه‌ى خود را ادامه داد و در آخر سخن گفت :\r\n« زنهار به بلندگوهاى شيطان گوش فرا مدهيد كه او دشمن آشكار شماست و گرنه ، همچون دوستان او خواهيد بود كه بدانها مىگفت :\r\nامروز هيچ‌كس از مردم بر شما پيروز نيست و من پشتيبان شمايم پس آنگاه كه دو گروه يكديگر را ديدار كردند ، پشت به آنان كرد و گفت : من از شماها بيزارم ؛ من چيزى مىبينم كه شما نمىبينيد . به زودى نيزه‌ها را و شمشيرها را طعمه‌ئى و عمودها را و تيرها را هدفى خواهيد يافت . . ديگر در آن روز ايمان آوردن آنان كه پيش از آن ايمان نياورده يا در ايمان خود خيرى كسب نكرده‌اند ، سودى نخواهد داشت » « 1 » .\r\nسپس از منبر فرود آمد ؛ كارگزاران شهرها را مرتب ساخت ؛ احكام امراء را صادر كرد ؛ و به رسيدگى كارها پرداخت . « 2 »\r\n* * * ( 2 ) بعضىها - گويا به انگيزه‌ى فضل‌فروشى ! - به حسن بن على اعتراض كرده‌اند كه : قبول خلافت در ميان شرائط و اوضاعى همچون شرائط و اوضاع روزهاى بيعت - كه از وقوع حوادث زيانبار و دردناكى خبر ميداد -\r\n\r\n\r\n","description":"","footnote":"\r\n( 1 ) اين خطبه را هشام بن حسان روايت كرده و گفته است : اين ، بخشى از خطبه‌ى او پس از بيعت است . بحار الانوار ( ج 10 ص 99 ) و مسعودى .\r\n( 2 ) اين متن را بيشتر مورخان ذكر كرده‌اند .\r\n","page_name":" 87 ","page_number":87},
  {"content":"\r\n\r\nنوعى « شتابزدگى » بود .\r\n( 1 ) و ما براى اينكه ميزان صحت اين رأى آشكار گردد ، ميگوئيم :\r\n1 - همانطور كه تسليم و سر نهادن به بيعت امام منصوب و تعيين شده ، بر مردم واجب و لازم است ، براى امام نيز در صورت وجود داشتن ياور و كمك‌كار و تمام شدن حجت الهى ، قبول اين بيعت وظيفه‌ئى شرعى و غير قابل تخلف است .\r\nدر مورد امام حسن ، هجوم مردم از روى شوق و رغبت به بيعت در همه‌ى شهرهاى اسلامى ، بموجب ظواهر امر ، دليل بر وجود داشتن ياور و كمك‌كار بود و با فراهم بودن اين شرط ، مجال سرپيچى از وظيفه‌ى شرعى وجود نداشت .\r\n2 - آنچه موجب چنين دريافتى از ماجراى امام حسن مىشود ، نگريستن به اين ماجرا فقط از زاويهء دنيوى آن است . حال آنكه مناسبتر آن است كه ماجراى يك امام بيشتر از جنبه‌ى دنيوى مورد بررسى قرار گيرد و از نظر امام ، تفاوت ميان دين و دنيا بسى زياد است . با اين نظر و اين ديد ، ماجراى امام حسن سر تا سر سود است و كوچكترين زيانى در آن وجود ندارد - همانطور كه در جاى مناسب بيان خواهيم كرد - اين ماجرا هر چند دردناك بود ولى اين درد ، در راه اسلام تحمل مىشد و چه كسى به اسلام نزديكتر و به تحمل آلام آن سزاوارتر از حسن بن على كه خانه‌زاد و دست‌پرورده‌ى اسلام بود ؟ .\r\n3 - علاوه بر اينها ، حسن بن على با برترى مسلمى كه از همه‌ى رهبران مسلمان داشت و با آن نسب ممتاز و آن دانش برتر ، اگر هم ميخواست ، نمىتوانست از اين منصب شانه خالى كند . اگر او مردم را رها ميكرد ، مردم\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاز او جدا نمىشدند . تحرك‌ها و انقلاب‌هاى جامعه‌ى اسلامى ، بطور قهرى و اجتناب‌ناپذيرى او را به خود دعوت ميكرد و از او همكارى و رهبرى مىطلبيد . . مگر كه حقى بپاداشته و باطلى سركوب گردد . . همانطور كه براى برادرش امام حسين در دوره‌ى خودش پيش آمد .\r\n( 1 ) و نيز : بفرض كه او مردم را وامىگذاشت و از قبول بيعت آنان سربازمىزد و بفرض كه مردم نيز او را از خلافت معاف ميداشتند ، بىشك قدرتمندان و كسانى كه بر مردم تسلط يافته و زمام كار را به دست گرفته بودند ، او را راحت نمىگذاشتند و همواره به او به ديده‌ى شبحى مخوف مىنگريستند .\r\nزيرا طبعا در محيط او آنچه هميشه وجود داشت يا دعوت به اصلاح بود و يا فرياد خشم گروههاى مختلف مردم و انعكاس نارضائى ايشان از دستگاه حكومت . . كه - اگر به انگيزه‌ى حق طلبى و بخاطر وظيفه‌ى دينى بود يا از روى رقابتهاى سياسى و غرضهاى خاص - بهر صورت براى مخالفان و شورشيان ، هيچ پناه و ملجإى بهتر از فرزند رسول خدا و پيشواى محبوب مسلمانان ، وجود نداشت .\r\nمگر پيشنهاد گروههاى مختلف ( در دوران حكومت معاويه ) كه امكانات خود را در اختيار آن حضرت قرار داده و آمادگى خود را براى مبارزه با حكومت اموى و پيكار مجدد براى بازگردانيدن خلافت غصب شده « 1 » اظهار ميداشتند ، چيزى جز جلوه‌ى خشم و كينه‌ى عمومى بود كه آن روز جامعه‌ى اسلامى را فرا گرفته بود ؟ و مگر با بودن چنين مركز و پايگاهى كه مردم بدان تمايل و علاقهء فراوان دارند ، امكان آن بود كه قدرت و حكومت بر فاتحان خلافت قرار گيرد ؟ .\r\n\r\n\r\n","description":"","footnote":"\r\n( 1 ) الامامة و السياسة ( ص 151 )\r\n","page_name":" 89 ","page_number":89},
  {"content":"\r\n\r\n( 1 ) فراموش نكنيم كه او را مسموم كردند . اگر وجود او قدرت ايشان را تهديد نميكرد و مانع نفوذ حريفان در دل مردم نمىبود ، چه دليل داشت او را كه با آنان صلح كرده و همه‌ى دنيا را براى آنان گذاشته بود ، مسموم كنند ؟ آيا اين خود ، دليل آن نيست كه مردم از لحاظ فكرى و عقيدتى ، مطيع و منقاد او بودند و به دشمنانش توجهى نداشتند ؟\r\nو تازه اين توجه و گرايش مردم به او ، پس از وقوع صلح بود كه گروه‌هائى از شيعه و غير شيعه را به ايراد و اعتراض به او واداشته بود .\r\nاكنون اگر در آغاز كار ، خلافت را نمىپذيرفت و اشتياق مردم به بيعت وى ، به همان حدت و شدت نخستين باقى مىماند ، آيا وجهه و نفوذ معنوى او شديدتر نمىشد ؟ و در آن صورت كسى كه تا اين اندازه ، محور اميد و آرزوى مردم و پناهگاه دشمنان و مخالفان دستگاه حاكم است ، ميتوان گمان داشت كه دور از چشم هراسان و كنجكاو دنيا طلبان بتواند زندگى كند و هر چه زودتر زندگى پاكيزه و طاهرش با حمله‌ئى ناجوانمردانه خاتمه نيابد ؟ همانطور كه در نخستين سال پس از وفات پدرش - به گمان قوى - مورد چنين سوء نيتى قرار گرفت .\r\nآيا بازهم منطقى است كه گفته شود : قبول خلافت و بيعت ، شتابزدگى بوده است ؟\r\nمگر نه اينكه خلافت در اصل - به تعبير امام على بن موسى - منصب پدر و ميراث او و برادرش بود ؟\r\nو اما حوادث ناگوارى كه در اين انتقاد به آنها اشاره شده ، چيزى جز نتيجه‌ى طبيعى دسيسه‌چينى مخالفان امام حسن در كوفه ، نبوده و با شور و فعاليتى كه مردم داشتند - اگر تا آخر باقى ميماند - به حال او نميتوانست\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nزيانبخش باشد . و كدام خليفه يا رهبرى است كه از اين گونه دشمنها و دشمنىها بر كنار مانده باشد ؟ .\r\nدر اين صورت ، قبول بيعت به هر تقدير ، كارى راجح بلكه با توجه به ضرورت زمان و مصلحت عمومى و احقاق حق ، كارى واجب بوده است .\r\n\r\n","description":"","footnote":"","page_name":" 91 ","page_number":91},
  {"content":"\r\n . \r\n","description":"","footnote":"","page_name":" 92 ","page_number":92},
  {"content":"\r\n\r\n( 1 )\r\n\r\nكوفه ، در روزهاى بيعت\r\nصعصعة بن صوحان عبدى « 1 » كوفه را چنين توصيف مىكند :\r\n« . . مركز و پايگاه اسلام است و فرازگاه سخن و جايگاه پرچمداران و رهبران . مگر كه در آن جمعى مردم درشتخوى و خشك زيست مىكنند كه از اطاعت صاحبان امر ، سربازمىزنند و به وحدت ، شكست مىآورند .\r\n\r\n\r\n","description":"","footnote":"\r\n( 1 ) شرح حال او را در فصل : « رهبران برگزيده‌ى شيعه » در همين كتاب خواهيد خواند . جمله‌ى بالا را مسعودى از وى نقل كرده است : ( حاشيه‌ى تاريخ اين اثير ج 6 ص 118 ) .\r\n","page_name":" 93 ","page_number":93},
  {"content":"\r\n\r\nو اين خلق و خوى از آن مردمى آراسته صورت و اهل قناعت است » .\r\n( 1 ) مسلمانان در سال 17 هجرى پس از فتح عراق ، اين شهر را به دست خود بنا كردند « 1 » . در ابتدا ساختمان آن از نى بود ؛ حريقى بدان آسيب رسانيد و پس از آن با خشت بنا شد . خيابانهاى عمومى آن به پهناى بيست ذراع - به ذراع دست - و كوچه‌هاى فرعى آن هفت ذراع بود . در فاصلهء ميان خيابانها ، جايگاه براى ساختمان به وسعت 40 ذراع و زمينهاى خاص سران و بزرگان « 2 » به وسعت 60 ذراع قرار داشت .\r\nنخستين جائى كه در آن ، مرزبندى و در نظر گرفته شد مسجد بود :\r\nمردى سخت كمان در وسط منطقه‌ئى كه براى شهرسازى در نظر بود ، ايستاد و از هر سو تيرى پرتاب كرد ؛ ديوارها و پايه‌ها را در پشت فرودگاه تيرها بپاداشتند و آن ميان را براى مسجد گذاشتند . در پيشخان مسجد ، شبستانى بنا كردند بر پايه‌هائى از سنگ رخام كه پادشاهان ايران از ويرانه‌هاى حيره آورده بودند . در اطراف مسجد خندقى حفر كردند تا كسى در ساحت مسجد براى خود خانه نسازد .\r\n\r\n\r\n","description":"","footnote":"\r\n( 1 ) « بلاذرى » در فتوح البلدان و « براقى » در تاريخ الكوفه . « حموى » نيز در المعجم همين را گفته ولى ماده‌ى « بصره » به خلاف آن رأى داده و گفته :\r\n« شهرسازى بصره در سال 14 هجرى 6 ماه پيش از بناى كوفه بود » ! .\r\n( 2 ) كلمه‌ى « قطايع » را پس از مراجعه به لغت و هم به خبرگان زبان عرب ، با تأمل و ترديد فراوان به اين صورت ترجمه كردم . بايد يادآور شوم كه اين معنى علاوه بر آنكه با معناى مصطلح لغتهاى « اقطاع » و « قطيع » و « قطيعه » متناسب است ، با عبارت زير كه در « اقرب الموارد » پس از ذكر چند معنى براى كلمه‌ى « قطيعه » آمده ، كاملا تأييد مىشود : « و - مواضع فى بغداد اقطعها الملك المنصور اناسا من اعيان دولته ليعمروها و يسكنوها و هى قطيعة فلان و فلان . . » به هر صورت از فضلائى كه با مراجعه به متون تاريخ به معناى قطعىترى رسيده باشند ، اميد راهنمائى دارم ( مترجم ) .\r\n","page_name":" 94 ","page_number":94},
  {"content":"\r\n\r\n( 1 ) هنگامى كه امير المؤمنين عليه السلام - پس از جنگ جمل در سال 36 هجرى - به كوفه هجرت كرد و آنجا را مقر حكومت خود قرار داد ، كوفه بسرعت بىسابقه‌ئى رو به آبادى رفت . و ورود على عليه السلام به اين شهر در 12 ماه رجب بود .\r\nيكى از موجبات اين هجرت ، كمى محصول حجاز و احتياج آن به ديگر مناطق بود و براى يك دولت هيچ چيز زيانبخش‌تر از اين نيست كه در محصول و ارزاق محتاج و متكى باشد . اما كوفه و شهرهاى سواد ( عراق ) باندازه‌ى خود و زيادتر داشت . بعلاوه آنكه عراق در آن اوقات مركز امنى براى شورشهاى مسلحانه‌اى شده بود كه سرزمين دجله و فرات را ميدان عمليات عدوانى خود قرار داده بودند و اين وضع ، در پيش گرفتن سياست نظامى خاصى را ايجاب مىكرد .\r\nهنگامى كه كوفه ، مركز خلافت شد ، بزرگان مسلمان از تمامى آفاق اسلامى بدان روى آوردند و قبائل عربى از يمن و حجاز و مهاجران پارسى از مدائن و ايران در آن سكنى گزيدند . بازارهاى تجارتى آن ، آباد شد و تحصيل علم در آن ، رونق يافت . در اطراف آن ، باغها و بوستانها و چراگاهها و روستاها احداث شد . . و تا روزگارى درازمدت ، بزرگان تاريخ و ادب و علوم را در دامان خود پروراند .\r\nدر سايه‌ى حكومت هاشمى ، مذهب و مسلك تشيع و پيروى آل محمد در اين شهر رواج يافت و هميشه ، همچون نشانه‌ئى ثابت براى آن باقى ماند . با اين حال ، به حكم آنكه ساكنين شهر جديد ، بر اثر اختلاف عنصرى ، آنجا را ميدان تمايلات و خواسته‌هاى مختلف ساخته بودند ، پس از دورانى كوتاه ، اين ناهماهنگى وسيله‌ى برافروختن آتش فتنه و آشوب\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nشد و بيشتر حوادث تلخ تاريخى و هرج‌ومرج‌هائى را كه گاه به سود و گاه به زيان اين شهر بود ، پديد آورد .\r\n( 1 ) آن روزى كه كوفه با امام حسن بيعت كرد ، تمامى عناصر موجود در آن - كه در كمتر موضوعى وحدت نظر مىيافتند - در موضوع بيعت با آن حضرت ، متفق و هماهنگ شدند .\r\nروش زندگى حسن بن على در دوران اقامتش در اين شهر چنان بود كه او را قبله‌ى نظر و محبوب دل و مايه‌ى اميد كسان ساخته و فضاى شهر جديد و « مقر حكومت پدرش » را با برجسته‌ترين خصال پسنديده‌ى موروثى آل محمد يعنى ، بخشنده دستى ؛ نيكوخوئى ؛ بلند رأيى ؛ خوش‌روئى ؛ گذشت و بردبارى ؛ دانشورى و برترانديشى ؛ زهد و پارسائى . . آراسته و پر ساخته بود .\r\nمنبر خلافت - در بحران غمى كه بر امام در گذشته داشت - بشادى تبسم كرد ، زيرا در آغوش خود مظهرى از صفات موروث انبيا را ميديد .\r\nدر آن روز پرهيزگارتر و پارساتر و همه‌ى خصال نيك را دارنده‌تر از حسن بن على كسى يافت نمىشد . از اين رو وى تنها شخصيتى بود كه همه‌ى آراء مختلف از روى رضا و رغبت بر او قرار ميگرفت و تمامى عناصر رهبرى ، همانطورى كه در رهبر ملتى و پيشواى قومى لازم است ، در او مجتمع ميگشت .\r\n( 2 ) اگر حوادث غير قابل پيش‌بينى و نامطلوب نمىبود ، جشن‌هاى بيعت در كوفه با همان قدرت و هيجان و آمادگى كه انتظار مىرفت ، پايان مىيافت . .\r\nولى فضاى سياسى اين شهر بزرگ - كه در تاريخ خود براى اولين بار ،\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nجشن نصب خليفه‌اى را مىگرفت - بدنبال جنگهاى كوبنده‌ى جمل و صفين و نهروان كه هر سه در نزديكى آن بوقوع پيوسته بود ، همچنان گرفته و ابرآلود و آغشته به وسوسه‌ها و دلواپسىهاى ترديدانگيز بود . در آن روز عده‌ى زيادى از كسان و ياران مقتولين اين جنگها از دو طرف ، در كوفه مىزيستند كه با كشتگان خود همرأى و همعقيده بودند و آرزو ميكردند كه روزى بتوانند انتقام آنان را بگيرند و براى رسيدن به اين هدف تا آنجا كه ميتوانستند ، فعاليت ميكردند .\r\nدر اين ميان ، هم غرض‌هاى شايسته و موافق وجود داشت و هم غرض‌هاى فاسد با هدفهاى پنهان كه پيوسته موجبات اختلاف و نفاق را ايجاد مىكرد .\r\n( 1 ) حسن بن على كه در طليعه‌ى خلافت بسر ميبرد ، همه‌ى دلها را با خود همراه داشت . زيرا اولاد فرزند رسول خدا صلى اللّه عليه و آله بود و دوستى او يكى از شرائط ايمان ؛ ديگر آنكه لازمه‌ى بيعت اين بود كه از او فرمانبردارى كنند .\r\nابن كثير مىنويسد : « مردم به او بيش از پدرش محبت مىورزيدند « 1 » » .\r\nو يقينا تا وقتى حسن بن على به كار مثبتى كه با اغراض و منافع گروهى و با رگ حساس تعصب‌هاى گروهى ديگر اصطكاك داشته باشد ، دست نمىزد همچنان محبوب و از آسيب اين و آن در امان مىماند . چه اينكه وسائلى كه اسلام در آن روز بدانها زندگى مىكرد ، در ميان آنچنان مسلمانانى ، يا در اختيار هدف‌هاى شخصى بود و يا پيرو عصبيت‌ها .\r\n\r\n\r\n","description":"","footnote":"\r\n( 1 ) البداية و النهاية ( ج 8 ص 41 ) .\r\n","page_name":" 97 ","page_number":97},
  {"content":"\r\n\r\n( 1 ) بسيارى از آن مردم كه خودپرستى و سودجوئى حتى به مرز عقيده‌ى آنان نيز تجاوز كرده بود ، مىپنداشتند كه با بيعت كردن با حسن بن على - كه داراى خلق و خوئى بنهايت خوش و يادآور خلق و خوى پيغمبر بود - راهى به اشباع خواسته‌ها و ارضاء هوسها و طمعهاى خود خواهند يافت .\r\nولى واقع اينست كه آنها اين خلق و خوى عظيم را ، آنچنان كه بود نفهميده بودند .\r\nبسيارى از كسانى كه در هيچ رأى و فكرى با امام حسن هم‌عقيده نبودند نيز همين اشتباه را داشتند و لذا مانند مؤمنان مخلص ، از روى ميل و رغبت با او بيعت كردند . و سپس همينها بعد از زمانى كوتاه ، اولين كسانى بودند كه از ميدان گريختند بىآنكه حتى به پشت سر خود بنگرند .\r\nاينها هنگامى كه آن نرمخوئى را در مقابله با مطامع خود در معرض آزمايش در آوردند ، او را پس از قبول حكومت و مسئوليت ، از پولاد محكمتر و غير قابل‌نفوذتر يافتند ، بطورى كه حتى برادر و پسر عمويش - كه هر دو به او نزديكترين و در ديده‌ى او با منزلت‌ترين افراد بودند - نيز نمىتوانستند او را از رأى و نظر خود عدول دهند و او با اتكاء به رأى و تصميم قاطع خود ، بىهيچ تكلف و دغدغه قدم برمىداشت و عمل ميكرد .\r\nبنا بر اين جاى شگفتى نيست اگر روح دشمنى و معارضه در ميان سران و رياست طلبان ماجراجوى كوفه بطور نامرئى رشد كند و كوفيان تدريجا رفتارى را كه با امام پيشين خود داشتند - همان رفتارى كه « دل او را از خشم آكنده و جام اندوه در كام او فرو ريخته بود » - مجددا در پيش گيرند و بدين ترتيب در محيط و بازده‌ى آن اجتماع ، جبهه‌بندىها و باندبازيهايى كه چندان بىاتكاء به قدرت خارجى هم نبود سر گرفت\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nو بر اثر آن مشكلات داخلى به رنگهاى گوناگون پديد آمد .\r\n( 1 ) از روزى كه خلافت اسلامى به مركز جديد خود در عراق انتقال يافت ، بر اثر صراحتى كه در حكم و قاطعيتى كه در اجراى عدالت ابراز ميداشت ، اين قبيل مردنماها روش ناپسند فتنه‌انگيزى و اخلالگرى و تفرقه‌افكنى را در پيش گرفته و در اين كارها آزموده شده بودند . علت اصلى اخلال و كارشكنى اين عده ، فقط اين بود كه از سود مادى اين رژيم مأيوس شده و بدان اميدى نداشتند . . چه اينكه ، خلافت هاشمى ، حكومت دينى بود نه رياست دنيوى و مادى . اينها دانسته بودند كه اين رژيم به آنان اجازه نخواهد داد كه وضع پيشين خود و اختيارات وسيعى را كه در مورد دخالت در كارهاى عمومى و بهره‌برداريهاى نامشروع داشتند ، ادامه دهند و راه رسيدن به اميدهاى خام و كارهاى غير قانونى را بر آنان خواهد گرفت .\r\nپيدايش و رشد خلافت جديد در كوفه و ادامه‌ى عصيان معاويه در شام ، براى اين عده موقعيت مناسبى پيش آورد كه نيروى خود را به كار گرفته و اخلالگريهاى خود را آغاز كنند و هر اندازه كه ممكن است - و لو از راه ببازى گرفتن هر دو جبهه - خود را به منافع آنى و نزديك برسانند .\r\nبراى آنان دو راه بيشتر وجود نداشت : در صورت امكان ، بدست آوردن پست‌ها و شغل‌هائى در حكومت جديد كه بتواند حرص و از آنان را اشباع كند ، و در غير اين صورت ، كارشكنى و خرابكارى و توطئه بر ضد اين حكومت . خزائن شام پيوسته جلوه‌ى دلپذير پول و وعده را در برابر چشمشان قرار ميداد و دل از كفشان مىربود . . و اساسا هميشه برّاترين سلاح حكومت شام در همه‌ى برخوردهايش با كوفه ، پول و وعده بود .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبدين ترتيب و بدين دليل بود كه كوفه‌ى حسن بن على ، دستخوش دگرگونى تمايلات و تشتت آراء و اختلاف و دودستگى و بر ملا شدن كينه و دشمنى ميان بخش بزرگى از مردم ، گشته بود .\r\nمردمى كه در روزهاى بيعت حسن عليه السلام كه سلسله جنبان و بانى اين فسادها بودند ، به چند دسته تقسيم مىشدند :\r\n( 1 )\r\n\r\n1 - باند اموى\r\nبزرگترين وابستگان اين باند عبارت بودند از : عمرو بن حريث ، عمارة بن الوليد ، حجر بن عمرو ، عمر بن سعد ، ابو بردة پسر ابو موسى اشعرى ، اسماعيل و اسحاق دو پسر طلحة بن عبيد اللّه و كسان ديگرى از اين رديف .\r\nدر اين باند ، عناصر نيرومند و با نفوذ و داراى اتباع نيز وجود داشتند كه در بوجود آوردن موجبات شكست امام حسن مانند : شايعه‌افكنىها و توطئه‌ها و ايجاد نفاق و دوئيت ، تأثير بسزائى داشتند .\r\n« اينها در خفا ، مراتب فرمانبرى و همراهى خود را به معاويه نوشتند و او را به حركت به سوى كوفه تحريك و تشويق نمودند و ضمانت كردند كه هرگاه سپاه او به اردوگاه حسن بن على نزديك شود ، حسن را دست بسته تسليم او كنند يا ناگهان او را بكشند » « 1 » .\r\nو بنا به گفته‌ى مسعودى در تاريخش « 2 » « اكثر آنان نهانى با معاويه\r\n\r\n\r\n","description":"","footnote":"\r\n( 1 ) « مفيد » در كتاب ارشاد ( ص 170 ) و « طبرسى » در كتاب اعلام الورى .\r\n( 2 ) حاشيه‌ى تاريخ ابن اثير ( ج 6 ص 42 ) . مؤلف : چه ميدانيم ! شايد بسيارى از مردم شام نيز نامه‌هائى همانند نامه‌هاى كوفيان به معاويه ، براى حسن بن على نوشته باشند . چه اينكه دانستيم كه هر دو گروه - هم كوفيان و هم شاميان - در فقر اخلاقى كه موجب فريفتگى به جلوه‌هاى مادى و خيانت است ، شريك بودند . رجوع كنيد به كتاب « المحاسن و المساوى » ( ج 2 ص 200 )\r\n","page_name":" 100 ","page_number":100},
  {"content":"\r\n\r\nمكاتبه كردند ، به او وعده‌ها دادند و بدين وسيله خود را به او مقرب ساختند » .\r\n( 1 ) « معاويه با عمرو بن حريث و اشعث بن قيس و حجار بن ابجر و شبث بن ربعى در خفا قرار داد بست و بوسيله‌ى جاسوسانش براى هر يك از ايشان چنين پيغامى فرستاد : اگر حسن را بكشى پاداش تو صد هزار درهم است با فرماندهى يكى از لشكرهاى شام و زناشوئى با يكى از دخترانم .\r\nو حسن عليه السلام پس از آنكه از اين قرار نهانى خبر يافت هميشه در زير لباسش زره بر تن ميكرد و با پرهيز و احتياط رفتار مىنمود و حتى به نماز نيز با اين حال حاضر ميگشت . نوبتى يك نفر از دشمنان در نماز تيرى بسوى او افكند ولى چون زره داشت به دو آسيب نرسانيد » « 1 » .\r\nو يك نمونه از اين متون تاريخى براى نشان دادن وضعيت ، كافى است .\r\nبدين قرار اين دسته ، زشت‌ترين جنايتى را كه يك خائن فرصت طلب انجام ميدهد ، مرتكب مىشدند . فعاليت‌هاى پليد آنان ديرى در زير پوششى از دروغ و نفاق باقى نمىماند و درست بهنگام نداى وظيفه ، خباثت آنان آشكار مىگشت .\r\nدر تمام اين مدت ، گروه مزبور پيشروان هر ناخشنودى و كمك‌كاران\r\n\r\n\r\n","description":"","footnote":"\r\nتأليف « بيهقى » براى اطلاع از نامه‌ى ياران معاويه به على عليه السلام . و به تاريخ يعقوبى ( ج 3 ص 12 ) براى مطالعه‌ى نامه‌ى همه‌ى ياران عبد الملك بن مروان به مصعب بن زبير كه از وى امان طلبيده و جائزه خواسته‌اند . اى بسا كه نامه‌هاى نزديكان معاويه به حسن بن على از اين جهت بر ما پوشيده مانده كه آن حضرت مراعات امانت را كرده و رازنامه‌نگاران را افشاء نساخته . . و يا اينكه مورخان خواسته‌اند اين موضوع را هم مانند بسى موضوعات ديگر ، نديده بگيرند !\r\n( 1 ) علل الشرايع ( ص 84 ) .\r\n","page_name":" 101 ","page_number":101},
  {"content":"\r\n\r\nهر بلوا و آشوب و انگشتان خيانتكار دشمن در قلمرو حكومت امام حسن بودند .\r\n« خوارج » نيز به حكم وحدت نظرى كه با امويان در دشمنى با حكومت هاشمى داشتند ، در پىريزى توطئه‌هاى بزرگ با آنان همكارى ميكردند و دليل بارز اين ادعا اينست كه نام دو تن از سران خوارج يعنى اشعث بن قيس و شبث بن ربعى در يكى از نمونه‌هاى تاريخى مزبور ، برده شده است .\r\n( 1 )\r\n\r\n2 - خوارج\r\nاينها كسانى بودند كه پس از حادثه‌ى حكميت كمر به دشمنى على و معاويه - هر دو - بسته بودند . رؤساى اين گروه در كوفه عبارت بودند از :\r\nعبد اللّه بن وهب الراسبى ، شبث بن ربعى ، عبد اللّه بن الكواء ، اشعث بن قيس ، شمر بن ذى الجوشن .\r\nخوارج از اولين روزهاى بيعت ، از همه‌ى مردم كوفه نسبت به جنگ با معاويه بيشتر اصرار مىورزيدند و همينها بودند كه هنگام بيعت با حسن بن على شرط كردند كه با متجاوزان و گمراهان - يعنى مردم شام - بجنگند و آن حضرت دست از بيعت آنان كشيد و گفت بايد به شرط « اطاعت كامل و پيروى بىقيد و شرط در جنگ و صلح » بيعت كنند . آنگاه آنان نزد برادرش حسين آمدند و گفتند : دست بگشا تا با تو بيعت كنيم همانطور كه با پدرت بيعت كرديم و به اين شرط كه با متجاوزان و گمراهان شامى جنگ كنى .\r\nآن حضرت در پاسخ آنان گفت : « معاذ اللّه كه تا حسن زنده است بيعت شما را بپذيرم » و آنها چون چنين ديدند ناچار نزد حسن آمده و همانگونه كه او مىگفت با وى بيعت كردند . « 1 »\r\n\r\n\r\n","description":"","footnote":"\r\n( 1 ) رجوع كنيد به : الامامة و السياسة ( ص 150 ) .\r\n","page_name":" 102 ","page_number":102},
  {"content":"\r\n\r\n( 1 ) البته شرطى كه اين دسته در هنگام بيعت با حسن بن على ميكردند و همچنين اصرارشان بر جنگ ، به دليل دشمنى آنان با امام نبود چه ، در ميان پيروان خاص و شيعيان آن حضرت نيز كسانى بودند كه همين اندازه براى شروع جنگ ، پافشارى ميكردند . ولى در آينده با مطالعه بخشهائى از ماجراى امام حسن روشن خواهد شد كه در بحرانىترين و وخيم‌ترين لحظات ، همين عده عامل و ابزار بروز حوادث ناگوار محسوب مىشدند و چنان كه اندكى پيش از اين گفتيم ، دو تن از سران و بزرگان آنها در پليدترين و زشت‌ترين توطئه‌ى اموى در كوفه ، شركت داشتند .\r\nاينها براى تشويق مردم به اخلالگرى و ايجاد فتنه و آشوب ، از مؤثرترين و مخوفترين روشها استفاده ميكردند و به وسائل گوناگون ، ايمان بسيارى از مردم را متزلزل مىساختند . و سر اصلى تجديد حيات آنان پس از شكست سخت و كوبنده‌اى كه در سواحل نهروان ديدند ، همين موضوع بود .\r\nزياد بن أبيه تبليغات خوارج را اين گونه توصيف ميكرد : « سخن ايشان در دل ، گيرنده‌تر است از آتش در نى » و مغيرة بن شعبه درباره‌ى آنان مىگفت : « اگر دو روز در شهرى بمانند هر كس را كه با آنان معاشرت كند ، فاسد مىسازند » « 1 » خارجى سخن باطل مىگفت و آن را حق مىپنداشت ؛ كار زشت مىكرد و آن را خوب مىدانست و به خدا اتكاء داشت اما هيچ‌گونه ارتباطى از راههاى مشروع و دين‌پسند ، با خدا نداشت .\r\nو ما به مناسبت ديگرى ، آنجا كه از « عناصر سپاه » سخن بگوئيم ، از آنان ياد خواهيم كرد .\r\n\r\n\r\n","description":"","footnote":"\r\n( 1 ) تاريخ طبرى ( ج 6 ص 109 ) .\r\n","page_name":" 103 ","page_number":103},
  {"content":"\r\n\r\n( 1 )\r\n\r\n3 - شكاك‌ها\r\nمفيد ( عليه الرحمة ) در آنجا كه از عناصر سپاه حسن بن على بحث كرده ، از اين گروه نام برده است ، گمان قوى آن است كه نامگذارى آنان به « شكاكها » بدين جهت است كه اينها تحت تأثير تبليغات خوارج قرار گرفته بودند بدون اينكه جزء آنان شده باشند و پيوسته در حال ترديد و دودلى بسر ميبردند .\r\nسيد مرتضى نيز در كتاب امالى ( ج 3 ص 93 ) بتقريبى از شكاكان نام برده و به اشاره ، آنان را كافر شمرده است . گويا به نظر وى ، اين عده در اصل دين ، ترديد و تزلزل داشته‌اند .\r\nبه هر حال ، اينها جمعى از ساكنان كوفه و فرومايگان آن اجتماع بودند كه خود به خود نه قصد نيكى داشتند و نه توانائى بدى . با اين وصف ، وجود آنان خود مايه‌ى شر و وسيله‌ى فساد و آلت بىاراده‌ئى در دست اخلالگران و فتنه‌جويان بود .\r\n( 2 )\r\n\r\n4 - الحمراء\r\nاين گروه - به گفته‌ى طبرى در تاريخ - بيست هزار مرد مسلح كوفى بودند كه در هنگام تقسيم‌بندى كوفه ، در قسمتى قرار گرفتند كه هم‌پيمانان آنها از طايفهء « بنى عبد القيس » در آنجا واقع شده بودند . اين عده در اصل ، نه از « بنى عبد القيس » بودند و نه حتى از عرب . بلكه داراى نژادى مخلوط و اولاد بردگان و موالى بودند و شايد بيشتر آنان اولاد كنيزكان پارسائى بودند كه در سالهاى 12 تا 17 در « عين التمر » و « جلولاء » اسير شده بودند .\r\nو همين‌ها در سال 41 و هم در سال 61 - يعنى در دو بحران مربوط\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبه امام حسن و امام حسين - مردمى صاحب سلاح و جنگجو بشمار مىرفتند - دقت كنيد - .\r\n( 1 ) و باز همين‌ها پاسبانان « زياد بن أبيه » بودند كه در حدود سال 51 هجرى آن فجايع را نسبت به شيعه مرتكب شدند و خلاصه ، اينها از افرادى محسوب مىشدند كه در برابر مزد ، به هر جنايتى تن در ميدهند و غالبا اتباع و اطرافيان مردم صاحب قدرت و شمشير برنده‌ئى در دست جباران مقتدر بشمار مىرفتند .\r\nبر اثر استقبالى كه اين عده از فتنه‌ها و حوادث مختلف كوفه در قرن اول هجرى كرده بودند ، بتدريج بر قدرت و شوكت آنان افزوده شده و كارشان چنان بالا گرفته بود كه شهر كوفه را به آنان نسبت ميدادند و مىگفتند :\r\n« كوفه‌ى الحمراء » .\r\nدر بصره نيز عده‌اى از اولاد بردگان و موالى سكونت داشتند .\r\nزياد - كه در آن هنگام حاكم بصره بود - از قدرت آنان بيمناك شد و در صدد قلع و قمع آنان برآمد ولى « احنف بن قيس » او را از اين كار بازداشت .\r\nبرخى از نويسندگان معاصر ، بغلط اين عده را از شيعه دانسته‌اند .\r\nحال آنكه ايشان نه تنها كوچكترين شباهتى به شيعيان نمىداشتند ، كه از خطرناكترين دشمنان شيعه و پيشوايانشان بودند . نميتوان انكار كرد كه ممكن است در ميان آنها افرادى معتقد به مرام شيعه وجود داشته‌اند ولى همه را نميتوان به عده‌ى ناچيزى قياس كرد .\r\n( 2 ) در كنار اين عناصر مخالف ، شيعيان حسن قرار داشتند كه از لحاظ تعداد ، در مركز حكومت على از ديگر گروهها بيشتر بودند . در ميان اين\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nعده ، جمعى از بقاياى مهاجرين و انصار نيز وجود داشتند كه به تبع على عليه السلام در كوفه مسكن گزيده بودند و مصاحبت آنان با رسول خدا ( صلى اللّه عليه و آله ) به آنان مكانت و منزلت شامخى در ميان مردم داده بود .\r\nبزرگمردان كوفه ، اخلاص و صميميت خود را نسبت به اهل بيت - چه در آغاز خلافت حسن بن على و چه در هنگامى كه آن حضرت پس از بيعت ، فرمان جهاد داد و چه در مراحل ديگرى كه بعدها پيش آمد - ثابت و مدلل ساختند . بيگمان اگر اين شيعيان با اخلاص در آن روز از دسيسه‌هاى ساير همشهريان خود مصون مىماندند ، براى مقابله با خطرهائى كه از شام بسوى كوفه سرازير بود ، عده‌اى كافى و شايسته ميبودند . در اين جمع فرخنده ، چنان آمادگى و شور و نشاطى وجود داشت كه براى هيچ‌كس قابل انكار نبود و به آن اندازه كه هر مشكلى را براى آنان هضم و قابل درك مىساخت و معرفتى كه زمينه و شرط ورود در مشكلات است به آنان مىبخشيد .\r\nبراستى درباره‌ى كسانى همچون : قيس بن سعد بن عبادة ؛ حجر بن عدى ؛ عمرو بن الحمق خزاعى ؛ سعيد بن قيس همدانى ؛ حبيب مظاهر اسدى ، عدى بن حاتم ؛ مسيب بن نجية ؛ زياد بن صعصعه و ديگرانى از اين طراز ، چگونه ميتوان انديشيد ؟\r\nالبته جريانهاى تند و مخالف و دستهاى مزدور و خائن نيز براى دگرگون ساختن اين زمينه‌هاى مساعد و تغيير سرنوشت ، پيوسته مشغول فعاليت بودند .\r\n( 1 ) در اين محيطى كه سراسر آن را تمايلات گوناگون و متضاد فرا گرفته و فتنه‌گريها و تبليغات رنگارنگ آن را به هيجان درآورده بود ، براى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nحسن بن على آينده‌اى كار و مولود اين شبان آبستن حوادث ، پوشيده و مستور نبود . و چون در طليعه‌ى حكومت بود ، ناگزير ميبايد برنامه‌ى كار و هدف خود را براى مردم بيان كند و ضمنا روش و خطمشى خود را از شرائط و مقتضيات گوناگونى كه در داخل و خارج او را احاطه كرده است ، الهام بگيرد .\r\n( 1 ) معاويه دشمن بيرون از مرزى بود كه با مكر و فريب خود و با وسائل قدرتى كه در اختيار داشت و با پايگاه مستحكمى كه در صفحات حكومتش از آن برخوردار بود ، خاطر كوفه را سخت مشوش و مشغول داشته بود .\r\nمعاويه آنچنان دشمن حقيرى نبود كه حسن بن على بتواند در مورد او خونسرد و بىتفاوت بماند و يا در صورت چشم‌پوشى و خونسردى ، از حملات سخت او مصون باشد . و در حقيقت امام حسن بيش از هر كس ديگر ، علاقه‌مند بود كه در صورت مساعد بودن شرائط ، قدرت شيطانى معاويه را در هم كوبيده و سزائى در خور او ، به او بچشاند .\r\nو اما در داخل قلمرو حكومت حسن بن على ، آنچه بيش از همه توجه و اهتمام او را جلب كرده بود ، دشمنيهاى مردمى بود كه هر چند به ظاهر در كنار او مىزيستند اما از لحاظ معنى و روح و هدف ، فرسنگها از او دور بودند .\r\nبراى آن حضرت بسى ناگوار بود كه در مركز حكومتش مردمى زندگى كنند كه غرائز بر آن چيره شده و حرص و آز دست تطاول بر آنان گشوده و هرزه‌گرائى ايشان را به هر سو كشانيده است ؛ نه از وفا مفهومى مىشناسند و نه دين را حرمتى مىنهند و نه همسايگى را حقى قائلند ؛ بيگانگى و دورى از خوى انسانى ، آنان را به آلت و ابزارى براى مكر و فساد و نفاق مبدل ساخته است ؛ با هر آوازى همصدا مىشوند و در هر وادى به راه مىافتند ؛\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nنه صحنه‌ى سياست به آنان رونقى مىگيرد و نه ميدان جنگ با آنان سامان مىيابد . وجود اينچنين نامردمانى كافى است كه اجتماعى را دستخوش اضطراب و هرج و مرج ساخته و در خطر فتنه و آشوب و معرض انواع بلاها و خطرات قرار دهد .\r\n( 1 ) حسن بن على در مواجهه با اين اوضاع و احوال ، آنچنان نبوغى از خود نشان داد كه اگر آن حوادث و مصائب ناگهانى و غير قابل محاسبه پيش نمىآمد ، يقينا پيروزى درخشانى بدست مىآورد .\r\nبسيارى از حوادث را پيشگوئى ميكرد ولى مراعات احتياط ، مانع از آن بود كه پيش‌بينىهاى خود را ابراز كند و بدين جهت فقط به اشاره‌اى بدان ، اكتفا ميكرد ، جمله‌ى ابهام‌آميز و شيوائى كه از آيه‌ى كريمه‌ى قرآن اقتباس كرده و در نخستين خطبه‌اش در روز بيعت بيان فرمود از اين قبيل بود . آن جمله اين بود : « انى ارى ما لا ترون » ( من مىبينم آنچه را شما نمىبينيد ) .\r\nدر آن روزى كه اين جمله را ادا كرد در پيش روى او بجز جشنهاى سرشار از شور و نشاط كه بيش از همه چيز ، نمايشگر صميميت توده‌ى مردم با خليفه‌ى جديد مىتوانست باشد ، چيز ديگرى وجود نداشت . پس چگونه است كه او چيزى در آنان مشاهده مىكند كه آنان خود از ديدن آن عاجزند ؟ .\r\nاين همان دورانديشى و دوربينى ويژه‌ى حسن بن على بود كه در جنگ و صلح و در هر گامى كه با دشمنان يا دوستانش برداشته ، نشانه‌ى آن را ميتوان يافت .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n( 1 ) اگر چه مجموعه‌هاى تاريخى در آن مقام برنيامده‌اند كه نمونه‌هاى فراوانى را كه ميتوان بعنوان نمودارهاى تاريخى از سياست حسن بن على ارائه داد - مخصوصا آنچه را كه مربوط به بخش اول از دوران حكومت وى يعنى پيش از اعلان جهاد مىباشد - نشان دهند ، با اين حال همان موارد نادرى كه از سيره‌ى زندگى وى بدست مىآيد ، بيننده را به سياست ماهرانه وى مؤمن و مطمئن مىسازد . چه ، او در وضعى آنچنان نامتعادل و بحرانى ، بقدرى حكيمانه و مدبرانه فرماندهى كرد كه بهتر از آن در چنان وضعى امكان‌پذير نيست .\r\nاينك مثالى چند از روشهاى سياستمدارانه‌ى او در اداره‌ى اوضاع پيش از آغاز جنگ :\r\n( 2 ) براى بيعت ، عبارت مخصوصى وضع كرد و از قبول هر گونه قيد و شرطى در بيعت استنكاف كرد . از همه به شرط : شنوائى و فرمانبرى ( اطاعت كامل ) در جنگ و صلح ، بيعت گرفت . سخندانى مدبرانه‌ى او در اين جمله ، همانطورى بود كه حدس زده مىشد . چه ، از جنگ و صلح هر دو نام آورد ؛ هم طرفداران جنگ و هم مخالفين آن را قانع ساخت و البته آشنائى او به اوضاع عمومى كوفه ، چندان بود كه ميتوانست در چنين اوضاعى راهبر او به چنين آگاهى حكيمانه گردد .\r\n( 3 ) عطاى جنگجويان را صد ، صد افزايش داد « 1 » و اين نخستين\r\n\r\n\r\n","description":"","footnote":"\r\n( 1 ) ترجمه‌ى اين جمله : « راد المقاتلة مائة مائة » و گويا بدين معنى كه بر سهميه‌ى هر سپاهى صد درهم مثلا افزود يعنى به آنكه سهميه‌اش پانصد بود .\r\n","page_name":" 109 ","page_number":109},
  {"content":"\r\n\r\nچيزى بود كه پس از آغاز خلافت پديد آورد و پس از وى خلفاء همه از او پيروى كردند . « 1 »\r\nبديهى است كه تغيير وضع به صورت افزودن مزاياى خاص سپاهيان ، موجب افزايش قدرت و محبوبيت بود ، بعلاوه در گرد آوردن تعداد زيادترى از مردم براى جنگ ، تأثير بسزائى داشت .\r\nاين پديده‌ئى بود كه هر چند ميتوانست دليل آمادگى براى جنگ باشد ، با اين حال بطور قاطع ، تصميم وى را بر جنگ اعلام نمىكرد چه ، همچنين ميتوانست فقط نمونه‌ئى از تغيير وضع‌هاى يك دوران جديد باشد .\r\nاين كار با اين روش ، در عين آنكه يك نوع پيشگيرى عاقلانه و مدبرانه براى آينده‌ئى بود كه اى بسا شروع جنگ را ضرورى مىساخت ، با اين حال موجب تفرقه و اختلاف كلمه هم نبود .\r\n( 1 ) دستور داد دو نفرى را كه براى معاويه جاسوسى ميكردند ، اعدام كنند و با اجراى اين حكم ، روح فتنه‌جوئى و بلواگرى را - كه عناصر زيادى از مردم بصره و كوفه بدان گرائيده بودند - سركوب ساخت .\r\nمفيد مىنويسد : « چون خبر وفات امير المؤمنين و بيعت مردمان\r\n\r\n\r\n","description":"","footnote":"\r\nششصد و به آنكه نهصد بود ، هزار درهم عطا كرد . يا اينكه به هر سپاهى نخست صد درهم اضافه حقوق داد و اگر ديد وظيفه‌اش را به نيكى انجام ميدهد ، بر حقوق او صد ديگر افزود و همچنين . . و آنچه گويا جاى ترديد نيست آنست كه در اين عبارت ، سخن از افزايش سهميه‌ى مالى و حقوق است و نه چيز ديگر .\r\n( مترجم )\r\n( 1 ) شرح النهج - ابن ابى الحديد ( ج 4 ص 12 ) .\r\n","page_name":" 110 ","page_number":110},
  {"content":"\r\n\r\nبا حسن بن على به معاويه رسيد ، پنهانى مردى از قبيله‌ى حمير را به كوفه و مردى از بنى القين را به بصره فرستاد تا اخبار را براى او بنويسند و در كارهاى امام حسن ايجاد اختلال كنند ، حسن از اين موضوع اطلاع يافت ، دستور داد تا جاسوس « حميرى » را در كوفه از خانه‌ى گوشت‌فروشى بيرون آورده گردن زدند و به بصره نوشت تا جاسوس « قينى » را در ميان قبيله‌ى « بنى سليم » جستجو كنند و او را يافته اعدام نمايند » .\r\n( 1 ) ابو الفرج اصفهانى نيز شبيه به همين روايت كرده و سپس گفته است :\r\n« حسن به معاويه نوشت : اما بعد ! جاسوسانت را فرستادى ؛ گويا مايلى ديدار كنيم ! در اين ترديد ندارم . پس منتظر باش كه آن روز دور نيست .\r\nشنيده‌ام كه زبان شماتت گشوده‌اى به آنچه شيوهء خردمندان نيست كه بدان شماتت كنند ( اشاره به شادى كردن معاويه به وفات على عليه السلام ) .\r\nحال تو مناسب اين شعر است :\r\n« به آن كس كه در پى مخالفت با آن در گذشته است » بگو :\r\nتو نيزه آماده‌ى آنچنان پيشامدى باش . . كه گوئى هم اكنون خواهد شد .\r\nما آنچنانيم كه هر كه از ما بميرد ، همچون كسى است كه شب را در جايگاه شبانه به انتظار صبح بسر ميبرد . »\r\n( 2 ) با وجود اصرار زيادى كه بيشتر اطرافيان و نزديكان وى از نخستين روز حكومتش بر شروع جنگ داشتند ، جنگ را بتأخير انداخت .\r\nما در فصل « 5 » وضع سياسى آن روز تحليل خواهيم كرد و آشكار خواهد شد كه در آن شرائط ، اين يگانه تدبير صحيح و موافق مصلحت بود .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n( 1 ) بوسيله‌ى تبادل نامه و پيغام ، موقعيت متزلزل معاويه را كه با ادعاهاى پوچ خود او قابل تحكيم نبود ، از ياد او برد و پرونده‌ئى از مغلطه مغلطه‌كاريهاى او - كه همان نامه‌هاى او به امام حسن بود - فراهم آورد و همين پرونده‌ى سياه بود كه معاويه‌ى ماسكدار و ناشناخته را به مردم شناسانيد و براى امام حسن در برابر آراء و افكار عمومى ، بهانه‌ى معقولى براى جنگ با معاويه ، درست كرد . در نتيجه ، جبهه‌ى معاويه در منطق خردمندان براى هميشه مغلوب شد اگر چه پس از آن در منطق زور ، غالب بشمار آمد .\r\nهر يك نمونه از اين تدبيرهاى خردمندانه كه حسن بن على بوسيله‌ى آنها روش سياسى خود را در فاصلهء كوتاه ميان وفات على تا تصميم بر شروع جنگ ، معرفى كرده است ، ميتواند ما را از ذكر همه‌ى نمونه‌ها بىنياز سازد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n( 1 )\r\n\r\nتصميم بر جنگ\r\nبررسى فرازهاى تاريخ نشان ميدهد كه پيروزى يافتن دين در اجتماع ، داراى نقشى بزرگ در پيشرفت اخلاق است . و اين بدان جهت است كه ملتها و توده‌ها در خوى و روش ، دنباله‌رو رهبران و فرماندهان ؛ و در شكل زندگى ، محكوم و تابع هدف قوانين‌اند . و اگر دين بجز امر به معروف و نهى از منكر و پيراستن نفس آدميان از طمع‌ورزى به ماديات ، چيز ديگرى نميداشت ، براى اصلاح جامعه كافى بود .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n( 1 ) اما اين گروه بازماندگان جاهليت - همچون ديگر طرفداران نظام طبقاتى - به محافظه‌كارى و پيروى از عادت‌هاى پدران و نياكان و نظام‌هاى پوسيده و كهن و روش‌هاى ظالمانه ، خو گرفته بودند .\r\nاينها در آغاز ظهور دين جديد ، در صف سر سخت‌ترين دشمنان آن قرار داشتند و بعدها كه از گردن نهادن به آن گريزى نداشتند ، آن را به چشم ابزارى براى رسيدن بدنياى خود مىنگريستند .\r\nدر سايهء شوم اين انگيزه‌ها ، هدف دين پايمال شد و جامعه از سير تدريجى و منظم بسوى اصلاحات مورد نظر ، بازماند . مردم بمطامع دنيوى سرگرم شدند و « دين لقلقه‌اى بر زبانشان گشت كه تا گذران زندگى از آن نگاهدارى مىكردند اما در هنگامه‌ى بلا آن كس كه ديندار بماند كم بود » . .\r\n( 2 ) اما آل محمد ( صلى اللّه عليه و آله ) رسالتى اهمال‌ناپذير داشتند .\r\nاين رسالت ، نجات مردم بود نه سود شخصى ، و برپا داشتن اردوگاه دين بود نه آراستن مسند قدرت خود ، و پاسدارى معنويات بود نه حفاظت منافع اختصاصى .\r\nو چون معاويه ، تا بوده همواره دشمن اين هدف‌ها و معارض مناديان اين اصلاحات بوده و بالاخره هم با سركشى و طغيان ، از جامعه‌ى مسلمين كناره گرفته و هوس حكومت در جان او ريشه دوانيده و منافع شخصى در ادراك و روش او اثر گذارده ، ناچار ميبايد حسن بن على نيروى توده‌هاى مسلمان را بر ضد او بسيج كند و او را به حكومت الهى بطلبد . . و خدا بهترين حكم كنندگان است .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n( 1 ) ابو الفرج اصفهانى مىنويسد : نخستين كارى كه حسن بن على كرد اين بود كه عطاى سپاهيان را صد ، صد افزايش داد . « 1 » پيش از او على عليه السلام در واقعه‌ى جنگ جمل اين كار را كرده بود و او نيز در آغاز خلافتش به اين كار دست زد و پس از وى خلفاء همگى از او پيروى كردند .\r\nسپس مىنويسد : حسن عليه السلام بوسيله‌ى « حرب بن عبد اللّه ازدى » نامه‌ئى براى معاويه فرستاد ، بدين قرار : « از حسن بن على امير المؤمنين بسوى معاويه پسر ابو سفيان . سلام بر تو . سپاس ميگزارم اللّه را كه معبودى جز او نيست . و بعد ، همانا خداوند - جل جلاله - محمد را برانگيخت :\r\nرحمتى براى عالميان و منتى بر مؤمنان و رسولى بسوى همه‌ى مردمان . .\r\nتا آنان را كه زنده‌اند از عذاب خدا بر حذر دارد و سخن را بر كافران تمام سازد ، و او رسالت خدائى را گزارد و به امر او قيام كرد و آنگاه درحالىكه نه تقصير كرده بود و نه سستى روا داشته و خدا حق را به دو ظاهر ساخته بود و شرك را به دو سركوب كرده ، پروردگارش او را ميرانيد .\r\n« و قريش را به او اختصاص داد و فرمود « همانا اين قرآن ، يادآور تو و قوم تو است » پس چون اين جهان را بدرود گفت ، بر سر حكومت او در ميان عرب منازعه در افتاد . قريش گفتند : ما عشيره و خويشاوندان و نگهبانان نسب اوئيم و روا نيست كه شما بر سر حكومت و قدرت او با ما مخاصمه كنيد ؛ عرب اين حجت را از قريش پذيرفت و به داعيه‌ى او گردن نهاد ؛ آنها را گرامى داشت و مسند را تسليم آنان كرد .\r\n« پس آنگاه ما به قريش همان را گفتيم كه قريش به عرب گفته بود ولى او همانند عرب با ما به انصاف نگرائيد . قريشيان ، حكومت را به\r\n\r\n\r\n","description":"","footnote":"\r\n( 1 ) بنگريد به پاورقى ( 1 ) ص 109 .\r\n","page_name":" 115 ","page_number":115},
  {"content":"\r\n\r\nنيروى استدلال خود و به يارى انصاف عرب گرفتند ولى چون نوبت استدلال ما و انصاف آنان فرا رسيد ، از ما دورى گزيدند و با همدستى در ظلم و دشمنى و جفاى ما ، بر ما تسلط يافتند و زمام كار را بدست گرفتند . بارى ميعادگاه ما و آنان ، در پيشگاه خدا است و اوست سرپرست و ياور ما .\r\n( 1 ) « ما آن روز از اينكه كسانى حق ما را غصب كرده و به حكومتى كه از خاندان ماست دست‌اندازى نموده‌اند ، بسى در شگفت بوديم . ولى چون آنها مردمى با فضيلت و داراى سابقه در اسلام بودند ، از منازعه با آنان چشم پوشيديم ، مباد كه منافقان و دشمنان بدين وسيله رخنه‌ئى در دين وارد كنند يا راهى بر اخلالگرى و فساد در آن بيابند .\r\n« ولى امروز جاى آنست كه همه كس از دست‌اندازى تو بدين منصب و مسند در شگفت فرو روند چه ، تو به هيچ بابت شايسته‌ى اين منصب نيستى ؛ نه به داشتن فضيلتى اسلامى و نه به گذاردن اثرى نيك و پسنديده و بالاتر آنكه تو زاده‌ى يكى از باندهاى مخاصم و فرزند دشمنترين افراد قريش با رسول خدا و قرآن ، ميباشى . خداوند شر تو را كفايت خواهد كرد و عن‌قريب بر او وارد خواهى شد و خواهى ديد كه عاقبت از كيست . سوگند به خدا به زودى پروردگارت را ديدار خواهى كرد و آنگاه او سزاى كرده‌هاى تو را خواهد داد و خدا بر بندگان ستمگار نيست .\r\n« وقتى على وفات يافت - رحمت خدا بر او آن روز كه وفات يافت و آن روز كه خدا بر او منت گذارد به اسلام و آن روز كه از قبر برانگيخته شود - مسلمانان زمام امر را به من سپردند . از خدا مسئلت مىكنم كه در اين جهان زودگذر چيزى كه موجب نقصان كرامت او در آخرت باشد به ما عطا نكند .\r\nچيزى كه مرا بر نامه نوشتن به تو وادار ساخت اين بود كه خواستم در\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبرابر خداى - عز و جل - در كار تو معذور باشم و تو اگر گفته‌ى مرا به كار بندى ، خودت بهره‌ئى بزرگ خواهى برد و مسلمانان نيز به صلاح و مصلحت خواهند رسيد .\r\n( 1 ) « پس پيگيرى از راه باطل را فروگذار و همچون ديگر مردم به بيعت من درآ . چه ، تو خود ميدانى كه من به كار خلافت از تو شايسته‌ترم .\r\nاز خدا بپرهيز و طغيان و سركشى را فروگذار و خون مسلمانان را مريز .\r\nبه خدا سوگند كه بيش از اين مظلمه‌ى خون مردم را با خود به پيشگاه الهى بردن ، به خير تو نيست . از در اطاعت و مسالمت درآى و بر سر خلافت با اهل آن و كسى كه از تو بدان شايسته‌تر است منازعه مكن . مگر خدا فتنه را بخواباند و كلمه‌ى مسلمين را متحد سازد و فيما بين آنان را اصلاح كند .\r\n« و اگر جز به پيگيرى از گمراهى و ستيزه‌گرى ، تن در ندهى ، مسلمانان را به سر وقت تو خواهم آورد و تو را به محاكمه خواهم كشيد تا خدا ميان ما حكم كند و او بهترين حكم كنندگان است » « 1 » چنان كه مىبينيد ، پايان نامه آشكارا متضمن تهديد به جنگ است و امام حسن چاره‌ئى جز اين روش نداشت . چه ، ابتدا دشمن را به فرو گذاردن راه باطل و از در بيعت درآمدن همچون ديگران ، دعوت مىكند و اين روش سياسى مدبرانه ايست كه براى ضعيف كردن روحيه‌ى مقاومت دشمن از راه تضعيف اراده‌ى او به كار بسته مىشود و تازه اين سخن را در وقتى ميگويد كه قبلا احتجاج آل محمد را با قريش ، با او در ميان گذارده و با اين بيان با او احتجاج كرده است .\r\n\r\n\r\n","description":"","footnote":"\r\n( 1 ) ابن ابى الحديد ( ج 4 ص 12 ) .\r\n","page_name":" 117 ","page_number":117},
  {"content":"\r\n\r\nدعوتى خيرخواهانه ؛ وعده‌ئى تهديدآميز و سپس تهديد آشكار به جنگ .\r\n( 1 ) او در رفتار خود با معاويه ، از روش پدرش پيروى كرد . و براستى امام حسن در اوضاع و احوال خاصى كه او را احاطه كرده بود و با دشمنانى كه داشت ، نمودار كامل پدرش بود . گوئى روزگار او قطعه‌اى از دوران امير المؤمنين بود كه تا پس از وفات آن حضرت ادامه يافته بود . همچنانكه جنگ در دوران على عليه السلام ضرورتى اجتناب‌ناپذير بود ، در دوران امام حسن نيز هيچ چيز ديگر نمىتوانست جاى آن را پر كند .\r\nاز جمله چيزهائى كه خلافت جديد را مىآراست اين بود كه نشان دهد در عين جوانى ، از تسلط و اقتدار كافى برخوردار است و اين كار مستلزم آن بود كه دست خيانتكاران را از كارها كوتاه كند و با اين تصفيه ، هيبت خود را در دلها بيفكند و راه ثبات و استقرار و قبضه كردن امور را بر خود هموار سازد .\r\nدر اين صورت طبيعى است كه اين نامه متضمن تهديدى صريح و اندرزى شديد و لحن آمرانه‌ئى محكم و قوى باشد : « از خدا بپرهيز و طغيان و سركشى را فروگذار و خون مسلمانان را مريز ! به خدا سوگند كه از اين بيش مظلمه‌ى خون مردم را با خود به پيشگاه خدا بردن به خير تو نيست . از در سلم و اطاعت درآى و بر سر خلافت با اهل آن و كسى كه از تو بدان شايسته‌تر است منازعه مكن . . . » .\r\n( 2 ) رايت امويان در شام ، همچنان بر دشمنى با خلافت هاشمى كوفه ، در اهتزاز بود و همان سرپيچى و نافرمانى قديم را كه در برابر بيعت على\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nداشت ، در برابر بيعت امام حسن نيز در پيش گرفت . نامه‌هاى خيرخواهانه و با صراحت سودى نبخشيد و روش عاقلانه و استدلالهاى محكم اين نامه‌ها نتوانست گردنكشى و طغيان او را فرو نشاند .\r\n( 1 ) و ما هنگامى كه نامه‌هاى امام حسن به معاويه را بررسى مىكنيم ، چيزى كه از كسى مثل او بعيد نمايد يا سخنى كه از استدلال صحيح و محكم بيرون باشد در آنها نمىيابيم . در اين نامه‌ها يا سخن از حق مفروض ايشان بر مردم يعنى وجوب دوستى و مودت است يا از طهارت و پاكيزگى آنان از پليديهاى گناه و هم از ولايت ايشان بر مسلمين كه قرآن بدان ناطق است . و يا از گفته‌هاى صريح و قطعى پيغمبر درباره‌ى تعيين امام و مسأله‌ى خلافت و بالاخره يا از دعوت وى به تسليم و اطاعت و حفظ خون مسلمانان و فرونشاندن آتش فتنه و اصلاح ذات البين .\r\nبه عكس در نامه‌هاى معاويه به امام حسن ، غالبا بجاى آنكه به ماهيت موضوع توجه شود ، به حواشى پرداخته شده و بسيارى از آنها يادآور دشمنيهاى فراموش شده و برانگيزنده‌ى روح تفرقه و نفاق ميان برادران مسلمان است .\r\nبسيار بجا است اگر معاويه را نخستين برانگيزاننده‌ى احساسات قبيله‌اى در تاريخ اسلام بدانيم . او با به ياد آوردن خصومت‌هاى فراموش شده و بر افروختن آتش اختلاف ، نخستين كسى بود كه مبناى دين توحيد يعنى اتحاد و وحدت را در هم شكست و اين پايه‌ى اساسى را كه بحقيقت ، مايه‌ى اصلاح و راز موفقيت اين دين است ، متزلزل ساخت .\r\nگويا معاويه چون دانسته بود كه با آوردن نام خود و پدرش ابو سفيان - كه سوابق ننگين هر دو نفر با ارقام و تاريخ براى مسلمانان روشن بود -\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nقادر نيست ساده‌دلان را اغفال كند و به دام افكند ، در نامه‌هايش به امام حسن ، از ابو بكر و عمر و ابو عبيده ياد ميكرد و مخالفت اهل بيت را با بيعت ابو بكر ، به رخ امام حسن مىكشيد .\r\n( 1 ) نامه‌هاى معاويه ، در پيرامون موضوعى كه اين نامه‌ها به انگيزه‌ى آن نوشته مىشد ، فقط يك چيز كم داشت و آن دليلى معقول براى اثبات حق خلافت و تصرف اين مسند مقدس بود . حتى موضوع خونخواهى عثمان - اين بهانه‌ى مغلطه‌آميز - كه همچون حربه‌ى برّانى بر ضد على عليه السلام در همه‌ى جبهه‌بنديها و جنگهاى طولانى ميان على و معاويه ، به كار مىرفت ، اكنون با مرگ آن امام بزرگوار ، كند شده و از كار افتاده بود . معاويه اكنون در برابر حسن بن على قرار داشت ، يعنى همان كسى كه در روز قتل عثمان ، بر در خانه‌ى او ايستاده و از وى دفاع كرده بود تا حدى كه - بگفته‌ى عموم مورخان - پيكرش از خون رنگين شده بود ؛ همان كسى كه طقطقى درباره‌ى او مىنويسد : « . . در دفاع از عثمان جنگ سختى كرد بطورى كه خود عثمان او را بازميداشت ولى او همچنان به جنگ ادامه ميداد و جان خود را براى او در خطر مىانداخت » . . و اين در همان موقعيت خطيرى بود كه ديگران به عثمان حتى نزديك هم نشده و خويشاوندانش او را و گذاشته بودند . « 1 »\r\n\r\n\r\n","description":"","footnote":"\r\n( 1 ) خوب است كسانى كه شرح اين مختصر را طالبند ، رجوع كنند به تصويرى كه استاد عبد الله علايلى از اجتماع مسلمين در عهد عثمان ، ترسيم كرده است ( كتاب ايام الحسين ص 112 تا 128 ) و گويا بهتر آنست كه ما نيز خطوط برجسته‌ى اين تصوير را از گفتار وى اقتباس و براى تكميل فائده در اينجا نقل كنيم . وى چنين مىنويسد :\r\n« اين امويان تنها بدين اكتفا نكردند كه براى قالبهاى بىروح و\r\n","page_name":" 120 ","page_number":120},
  {"content":"\r\n\r\n( 1 ) بلى ، تنها دليل و حجت معاويه در نامه‌هائى كه به حسن بن على مىنوشت اين بود كه : « من در حكومت از تو باسابقه‌تر و در اين امر ،\r\n\r\n\r\n","description":"","footnote":"\r\nوجودهاى بيكاره‌ى خود ، موجوديت و شخصيتى قائل شوند ، بلكه از اين بالاتر و جامعه‌ئى به شكل طبقاتى بوجود آوردند . . و ناگهان ثروت‌هاى هنگفت در نزد امويان و هواخواهانشان انباشته شد و مروان مقدرات جامعه را بر طبق هوى و هوس خود بدست گرفت و بيشتر استانهاى بزرگ تيول اين و آن شد . . « يعلى بن اميه » غير از املاك فراوانش ، برابر صد هزار دينار ثروت اندوخت ؛ دارائى « عبد الرحمن بن عوف » به پانصد هزار دينار بالغ گشت ؛ اندوخته‌اى طلا و نقره‌ى « زيد بن ثابت » به اندازه‌اى رسيد كه براى تقسيم آنها مجبور شدند آن را با تبر بشكنند . . . قهرا اكثريت مردم اين روش تازه را به ديده‌ى انكار نگريستند و با ياوران خليفه به منازعه برخاسته ، آنان را به بىدينى متهم ساختند و با آنان وارد مبارزه‌اى شدند كه آرام و پنهان شروع شد ولى روز بروز گرمتر و افروخته‌تر گشت .\r\nحالت عمومى آن روز در دو جمله خلاصه مىشد : حكومتى در حال دسيسه براى ملت ؛ و ملتى در حال توطئه بر ضد حكومت . . ولى هميشه برترى و استيلاء نهائى از آن ملت است . انصاف را بايد يادآور شد كه ملت با اين حال ، در نهضت خود راه خشونت و غرور نپيمود ، ابتدا با متصديان و اولياى امور تماس گرفت و بارها بوسيله‌ى نمايندگانش خواسته‌هاى خود را در ميان گذاشت ولى هر بار خواسته‌هاى او با شكست مواجه شد آن هم شكست پىدرپى و سخت و از نوع برانگيزاننده و تحريك‌آميز .\r\nدر اين حال « عمرو بن عاص » مردم را بر ضد عثمان مىشورانيد و آشكارا از سياست او انتقاد ميكرد ؛ از راههاى مخفى ، اطلاعاتى از او به دست مىآورد و آنگاه جريانات داخل خانه‌ى او را بر ملا مىساخت و با هيچ‌كس روبرو نمىشد مگر آنكه نفرت از عثمان را به دو تزريق مىكرد . . هنگامى كه عثمان براى جمعى از شورشيان و مخالفان خود ، خطبه ميخواند ، وى به او گفت : « اى امير المؤمنين تو خود را به مهلكه افكندى و ما نيز خويشتن را با تو در مهلكه افكنديم ، تو توبه كن تا ما نيز توبه كنيم » .\r\nاز طرفى « عايشه » آنچنان بر عثمان جرى شده بود كه در اثناى خطبه‌ى وى ، پيراهن رسول خدا را برافراشت و گفت : « اين پيراهن پيغمبر است كه هنوز\r\n","page_name":" 121 ","page_number":121},
  {"content":"\r\n\r\nآزموده‌تر و بسال از تو بزرگترم « 1 » همين و ديگر هيچ . .\r\n( 1 ) بيگمان اگر معاويه غير از اين جملات پىدرپى ، دليل قابل ذكر و شايسته‌ى قبولى ميداشت ، بيان ميكرد و براى موفقيت خود به بيدار كردن احساسات خصمانه‌ى كهن و برانگيختن دشمنىها و كينه‌ها متوسل نمىشد .\r\n\r\n\r\n","description":"","footnote":"\r\nفرسوده نشده و تو سنت او را فرسوده كرده‌اى » از طرف ديگر « طلحه » و « زبير » به شورشيان كمك مالى مىكردند . . ولى على عليه السلام با همه خشم و نارضائيش ، دو پسر خود را - با آن آبرو و اعتبارى كه در جامعه‌ى مسلمان داشتند - و همچنين خدمتكارانش را فرستاد تا از پيش‌آمدهاى غير عادلانه و خصومت‌آميز جلوگيرى كنند . و هنگامى كه خبر يافت مردم خانه‌ى عثمان را محاصره كرده و از رسيدن آب به وى ممانعت نموده‌اند ، سه مشگ آب براى وى فرستاد و به حسن و حسين گفت : شمشيرتان را برداريد و بر در خانه‌ى عثمان بايستيد و مگذاريد كسى به او آسيب رساند . در اين جريان ، پيكر حسن بن على از خون رنگين شد و « قنبر » غلام على مجروح گشت .\r\nاين چيزى است كه تاريخ از على و فرزندانش در اين واقعه به ياد دارد .\r\nدرحالىكه از سوى ديگر ، اين را نيز ميداند كه عثمان در روزهاى محاصره به معاويه كه در شام بود نوشت : « اهل مدينه كافر گشته و از اطاعت من سرپيچى نموده و بيعت مرا نقض كرده‌اند ، از جنگاوران شام بر اسبهاى سركش و راهوار هر چه توانى بفرست » و معاويه پس از دريافت اين نامه ، وقت را به مماطله و سستى گذرانيد زيرا به ادعاى خودش - مخالفت با صحابهء پيغمبر را - كه ميدانست بر اين كار همداستان شده‌اند خوش نميداشت .\r\nاز شگفتيهاى مسخره‌آميز تقدير اينست كه : « عمرو بن عاص » مردم را بر كشتن عثمان تحريك كند ؛ « عايشه » رو در روى او آشكارا به مخالفت - برخيزد ؛ « معاويه » از يارى او شانه خالى كند و « طلحه » و « زبير » به مخالفان او كمك كنند . . و آنگاه اينها هر يك ديگرى را به خونخواهى او تشويق كنند و خون او را از « على بن أبي طالب » كه خيرخواهانه به او اندرز داده و او را از اين سرانجام ، بر حذر داشته و در پيشامدها سپر بلاى او شده است ، مطالبه نمايند . . »\r\n( 1 ) شرح نهج البلاغه ( 4 و 13 ) .\r\n","page_name":" 122 ","page_number":122},
  {"content":"\r\n\r\n( 1 ) و اى كاش مىفهميديم كه وى از كدام آزمودگىاش ياد مىكند ؟ ! آيا آن روزى را مىگويد كه شام از دست او به فغان آمده و شاميان شكايت او را نزد عمر برده بودند و عمر كه سخت به هيجان آمده بود او را بوسيله‌ى قاصدى احضار كرد و او در اين هنگام از عمر بيش از غلامش « يرفأ » مىترسيد ؟\r\nيا آن روز را كه لباس سبز رنگ پوشيده و با تفاخر بر عمر وارد شد و عمر با تازيانه بر سرش نواخت ؟ ! يا آن هنگام را كه بىخبر عثمان ، كارها را بنام او انجام ميداد و عاقبت با اين رفتار خود ، يكى از موجبات بدبختى او شد ؟ ! يا آن روز را كه از روى گردنكشى و طغيان ، سپاهيانش را به جنگ با امام زمانش برد و بىهيچ عذرى با وى جنگيد ؟ ! آيا اين « آزمايش‌ها » دليل برترى و شايستگى براى حكومت و يا ادامه‌ى آن مىتوانست شد ؟ و اگر نه ، پس اين شايستگى را از كجا ادعا مىكرد ؟ ! آيا حكومتى كه از اين راهها بدست آمده و بر پايه‌ى دروغ و تهمت و خونريزى بنا گرديده ميتواند دليل شايستگى براى احراز مقام ارجمند دينى يعنى خلافت باشد ؟\r\nجملاتى پىدرپى و پيوسته ، بشيوه‌ى استدلالهاى روشن و محكم . .\r\nو در معنى بازگشت همه‌ى آنها فقط به يك چيز : استدلال به طول مدت ! ! و ما در منطق حق ، هيچ مقياس و معيارى سراغ نداريم كه خلافت را از راه « طول مدت » يا « زيادتى عمر » ثابت كند ! .\r\nاى بسا كسى كه در خريدارى وجدانها يا برانگيختن فتنه و فساد\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدر مجتمع ، از همه بصيرتر و كارآزموده‌تر است . . ولى اين نميتواند موجب شايستگى و استحقاق او براى جانشينى مقام نبوت باشد .\r\n( 1 ) و اى بسا كسى كه در كنترل اعصاب و پوشيده داشتن عواطف خود بقدرى توانا است كه همه او را از پرگذشت‌ترين و حليم‌ترين مردم مىپندارند ولى اين ، دليل رهبرى و پيشوائى دينى در ميان مردم نيست ، چه ، حلم و گذشت همچنانكه در امام و پيشواى دينى هست ، در رياست طلبان و مدعيان رهبرى و حكومت هم ممكن است وجود داشته باشد .\r\nو اى بسا كسى كه بر اثر كاركشتگى قادر است آراء و افكار عمومى را در جهت رأى الهى و عقيده‌ى شخصى خود به كار اندازد - چه منشأ اين رأى و عقيده رأى الهى باشد يا هوى و هوس شخصى - ولى چنين كسى نيز فقط يك بدعت‌گذار در دين است نه خليفه‌ى مسلمين . زيرا خليفه را رأيى جز رأى قرآن و مدركى جز حديث و مرجعى جز خدا نيست .\r\nبنا بر اين ، فرد شايسته براى مقام رفيع خلافت اسلامى و جانشينى رسالت ، عنصر كميابى است كه خداوند از ميان بندگان برمىگزيند و بر اثر مزايا و خصال پسنديده و يگانه‌اش ، او را بر ديگر خلق برترى ميدهد ، و خدائى كه آفريننده‌ى آدميان است ، اين بنده‌ى شايسته و ممتاز را از همه كس بهتر مىشناسد و او را به نام و نشان به رسولش معرفى مىكند و پيغمبر ، وى را به نيابت و وصايت خود برمىگزيند و پس از اين جريان ، ديگرى را حق انتخاب و تعيين كسى نيست .\r\nبراى معاويه نه آن سوابق ننگين خود و پدرش و نه كيفيت اسلام آوردن آن دو و نه نقشى كه در برابر عمر و عثمان و در برابر على عليه السلام داشته است ، مانع از اين نبود كه به برترين منصب و مسند دينى دست‌اندازى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nو طمع‌ورزى كند . لذا به امام حسن ، فرزند رسول خدا - كه مسلمانان در همه‌ى آفاق كشور اسلامى با او بيعت كرده و ياران پيغمبر و خاندان و نزديكانش و همه كسانى كه روى مسلمانى آنان حساب مىشد ، طاعت او را به گردن گرفته‌اند - نوشت : من از تو بسال بزرگتر و باسابقه‌تر و مجرب‌ترم ! ! .\r\n( 1 ) راستى در دنياى استدلال‌ها ، استدلالى ميتوان يافت كه در نشان دادن عجز و بىدليلى ، از اين رساتر باشد ؟ .\r\nنوبت ديگرى نيز به امام حسن نامه نوشت ولى اين دفعه به قصد تهديد به ترور و فريفتن به حرف . و گويا در شناخت حسن بن على دچار اشتباه شده بود كه بدين روش مبتذل و پست با وى سخن گفت :\r\n« . . بپرهيز از آنكه مرگ تو بدست مردم پست و فرومايه باشد ؛ و نوميد باش از اينكه بتوانى در ما فتورى پديد آورى ؛ وانگهى ، پس از من خلافت از آن تو است چه ، تو از همه كس بدان سزاوارترى . . » « 1 »\r\nو آخرين پاسخى كه به فرستادگان امام حسن : « جندب بن عبد اللّه ازدى » و « حرث بن سويد تيمى » داد اين بود : « برگرديد ! ميان ما و شما بجز شمشير نيست » « 2 » .\r\n( 2 ) بدين ترتيب ، دشمنى از طرف معاويه شروع شد و او بود كه با امام مفترض الطاعه‌اش مخالفت و گردنكشى كرد ؛ امام و پيشوائى كه بجز معاويه و پيروان دست‌پرورده و چشم و گوش بسته‌اش - كه به گفته‌ى صعصعة بن صوحان عبدى در برابر معاويه : فرمانبردارترين مردم در برابر مخلوق و نافرمانترين مردم در برابر خدا و عاصيان فرمان حق و هم‌پيمانان اشرار ،\r\n\r\n\r\n","description":"","footnote":"\r\n( 1 - 2 ) شرح نهج البلاغه ( ج 4 ص 13 و 10 ) .\r\n","page_name":" 125 ","page_number":125},
  {"content":"\r\n\r\nبودند - هيچ‌كس از مسلمانان نبود كه با او بيعت نكند « 1 » .\r\n( 1 ) كوفه تهديد معاويه را مىشنيد و خبر پيشروى او را بسوى عراق دريافت مىكرد و با زبان نام‌آوران و برجستگان شيعه ، حماسه‌ى رزم مىسرود . . و بدين گونه روزگار مىگذرانيد .\r\nموضوع به صورت كاملا جدى درآمده بود و زمامدار ناگزير ميبايد اوضاع و احوال ناگهان پيش آمده را پاسخ گويد و بر طبق حكم واقعيت ، عمل كند .\r\nجنگيدن با اهل بغى و گردنكشان ، وظيفه‌ئى بود كه عقيده و طرز فكر دينىاش ، بدان حكم مىكرد . و اساسا خلافت اسلامى بدون سركوب كردن اين تجزيه و اختلاف - كه معاويه در مدت سه سال متوالى با شورشهاى مسلحانه‌ى خود بر ضد خلافت ، در صفوف مسلمانان انداخته بود - ثبات و استقرار و وحدتى را كه آن روز بيش از هميشه بدان نياز داشت ، بازنمىيافت .\r\nجنگهاى شام از همان روزى كه معاويه بدان پرداخت ، شوم‌ترين و زيان‌بارترين جنگها براى اسلام بوده‌اند . خونى كه در اين جنگها ريخت و حقى كه پايمال شد و حقايقى كه مورد تجاوز قرار گرفت و پيروزىاى كه تهىمغزان بدست آوردند و پيشرفتى كه نصيب هوسهاى پست مادى شد . . .\r\nدر همه‌ى جنگهاى تاريخ اسلام بىنظير بود .\r\n( 2 ) اسلام با الهام از اصول انسانى عالى خود ، جنگ را جز در راه خدا و براى صلاح انسانها و دفاع از جامعه‌ى اسلامى ، جائز نميداند . حمله به سرحدات و ترسانيدن مردمى كه در آغوش امنيت بسر مىبرند و جنگ\r\n\r\n\r\n","description":"","footnote":"\r\n( 1 ) مسعودى بر حاشيه‌ى ابن اثير ( ج 6 ص 119 ) .\r\n","page_name":" 126 ","page_number":126},
  {"content":"\r\n\r\nبا ملتهاى مسلمان و گرويده به خدا و پيغمبر - فقط به منظور فرمان راندن بر آنها - هيچ‌يك از نظر اصول اسلام ، انگيزه‌ى جنگ مشروع نيستند و اين گونه جنگها را جز نظام وحشيانه‌ى جاهليت ، صحه نميگذارد .\r\nجنگهائى از اين قبيل بود كه يكپارچگى مسلمانان را از بين برد و بذر كينه و دشمنى را ميان گروههاى مسلمان پاشيد .\r\nدر اين جنگها جمعى « سفيهان دون » ( و اين تعبيرى است كه شبث بن ربعى هنگامى كه در سال 36 با معاويه روبرو شد ، درباره‌ى آنان به معاويه گفت ) به معاويه پاسخ مثبت دادند و او از انحطاط اخلاقى و كج‌فهمى و بدانديشى آنان بهره‌ها برد و همه‌ى آنان را در كام مرگ افكند درحالىكه همه راضى و مطيع بودند . .\r\n( 1 ) اين ، خوى موروثى بنى هاشم بود كه هرگز جنگ را آنها شروع نمىكردند . در فرمان امام حسن به فرمانده مقدمه‌ى سپاهش : عبيد اللّه بن عباس مراعات اين خصلت پسنديده‌ى هاشمى تأكيد شده است . امام حسن بطور اختصاصى ، گنجينه‌اى از سفارشات و دستورات پدرش امير المؤمنين - آن بزرگ عرب - عليه السلام ، در اختيار داشت و بطورى كه تاريخ شهادت ميدهد ، پدرش به وى عنايتى فراوان داشته و « او را بسى بزرگ و عزيز و گرامى ميداشته است « 1 » اين دستورها و سفارشات ، اگر در امور دين يا امور دنيا و اگر در تربيت يا اخلاق ، بدون استثنا نمونه‌هاى ارزنده و سخنانى همه بر طبق صواب و دور از خطا و خدشه بودند . يكى از اين سفارشها اين بود : « هرگز كسى را به مبارزه مخواه و اگر كسى تو را به مبارزه خواست ، بپذير زيرا ،\r\n\r\n\r\n","description":"","footnote":"\r\n( 1 ) ابن كثير ( ج 8 ص 36 - 37 ) .\r\n","page_name":" 127 ","page_number":127},
  {"content":"\r\n\r\nجنگ افروز ، تجاوزگر است و تجاوزگر ، زمين خورده و مغلوب است » .\r\n( 1 ) به همين سبب بود كه ديديم : امام حسن در اوان بيعت و در همان حال كه يارانش بىصبرانه در انتظار جنگ بودند ، آشكارا پاسخ مثبت بدان نداد و آن را جدى نگرفت ، زيرا او به جنگ ، به ديده‌ى وظيفه‌ئى نامطلوب كه فقط در حال ضرورت و از روى لاعلاجى بايد بدان دست زد ، مينگريست . بعلاوه ، او در انتظار جنگى بود كه قبلا نيروى لازم را براى آن تدارك ديده باشد يا نيروئى كه فرجام جنگ را براى او تضمين كند . و اوضاع بحرانى آن روز كه لحظه بلحظه بحرانىتر هم مىشد ، مانع بر آمدن خواسته‌ى او بود .\r\nدر فصل پيشين ما جبهه‌هاى مختلفى را كه دستجات مبارزه طلب و پرهيجان ، به آنها وابسته بودند - يعنى امويان ، خوارج ، شكاك‌ها و الحمراء - معرفى كرده و روح خرابكارى و فتنه‌انگيزى و مخالفت با سياست موجود را كه در آن جامعه موج مىزد ، بازنموديم .\r\nمجموع اين عوامل - كه برخى از آنها هم كافى بود - موجب شده بود كه امام حسن جنگ را - با وجود پيشنهاد بسيارى از ياران خير خواهش براى مبادرت كردن بدان - به تأخير افكند . شور و هيجان محدود و موقتى كه در روزهاى بيعت ، كوفه را فرا گرفته بود ، اين عده ياران راستين امام حسن را فريفته و به امكان هر گونه اقدامى بنفع خليفه‌ى جديدشان اميدوار ساخته بود . ولى اين ، نظرى سطحى و نزديك بين بود كه پشت پرده را نميديد و هدفهاى مخصوص اين جبهه‌ها را به حساب نمىآورد .\r\nولى امام حسن با هوشيارى و بصيرتى كه داشت ، آينده‌اى دورترى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nرا مىديد و در پرتو خرد بيدارش ، مشكلات را بيش از آنان مىشناخت و به حكم وظيفه‌ى دينىاش ، مصلحت عام را با دقت و احتياط بيشترى در مدّ نظر قرار ميداد .\r\n( 1 ) او اهميت و باريكى موقعيت را به خوبى درك مىكرد زيرا از فساد اخلاقى كه بخش بزرگى از همراهان و سپاهيانش را فرا گرفته بود ، آگاهى داشت و از اين بيمناك بود كه اگر جنگ را پيش از وقت ضرورت شروع كند اين فساد اخلاق - يعنى عامل دين به دنيافروشى - در شرائط جنگ ، كار خود را كرده و اثر پليد و شوم خود را بگذارد .\r\nاز طرفى ميديد كه تحمل اندكى از مفاسد اينان ، متضمن مصلحت فراوانى براى سياست موجود او مىباشد . احساس مىكرد كه ترتيب وضع موجود را بايد با سرپنجه‌ى تدبير داد ، لذا روش مدارا در پيش گرفت و با مردم به ملايمت رفتار نمود و سياست نرمش و مسالمت و چشم‌پوشى را در برنامه قرار داد و تصفيه را به فرا رسيدن وقت مناسب موكول كرد . . و اين همه براى جلوگيرى از حدوث فتنه‌اى همه‌گير و بخاطر بهم دوختن جراحت نهانى بود كه امام حسن در پيكر جامعه‌ى كوفى مشاهده مىكرد .\r\n( 2 ) در اينجا پرسشى به ذهن مىرسد كه روا نيست بدون بررسى و تحقيق ، از سر آن بگذريم . و آن اينست كه : اگر درست است كه يك رئيس دولت در هنگامى كه با چنين محيط نامساعد و فضاى گرفته و ابرآلودى روبرو است ، بايد براى سركوبى عوامل هرج و مرج و آشوب ، نهايت مراقبت و احتياط را به كار برد و با بخرج دادن شدت عمل ، توطئه‌ها را كشف و خيانتكاران را مجازات كند . . پس چرا حسن بن على بجاى سختگيرى و\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nشدت عمل ، به خوشرفتارى و مدارا روى آورد ؟ درحالىكه وضع و موقعيت خاص او براى تأمين ثبات و تضمين آينده‌اى خطيرش ، به روش اول - يعنى روش خشونت و سختگيرى - بيشتر احتياج داشت . .\r\n( 1 ) اين پرسش داراى سه پاسخ است كه در آخر فصل 8 ( عناصر سپاه ) بدانها اشاره خواهيم كرد . در اينجا همين اندازه مىگوئيم كه ؛ اگر امام حسن روش شدت عمل را - كه در اين گونه موارد براى همه كس به روشنى مطرح است - در پيش مىگرفت ، بدست خود آتش فتنه را پيش از وقت ، مشتعل ساخته و ميدان را براى شورشهاى داخلى كه از لحاظ نتيجه ، كم‌ضررتر از جنگهاى شام نبود ، باز گذارده بود . و معاويه آنچنان دشمنى بود كه پيوسته با تمام نيروى مالى و فكريش در پى فرصت مىگشت كه در كوفه زمينهء شورشهاى داخلى را فراهم نمايد .\r\nبدين قرار ، بهترين روش در آن وضعيت خطير و باريك ، همان بود كه امام حسن انتخاب كرد .\r\n( 2 ) در پاسخ پيشنهاد يكى از يارانش كه معتقد بود : خوبست در شروع جنگ شتاب كند و ميگفت : « در حركت بسوى معاويه پيشدستى كن تا صحنه‌ى جنگ در شهر و ديار او تشكيل شود » « 1 » . . نيز مىگوئيم : اگر امام حسن اين كار را مىكرد ، به رهبران باندها و جبهه‌هاى مخالف خود در كوفه و به « مقدس‌مآبان ظاهر الصلاح » دستاويز مناسبى براى اظهار مخالفت ميداد كه چندان بىدليل و ناموجه نبود و براى موجه ساختن مخالفت آنان ، همين شروع به جنگ كفايت مىكرد كه در نظر بيشتر مردم و لااقل ، مردم ساده‌لوح و سطحى ، اشكالى بدون پاسخ بود و اى بسا كه همين مسأله\r\n\r\n\r\n","description":"","footnote":"\r\n( 1 ) ابن ابى الحديد ( ج 4 ص 13 ) .\r\n","page_name":" 130 ","page_number":130},
  {"content":"\r\n\r\nبه بيعت‌شكنى و سرپيچى و تخلف آشكار اين گروهها از فرمان امام حسن ، منجر مىگشت . بدين قرار ، پيشدستى كردن در جنگ - كه بعضى به آن حضرت پيشنهاد مىكردند - در حقيقت بدين معنى بود كه وى به دست خود خطرناكترين و فجيع‌ترين شكاف و اختلاف را در جامعه‌ى خود ايجاد كند و عواقب آن را تحمل نمايد .\r\nبر اثر اين موجبات بود كه حسن بن على ترجيح داد حالت « عدم تعرض » موجود را حفظ كند و در شروع جنگ شتاب نكند .\r\n( 1 ) ولى پس از چندى ، ناگهان فرمان جهاد داد . .\r\nاو در اين هنگام ، در وضعيتى قرار گرفته بود كه به عقيده‌ى همگان ، هيچ اقدامى جز فرمان جهاد در آن شايسته نبود . زيرا معاويه ، دشمنى و طغيان را شروع كرده و هوس كشورشائىاش - آن هم در قلب سرزمينهاى اسلامى ! - تحريك شده و رو بسوى عراق تا « جسر منبج » « 1 » پيش آمده بود .\r\nو اين پس از گذشت اندك زمانى از وفات امير المؤمنين عليه السلام بود كه يعقوبى « 2 » آن را خيلى كوتاه دانسته : 18 روز .\r\nو در آنجا يعنى در نواحى علياى فرات بود كه معاويه براى ايجاد رعب در مرزهاى امن و آرام و هشدار به شير مردان كوفه و اعلام تدريجى جنگ ، فرياد مخالفت خود را كه ميكوشيد پرطنين و مهيب نيز باشد ، سر داد .\r\n\r\n\r\n","description":"","footnote":"\r\n( 1 ) « منبج » شهر قديمى بزرگى است كه تا پلى كه به همين نام معروف است بر روى « فرات » ، سه فرسنگ و تا حلب 10 فرسنگ ( و بگفته معجم : دو روز ) فاصله است . معجم مىنويسد : از آنجا تا « مليطه » چهار روز و تا فرات يك روز راه است . كسانى كه از اين شهر برخاسته‌اند من جمله : بحترى و ابو فراس حمدانى .\r\n( 2 ) جلد دوم - ص 191 .\r\n","page_name":" 131 ","page_number":131},
  {"content":"\r\n\r\n( 1 ) او مرگ على را بهترين فرصتى ميدانست كه مىتوان از آن براى خاتمه دادن به ماجراى كوفه و شام استفاده كرد . و اين آخرين تصميمى بود كه او و مشاورانش بر آن اتفاق كرده بودند و اين مشاوران ، همان ياران شب و روز او بودند كه جنبش مخالفت با خلافت هاشمى را باتجربه‌اى توأم با تيزهوشى و زيركى ، رهبرى مىكردند ، مانند : مغيرة بن شعبه ؛ عمرو بن عاص ؛ مروان بن حكم ؛ وليد بن عتبه ؛ يزيد بن حر عيسى ؛ مسلم بن عقبه ، ضحاك بن قيس فهرى . .\r\nمعاويه در انتخاب موقعيت مناسب و هم در ايجاد روح اخلالگرى در كوفه ، توفيق يافت . او براى اين كار ، با اهتمام هر چه تمامتر ، وجدانهاى پست را با پول خريدارى ميكرد و جاسوسهائى به اطراف مىفرستاد كه در هنگام رفتن ، با خود انواع دروغها را ميبردند و در بازگشت ، اخبار و اطلاعات گوناگونى در مورد تصميم‌هاى گرفته شده يا مقدار امكانات جنگى دشمن با خود به ارمغان مىآوردند و اين برّاترين و مؤثرترين و قوىترين حربه‌هاى جنگى او بود .\r\n« معاويه تمامى عشاير و سپاهيانش را به بسيج عمومى فرا خواند .\r\nبخشنامه‌ئى به همه‌ى نواحى قلمرو خويش فرستاد به اين صورت : به رسيدن اين نامه ، با ساز و برگ تمام بسوى من حركت كنيد » « 1 » ( 2 ) امام حسن نيز متقابلا تصميم خود را براى پاسخ به ستيزه‌جوئى معاويه ، دنبال كرد و رسما اعلان جهاد داد ، بدعوت او مؤمنان با اخلاص و حاملان قرآن ؛ فرماندهان جنگ و پارسايان اسلام گرد او جمع\r\n\r\n\r\n","description":"","footnote":"\r\n( 1 ) شرح ابن ابى الحديد ( ج 4 ص 13 ) .\r\n","page_name":" 132 ","page_number":132},
  {"content":"\r\n\r\nشدند ، ( 1 ) مانند :\r\nحجر بن عدى ، ابو ايوب انصارى ، عمرو بن قرضه‌ى انصارى ، يزيد بن قيس ارحبى ، عدى بن حاتم طائى ، حبيب بن مظاهر ، ضرار بن خطاب ، معقل بن سنان اشجعى ، وائل بن حجر حضرمى ( سيد الاقيال ) ، هانى بن عروة ، رشيد هجرى ، ميثم تمار ، برير بن خضير ، حبه‌ى عرنى ، حذيفة بن اسيد ، سهل بن سعد ، اصبغ بن نباته ، صعصعة بن صوحان ، ابو حجة عمرو بن محصن ، هانى بن اوس ، قيس بن سعد ، سعيد بن قيس ، عابس بن شبيب ، عبد اللّه بن يحيى حضرمى ، ابراهيم بن مالك اشتر ، مسلم بن عوسجة ، عمرو بن حمق ، بشير همدانى ، مسيب بن نجيه ، عامر بن وائلة ، جويرية بن مسهر ، عبد اللّه بن مسمع همدانى ، قيس بن مسهر صيداوى ، عبد الرحمن بن عبد اللّه بن شداد ، عمارة بن عبد اللّه سلولى ، هانى بن هانى سبيعى ، سعيد بن عبد اللّه ، كثير بن شهاب ، عبد الرحمن بن جندب ، عبد اللّه بن عزيز ، ابو ثمامه‌ى صائدى ، عباس بن جعدة ، عبد الرحمن بن شريح ، قعقاع بن عمرو ، قيس بن ورقاء ، جندب بن عبد اللّه ازدى ، حرث بن سويد ، زياد بن صعصعهء تيمى ، عبد اللّه بن وال ، معقل بن قيس رياحى .\r\n( 2 ) اينها جناح نيرومند جبهه‌ى امام حسن عليه السلام را تشكيل مىدادند . و همينها بودند كه امام حسن در فرمانش به عبيد اللّه بن عباس ، ايشان را چنين توصيف كرد : « يكتن از آنان ، افزون از يك لشكر است » و معاويه در جنگهاى صفين از ايشان بدين گونه ياد كرد : « دلهاى آنان همگى همچون يكدل است » و گفت : « اينها تا جماعتى را نكشند ، كشته نمىشوند » و باز همينها بودند كه معاويه درباره‌ى آنان مىگفت : « هر وقت چشمهاى آنان را در زير كلاه‌خودها در صفين به ياد مىآورم ، هوش از سرم\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nپرواز مىكند » و گواهى دشمن ، بىشك صادقترين گواهيهاست .\r\n( 1 ) خوشبينى شديدى كه همه‌ى مردم را فرا گرفته بود ، در هنگامه‌ى دعوت به جهاد ، كوفه را تكان داد و مردم دسته دسته به صفوف جنگ پيوستند .\r\nدر ميان اين داوطلبان جنگ ، عناصر مختلفى نيز وجود داشتند كه پيش از آن هيچ‌كس از ايشان چنين شور و نشاطى در كارهاى شايسته و اقدامات خداپسند ، به ياد نداشت .\r\nلذا در اردوگاه امام حسن ، در كنار آن دسته ياوران با اخلاص ، توده‌ى مجهول الحالى از مردم و جماعتى از وابستگان به فاميل‌هاى سرشناس و خيل انبوهى از بدانديشان كه طرز فكرى بيگانه از طرز فكر امام حسن داشتند و اى بسا فقط بجاسوسى براى دشمن آمده بودند و بالاخره گروهى از مردم سست عنصر كه معمولا هنگامه‌ى جنگ را با گريز علاج مىكنند و اى بسا اميدى بجز گرد آوردن غنيمت ندارند ، نيز قرار گرفتند . « هيچ دسته‌ئى از آنها با فكر و رأى دسته‌ى ديگر موافق نبود ؛ با يكديگر مخالف و همه بىفكر و بىهدف » علاوه بر اينها مجادلات و مناقشات حزبى - كه بزرگترين خار راه آمادگيهاى لازم شرائط جنگ است - نيز در ميان آنان فراوان وجود داشت .\r\n( 2 ) امام حسن از نخستين روز ، از عواقب اين ناهماهنگى اسفبار بيمناك و نامطمئن بود . و اين چيزى است كه برخى از مصادر ، صريحا بدان اشاره مىكنند .\r\nاو به اين انبوه مردمى كه پيش روى او حماسه‌ى جنگ مىسرودند ،\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nنه اطمينان پايدارى داشت و نه اميد اخلاص و همفكرى .\r\n( 1 ) در پشت سر اين توده‌ى مردم ، سران منافق و دو روى كوفه بودند كه به هيچ‌وجه اميد اصلاح و هدايت آنان نمىرفت ، مانند : اشعث بن قيس عمرو بن حريث ، معاوية بن خديج ، ابو برده‌ى اشعرى ، منذر بن زبير ، اسحاق بن طلحه ، حجر بن عمرو ، يزيد بن حارث بن رويم ، شبث بن ربعى ، عمارة بن وليد ، حبيب بن مسلمه ، عمر بن سعد ، يزيد بن عمير ، حجار بن ابجر ، عروة بن قيس ، محمد بن عمير ، عبد اللّه بن مسلم بن سعيد ، اسماء بن خارجة ، قعقاع بن شور ذهلى ، شمر بن ذى الجوشن . . .\r\nو امام حسن ميدانست كه عاقبت با اين دسته ، ماجرائى خواهد داشت .\r\nاينها همان كوفيان نافرمانى بودند كه علىرغم ادعاى مسلمانى ، براى خود و كسانى مانند خود بر طبق ميل و اراده‌ى خود ، دستور اخلاق وضع مىكردند ! اسلام كه جارى كننده‌ى سرچشمه‌ى اخلاق در دلها و بخشنده‌ى نعمت‌هاى بيشمار به مسلمانان است ، در جمع اين مردم نابخرد ، از ماديگرى شكست خورده بود و به همين دليل هم بود كه از خاندان پيغمبر فاصله گرفته و قدرت هم آهنگى با آموزش و تربيت و فرهنگ آنان را از دست داده بودند .\r\nاز همان لحظه‌اى كه با حسن بن على به شرط اطاعت كامل و بر « شنوائى و فرمانبرى » بيعت كردند ، به صورت دستياران دشمن او در ايجاد بلوا و شورش درآمدند : پيوسته در فكر حادثه‌جوئى و دام‌گسترى و فرصت طلبى و توطئه براى بزرگترين جنايتها بدون كوچكترين نگرانى از عواقب دنيوى و اخروى آن .\r\nخطرى كه از پيوستن اين عده به سپاه ، امام حسن را تهديد ميكرد بزرگتر از خطرى بود كه از دشمن روبرو و آشكار ، انتظار مىرفت .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n( 1 ) بنا بر اين آيا بجا نبود كه فرمانرواى كوفه ، از تنها ماندن در آخر كار بيمناك باشد و تا جائى كه ميتواند جنگ را به تأخير اندازد . ترديد نيست كه ابهام نتيجه‌ى كار ، مستلزم شكيبائى و بردبارى و مستوجب آمادگى بيشتر براى زيان‌هاى احتمالى است .\r\nولى او اكنون كه به مبارزه دعوت شده ، شايسته است كه به ميراث پرارزشى كه از خصال پدر بزرگوارش در اختيار دارد ، بازگردد : شير را بچه همىماند به دو . .\r\nبايد اين سفارش پدر را به كار بندد كه : « هرگز كسى را به مبارزه دعوت مكن ؛ اما اگر كسى تو را به مبارزه دعوت كرد بپذير ، چه ، جنگ افروز متجاوز است . . »\r\nهمچنين بايد مسئوليت شرعى حكومت بر مسلمين را در نظر گيرد . .\r\nبراى رهبر و پيشوائى كه مردم سر بر اطاعت او نهاده و با او بيعت كرده‌اند ، جايز نيست كه از قانون‌شكنى آشكار و تجاوز به اسلام ( بغى ) چشم‌پوشى كند و تا سر حد امكان ، در مقابله با آن نكوشد .\r\nخداوند مىفرمايد : « با آن كس كه راه بغى مىپيمايد بجنگيد تا به امر خدا بازگردد » و رسول اكرم صلى اللّه عليه و آله ميفرمايد : « هر كس با بودن پيشوا و امام ، مردم را به خود يا ديگرى دعوت كند ، مورد لعنت خداست ، او را بكشيد » .\r\n( 2 ) و اما وسيله براى اين كار ، يعنى نيرو براى مقابله با كج‌روى . .\r\nعلىرغم اوضاع غير عادى و بر خلاف قاعده‌اى كه بسيارى از خائنين كوفه بدان تمايل نشان ميدادند ، در مرزهاى تابع كوفه ، آن قدرها قواى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nنظامى وجود داشت كه گمان فراهم بودن نيروى لازم براى جنگ را تقويت كند .\r\n( 1 ) دولت اسلامى در اواسط قرن اول ، بزرگترين سپاهى را كه در آن دوره براى دولتى فراهم بود ، در اختيار داشت . نهايت ، حفظ و حراست مرزها ، مستلزم مراقبت فراوان و گماشتن بخش بزرگى از سپاه اسلامى بر نقاط دور از مركز بود و اين امر اجازه نميداد كه تعداد زيادى از واحدهاى نظامى براى جنگهاى نزديك مركز ، مورد استفاده قرار گيرند مخصوصا با توجه به دشوارى عمليات سوق الجيشى با روشهاى قديمى و وسائل ناقص آن در آن روز .\r\nسپاهى كه فقط براى كوفه در نظر گرفته شده بود - به اختلاف دو روايت « 1 » - نود يا صد هزار ، و سپاهى كه در بصره استقرار داشت هشتاد هزار بود « 2 » . اينها سپاهيانى بودند كه در اين دو شهر از خزانه‌ى دولت ، حقوق دريافت ميكردند . تعداد اتباع و غلامان اين عده و داوطلبان جهاد نيز در اين دو شهر نظامى ، معمولا به همين اندازه‌ها مىرسيد .\r\nبنا بر اين مجموعا نيروى نظامى عراق در حدود 350 هزار مىشد و اين غير از سپاهيان ايران و يمن و حجاز و ديگر اردوگاهها بود .\r\n( 2 ) شور و شيفتگى شيعيان براى جنگ از يكسو و اصرارى كه خوارج بر جنگ با « و گمراهان » ( به تعبير خودشان ) مىورزيدند از سوى ديگر ، علاوه بر اين ، تمايل عامى كه توده‌ى مردم در هنگام پيشرفت رأى\r\n\r\n\r\n","description":"","footnote":"\r\n( 1 ) رجوع كنيد به : تاريخ يعقوبى ( ج 2 ص 94 ) و : الامامة و السياسة ( ص 151 ) .\r\n( 2 ) « حضارة الاسلام فى دار السلام » تأليف : جميل مدور .\r\n","page_name":" 137 ","page_number":137},
  {"content":"\r\n\r\nو نظر طرفداران جهاد ، به پيوستن به صفوف جنگ اظهار ميداشتند . . .\r\nبطور مجموع كافى بود كه هر كس را به وجود قواى جنگى مجهز كافى ، مطمئن سازد . . فقط لازم بود كه اين جنگجويان در روز درگيرى دو گروه و برافروخته شدن آتش جنگ ، عهد و ميثاق خود را با خدا فراموش نكنند و همچنان راستگو بمانند .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n( 1 )\r\n\r\nبسيج و فرماندهى\r\nمنادى در كوفه فرياد برآورد : « الصلاة جامعة » « 1 » خلايق در مسجد مجتمع شدند ؛ حسن عليه السلام بر منبر بالا رفت ؛ خدا را ستايش و سپاس كرد . سپس گفت :\r\n« اما بعد : همانا خداوند جهاد را بر خلق بر نوشت و آن را « كره » ( مشقت ) ناميد . آنگاه به اهل جهاد فرمود : پايدارى كنيد كه خدا با پايداران\r\n\r\n\r\n","description":"","footnote":"\r\n( 1 ) جمله‌ئى كه براى دعوت مردم به اجتماع گفته مىشد ( م ) .\r\n","page_name":" 139 ","page_number":139},
  {"content":"\r\n\r\nاست . و شما اى مردم ! به آنچه دوست ميداريد نائل نخواهيد شد مگر بوسيله‌ى پايدارى و صبر بر آنچه مكروه ميداريد . شنيده‌ام كه معاويه پس از اطلاع از تصميم ما بر جنگ ، بدين سوى راه افتاده است . پس شما نيز به اردوگاهتان در « نخيله » « 1 » در آئيد - رحمت خدا بر شما باد - تا با كمك فكر و رأى همگان تصميم بگيريم » .\r\n( 1 ) مورخان اين حادثه ، نوشته‌اند : « مردم همگى سكوت كردند و هيچ‌كس زبان به سخن نگشود و امام حسن را به يك كلمه پاسخ نگفت » ! « عدى بن حاتم » بزرگ قبيله‌ى « طى » و فرمانده سرشناسى كه بر اثر سوابق شكوهمندش با رسول اكرم و على عليهما السلام ، در ديده‌ى مسلمانان ، مقامى رفيع داشت ، اين وضع را مشاهده كرد و درحالىكه از خشم مرتعش بود ، با صداى رسا و تكان‌دهنده‌اش فريادى برآورد كه همه‌ى سرها را بسوى او برگردانيد ؛ همه سعى كردند سخن او را بشنوند ؛ در ميان اين جمع ، زياد بودند كسانى كه از تاريخچه‌ى زندگى « عدى » و آقائى و رياست و ثبات قدم او در راه حق با خبر بودند . عدى فرياد گرم و سخن درشت خود را در نكوهش مردم بر اين سستى و سكوت ، اينچنين ادامه داد :\r\n« منم عدى پسر حاتم . . وه چه زشت است اين رفتار ! چرا به پيشوا و فرزند پيغمبرتان پاسخ نميدهيد ؟ ! كجا رفتند خطيبان شهر كه در دوران راحت ، زبانشان همچون تازيانه بود و اكنون كه كار جدى شده ، همچون روباه به سوراخ‌ها خزيده‌اند ؟ مگر از خشم خدا نمىترسيد و از ننگ و\r\n\r\n\r\n","description":"","footnote":"\r\n( 1 ) تصغير « نخله » ، جائى در نزديكى كوفه از طرف شام . مؤلف :\r\nهم اكنون نيز در سمت « كربلا » بنائى است معروف به « خان النخيله » كه فاصلهء آن تا كوفه 12 ميل است .\r\n","page_name":" 140 ","page_number":140},
  {"content":"\r\n\r\nعار انديشه نمىكنيد ؟ » .\r\n( 1 ) سپس روى به حسن بن على كرد و گفت :\r\n« خدا تو را به راه راست نائل آورد و از هر مكروه و ناپسندى دور سازد و به هر كار شايسته و پسنديده‌اى موفق دارد . . سخنت را شنيديم و فرمانت را گردن نهاديم و هر آنچه را كه بگوئى و بينديشى فرمانبردار و تسليميم » .\r\nسپس گفت : « من همين لحظه به اردوگاه مىروم ، هر كه دوست دارد با ما باشد ، بسم اللّه . . » و از مسجد خارج گشت ؛ مركبش بر در مسجد بود ، بر آن سوار شد و به « نخيله » رفت و به غلامش دستور داد كه لوازم جنگ را برايش به اردوگاه ببرد . او اولين نمونه‌ى يك مجاهد گوش بفرمان و نخستين كسى بود كه مهياى جنگ شد « 1 » و در قبيله‌ى « طى » هزار جنگجو بودند كه از فرمان عدى تخلف نميكردند . « 2 »\r\nپس از او چند نفر ديگر از خطباء نيز به شور و نشاط درآمدند و همچون او با امام حسن سخن گفتند ، امام حسن به آنان فرمود : « رحمت خدا بر شما باد ! من همواره شما را به صدق نيت و وفا و دوستى شناخته‌ام ، شما را از جانب خدا پاداش نيك باد » .\r\nسپس پسر عمويش مغيرة بن نوفل ( بن الحارث بن عبد المطلب ) را بر كوفه گماشت و به وى دستور داد كه مردم را بر حضور در « نخيله » تحريك و ترغيب كند .\r\nآنگاه خود با اطرافيانش از شهر خارج شدند . و اين كار كه وى\r\n\r\n\r\n","description":"","footnote":"\r\n( 1 ) شرح نهج البلاغه : ابن ابى الحديد ( ج 4 ص 14 ) .\r\n( 2 ) تاريخ يعقوبى ( ج 2 ص 171 ) .\r\n","page_name":" 141 ","page_number":141},
  {"content":"\r\n\r\nخود در نخستين روز اعلان جهاد به اردوگاه رفت ، رساترين حجتى بود كه براى بسيج مردم به كار برد .\r\n( 1 ) واحدهاى سپاه نخيله را نيكمردان از اصحاب و شيعيان وى و پدرش و جمعى از ديگر مردم تشكيل دادند . مغيرة بن نوفل نيز با شور و نشاط ، مردم را به كوچ كردن به نخيله بر مىانگيخت . تظاهرات فراوان و جشنهاى پرشكوه هفته‌ى بيعت ، در هر كسى اين انتظار را بوجود مىآورد كه حتى يك نفر در كوفه دعوت امام را رد نكند و همه بدون استثناء به اردوگاه كوچ كنند . ولى اين انتظار بر آورده نشد ! حتى گردانهاى مجهزى كه امير المؤمنين على عليه السلام كمى پيش از وفاتش براى حمله به شام آماده كرده بود - و آنان را چهل هزار جنگجو نوشته‌اند - وحدت و پيوستگى خود را از دست داده و اكثر آنان سر از فرمان پيچيده بودند و بيشتر سلاح داران كوفه نيز در كاهلى و نافرمانى با آنان همراه شده بودند .\r\nرؤساى دو رنگ و دو روى كوفه در اين لحظه‌ى حساس كه ساعت عمل فرا رسيده بود ، بيش از همه فعاليت مىكردند .\r\nروايات تاريخى از « حارث همدانى » كه شاهد واقعه بوده است چنين نقل مىكنند : آنها كه مىخواستند حركت كنند ، با حسن بن على بيرون رفتند و خلق انبوهى در شهر باقى ماندند و به عهد و پيمان خود وفا نكردند و او را هم مثل امير المؤمنين فريب دادند . . ده روز در نخيله مكث كرد ، در اين مدت فقط چهار هزار نفر گرد او جمع شدند ؛ اين بود كه به كوفه بازگشت تا مردم را كوچ دهد و خطبه‌ئى را كه در آن مىگويد :\r\n« مرا فريفتند همچنانكه خليفه‌ى پيشين را فريفته بوديد . . »\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nانشاء كرد . « 1 »\r\n( 1 ) تعداد كسانى كه پس از اين نطق به وى پيوستند ، بطور دقيق معلوم نيست ، همين اندازه ميدانيم كه - به گفته‌ى ابن ابى الحديد در شرح نهج البلاغة - سپاه عظيمى از كوفه حركت كرد . .\r\nو ما در فصل « عدد سپاه » اختلاف گفته‌هاى مورخان را در مورد عدد سپاهيان امام حسن عليه السلام بازگو خواهيم كرد .\r\nنخيله را بسوى « دير عبد الرحمن » ترك كرد و در اينجا سه روز اقامت نمود ؛ عده‌ى ديگرى هم - كه باز تعدادشان معلوم نيست - در اينجا به وى پيوستند . دير عبد الرحمن بر سر دوراهى ميان دو اردوگاه امام در « مدائن » « 2 »\r\n\r\n\r\n","description":"","footnote":"\r\n( 1 ) الخرائج و الجرايح ( ص 228 ط ايران ) .\r\n( 2 ) اين شهر پايتخت هزارساله‌ى ساسانيان و وارث عظمت « بابل » بود و امروز بجز « طاق كسرى » و آرامگاه « سلمان فارسى » صحابى بزرگ پيامبر ، از آثار آن چيزى بر جاى نمانده است . مدائن هفت شهر نزديك به هم بود بر كناره‌ى رود دجله ، مسلمانان در سال 15 هجرى آن را گشودند و در آن هنگام ، پايتخت تمامى ايران بود . اين هفت شهر بدين قرار بودند : از سوى مغرب « سلوكيه » و « درزيجان » و « وه اردشير » و « جندىشاپور » ( كوكه ) در ناحيه « مظلم ساباط » متصل به شاه رود . و از سوى مشرق « اسپانير » و « رومگان » و « تيسفون » ( شهر مركزى مدائن ) .\r\nپيش از آنكه مدائن بر اثر بناى شهر « بغداد » بسال 150 هجرى رو به ويرانى رود ، بيش از صد سال پس از فتح آن ، در حال عمران و آبادى بود و در اين مدت كوفه از صنايع و گنجينه‌ها و محصولات آن تغذيه مىكرد به اين صورت كه « موالى » ايرانى را كه اسلام آورده بودند به كوفه مىفرستاد .\r\nدر دوران حكومت سلمان فارسى بر مدائن ، مردم آن همه تشيع و پيروى آل محمد را پذيرفتند و تا قرن هفتم هجرى نيز همواره شيعيان خالص و پرشور\r\n","page_name":" 143 ","page_number":143},
  {"content":"\r\n\r\nو « مسكن » « 3 » قرار داشت . ( 1 ) امام حسن در مورد اين دو اردوگاه خطمشى و روش خاصى داشت .\r\n- مدائن در ابتداى خط سيرى قرار داشت كه عراق را به فارس و شهرهاى دنباله‌ى آن متصل مىساخت و از لحاظ موقعيت جغرافيائى تنها نقطه‌ئى بود كه راههاى كوفه و بصره و ايران در آنجا به يكديگر مىپيوستند و از نظر ارزش نظامى ، سنگرى در برابر پيش‌آمدهاى جنگ محسوب مىشد . . . و ايران در معرض انفجارهاى خطرناك بود . از جانب امام ، « زياد بن عبيد » بر آن حكومت ميكرد و او هنوز به خوى و روش واژگونه‌ئى كه همه چيز او را دگرگون ساخت ، در نيامده بود .\r\n( 2 ) - و اما مسكن ، نقطه‌ى حساس در تاريخ جهاد امام حسن ( ع ) بود چه ، در آنجا بود كه امام حسن روبروى دشمن قرار گرفت . اين نقطه در آن هنگام آخرين نقطه‌ى مرزهاى شمالى عراق هاشمى يا مناطق تحت فرمان كوفه - يعنى مركز حكومت هاشمى - بود . در اراضى « مسكن » نواحى سرسبز و آباد و پرجمعيت و روستاهاى معروف فراوان وجود داشت كه از آن جمله بود : « اوانا » و « عكبرا » و هم « العلث » كه\r\n\r\n\r\n","description":"","footnote":"\r\nدر آن سكونت داشتند . « مسعودى » در فصل مربوط به عراق از آن نام برده و مىنويسد : « شهرهاى آن ، مدائن است و توابعش . مردم آن داراى بهترين رنگ و خوشترين بوى و برترين مزاج و نيكوترين قريحه‌اند و در ميان آنان همه فضيلت‌ها و زبده ترين خوبيها وجود دارد . . » .\r\n( 3 ) مسكن ( بفتح ميم و كسر كاف » نام بخشى است كه قريه‌ى سر سبز و پرباغ و درخت : « اوانا » بر ساحل نهر « دجيل » متعلق به آن است و اين همان قريه است كه در شعر « ابو الفرج سوادى » ( از شعراى قرن 6 ) بدان اشاره شده :\r\n و اجتلوها بكرا نشست « بأوانا » * حجت عن خطابها بالاوانى \r\n","page_name":" 144 ","page_number":144},
  {"content":"\r\n\r\nآخرين آبادى شمالى « 1 » آن بود و در برابر آن ، دهكده‌ى « الجنوبيه » قرار داشت و اين همان نقطه‌ئى است كه معاويه پس از ترك گفتن « جسر منبج » با سپاهيانش بدانجا سرازير شد و در آنجا دو سپاه در برابر يكديگر قرار گرفتند .\r\n( 1 ) به نظر مىرسد كه در آن روز « مسكن » از همين دشت وسيع كنونى ميان دو دهكده‌ى « سميكه » و « بلد » در نزديكى « سامراء » فراتر نبوده است .\r\nاين نقطه از نظر محصول زياد و آبشخورهاى نزديك و دشت‌هاى گسترده‌اش ، آبادى غنى و بىنيازى بوده و به همين دليل ، محل مناسبى براى صف‌آرائى و جنگ بشمار مىرفته است . در تاريخ اين محل ، ميدان جنگ امام حسن و معاويه ، نخستين ميدان جنگى بود كه تشكيل مىشد ولى از آن پس ، وقايع زيادى ميان عراق و شام در آنجا رد و بدل شد .\r\n( 2 ) امام حسن در نظر گرفت كه مدائن را بخاطر موقعيت حساس نظامىاش ، پايگاه عالى فرماندهى قرار دهد ، تا هم نيروهاى امدادى او بتوانند از سه منطقه‌ى نزديك به آن ، در آنجا گرد آيند و هم در پشت ميدان جنگ با معاويه و اهل شام - يعنى مسكن - موضع گرفته باشد . اين دو اردوگاه هاشمى ( مدائن و مسكن ) بيش از 15 فرسنگ با يكديگر فاصله نداشتند .\r\nاين يك تاكتيك جنگى نمونه و جالب بود كه در اوضاع جنگى آن زمان ،\r\n\r\n\r\n","description":"","footnote":"\r\n( 1 ) ماوردى در « الاحكام السلطانيه » ( به روايت حموى ) مىنويسد : « علث از اين سو ، ابتداى عراق است » مؤلف : علث در ميانه‌ى عكبرا و سامراء واقع شده و « عكبرا » قريه‌اى است از نواحى « دجيل » نزديكى « اوانا » .\r\n","page_name":" 145 ","page_number":145},
  {"content":"\r\n\r\nهيچ نقشه‌ى ديگرى جايگزين آن نمىشد .\r\n( 1 ) بدين ترتيب ، امام حسن با ترسيم خطمشى جنگى خود ، چهره‌ى فرمانده آگاه و چيره دستى را نشان داد كه به رموز نظامى مرسوم زمان خود به بهترين وجهى وارد و مسلط است . اقدامات بعدى وى نيز چه در انتخاب زمان مناسب و چه در انتخاب موقعيت‌ها و چه در نحوه‌ى حركت دادن سپاه ، همه دليل آن بود كه وى از فنون نظامى نيز همچون ساير موهبت‌هاى ممتازش - در سياست و اخلاص و فداكارى - بطور كامل برخوردار است .\r\n( 2 ) حسن بن على ، نگاهى به چپ و راست افكند و بدقت در چهره‌ى سران شيعه و برگزيدگان خاندانش كه در پيرامونش مجتمع بودند نگريست ، تا از ميان آنان كسى را براى فرماندهى مقدمه‌ى سپاه - كه تصميم گرفته بود به « مسكن » اعزام دارد - انتخاب كند . سه نفر در اين ميان نظر او را جلب كردند . . . اين سه نفر كه بيش از همه در يارى او بىتابى كرده و از خود اخلاص نشان ميدادند ، عبارت بودند از : عبيد اللّه بن عباس « 1 » ،\r\n\r\n\r\n","description":"","footnote":"\r\n( 1 ) ارشاد : شيخ مفيد ( ص 170 ) و شرح نهج البلاغه : ابن ابى الحديد ( ج 4 ص 14 ) و تاريخ يعقوبى ( ج 2 ص 191 ) . مورخ ديگرى نام او را « عبد اللّه بن عباس » آورده يعنى برادر عبيد اللّه و اين درست نيست . زيرا عبد اللّه در دوران خلافت حسن بن على در كوفه نبود و در مكه اقامت داشت و از آنجا نامه‌ئى متضمن صلاحديد جنگ براى امام حسن فرستاد كه عين آن نامه را در شرح نهج البلاغه ميتوان يافت ( ج 4 ص 8 - 9 ) و عبد اللّه كسى نبود كه در صورت حضور در كوفه نامش در خلال حوادث اين دوره پنهان بماند . طبرى در تاريخ مىنويسد ( ج 6 ص 81 ) :\r\n« در اين سال ( سال 40 ) عبد اللّه بن عباس - بگفته‌ى عموم اهل تاريخ - از بصره خارج شد و به مكه رفت . بعضى اين مطلب را رد كرده و پنداشته‌اند كه او همچنان تا واقعه‌ى قتل امير المؤمنين على عليه السلام از طرف او در بصره ماند و پس از\r\n","page_name":" 146 ","page_number":146},
  {"content":"\r\n\r\nقيس بن سعد بن عبادة و سعيد بن قيس همدانى رئيس يمنىهاى ساكن كوفه .\r\nلذا فرماندهى مقدمه را به ترتيب به اين سه نفر سپرد .\r\n( 1 ) عبيد اللّه بن عباس يكى از آن مردمى بود كه سرى پرشور و ماجراجو و دلى بىاعتنا به زندگى داشتند ؛ غيرت دينى از يكسو و تعصب قبيله‌اى از سوى ديگر ، او را برافروخته و از او ، سلاحى پولادين در دفاع از حكومت هاشمى فراهم آورده بود . و اين شگفت نيست ، چه او خود يكى از سران خاندان بنى هاشم بود و هميشه گفته‌اند : آه صاحب درد را باشد اثر . . « 1 » از لحاظ سوابق افتخارآميز : در سال 36 ( به روايت اصابة ) يا سال 39 ( به روايت طبرى ) و يا در هر دو سال امير الحاج بود ؛ در زمان امير المؤمنين عليه السلام يك بار استاندار بحرين شد و يك بار كارگزار يمن و توابعش « 2 » . مردى كريم و سفره دار بود كه حاجيان در مكه بدان\r\n\r\n\r\n","description":"","footnote":"\r\nكشته شدن وى نيز تا زمان صلح حسن در آنجا بود و سپس به مكه عزيمت كرد » مؤلف : نه ، او در بصره هم نبود و گرنه قواى بصره در لحظه‌ى احتياج شديدى كه امام حسن در مدائن به آن داشت ، تأخير نمىكرد . « ابن اثير » نيز تأييد مىكند كه عبد اللّه بن عباس در زمان حيات امير المؤمنين از وى جدا شده است ( ج 3 ص 166 ) . به نظر مىرسد كه شباهت كتابتى نام اين دو برادر و يكى بودن نام پدرشان اين اشتباه را پيش آورده است . اشتباه ديگرى كه بعضى كرده‌اند اينست كه پنداشته‌اند فرماندهى مقدمه با قيس بن سعد بوده . درحالىكه قيس فرماندهء طليعه‌ى اين مقدمه بوده ( همانطور كه ابن اثير بصراحت بيان كرده است ) و شايد همين موجب اشتباه گرديده است .\r\n( 1 ) معادل اين جمله : « و ليست الشكلى كالمستأجره » كه در متن بود ، انتخاب شد ( مترجم )\r\n( 2 ) برخى خواسته‌اند بموجب حادثه‌ى يمن - كه عبيد اللّه در برابر قواى اعزامى معاويه تاب نياورد و از يمن خارج شد - در سوابق او ترديد كنند . ولى حق اينست كه اعتراف كنيم در آن روز پادگان نظامى يمن ضعيف‌تر از آن بوده كه بتواند در برابر حمله‌ى « بسر بن ارطاة » مقاومت كند . قضايائى از قبيل :\r\n","page_name":" 147 ","page_number":147},
  {"content":"\r\n\r\nگواهى مىدادند . . و علاوه بر همه اينها ، نخستين كسى بود كه مردم را به بيعت امام حسن دعوت كرد .\r\n( 1 ) در اين صورت ، وى شايسته و لايق آن بود كه پسر عمويش امام حسن عليه السلام به او اين اطمينان را داشته و منصب فرماندهى مقدمه را به دو بسپارد « 1 » .\r\n\r\n\r\n","description":"","footnote":"\r\nانشعاب عده‌اى از يمنىها از حكومت هاشمى و نامه نوشتنشان به معاويه و بيرون كردن اميرشان « سعيد بن نمران » از لشكر و دشمنىهايشان با كارگزارشان « عبيد اللّه » . . همه گواه برائت عبيد اللّه بن عباس از موجبات شك و ترديد است .\r\nاگر عبيد اللّه در آن جريان به فكر مقاومت در برابر « بسر بن ارطاة » مىافتاد ، عثمانيهاى يمن كار او را يكسره مىكردند و نوبت به بسر نمىرسيد ! . تازه وى همان كارى را كرد كه پيش از او كارگزار مكه و مدينه كرده بودند چه ، آنها هم از برابر « بسر » گريخته بودند و در نتيجه ، فرستادهء معاويه بر اين سه شهر بزرگ هجوم بود و بالغ بر سى هزار نفر از مردم بىپناه آن را بقتل رسانيد .\r\nميدانيم كه « عبيد اللّه » از يمن به قصد كوفه خارج گشت و اگر قصد خيانت داشت ، بىشك به كوفه نمىآمد . و باز ميدانيم كه « سعيد بن نمران » نزد امير المؤمنين اين گونه اعتذار كرد كه : « من مردم - يعنى اهل يمن - را به جنگ دعوت كردم ، گروهى اجابت كردند و جنگ ضعيفى هم در گرفت و سپس مردم از پيرامون من متفرق شدند و من بازگشتم » آيا آزمايش « ابن نمران » عذر ابن عباس را موجه نمىسازد ؟ بنا بر اين سوابق نامبرده جاى ايراد و اشكال نيست و در اين صورت چه جاى شگفتى اگر امام حسن با اطمينان به اين سوابق ، او را بدين سمت برگزيند ؟ .\r\n( 1 ) براى آنچه درباره‌ى فرماندهى و وضع سوق الجيشى گفتيم ، رجوع كنيد به : شرح ابن ابى الحديد ( ج 4 ص 14 ) و ارشاد مفيد ( ص 168 - 169 ) و تاريخ يعقوبى ( ج 2 ص 191 ) . در اين ميان فقط يعقوبى است كه نام سومين فرمانده مقدمه را ذكر نكرده و سپس گفته است : « امام حسن به عبيد اللّه دستور داد كه رأى و نظر قيس بن سعد را به كار بندد . عبيد اللّه بسوى جزيره ( منظورش بين النهرين است ) حركت كرد . معاويه نيز چون خبر قتل على را شنيد حركت كرد و 18 روز پس از قتل آن حضرت به « موصل » رسيد و در آنجا دو لشكر با يكديگر\r\n","page_name":" 148 ","page_number":148},
  {"content":"\r\n\r\nاو را فرا خواند و فرمانى را - كه بطور كامل به دست ما نرسيده و فقط بخشى از آن را بعضى از مآخذ نقل كرده‌اند - به دو داد . در اين فرمان چنين آمده است :\r\n( 1 ) « هان اى پسر عمو ! اينك من دوازده هزار تن از سواران عرب و پارسايان شهر را با تو مىفرستم . يكتن از آنان با يك لشكر برابر است . آنان را كوچ ده و بدان كه بايد با آنان زبان نرم و روى باز و فروتنى تمام داشته باشى و با آنان همنشينى كنى زيرا اينها بازمانده‌ى ياران يك‌رنگ امير المؤمنين‌اند . آنها را بر كناره‌ى فرات ببر و سپس تا هر جا به معاويه برسى پيش برو . هرگاه با معاويه روبرو شدى او را نگاهدار تا من خود برسم و من به فاصله‌ئى اندك ، بر اثر تو روان خواهم شد . بايد هر روز مرا از خبر خود آگاه سازى . در كارها با اين دو نفر - قيس بن سعد و سعيد بن قيس - مشورت كن . و چون به معاويه رسيدى نخست به جنگ مپرداز تا او شروع كند اما اگر او شروع كرد آنگاه تو هم بجنگ .\r\nاگر كشته شدى فرماندهى با قيس بن سعد است و اگر او هم كشته شد ، با\r\n\r\n\r\n","description":"","footnote":"\r\nروبرو شدند . . » مؤلف : اين موصل - همانطور كه حموى در معجم اشاره كرده - يكى از آباديهاى « مسكن » است كه مرقد حضرت « سيد محمد » فرزند امام على الهادى عليه السلام در نزديكى آن واقع شده . و اين غير از شهر موصل معروف است . بنا بر اين ميان روايت يعقوبى و گفته‌ى ديگر مورخان درباره‌ى محل فرود آمدن سپاه معاويه ، منافاتى وجود ندارد ، زيرا « موصل » و « حيوضه » و « جنوبيه » همه از آباديهاى « مسكن » بوده‌اند و شايد لشكر معاويه همه‌ى اين روستاها را تصرف كرده و از اينرو و در هر يك از روايات تاريخى نام يكى از آنها آمده است . و ما از اين جهت به آوردن نام « جنوبيه » اكتفا كرديم كه در نامه‌ى قيس بن سعد به امام حسن - كه به تفصيل در جاى خود خواهد آمد - اين نام آورده شده است .\r\n","page_name":" 149 ","page_number":149},
  {"content":"\r\n\r\nسعيد بن قيس » .\r\n( 1 ) همانطور كه مىبينيد امام حسن در اين فرمان به اصحاب ، بيش از عبيد اللّه پرداخته و آنان را به لطف و عنايت بيشترى نواخته است . هم مدحشان كرده و هم دليرى و شجاعتشان را ستوده و هم آنها را به پدرش امير المؤمنين منسوب ساخته است . و از اين همه منظورش لبريز كردن معنويات و شعله‌ور ساختن شور و هيجان و تأثير گذاردن بر عواطف آنان بوده است . سپس بفرمانده دستور داده كه با آنان به زبان نرم و روى باز و روش ملايمت‌آميز رفتار كند و آنان را با خود همنشين سازد و اين آموزشها همه به منظور ايجاد اطمينان متقابل ميان فرمانده و سربازان است و اين اطمينان در جنگهائى كه فاقد روشهاى نظامى امروزند ، در خور آن است كه مهمترين عناصر سازنده‌ى نيروئى باشد كه مايه‌ى اميد روزهاى سياه است . مىبينيم امام حسن در مقام توصيه به فرمانده خود ، چهار جمله پىدرپى فرموده كه مفاد و مضمون آن فقط يك چيز است . . آيا نمىتوان استفاده كرد كه منظور آن حضرت از اين تكرار مؤكد ، ريشه كن ساختن خوى مخصوص در عبيد اللّه - اين فرمانده تازه كار - بوده است ؟ در آن لشكر عده‌ى زيادى از برگزيدگان و نخبه‌ها و دارندگان افتخارات و خاطره‌هاى پرشكوه ، همراه عبيد اللّه بودند و اينها مردمى نبودند كه تبختر و خشونت يا امر و نهى بىمورد اين فرمانده هاشمى جوان را - كه از لحاظ شأن و منزلت و سابقه‌ى جهاد و تقوى و سن بر آنان برترى نداشت - « 1 » هضم كنند و ناديده بگيرند .\r\n\r\n\r\n","description":"","footnote":"\r\n( 1 ) عبيد اللّه بن عباس در روزى كه به فرماندهى اين لشكر انتخاب شد ، سى و نه سال داشت .\r\n","page_name":" 150 ","page_number":150},
  {"content":"\r\n\r\n( 1 ) دستور آن حضرت كه : « با اين دو نفر مشورت كن » دليل ديگرى است بر اينكه منظور وى ، كوبيدن خوى درشت و ناهموارى است كه اى بسا امام در پسر عموى خود سراغ داشته و از آن همچون مانعى بر سر راه موفقيت ، بيم مىبرده است .\r\nبايد دانست كه وجود اين درشتخوئى در عبيد اللّه - در صورتى كه اين حدس ، صائب باشد - نمىتواند مانعى براى فرماندهى وى بشمار رود در صورتى كه شرائط و اوضاع و احوال فراوان ديگرى سپردن اين منصب را به وى ايجاب مىكرده است . . علاوه بر اينكه هميشه ميان « خشونت » و « زندگى نظامى » پيوند نزديك و مستحكمى وجود داشته است .\r\n( 2 ) اكنون جاى اين پرسش است كه به چه موجبى امام حسن ، فرماندهى مقدمه را به عبيد اللّه سپرد و با بودن كسى همچون « قيس بن سعد بن عباده » كه لياقت نظامى و امانت و سرسپردگيش به خاندان پيامبر مورد اعتراف است ، او را بدين سمت انتخاب نكرد ؟\r\nاين سؤال داراى چند پاسخ است :\r\n( 3 ) 1 - در فرمان امام حسن به عبيد اللّه ، مشورت كردن با قيس بن سعد و سعيد بن قيس بطور لزوم و حتميت توصيه شده و با اين كار ، فرماندهى از شكل انحصارى - كه اگر موجب خلاف مصلحت بود جاى ايراد و اعتراض بر امام حسن داشت - خارج شده و به صورت شوراى مثلثى در آمد كه اعضاى آن را لا يقترين افراد سپاه تشكيل مىدادند . اما انتخاب قيس منحصرا براى فرماندهى و مقدم داشتن وى بر آن دو نفر ديگر و بر ديگر ياران و فرماندهان ، اين اشكال را داشت كه ممكن بود موجب همچشمى و رشك مردان شايسته‌ى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nديگرى كه در اين لشكر بودند ، گردد . زيرا در اين لشكر شخصيت‌هاى برجسته‌ئى وجود داشتند كه ميدانداريها و فرماندهيهاى آنان و اخلاص و فداكارى و سوابق درخشانشان زبانزد بود مانند : ابو ايوب انصارى و حجر بن عدى و عدى بن حاتم و جمعى ديگر از آنان كه نامشان گذشت .\r\nبدين جهت مقدم ساختن پسر عموى امام - كه پسر عموى پيغمبر نيز بود - و او را در ظاهر و بنام ، فرمانده قرار دادن و سپس استفاده از رأى قيس و سعيد را به او توصيه كردن ، تدبير خردمندانه‌ئى بود كه راه هر گونه اختلاف و همچشمى را مىبست .\r\n( 1 ) 2 - با توجه به وضع عمومى آن روزگار ، يكى از بجاترين احتياطها اين بود كه فرمانده جبهه‌ى امام حسن فقط از ميان بنى هاشم انتخاب شود .\r\nتوضيح آنكه : سستى و ناهمرهى كوفيان كه از ابتداى ماجراى حسن بن على ظهور كرده بود ، موجب بدبينى فراوان به سرانجام وضع مىشد و مستلزم آن بود كه وى هر تدبيرى را كه براى اثبات برائت خود در آينده در برابر سرزنش و تخطئه‌ى عيبجويان لازم مىبيند ، به كار بندد .\r\nبراى مردم بسى آسان بود كه با مشاهده‌ى كوچكترين نقطه ضعف يا ناچيزترين بهانه براى تعليل شكست احتمالى ، بدون ملاحظه‌ى جوانب كار ، سيل اعتراض و انتقاد را بسوى امام حسن سرازير سازند ، كاملا انتظار مىرفت كه در صورت شكست امام حسن در مسكن ، كسانى بگويند كه : اگر فرمانده سپاه از بنى هاشم مىبود ، بيشتر از ديگران در برابر سختيها پايدارى و صبر مىكرد و سرانجام كار به اينجا نمىكشيد . .\r\nدر اين صورت ، خود را براى مقابله با نتايج احتمالى ، آماده كردن\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n- يعنى فرماندهى از بنى هاشم تعين نمودن - تدبيرى بسى دقيق و بجا بود .\r\n( 1 ) 3 - بىشك غير از عبيد اللّه بن عباس ، هيچ آفريده‌ى ديگرى - نه قيس و نه سعيد و نه هيچ كسى ديگر - نسبت به معاويه سينه‌ئى آنچنان پرغيض و روحى آنچنان آشتىناپذير نداشتند . . او پدرى بود كه دو طفل خردسالش بدست « بسر بن ارطاة » سركرده‌ى لشكر اعزامى معاويه به يمن ، به وضع فجيعى بقتل رسيده بودند ( و اين داستان از داستانهاى مشهور تاريخ است ) .\r\nبنا بر اين ، تعيين اين فرمانده داغديده‌ى خشمگين ، به سركردگى لشكرى كه به جنگ قاتل فرزندان او مىرفت ، جدا بهره‌بردارى متناسب و جالبى بود .\r\n( 2 ) 4 - بيشتر جنگجويان لشكر « مقدمه » كه عبيد اللّه به فرماندهى آن منصوب شده بود از بقاياى سپاه عظيمى بودند كه امير المؤمنين عليه السلام براى مقاتله با شاميان فراهم آورده و خود پيش از شروع جنگ وفات يافته بود . همين قيس بن سعد در زمان على عليه السلام فرمانده و سركرده و همه‌كاره‌ى آن سپاه عظيم بود « 1 » ، بديهى است كه اين سابقه در ايجاد روابط شخصى ميان فرمانده و سربازان داراى تأثيرى بسزا است و اينچنين فرماندهى هرگاه بخواهد به آسانى ميتواند از آزادى فكر و اراده‌ى خود استفاده كرده و چشم به راه دستور مركز فرماندهى نماند . .\r\nو اين موضوعى بود كه احتياط و پرهيز از آن ، همچون مهمترين موضوع در آن موقعيت ، ميبايست مورد ملاحظه قرار گيرد .\r\nما با احترام فراوان و شايسته‌ئى كه براى قيس قائليم ، نمىتوانيم تأثرپذيريهاى روح او را كه به او امكان اين خود سرى و خودرائى را\r\n\r\n\r\n","description":"","footnote":"\r\n( 1 ) تاريخ ابن كثير ( ج 8 ص 14 ) و جز آن\r\n","page_name":" 153 ","page_number":153},
  {"content":"\r\n\r\nمىدهد نديده بگيريم . و فراموش نمىكنيم كه همين قيس در روزى كه فرماندهى لشكر « مسكن » به دو رسيد ، در وسط صفوف خود ايستاد و مردم را ميان يكى از اين دو كار : يا پيوستن به امام حسن در صلح و يا ادامه‌ى جنگ با معاويه بدون امام ، مخير ساخت ! ! ( 1 ) بنا بر اين ، چه احتياطى از اين بهتر كه فرماندهى جنگ به چنين كسى سپرده نشود ولى براى استفاده از لياقت و كاردانى او ، بعنوان مستشار نظامى انتخاب گردد . و اين همان كارى بود كه امام حسن انجام داد .\r\nمؤلف : بايد دانست كه تعيين قيس بعنوان نايب فرماندهى - يعنى دومين فرمانده در صورت كشته شدن عبيد اللّه - با ملاحظه‌ى سياسى مزبور منافاتى ندارد . زيرا كه پس از كشته شدن فرمانده اول ، اراده‌ى دومين فرمانده در گرو تصميم و اقدامى است كه فرمانده پيشين ، شرايط و اوضاع جنگ را بر طبق آن ترسيم كرده و به آسانى قابل تغيير نيست . و اى بسا تا آن وقت كارها زير نظر و اراده‌ى مستقيم خود امام - يعنى فرمانده كل قوا - قرار مىگرفت و چنان كه قبلا دانستيم ، آن حضرت وعده كرده بود كه به زودى به مقدمه‌اش بپيوندد .\r\nدر اين صورت بر تعيين وى بعنوان دومين فرمانده ، اشكالى وارد نيست .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n( 1 )\r\n\r\nعدد سپاه\r\nعدد سپاهيان رسمى كوفه در اواسط قرن اول ، چهل هزار بود . « 1 »\r\nكه هر سالى ده هزار آنان به جهاد مىرفتند ( اين آمارى است كه مآخذ\r\n\r\n\r\n","description":"","footnote":"\r\n( 1 ) مؤلف در آخر فصل « تصميم بر جنگ » آمار سپاهيانى را كه براى كوفه در نظر گرفته شده بود 90 يا 100 هزار - به اختلاف دو روايت - ذكر كرده كه به ظاهر با عدد بالا سازگار نيست ولى چنان كه كمى بعد خواهيم ديد ، عدد 90 يا 100 هزار فقط در روايت يعقوبى و ابن قتيبه است كه از نظر مؤلف و تحليلى كه در اين فصل خواهد شد ، قابل تأييد نيست ( مترجم ) .\r\n","page_name":" 155 ","page_number":155},
  {"content":"\r\n\r\nمورد اطمينان بدان تصريح كرده‌اند ) .\r\n( 1 ) قبلا گفتيم سپاهى كه امير المؤمنين على عليه السلام براى حمله به شام تجهيز كرده بود - به اختلاف دو روايت - به چهل يا پنجاه هزار مىرسيد و دانستيم كه على خود پيش از شروع اين جنگ وفات يافت .\r\nگمان مىرود كه قسمتى از اين سپاه را همان عده‌ى مقرر ساليانه از نظاميان رسمى كوفه تشكيل ميداده‌اند .\r\nپس از آن ديگر اطلاعى از وضعيت اين دو سپاه ( سپاه رسمى كوفه و سپاهيانى كه على عليه السلام براى حمله به شام تجهيز كرده بود ) در برابر حسن بن على در آغاز دعوت به جهاد ، در دست نيست ، همين اندازه ميدانيم كه لشكر مقدمه كه امام حسن به استقبال معاويه به مسكن فرستاد - بنا بر اين نقل بسيارى از مآخذ تاريخى - مركب از 12 هزار جنگجو بوده است و به نظر مىرسد كه اينها ، بازماندگان همان لشكر فراهم آورده‌ى امير المؤمنين بوده‌اند كه اين عده‌شان دعوت حسن بن على را پاسخ گفته و ما بقى سرپيچى كرده‌اند .\r\nو باز از مآخذ تاريخى ديگرى بدست آورديم كه كوفه در آن حضيض سستى و ناهمرهيش نسبت به جهاد ، ناگهان به خروش آمد و چهار هزار سرباز ديگر روانهء ميدان جنگ كرد « 1 » .\r\nتا اينجا بر حسب نصوص غير قابل خدشه‌ى تاريخى ، عدد لشكريان امام حسن را تا 16 هزار بدست آورده‌ايم .\r\nارقام ديگرى نيز در نوشته‌هاى تاريخى به صراحت يا اشاره ديده مىشود كه همگى قابل مناقشه و ترديد است و ما اينك آن نصوص تاريخى\r\n\r\n\r\n","description":"","footnote":"\r\n( 1 ) الخرائج و الجرايح : راوندى ( ص 228 ) .\r\n","page_name":" 156 ","page_number":156},
  {"content":"\r\n\r\nرا عينا در اينجا بازگو مىكنيم و سپس به تحقيق و بررسى دقيق آن مىپردازيم :\r\n( 1 ) 1 - بحار الانوار ج 10 - ص 110 :\r\n« . . . سپس امام حسن ، سردارى با چهار هزار سپاهى بسوى معاويه فرستاد . اين سردار از قبيله‌ى « كنده » بود و از آن حضرت دستور داشت كه در « انبار » « 1 » اردو بزند و تا فرمانى از مركز دريافت نكرده ، دست بكارى نزند ، چون به « انبار » روى آورد و در آنجا فرود آمد و معاويه از آمدن او خبر يافت ، قاصدهائى بسوى او گسيل داشت و براى او نوشت كه : اگر به من بپيوندى ، بيدرنگ تو را به حكومت چند آبادى از آباديهاى شام و جزيره ( عراق ) منصوب خواهم كرد . . . پانصد هزار درهم نيز براى او فرستاد . مرد كندى آن نقد را گرفت و كارها را بر امام حسن دگرگون ساخت و با دويست مرد از ياران و خويشانش به معاويه پيوست . چون اين خبر به امام حسن رسيد به خطبه برخاست و گفت : اين مرد كندى بسوى معاويه رفته و به من و شما خيانت ورزيده است ؛ بارها گفته‌ام كه در شما وفائى نيست و شما بندگان دنيائيد . اينك مرد ديگرى را بجاى او مىفرستم و ميدانم كه او نيز با من و شما همانگونه عمل خواهد كرد و خدا را در امر من و شما نظر خواهد داشت . . . آنگاه مردى از قبيله‌ى « مراد » را با چهار هزار نفر اعزام كرد و در برابر جمع به او توصيه و تأكيد نمود و خبر داد كه\r\n\r\n\r\n","description":"","footnote":"\r\n( 1 ) شهرى بر ساحل فرات ( در مغرب بغداد ) و بفاصله 10 فرسنگى آن بوده است . نامگذارى اين شهر به « انبار » بدين جهت بود كه در زمان تسلط ايرانيان ، همه‌ى انبارهاى گندم و جو در آن قرار داشت . « ابو العباس سفاح » خليفه‌ى عباسى ، تا پايان عمر در اين شهر مسكن داشت و قصرها و بناهائى در آن احداث كرد ولى پس از چندى عمران و رونق اين شهر از بين رفت .\r\n","page_name":" 157 ","page_number":157},
  {"content":"\r\n\r\nاو نيز همچون « كندى » خيانت خواهد كرد . مرادى با سوگندهائى كه كوه تاب آن را ندارد تأكيد كرد كه چنين نخواهد كرد ولى امام حسن گفت : به زودى دست به خيانت خواهد زد . چون به انبار رسيد باز معاويه قاصدهائى گسيل داشت و نامه‌هائى همانند نامه‌هاى پيشين نوشت و پنج هزار درهم ( گويا منظور پانصد هزار درهم است ) براى او فرستاد و آرزوى حكومت بر آباديهاى شام و جزيره را در دل او ريخت . . . مرادى تاب نياورد . . .\r\nكارها را دگرگون ساخت و راه اردوى معاويه پيش گرفت و آن همه پيمان و ميثاق را فراموش كرد . . . »\r\nپس از ذكر اين واقعه ، جريان اردو زدن امام حسن در « نخيله » و سپس حركت از آنجا را بيان كرده است .\r\n( 1 ) 2 - شرح نهج البلاغه : ابن ابى الحديد . ج 4 ص 14 :\r\n« مردم بيرون آمدند و اردوگاه ساختند و آماده‌ى حركت شدند .\r\nحسن بن على به اردوگاه آمد و مغيرة بن نوفل ( بن حرث بن عبد المطلب ) را بر كوفه گماشت و به او دستور داد كه مردم را بر انگيخته به اردوگاه فرستد . و او مردم را بر مىانگيخت و اعزام مىكرد تا اردوگاه آراسته شد .\r\nآنگاه حسن بن على با سپاه عظيم و ساز و برگ كامل حركت كرد . چون به « دير عبد الرحمن » رسيد سه روز توقف كرد تا مردم جمع شدند .\r\nسپس عبيد اللّه بن عباس را فرا خواند و به او گفت : هان اى پسر عمو ! اينك دوازده هزار از سواران عرب و پارسايان شهر را با تو ميفرستم . . . » .\r\n( 2 ) 3 - زهرى بنا به روايت ابن جرير طبرى در تاريخ . ج 6 ص 94 :\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n« معاويه ، چون از كار عبيد اللّه بن عباس و حسن عليه السلام فراغت يافت ، همت به فريفتن مردمى گماشت كه فريفتن او در نظرش از همه مهمتر بود و با او چهل هزار نفر بودند و معاويه و عمر و اهل شام در برابر آنان فرود آمده بودند » .\r\n( 1 ) 4 - سخن ، مسيب بن نجيه در عتاب امام حسن بر صلح ( به روايت جمعى از مورخين ) - متن زير از مدائنى « 1 » است بنابر نقل ابن ابى الحديد در شرح نهج البلاغة ( ج 4 ص 6 ) :\r\n« . . . مسيب بن نجيه به حسن عليه السلام گفت : هميشه از تو در شگفتم ! كه با داشتن چهل هزار سپاهى با معاويه صلح كردى ! ( يا : « بيعت كردى » بنابر اختلاف دو روايت ) .\r\n( 2 ) 5 - كامل التواريخ : ابن اثير . ج 3 ص 61 :\r\n« وقتى خبرهائى كه على درباره‌ى اهل شام داده بود بمرحله‌اى وقوع پيوست ، چهل هزار از لشكريان على با او بر مرگ بيعت كردند و در همين ميان كه او آماده‌ى حركت مىشد ، بقتل رسيد و چون خدا كارى را اراده كند از آن گريزى نيست . همين كه على كشته شد و مردم با پسرش حسن بيعت كردند ، وى اطلاع يافت كه معاويه و اهل شام بسوى عراق روانه شده‌اند لذا به بسيج سپاهى كه با على بيعت كرده بودند پرداخت و از\r\n\r\n\r\n","description":"","footnote":"\r\n( 1 ) وى ابو الحسن بن محمد بن عبيد اللّه بن ابى سيف است كه اصلش از بصره و سكونتش در مدائن بوده و سپس به بغداد منتقل شده و در آنجا بسال 215 وفات يافته است . او همان كسى است كه ابن ابى الحديد در شرح نهج البلاغه بسيار از او نقل مىكند و داراى دويست تأليف در موضوعات گوناگون است . رحمة اللّه عليه .\r\n","page_name":" 159 ","page_number":159},
  {"content":"\r\n\r\nكوفه بعزم مقابله با معاويه - كه در « مسكن » فرود آمده بود - حركت كرد . چون به مدائن رسيد قيس بن سعد بن عبادهء انصارى را بفرماندهى مقدمه - كه مركب از 12 هزار بود - گماشت و بقولى عبد اللّه « 1 » را بفرماندهى گماشت و او قيس را براى فرماندهى طليعه‌ى لشكر مقدمه ، انتخاب كرد . . . » .\r\nمؤلف : عين همين جريان را ابن كثير نيز نقل كرده و گويا كه بىكم‌وكاست آن را از « كامل » گرفته است .\r\n( 1 ) 6 - گفتار امام حسن عليه السلام - بنا به روايت مدائنى « 2 » در پاسخ مردى كه به وى گفته بود : « آيا در اين كار به راه انصاف رفته‌ئى ؟ » :\r\n« آرى ! ولى من از اين ترسيدم كه در روز قيامت هفتاد هزار يا هشتاد هزار انسان خون‌آلوده نزد خدا دادخواهى كنند كه براى چه خون آنان ريخته شده است . . . » .\r\n( 2 ) 7 - « الامامة و السياسة » : ابن قتيبه‌ى دينورى . ص 151 :\r\n« گفته‌اند كه چون بيعت با معاويه ، صورت گرفت و او بسوى شام بازگشت ، سليمان بن صرد كه بزرگ و رئيس اهل عراق بود و در جريان صلح در كوفه حضور نداشت ، نزد حسن بن على آمد . چون بر حسن وارد شد گفت : سلام بر تو اى خوار كننده‌ى مؤمنين ! حسن جواب سلام گفت\r\n\r\n\r\n","description":"","footnote":"\r\n( 1 ) صحيح « عبيد اللّه » است نه « عبد اللّه » و نه « قيس » و ما موجب اين اشتباه را در هر دو مورد قبلا بيان كرديم .\r\n( 2 ) شرح نهج البلاغه ( ج 4 ص 7 ) و ابن كثير « ج 8 ص 42 » .\r\n","page_name":" 160 ","page_number":160},
  {"content":"\r\n\r\nو سپس گفت : حال بنشين ، پدرت آمرزيده باد « 1 » سليمان نشست و گفت :\r\nما پيوسته در تعجبيم كه چگونه با معاويه بيعت كردى با اينكه صد هزار جنگجو از اهل عراق با تو بودند و همه حقوق‌گير ، با همين اندازه فرزندان و غلامانشان ، غير از شيعيان تو از اهل بصره و حجاز ! ! » .\r\nمؤلف : متن كامل گفتگو ميان حسن عليه السلام از يك طرف و سليمان بن صرد و همراهانش از طرف ديگر را سيد مرتضى در « تنزيه الانبياء » و ابن شهر آشوب در « مناقب » و مجلسى در « بحار » نقل كرده‌اند ولى در هيچ‌يك از اين نقل‌ها ، عدد سپاهيان در گفته‌ى سليمان بن صرد ، بيش از چهل هزار نيست . بنا بر اين ، ابن قتيبه ، هم در تعيين عدد صد هزار و هم درآوردن كلمه‌ى بيعت بجاى كلمه‌ى صلح در ميان مورخين تنها است .\r\n( 1 ) 8 - سخنى كه در پاسخ تهديد معاويه ، از زياد بن أبيه - كه در آن هنگام هنوز كارگزار حسن بن على در فارس بود - صادر شد . وى گفت :\r\n« فرزند زن جگرخواره ، كانون نفاق و بازمانده‌ى احزاب ، به من نامه مىنويسد و مرا وعده و وعيد ميدهد . درحالىكه ما بين من و او پسران رسول خدايند با نود هزار ( و در روايتى هفتاد هزار ) شمشير زن گوش و دل بفرمان كه تا دم شهادت روى از جنگ بر نمىگردانند . به خدا سوگند كه اگر معاويه به من برسد مرا بسى گزنده‌تر و سرسخت‌تر خواهد يافت » . « 2 »\r\n\r\n\r\n","description":"","footnote":"\r\n( 1 ) در متن : « لله ابوك » است و اين جمله‌ئى است كه در عربى معمولا در خطاب‌هاى ملاطفت‌آميز آورده مىشود و در فارسى معادل تقريبى آن ، « پدر آمرزيده » و جملاتى از اين قبيل است « مترجم » .\r\n( 2 ) يعقوبى « ج 2 ص 194 » و ابن اثير « ج 3 ص 166 » اولى عدد را 90 هزار و دومى 70 هزار روايت كرده‌اند .\r\n","page_name":" 161 ","page_number":161},
  {"content":"\r\n\r\n( 1 )\r\n\r\nبحث و تحليل :\r\nچنان كه ملاحظه شد ، نصوص تاريخى از ارقامى كه در مورد قواى نظامى امام حسن فرض شده ، به چندين گونه ياد كرده‌اند و بزرگترين عددى كه در اين مورد گفته شده به ترتيب : از 40 هزار تا 80 هزار و 100 هزار است . و حقيقت آنست كه اين هر سه رقم و حتى كمترين آنها مورد ترديد و قابل تأمل است . و اينك توضيح :\r\n( 2 ) 1 - بالاترين رقم ( يعنى صد هزار و بيشتر يا 90 هزار ) كه در كلام زياد بن أبيه ( به روايت يعقوبى ) و در گفتار سليمان بن صرد ( بنا به روايتى كه ابن قتيبه‌ى دينورى در آن منفرد و مخالف با چند مورخ ديگر است ) آمده ، از چندين جهت مورد ترديد است . . مهمترين جهت اينست كه اين هر دو نفر - سليمان و زياد - در طول دوران خلافت حسن بن على در كوفه نبوده و در جريان بيعت و جهاد امام حسن حضور نداشته‌اند و هر يك از آنان دو سال از آن محيط و مردمش دور بوده‌اند . « 1 » اكنون كسى كه در كوفه نبوده و وضع آنجا را از نزديك نديده و دسته‌بنديهاى قوى و كاهلى و سستى مردم را با امام و صاحب بيعتشان ، نشناخته است قضاوتش چه ارزشى ميتواند داشته باشد ؟\r\nزياد و سليمان كه گمان چنين رقمى را درباره‌ى قواى امام حسن داشتند ، وضع كوفه‌ى آن روز را به گذشته‌ى آن قياس مىكردند و مىپنداشتند كه همه‌ى آن سپاهى كه در سالهاى 37 و 38 هجرى - يعنى سالهائى كه هر يك\r\n\r\n\r\n","description":"","footnote":"\r\n( 1 ) ابن قتيبه در « الامامة و السياسة » و سيد مرتضى در « تنزيه الانبياء » به غيبت دوساله‌ى سليمان بن صرد از كوفه تصريح كرده‌اند . و اما « زياد » از سال 39 كه عبد اللّه بن عباس استاندار بصره او را به حكومت فارس منصوب كرده بود ، در آنجا مىزيست و پيش از آن هم وى - بنا به روايت طبرى در وقايع سال 39 - در بصره زندگى مىكرد .\r\n","page_name":" 162 ","page_number":162},
  {"content":"\r\n\r\nاز آن دو خود در كوفه بوده و در آن صفوف همكارى مىكردند - در خدمت امير المؤمنين على عليه السلام بود اكنون نيز در خدمت پسرش امام حسن هست . اين اولا . و ثانيا موقعيت اين دو نفر كه هر يك از جهتى در يك بحران عاطفى قرار داشتند - و همين بحران انگيزه‌ى اين گفتارشان بود - اقتضا مىكرد كه بدين گونه بمبالغه و اغراق سخن بگويند . اينچنين مبالغه‌اى نه از سليمان كه در صدد تقبيح صلح و تحت تأثير طغيان احساسات است و نه از زياد كه در مقام تهديد معاويه و پاسخگوئى به وعد و وعيد اوست ، چندان دور نيست .\r\n( 1 ) از اين گذشته ، در اين دو اظهار ، چيزى كه بتوان در مورد عدد سپاه بدان اطمينان و استناد كرد وجود ندارد .\r\nميدانيم اين سليمان ، دوست نزديك مسيب بن نجيه بوده و ميان آن دو پيوندى بسى محكمتر از پيوند دوستىهاى شخصى وجود داشته است . و در يكى از نصوص تاريخى مذكور ( شماره 4 ) ديديم كه مسيب ابن نجيه در مقام عتاب و توبيخ امام حسن بر صلح ، مىگويد : تو با داشتن چهل هزار سپاهى . . و يقينا ميان دو دوست نزديك در يكى از موضوعات مربوط به خاندان پيغمبر ، چنين اختلافى معقول نيست .\r\nدر اين صورت ، بىقاعدگى گفتار ابن صرد هيچ دليلى جز اين ندارد كه راوى آن ابن قتيبه‌ى دينورى است يعنى راوى چند داستان ترديدپذير و قابل تأمل در جريان امام حسن كه هيچ كس جز او آنها را روايت نكرده است ! اتفاقا تقدير چنين بود كه اين دو دوست بزرگ ، پيش از رخت بستن از دنيا پاسخ عملى آن عتابى را كه به رهبرشان امام حسن در مورد\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nصلح كرده بودند ، دريافت دارند :\r\nدر سال 65 هجرى ، هجده هزار از مردم كوفه براى انتقام خون حسين با اين دو بيعت كردند و هنگامى كه در « عين الوردة » كار به سختى كشيد بيش از 3100 نفر با آنها نبود . . و اينجا بود كه روگردانى و ناهمرهى مردم آنان را به ياد خاطره‌ى امام حسن انداخت . و پس از چندى سليمان و مسيب كه رهبران نهضت « توابين » بودند با بيشتر همراهانشان در « عين الوردة » شهيد شدند .\r\n( 1 ) 2 - 80 هزار يا 70 هزار عددى است كه در پاسخ امام حسن به اين سؤال : « آيا تو در اين كار به راه انصاف رفته‌ئى ؟ » ذكر شده است .\r\nدر حقيقت اين گفتار حد اكثر بر بيش از 20 هزار دلالت نمىكند .\r\nزيرا آن حضرت عدد كسانى را كه « در روز قيامت ، خون‌آلوده در پيشگاه خدا حاضر مىشوند » با ترديد ، 70 هزار يا 80 هزار ذكر كرده و روشن است كه منظور آن حضرت از اين عدد ، فقط سپاهيان خودش نبوده بلكه جنگجويان هر دو سپاه را در نظر داشته است . و چون ميدانيم كه عده‌ى شاميان در اين جنگ 60 هزار بوده ، نتيجه مىگيريم كه ما بقى يعنى 20 هزار ، عدد سپاهيان خاص آن حضرت بوده است .\r\nترديدى كه آن حضرت در تعين عدد اظهار داشته ( : 70 يا 80 هزار ) كاملا تأييد مىكند كه منظور وى هر دو سپاه بوده است نه فقط سپاه خودش .\r\nچه ، اگر منظورش فقط سپاه كوفه بود معنى نداشت كه در عدد آن مردد باشد زيرا كه عدد سپاه كوفه براى او نمىتوانست مخفى باشد .\r\n( 2 ) 3 - 40 هزار ، عددى است كه چند نفر از مورخان آن را تعيين نموده‌اند و مسيب بن نجيه نيز در گفتارى كه ما از او نقل كرديم بدان\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nتصريح كرده است . ما در اين عدد فقط از دو نظر اشكال داريم :\r\n( 1 ) نخست آنكه با گفتار خود امام حسن كه در آن تلويحا عدد سپاه را معين مىكند قابل تطبيق نيست . زيرا همانطور كه ديديم بنا بر گفتار مزبور ، عدد سپاه حد اكثر 20 هزار است . و همچنين با گفتار ديگر آن حضرت كه رفتار مردم را با خود توصيف مىكند و از سستى و سنگينى آنان در جنگ مىنالد « 1 » سازگار نيست . چه ، در صورت فراهم آمدن چهل هزار سپاهى ، امام حسن از كدام سستى و سنگينى گله مىكند ؟ بنابراين ، عدد مزبور نيز مورد ترديد است .\r\nديگر آنكه مدرك اين عدد ، حدس و گمان گويندگان آنست و نه چيز ديگر . . اينها به اين دليل كه امير المؤمنين على عليه السلام براى آخرين حمله‌اش به شام ، سپاهى متشكل از 40 هزار نفر تجهيز كرده و پيش از كوچ دادن اين سپاه ، وفات يافته ، استنباط كرده‌اند كه بايد اين لشكر آماده براى فرزندش امام حسن باقى مانده باشد و ديگر فراموش كرده‌اند كه تأثير روگردانى و ناهمرهى مردم را نيز در برابر خليفه‌ى جديد به حساب آورند .\r\nو پس از اينهمه ، اساسا آمارى كه با اينهمه اشتباه توأم است چگونه قابل اطمينان خواهد بود ؟\r\n( 2 ) عجيب‌ترين روايات در اين مورد ، روايت زهرى است كه عدد لشكر مقدمه را تحت فرماندهى قيس بن سعد در « مسكن » يعنى پس از فرار عبيد اللّه بن عباس و همراهانش ، چهل هزار معين مىكند . معناى اين نقل\r\n\r\n\r\n","description":"","footnote":"\r\n( 1 ) در پاسخ « بشير همدانى » كه يكى از بزرگان شيعه‌ى آن حضرت در كوفه بوده است : بحار « ج 10 ص 113 » .\r\n","page_name":" 165 ","page_number":165},
  {"content":"\r\n\r\nآنست كه فقط عده‌ى سربازان لشكر مقدمه ، پيش از حوادث فرار ، 48 هزار بوده است ! و اين به هيچ صورت مورد تأييد تاريخ نيست . ( 1 ) لشكر مقدمه در دوران فرماندهى عبيد اللّه بر آن ، بيش از 12 هزار نبوده است و اين چيزى است كه در فرمان امام حسن به عبيد اللّه و هم در نصوص تاريخى بدان تصريح شده است .\r\nاساسا روايات « زهرى » در قضاياى مربوط به خاندان پيغمبر ، سست‌ترين و آشفته‌ترين روايات است . مؤلف كتاب « دراسات فى الاسلام » او را « مزدور و حقوق بگير امويان » دانسته و همين كافى است .\r\nعلاوه بر اينكه همين روايت زهرى نيز بدين گونه قابل توجيه است كه بگوئيم : منظور وى از لشكرى كه معاويه و عمرو و اهل شام در كنار آن فرود آمده بودند ، لشكر معاويه است نه لشكر قيس « 1 » و بنابراين ، عدد « چهل هزار » مربوط به لشكر معاويه خواهد بود نه لشكر امام حسن .\r\nو در صورتى كه اين عده را سپاهيان مزدور و مواجب بگير شام فرض كنيم و منظور وى را از جمله‌ى : « اهل شام » سپاهيان داوطلب معاويه بدانيم ، روايت او با ديگر رواياتى كه در مورد عدد سپاه امام حسن و معاويه منافاتى نخواهد داشت .\r\n( 2 ) 4 - « لشكر عظيم » تعبيرى است كه ابن ابى الحديد ، آنجا كه از حركت امام حسن از « نخيله » به « دير عبد الرحمن » سخن مىگويد ، در باره‌ى سپاه آن حضرت آورده و چنان كه ملاحظه مىكنيد اين ، كلمه‌اى مجمل و با عددى كه ما ذكر كرديم ، قابل انطباق است . چه ، 16 هزار و\r\n\r\n\r\n","description":"","footnote":"\r\n( 1 ) اين توجيه و تأويل متن عربى روايت زهرى چندان دور نيست بنابراين ، ناسازگارى آن با ترجمه‌ى فارسى آن روايت ، نبايد موجب استبعاد اين احتمال گردد « مترجم » .\r\n","page_name":" 166 ","page_number":166},
  {"content":"\r\n\r\nدست آخر 20 هزار هم « سپاه عظيمى » است .\r\n( 1 ) 5 - روايت « بحار » نيز كه نخستين روايتى بود كه ما - براى اينكه همه‌ى متون تاريخى را ذكر كرده باشيم - در اينجا آورديم ، از لحاظ پيوستگى و نظم و ترتيب خاصى كه در حوادث مكرر آن وجود دارد سخت قابل ترديد و تأمل است .\r\nاولا نام دو فرماندهى كه در اين روايت از آنان ياد شده - و يكى از قبيله‌ى « كنده » و ديگرى از قبيله‌ى « مراد » بوده و هر دو پيش از عبيد اللّه بن عباس بسوى معاويه رفته و قبل از او خيانت ورزيده‌اند ! - به كلى فراموش شده است . و در تاريخ بىسابقه است كه در جريانى بدين اهميت - كه از ننگين‌ترين حوادث تاريخ انسانى است - نام دو نفر فرمانده مورد غفلت و فراموشى قرار گرفته باشد .\r\nاز اين عجيب‌تر آنست كه بنا بر اين روايت ، امام حسن پيش از فرستادن اين دو سردار اصرار مىورزيده كه آنان را به خيانت متهم سازد ! و باز با علم و يقين به خيانت آنان ، هر دو را در رأس لشكرى به استقبال معاويه اعزام داشته است ! ! تنها يكى از اشكالات مزبور كافى است كه بررسى در اطراف اين روايت را بيهوده جلوه دهد . در اين صورت چه بهتر كه آن را به حال خود رها كنيم تا خود معرف ميزان اعتبار خود باشد .\r\n( 2 ) اينك پس از اين بررسى و تحليل ، مائيم و همان ابهام نخستين در موضوع « عدد سپاه » .\r\nبگذار تا اين نصوص و متون تاريخى - كه اين اندازه داراى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاختلاف و تحريف است - خود شاهد بارزى بر وضع نابسامان و آشفته‌ى « ماجراى امام حسن » در تاريخ باشد . و اين حقيقتى است كه چه از لحاظ اهميت و چه از لحاظ نتايج و آثار ، در خور دقت و تأمل و يادآورى و تأسف است .\r\nچنان كه ديديم اين هشت فقره متن تاريخى بود كه هيچ‌يك از آنها به تاب بررسى و تحقيق داشت و نه همچون « سندى تاريخى » قابل اطمينان و استناد بود .\r\n( 1 ) آنچه بطور مقطوع و حتمى در اختيار ماست ، عدد « لشكر مقدمه » است يعنى 12 هزار و عدد داوطلبان بعدى كوفه يعنى 4 هزار و سپس گروههاى متفرقى كه در ظرف اقامت سه روزه‌ى امام حسن در « دير عبد الرحمن » به وى پيوسته‌اند .\r\nو اين مجموعا در حدود بيست هزار سرباز كه تمامى سپاه امام حسن را در هنگام پيشروى بسوى دو اردوگاه « مسكن » و « مدائن » تشكيل ميداده‌اند .\r\nاما جنگجويان و سربازان مدائن . . همين اندازه ميدانيم كه اينها در گذشته هرگز از ميدانهاى جنگ على عليه السلام روگردان نبوده‌اند و بسى بعيد به نظر مىرسد كه فرزند على در پيش روى آنان اردو بزند و آنگاه از آنان هر كس توانائى حمل سلاح دارد ، به او ملحق نگردد .\r\nبدين قرار ، گمان قوى بر آنست كه عدد سپاهيان امام حسن در اين دو اردوگاه مجموعا 20 هزار يا اندكى بيشتر بوده است .\r\nو اين همان « سپاه عظيم » است كه ابن ابى الحديد از آن نام ميبرد و همان عددى است كه با گفتار خود امام حسن - كه قبلا گذشت - قابل تطبيق است . و در ميان همه‌ى گفته‌هاى تاريخى كدام سخن از سخن خود آن حضرت بهتر و بعنوان « دليل » شايسته‌تر است ؟\r\nاز آن پس نيز ديگر از اينكه چه اندازه و از كجا قواى امدادى براى امام حسن رسيده ، اطلاعى در دست نيست .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n( 1 )\r\n\r\nعناصر سپاه\r\nمفيد در كتاب « ارشاد » ( ص 169 ) مىنويسد :\r\n« حسن ، حجر بن عدى را فرستاد تا كارگزاران - يعنى اميران نواحى اطراف - را فرمان حركت دهد و مردم را به جهاد دعوت كند .\r\nنخست كاهلى كردند و سپس به راه افتادند . در همراهى او همه گونه مردم بودند : جمعى شيعيان او و پدرش و جمعى طرفداران حكميت ( خوارج ) كه به هر حيله‌ئى در صدد جنگ با معاويه بودند و گروهى طرفداران هرج\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nو مرج و آشوب و طمعكاران غنيمت جنگى و برخى شكاك و عده‌اى صاحبان عصبيت‌هاى قبيله‌اى كه دنباله‌رو سران قبائل بودند و دين ، انگيزه‌ى آنان نبود . . » « 1 »\r\n( 1 ) از آنچه در فصل پيش گذشت دانستيم كه سپاه حسن عليه السلام تقريبا از 20 هزار جنگجو يا اندكى بيشتر تشكيل يافته بود ولى بتفصيل روشن نيست كه گردآورى اين عده ، چگونه بوده است . به نظر مىرسد كه براى اين كار از همان روشهاى ابتدائى و ساده استفاده مىشده است . اين روشها همان بود كه در همه‌ى اجتماعات قرنهاى نخستين اسلام به كار مىرفت و در آن براى قبول سرباز يا مجاهد داوطلب هيچ‌گونه استعداد خاص يا سن معين در نظر گرفته نمىشد و اجبارى هم در سربازگيرى - به معنائى كه امروز وجود دارد - وجود نداشت . هر مسلمان قادر بر گرفتن سلاح ، با شنيدن نداى دعوت كننده‌ى خدا انگيزه‌ئى دينى در خود مىيافت . . يا اين انگيزه‌ى دينى ، احساس وظيفه را در او بيدار ميكرد و جان خود را در اين راه تقديم ميداشت و يا كششهاى مادى بر او پيروز مىشد و اين احساس را در او خفه ميكرد و او را از پاداش اخروى و هم - در صورت پيروزى - از غنيمت و بازيافت جنگى محروم مىساخت .\r\nروشهاى جديد كه امروز براى خدمت اجبارى زير پرچم و احضار متولدين سنين معين و بازجوئى از استعدادها و امكانات خاص ، معمول است در آن روز مرسوم نبود و اساسا اين روشها با مقررات اسلامى - كه داراى تساهل و دور از سختگيرى است - سازگار نمىباشد .\r\n\r\n\r\n","description":"","footnote":"\r\n( 1 ) اين فراز را عينا « اربلى » در كتاب « كشف الغمة » « ص 161 » و « مجلسى » در « بحار » « ج 10 ص 110 » نيز آورده‌اند .\r\n","page_name":" 170 ","page_number":170},
  {"content":"\r\n\r\n( 1 ) در اسلام براى برانگيختن مردم به اطاعت و انقياد ، بيشتر تكيه به صحت و استحكام حقائق اين آئين است و در عناصر اين آئين ، اكراه و اجبار و به كار بردن زور براى وادار كردن مردم به اطاعت ، وجود ندارد . همين اندازه مردم را با هر دو راه آشنا مىسازد و با هدايت و راهنمائى ، آنها را در پيمودن بهترين راه ، كمك ميدهد « آنان كه براى ما مجاهده كنند به راه‌هاى خود هدايتشان ميكنيم » و اينست شعار اسلام در همه‌ى چيزهائى كه بدان امر و يا از آن نهى كرده است .\r\nرؤساى مسلمين نيز هر جا مردم را به كارى دعوت كرده يا از چيزى بر حذر داشته‌اند ، همين روش را پيموده‌اند . من جمله براى سربازگيرى و اعزام مردم به جنگ ، از تبليغات جالب و جذاب و مشوق جنگ و روشهاى مؤثرى كه معمولا بيشتر افراد شايسته‌ى جنگ را قانع ميساخت ، استفاده مىكردند . مثلا : بر مزاياى جنگجويان مواجب بگير مىافزودند ؛ به كارگزاران خود در شهرها دستور بسيج مىدادند و آنان خطباء و رجال با نفوذ را بر تشويق مردم به داوطلب شدن براى جهاد در راه خدا ، ميگماشتند .\r\n( 2 ) امام حسن عليه السلام در آغاز خلافت و هنگام اعلان بسيج براى جنگ ، همه‌ى اين كارها را كرد . . . از اولين كارهايش اين بود كه مزاياى سپاهيان را صد ، صد افزود ؛ حجر بن عدى را نزد كارگزاران ولايات براى دعوت به جهاد فرستاد ؛ خطيبان زبردست همچون : عدى بن حاتم و معقل بن قيس و زياد بن صعصعه و قيس بن سعد . . . با او همكارى كردند ؛ مردم را بر كاهلى و سستى در جهاد نكوهش و ملامت نمودند « 1 » و بر لبيك گفتن به داعى الهى ، تشويق كردند و آنگاه ، خود پيش از همه به صفوف\r\n\r\n\r\n","description":"","footnote":"\r\n( 1 ) ابن ابى الحديد « ج 4 ص 14 » .\r\n","page_name":" 171 ","page_number":171},
  {"content":"\r\n\r\nجنگ در اردوگاه پيوستند .\r\n( 1 ) رايت جهاد ، در هفت محله‌ى كوفه و همه‌ى مراكز عمومى آن برافراشته شده و مردم را بسوى خدا و به پيروى از آل محمد - عليهم السلام - دعوت مىكرد .\r\nدر آن پايتخت مرده‌ى عافيت طلب ، بيدارى و سرزندگى تازه‌اى پديد آمده بود كه به احساس وظيفه يا آمادگى براى انجام آن شبيه بود .\r\nكاهلى و سنگينى مردم براى جنگ كه معلول تبليغات شام يا راحت طلبى خود آنان بود هر چند در كوفه نفوذ فراوان داشت ولى اين بيدارى تازه كه مديون فعاليت آن خطباى بزرگ بود ، در زمانى كوتاه ، در مردم رغبتى و بر اثر آن نشاط و فعاليتى و بدنبال آن شور و حماسه‌ئى برانگيخت .\r\nبا همه‌ى نغمه‌هاى پليدى كه از طرف مخالفان امام حسن ساز مىشد ، تبليغات ياران نزديك وى توانست تا حدودى مؤثر واقع شده و عده‌ى زيادى از مردم را به جهاد ، راغب سازد و در نتيجه : « مردم براى رفتن به اردوگاه ، شور و نشاطى يافتند » « 1 » .\r\nهمچنين اين تبليغات تا حدود زيادى موفق شد كه افكار عمومى مردم كوفه و محلات و نواحى نزديك به آن را - كه با بازارها و دستگاههاى قضائى و ادارى آن ارتباط روزانه داشتند - با خود همراه سازد .\r\nمهارت و زبردستى خطباى كوفه در اين بود كه به خوبى توانستند از زمينهء فكرى مساعد و آماده‌ى مردم استفاده كنند و در پوشش دعوت به جهاد ، با تمام قوا آنان را به پيروى از خاندان پيغمبر دعوت نمايند .\r\n( 2 ) دوستان و ياران اهل بيت ، با آهنگى رسا و بيانى قوى ؛ مناقب اين\r\n\r\n\r\n","description":"","footnote":"\r\n( 1 ) عين عبارت ابن ابى الحديد در اين باره « ج 4 ص 14 » .\r\n","page_name":" 172 ","page_number":172},
  {"content":"\r\n\r\nخاندان و معايب و رسوائيهاى دشمنان ايشان را بيان مىكردند و در مجامع و اماكن عمومى و در ميان قبائل ، همه جا مردم را با موقعيت ممتاز و برجسته‌ى « دو سرور جوانان بهشت » و صلابت دينى موروث خاندان وحى و مزاياى فراوان ويژه‌ى اين تيره از بنى هاشم - مانند : دانش و تقوى و طهارت و بىاعتنائى به زيورهاى مادى و فداكارى در راه خدا و كوشش براى اصلاح امت و وجوب دوستدارى آنان - آشنا مىساختند .\r\nسپس از بيعت ، ياد ميكردند و از اينكه خداوند درباره‌ى اطاعت اولى الامر و وفا به عهد و ميثاق از آنان مؤاخذه خواهد كرد .\r\n( 1 ) در سخنرانيهاى خود نسب‌ها را با يكديگر مقايسه ميكردند و اين براى آن مردم « آهنگ » ظريف و صادق و مؤثرى بود كه هوش و دل آنان را مىربود .\r\nمثلا مىگفتند : فرزند على كجا و فرزند « صخر » كجا ؟ ! پسر فاطمه كجا و پسر هند كجا ؟ ! آن كس را كه جدش رسول خداست چه نسبت با آنكه جدش « حرب » است و آن كس را جده‌اش خديجه است چه قياس با آنكه جده‌اش « فتيله » است ؟ ! . . آنگاه از اين دو نفر آن كس را كه نامش نكوهيده‌تر ؛ و دودمانش پليدتر ؛ و گذشته و حالش شرارتبارتر ؛ و در كفر و نفاق باسابقه‌تر است ، لعنت مىكردند و مردم يك صدا فرياد مىزدند : آمين ، آمين . .\r\nنسلهاى بعدى نيز هرگاه به اين مقايسه‌ى ظريف برخورد كرده‌اند ، همصدا با مردم آن دوره گفته‌اند : آمين . .\r\nاين روشهاى حكيمانه و خطابه‌هاى حماسى و بليغ ، كار خود را كرد و اميدوارى به شكست شام و پيروزى كوفه را در همه جا و همه كس دميد .\r\n( 2 ) در آن دوره ، كوفه - اين پايتخت جديد و با عظمت كه با بزرگترين\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nپايتخت‌هاى اسلامى تاريخ رقابت مىكرد - گروههاى مختلفى از مهاجران عرب و غير عرب و از رنگها و نژادهاى گوناگون را در خود گرد آورده بود . بسيارى از اينان ، مردمى بودند كه اسلام ، آنان را ارضاء نكرده و پيروى از آن ، راه تازه‌اى برويشان نگشوده و ادب اسلامى نمايانى در آنان بوجود نياورده بود و همين اندازه بود كه اسلام را همچون وسيله‌ئى براى تأمين منافع نزديك خود مىشناختند . اين دسته از جهاد فقط همين را مىفهميدند كه راهى است بسوى غنيمت و ميدانى براى بدست آوردن سود مادى . و از اميد و اطمينان عمومى مردم به موفقيت و پيروزى اين جنگ ، استنتاج ميكردند كه : پيوستن به سپاه حسن ( عليه السلام ) تنها وسيله‌ى مطمئنى است كه ميتواند دست يافتن به غنيمت را تسريع كند . . در اين صورت چرا هر چه زودتر خود را به صفوف اين جنگ نرسانند ؟ ! .\r\n( 1 ) اكنون خواننده ، با موجبات گرد آمدن گروههاى مختلط و از همه رنگ ، در اردوگاه امام حسن به خوبى آشنا شده و كاملا مىداند كه به چه دليل ، داوطلبان اين لشكر از : جمعى آشوب طلبان و جمعى طمعكاران غنيمت و گروهى صاحبان عصبيت‌هاى قبيله‌اى نه انگيزه‌هاى دينى و عده‌اى شكاك و . . تشكيل شده و هر يك به نحوى از هدف و مقصد آن حضرت دور و بيگانه بوده‌اند . .\r\nو همانطور كه قبلا گفتيم ، در روشهاى سربازگيرى رائج آن روز نيز وسيله‌ئى كه بتواند از ورود همه گونه مردمى در اردوگاه ممانعت كند و فقط يك عده سرباز و مجاهد مورد اطمينان را بسيج نمايد ، وجود نداشت و توانائى حمل سلاح ، تنها چيزى بود كه ميتوانست صلاحيت يك سرباز مسلمان را اثبات كند .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n( 1 ) شيخ مفيد پيوستن خوارج را به سپاه امام حسن ، چنين توجيه مىكند كه « آنها به هر حيلتى در صدد بودند با معاويه بجنگند » .\r\nما با اينكه اين سخن را تا حدودى تصديق مىكنيم ، نميتوانيم آن را به كلى بپذيريم . ممكن است اين ، يكى از هدفهاى آنان بوده و اى بسا كه اساسا داراى هدف ديگرى بوده‌اند .\r\nدر آنچه از روابط « خوارج » با امام حسن و پدر بزرگوارش در دست است ، چيزى كه ما را نسبت به اين گروه خوشبين سازد وجود ندارد و مخصوصا بررسى حوادث « نهروان » بر ترديد و بدگمانى نسبت به آنان مىافزايد . اگر براستى منظور آنان از همراهى با امام حسن ، جنگيدن با معاويه بود و به خود آن حضرت نظر سوئى نداشتند ، پس جاى اين سؤال هست كه پيش از آن تاريخ كجا بودند و چرا هرگز شورشى دسته جمعى - از آنگونه كه تاريخ از ايشان در مورد على عليه السلام به ياد دارد - بر ضد او برپا نكردند ؟ ! ( 2 ) خونهائى كه در زمانى نزديك به دوران امام حسن از آنان ريخته شده بود و سبك تبليغات همه‌گير و منظم آنان ، موجب بدگمانى به هدف ايشان از پيوستن به لشكر امام حسن است .\r\nحالات آنان پيش از آماده شدن براى اين جنگ نشان ميدهد كه اين فرقه پس از دست آلودن به جنايت قتل على ، با فرزندش حسن و مسلمانان ، راه مداهنه و سازش در پيش گرفته بودند و بدين وسيله خود را از عواقب منفوريت عامى كه پس از آن جنايت بزرگ آنان را فرا گرفته بود ، بر كنار دارند .\r\nبا اين زمينه آيا به ذهن نمىرسد كه تظاهر آنان به جهاد داوطلبانه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nو به ظاهر همرنگ ديگران شدنشان نيز خود نيرنگى در اين مورد و قيافه‌اى مصنوعى و معلول ضرورت و مصلحت زمانه بوده و در وراى آن چهره‌ى موافق افكار و اغراض پنهانى آنان - كه تاكنون نيز بدرستى شناخته نيست - قرار داشته است ؟\r\n( 1 ) انديشه‌ى « خروج » ( قيام بر ضد حكومت على ) بذر پليدى بود كه در واقعه‌ى « حكميت » در جنگ صفين پاشيده شد و از اينرو خوارج را « محكّمة » ( طرفداران حكميت ) نيز ناميده‌اند . كم كم اين فكر همچون اعتقاد راسخى در دل اين عده ريشه دوانيد و پابپاى زمان رشد كرد و درخت نامبارك آن ، گونه‌گون حادثه‌ى شوم براى مسلمانان ببار آورد .\r\nخوارج با همه مقدس‌مآبى و تظاهرات خشك دينىشان ، مردمى سخت مكار و حيله‌گر بودند .\r\nدر اين صورت چرا از اين موقعيت مناسب كه ميان دو دشمن بزرگ آنان آتش جنگ برافروخته است ، بهره‌بردارى نكنند ؟ و چرا خود را در انبوه اين سپاه كه از كوفه بعزم جنگ خارج مىشود ، وارد نسازند و در پى بدست آوردن فرصتهاى مساعد در ميان تجهيزات مجاهدان و حركت‌هاى سوق الجيشى و صحنه‌هاى زد و خورد كه غالبا در افقى وسيع و گسترده خواهد بود ، نباشند ؟ چه ، در چنين جنگهائى اگر توطئه‌گران با هشيارى و درايت عمل كنند ، فرصتها زودتر و آسان‌تر و با نتيجه‌ى بزرگتر بدست خواهد آمد .\r\n( 2 ) بيگمان همانطور كه شيخ مفيد فرموده - منكر عداوت خوارج با معاويه و اينكه به هر حيلت در پى جنگ با معاويه بوده‌اند ، نميتوان شد .\r\nولى من معتقدم كه آنان از اين اقدام خود دو هدف در نظر داشتند . .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nغرض اصلى خوارج از همه‌ى شورشها و توطئه‌هايشان ، هدف قرار دادن زمامداران جهان اسلام - در عراق يا مصر يا شام - بود . روح تروريستى و « از قفا ضربه زدن » در ميان آنان رواج يافته و ديگر افكار و روشهاى آنان را تحت الشعاع قرار داده بود . با حسن همراهى ميكردند اما براى فتنه‌انگيزى ؛ به راه جهاد مىرفتند اما به قصد فساد . ضربهء جسارت‌آميز و نه چندان كارىاى كه در « مظلم ساباط » « 1 » بر حسن بن على وارد آوردند ، دومين حلقه‌ى دوزخى از سلسله‌ى جرائمى بود كه اين گروه نسبت به خاندان معظم پيغمبر مرتكب شدند . و اين هر دو جنايت ، زائيدهء توطئه‌هاى مخفى و جدى باند خوارج در موقعيت‌هاى مختلف بوده است .\r\nلطف خدا موجب شد كه ضربت « ابن سنان اسدى » « 2 » به امام حسن ، موفقيتى را كه ضربت « ابن ملجم مرادى » در گذشته‌ى نزديك بدست آورده بود ، حائز نشود .\r\n( 1 ) اين توطئه‌ى پست و پليد با رفتار كينه‌توزانه‌ى خود نسبت به امام دوم و سبط بزرگ پيغمبر ، در نوع خود نمونه‌ى بزرگترين جفا و دشمنى با پيامبر اكرم - صلى اللّه عليه و آله - بود . با اين كار ، پرارزش‌ترين و عاليترين خدمت به هدف‌هاى معاويه انجام گرفت ، بدست مردمى كه درباره‌ى آنان\r\n\r\n\r\n","description":"","footnote":"\r\n( 1 ) « ساباط » در لغت ، فضاى سرپوشيده‌ى ميان دو خانه است . و نام آبادىاى در « مدائن » نيز هست در كنار پلى كه بر روى « شاهرود » است . شايد بدين جهت آن را ساباط ناميده‌اند كه سرپوشيده‌ى بزرگ و كم‌نظيرى در آن وجود داشته و شايد ، همان سرپوشيده « مظلم ساباط » ناميده مىشده است .\r\n( 2 ) « حسن مراد » در كتاب « الدولة الاموية فى الشام و الاندلس » بغلط ، ضربهء خنجرى را كه بر امام حسن وارد آمد به پيروان بنى اميه نسبت داده است . در آينده‌اى نزديك در فصل 14 متون تاريخى اين حادثه را همانگونه كه مورخان پيشين ذكر كرده‌اند و مورخان جديد بايد درك كنند ، مطالعه خواهيد كرد .\r\n","page_name":" 177 ","page_number":177},
  {"content":"\r\n\r\nگفته مىشود : « با حسن از اين جهت بيرون آمدند كه به هر حيلتى در صدد جنگ با معاويه بودند » ! ! ( 1 ) بدين ترتيب ، به شكلى ترديدناپذير ، مقاصد خبيث و پليد خوارج - كه به ظاهر روش مجامله در پيش گرفته بودند - بر امام حسن آشكار شد .\r\nاو خود از آغاز كار ، از آنان بشدت پرهيز مىكرد ولى هميشه مخالفت خود را از آنان پوشيده مىداشت .\r\nهيچ چيز خطرناكتر از دشمنى نيست كه به لباس دوست ظاهر شود .\r\nاين همان دشمنى است كه به ظاهر با كسى دوستى مىورزد و در باطن با او مىجنگد . و خطرناكترين دشمن از اين نوع ، آن است كه به انگيزه‌ى انتقام و عصبيت ، شمشير مىكشد چنان كه خوارج با حسن بن على بودند .\r\n( 2 ) براى سپاه امام حسن چنين پيش آمد كه به تورم ناشى از گرد آمدن اين گروههاى ناهماهنگ مبتلا شود و بر اثر اين ناهماهنگى ، فاقد روحيه‌ى يك سپاه اميدبخش و داراى افق روشن ، باشد و پيوسته هدف كينه‌توزى و دشمنى آشكار و نهان دشمنان خارجى و داخلى در دو منطقه‌ى : شام و عراق ، قرار گيرد .\r\nلشكرى كه از اينچنين عناصرى تركيب يافته ، ميبايد كه در برابر هر پيشامدى تهديد به دودستگى و قيام بر ضد سران و رهبران شود .\r\nجهاد مقدس ، هرگز وسيله‌ى طمع مادى يا زمينهء توطئه‌هاى خطرناك يا مظهر تعصب‌هاى بيجاى جاهلانه يا صحنه‌ى تجربه‌هاى شكاكان نبوده است .\r\n« آگاهى امام حسن به سست عهدى و ناهمرهى قومش افزون\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nگشت « 1 » » و شبح ناكامى و شكستى را كه در انتظار اين جنگ بود ، از لابلاى اوضاع و احوال خود مشاهده كرد . چه ، تنها گروه ذخيرهء او همين سپاه بود كه به هيچ بابت اميد اصلاح آن نمىرفت .\r\n( 1 ) كلمات زيادى از او باقى مانده كه از كم اعتمادى او به اين سپاه ، حكايت مىكند و بليغ‌ترين سخنى كه در اين مورد از آن حضرت باقى است ، نطق اوست خطاب به لشكر مدائن . در اين خطابه چنين گفت : « به راه صفين كه مىرفتيد دينتان پيشاپيش دنياتان بود ولى اكنون دنياتان پيشاپيش دينتان قرار دارد . شما اكنون در ميانه‌ى دو كشته قرار گرفته‌ايد : كشته‌اى در صفين كه بر او ميگرييد و كشته‌اى در نهروان كه انتقام او را مىطلبيد « 2 » . بازماندگان ، عهد فروگذار و نامردمند و گريه كنندگان ، شورشگر و عاصى . . » .\r\nاين تنها خطبه‌ئى است كه در آن به اختلاف تمايلات و هدفهاى عناصر سپاه در اين جنگ اشاره شده است .\r\nمنظور وى از « گريه كننده‌ى شورشگر » اكثريت ياران و نزديكانش بودند ، و از « طلب كننده‌ى انتقام » خوارج ، كه در لابلاى صفوف وى جا داشتند [ و البته اين انتقام را از كسى جز او نمىطلبيدند 
  ] و از « عهد فروگذار و نامردم » ديگر عناصر سپاه ، كه فتنه‌جويان و طمعكاران و هواپرستان بودند .\r\n( 2 ) در اينجا تاريخ ، سطور تيره و خونينى در خلال صفحات خود گنجانيده است . در اين صورت افراد فريب خورده و مفتونى از اين عناصر را مىبينيم\r\n\r\n\r\n","description":"","footnote":"\r\n( 1 ) متن عبارت شيخ مفيد در كتاب « ارشاد » ص 170 .\r\n( 2 ) و به روايت ابن طاوس در كتاب « الملاحم و الفتن » ( ص 142 - طبع نجف سال 1368 ) : « و كشته‌اى در نهروان كه انتقام او را از ما مىطلبيد » .\r\n","page_name":" 179 ","page_number":179},
  {"content":"\r\n\r\nكه به سپاه امام حسن پيوسته و ميدان جهاد مقدس را به انواع مكر و نفاق و پيمان‌شكنى و توطئه‌چينى آميختند . . و موجب شدند كه بازماندگان آثار نبوت - يعنى پاكمردان خاندان پيامبر و فرزندان او عليهم السلام - از صحنه‌ى حكومت و قدرت خارج گشته و از حق خود دور بمانند .\r\nشايد برخى از فرازهاى اين مطلب را بمناسبت در مواردى از اين كتاب بيان كنيم .\r\n( 1 ) در پايان اين فصل شايسته است ايرادى را كه در ذهن بسيارى از بررسى كنندگان اين بخش از تاريخ امام حسن ، مىرسد مطرح سازيم .\r\nمىپرسند : چرا امام حسن ميدان را براى اين عناصر بازگذارد و روشهائى را كه در تصفيه‌ى سپاه معمول است - يعنى قطع عضو فاسد يا ضعيف ساختن و يا لااقل دور ساختن وى - به كار نبرد .\r\nو اين موضوع در نظر برخى ، نقطه‌ى اساسى اشكال است .\r\nدر پاسخ اين پرسش ميگوئيم :\r\n( 2 ) 1 - اسلام در جهاد نيز مانند همه‌ى شئون اجتماعى ديگر ، طبقات و تقسيم‌بندىهاى اجتماعى را ملغى ساخته است ، لذا بر اولياى امور لازم است كه داوطلب جهاد را مادامىكه مدعى اسلام و قادر بر حمل سلاح است ، طرد نكرده و ميان طبقات مختلف امتيازى قائل نشوند و چون انبوه مردمى كه با سپاه امام حسن در آميخته بودند ، همه مدعى اسلام و تواناى حمل سلاح بودند ، امام - نظر به متن حكم اسلامى - چاره‌ئى بجز پذيرش آنان نداشت .\r\n( 3 ) 2 - رسول اكرم و امير المؤمنين - عليها السلام - نيز در برخى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاز حوادث جنگى خود به چنين سپاه مختلطى دچار شده‌اند و در حالات آن بزرگواران نقل نشده كه در اين موارد از پذيرش افرادى از اين رديف ، خوددارى كرده يا كسى را از ميدان جنگ رانده باشند . و ميدانيم آن هر دو نيز بنوبه‌ى خود از زيانهاى ناشى از حضور اين افراد ، در امان نماندند .\r\nمثلا تاريخ از ماجراى جنگ حنين چنين ياد مىكند : « جمعى از مسلمانان از انبوه سپاهيان پيامبر بشگفت آمدند و گفتند كه اين سپاه از گروه اندك مشركان درهم نخواهد شكست . ولى سپاه مسلمين ، سپاهى مختلط بود و در آن بسيار بودند آنان كه براى غنيمت آمده بودند . . » .\r\nدر ضمن حوادث بازگشت مسلمانان از جنگ « بنى المصطلق » نيز شبيه به همين ، نقل شده است .\r\n( 1 ) درباره‌ى جنگهاى على عليه السلام نيز نوشته‌اند : « سپاه على در « صفين » از ملتها و قبيله‌هاى گوناگون تشكيل يافته بود و اين سپاهى پراختلاف و پرستيزه بود ؛ نه گوش به فرمان ميداد و نه دل به نصيحت و خير خواهى مىنهاد . . » .\r\nمعاويه - بنا به نقل « بيهقى » در كتاب « المحاسن و المساوى » - گفته است : « على در ميان پليدترين و پرتفرقه‌ترين سپاه بود و من در ميان رام‌ترين و كم‌تفرقه‌ترين سپاه » .\r\nدر اين صورت امام حسن نيز وظيفه داشت كه به رويه‌ى پدر و جدش عمل كند و ناروا است كه از او بيش از آنچه از آن دو انتظار داريم ، متوقع باشيم . . چه آن دو بزرگوار ، بهترين و شايسته‌ترين سرمشق بودند .\r\nدقت در امر دين و التزام به متن اسلام ، امام حسن را در هر حركت و سكونى مقيد ميداشت ، درحالىكه دشمنان وى در هيچ كارى چنين قيد\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو التزامى نداشتند و اگر جز اين ميبود ، بىشك سرگذشت اين قطعه از تاريخ به صورتى غير از آنچه اكنون هست نوشته مىشد .\r\n( 1 ) 3 - اگر امام حسن براى تصفيه‌ى سپاه خود به روش معمولى همه‌ى سران سپاه به اعدام يا تبعيد يا تضعيف عناصر مخالف دست مىزد ، در وضع ويژه‌ى او اين كار موجب تسريع در بليه و بدبختى مىشد و اختلاف و دودستگى و شكاف ، آشكار مىگشت و پرچم نافرمانى لااقل در ميان نيمى از سپاهيان برافراشته مىشد . . بنا بر اين ، اين اقدام حسن بدين معنى بود كه قصد دارد بدست خود شعله‌ى عصيان و شورش را در قلب لشكر خود برافروزد ، يعنى جهاد مقدس را به يك جنگ داخلى خونين مبدل سازد و اين كار در آن وضع ، نهايت آرزوى معاويه بود درحالىكه امام حسن با آگاهىئى كه از وضع خود و شيطنت‌هاى معاويه داشت ، از آن كمال اجتناب و پرهيز را مينمود .\r\n( 2 ) و پس از اين همه :\r\nامام حسن در دوران كوتاه زمامداريش كه سراسر آن را بليه‌هاى گوناگون فرا گرفته بود ، چندان فرصت و مجال نيافت كه به اصلاح اين گروههاى رنگارنگ و گرد آوردن آنان بر رأى و عقيدت واحد بپردازد .\r\nاين كار در آن موقعيت از هيچ‌كس ديگر نيز ساخته نبود ، چه ، اولا شايستگى اخلاقى چيزى نيست كه بتوان آن را در دورانى كوتاه تزريق كرد ، اين كار مستلزم تهذيب دينى و زدودن زنگ‌هاى روزگارى درازمدت است ، و ثانيا جريانهاى متضادى كه اين نسل را در معرض انواع جلوه‌هاى فريبندهء مادى قرار داده بود ، امكان اصلاح و وحدت دادن به هدفها را\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمحال مىساخت ، اين كار فقط به وسيله‌ى تأمين همان مطامع مادى قابل اجراء بود و اين در حقيقت درمان مرض به مرض بود و در قاموس حسن بن على به كار بستن اين گونه روشها ممنوع و غير عملى بشمار مىرفت .\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n( 1 )\r\n\r\nعبيد اللّه بن عباس\r\n. . اين سردار جنگى كه دلى برافروخته و بىقرار جنگ و سينه‌ئى داغدار و جوياى انتقام دو فرزند بىگناه خود داشت ، از روزى كه با لشكر خود از « دير عبد الرحمن » خارج شد ، پيوسته بطور جسته گريخته اخبار كوفه را دريافت ميكرد . او كوفه را با موج تبليغات همه‌گير شيعىمنش و دوستدارانه‌اش كه رو به ازدياد نيز مىرفت ، ترك گفته و اميدوار بود كه بر اثر زمينهء مساعدى كه آن وضع بوجود آورده ، قواى امدادى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nپىدرپى بسوى او سرازير گردد .\r\n( 1 ) وقتى به « مسكن » - يعنى نقطه‌ى ديدار دو لشكر متخاصم - رسيد ، اطلاع يافت كه آن تبليغات آتشين و پرهيجان كوفه اثر تازه‌اى بروز نداده و جز گروههاى پراكنده‌ئى از جنگجويان اطراف يا داوطلبان مدائن كه به لشكر همان شهر پيوسته‌اند ، كس ديگرى به سپاه حسن ملحق نگشته است .\r\nبه او خبر رسيد كه عمليات كينه‌توزانه‌ئى كه برخى از رؤساى كوفه آن را رهبرى ميكرده‌اند ، علت اساسى خنثى شدن كوششهاى فراوان بزرگان شيعه شده و مانعى در سر راه بسيج عمومى - با آن افق وسيعى كه انتظار مىرفت بر آن شور و هيجان آغاز كار مترتب شود - قرار گرفته است .\r\nطبيعى است كه اين اخبار ، عبيد اللّه را بخشم آورده و همه‌ى وجود او را از غيظ و غضب بر مردم ، آكنده سازد .\r\nعلى القاعده او بايد همچون فرماندهى كه اميد او به رسيدن قواى امدادى ضعيف شده و طلائىترين آرزوهايش كه بر اين اميد استوار بود نقش بر آب گشته ، از اين واقعيتى كه اوضاع و احوال براى او پيش آورده درس بگيرد و نيروهاى خود را مورد مطالعه قرار دهد و آنها را با نيروهاى دشمنى كه روبروى اوست و قدر مسلم از 60 هزار سرباز چشم بسته و گوش بفرمان - كه معروف به اطاعت بىقيد و شرط از امراء و سرداران خود مىباشند - كمتر نيست ، موازنه كند .\r\nتفاوت عدد دو سپاه براى او چندان رعب‌آور نبود . او بيشتر به مزاياى معنوىئى كه سپاهيان دو جبهه از آن برخوردار بودند مىانديشيد .\r\nاو فرماندهى بود كه بيش از هر چيز به روحيه‌ى سپاهش كه تنها ذخيرهء\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nوى براى لحظه‌ى ديدار دشمن بود ، اهميت ميداد .\r\n( 1 ) در هنگام مقايسه ، ناهماهنگى واحدها و نفرات سپاهش براى او آشكار شد . او ميدان جنگى در پيش داشت كه در آن هيچ چيز بجز جمع انبوهى از مردم با اخلاص و جنگاوران سرسخت ، به كار نمىآمد .\r\nدر اين صورت ، سياهى لشكرى كه جهاد را جز وسيله‌ئى براى رسيدن به غنائم جنگى نمىشناسد ، چه ارزشى ميتوانست داشته باشد ؟\r\nاز اولين لحظه‌اى كه عبيد اللّه وارد اردوگاه « مسكن » شد ، يك نوع بدبينى در روح او پديد آمد كه اثر آن در حوادث بعدى آشكار گشت .\r\nناملايمترين چيزى كه عبيد اللّه از آن بر مقدرات سپاه بيم داشت اين بود كه خبر فعاليت خنثى و شكست‌خورده‌ى كوفه به صفوف او برسد يا دام تزوير معاويه كه از مشتى خبر دروغ و وعده‌هاى فريبنده درست شده بود ، در سر راه آن گسترده شود . اينك كه اين دو سپاه در يك سرزمين و بر سر يك آبشخور و در زير آسمان « مسكن » قرار داشتند ، چگونه او ميتوانست مطمئن باشد كه با سربازان او و يا از خود همين سربازان ، كسانى از سوى معاويه حامل بذر فساد نبوده و كار را بر او و بر امام ، دگرگون نسازند ؟ چه اينكه « سلاح سرد » در اين ميدان و در همه‌ى ميدانهاى معاويه ، كارگرترين و برّاترين سلاح‌هاى او بود .\r\nو عبيد اللّه درست حدس زده بود . .\r\nطليعه‌ى دسائس معاويه در اردوگاه « مسكن » پديدار شد درحالىكه در اين اردوگاه هم مردم با اخلاص بودند و هم افراد منافق و هم عافيت طلبانى كه آرزو ميكردند شايعه‌ى جديد - يعنى شايعه‌ى شروع مذاكرات\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nصلح از طرف امام حسن « 1 » - راست و مطابق واقع باشد .\r\n( 1 ) براى ابن عباس كافى نبود كه او و ياران خصوصىاش از دروغ بودن اين خبر مطلع باشند . درست است كه آنها ميدانستند اين شايعه با واقعيت غير قابل ترديد ، مخالف است و امام حسن كه در همه‌ى پيامهايش به اطراف و در نامه‌هايش به معاويه و هم در خطبه‌ئى كه در كوفه انشاء كرد ، همه جا آمادگى خود را براى جنگ نشان داده ، ممكن نيست كلمه‌اى درباره‌ى صلح به معاويه بنويسد و از رأى خود عدول نمايد . . . . ولى اين دام شيطان بود كه با كمال مهارت گسترده شده بود .\r\nفرياد ياران مخلص بلند شد كه مردم را به آرامش دعوت ميكردند و از آنان تا رسيدن قاصد مدائن ، مهلت مىخواستند . . . ولى اين فريادها كجا ميتوانست در آن موقعيت مؤثر باشد ، آشفتگى تأسف‌آورى بر محيط تسلط يافته و آن را از صورت يك محيط مساعد براى جنگ ، خارج ساخته بود .\r\nعبيد اللّه ، زبون خدعه و فريبى شد كه نقطه‌ى حساس را هدف قرار داده بود .\r\nساعتى تنها ماند و در زير خيمه‌ى خود كه از غوغاى جمعيت دور بود ، بفكر فرو رفت . . . ناگهان واقعيتى تلخ در برابرش نمايان شد . . .\r\nاحساس كرد كه اين فرماندهى ، موقعيت نظامى او را به آخرين درجه‌ى انحطاط ، تنزل خواهد داد . يادآورى آبروى برخاك‌ريخته‌اش و حرف‌هائى كه مردم در باره‌ى او خواهند زد ، خون او را به جوش آورد و پشيمانى از قبول اين مأموريت بر تمام وجودش مستولى گشت ؛ خشونت و تند مزاجى\r\n\r\n\r\n","description":"","footnote":"\r\n( 1 ) شرح نهج البلاغه ( 4 / 15 ) .\r\n","page_name":" 188 ","page_number":188},
  {"content":"\r\n\r\nجبلى او چنان تحريك شد كه بر شرائطى كه موجب افتادن او به دام اين مأموريت شده بود ، لعنت فرستاد و سپس تحت تأثير كابوسى از اضطراب و « حب نفس » چنان درهم كوبيده شد كه نميدانست چه بكند ! ( 1 ) عاقبت پس از فكر زياد به اين نتيجه رسيد كه بايد از اين منصب كناره‌گيرى كند . . . اين فرمانى بود كه صفات و روحيات خودپسندانه‌اش صادر مىكردند . چه ميدانيم ! شايد در او آن مايه از استعداد و نيروى فكرى كه بتواند موقعيت او را براى خودش روشن سازد و وى را در دور ماندن از اشتباهات يا پيشگيرى از پيشامدهاى ناگهانى و غير منتظره ، كمك كند وجود نداشته است .\r\nبارى ، اكنون كه مصمم بر كناره‌گيرى است ، ميبايد فرماندهى را به همان وضعى كه امام اراده كرده است در آورد ، يا آن را به دست فرمانده دوم سپاه ، يعنى « قيس بن سعد » بسپارد .\r\nهنوز از خيمه‌ى خود - آن تنها شاهد هيجان روح زبون شده و زمزمهء شكايت‌بار و دل ناسپاس و حق ناشناس او - كه در نقطه‌ئى دور از جايگاه سربازانش قرار داشت ، بيرون نرفته بود كه ناگهان متوجه شد كناره گرفتن از هر وظيفه و مسئوليتى ، طبق مقررات اسلام فقط در آن صورت جايز و ممكن است كه به ناتوانى از آن كار ، صريحا اعتراف شود . ولى آيا او . . . آن جوان خودخواه و مغرور ، كسى بود كه شخصيت خود را در هم كوبيده و خويشتن را در معرض تمسخر و ريشخند مردم قرار دهد ؟ . .\r\nبار ديگر به فكر فرو رفت شايد بتواند راهى پيدا كند كه مستلزم اين اعتراف تلخ نباشد .\r\nنامه‌هاى معاويه كه در همان شب به دست او رسيده بود - و او نميدانست\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nكه آنها را از دست همان كسى دريافت كرده كه صبح آن روز ، آن شايعه‌ى لعنتى دروغين را در ميان اردو منتشر ساخته است - نقطه‌ى ديگرى بود كه در اثناى تفكر و چاره‌جوئى ، با وعده‌هاى فريبنده‌اش مزاحم او مىشد و توجه او را بسوى خود جلب مىكرد .\r\nيادآورى اين نامه‌ها ، تفاوت زيادى را كه ميان « بردبارى و خوش اخلاقى زر اندود ! معاويه و « حقيقت تلخ » موجود است از خاطر او برد .\r\nنيروى فكر و تشخيص از او گرفته شد و از گرفتن تصميمى كه ميبايد يك فرمانده هاشمى در ميدان جنگ با سرسخت‌ترين دشمن بنى هاشم بگيرد ، عاجز ماند .\r\n( 1 ) او ميتوانست كناره‌گيرى كند و بدون ترديد و تأمل اعتراف به عجز را بپذيرد و سپس از شكست حتمى و مسلمى كه در انتظار جانشين او - فرمانده دوم لشكر - بود ، عذر موجه و مشروعى براى عجز خود بدست بياورد و بدين وسيله ، حيثيت و شرف از دست رفته را بازگرداند .\r\nو باز ميتوانست در همان وضعى كه داشت ، با تردستى و درايت و با وعده و وعيد ، آشوب طلبان را بر سر جاى خود نشانده و با يكى از همين تدبيرهاى رايجى كه سردارانى چون او با آنها كاملا آشنايند ، رفتار احتياطآميزى را در پيش گيرد كه به ظاهر ، خشونت و در باطن ، رهبرى و اداره كردن است و آنگاه اندكى كارها را متوقف سازد تا دستور و فرمان نهائى امام به او برسد . . . و با اين روش خود را از جهت وظيفه‌ى دينى معذور و از تعرض زبانى مردم مصون داشته باشد .\r\nاما اينكه خود را از شأن و مرتبه‌اى كه در خور فرمانده اردوگاه\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nامام است ، تنزل دهد و با فرستاده‌هاى معاويه درباره‌ى مزد فرار گفتگو كند ، نه . . . اين ديگر بسى پست و زشت است ! ! ( 1 ) در نامه‌ى معاويه ، بر روى نقطه ضعف اساسى او يعنى جاه طلبى و ميل به جلو افتادن ، انگشت گذارده شده بود . معاويه در اين نامه نوشته بود : « همانا حسن به زودى ناگزير از صلح خواهد شد « 1 » براى تو بهتر است كه پيش قدم باشى نه تابع « 2 » . . . » و در همين نامه براى او يك ميليون درهم پاداش قرار داده بود « 3 » معاويه حريص‌ترين مردم بر بهره‌بردارى از تنگناهاى دشمنانش بود .\r\n« ايمان معاويه به پستى و دنائت بشرى ، نهايت نداشت . اين ايمان از آنجا بود كه وى اعتقاد داشت : بااراده‌ترين و بافضيلت‌ترين افراد نيز در لحظه‌اى كه ضعف بشرى بر او چيره مىشود و شك و ترديدى كه كمتر كسى از آن مصون است ، بر او مستولى مىگردد ، ممكن است فريفته و زبون حرص و طمع شود . « 4 » »\r\nامير المؤمنين على عليه السلام در توصيه‌هايش به « زياد » گفته بود :\r\n« معاويه » از پيش رو و پشت سر و طرف راست و طرف چپ انسان ، پيش مىآيد ، زنهار و زنهار از او غافل نباش » « 5 » .\r\nبدين ترتيب ، احساس شكست و تسليم شدن به طمع ، اين جوان\r\n\r\n\r\n","description":"","footnote":"\r\n( 1 ) همين سخن ، خود دليل آن است كه شايعه‌ى « اظهار تمايل امام حسن به صلح » كه در اردوگاه مسكن رواج داشت ، دروغ و خلاف واقع بوده است .\r\n( 2 ) ابن ابى الحديد : 4 / 15 .\r\n( 3 ) يعقوبى : 2 / 191 و شرح النهج : 4 / 15 .\r\n( 4 ) على ادهم - مجله‌ى « العالم العربى » « سال 11 شماره‌ى 2 ص 30 » .\r\n( 5 ) ابن اثير در « كامل » : ج 5 ص 176 .\r\n","page_name":" 191 ","page_number":191},
  {"content":"\r\n\r\nهاشمى اصيل را مغلوب ساخت و واقعه‌ئى كه نمايشگر يكى از زشت‌ترين صحنه‌هاى خيانت و ضعف و زبونى بود ، بوقوع پيوست .\r\n( 1 ) نه دين ، نه انتقامجوئى ، نه مفاخر قبيله‌اى ، نه خويشاوندى نزديك با رسول خدا و با مقام فرماندهى عالى ، نه ميثاقى كه در روز بيعت حسن بن على و پيش از هر كس ديگر ، با خدا بسته بود و نه ترس از زبان مردم و انتقام تاريخ ، هيچ‌يك نتوانست او را از پرت شدن در اين پرتگاه ژرف بازدارد .\r\nشبانه ، همچون فرارى ذليلى كه خودش ميداند چه گناه بزرگى مرتكب شده ، وارد اردوگاه معاويه شد . . .\r\nو تاريخ از او روى برگردانيد و نام او را جز در ليست سياه ، ثبت نكرد . . و اينست سزاى خيانتكارانى كه بدست خود گور خويشتن را مىكنند و آنگاه به عمد و پيش از آنكه مجبور شوند ، ميميرند .\r\n( 2 ) فرار عبيد اللّه ، فضاى « مسكن » را به بددلى همه‌گيرى آلوده ساخت و ديرى نپائيد كه اين حالت به « مدائن » نيز سرايت كرد و كم‌كم مصيبتى كمرشكن شد .\r\nپس از اين مصيبت بزرگ ، مسئوليت‌هاى ديگرى نيز پديد آمد كه عهده‌دار همه‌ى آنها در پيشگاه خدا و در قضاوت تاريخ ، كسى جز عبيد اللّه نيست .\r\n( 3 ) فرماندهى « لشكر مقدمه » را پس از فرار اولين فرمانده‌اش ، مسئول قانونى آن كه امام ، از پيش به فرماندهى برگزيده بود - يعنى قيس بن سعد -\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nبدست گرفت . و او همان دارنده‌ى اعتقاد پولادين و صاحب عقل و درايت مورد اعتراف تاريخ عرب و شخصيت ممتاز در ميان بقاياى اصحاب على عليه السلام است « 1 » و همان كسى است كه جوانيش را در جهاد گذرانيده و پيوسته در صحنه‌هاى خونين و برافروخته‌ى جنگ بوده است ، هميشه ضعف كسان را بديده‌ى انكار نگريسته و دلباختگى آنان را به جلوه‌هاى فريبندهء مادى و پهلو تهى كردنشان را از وظيفه ، تقبيح كرده است .\r\n( 1 ) همين‌كه اردوگاه « مسكن » زير فرمان او در آمد ، به ميان صفوف خود كه از بقاياى لشكر تشكيل شده بود آمد تا فرمانده پيشين را با سخنى كه شايسته‌ى او باشد ، توديع گويد و سپس در پست جديد فرماندهى به كار شروع كند و شكست روحى و معنوىئى را كه واقعه‌ى فرار ، در ميان لشكر ايجاد كرده ترميم نمايد .\r\nگفت :\r\n« هان اى مردم ! كارى كه اين مرد بىخرد انجام داد بر شما گران نيايد و شما را نترساند . همانا او و پدر و برادرش .\r\nپدرش عموى پيغمبر در روز بدر به جنگ رسول خدا آمد ، ابو السير كعب بن عمر و انصارى او را اسير كرد و نزد پيغمبر آورد و آن حضرت فديهء\r\n\r\n\r\n","description":"","footnote":"\r\n( 1 ) مسعودى مىنويسد : « قيس بن سعد در ديانت و زهد و گرايش به على ، مرتبه‌اى رفيع داشت . ترس او از خدا و اطاعتش در برابر او آنچنان بود كه روزى در حال نماز در جايگاه سجده‌اش افعى بزرگى را ديد كه حلقه زده است ، سر خود را قدرى كنار كشيد و پهلوى افعى سر به سجده نهاد . افعى به گردن او پيچيد ولى او از نمازش چيزى فرو نگذاشت و كم نكرد تا از نماز فارغ شد ، آنگاه افعى را گرفت و بكنارى پرتاب كرد » . مىگويد : « به همين گونه داستانى را حسن بن على بن عبد اللّه بن مغيرة بن معمر بن خلاد از ابى الحسن على بن موسى الرضا نقل كرده است » . و قيس در سال 85 وفات يافت .\r\n","page_name":" 193 ","page_number":193},
  {"content":"\r\n\r\nاو را گرفت و ميان مسلمانان تقسيم كرد . برادرش را على بر بصره گماشت و او اموال على و مسلمانان را دزديد و با آن كنيز خريد و پنداشت كه اين كار براى او جائز است . و خود او را على والى يمن قرار داد و او از جلو بسر بن ارطاة گريخت و بچه‌هايش را گذاشت تا كشته شوند و امروز هم اين كارى كه ديديد انجام داد . . » « 1 » .\r\n( 1 ) قيس ، سخنران ماهرى بود كه بميل خود ميتوانست هر گونه تأثيرى را در شنونده باقى گذارد ، مخصوصا هرگاه كه مانند اين مورد ، احساس و عاطفه‌ئى قوى بر روحش مستولى مىگشت .\r\nاثرى كه با اين خطابه بر روى شنوندگانش گذارد آنچنان بود كه مردم فرياد زدند : « الحمد للّه كه او را از ميان ما خارج ساخت ! ! » « 2 » . . و اين است كه گفته‌اند : آزمايش ، كليد مردان است .\r\n\r\n\r\n","description":"","footnote":"\r\n( 1 ) مقاتل الطالبيين « ص 35 » .\r\n( 2 ) مقاتل الطالبيين « ص 35 » .\r\n","page_name":" 194 ","page_number":194},
  {"content":"\r\n\r\n( 1 )\r\n\r\nآغاز سرنوشت\r\nبراى اولين بار ، قاصدى از « مسكن » به حضور امام حسن آمد با نامه‌ى قيس بن سعد كه گزارش ميداد كه :\r\n« در قريه‌اى بنام « جنوبيه » در محاذات « مسكن » در برابر معاويه ، موضع گرفته‌اند . معاويه به عبيد اللّه پيغام فرستاده و او را به رفتن نزد خود تشويق كرده و يك ميليون درهم پاداش براى او قرار داده كه نيمى از آن را نقد و نيم ديگر را در هنگام ورود بكوفه به او بپردازد . و عبيد اللّه ، شبانه\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبا نزديكانش به اردوگاه معاويه رفته است و صبح كه مردم برخاسته‌اند ، امير خود را در اردو نيافته‌اند و قيس با آنان نماز گزارده و اداره‌ى امور آنان را بدست گرفته است » « 1 » .\r\n( 1 ) فقرهء اول اين نامه نشان ميدهد كه عبيد اللّه بن عباس از آغاز ورود به « مسكن » نامه‌ئى براى امام حسن ننوشته بوده است « 2 » .\r\nحال ، آيا قطع رابطه‌اى يك فرمانده با مركز عالى فرماندهى ، دليل آنست كه وى از پيش ، بناى تمرد داشته است ؟ نميدانيم . بعلاوه ، اساسا روشن نيست كه آيا مدت زمانى كه ميان ورود لشكر به مسكن و پيوستن عبيد اللّه به معاويه فاصله شده ، چندان بوده كه در آن مجال و امكان نامه‌نگارى بوده باشد ، يا نه ؟\r\n( 2 ) همراه با نامه‌ى قيس و بدنبال آن ، اخبار مسكن پىدرپى رسيد ( و هميشه خبرهاى بد زودتر مىرسد و بيشتر پخش مىشود ) و امام حسن اطلاع يافت كه اين « نزديكان » كه در نامه‌ى قيس از آنها ياد شده و مآخذ تاريخى آنها را بعنوان « اشراف و خانواده‌دارها » يا « وجوه و وابستگان به فاميل‌هاى معروف » معرفى كرده‌اند - در طرح كردن نقشه‌ى خيانت ، با عبيد اللّه شريك بوده‌اند . و همچنين كشف كرد كه بعضى از آنان پيش از عبيد اللّه ، فرار اختيار كرده‌اند . برخى از خبرها در بدگوئى از عبيد اللّه دست بالا را گرفته و مىگفتند كه وى « پرچم را درهم پيچيده است » « 3 » .\r\nاين حركت دشمنى باز ، فضاى مساعدى براى پديد آمدن روح تمرد\r\n\r\n\r\n","description":"","footnote":"\r\n( 1 ) ارشاد مفيد « ص 170 » .\r\n( 2 ) زيرا فقرهء اول اين نامه ، متضمن اولين خبرى است كه از ورود به مسكن ، به امام مىرسد . و نامه از قيس است و نه از عبيد اللّه .\r\n( 3 ) بحار : 10 / 114 .\r\n","page_name":" 196 ","page_number":196},
  {"content":"\r\n\r\nو نافرمانى ايجاد كرد بطورى كه اثر آن به گروههاى ديگرى از سپاه نيز سرايت كرد و جمعى از آنان به فكر فرار افتادند با اين پندار كه متابعت از « اشراف و وابستگان به فاميلهاى معروف » داراى منافعى است كه اگر بدنبال آنان نروند از آن منافع ، محروم خواهند گشت .\r\n( 1 ) معاويه ، چندان كه مىتوانست در بر انگيختن و سپس پختن و آنگاه توسعه دادن اين روح تمرد و نافرمانى فعاليت ميكرد . او به روحيه‌ى اين افراد فاميلدار بد دل ترسو كه بر اثر غلبهء اشرافيگرى و غرق شدن در ناز و نعمت ، آن مفاخره و سرسختى عربى را از دست داده بودند ، كاملا واقف بود و بدين جهت هميشه منتظر سر خوردن و كشيده شدن آنان بسوى خود بود و با وسائل گوناگون و حيله‌هاى رنگارنگ با آنان رابطه برقرار مىساخت . لهذا آن قدر فعاليت كرد تا عاقبت توانست غرور و مناعت آنان را با مطامع مادى بشكند و بزرگتر آنان را كه مسحور وعده‌هاى او شده بود پيشاپيش همه دوان دوان بسوى پرتگاهى مذلتبار بكشد . . پرتگاهى كه هيچ انسان شرف‌دوست و علاقه‌مند به آبرو و حيثيت خود ، ممكن نيست بدان نزديك شود .\r\nبدين صورت ، اصحاب امام حسن كه بزرگترهاشان همراه عبيد اللّه بودند ، بدنبال اشراف و فاميلدارها مخفيانه بسوى معاويه روانه شدند . « 1 »\r\nدر فاصلهء كوتاهى ، عدد فراريان ميدان جنگ و خيانتكاران به خدا و پيغمبر و فرزند پيغمبر ، به هشت هزار نفر بالغ شد ( بنابر نقل احمد بن يعقوب در تاريخش ) و عبارت اين مورخ چنين است :\r\n« معاويه كسى نزد عبيد اللّه فرستاد و براى او يك ميليون درهم معين\r\n\r\n\r\n","description":"","footnote":"\r\n( 1 ) شرح نهج البلاغة : 4 / 8 .\r\n","page_name":" 197 ","page_number":197},
  {"content":"\r\n\r\nكرد و او با هشت هزار نفر از يارانش به معاويه ملحق شد و قيس بن سعد بجاى او در مقام جنگ برآمد » « 1 » .\r\nآرى ، هشت هزار از دوازده هزار ! . .\r\n( 1 ) اين شكافى هولناك در حصار اردوگاهى بود كه در برابر 60 هزار دشمن سرسخت ، جبهه بسته است ، نه ، بلكه سقوطى دهشتبار و شكستى تلخ بود كه از فاجعه‌ئى نزديك خبر ميداد .\r\nو اين عبيد اللّه است كه در پيشگاه خدا و در قضاوت تاريخ ، مسئوليت سنگين آن را بر دوش دارد .\r\nاينهائى كه بشتاب تمام ، به فتنه رو كرده و يكسره فرار را بر قرار ترجيح داده بودند خيال ميكردند كه چون در اين كار از پسر عم خليفه - كه از هر كس به داشتن پاس حق او و وفا به بيعت او سزاوارتر است - پيروى كرده‌اند در خور ملامت نيستند و همين منطق غلط و نارسا را براى توجيه عمل خود در برابر مردم هم به كار ميبردند . ولى مردم به فرار آنان فقط از ناحيه‌ى چهار چوب زر اندود آن مينگريستند و در ميان اين عذر و بهانه‌ها فقط سكه‌هاى طلاى معاويه را مىديدند . و براى اين « وابستگان به فاميل‌ها » افتخارى بجز جلو بردن در پيمان‌شكنى و دين به دنيافروشى ، نمىشناختند .\r\nمردمى كه از ميدان جهاد حسن بن على مىگريختند ، منكر فضل و برترى او يا ناآشنا به بزرگوارى و آقائى او نبودند ، همين بود كه او را براى دنياى خود خواسته بودند و سپس او را بر طبق خواسته‌ى خود\r\n\r\n\r\n","description":"","footnote":"\r\n( 1 ) يعقوبى : 2 / 191 و روضة الشهداء : 115 .\r\n","page_name":" 198 ","page_number":198},
  {"content":"\r\n\r\nنيافته بودند .\r\n( 1 ) و اينكه بسوى معاويه مىگريختند بدين معنى نبود كه به او وعده‌هايش اعتماد دارند يا عاقبت كارشان را با او - همان عاقبتى كه در روز ورود به كوفه و شكستن همه‌ى پيمانها و قراردادها ، بر آنان روشن شد - حدس نمىزنند . زيرا نه معاويه آنچنان كسى بود كه كارش پوشيده باشد و نه آنان از طبقه‌ئى بودند كه امثال معاويه را نشناسند .\r\nدر اين صورت نه دشمنى و ناشناسى امام حسن و نه دوستى و اعتماد به معاويه ، انگيزه‌ى فرار و رميدگى آنان را تشكيل نميداد بلكه دليل ديگر يا دليل‌هاى گوناگونى در ميان بود كه اين دل ازدست‌دادگان را به اين كار ننگين كه هنوز موج آن در جوّ تاريخ باقيست ، وادار ساخت .\r\nچه ميدانيم ؟ . . شايد اينها مراحل حساب شده و توطئه‌هاى قبلى رؤساى مخالف امام حسن بود كه بدين وسيله مىخواستند خود را از سرانجامى كه در صورت پيروزى كوفه ، در انتظار آنان بود در امان نگاهدارند .\r\nتدابير وسيعى كه امام در دعوت آفاق اسلامى به جهاد ، به كار بسته بود و بارقه‌ى نشاط و تحركى كه بوسيله‌ى شيعيان مخلص در اين دعوت همگانى ، پديدار گشته بود ، موجب مىشد كه در دل مضطرب رؤساى خيانتكار كوفه ، نسبت به آينده‌شان بيمناكتر و هراسانتر شود و آنان را به دقت و احتياط بيشتر در انجام نقشه‌ها و تاكتيك‌هائى كه بر ضد اردوگاه كوفه داشتند ، وادار سازد .\r\nاين بود كه ديدند پيوستن به معاويه هم موجب آنست كه زودتر از اين دغدغه و هراس آسوده شوند و هم ضربت مؤثرى است بر جبهه‌ئى كه منشأ اين بيم و هراس است . به كار بستن اين فكر در كمترين وقت و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبه وسيعترين شكل ، كاملا تأييد كرد كه اين عمل ، نتيجه‌ى توطئه‌ى قبلى جمع انبوهى از سران بوده است .\r\n( 1 ) گويا تفسير فاجعهء فرار به اين صورت ، از تفسيرهاى ديگرى كه ديگر راويان اين ماجرا - از دشمن و دوست - كرده‌اند بواقع نزديكتر باشد .\r\nمعناى اين تفسير ، آن نيست كه معاويه هيچ‌يك از سران و فرماندهان را به رشوه يا وعده‌ئى نفريفته است . . . به عكس ، او بقدرى بيدريغ وعده داد كه هوش از سر آنان ربود و فقط به فرماندهشان يك ميليون درهم بخشيد و دين و شرف او را با آن خريد .\r\nولى اين مطلب در خور دقت و شايسته‌ى توجه است كه در حادثه‌ى فرار ، از هيچ شخص ديگرى - جز عبيد اللّه بن عباس - كه بپاداش خيانت خود از معاويه پولى گرفته باشد ، نام نيست .\r\nآيا ميتوان قبول كرد كه ساير سران و رؤسا ، فقط بوعده راضى شده و پول نقد از او نگرفته باشند ؟ مسلما خير . . . مگر در صورتى كه بپذيريم همان هراس و بيمى كه بدان اشاره شد در آنان وجود داشته و آنان را بقبول وعده بجاى پول ، وادار كرده است ! ! ( 2 ) اثر ترس را در نفوس - مخصوصا در نفوس مردم اشرافى - نميتوان ناديده گرفت . بنا بر اين تعجبى نيست اگر در آن محيط كه بجز خدا و عدالت قاطع ، چيزى حكمفرما نيست ، جلوه‌هاى فريبندهء شام ، انديشه‌ى خيانت را در « مردم وابسته به فاميل‌ها » بيدار و برافروخته سازد .\r\nبدين ترتيب بود كه هر گروهى از عناصر مختلف اين لشكر ، باطن خود را كه اكنون ديگر پوشش آن دريده بود ، آشكار كرد و رنگ واقعى خود را در آن صحنه نشان داد و اين بود كه عافيت طلبى جمعى و تعصب‌هاى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nجاهلانه يا هوس‌ها و هواها و تمايلات جمعى ديگر ، اثر آشكار خود را در تكوين سرانجام و مآل كار گذاشت .\r\n( 1 ) طمع و انگيزه‌هاى مادى ، كار مردمى را كه بعشق غنيمت جنگى به اين لشكر پيوسته بودند ، بفضاحت و رسوائى كشانيد . براى اينها جاى بسى خوشوقتى بود كه ميتوانستند غنائم مورد نظر خود را از راه خيانت ، به آسانى بدست آورند درحالىكه قبلا فكر ميكردند كه آن را جز از راه جنگ و روبرو شدن با نيزه و شمشير ، بدست نخواهند آورد .\r\nاز اين راه بود كه به دره‌ى پست هوسهائى كه از روى غفلت و فريفتگى براى خود انتخاب كرده بودند ، سقوط كردند . « و هر آن كس كه عهدشكنى كند ، بزيان خود كرده و هر كس كه بعهدى كه با خدا بسته وفا كند ، به زودى خدا پاداش بزرگى به دو خواهد داد » .\r\nآن مسلمانى كه امام و پيشواى خود را رها مىكند تا به ظالم سركشى بپيوندد ، از آن ظالم سركش ، بدتر و پليدتر است . اين عده در دينشان ضعيف و در دنياشان مضطرب و متزلزل بودند و جبهه‌ى معاويه براى اين گونه مردمى مناسب‌تر و شايسته‌تر بود . . .\r\n( 2 ) اين بليه‌اى بزرگ ، پايداران معركه و آنان كه فكر مقاومت را بىآنكه در جستجوى راه فرارى باشند ، پذيرفته بودند و بعزم مرگ حتمى پاى در ميدان جنگ نهاده « 1 » و شادمان و مطمئن براى دفاع از فرزند پيغمبر و وفاء به بيعت ، به استقبال آن رفته بودند . . اينچنين مردمى را مشخص و از ديگران جدا ساخت .\r\n\r\n\r\n","description":"","footnote":"\r\n( 1 ) ابن كثير مىنويسد « 8 / 19 » : « ابو العريف گفت ما در مقدمه‌ى لشكر حسن بن على در مسكن بوديم و براستى خود را براى جانبازى در راه مبارزه با اهل شام آماده داشتيم . . » .\r\n","page_name":" 201 ","page_number":201},
  {"content":"\r\n\r\nاستقبال كردن از خطر ، پايدارى در پيشامدهاى دشوار ، آمادگى براى تحمل دردها و رنجها و فداكارى و جانبازى در راه هدف ، بزرگترين دليل بر پاكى گوهر و درستى نيت و صلابت ذات و قابليت براى زنده ماندن است . . و اينها بود صفات شيعيان درست پيمان امام حسن . .\r\n( 1 ) خبر وقايع تلخ « مسكن » در لشكر « مدائن » نيز اثر سوئى را كه متناسب با بزرگى و اهميت آن بود گذارد و بر طبق معمول ، در بزرگ جلوه دادن اين حوادث در ميان واحدهاى آن لشكر ، مبالغه به عمل آمد .\r\nدر اين لشكر ، جمع كثيرى از توده‌ى مردم عراق و نيز از باندهاى مختلف و به همين قياس ، برجستگانى از بنى هاشم و عناصر با اخلاصى از دو قبيله‌ى :\r\nربيعه و همدان بودند .\r\nاگر اين كوههاى استوار - كه صخره‌هاى آن ، امواج مخالفت آشوبگران را درهم مىشكست - در هر گوشه‌ى اين لشكر نمىبودند .\r\nاين خبر همچون زمين‌لرزه‌اى شديد ، اردوگاه را متزلزل مىساخت .\r\nو اما خود حسن . . . او در مواجهه با اين ناملائمات ، با روح اميدى كه آبادگر دلهاى قوى و جانهاى جاودانه است ، خود را مسلح ساخته بود .\r\nاعتقاد وى بر اين بود كه شكست و ناكامى در زمان و مكانى خاص ، به معناى محروميت از بارور شدن فكر و ايده‌اى امور موقعيتى ديگر - كه اگر خود او در آن حاضر نيست ، فكر و ايده‌اى او هست - نمىباشد . اين بود نقطه‌ى تمركز در هدفهاى امام حسن ، چه در حال پيروزى و چه در حال شكست ، و اين بود مركز تجلى « ربانى » در شخصيت اين پيشواى روحى كه انسانيت وى از آن مشتق مىشد و آن بيخودى در برابر خدا و فنا در راه وظيفه‌ى\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nالهى از آن پديدار مىگشت .\r\n( 1 ) و ديگر . . او يك لحظه از فعاليت پيگير خود در بگردش در آوردن گردونه‌ى جهاد و حركت لشكرش ، بازنايستاد با اينكه از آتش فتنه‌اى كه گاه بگاه از زير خاكستر حوادث متوالى جرقه مىزد كاملا باخبر بود . در سر تا سر اين مدت يك كلمه‌ى خشم‌آلود يا جمله‌ئى كه آگاهى باطنى او را از اهميت بليه ، ظاهر سازد يا متضمن بدگوئى از وضع موجود باشد ، از او شنيده نشد مگر همان كلمات آموزنده‌اى كه به قصد آموزش و تمرين دادن نظم و انضباط به نفرات سپاه و آشنا ساختن و وادار كردن ايشان به پايبندى به مبانى « جهاد » در اسلام ، از او صادر مىگشت .\r\nروى خود را بسوى كوفه گردانيد ، گوئى چيزى را در خاطره‌اش جستجو مىكند يا ناسپاسىهاى آن شهر را در برابر لطف‌هائى كه او و پدرش نسبت به آن مبذول داشته‌اند ، از نظر ميگذراند . اين پدر او على بن أبي طالب بود كه شالوده‌ى مجد و شكوه اين شهر را ريخته و كيان شامخ و با عظمت آن را بوجود آورده بود و آن را در رديف بزرگترين پايتخت‌هاى عالم اسلام و مركز تلاقى تمدن‌هاى گوناگون و مليت‌ها و نژادهاى مختلف ساخته و با موقعيت فرهنگى و بازرگانيش شايسته‌ى رقابت و همسرى با بزرگترين پايتخت‌هاى معروف جهان ، كرده بود .\r\nو در سياست خود او ، كوفه ، همه چيز بود . يا بگو : بزرگترين ذخيرهء او بود براى روزهاى سياه و حوادث خونين و بليه‌هاى گوناگونى كه اتفاقا اكنون براى او پيش آمده بود .\r\nهمانطور كه گذشته‌هاى خود را با كوفه يا گذشته‌هاى كوفه را با خود ، از نظر مىگذرانيد ، بخاطر آورد كه در آنجا چگونه مردم به بيعت\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاو روى آورده و دست او را گرفتند و همه يك‌زبان ، شرطى را كه او براى بيعت خود قائل شده بود - يعنى شنوائى و فرمانبردارى و جنگ و صلح با هر كه او بگويد - قبول كردند .\r\n( 1 ) آنگاه نظرى به حوادث « مسكن » انداخت . . . تزلزل اكثريت سپاهيان كوفه و رميدن آنان از جنگ و دل نهادن به فرار و فريفتگى به مطامع و نافرمانى آشكار و شكستن پيمان خدائى و . . در برابرش مجسم شد .\r\nبر او دشوار آمد كه دنائت و پستى بشرى و لااباليگرى در دين و فقر اخلاقى ، در ميان مردمى كه داعيه‌ى مسلمانى و پيروى از قرآن دارند و به ظاهر به پيغمبر ايمان آورده و روزى پنج نوبت در نمازها بر او و آل او درود مىفرستند . . به آنجا برسد كه به پيغمبر خيانت كنند و ميثاق خدا را بشكنند و بىهيچ تكلف و دغدغه ، خويشتن را در چنين رسوائى و فضاحتى بيفكنند .\r\nگمان كنند كه معاويه ميتواند براى ايشان سپر مرگ و فقر باشد ! . .\r\nو نه ، به خدا سوگند ! از مرگ نميتوان گريخت . . و رشوه‌هاى معاويه براى آنان از روزى حلالى كه مقدرشان گرديده سودمندتر نتواند بود . .\r\nديرى نپايد كه معاويه در همين كوفه بر منبر بالا رود و در برابر چشم همه ، شكستن تمامى سوگندها و عهدها و پيمانهايش را اعلام كند و « همه را زير پاهايش بگذارد » « 1 » و اين خوى و عادت اوست كه بلند پروازى و عشق به غلبه و آرزوى دست يافتن به سلطنت به دو آموخته و تعليم داده است .\r\n\r\n\r\n","description":"","footnote":"\r\n( 1 ) براى اين جمله ، به اكثر مصادر تاريخى ميتوان مراجعه كرد . ابن - قتيبه نيز در كتاب « تاريخ الخلفاء الراشدين و دولة بنى اميه » « ص 151 چاپ مصطفى محمد - مصر » آن را ذكر كرده است .\r\n","page_name":" 204 ","page_number":204},
  {"content":"\r\n\r\n( 1 ) راستى آنهائى كه از ترس فقر و تنگدستى ، از پيشوا و امام خود گريختند ، آن روزى كه به پيمان‌شكنى و خلف وعده‌ى معاويه اطمينان يافتند كجا فرار ميكردند ؟ و مرگى را كه نخواستند در ميدان جهاد در راه خدا و در كنار فرزند پيغمبر ملاقات كنند ، چگونه علاج ميتوانستند كرد ؟ مرگى كه آنان را در خواهد يافت « اگر چه در برجهاى استوار باشند » درحالىكه از دين و دنيا تهيدستند ؛ نه به پيمان خدا عمل كرده‌اند .\r\nو نه به رشوه‌هاى معاويه نائل آمده . . همان « مرگ جاهلى » كه پيش از ايشان گريبان پدرانشان را گرفت و آنها را به آتش دوزخ در افكند .\r\n( 2 ) بزرگترين گناهى كه كوفيان در « مسكن » بر دوش گرفتند ، گناه جمعى بود كه آن حركت خائنانه را در نخستين مراحلش با جبهه‌بنديها و نامه‌نگاريهايشان ، رهبرى كردند .\r\nبراى حسن كه در مدائن بود . چهره‌ى چند تن از اين « وابستگان به فاميل‌ها » كه در لشكر « مسكن » بودند مجسم شد . او اينها را به نادرستى در گفتار - و شايد در كردار نيز - مىشناخت ؛ اينها كسانى نبودند كه از او و جماعت او در كوفه جدا باشند ولى در باطن از دوستى او و پاكبازى و يك‌رنگى با هدفهاى او ، به كلى بيگانه بودند . اين باطن پليد و عملياتى كه بر ضد امام حسن انجام مىيافت بر او پوشيده نبود . اينها هنگامى كه در كنار حسن بودند تظاهر به دين‌دارى را وسيله‌ى دست يافتن به دنيا قرار داده بودند و مىپنداشتند كه توانسته‌اند راه رسيدن به اين هدف ناپاك را بيابند . ولى وقتى كه فهميدند اشتباه كرده‌اند ، به پاشيدن بذرهاى پليد خيانت براى آينده ، دست زدند و در همان حال كه در قيد و بند\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nعهد و پيمان خود با او بودند به روش قديمى خود رو كردند ، همان روشى كه شاخص رفتار غير انسانى آنان در روزگار على بود و در آن روز زندگى را در كام على تلخ‌تر از زهر كرده و موجب آن شده بود كه آن حضرت آشكارا تمناى مرگ و آرزوى جدائى از آنان بنمايد .\r\n( 1 ) حسن بن على با قاطعيت تمام ، ميدانست كه ايادى معاويه كه مقدرات سپاه او را در « مسكن » ببازى گرفتند ، همين جمع بودند و همينها بودند كه بخاطر رشوه‌هاى كلان و گوناگون معاويه - كه از رشوه‌هاى معمولى و متعارف تجاوز كرده و شامل « ناموس » نيز مىشد ( چه ، در وعده‌هاى نامه‌ئى او اين جمله هم بود : و يكى از دخترانم ! « 1 » ) - واحدهاى سپاه را بر فرار بسوى معاويه تشجيع و تحريص كردند .\r\n( 2 ) خصلت بارز معاويه اين بود كه فرصت‌هاى ناشى از « در بن‌بست افتادن حريف » را از دست نمىداد . او پيش از هر چيز ، استاد هنرمندى در ايجاد اين گونه بن‌بست‌ها و بهره‌بردارى از فرصتهاى ناشى از آن ، بود . و اين تنها خصلتى بود كه توجه افرادى را كه از زيركى او در اعجاب بودند ، جلب مىكرد . مهارت او در اين صفت ، چندان بود كه نويسندگان شرح حال او از آن به اشتباه در افتاده و او را داهيه ( يعنى بسيار تيزهوش و با تدبير ) و سياستمدار آزموده و نظامى هنرمند ، پنداشتند .\r\n( 3 ) ولى بررسى حالات معاويه در پرتو ملاحظه‌ى كامل حركات و اطوار گوناگون دوران زندگى او و مشاهده‌ى اين قيافه‌هاى رنگارنگ : جنگجوئى\r\n\r\n\r\n","description":"","footnote":"\r\n( 1 ) « علل الشرايع » تأليف : ابن بابويه « ص 84 طبع ايران » .\r\n","page_name":" 206 ","page_number":206},
  {"content":"\r\n\r\nدر صف مقابل پيغمبر در بدر « 1 » - آزادشده‌ئى در روز فتح مكه - فرومايهء تهيدستى « 2 » كه در ركاب علقمة بن وائل حضرمى در مدينه با پاى برهنه مىدود « 3 » - حاكمى كه بيست سال بر شام حكومت مىكند ولى از جانب عمر و عثمان - طغيانگر سركشى كه چهار سال با امير المؤمنين على و پسرش حسن مىجنگد - داعيه‌دارى كه خود را خليفه‌ى رسول خدا - صلى اللّه عليه و آله - ميداند ولى آشكارا با مقررات و سيره‌ى او مخالفت مىكند و علنا مىگويد : « به خدا لذتى در دنيا نماند كه بدان دست نيافته باشم « 4 » » . . اين بررسى و ملاحظه ، ما را به تصديق همه‌ى صفاتى كه خوشبين‌ها به دو نسبت داده‌اند ، وادار نمىسازد .\r\n( 1 ) اين بررسى جز اين نتيجه نمىدهد كه وى مهارتى در بهره‌بردارى از فرصت‌ها - چه در جاهليت و چه در اسلام - داشته است .\r\nاين نه درايت و كاردانى است و نه سياست به معناى صحيح كلمه ، كه انسان در راه رسيدن به مقاصد خود به وسائلى تشبث جويد كه نخواهد توانست وجهه و آبروى خود را محفوظ داشته و جامعه را ( و لو بحسب ظاهر ) قانع سازد . يا دست به بىقاعدگيهائى بزند كه با عرف و عادت و دين سازگار نباشد و با اين حال پيوسته داعيه‌ى حمايت از دين و مراعات سنن اجتماعى را ، تكرار نمايد .\r\n\r\n\r\n","description":"","footnote":"\r\n( 1 ) ابن نديم مىنويسد « ص 249 » : از هشام بن حكم پرسيدند آيا معاويه جنگ بدر را درك كرد ؟ گفت : بله در آن جبهه ! »\r\n( 2 ) دميرى مىنويسد « ج 1 ص 59 » : زنى با پيغمبر درباره‌ى ازدواج با معاويه مشورت كرد . پيغمبر فرمود : او فرومايه‌اى تهيدست است .\r\n( 3 ) بيهقى در « المحاسن و المساوى » « ج 1 / 109 - 210 » و مدارك ديگر .\r\n( 4 ) مدرك پيشين .\r\n","page_name":" 207 ","page_number":207},
  {"content":"\r\n\r\nدر منطقه‌ى تناقض‌ها ، كاردانى و تيزهوشى نيست .\r\nزندگى آرام مردمى را بر هم زدن ؛ آشكارا دشنام و ناسزا گفتن و آن را بر مردم واجب ساختن ؛ عهد شكستن و به سوگند خود بىاعتنا بودن را نميتوان درايت و زرنگى شمرد .\r\n( 1 ) اينها هيچ‌كدام نه از مقوله‌ى « دهاء » و تيزهوشى است و نه نشانه‌ى لياقت حكومت و ملك‌دارى در دنياى دشمنيها اين گونه عمليات جزو روشهاى ابتدائى محسوب مىشود ، شايد در بين مردم معمولى و عادى كسانى باشند كه شديدتر و ماهرانه‌تر از او ، اين روشها را با دشمنانشان به كار مىزنند ، پس آنها از معاويه باهوش‌تر و كاردان‌ترند ؟\r\nچگونه مىتوان غير طبيعى بودن در مكر و فريب را دهاء و تيزهوشى دانست ؟\r\nاگر معاويه با منكراتى كه مرتكب شد داهيه است ، بايد پسرش يزيد از او داهيه‌تر باشد ، زيرا او براى رسيدن به مقاصد خود از راههاى خشن‌تر و غير انسانىترى استفاده مىكرد .\r\nبگذر از اينكه كارهائى از قبيل : جلب رضايت امپراطورى رم شرقى با پول ؛ خطابه‌ى ناشيانه و سبكسرانه‌ى او در هنگام ورودش به كوفه كه سياست او را نقض كرد ؛ رفتار احمقانه‌ى او با شهداى « مرج عذراء » و و . . نشانه‌هاى ضعف و ناتوانى معاويه ميباشند .\r\nولى انصاف را ، در يك مورد كار معاويه ، مؤيد نظر طرفداران دهاء و تيزهوشى اوست . وى در اين مورد براى آينده‌اى خود زمينه‌سازى مىكند و سپس براى كسانى كه اين مسأله مطرح است ، عذر قابل قبولى مىتراشد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n( 1 ) اين مورد ، همان جريان خوددارى آرام و بيسر و صداى معاويه از كمك و امداد عثمان در ماجراى عزل و قتل او بود . .\r\nاستفاده‌ى معاويه از ماجراى قتل عثمان ، گرد آوردن ياورانى از « عثمانيان » ( طرفداران عثمان ) بود كه عذر و بهانه‌ى او را براى تنها گذاردن و يارى نكردن عثمان در حال حياتش « 1 » ، پذيرفته و خود را در اختيار او\r\n\r\n\r\n","description":"","footnote":"\r\n( 1 ) تصريح به اين حقيقت تاريخى ( كوتاهى كردن معاويه در يارى عثمان ) را در بسيارى از گفته‌ها و خطبه‌ها و اشعار كسانى كه معاصر اين جريان بوده و در آنباره سخن گفته‌اند ، ميتوان يافت . « شبث بن ربعى » در يكى از برخوردهايش با معاويه به وى گفت : « به خدا آنچه ميخواهى و ميجوئى بر ما پوشيده نيست . تو حرفى كه با آن بتوان مردم را فريفت و نظر آنان را جلب كرد و اطاعت آنان را بدست آورد ، بجز اين نيافتى كه بگوئى : امامتان مظلومانه كشته شد و ما بخونخواهى او برخاسته‌ايم . . و مردم نادان هم بدين سخن پاسخ گفتند .\r\nما دانسته‌ايم كه تو در يارى او كوتاهى و درنگ كردى و براى اينكه به آنچه اكنون در طلب آنى ، برسى به قتل او راغب شدى . اى بسا خواستار و جوينده‌ى چيزى كه خدا بقدرت خود ، وى را از رسيدن بدان بازدارد و اى بسا آرزومندى كه به آرزوى خود يا برتر از آن نائل آيد و سوگند به خدا كه هيچ‌يك از اين دو بخير تو نيست ، اگر به آنچه مىجوئى نرسى ، بدبخت‌ترين افراد عرب خواهى بود و اگر به آرزوى خود نائل آئى ، بدان نمىرسى مگر آنگاه كه مستوجب آتش شده باشى . . پس بترس از خدا اى معاويه ! و اين وضع را واگذار و بر سر اين امر با اهل آن منازعه مكن . . » ( طبرى 5 / 243 ) .\r\nابن عساكر از ابى طفيل عامر بن وائله نقل مىكند كه وى روزى بر معاويه وارد شد . معاويه به دو گفت : « در آن روز كه مهاجر و انصار ، عثمان را واگذاشتيد ، تو چرا او را يارى نكردى ؟ » وى در جواب گفت : « تو خود چرا او را يارى ندادى اى امير المؤمنين ! با اينكه اهل شام با تو بودند ؟ » معاويه گفت : « مگر خونخواهى او ، يارى كردن او نيست ؟ » ابو طفيل بن وائله خنديد و گفت : « تو و عثمان مصداق اين شعريد :\r\n","page_name":" 209 ","page_number":209},
  {"content":"\r\n\r\nگذارده بودند كه اينك پس از مرگ او را يارى كند . بيچاره‌ها نمىفهميدند كه معاويه بوسيله‌ى آنان ، خود را يارى مىكند نه عثمان را . با همين « كودن‌ها » بود كه معاويه توانست جبهه‌ى ضعيف خود را در برابر على عليه السلام تقويت كند .\r\n( 1 ) و از اينجا بود كه معاويه نظامى بودن خود را بر تاريخ عرضه كرد .\r\nو ما هيچ شاهدى كه نظامى بودن او را - به هر يك از دو معنائى كه از اين كلمه متبادر مىشود - تأييد كند ، در تاريخ نمىشناسيم .\r\nنه نظامى به معناى مصطلح يعنى « طرح كننده‌ى نقشه‌هاى جنگى و فرمانده ميدان جنگ » و نه نظامى به معناى مرد چابك سوارى كه چون به هماوردى و همرزمى حريفى فرا خوانده شود ، دلاورى و شجاعت خود را نمايان سازد .\r\n( 2 ) در جنگ صفين امير المؤمنين - عليه السلام - او را به مبارزه\r\n\r\n\r\n","description":"","footnote":"\r\nگمان نمىكنم پس از مرگم بر من بگريى .\r\nتو كه در زندگيم خيرى ببار نياوردى ! » .\r\nمسعودى همين روايت ابن عساكر را نقل كرده با اين تفاوت كه در پاسخ ابن طفيل به معاويه اين جمله را هم آورده كه : « همان چيزى كه تو را از كمك به او در آن هنگامه‌ى بلائى كه او را احاطه كرده بود بازداشت ، مرا نيز از يارى وى مانع شد ! » بلاذرى مىنويسد : هنگامى كه عثمان از معاويه استمداد كرد ، وى در عمل كوتاهى كرد و به وعده اكتفا نمود تا آنگاه كه محاصره شدت يافت . در اين موقع يزيد بن اسد قشيرى را بسوى او گسيل داشت و به او گفت : چون به ذى خشب رسيدى توقف كن و پيش مرو ، و مگو كه « شاهد چيزى مىبيند كه غائب نمىبيند » زيرا شاهد منم و تو غائبى ! ! . گويند : « چندان در ذى خشب ماند كه عثمان كشته شد . آنگاه معاويه او را طلب كرد » .\r\n","page_name":" 210 ","page_number":210},
  {"content":"\r\n\r\nدعوت كرد « 1 » و او پس از لمحه‌اى تمجمج و ترديد ، همچون فرومايگان از\r\n\r\n\r\n","description":"","footnote":"\r\n( 1 ) بيهقى در « المحاسن و المساوى » ( ج 1 ص 37 ) مىنويسد : چون جنگ صفين برپا شد ، امير المؤمنين به معاويه نوشت : چرا مردم ميان من و تو كشته شوند ، خودت بيرون آى تا اگر تو مرا كشتى از من بياسائى و اگر من تو را كشتم از تو بياسايم ، عمرو عاص به معاويه گفت اين مرد با تو بانصاف سخن مىگويد ، بمبارزه‌اش درآى ! معاويه گفت : نه عمرو عاص ! خواستى بجنگ او روم تا مرا بكشد و پس از من بخلافت دست‌اندازى كنى ! ! ديگر قريش اين را دانسته‌اند كه پسر أبي طالب سرور شير مرد آنان است .\r\nو در صفحهء 38 مىنويسد : از شعبى روايت شده كه عمرو بن عاص بر معاويه وارد شد و جمعى نزد او بودند . چون او را ديد كه مىآيد ، خنديد عمرو گفت :\r\nاى امير المؤمنين ! خدا لبت را خندان و چشمانت را روشن دارد ؛ هر چه مينگرم موجب خنده‌ئى نمىبينم . . معاويه گفت : يادم آمد از روز صفين ، كه تو به مبارزه‌ى اهل عراق رفتى . على بن أبي طالب بر تو حمله گرفت و چون به تو رسيد ، خود را از مركب به زير افكندى و عورت خود را ظاهر ساختى ! راستى اين فكر چگونه بخاطرت رسيد ؟ در آن حال تو با هاشمى بزرگوارى روبرو بودى كه اگر مىخواست تو را بكشد مىكشت . عمرو گفت : اى معاويه ! اگر از وضع من تو را خنده مىگيرد . بهتر آنكه بر حال خود نيز بخندى ! اگر همانطور كه من با على روبرو شدم تو روبرو مىشدى به خدا آنچنان ضربتى بر تو مىنواخت كه فرزندانت را يتيم مىكرد و مالت تاراج ميشد و قدرتت سلب مىگشت ! چيزى كه هست تو خود را در حصارى از مردان مسلح محفوظ داشته بودى . من خود تو را در آن هنگام كه على به مبارزه‌ات طلبيده بود ديدم و فراموش نمىكنم كه چشمانت سياهى رفت ؛ لبانت كف كرد ؛ بينىات فراخ شد ؛ از پيشانيت عرق سرازير گشت و از پائين‌تنه‌ات چيزى نمودار شد كه خوش ندارم نام ببرم ! ! معاويه گفت : بس است ديگر . . اينهمه لازم نبود . . » ! . مسعودى نيز اين گفتگو را ذكر كرده ( حاشيه‌ى ابن اثير ج 6 ص 91 » ولى در روايت او گفتگو ميان معاويه و عمرو اينطور شروع مىشود : عمرو عاص گفت : اگر مصر و حكومت آن نمىبود خود را نجات ميدادم زيرا ميدانم\r\n","page_name":" 211 ","page_number":211},
  {"content":"\r\n\r\nمبارزه‌ى تن بتن امتناع ورزيد ! ! ( 1 ) چرا ، همانطور كه گفتيم او از موهبتى برخوردار بود ولى در محوطه‌اى محدود ؛ سخاوت داشت ولى از نوعى خاص ؛ هدف و جهتى هم داشت كه همه‌ى وجود او را مسخر ساخته بود .\r\nموهبت او ، بهره‌بردارى از فرصتهاى ناشى از مضيقه‌ها و بن‌بست‌هاى مردم بود ؛ هدف و منظور او دست يافتن بر حكومت و قدرت بود ؛ و سخاوت او در مورد اشيائى بود كه اگر كسى براى آخرتش حسابى باز كرده باشد .\r\nبدانها سخاوت نمىورزد .\r\nظاهرا معاويه به خوبى مىدانست كه بسيارى از شرائط جنگيدن با شجاعترين نظامى اسلام را كسر دارد . ازينرو پيوسته علاقه‌مند بود كه جنگهاى عراق را به تاكتيكى كه پذيراى خصلت مخصوص اوست ، مبدل سازد و هر اندازه كه ميتواند از جنگيدن بوسيله‌ى سلاح ، به جنگ به معناى - فتنه‌انگيزى و حيله‌گرى ، بگريزد .\r\nتجربه‌هاى جنگ صفين نيز سابقه‌ى ديگرى بود كه به دو مىآموخت كه تا آخرين حد امكان بايد به اين روش قناعت ورزد .\r\nدر آن جنگ ، معاويه از شكست قطعى و مسلمى كه او را فرا گرفته و وادارش ساخته بود كه تنها و بر پشت يك مركب در صدد فرار باشد ، فقط آنگاه رهائى يافت كه نظريه و صوابديد مستشار بزرگش « عمرو عاص » را به كار بست ! و بدنبال آن ، فتنهء همه‌گير و وسيعى كه انواع مشكلات و\r\n\r\n\r\n","description":"","footnote":"\r\nكه على بن أبي طالب بر حق است و من بر باطل . معاويه گفت : به خدا مصر تو را كور كرده است و اگر مصر نمىبود من تو را بينا مىيافتم . سپس معاويه خنده‌ى با معنائى كرد . عمرو پرسيد : از چه مىخندى اى امير المؤمنين ؛ خدا لبت را خندان بدارد . گفت از ابتكارى كه در روز مبارزه‌ى على بخرج دادى ! . .\r\n","page_name":" 212 ","page_number":212},
  {"content":"\r\n\r\nمضيقه‌ها را براى مسلمانان ببار آورد ، پديدار گشت .\r\n( 1 ) در قاموس معاويه فتنه‌انگيزى و حيله‌گرى بهترين مركب موفقيت بود . آزمايشهاى او نشان داده بود كه فتنه از اسلحه برنده‌تر و مؤثرتر است ، بنا بر اين چه دليل داشت كه در هنگام هجوم مشكلات و مضيقه‌هائى از آنگونه كه او بمناسبتهاى مختلف براى خود فراهم مىآورد ، بدان پناه نبرد ؟\r\nمعاويه در ميدان « فتنه‌انگيزى » توفيق يافت كه وسيله‌ئى از نوع سنگين - بدان گونه كه از كسى جز او به ياد نداريم - براى خود فراهم آورد .\r\nاين توفيق در وحله‌ى اول معلول ثروت بىحسابى بود كه بلاد شام در ظرف بيست سال تمام در اختيار او قرار داده بود و در وحله‌ى دوم مرهون مصاحبت و همكارى افراد زبدهء اين ميدان همچون : مغيرة بن شعبة و عمرو بن العاص و اين عمرو بزرگترين پهلوان اين ميدان و همان كسى بود كه « هر چه زخم مىزد كارى بود » .\r\nبر اين دو زياد بن عبيد رومى را هم كه بوضعى فضاحت‌بار و شرم‌آور « 1 »\r\n\r\n\r\n","description":"","footnote":"\r\n( 1 ) « زياد » كارگزار حسن بن على عليه السلام بر ناحيه‌ئى از فارس بود و اين منصب را در روزگار على عليه السلام ، عبد اللّه بن عباس كه استاندار بصره بود ، به دو داده بود . معاويه نامه‌هائى تهديدآميز و ضمنا نويدبخش براى او فرستاد زياد بعد از رسيدن آن نامه‌ها خطبه‌ئى ايراد كرد ؛ به معاويه دشنام داد و او را بصفت : « پسر زن جگرخواره ، معدن نفاق و بازمانده‌ى احزاب » موصوف ساخت و وى را به پسران رسول خدا - كه زياد در آن روز پيرو آنان بود - تهديد كرد . متن اين خطبه را در فصل « عدد سپاه » در همين كتاب خواهيد ديد .\r\nو اما داستان « استلحاق » ( ملحق ساختن زياد به نسب ابو سفيان ) بطور\r\n","page_name":" 213 ","page_number":213},
  {"content":"\r\n\r\nاز اردوگاه حسن عليه السلام جدا كرده بود ، ملحق ساخت و در نتيجه ، مثلث مخوفى پديد آمد فتنه‌انگيز و مايه‌ى چه هيجان‌ها و چه آشفتگىها در دين . .\r\n( 1 ) خلاصه ، فتنه‌گرى به معناى عام ، تنها خصلتى بود كه هيچ هنرمند\r\n\r\n\r\n","description":"","footnote":"\r\nاجمال عبارت است از داستان عمل جنسى نامشروع ابو سفيان با زن هرزه‌ئى از « ذوات الاعلام » ( فاحشه‌هائى كه براى راهنمائى مسافران و تازه‌واردان پرچمى بر سر در خانه‌ى خود نصب ميكردند ) شهر طائف بنام « سميه » كه « باج ده » حرث بن كلده‌ى ثقفى بوده است . و ثمره‌ى اين زنا ، همين جناب « زياد » است . معاويه در اين جريان ، شهادت « پسر اسماء حرمازى » و « ابو مريم خمار سلولى » را كه دلالان اين فاحشه و فاحشه‌هاى ديگرى از قبيل او بوده‌اند ، مىپذيرد و زياد را همچون برادر شرعى و قانونى به خود پيوند ميدهد و به گفته‌ى « عبد اللّه بن عامر » ( شوهر هند دختر معاويه ) هم كه اصرار داشت شهودى از قريش اقامه كند تا قسم ياد كنند كه ابو سفيان ، سميه را نديده است ! اعتنا نمىكند ! آنگاه « جويريه » دختر ابو سفيان حجاب از موى خود نزد زياد برمىدارد و به او ميگويد : « تو برادر منى ! ابو مريم گفته است ! ! » و آنگاه زياد درباره‌ى پدر اولش كه در بستر او تولد يافته و سپس او را به ابو سفيان تبديل كرده - يعنى همان برده‌ى رومى حرث بن كلده‌ى ثقفى بنام « عبيد » - ميگويد : عبيد پدرى است كه سپاس او را داريم و فرود مىآيد . . و اين بنابر اصح در سال 41 هجرى است .\r\nمردم حادثه‌ى « استلحاق » را بزرگترين هتك حرمتى دانستند كه در اسلام آشكارا انجام شده است .\r\n« ابن اثير » مىنويسد : « استلحاق » زياد نخستين واقعه‌ئى بود كه احكام شرع را رد كرد . چه ، رسول خدا ( ص ) حكم كرده كه فرزند از آن بستر است و سنگ براى زناكار ، و معاويه به عكس اين حكم كرد يعنى بر طبق عادت جاهلى .\r\nخداى تعالى ميفرمايد : « آيا حكم جاهلى را مىطلبند و كه بهتر از خدا حكم‌كننده است براى آنان كه يقين دارند » .\r\n","page_name":" 214 ","page_number":214},
  {"content":"\r\n\r\nهشيارى در آن خصلت از معاويه برتر نبود .\r\nروى همين اصل بود كه معاويه جنگ خود را با حسن بن على ، به جنگ حيله‌گرانه و فتنه‌آميز ، تغيير داد .\r\nاو در آن هنگام كه اردوى خود را در مرزهاى عراق مستقر مىساخت ، بفكر جنگ كردن نبود و از آن ميترسيد كه حريف دست به كار جنگ شود ، بلكه دوست ميداشت كه با آنان در ميدانى غير از ميدان سرباز و سلاح ، دست و پنجه نرم كند .\r\n\r\n\r\n","description":"","footnote":"\r\nزياد دانست كه عرب به نسب جديد او اعتراف نخواهند كرد چون حقيقت حال بر آنان روشن است و انگيزه‌هاى اين پيوند دروغين را ميدانند اين بود كه « كتاب المثالب » را فراهم آورد و در آن هر نقيصه‌ئى را به عرب منسوب ساخت و با اين كار نيز شعوبىگرى خود را ثابت كرد .\r\nكوفه محكوم شد كه پس از هلاك اولين حاكم اموىاش : مغيرة بن شعبة ثقفى ، تحت حكومت زياد قرار گيرد و وى از آن جهنمى سوزان و در آن زلزله‌ئى آرام‌ناپذير بسازد .\r\nطبرى ( ج 6 - ص 123 ) مىنويسد : « زياد چون به كوفه آمد گفت : با چيزى آمده‌ام كه آن را جز از براى شما نمىطلبيدم . گفتند : به هر چه خواهى ما را بخوان . گفت : به اينكه مرا به معاويه ملحق دانيد . گفتند : « اما بشهادت دروغ ، كه نه » . و او اول كسى بود كه حكومت كوفه و بصره را يك جا حائز شد . و هم اول كسى بود كه پيشاپيش او اسلحه مىبردند و عمود مىكشيدند و پاسبانها او را حراست ميكردند . در غياب خود « سمرة بن جندب » را بر بصره مىگماشت و « عمرو بن حريث » را بر كوفه . يك نوبت كه پس از شش ماه به بصره رفت ديد كه سمرة هشت هزار نفر را بقتل رسانيده است ! ! « و همه جامع قرآن » . .\r\nزياد در سال 53 هجرى مرد . و در سال 159 كه مهدى عباسى بخلافت رسيد اين « استلحاق » را ملغى ساخت و دستور داد كه آل زياد را از ديوان قريش و عرب خارج سازند . . و زياد بار ديگر به پدر واقعى خود همان برده‌ى رومى ملحق شد ! ! .\r\n","page_name":" 215 ","page_number":215},
  {"content":"\r\n\r\n( 1 ) او اين راز را افشاء هم نميكرد ، بلكه با مداهنه و تصنع ، روش خود را مخفى مىداشت و به مراعات مصلحت و احتياط در امر مردم ، تظاهر مىكرد . مثلا در جنگ با امام حسن هنگامى كه به سربازان دو طرف نظر مىكرد مىگفت : « اگر اينها آنها را بكشند و آنها اينها را بكشند ، ديگر مرا با مردم چه‌كار خواهد بود ؟ » « 1 » و يا مىگفت : « كار كوچك ، كار بزرگ را علاج مىكند » « 2 » .\r\nچه ميدانيم شايد او در آن هنگام كه با اين جملات و امثال آن دفع الوقت مىكرده در حقيقت از نتائج جنگ با عراق مىترسيده و از اينكه عراقيان براستى وارد معركه شوند بيم ميبرده است . بنا بر اين احتمال ، بايد گفت كه معاويه از وضعيت كوفه آنچنان كه بايد مطلع نبوده و نتيجه‌ى تبليغات شيعيان را بيش از آنچه واقعا بوده ، مىپنداشته است .\r\nشايد هم اين تأمل بدين معنى بوده كه وى مىخواهد خود را از فضاحت جنگيدن با دو پسر رسول خدا و دو سرور جوانان اهل بهشت - اين كارى كه در برابر جهان اسلام ، هيچ چيزى نمىتواند عذر آن محسوب شود - بر كنار دارد .\r\n( 2 ) و شايد هم برگزيدن اين حربه بر شمشير بدين جهت بوده كه زعماى خيانتكار كوفه و رؤساى قبائل ، به دو نامه نوشته و كتبا « شنوائى و فرمانبرى » خود را به دو عرضه داشته و پيشاپيش به دو وعده‌ها داده و براى خود نزد او مكانت فراهم آورده بودند و او را بر حركت بسوى خود ترغيب نموده و تضمين كرده بودند كه هرگاه به اردوى او نزديك شوند ، حسن را دست بسته\r\n\r\n\r\n","description":"","footnote":"\r\n( 1 ) ابن كثير ( ج 8 ص 17 ) .\r\n( 2 ) مسعودى - در حاشيه‌ى ابن اثير ( ج 6 ص 67 ) .\r\n","page_name":" 216 ","page_number":216},
  {"content":"\r\n\r\nبه دو تسليم كنند يا ناگهانى بكشند » « 1 » .\r\n( 1 ) در عالم « فتنه‌انگيزى » كار جالب اين بود كه معاويه همه‌ى اين نامه‌ها را كه از اين گروه دريافت كرده بود يك جا جمع كند و سپس به همراهى هيئتى مركب از : « مغيرة بن شعبه » و « عبد اللّه بن عامر بن كريز » و « عبد الرحمن ابن حكم » نزد حسن بن على ارسال دارد « 2 » و او را از اين نامه‌ها و از اغراض اصحاب و داوطلبان سپاهش با خبر سازد و ضمنا در صورتى كه اين هيئت در حسن ، آمادگى تفاهم يا صلح مشاهده كنند ، اين خود درآمدى جهت ورود در مذاكرات صلح باشد . .\r\nامام حسن با دقت و امعان در خط و امضاى كوفيان نگريست ، گفتى كه از پيش خط و امضاى آنان را مىشناسد ، و انتساب آنها را به امضاء كنندگان تأييد كرد . ولى اين ديدار بر معرفت او نسبت به اصحابش نيفزود و چيز تازه‌اى كه قبلا درباره‌ى اين گروه ندانسته باشد ، كشف نكرد .\r\nاينها همان طبقه‌ئى بودند كه از نقطه نظر تمايلات و هوسها و انحرافات اخلاقى ، نزد او كاملا شناخته شده بودند و وى از اولين لحظه‌ى دعوت به جهاد ، از طرف آنان به انواع مصيبت‌ها و بليه‌ها دچار شده بود .\r\n( 2 ) آنگاه ، هيئت شامى را مخاطب ساخت و با عبارتى دقيق ، بىآنكه مطلبى را بطور جزم بگويد يا چيزى از اسرار خود را آشكار سازد ، با آنان سخن گفت و در ضمن از خيرانديشى براى مغيرة و همراهانش نيز خوددارى نكرد و آنان را به پيروى از فرمان خدا در مورد نصرت او و ترك عصيان و\r\n\r\n\r\n","description":"","footnote":"\r\n( 1 ) مآخذ اين مطلب در فصل سوم گذشت .\r\n( 2 ) رجوع شود به تاريخ يعقوبى ( ج 2 - ص 191 ) .\r\n","page_name":" 217 ","page_number":217},
  {"content":"\r\n\r\nسركشى دعوت كرد و مسئوليتى را كه در پيشگاه خدا و رسولش درباره‌ى او خواهند داشت يادآورى كرد .\r\nو ديگر نميدانيم - و مصادر نيز در اين خصوص چيزى روايت نمىكنند - كه درباره‌ى صلح ، سخنى به نفى يا اثبات گفته باشد .\r\n( 1 ) همين اندازه ميدانيم كه مغيرة و همراهانش كه وارد اردوگاه مدائن شده و براى ورود به خيمه‌ى امام بار يافته بودند ، اردوگاه را ترك نكردند مگر آنگاه كه بذر بزرگترين فتنه را در آن پاشيده بودند . . همانطور كه ميگذشتند و در راه خود ، خيمه‌ها را از نظر مىگذرانيدند و طبعا در معرض نگاه‌هاى كنجكاو سپاهيان قرار داشتند ، با خود بگفتگو پرداختند .\r\nيكى از آنان درحالىكه متعمدا صداى خود را بلند مىكرد ، خطاب به ديگران گفت : « خوب شد ، خدا بدست پسر رسول خدا خونها را حفظ كرد و فتنه را خوابانيد و آرزوى صلح را بر آورده ساخت » « 1 » .\r\nاين گفتگو همان « فتنه » ئى بود كه بدان وسيله ميخواستند صلح را به زور و جبر ، بدست آورند .\r\nاين ضربت كارىاى بود كه در شرائط ناهنجار مدائن و با آن اضطراب همه‌گيرى كه بدنبال حوادث اسفبار « مسكن » همه جا را فرا گرفته بود ، وارد مىشد .\r\n( 2 ) اكثريت سربازان « مدائن » همچنان بر اقدام به جنگ اصرار داشتند و مجوزى براى صلح قائل نبودند و چنين مىپنداشتند كه بقاياى مجاهدان « مسكن » براى جنگ با معاويه بسنده‌اند و قواى احتياطى مدائن ميتواند در صورت ضعف نيروهاى مسكن به آنان مدد لازم را برساند . شايد هم\r\n\r\n\r\n","description":"","footnote":"\r\n( 1 ) يعقوبى - ج 2 ص 191 .\r\n","page_name":" 218 ","page_number":218},
  {"content":"\r\n\r\nدر ميان اين سربازان كسانى بودند كه اين فكرها را نمىكردند ولى با اين حال بر جنگ اصرار مىورزيدند زيرا « بهر حيلتى در پى جنگ با معاويه بودند » « 1 » و اين غريو خوارج لشكر امام حسن بود . . در اين صورت چگونه ميتوان اين گفته‌ى مغيره و همراهانش را به آسانى هضم كرد كه :\r\n« حسن ، صلح را پذيرفته است » بعقيده‌اى آنان اين سخن كفرآميزى بود كه شكيبائى بر آن جائز نبود .\r\n( 1 ) عصيان جمعيت بزرگى همچون خوارج مىتوانست گروههاى ديگرى را هم كه از لحاظ عدد بيش از آنها بودند متزلزل و مردد سازد و مخصوصا مردمان رذل و فرومايه را كه پيوسته در ميانه‌ى اطاعت و عصيان در نوسانند و هر لحظه آماده‌اند كه بدنبال يك فرياد مخالفت‌آميز ، به فتنه و آشوب رو كنند .\r\nاين نقشه‌ى مدبرانه كه هيئت مثلث شامى آن را خيلى خوب طرح و اجرا كرده بودند ، فتنه‌اى بوجود آورد كه در مقدرات مدائن تأثير عميقى داشت .\r\nاينك به سهولت ميتوان استنباط كرد كه در پاسخهاى امام حسن به هيئت اعزامى شام ، هيچ‌گونه سخنى كه مشتمل بر صلح يا دليل آمادگى براى آن باشد وجود نداشته است . چه اگر همانطور كه اين عده اظهار ميكردند ، آن حضرت به پيشنهاد صلح ، جواب مثبت داده بود ، همه چيز پايان يافته و ديگر جنگى ميان عراق و شام باقى نمىبود . و در اين صورت اين فتنه‌انگيزى چه معنى داشت ؟ و در آن موقعيت ، كار اين جمع ، كارى غير از سلاح كشيدن در حال صلح بود ؟ و مگر نه اينكه صلح به معناى افكندن اسلحه است ؟\r\n\r\n\r\n","description":"","footnote":"\r\n( 1 ) بحار الانوار - ج 10 ص 110 ، و ارشاد مفيد .\r\n","page_name":" 219 ","page_number":219},
  {"content":"\r\n\r\nبنا بر اين ، يقينا از جانب امام حسن به قبول صلح تصريح نشده و اين حرفها جز براى فتنه‌انگيزى - يعنى به كار بردن اسلحه‌ى خطرناك شام - نبوده است .\r\n( 1 ) معاويه در به كار بردن اين سلاح ، دست به نفاق و تلون بسيار مهيبى زده بود به اين معنى كه مضامينى را با دقت تمام ، انتخاب ميكرد و با روشهاى آزموده و حساب شده و فنى ، خبرهاى دروغ مىساخت و سپس آن خبرها را به اردوگاه‌هاى معاويه مىفرستاد . مثلا « كسى را به اردوگاه امام حسن در مدائن ميفرستاد كه شايع كند قيس بن سعد - فرمانده مسكن پس از فرار ابن عباس - با معاويه صلح كرده و همراه او شده است . « 1 » » و باز « كسى را به لشكرگاه قيس در مسكن مىفرستاد كه بسربازان بگويد حسن با معاويه صلح كرده و به دو پاسخ مثبت داده است . « 2 » » و باز ضمن شايعه‌ى ديگرى در اردوگاه مدائن منتشر ميساخت كه : « قيس بن سعد كشته شده است ، كوچ كنيد . » « 3 »\r\nراستى درباره‌ى تأثير اين شايعات در لشكرى همچون لشكر مدائن چه فكر مىكنيد ؟ آن هم با سابقه‌ى خيانت فرماندهى كه گمان خيانت او نمىرفته است . پس به چه دليل خيانت اين ديگرى يا خبر قتل او را باور نكنند ؟\r\n( 2 ) در مسكن نيز وضع با مدائن تفاوت نداشت ؛ همان كينه‌هاى نهان و همان مردم آماده‌ى فرار و همان دستهائى كه در كار فتنه‌انگيزى و\r\n\r\n\r\n","description":"","footnote":"\r\n( 1 - 2 ) يعقوبى ( ج 2 - ص 191 ) .\r\n( 3 ) ابن اثير ( 3 / 161 ) ، طبرى ( 6 / 92 ) ، ابن كثير ( 8 / 14 ) و دميرى در « حياة الحيوان » ( ص 57 ) .\r\n","page_name":" 220 ","page_number":220},
  {"content":"\r\n\r\nشايعه‌افكنى و دروغ‌پردازى بودند و خلاصه همان وضع اسفبار وجود داشت .\r\nبدين ترتيب بود كه معاويه با « فتنه‌انگيزى » به منظور خود رسيد و دو لشكر دستخوش اضطرابها و حوادث تلخى شدند كه به هيچ صورت مناسب ميدان جنگ نبود .\r\n( 1 ) اسلام از آغاز استقرار در جزيرة العرب ، به مصيبت و بليه‌اى از اين بزرگتر دچار نشده بود كه مقام خلافت از چهار طرف در محاصره‌ى سستى سرباز و خيانت فرمانده و ناهمرهى دوست و فتنه‌انگيزى دشمن قرار گيرد .\r\nاين شرائط نامساعدى بود كه محيط را قبضه كرده و از حوادثى بزرگ و نكبت‌بار خبر مىداد . . حوادثى كه بطور حتم به پايان يافتن دوره‌ئى كوتاه - كه درخشانترين و پرشكوه‌ترين و افتخارآميزترين صفحات تاريخ اسلامى است - منتهى مىگشت .\r\nاين همان فاجعه‌ئى بود كه نزديك شدن لحظه‌ى شوم تاريخ اسلام را اعلام مىكرد و از فرا رسيدن نقطه عطف و فصل ممتاز ميان دو دوره‌ى حكومتهاى اسلامى - يعنى دوره‌ى خلافت با آن مميزات و نقطه‌هاى درخشنده و دوره‌ى « سلطنت گزنده » « 1 » با مفاسد حتمى و اجتناب‌ناپذيرش - خبر ميداد .\r\n( 2 ) حسن عليه السلام از هر كسى به ارزش معنوياتى كه اكنون مورد\r\n\r\n\r\n","description":"","footnote":"\r\n( 1 ) « دميرى » ( ص 58 - ج 1 ) پس از ذكر خلافت امام حسن عليه السلام و تعداد روزهاى آن ، مىگويد : « و آن تتمه‌ى مدتى بود كه رسول خدا ( ص ) براى مدت دوران « خلافت » معين كرده بود و از آن پس دوران « پادشاه گزنده » و روزگار سلطه‌هاى نابحق و فساد همه‌گير بود - همچنانكه رسول خدا فرمود - .\r\n","page_name":" 221 ","page_number":221},
  {"content":"\r\n\r\nتهديد قرار گرفته آشناتر و از هر مسلمانى به حفظ اسلام حريص‌تر است ؛ او مرد آهنينى است كه انبوه حوادث و بليات اگر در او اثرى بگذارد ، اين اثر جز دو چندان شدن اخلاص و فروزندگى فكر و آمادگى براى انجام وظيفه و جانبازى در راه عقيده ، چيز ديگرى نخواهد بود .\r\nبا آن همه موجبات تحير و ترديد ، كوچكترين ترديد و تحيرى در او پديد نيامد ، سينه‌اش تنگ نشد و ندامت و ناراحتى وجدان به دو راه نيافت . فقط بتأمل ايستاد تا راه صحيح را انتخاب و خطمشى عاقلانه را ترسيم كند و تدابير لازم را براى به كار بردن آن اتخاذ نمايد « 1 » .\r\nبراى برگزيدن رأى نهائى ، ناچار بايد ديگر آراء ، مورد بررسى قرار گيرد .\r\nو اين چيزى است كه مىخواهيم آن را قلمرو ترديد بناميم .\r\n\r\n\r\n","description":"","footnote":"\r\n( 1 ) ابن كثير مىنويسد ( ج 8 - ص 19 ) : « و او - يعنى حسن عليه السلام - در اين ماجرا ، امام نيكوكار باثبات ستوده خصالى بود كه سينه‌اش را شائبه‌ى ترديد و ملامت وجدان ، تنگ نكرد بلكه در همه حال راضى و گشاده روى بود » .\r\n","page_name":" 222 ","page_number":222},
  {"content":"\r\n\r\n( 1 )\r\n\r\nقلمرو ترديد\r\n. . به تفكر پرداخت . .\r\nزيرا خطير بودن وضع و دوران امر ميان : فاجعه يا خوارى و ذلت يا مرگى بىشباهت به مرگ بزرگان ، بر او پوشيده نبود .\r\nحيرت و ترديدى كه موجب سرگردانى و بلاتكليفى شود نداشت ولى احساس او از واقعيت ، بسى تلخ و گدازنده بود و همچون تيغه‌ى خار مشتعل ، مىخراشيد و مىسوزانيد و مصرانه ، او را بر يافتن راه حلى\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبر مىانگيخت كه نه مايه‌ى خوارى و ذلت باشد ، نه مستلزم تسليم در برابر فاجعه و نه موجب مرگى تحميلى و بىتناسب با خاطرات عزيز و شكوهمند .\r\n( 1 ) اوضاع و احوالى كه محيط او را تشكيل مىداد ، لجاجت خسته‌كننده بود از سوئى و شايعات دروغ از سوئى و كشانيده شدن در جريان هرج و مرجى مخوف از سوى ديگر .\r\nحسن در ميانه‌ى اين حوادث خطير ، كوهى بود كه هيچ زمين‌لرزه‌اى آن را تكان نميداد و پيشواى نيكوكار و پرگذشتى كه نادانى نادانان او را خشمگين نمىساخت و نارضائى عيبجويان او را بغضب نمىآورد ، بىاعتنا به آنچه در پيرامونش مىگذرد ، ايستاد تا نقشه‌ها را بسنجد و سپس نقشه‌ى خود را طرح كند و نظريات را ارزيابى نمايد و آنگاه تصميم قاطع خود را بگيرد .\r\nامروز براى ما ميسر نيست كه آنچه را او بدان مىانديشيده بتفصيل بخوانيم ولى بطور حتم ميدانيم كه فكر او در اطراف اين موضوع دور مىزده كه آنچه خدا از او مىخواهد و پيغمبر بدان دستور داده چيست ؟\r\nو آنچه ضامن حفظ عقيده و فكر او تواند بود ، كدامست ؟ .\r\nو اما آنچه مردم ميگويند ، براى او چندان مهم نبود .\r\n( 2 ) فراموش نكنيم كه او پيشواى روحانىاى بود كه زنده ماندن و زيستن در اين جهان را فقط تا آنجا مىخواست كه بتواند آن را پيشكش راه خدا و مايه‌ى استفاده‌ى خلق خدا و سرمشق اصلاح و احسان قرار دهد . در اين صورت ، گفته‌ها و حرفهاى مردم را در جنب اين معنوياتى كه در راه خدا و براى خداست ، چه وزن و مقدارى خواهد بود . پيشوا و امامى كه بايد با نيروى روحى خود ، ديگران را به خير رهنمون شود هرگز به فكرى جز اين نميگرايد و فكر و ذكر و عاطفه‌اش جز بر محور اراده‌ى خدا و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nسيره‌ى پيامبر و عقيده و فكر صحيح دور نمىزند .\r\n( 1 ) بدين جهت - همچنانكه گفتيم - حيرتى كه موجب سرگردانى و بلاتكليفى شود نداشت ، چون راه خدا نمايان و سيره‌ى رسول گرامى ، واضح است . ولى احساسى كه از واقعيت داشت ، تلخ و گدازنده بود .\r\nو چه دشوار است كه شرائط و اوضاع ، كسى را بىاختيار و دست بسته به حالتى كه خلاف ميل اوست ، سوق دهد . . بحرانهاى پىدرپى به دو رو كند و گره‌ها و عقده‌هاى بهم پيوسته او را احاطه نمايد . اين همان وضع « استثنائى » يى است كه هرگز بدون سرگشتگى و اضطراب صورت نمىيابد و آدمى را در ميانه‌ى فعل و ترك و خوف و رجا نگاه ميدارد . در چنين حالت و وضعيتى بيش از همه چيز ، به تأمل و تفكر و متانت و پايدارى احتياج هست و در چنين بحرانى است كه جوهر افراد و قدرت ذاتى آنان ، داراى نقشى دقيق و حساس است .\r\nوه كه اين چه نفس با عظمتى و چه روح آسمانى و بزرگى بود ؟ ! ( 2 ) اين همان نفس مطمئنه‌اى بود كه در هنگامه‌ى هجوم بليات ، خشنود و سرشار از رضايت ، به خدا بازميگردد ؛ به غير از تكيه و اعتماد نمىكند و از غير او رشد و هدايت نمىخواهد . و اين همان روح پاك و پيراسته‌اى بود كه بر اثر سنگينى بار وظيفه ، سستى و فتور نمىگرفت و در هر حال ، از حادثه‌ئى كه به دو روى آورده ، سرسخت‌تر و محكم‌تر ميبود .\r\nنشنيده‌ايم كه در هنگامه‌ى هجوم آن بلاهاى سخت ، يكى از يارانش احساس كرده باشد كه او اينك در پنجه‌ى بلا و مصيبت گرفتار است . تمام آنچه از او بظهور مىرسيد ثبات و تصميم و استقرار بود . حتى مناجات او با خدا نيز خود آيتى از پايدارى و پيوند با خدا و تكيه و اعتماد به او بود .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n( 1 ) در يكى از دعاهاى خود مىگفت :\r\n« بار خدايا ! اى صاحب نيرو و اقتدار ! اى بلند جايگاه ! چگونه از كسى بترسم ؟ . . كه توئى اميد من و چگونه از چيزى بينديشم ؟ . . كه بر تو است تكيه و اعتماد من از بردباريت بر من فروريز و بفرمان خود ، مرا بر دشمنانم پيروز كن و بياريت مؤيد گردان . پناه من بسوى تو و پناهگاه من از لطف توست . پس در كار من فتوح و گشايشى پيش آور ، اى آنكه اهل حرم را از آسيب اصحاب فيل مصون داشتى و بر آنان پرندگانى گروه گروه فرستادى كه آنان را هدف سنگريزه‌هائى از گل خشك سازند . .\r\nدشمنان مرا هدف عقوبتى عبرت‌افزا قرار ده . . » .\r\n( 2 ) در لابلاى افكار يأس‌آور و انديشه‌هاى بىفرجام ، ناگهان پرتوى از اميد - كه گوئى پاسخى به نيايش اوست - درخشيد و عطر دلپذيرى كه گفتى رايت سرور و بشارت است ، در فضاى روحش پراكنده گشت .\r\nاتفاق غريبى بود . . ناگهان راه تمامى غم و اندوهها به روى او بسته شد و در ميانه‌ى طوفانى از خاطرات گذشته ؛ خاطراتى كه اكنون از آنها اثرى نبود ، ولى يادآورى آنها لذتى عميق در روح بجا مىگذاشت ، قرار گرفت .\r\nروح آدمى گاه در آن لحظه كه دستخوش درد و رنج و گرفتار تركتازى انديشه‌هاى تلخ است ناگهان طراوتى فيض‌بخش و مبارك مىيابد ؛ از تنگنا به گشايش و از نوميدى به اميد و از حيرت و ترديد به ثبات و استقرارى اميدافزا ، راه مىيابد .\r\nاو در حالت كنونيش ، از ناملائماتى كه احاطه‌اش كرده بود ، و بر\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nآينده‌اش از اين دشمن بيمناك و بىاعتنا به مقدسات ، بيمناك بود و - مىانديشيد كه : « اگر دست در دست او گذارده و با او صلح كند ، او چنان به خود وانخواهدش گذارد كه بر آئين جدش رسول خدا - صلى اللّه عليه و آله - رفتار كند » « 1 » ( 1 ) . . ولى اين اتفاق جديد ، او را يك ثلث قرن ، عقب برد و او ناگهان خود را در ميانه‌ى سرزمين نبوت و جايگاه وحى و در احاطه‌ى جمع مهاجر و انصار ، مشاهده كرد . رؤياى لذت‌بخشى كه سرا پاى او را فرا گرفته و آلام را از ياد او برد . .\r\n. . اينك اين جد بزرگوار اوست و اين حكومت نبوى است در خاندان او و اين ستارگان آيات كريم قرآن است كه لحظه بلحظه از آسمان علم خدا فرو مىريزد . گوئى قاصد آسمان است بسوى زمين . و جز در خانه‌ى آنان هم فرود نمىآيد .\r\nو اين پدر اوست . . وزير پيامبر و مجاهد بزرگى كه مهتران عرب را در مقابل كلمات خدا خاضع ساخت . گوئى هم اكنون از گشودن قلعه‌ى خيبر بازميگردد .\r\nو اين مادر اوست . . طاهره‌ى بتول ، كه رسول خدا او را به مباهله برد و او به حق ، سرور زنان جهان است .\r\n( 2 ) اگر اين رؤياهاى شيرين هيچ‌يك اكنون داراى عينيت خارجى نيست ولى مگر نه بحقيقت همه‌ى آنها داراى واقعيت‌هاى نفسانى است كه بيننده را در آنچنان جريان روحىاى قرار مىدهد كه روح او را به روح اين جد و اين پدر و مادر متصل مىسازد . . همچنانكه جسم او به جسم\r\n\r\n\r\n","description":"","footnote":"\r\n( 1 ) از سخنان آن حضرت بنا به روايت بحار الانوار : 10 / 107 .\r\n","page_name":" 227 ","page_number":227},
  {"content":"\r\n\r\nآنان مرتبط و متصل است و خدا در روزى كه هيئت مباهله با نصارى نجران را - كه مركب بود از حسن و جد و پدر و مادر و برادرش - تشكيل ميداد ، اين اتصال جسمى را تأييد كرد . و پيغمبر نيز در روزى كه برگزيدگان خاندان خود - يعنى خودش و آن چهار تن - را در كساء پيچيد و هم در روزى كه آيه‌ى تطهير نازل شد و آن حضرت آن را با همين برگزيدگان تطبيق كرد ، از اين اتصال و ارتباط جسمى ، تعبيرى بدين صورت آورد .\r\nوه ، چه نشانه‌هاى عظمتى كه در اسلام هيچ‌كس با آنان در آن شركت نداشته است ! .\r\n( 1 ) از وراى افق حزن‌آور پيرامونش ، مناظر لذت‌بخشى از دوران كودكى و دوران صباوت ، در برابر چشمانش ظاهر گشت . از اين ديدگاه دور ، روزهاى روشن و منورى را بخاطر آورد كه در مدينه با موقعيت ممتاز و مقام مشخص خود در ميان اقران و همسالان خود ، مدارج كمال را مىپيمود ؛ آن روزهائى كه در ميان بازوان نيرومند پدر يا بر سينه و پشت پيغمبر و يا بر روى چوبهاى منبر جدش ببازى مشغول مىشد ؛ آن روزهائى كه وحى را در اولين لحظات نزول ، دريافت مىكرد و كلمات خدا را از زبان پيامبر ( ص ) مىآموخت و دانش خود را از مصدر دانش و منبع علم استخراج مىكرد و خود را براى پيشوائى و امامتى كه براى او مقرر شده بود آماده مىساخت و بسخن جد خود - كه هرگاه از حسن ياد مىشد با بيانى مباهات‌آميز شايستگى او را براى پيشوائى امت بيان مىكرد - گوش فرا ميداد . و اين سخنى بود كه بارها بر زبان رسول خدا مىگذشت .\r\nاينها دورانهائى بود آميخته به روح عظمت و همراه با عظمت روح ؛ گذشته‌هائى شايسته‌ى آنكه بر حسن بانگ زند و پاكيزه‌ترين و -\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمسرت‌آميزترين و مكرمت‌بارترين خاطرات او را بيادش آورد .\r\n( 1 ) اين خاطرات آنچنان گيرا و جذاب بود كه بر سراسر وجود او مستولى شد و اثر آن به صورت لبخندى حاكى از مسرت - در وضعى كه گمان لبخند در آن نمىرفت - بر لبهاى وى ظاهر گشت .\r\nجدش پيغمبر را ديد كه گوئى هم اكنون او را از روى دوش مادر برمىدارد و بدست مىگيرد و بر سر دو پا مىايستاند و بصدائى نرم و ملايم اين سرود مقدس را زمزمه مىكند : « حزقة ! حزقة ! ترق عين بقة ! » « 1 » و او با قدمهاى كوچك خود آهسته آهسته بالا مىرود تا پاى خود را بر سينه‌ى جد بزرگوارش مىنهد و بدستور او دهان خود را باز مىكند و او دهان فرزندش را مىبوسد و آنگاه مىگويد : « بار خدايا ! اين را دوست ميدارم ، تو نيز دوستش دار و دوستدار او را نيز دوست بدار . » « 2 »\r\nاين خاطره ، كليد خاطراتى بود كه حقا مىبايست او را به خود مشغول دارد و ناملائمات اين لحظات آخرين را از ياد او ببرد . روشن‌ترين دورانها در زندگى هر انسانى همان دوران كودكى و پاكى و سادگى اوست كه پيوندهاى مقدسى - ميان او و آغوشهائى كه بدان پناه مىبرده و هم ميان او و اجتماعى كه در آن زيست مىكرده - آن را آرايش مىبخشد .\r\nخاطرات اين دوران از زندگى هر كسى تا ابد در مغز و دل و روح او پاينده است و فراموشى را در آن راه نيست .\r\n\r\n\r\n","description":"","footnote":"\r\n( 1 ) اى كوچولوى كوچك پا ! بالا برو ! اى ريز چشم !\r\n( 2 ) زمخشرى ، ابن البيع ، طبرانى ، « ينابيع الموده » ، « الاصابة » ( 2 / 12 ) و جز اينها .\r\n","page_name":" 229 ","page_number":229},
  {"content":"\r\n\r\n( 1 ) مثلا ناگهان جدش رسول خدا - صلى اللّه عليه و آله - را به ياد آورد كه او را بر دوش راست و برادرش حسين را بر دوش چپ نشانيده است . . .\r\nابو بكر به آنان برخورد مىكند و به اين دو مىگويد : « چه خوب مركبى داريد ، بچه‌ها ! » و رسول خدا مىگويد : « و چه خوب سوارانند اين دو . . .\r\nاين بچه‌ها مايه‌ى دلخوشى منند از دنيا . « 1 » »\r\nو باز آن روزى را به ياد آورد كه جدش به روى زانو خم شد و او را بر پشت خود نشانيد ، برادرش حسين را هم با او نشانيد و آنگاه به آن دو گفت : « چه خوب شترى است شتر شما و چه خوب جفتى هستيد شما . « 2 » »\r\nو باز روزى را به ياد آورد كه جدش در حال سجده بود و او آمد تا به روى گردن آن حضرت - كه نماز مىگزارد - نشست « 3 » . و روزى را كه جدش در حال ركوع بود و او از ميان دو پاى او عبور كرد « 4 » . و روز ديگرى را كه به جدش گفتند : « اى رسول خدا ! تو با اين پسر - يعنى حسن - رفتارى مىكنى كه با هيچ‌كس ديگر نمىكنى . » و جدش فرمود : « اين مايه‌ى دلخوشى من است و اين پسرك من ، سيدى است كه خدا بدست او\r\n\r\n\r\n","description":"","footnote":"\r\n( 1 ) كتاب سليم بن قيس و هم « المحاسن و المساوى » بيهقى ( ص 49 ) و اين دومى ، گفته‌ى حميرى را هم كه حديث مزبور را به نظم در آورده ، نقل كرده است :\r\nپيغمبر نزد حسن و حسين آمد - كه روزى ببازى در آمده بودند .\r\nآن دو را در آغوش گرفت و گفت : جانم بقربانتان - و آن دو نزد وى چنين مكانتى داشتند .\r\nآن دو گذشتند در آن حال كه دوش او زير پايشان بود - وه ، چه خوب مركبى ، و چه خوب سوارانى .\r\n( 2 ) « الابانة » تأليف : اين بطة .\r\n( 3 ) « حلية الاولياء » تأليف : ابو نعيم .\r\n( 4 ) « الاصابة » - ج 2 ص 11 .\r\n","page_name":" 230 ","page_number":230},
  {"content":"\r\n\r\nميان دو گروه مسلمان صلح خواهد داد « 1 » . »\r\n( 1 ) به ياد آورد كه روزى بر گردن جدش رسول خدا - صلى اللّه عليه و آله - كه در مسجد خطبه مىخواند بالا رفت تا حدى كه برق خلخالهايش تا آخر مسجد ديده شد و آن دو پاى بر نجن بر سينه‌ى جدش درخشيد و به همين صورت بود تا نبى اكرم ( ص ) از خطبه فراغت يافت « 2 » .\r\nو باز به ياد آورد كه چگونه روزى جدش رسول خدا صلى اللّه عليه و آله با شتاب از منبر فرود آمد و او را كه بر در مسجد به زمين خورده بود ، برداشت و با خود به روى منبر برد ، سپس گفت : هان اى مردم ! فرزند ، محنت و آزمايش است « 3 » .\r\nو باز به ياد آورد كه جدش بارها به دو مىگفت : « تو شبيه خوى و خلقت منى » « 4 » .\r\n( 2 ) و باز به ياد آورد روزى را كه از خواب برخاست و ديد كه جدش و مادرش سخن مىگويند . روى به جدش كرد و گفت : « پدر بزرگ ! به من آب ده » و جدش او را برداشت و از ناقه‌ى پرشيرى بدست خود شير براى او دوشيد و ظرفى از پوست يا چوب آورد و شير را كه كف كرده بود در آن ريخت و آورد كه به او بدهد ؛ ناگهان حسين بيدار شد و گفت :\r\n« پدر جان ! آبم بده » پيغمبر به او گفت : پسرم ! برادرت از تو بزرگتر است و پيش از تو آب از من خواسته است « 5 » .\r\n\r\n\r\n","description":"","footnote":"\r\n( 1 ) « حلية الاولياء » .\r\n( 2 ) بحار - ج 6 - ص 58 .\r\n( 3 ) مناقب ، كتاب ترمذى ، انساب سمعانى و فضائل احمد .\r\n( 4 ) غزالى در « احياء العلوم » و مكى در « قوت القلوب » .\r\n( 5 ) كتاب سليم بن قيس ( ص 98 ) .\r\n","page_name":" 231 ","page_number":231},
  {"content":"\r\n\r\n( 1 ) و باز به ياد آورد روزى از دوران طفلىاش را كه پيش روى مادرش فاطمه - عليها السلام - نشسته بود ، پدرش رسول خدا - صلى اللّه عليه و آله - وارد شد و او را ديد كه به بازى مشغول است . به فاطمه گفت :\r\nخداى تعالى در آينده بدست اين پسر تو ، ميان دو گروه بزرگ از مسلمانان اصلاح خواهد كرد « 1 » .\r\nاز نشانه‌هاى عظمت روحى خود در دوران صباوت ، آن روزى را به ياد آورد كه نزد ابو بكر رفته و به او - كه بر منبر رسول خدا قرار داشت - گفته بود : از جايگاه پدرم فرود آى ! « 2 » و هم آن روزى را كه رسول اكرم او را با خود بر فراز منبر برده بود ، گاه روى به مردم مىكرد و گاه به او . . و ميگفت : اين پسر من سيد است و اميد مىرود كه خدا بدست او ميان دو گروه مسلمان ، صلح بر قرار كند « 3 » .\r\n( 2 ) اين مناظر ، در احساس او اثر مىگذاشت و خاطرات تاريخى لذت‌بخشى را كه ميتوانست جايگزين وحشت آن لحظه شده و از عظمت آن بليه بكاهد در مغز او بيدار مىكرد . هر خاطره‌ئى خاطره‌ى ديگرى را به ياد او مىآورد و هر منظره‌ئى كه از برابر چشمش عبور مىنمود ، مناظر ديگرى را بدنبال خود مىكشيد .\r\nاو به گفته‌ى جدش آنچنان اطمينان دارد كه به آيات قرآن . و\r\n\r\n\r\n","description":"","footnote":"\r\n( 1 ) « عقد الفريد » « 1 / 194 » و بيهقى « 1 / 40 » و بخارى و خطيب و سمعانى و حركوشى و جنابذى و ابو نعيم در « حلية الاولياء » و « ينابيع المودة » و « مروج الذهب » و جز اينها .\r\n( 2 ) « الصواعق المحرقه » « ص 105 » و هم دارقطنى .\r\n( 3 ) بخارى و مسلم و « الاصابة » ج 2 ص 12 .\r\n","page_name":" 232 ","page_number":232},
  {"content":"\r\n\r\nاينك جد بزرگوار اوست كه با او سخن مىگويد ؛ گوئى اين صداى گيرا و محبوب اوست كه هم اكنون در گوش حسن منعكس مىشود و دارد به مادر او - طاهره‌ى بتول - يا بر فراز منبر و يا در جمع اصحاب ، بار ديگر اين گفته را تكرار مىكند : « اين پسر من سيد است و خدا ميان دو گروه از مسلمانان بدست او صلح خواهد افكند » .\r\n( 1 ) حسن به خود بازميگردد . . و با خود چنين مىگويد :\r\nراستى آيا منظور رسول خدا اين بود كه امروز با اهل شام صلح كنم ؟\r\nآيا مردم سركش و طغيانگر شام ، گروهى مسلمانند كه ممكن است منظور از اين حديث باشند ؟\r\nآيا آن فتنه‌اى كه رسول خدا خواسته كه من آن را اصلاح كنم ، همين فتنهء درگرفته‌ى امروز است ؟ مگر ما فاقد نيروى لازم براى قلع و قمع اين فتنه‌ايم ؟\r\nاين افكار در مغز حسن بن على وارد مىشد و در روح او آشوب و غوغائى كه ميتوانست مبدأ تحول و نقطه‌ى عطف تاريخ باشد ، بپامىكرد اينها سؤالاتى بود كه پاسخ به آنها ، سرنوشت نهائى را تعيين مىكرد .\r\nاين خاطرات كه متضمن راهنمائىهاى جدش بود - و حسن عليه السلام از آنها چنين نتيجه مىگرفت كه جدش در بحرانىترين لحظات ، حمايت خود را از او دريغ نداشته است - او را بدين فكر انداخت كه اگر بتواند پاسخى مناسب حال بدين سؤالات بدهد ، موقعيت حاضر را از اين بحران نجات خواهد داد .\r\n- بله ! بدون ترديد ، رسول خدا اين سخن را گفته است .\r\nو آن فتنه‌اى كه در اين گفته ، بدان اشاره شده جز همين فتنهء\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nكنونى نيست . و چه فتنه‌اى بالاتر از پديد آمدن اينچنين شكاف و فاصله‌ئى ميان مسلمانان كه آنان را از نقشه‌ها و كوششهاى دشمن در كمين نشسته‌شان غافل ساخته « 1 » و از وظائفى همچون آبادانى و عمران و تنظيمات ادارى و جهاد با دشمن خارجى ، بازشان داشته است .\r\n( 1 ) و اما اينكه آن سركشان طغيانگر ، مسلمانند ، مطلبى است كه از رفتار امير المؤمنين با آنان بدست مىآيد . چه ، آن حضرت لشكر خود را از اسير كردن زنان و كودكان همين مردم ، منع كرد و سيره‌ى امير المؤمنين عليه السلام بهترين سرمشق و شايسته‌ترين رهنمون است .\r\n( 2 ) و اما اين پرسش كه مگر نيروى لازم براى فرو خواباندن اين فتنه ، وجود ندارد ؟ ( يعنى سؤال از تحقق اين رؤياى لذت‌بخش كه شيعيان پرشور كوفه در آغاز جنبش جهاد ، بدان شعار مىدادند ) آن وقت قابل جواب است كه موقعيت امام حسن هم از لحاظ عدد سپاهيان و هم از لحاظ روحيه و نيروى معنوى اين سپاه ، بررسى شود و اين در صورتى ممكن خواهد بود كه امكانات موجود بر طبق واقعيت ، مورد سنجش قرار گيرد .\r\nروحيه و نيروى معنوى در افراد سپاهى ، رمز اصلى قدرتى است كه براى برد حوادث ، مورد نياز است و خيلى بيش از تصاعد كميتى و عددى به كار مىآيد .\r\nامام حسن در مسكن ، بازمانده‌ئى از سپاه اصلى خود داشت كه پس از خيانت فرمانده و فرار هشت هزار نفر از سربازان ، فقط يك معجزه مىتوانست در آنها روحيه و نيروى معنوى بدهد .\r\n\r\n\r\n","description":"","footnote":"\r\n( 1 ) اشاره به عمليات امپراطورى بيزانس در مرزهاى شام در سال 40 .\r\n","page_name":" 234 ","page_number":234},
  {"content":"\r\n\r\n( 1 ) در مدائن هم مجموعه‌اى از اشباح مىزيستند كه اغتشاشات - عداوت‌آميز و پياپى آنان از مقاصد پليدشان خبر ميداد . بدست آنان نه اميد خوابانيدن فتنه مىرفت و نه گمان اقدام به كارهاى بزرگ يا اداره‌ى ميدان جنگ .\r\nاين ، درباره‌ى جنبه‌ى معنوى و روحيه‌ى سپاه .\r\nو اما نسبت عددى . . بزرگترين رقمى كه ميتوان ادعا كرد لشكر امام حسن در اين واقعه بدان بالغ شده ، بيست هزار يا كمى بيشتر است درحالىكه عدد لشكر معاويه كه در مرزهاى عراق مستقر شده بودند به شصت هزار مىرسيد ! بنا بر اين ، حسن در آغاز كار ، يك سوم سربازان معاويه را داشت .\r\nجريان فرارى كه در اردوگاه مسكن اتفاق افتاد و آن عمو عموزادهء بيگانه صفت ، با هشت هزار سرباز بسوى معاويه گريخت ، نسبت عددى ميان دو لشكر را بالا برد .\r\nيعنى براى امام حسن مجموعا در هر دو اردوگاه ، يك پنجم لشكر معاويه باقى ماند ! و اگر اين فرمول جديد نظامى را - كه براى نيروى معنوى ، ارزشى به ميزان سه برابر تعداد سرباز قائل است - قبول كنيم ، به نتيجه‌ئى فوق العاده اسفبار مىرسيم و آن اينكه نسبت لشكر امام حسن با معاويه ، نسبت 15 / 1 بوده است .\r\nو اگر با توجه به اين محاسبه ، باقيمانده‌ى لشكر مسكن را به تنهائى در نظر بگيريم ، خواهيم ديد كه اين عده ، ميخواسته‌اند با لشكرى بجنگند كه بنابر مقياس مذكور ، 45 برابر آنان بوده است .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n( 1 ) در اين صورت كو نيروى لازم براى قلع و قمع فتنهء شام ؟\r\nهيچ‌يك از نظامات جنگى معمول تاريخ ، جنگيدن يكتن را با 45 نفر و يا با 15 نفر ، جايز نمىداند . چنين وضعى اگر هم اتفاقا پيش آيد ، جنگ نظامىئى كه نتيجه‌ى نيك در انتظار آن باشد نيست بلكه صرفا حمله‌ئى جانبازانه و بيشتر در حكم انتحار و خودكشى خواهد بود .\r\nدر اين صورت بگذار حسن ، پسر رسول خدا ، همان مخلوقى باشد كه خدا او را براى صلح ذخيره كرده نه براى جنگ ؛ و براى مسالمت آفريده نه براى مخاصمت ؛ بگذار اين همان نهالى باشد كه خدا او را براى مسلمانان در زمين نشانده نه براى خود او ؛ و براى دين تربيت كرده نه براى سلطنت ؛ بگذار سهم او از اين ماجرا ، باقى و ابدى باشد نه زود گذر و آنى ؛ و در آن نشئه‌ى دائمى باشد نه لذت اين جهان فانى ؛ و از لطف و رحمت خدا باشد نه از دست مردم .\r\n( 2 ) بدين ترتيب بود كه رسالت حسن به صلح تبديل يافت ، بىآنكه دو گروه به كوچكترين زدوخوردى دست زنند و اين از نظر تاريخ ، موضوعى ثابت و مسلم است . اگر چه برخى از مورخان در صدد بر آمده‌اند اثبات كنند كه ميان لشكر قيس بن سعد ( لشكر مقدمه ) و سپاهيان شام در « مسكن » جنگى در گرفته و « سيد عليخان » در كتاب « الدرجات الرفيعة » در كيفيت اين واقعه‌ى پندارى چيزها نوشته است .\r\nما براى اين خبر ، مدرك قابل اعتنائى كه زمانا جلوتر از اين سيد عاليمقام ( سيد عليخان متوفى در 1120 ) باشد ، سراغ نداريم و با تحقيق و بررسى وضع آن روز مسكن ، چيزى هم كه مؤيد اين نظر باشد نمىيابيم .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n( 1 ) و با توجه به روش حفظ خون كه نشانه‌ى بارز سياست امام حسن عليه السلام بود ، در ساير مراحل اين سياست نيز پديده‌ئى كه به قبول اين خبر كمك كند ، به ياد نداريم .\r\nو از آن حديث رسول خدا صلى اللّه عليه و آله كه : « خدا بدست حسن ميان دو گروه بزرگ مسلمان را اصلاح خواهد داد » نيز جز اين نمىفهميم كه حسن عليه السلام پيامبر صلح در اسلام است .\r\nدر اين صورت چه دليل دارد كه لشكر او به جنگ و حمله دست زند ؟\r\nاز وصيت امام حسن در لحظه‌ى مرگ هم اين را دانسته‌ايم كه او راضى نبوده در مورد او و براى او قطره‌ى خونى ريخته شود . پس در اين مورد نيز بر وفق رسالتى كه خود انتخاب كرده بود - يا براى او انتخاب كرده بودند - مشى كرده است .\r\nاز اين گذشته ، گواهان زياد واقعه ، تأكيد مىكنند كه ، « خلافت را بدست گرفت و قطره خونى در دوران خلافتش ريخته نشد » و بعضى از راويان اين نص ، سخن خود را همراه با دو سوگند بيان مينمايند . « 1 »\r\n\r\n\r\n","description":"","footnote":"\r\n( 1 ) رجوع شود به : « الاصابة » ( 2 / 12 ) و « تاريخ ابن كثير » ( 8 / 8 / 14 ) و جز اين دو .\r\n","page_name":" 237 ","page_number":237},
  {"content":"\r\n\r\n( 1 )\r\n\r\nعقيده ؟ يا حكومت ؟\r\nشايد برترين روش براى روشن ساختن موضوعى كه در اين فصل ، مورد بحث ما است ، اين باشد كه ابتدا قدرى در توضيح دو معناى مختلفى كه مسلمانان براى « خلافت » در نظر دارند ، سخن گوئيم . هر چند كه سخن گفتن درباره‌ى مسأله‌ى « خلافت » ( و حتى مسائل مربوط به آن ) داراى خطر و مسئوليت - غالبا در برابر يكى از طرفين و احيانا در برابر هر دو طرف - مىباشد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n( 1 ) و ما كه فهرست‌وار ، معنى خلافت را از نظر هر دو طرف تشريح مىكنيم ، در نظر نداريم كه در اين باره بيش از آنچه به موضوع ما مرتبط است ، مطلبى بيان نمائيم .\r\nعلاوه بر اين ، ضمنا و در پرتو شكل خاص بحث ، سعى مىكنيم كه ميان اين دو نظر مختلف ، تقريبى ايجاد كنيم كه اى بسا بتواند نهال اصلاح را سرسبز و بارور سازد . . اگر اين نهال را در اين سرزمين ، راهى به روئيدن و بارور شدن باشد ! آنچه منظور ماست ، خطر و مسئوليتى نزد دو گروه يا يكى از دو گروه ايجاد نخواهد كرد . . چه ، در آن جز خير نيست و از اصلاح ، همگان يكسان بهره مىبرند .\r\nاكنون مىگوئيم : خلافت عبارت است از : نيابت عام پيغمبر - صلى اللّه عليه و آله - در امر رياست و رهبرى مسلمانان پس از وفات آن حضرت .\r\nتعهد مردم در برابر اين مقام ، اطاعت مطلق است و تعهد اين مقام در برابر مردم ، عمل به كتاب خدا و سنت پيغمبر ( ص ) .\r\n( 2 ) فريقى از مسلمانان عادت كرده‌اند كه براى تصدى اين مقام ، هر آن كسى را بپذيرند كه بتواند آن را براى خود ادعا و احراز كند :\r\n- يا به زور همچون خلافت معاويه كه گفته‌اند : « خلافت را با شمشير و با سياست و مكر بدست آورد » « 1 » و همچون خلافت ابن زبير و ابى العباس سفاح و عبد الرحمن ناصر و جمعى ديگر .\r\n- يا به وليعهدى از خليفه‌ى ديگرى كه او خود ، آن را به زور يا\r\n\r\n\r\n","description":"","footnote":"\r\n( 1 ) « تاريخ الاسلام السياسى » ج 1 - ص 396 .\r\n","page_name":" 239 ","page_number":239},
  {"content":"\r\n\r\nوسيله‌ئى ديگر بدست آورده است مانند خلافت عمر و هارون الرشيد و جمعى ديگر .\r\n- و يا به انتخاب جمعى از مسلمانان ابتدائا و بدون سابقه ، همچون خلافت ابى بكر و عثمان و محمد رشاد .\r\nفريق دوم از مسلمانان ، در تعيين نايب رسول اكرم ( ص ) به گفتار صريح خود صاحب رسالت ، مراجعه كرده و فقط آن كس را به نيابت و خلافت مىپذيرند كه نبى بزرگوار ، شخصا او را به نيابت و خلافت خويش برگزيده باشد .\r\nبر اين اساس ، دو گروه مزبور مشى كرده و بدين ترتيب به صورت دو فرقهء متمايز در آمده‌اند . « 1 »\r\n( 1 ) و باز همانطور كه در موجبات نصب خليفه اختلاف دارند ، در اينكه خليفه قابل تغيير و عزل هست يا نه ، نيز اختلاف دارند : بنابر نظريه‌ى اول ، هرگاه شخص ديگرى توانست بر خليفه‌ى موجود غلبه يا بد يا هرگاه زمينهء خلافت يك شخص تغيير يافت ، خليفه‌ى مزبور قابل عزل است .\r\nو بنابر نظريه‌ى دوم هيچ‌كس را مجال تغيير و عزل خليفه‌اى كه پيغمبر معين كرده ، نيست و اساسا خليفه‌ى منصوص پيغمبر ، هرگز در معرض نقيصه‌ئى كه با مقام نيابت او از پيغمبر ناسازگار باشد ، قرار نمىگيرد و از اينجاست كه او نيز همچون خود رسول اكرم ، داراى خصيصه‌ى عصمت است .\r\nبنابر آنچه گفته شد : خلافت از نوع اول ، قدرت و سلطه‌ئى عام است\r\n\r\n\r\n","description":"","footnote":"\r\n( 1 ) فريق اول ، اهل سنت و فريق دوم ، شيعيانند . بيشتر معتزله نيز با شيعه در اين مسأله همرأيند و مىگويند : « امامت ، جز به نص و تعيين نيست » رجوع شود به كتاب « آراء المعتزلة السياسية » ( ص 15 ) ، مجلهء « الالواح » شماره 11 - سال 1 .\r\n","page_name":" 240 ","page_number":240},
  {"content":"\r\n\r\nبا شكل و مقرراتى مخصوص به خود . اين نوع خلافت از لحاظ واقعيت همچون حكومتهاى دنياى امروز است و فقط از لحاظ شكل و مقررات از آنها متمايز است همانطور كه حكومتهاى موجود نيز همه از لحاظ شكل و مقررات يكسان نيستند .\r\n( 1 ) قداست اين نوع خلافت ، وابسته به استعداد و قابليت آن كسى است كه از هر طريق و به هر جهت ، متصدى آن شده است . اى بسا آن كس كه متصدى اين مقام است پاكترين و مقدسترين و اى بسا كه از دين و اخلاق بيگانه‌ترين و دورترين افراد باشد .\r\nولى خلافت از نوع دوم ، منصبى الهى و آسمانى است كه اطاعت از آن - همچون اطاعت از پيغمبر - به حكم دين واجب است . بنا بر اين معنى ، خلافت ، سايه‌ئى است از نبوت از آن نظر كه مرتبط و متصل به خدا و ما وراء الطبيعه است . نهايت اين ارتباط و اتصال ، از طريق نبى و به وساطت اوست و نبى ، مصدر و سرچشمه‌ى معنويت آن است همچنانكه مرجع تعيين آن نيز اوست .\r\nقداست اين مقام ، طبيعى و ذاتى آن است همچنانكه قداست مقام نبوت . و خلفاى منصوص بايد عموما پاك‌ترين و بافضيلت‌ترين شخصيت‌هاى عالم باشند .\r\n( 2 ) موضوع خلافت ، از دورانهاى قديم ، مايه‌ى دودستگى و اختلاف شديد مسلمانان و منشأ حوادث اسفبار در تاريخ اسلام بوده است . در آن دورانها نزديك ساختن اين دو فريق به يكديگر و وادار كردن آنها به اعتدال و ميانه روى و وحدت و گوشزد نمودن وظيفه‌ى برادرى و اصلاح به آنان\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n- كه امروز آسان به نظر ميرسد - آسان و امكان‌پذير نبوده است .\r\n( 1 ) اين يگانگى و برادرى ، لازمه‌ى پرداختن به جوهر و اصل دين و كنار گذاردن پيرايه‌ها و غرض‌ها است . و اين همان اسلام واقعى است ؛ اسلامى كه بايد مايه‌ى ارتباط راستين مسلمان با خدا باشد و او را از فريب عصبيت‌ها و عواطف و عوامل انحرافى مصون دارد .\r\nمسأله‌ى دين يعنى پيوند ميان انسان و خدا و نقطه‌ى اتكاء بشر براى زندگى واپسين « 1 » - همچون مسائل دنيوى كه مىتواند در بسيارى از گوشه‌هايش تابع تمايلات و عادت‌ها و هوس‌ها و عصبيت‌ها باشد ، نيست .\r\nديندار ، براى درك و فهم دين ، ناگزير بجز دريافتن و شناختن واقعيت ، راهى ندارد .\r\nما اكنون در موضوع خلافت در نظر داريم نقطه‌ى مشتركى در ميان واقعيت‌ها نشان دهيم ، بىآنكه كوچكترين دخل و تصرف و تحريفى در واقعيت بنمائيم .\r\n\r\n\r\n","description":"","footnote":"\r\n( 1 ) اين تعريف ، بيش از آنچه معرف ماهيت دين باشد ، نشان‌دهنده‌ى اثر و نتيجه و غايت نهائى دين است . دين در اصطلاح قرآن و گفتار پيشوايان مذهبى ، عبارت است از ايدئولوژى و طرز فكرى كه هدف آفرينش انسان و رسالت و نقطه‌ى تكامل او را مشخص مىسازد و برنامه‌هائى كه بر اساس آن ايدئولوژى ، به زندگى فرد و اجتماع شكل مىدهد و مسير آنان را در اين جهان - و بالمآل در جهان ديگر - معين مىسازد ، بدين جهت همه‌ى اديان الهى در طول تاريخ همت بر اين گماشته‌اند كه جامعه‌ى انسانيت را به شكل پيشنهادى خود بسازند و براى تأمين اين منظور برنامه‌ها و مقررات و قوانينى متناسب با وقت و زمان و به تعبير صحيح‌تر : متناسب با فطرت و سرشت انسان ، به جوامع پيشنهاد كرده و براى اجراى آن ، همه‌ى تدبيرهاى لازم را به كار برده‌اند . براى آشنائى بيشتر با اين حقيقت رجوع كنيد به كتاب « آينده در قلمرو اسلام » نوشته‌ى « سيد قطب » فصل 2 و 3 . ( مترجم )\r\n","page_name":" 242 ","page_number":242},
  {"content":"\r\n\r\n( 1 ) اينك دو واقعيت مورد اتفاق را از نظر ميگذرانيم :\r\nيك واقعيت ، عبارت است از خلافت به معناى اول يعنى همان سلطه و قدرت همگانى و عمومى پس از رحلت پيغمبر . اين يك موضوع واقع شده ( واقعيت ) است كه شيعه هم به وقوع آن اعتراف مىكند و در بسيارى از آثار مترتب بر آن ، آن را مستوجب مدح و ثنا نيز ميداند .\r\nواقعيت ديگر عبارت است از خلافت به معناى دوم يعنى واسطه بودن ميان امت و پيامبر در دين كه اين نيز بشهادت روايات صحيح كه از طرق معتبر و غير قابل خدشه وارد شده ، امرى مسلم و واقع شده است و سنى نيز بدان اعتراف مىكند .\r\nو اين راه حلى است شايسته‌ى اعتبار و بدين وسيله گره‌هاى مهم ميان دو گروه - بىآنكه يك طرف مغبون يا محروم شده باشد - گشوده مىگردد . « 1 »\r\n\r\n\r\n","description":"","footnote":"\r\n( 1 ) منظور مؤلف از خلافت به معناى دوم ، مفاد و مضمون احاديثى از قبيل :\r\n« انى تارك فيكم الثقلين : كتاب اللّه و عترتى » و « مثل اهل بيتى كمثل سفينة نوح :\r\nمن ركبها نجا و من تخلف عنها غرق » و احاديث ديگرى از اين قبيل است كه از طرق معتبر شيعه و سنى نقل شده و در كتابهاى هر دو فرقه موجود است . بعقيده‌اى مؤلف بزرگوار ، خلاصه‌ئى كه از اين احاديث بدست مىآيد ، مرجعيت اهل بيت است در تعليم مسائل دين به معناى عام و بتعبير خود وى : « وساطت ميان نبى و امت » .\r\nو نظير اين احاديث با اين مفاد درباره‌ى هيچ‌كس ديگر در اسلام وارد نشده است .\r\nموضوعى كه لزوما بايد در اينجا تذكر داد آنست كه از اين بيان هرگز نبايد استنباط كرد كه منصب و رتبتى كه اهل بيت از طرف خدا و بوسيله‌ى پيامبر بدان منصوب شده‌اند ، صرفا رتبت تعليم و ارشاد و راهنمائى و پند و اندرز و\r\n","page_name":" 243 ","page_number":243},
  {"content":"\r\n\r\n( 1 ) و چون ما اينك در صدد بحث درباره‌ى يكى از افراد گروه برگزيده‌ى خلفاى منصوص ( يعنى كسانى كه پيغمبر به خلافت آنان تصريح كرده است ) مىباشيم . بايد دانسته باشيم كه خلافت شخص مورد بحث ما ، به نوعى بود كه در تاريخ خلافت‌هاى اسلامى ، براى آن مشابهى نميتوان\r\n\r\n\r\n","description":"","footnote":"\r\nخلاصه ، مسئله‌گوئى و موعظه است و اما دخالت كردن در امر اداره‌ى ملت و تدبير جامعه‌ى مسلمان و تعيين و ترسيم سياست كلى و عمومى امت اسلامى در شأن ايشان نبوده و مربوط به ديگران است . آنها بايد در خانه بنشينند و احكام دين را بيان كنند و مقام حكومت و اداره‌ى امت را به ديگران واگذارند . اين همان پندار باطلى است كه گسترش و مقبوليت آن در نظر توده‌ى مسلمين ، براى حكام جور در تمام ادوار تاريخ اسلام تا امروز ، فوز عظيمى بوده و بوسيله‌ى آن مىتوانسته‌اند بزرگترين مزاحمان حكومت غاصبانه‌ى خود - يعنى امامان شيعه و پيروان راستين آنان - را محكوم و مغلوب سازند و با نهايت تأسف بايد گفت جامعه‌ى شيعى - لااقل در دو سه قرن اخير - بيش از همه‌ى جوامع ديگر مسلمان ، بازيچه‌ى اين فكر غلط و اين بدآموزى شيطنت‌بار بوده و هست .\r\nاساسا در اسلام اين دو وظيفه از هم جدا نيستند ، حكومت در اسلام در اختيار همان كسى است كه ميتواند و ميبايد مرجع حل معضلات و بيان مقررات شرعى باشد و اين هر دو منصب - لااقل براى دورانى خاص - از طرف خدا و بوسيله‌ى پيغمبر به برگزيدگان اهل بيت يعنى آن دوازده امام پاك واگذار شده است و بطور كلى حكومت در اسلام ، خاص آن كس است كه به ايدئولوژى دين از همه آشناتر و به مواد آن از همه عامل‌تر باشد ( با تفصيلى كه در خور كتابى بزرگ است ) . در دنياى امروز هم در كشورهائى كه جامعه و حكومت بر اساس مسلك و مرام و مكتبى خاص بوجود آمده ، هميشه در رأس حكومت ، آن كسى قرار دارد كه از همه كس به آن مرام و به هدفهاى آن آشناتر و بعبارت مأنوس ما ، در آن مكتب « فقيه » تر است و با بودن چنين فردى نوبت حكومت و رهبرى اجتماع به ديگرى نمىرسد . پس اگر مىپذيريم كه رسول اكرم ( ص ) كسان معينى را بعنوان مرجع نهائى آموزش احكام و مقررات و معارف دين قرار داده و آنها را از همه\r\n","page_name":" 244 ","page_number":244},
  {"content":"\r\n\r\nيافت . به اين معنى كه وى از روز وفات پدرش و از لحظه‌اى كه مردم با او بيعت كردند ، از خلافت به هر دو معنى به بهترين وجهى برخوردار بوده و خليفه به هر دو صورت ، بوده است . . هم خليفه از نوع اولى ولى به انتخاب و هم خليفه از نوع دوم و از راه نص و با عنوان امام .\r\n( 1 ) گويا خواننده در « فصل سوم » نمونه‌ئى از نصوصى را كه بر تعيين او براى منصب امامت ، دلالت مىكند و هم گوشه‌اى از نحوه‌ى انتخاب و كيفيت بيعت مردم با او را ، ملاحظه كرده باشد .\r\nدر اين هنگام كه سلسله‌ى حوادث جارى ميان حسن و معاويه ، امام حسن را به دوراهى : « حكومت ؟ يا عقيده ؟ » رسانيده بود ، منظور از حكومت ، همين سلطه و قدرتى بود كه وى بموجب انتخاب مردم بدان نائل آمده بود ، نه آن منصب و مقامى كه مصدر و منشأ آن ، انتخاب خدا و نصب و تعيين رسول اكرم - صلى اللّه عليه و آله - بود . زيرا اين منصب - همچنانكه گفتيم - در معرض تغيير و تبديل قرار نمىگيرد و تابع چيزى جز امر و فرمان خدا نيست و فرمان خدا تغييرناپذير است .\r\nهمچنين بليه‌ها و حوادث سوئى كه در دوران خلافت امام حسن به دو روى مىكرد ، تماما حسن را بدين لحاظ و از اين دريچه كه حاكمى داراى قدرت و سپاه است ، هدف قرار مىداد ، نه حسن را از آن نقطه نظر كه امامى است تعيين‌شده‌ى رسول خدا .\r\n( 2 ) امامت حسن ، دستخوش تغيير نمىشود و در معرض آسيب قرار\r\n\r\n\r\n","description":"","footnote":"\r\nدر دين فقيه‌تر و داناتر شناخته ، بايد بپذيريم كه حاكم و زمامدار و رئيس جامعه‌ى اسلامى نيز همينهايند و هيچ عامل و ارزش ديگرى نميتواند ملاك حكومت كس ديگرى باشد . ( مترجم ) .\r\n","page_name":" 245 ","page_number":245},
  {"content":"\r\n\r\nنمىگيرد . امامت او همچون قرآن است و قرآن را - كه عاليترين مرجع مسلمانان است و باطل را از هيچ سو بدان راه نيست - چه زيان اگر مردم با او مخالفت كنند و از امرش سر بپيچند و از او دورى گزينند ؟\r\nرتبت پيشوائى و رهبرى قرآن همچنان باقى و سخن خدا بودنش همچنان صادق است . مردم راضى باشند يا نه ؛ به راهنمائى او عمل كنند يا نه ؛ زمام خود را به دو بسپرند يا نه . .\r\nامامت حسن بن على نيز همينطور است .\r\n( 1 ) قرآن و حسن هر كدام ، يكى از دو مركز ثقل‌اند در اسلام . همچنانكه در حكومتهاى قانونى ، قانون و رئيس حكومت هر كدام يكى از دو مركز - ثقل مىباشند .\r\nمنظور ما از « مركز ثقل » در اسلام ، همان چيزى است كه رسول خدا - صلى اللّه عليه و آله - در حديث صحيح بلكه متواتر بدان اشاره كرده و فرموده است : « من بجا گذارنده‌ى دو چيز گران‌وزن در ميان شمايم :\r\nكتاب خدا و اهل بيتم ، اين دو از هم جدا نمىشوند تا بر سر حوض كوثر بر من وارد گردند » « 1 » .\r\n\r\n\r\n","description":"","footnote":"\r\n( 1 ) اين حديث را « حاكم » ( در ج 3 - ص 148 كتابش ) ذكر كرده و سپس گفته : « اين حديث به لحاظ شرائطى كه از نظر « بخارى » و « مسلم » ( دو محدث بزرگ سنى و صاحب معتبرترين كتابهاى حديث نزد اهل سنت ) در صحت حديث ، معتبر است ، صحيح مىباشد » .\r\n« ذهبى » نيز در كتاب تلخيص المستدرك آن را نقل كرده و به صحت آن از لحاظ همان شرائط ، اعتراف نموده است . « امام احمد حنبل » در « مسند » ش ( ص 17 و 26 ) آن را روايت كرده و « ابن ابى شيبة » و « ابو يعلى » و « ابن سعد » در « كنز العمال » ( ج 1 - ص 47 ) و جمعى ديگر نيز آن را نقل نموده‌اند .\r\n","page_name":" 246 ","page_number":246},
  {"content":"\r\n\r\n( 1 ) حسن بن على در آن روز ، بزرگ عترت و پيشواى قوم بود ، پس او مركز دائره‌ئى است كه صاحب رسالت به همراه قرآن - يعنى عاليترين مرجع - در ميان مسلمانان بجا گذارده است .\r\nراستى ، امامت جز اين چيز ديگرى است ؟\r\nبه حسن بنگريد . . وقتى از حقيقت او سخن مىگوئيد ، ببينيد چگونه از همه سو كلمات خدا او را فرا مىگيرد : قرآن ، نبوت ، امامت دو گران‌وزن ، بهشت ، اصلاح ، حفظ خون ، وفا بعهد . .\r\nحال ، ذهن خود را بسوى رقيب او كه بر سر فرمانروائى واجب - الاطاعه با او ستيزه مىكرد ، منعطف سازيد . ببينيد در هنگامى كه از او سخن بميان مىآيد ، توصيف او چه كلماتى مىطلبد : طمع ، حيله‌گرى فتنه‌انگيزى ، رشوه ، عهدشكنى ، مال و منال ، جنگ ، غارت و چپاول . . .\r\nبراستى كه از پستى و حقارت دنياست كه آنچنان كسى با اينچنين كسى در ميدان مبارزه و ستيز درآيند ! ! آرى ، اين حسن است ؛ پسر رسول خدا و دارنده‌ى منصب امامت .\r\nسلطنت و مال و منال دنيا را در برابر اين ، چه شأن و مقام است ؟\r\nاين « سرور جوانان بهشت » است بگفته‌ى جد بزرگوارش رسول اكرم . گفته‌اى كه همه‌ى فرقه‌هاى اسلامى آن را از حضرتش نقل كرده‌اند و در صحت و تواتر ، همدوش و همپاى قرآن است و در عمق و بلاغت ، فراتر از كلام آدميان .\r\n( 2 ) در حاشيه‌ى اين حديث ميگوئيم :\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nآيا به ذهن كسى نمىرسد كه سؤال كند چرا در اين حديث ، حسن به سرورى جوانان دنيا توصيف نشده است ؟ مگر وى در دنيا با آن برترىها و مزيت‌ها و شرافت‌هاى نمايانش بر همه‌ى مردم ، سرور جوانان نبود ؟\r\nپس چه رازى در ميان است كه اين حديث از يك جهان - در بست - گذر مىكند و به آن جهان ديگر ناظر مىشود ؟\r\nامروز كسى به اين پرسش توجه ندارد ، زيرا تا ذهن به طرف حسن - كه اكنون از اين جهان رخت بربسته و در بهشت نعيم پروردگار متنعم است - التفات مىيابد ، او را جز سرورى از سروران بهشت نمىبيند پس طبعا بايد سرور جوانان بهشت باشد ، ديگر انتساب اين سرورى به دنيا ، مورد نظر قرار نمىگيرد . ديگر آنكه گذشت چهارده قرن از صدور اين حديث و ذكر شدن آن در مناسبتهاى مختلف ، آن را به صورت جمله‌ى بسيط و واحدى درآورده كه از آن ، همين نام حسن و حسين و سرورى جوانان بهشت به ذهن مىرسد نه چيز ديگر .\r\nولى در آن روزى كه اين حديث از زبان بلاغت‌بار پيغمبر صادر شد ، فكر مىكنيد مردم از اين گفتار چه مىفهميدند و منظور آن بليغ‌ترين گوينده‌ى عرب را چگونه تصور مىكردند ؟ .\r\n( 1 ) بلى ، آن بزرگوار كه دو پسر خود را بدين لقب سرافراز مىساخت ، به اشاره تفهيم مىكرد كه : سرزمين محنت بارى چون اين جهان كه جز گياه خيانت و غدر در آن نمىرويد ؛ و مردم بىثبات و ناآرامى چون جوانان اين روزگار كه بر نفاق و عهدشكنى خو گرفته‌اند ، شايسته و لايق آن نيستند كه در سايه‌ى سيادت و سرورى اين دو سرور بزرگوار قرار گيرند . پس آن دو ، سرور جوانانند اما آن جوانان برگزيده‌ئى كه به پيمان خود با\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nخدا وفا كرده‌اند ؛ و در آن سرزمين برگزيده‌ئى كه خدا ناپاكدلى و كينه را از سينه‌ى ساكنان آن ، بركنده و آنان را با يكديگر برادر و مهربان ساخته است .\r\nدو سرور جوانان بهشت . . همين و بس .\r\n( 1 ) و به روشى واضح‌تر : آنگاه كه اين دنيا و جوانان آن ، حق اين دو را انكار كردند و به آزار آنان كمر بستند و بر آنان طغيان گرفتند و سيادت و سروريشان را نپذيرفتند و از آن دو گريختند . آيا با اين حق‌ناشناسىها و ناسپاسىها حق آنان از بين مىرود ؟ نه ، اين سيادت و سرورى همچنان باقى است ، نهايت در جهانى برتر از اين جهان و بر مردمى برتر از اين مردم .\r\nبگذار جوانان خيانت پيشه و غدار اين روزگار ، ننگ و ندامت و رسوائى تاريخ و عذاب قيامت را بر دوش كشند . . .\r\nبا اين معنى ، حديث مزبور يك پيشگوئى نبوى است كه آينده را از وراى پرده‌هاى زمان مىبيند و با اين سخن ابهام‌آميز ، به آنچه اين دو سرور جوانان بهشت ، از جوانان اين دنيا خواهند ديد اشاره مىكند و نصيب و بهره‌ى كامل و پرسود و بىزيان هر يك را معين مىسازد .\r\nو ترديد نيست كه آن كسى كه سيد بهشت و سرور جوانان آنست ، بيقين سرور همه‌ى مردم و سيد اين جهان نيز هست .\r\n( 2 ) كلمات قصار رسول اكرم - صلى اللّه عليه و آله - كه به اسانيد صحيح به ما رسيده ، داراى آنچنان بلاغتى است كه نيروى بلاغت بزرگترين سخنوران بليغ روزگار نيز نمىتواند بدان نائل آيد . اين كلمات در فصاحت\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nعربيش و از لحاظ وسعت معنى و زيبائى لفظ ، اعجوبه‌ى زبان و نادره‌ى لغت است . و از دلكش‌ترين وجوه امتياز در بلاغت نبوى آنست كه به لفظ كم ، معانى بسيارى را افاده مىكند ، گاه به صراحت و گاه به اشاره . آميختگى سخنان آن حضرت به پيشگوئيهاى صادق - كه جز به اعجاز ، به چيز ديگرى قابل حمل نيست - نيز از همينجاست .\r\nاين نوع بلاغت در هر حديثى كه باشد خود دليل صحت آن حديث است ، هر چند كه صحت آن از جهات ديگر جاى ترديد باشد .\r\n( 1 ) يكى از همين سخنان ، گفتارى است كه درباره‌ى تعيين دو سبط بزرگوارش به امامت ، از آن حضرت صادر شده : « همانا آن دو امامند ، بنشينند يا قيام كنند » . اين حديث به ظاهر ، همين اندازه مىفهماند كه آن دو امامند ليكن در وراى اين ظاهر ، پيشگوئى صادقى نهفته است كه به سيره‌ى اين دو امام ، اشارت مىكند و به زبان تلويح مىفهماند كه يكى از آن دو ، قيام خواهد كرد و ديگرى خواهد نشست يا اينكه يكى از آن دو يا هر يك از آن دو ، نوبتى قيام خواهد كرد و نوبتى قعود و در اين هر دو حالت ، امام و پيشوا است و مخالفت با سيره‌ى او جايز نيست .\r\n( 2 ) در اسلام ، كسى وجود نداشته كه به پيشگوئيهاى رسول اكرم - صلى اللّه عليه و آله - بيش از پسر و خليفه‌اش حسن بن على - عليهما السلام - واقف باشد . او هر آنچه را كه در اين حديث و احاديث بسيار ديگر ، منظور جدش بود ميدانست و او از هر كسى سزاوارتر بود كه روشهاى زندگى و مرگ را از اين پيشگوئيها انتخاب كند .\r\nمگر او پسر همين پيغمبر و وارث خلق و خوى او و وصى او بر امتش\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nنبود ؟ پس بايد هر آنچه را كه پيغمبر در راه دعوت ، از قوم خود ديد ، او نيز ببيند و همان سخنى را كه پيغمبر آن روز مىگفت ، او نيز امروز بر زبان جارى كند : « بار خدايا ! قوم مرا هدايت كن ، زيرا آنان نمىفهمند » .\r\n( 1 ) اين نسب شريف ، اين خاصيت ارجمند را داشت كه حسن را در جهان اسلام بر ديگر مسلمانان مزيت مىبخشيد و او را از نيروى مادى و ثروت و قدرت بىنياز مىساخت ، زيرا كه اين خود در حقيقت ، نيرو و ثروت و قدرت بود .\r\nبگذار معاويه با او دشمنى كند ؛ عبيد اللّه بن عباس به دو خيانت ورزد و كوفه از يارى و همراهى او سرباززند و او را تنها گذارد ، اما آنچه هرگز او را تنها نخواهد گذارد ، آن نسب كرامتبار و آن امامت و پيشوائى مفترض الطاعة و بالاخره ، آن مودت و محبتى است كه خدا مردم را بدان امر كرده است .\r\nسلطنت و حكومت محدود اين جهان را در مقايسه با حكومت معنوى نامحدود ، چه بها و ارزشى است ؟ .\r\nشكست و ناكامى و مرگ ، حتى يك روز هم نخواهد توانست اين معنوياتى را كه مايه‌ى افتخارى نامحدود و مورد اعجاب و تحسين تاريخ و حاكم بر قلوب مسلمانان است ، تحت الشعاع و محكوم خود سازد و تجاوز متجاوز يا انكار منكر ، نمىتواند مانع شكوفا شدن و بارور گشتن اين معنويات باشد و هر روزى كه بگذرد ، اين افتخارات هر چه بزرگتر و نمايانتر در ديدگاه وسيع اين جهان نمودار خواهد گشت .\r\n( 2 ) تا اينجا پيوند مستحكمى را كه ميان حسن و آن چشمه‌ى فياض\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبشريت بود - چشمه‌ئى كه در هنگامه‌ى شر و فساد و سرگردانى و قحطى ، بر سر مردم خير و هدايت و بركت فرو مىريخت - دريافتيم و حسن را با صفت : پسر رسول خدا ، سرور جوانان بهشت و امامى كه با قرآن در هدايت شريك است ، بازشناختيم .\r\nاين مطلب باقى ماند كه با دقت و اهتمام ، سخنانى را كه حسن عليه السلام ، خود در نماياندن وضع خاص خود - بر سر دوراهى : حكومت يا عقيده - بيان كرده است ، بفهميم .\r\nنخست بايد اندكى از روايات بسيارى را كه با سندهاى متفاوت الحال بما رسيده بازگو كنيم و سپس اشاره‌ى رساى او را كه در خلال اين روايات موجود است - و براى راهنمائى ما به نظر نهائى در اين موضوع حائز اهميت فراوان است - استظهار نمائيم .\r\nاكنون به تصريحى كه از شخص او صادر شده و در اين موضوع ، داراى ارزش خاصى است ، گوش فرا دهيم .\r\n( 1 ) به پرسش عتاب‌آميز « سليمان بن صرد » - مردى كه ابن قتيبه او را بعنوان : آقا و رئيس عراق توصيف مىكند « 1 » - اين گونه پاسخ مىدهد :\r\n« اگر من در امر دنيا سختكوش و براى رسيدن به آن ، در تلاش و زحمت مىبودم ، معاويه كسى نبود كه از من نيرومندتر و نستوه‌تر باشد و من نيز جز اين كه اكنون مىبينيد رأى و نظرى ميداشتم . . . » « 2 »\r\nاين يك نمونه ، ما را از ذكر پاسخهاى زياد ديگرى كه به شيعيان خود داده بىنياز مىسازد .\r\n\r\n\r\n","description":"","footnote":"\r\n( 1 ) « السياسة و الامامة » تأليف ابن قتيبه‌ى دينورى - ص 151 .\r\n( 2 ) مدرك پيشين .\r\n","page_name":" 252 ","page_number":252},
  {"content":"\r\n\r\n( 1 ) و اما پاسخهاى او به دشمنانش . . كه برخى از آنان چون از ناحيه‌ى او ايمن بودند ، خوش داشتند او را آزار دهند مانند عبد اللّه بن زبير كه آشكارا رقابت و دشمنى خود را با آل محمد اظهار مىكرد . . يك نمونه از آنها پاسخى است كه به همين عبد اللّه داده ، به وى مىگويد : « پنداشته‌اى كه من تسليم او شدم ؟ ! واى بر تو ! چگونه چنين كارى امكان‌پذير است درحالىكه من پسر شجاعترين مرد عرب و مولود فاطمه سرور زنان جهانم ! صلح من نه از روى ترس بود و نه از روى ضعف ، ولى مردمى با من بيعت كرده بودند كه همچون تو ، دلى بيگانه داشتند و محبتى ريائى و قدمى ناپايدار . » « 1 »\r\nگفتار كوتاه - ولى پراهميت - ديگرى نيز هست كه با وجود اجمال و اختصار ، شايد رساترين گفته‌ى آن حضرت در اين زمينه باشد و آن گفتارى است كه در جواب برادر و پاره‌ى تن و شريك رنج و راحتش حسين بن على عليه السلام بيان كرده است . وى از او سؤال كرد : « علت چه بود كه حكومت را واگذاشتى ؟ » پاسخ داد : « همان چيزى كه پدرت را پيش از من بدين كار واداشت » « 2 » ( 2 ) مؤلف : اين چند نمونه ما را از ذكر نظائر بسيار آن - كه همه شاهد « آزمايش » دشوارى است كه مقام امامت از ناحيه‌ى دوست و دشمن بدان دچار بوده ولى در آخر كار ، سربلند و موفق از آن بيرون آمده - بىنياز مىسازد .\r\nبا بررسى گفته‌هاى امام در اين مورد ، مشاهده مىكنيم كه آن حضرت\r\n\r\n\r\n","description":"","footnote":"\r\n( 1 ) « المحاسن و المساوى » تأليف بيهقى ( ج 1 - ص 60 - 65 )\r\n( 2 ) بحار الانوار ( ج 10 - ص 113 ) .\r\n","page_name":" 253 ","page_number":253},
  {"content":"\r\n\r\nبطور كلى در همه‌ى بيانات خود ، عناصر اصلى زير را روشن مىسازد :\r\n1 - براى دنيا فعاليت نكرده است .\r\n2 - اگر ميخواست براى دنيا در تلاش باشد ، از دشمنانش نيرومندتر ميبود و روشهايش در زندگى با آنچه اكنون هست ، تفاوت ميداشت .\r\n3 - در وضع خاص خود ، مرتكب كوچكترين ضعف نفس و ضعف سياست و جبن و ترس نشده بلكه فاقد ياران با اخلاص بوده است . و اين بدان معنى است كه اگر ميتوانست ياوران با اخلاص و راستگوئى داشته باشد ، وسائل پيروزى بطور كامل براى او فراهم بود .\r\n4 - يگانه هدف او همان بوده كه پيش از او پدرش داشته است . و البته هدف پدرش جز اين نبود كه معنويات اسلام را از انقراض و درك صحيح اسلامى را از نابودى مصون بدارد .\r\n( 1 ) چنان كه ملاحظه مىكنيد ، نشانه‌هاى امامت و پيشوائى روحى ، بوضوح از لابلاى اين عناصر چهارگانه متجلى است ، بدان گونه كه آن را نه به ضعف ميتوان حمل كرد ، نه به عقب‌نشينى و نه به فرار از وظيفه . . .\r\nپيداست كه عامل اتخاذ اين روش ، نيروئى قائم بنفس و مستقل است كه دارنده‌ى خود را به عمل براى خدا واميدارد .\r\nچنين روحيه‌اى هرگز در راه فعاليت براى دنيا ، به كار نميافتد چه ، آن را با دنيا مناسبتى و پيوندى نيست .\r\nاز طرفى ، امامت به معناى صحيح و بدين اعتبار كه سايه‌ئى است از نبوت - كه باز نبوت ، رابطه‌اى است ميان آسمان و زمين - اينچنين است . نبوت هر آنگاه كه به اراده‌ى خدا در زمين پديد آمده ، استقرار\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو پاى گرفتن آن ، جز به كمك ياورانى با اخلاص صورت نيافته است . پس امامت نيز ممكن نيست بدون چنين ياورانى مستقر و پاى بر جا گردد .\r\nحال ، اين چنين ياورانى كجا و آن مردم سست عنصر كه با همه‌ى تظاهر به دوستى ، دلى بيگانه داشتند و با وجود بيعت به شرط اطاعت كامل و بدون قيد و شرط ، بىپروا فرار را بر قرار ترجيح مىدادند .\r\n( 1 ) همانطور كه محمد ( ص ) جز پيامبرى كه پيش از او پيامبران در گذشته‌اند ، نبود ، پسرش حسن نيز جز اين نبود كه امامى است با ايمان قوى در دل و نمونه‌هاى عالى بر زبان . . و اين بود رسالتى كه براى وى - و او براى آن - مقدر گشته بود .\r\nهمان وضع دشوار و بحرانى جدش رسول خدا در حادثه‌ى « حديبيه » و « بنى اشجع » براى او نيز مقدر شده بود و همان بيكسى و بىياورى پدرش على مرتضى در روز « سقيفه » و روز « شورى » « 1 » او را نيز مبتلا ساخته بود . با اين وصف چه دليل دارد كه برنامه‌ى خود را از روش جد و پدرش فرا نگيرد و عمل خود را بر طبق سنت آنان ترتيب نبخشد ؟ براى او چه نقيصه و عيبى كه سومين آن دو بزرگ باشد ؟\r\n\r\n\r\n","description":"","footnote":"\r\n( 1 ) براى معرفى روز « سقيفه » بحثهائى كه كتابهاى فراوان و بزرگ بدان اختصاص يافته ، بسنده‌اند ولى براى نمايش دادن وضع على عليه السلام در روز « شورى » بهترين سخن ، گفته‌اى است كه خود آن حضرت در آن روز خطاب به اصحاب شورى بيان كرد . فرمود : « بىشك همه‌ى شما ميدانيد كه من از هر كس ديگر بدان ( خلافت ) شايسته‌ترم و سوگند به خدا تا روزى كه ببينم وضع مسلمين در بهبود است و جز به گروهى خاص ستم نمىرود ، آن را واگذار مىكنم ، تا پاداش و فضيلت اين ايثار نصيب من گردد و از زيور و زينت اين منصب كه شما بخاطر آن در كشمكش و مجادله‌ايد ، وارسته و بر كنار باشم » ( نهج البلاغه : ج 1 ص 124 ) .\r\n","page_name":" 255 ","page_number":255},
  {"content":"\r\n\r\n( 1 ) در حاشيه‌ى مفاد ماده‌ى دوم مىگوئيم : حسن بن على بر خود چنين قرار داده بود كه هست و نيست خود را ؛ زندگيش را ؛ تاريخش را ؛ كيان سياسيش را ؛ همه‌ى نيرويش و همه‌ى امكاناتش را در خدمت فكر و هدف و عقيده‌ى خود و وسيله‌ى پياده كردن و بلند آوازه ساختن آن ، به كار گيرد .\r\nاو در اين گام خطير و دشوارى كه « دوراهى ميان حكومت و عقيده » را با آن بپايان رسانيد ، سيماى امام و خليفه‌ى پارسا و بىاعتنا به دنيائى را مجسم ساخت كه مسئوليت حكومت را فقط بدين موجب پذيرفته كه بوسيله‌ى آن ، فضائل و خصائص ايده‌آل انسانى را در اجتماع بشرى پياده كند .\r\nبنابراين ، او در تمام اقدامات مثبت و منفى ، نمودار كامل يك رهبر مسلكى است .\r\nدنيا ، با همه‌ى جلوه‌هاى فريبنده‌اش همچون : حكومت ، ثروت ، نفوذ و لذتهاى گوناگون ، خود را در اختيار او قرار داد و در بهاى اين انقياد و اختصاص و رام شدن ، جز قبول و انتخاب او ، چيزى نخواست . . ولى او امتناع ورزيد و قبول نكرد .\r\n( 2 ) اگر او قبول ميكرد ؛ دنيا را ترجيح ميداد و بخاطر آن « سختكوش و در تلاش » مىشد ، بيگمان از هر انسان ديگرى بيشتر بهره‌ى آن را ميبرد .\r\nزيرا او در آن صورت برترين نسب در تاريخ انسانيت را با بزرگترين كشور در تاريخ ممالك عالم ، يك جا در اختيار ميداشت .\r\nولى در صورتى كه او - بفرض محال - چهره‌ى يك شخصيت دنيائى و مادى را به خود مىگرفت ، ناگزير ميبايد از قيود وراثت و تربيتش بگذرد و افتخارات روحى خود را فراموش كند و كسى غير از حسن پسر على و فاطمه و نوه‌ى پيغمبر باشد ، يعنى طمعكاران را راضى كند ؛ براى خود همدست‌هائى -\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nبسازد و دو دل‌ها و مرددين را با رشوه ، گلوگير محبت و احسان خود كند . ماليات آن امپراطورى وسيع ، به آسانى مىتوانست جواب توقعات و مطامعى را كه رهبران آن اجتماع و « فرزندان فاميلهاى سودجو » مدهوش سحر آن بودند ، بدهد . آن وقت بود كه منافقين به مؤمنينى پاكيزه جان ، و خيانتكاران به مردمى امين و با اخلاص ؛ و دو دلها به افرادى سر به راه و مطيع تبديل يافته و همه‌ى ملت بىآنكه خود بدانند در نقشى دروغين و غير واقعى جلوه مىكردند .\r\n( 1 ) در آن صورت عمرو بن عاص و مغيرة بن شعبه و زياد بن أبيه و ديگر رجال اين مكتب را ميديدى كه در كوفه در جوار قصر حسن بن على اقامت گزيده و در زير سايه‌ى او آرميده‌اند ! هم چنان كه امروز حجر بن عدى و قيس بن سعد و عدى بن حاتم بدان پناهنده‌اند ، يا همچنانكه همان گروه نخست ، امروز كاخ معاويه را طواف ميكنند ! رئيس و نقطه‌ى اتكائى چون حسن بن على ، براى آنان اين امتياز را هم داشت كه از نقطه ضعف‌هائى از آنگونه كه در زندگى معاويه و گذشته‌ى او و مواريث او فراوان ديده مىشد ، مبرا و بر كنار بود .\r\nديگر ، ماجراى حسن با آنچنان كاميابى و موفقيتى توأم مىبود كه به هيچ‌وجه ضرورت نداشت درباره‌ى آن چيزى نوشته شود يا تحقيقى به عمل آيد و يا وقتى و عمرى براى آن مصرف گردد . .\r\nدر آن فرض ، همين ملت پست كوفه كه در تاريخ ، همپا و هم دوره‌ى حسن‌اند ، در چهره‌ى ملتى باثبات و موقر و يكپارچه ظاهر مىشدند كه در عين حال ، بيت المالشان مايه‌اى براى خريدارى وجدانها است و حكومت ولاياتشان در خدمت طمع و آز رجال است و سياست دولتشان با\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nهوسهاى نفسانى و غرض‌هاى حزبى و طمع‌هاى دنيوى اطرافيان ، به مدارا و سازش است .\r\n( 1 ) تنها كسانى كه در آن صورت ممكن بود به وضع موجود تن در ندهند ، همين گروه اقليت پولادين شيعيان على بودند كه با اخلاص و پاكبازى خود در همراهى امام حسن و پدرش امام على - عليهما السلام - كه اولى يكباره از سر دنيا در گذشته و دومى دنيا را سه طلاقه كرده بود ، ثابت كرده بودند كه همواره در جبهه‌ى حقايق قرار دارند نه در وراى مطامع و هوسها . تازه همين گروه نيز اميد مىرفت كه بخاطر انتساب امام حسن به رسول اكرم - اين خاصيت غير قابل انتزاع كه مىتوانست شفيع مقبول الشفاعه‌ئى در نزد آنان باشد - از فشار اعتراض و عصيان خود نسبت به وى بكاهند .\r\nحال چگونه فكر مىكنيد ؟ آيا راستى معاويه مىتوانست در برابر « اين حسن » مقاومت كند يا بر او پيروز شود ؟ در چنين وضعى كداميك از اين دو رقيب ، شانس پيروزى و پيشرفت داشتند ؟ حسن يا معاويه ؟\r\nدر پرتو اين توضيح ، معناى گفته‌ى امام را درك مىكنيم : « اگر من در امر دنيا سختكوش و براى آن در فعاليت و تلاش ميبودم ، معاويه كسى نبود كه از من نيرومندتر و نستوه‌تر باشد و من نيز رأى و نظرى جز اينكه اكنون مىبينيد ، ميداشتم . . »\r\nآرى ، اگر حسن در پى دنيا مىبود ، جز اين گمان و انتظارى نمىرفت .\r\n( 2 ) ولى موضوع معلوم و مسلم آنست كه حسن بن على - بر او و پدرش درود و رحمت - بشرى از نوع ديگر بود . او از آنگونه انسانهائى بود كه فقط در فترت‌هاى معدودى از زمان ، در دسترس اين جهان قرار ميگيرند\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nو بشريت ، روحيات عالى و نمونه‌ى انسانى را از روش و كيفيت زندگى آنان الهام ميگيرد و به رهنمائى آنان ، به سعادت خود راه مىيابد .\r\n( 1 ) او از شرف معناى خاصى درك ميكرد كه تركيبى بود از عزت نفس و مصالح دينى . ديگر نه حكومت و نه مال و نه تمتعات لذت‌بخش اين جهان ، هيچ‌يك بعقيده‌اى او داخل در حساب شرف نبودند .\r\nمعصوميت او از پليدى - كه قرآن بدان ناطق است - و روحيه‌ى عالى و نمونه‌ئى كه تمام وجود او را انباشته بود نميگذاشت كه وى از اوج اين شرف به حضيض تمايلات دنياى چند روزه و خواسته‌هاى محدود و عيش منغص و تيره‌ى اين جهان فرود آيد . علاوه ، اين كار مستلزم روىگردانى از خدا و از كتابهاى آسمانى و پيامبران الهى و روز قيامت ، بود و مرد دنيا ناگزير ميبايد از اين همه چشم‌پوش و احيانا با آنها دشمن باشد .\r\nبرد موقعيت بكمك اين روشهاى انحرافى و فسادآميز ، در زندگى اين رديف انسانهاى اوج‌نشين و بلند پرواز ، بزرگترين زيان و خسارت است .\r\n( 2 ) لازمه‌ى تن دادن به اين روشها - در مورد حسن بن على - آن بود كه غرائز بىنظير و پرارزشى كه بدست نبوت در كيان او برنشانده شده و از پستان وحى ، تغذيه كرده و در مهبط قرآن گسترش يافته ، به كلى در وجود او متلاشى شود و از بين برود .\r\nولى مگر ممكن بود ، اين غرائز كه همچون ذاتيات وى و جزئى از وجود او بود متلاشى گردد ؟ مگر ممكن بود او - كه پسر رسول خدا و پرورده‌ى دامان او و شاگرد مكتب اوست - براى دنيا به فعاليت برخيزد يا در امر دنيا سختكوش و در تلاش باشد ؟\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمگر رسول خدا با دنيا - جز بدين لحاظ كه ميدان رسالت اوست - كارى داشت ؟\r\n( 1 ) پس حسن نيز به حكم آنكه از تربيت و عقيده و محيط زندگى آن حضرت الهام گرفته ، ميبايد در ميدان امامت ، آئينه‌ى تمام‌نماى جدش باشد . و اين همان تأسى و پيروى نيكوئى است كه هرگز نميتوان آن را به ضعف و زبونى مشتبه ساخت يا تهمت جبن و ترس بدان زد يا هر ايراد و اشكال ديگرى بر آن وارد آورد . آرى همانگونه كه حسن در صفات و خصال پسنديده ، آئينه‌ى جدش رسول خدا است ، در زهد و پيراستگى از مطامع دنيا و هم در سياست و اداره‌ى امت بايد آئينه و نمودار كامل او باشد زيرا كه او « شبيه‌ترين مردم به پيغمبر است در خلقت و در اخلاق » .\r\nبا اين ترتيب ، انتقادگران و قاضيان شتابزده ، كدام ضعف و زبونى را بر حسن خرده ميگيرند ؟\r\nاين گروه ، گويا وضع بحرانى و دشوارى را كه آن حضرت از ناحيه‌ى اصحابش بدان دچار بود ، از ياد برده و هم فراموش كرده‌اند كه ناهنجارى اين ياوران و همراهان ، ناشى از يك سلسله حوادثى بود كه حسن در آنها دستى نداشت بلكه دگرگونى زندگى عمومى در سومين دوره‌ى پس از عهد نبوت و بيرون آمدن همگى يا بيشترين مردم از قيد و بند تقوى و دل نهادنشان به مطامع و لذتها و هوسها ، عامل اساسى اين وضع بود ، در اين صورت گناه ، گناه شرائط و تقصير ، تقصير آن نسلى بود كه حسن مىبايد با آن بسر برد و او از هر گناه و تقصيرى مبرا و بر كنار بود .\r\n( 2 ) فراموش كرده‌اند كه هر آنگاه چنان موقعيت ناهنجارى و چنان نسل فاسدى كه به تظاهر و باطل‌گرائى خو گرفته ، با چنين مرد با ايمانى كه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nجز با اخلاص و حق‌گرائى سر سازش ندارد ، مواجه گردد ، نتيجه و عاقبت كار ممكن نيست بهتر از آنچه واقع شد ، واقع گردد .\r\nلذا مىبينيم تدابير خاصى كه امام حسن در مراحل مختلف ماجراى خود اتخاذ ميكرده ، ماهرانه‌ترين راه حل‌ها و جالب‌ترين تدبيرها با نظرى بنهايت دقيق و سياستى شايسته‌ى سيره‌ى امام ، بوده است .\r\nما در فصول اين كتاب ، همه‌ى نقاطى را كه بعنوان نقطه ضعف ، در داستان امام حسن ذكر كرده‌اند ، در فصول اين كتاب بمناسبت يادآور شده و در هر موردى توجيه صحيح و منطبق با واقعيت را كه مانع هر گونه تحريف و بيهوده‌گوئى است ، ذكر كرده‌ايم .\r\n( 1 ) بدين ترتيب بود كه حسن در آخر كار بزرگترين قدم اصلاحى خود را برداشت و هنگامه‌ئى را كه بر فتنه و سلاح ، استوار بود به مكتب اخلاق و محبت و اصلاح تبديل كرد و با سيماى « بزرگترين مصلح » در صحنه‌ى مصلحان عالم نمودار گشت و در ميان رهبران مسلكى جهان ، برترين مدارج كمال را احراز كرد .\r\nو سپس به حكومت همه‌ى جهان نائل آمد - گرچه نه بر تخت سلطنت .\r\nمگر اسلام در حقيقت و معنى ، جز همين روح آسمانى و فرشته‌گون كه مغلوب ماديگرى دنيا و ذليل شهوتهاى پست و اوهام مسخره و دروغين نشود ، چيز ديگرى است ؟ ! او به انبوه اصحاب خود نگريست و بسى بر او گران آمد كه مشاهده كند آنان بر اثر بىاعتنائى به مسئوليت و بىثباتى در دوستى و واگذارى جبهه‌ى حق خودشان ، بحقيقت در صف دشمنان او در آمده‌اند نه در صف او . .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n( 1 ) واگير خطرناكى كه خيانتكاران معدود آن لشكر را سخت مبتلا ساخته بود ، تمامى آن اجتماع از دست رفته و شكست خورده را تهديد ميكرد ؛ اختلاف كلمه در آنان راه يافته و صفوف از هم متلاشى شده و سليقه‌ها و طرز فكرهاى گوناگون پديد آمده بود ؛ هر گروهى خطمشى مخصوصى را انتخاب مىكرد و خود را براى جنگ آماده مىساخت اما نه با آن كس كه از خير او دور تر و به حرمان او نزديكتر است .\r\nراستى به ياورانى كه هيچ دشمنى از آنان بدتر نيست ، چه اميدى ميتوان داشت ؟\r\nدر اين صورت چرا امامى كه نايب پيغمبر است ، آن سخنى را كه در رحمت و عظمت ، گوئى از زبان نبوت صادر مىشود ، بر زبان جارى نكند ، همان سخنى كه در لب و حقيقت ، نشان كناره‌گيرى از اين هر دو گروه متخاصم است ؛ گوئى كه چيزى است برتر از همه .\r\nو مگر امام در حقيقت چيزى بجز آن موجود برتر است ؟\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n( 1 )\r\n\r\nفداكارى\r\nاگر آن اندازه قدرت و استقامت و تحمل و سبك گرفتن زندگى - كه خدا در اين روح بزرگ بوديعت نهاده بود - وجود نمىداشت ، بطور حتم تن در دادن به نهايت درجه‌ى رادمنشى و بزرگوارى به اين صورتى كه براى روحهاى قوى نيز قابل تصور نيست ، آسان نمىبود .\r\nاگر آدمى ، عريان و بدون هيچ بهانه و مدارا و دور از هر رنگ فريب و ريا پا در ميدان جهاد اكبر نگذارد و با خواسته‌هاى شخصى و هوسهاى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nطبيعت بشرى مخالفت نكند . و طغيان خوى انانيت بشرى را سركوب نسازد ، چگونه فداكارى در راه خدا و محو شدن در اراده‌ى او و عمل براى او ، امكان‌پذير خواهد بود ؟\r\n( 1 ) و اين حالت كه بمعنى پيوستگى كامل به خدا است همان امامت است و آن آدمى كه يكسره پيوسته به خدا است همان امام .\r\nاگر اوضاع جارى ، براى تفوق يافتن بر جبهه‌ى باطل مساعد نيست ، چرا نبايد از آن همچون شرائط مساعدى براى نگاهدارى و حفاظت جبهه‌ى حق بهره‌بردارى كرد ؟\r\nو اين همان وضعيتى است كه پس از آشكار شدن بدانديشى و سوء نيت ياران امام حسن - كه به ظاهر حماسه‌ى جنگ مىسرودند و در باطن جز غرضهاى شخصى انگيزه‌ئى نداشتند - كار امام حسن بدان منجر شد .\r\nاگر راه كوتاه كردن دست شرارتبار معاويه از سر اسلام واقعى - كه جلوه‌گاه آن برگزيدگان آل محمد و بازماندگان با اخلاص حزب خدايند - و راه جلوگيرى از خرابكارى سربازان شامى و « ستون پنجم » او كه در قلب كوفه و لشكرگاه امام به فعاليت مشغولند ، منحصر در اينست كه معاويه بر سلطنت دست يابد ، بگذار اين دست پليد و شرير ، اين دنيا را با همه‌ى شهوات و هوسها و زيانها و معايبش بغنيمت برد و براى حسن و بازماندگان حزب خدا ، همان عقيده و مسلك و مرامشان با آن جلالت و قدرت و وسعت و عظمت و خلودش باقى بماند .\r\n( 2 ) مگر براى پسر رسول خدا عيب و نقصانى است اگر خود را از پستى و پليدى ماده برهاند و دنيا را براى اهل دنيا گذارد و خود با عظمتى جاويد و امامتى بلند آوازه و با فضائل آموزنده و معروفش و جهاد و استقامت و\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nفداكارى مورد تقدير و سپاسش ، پيشواى روحى و رهبر فكرى خلق باشد ؟\r\nهيچ مسلمان مورد توجه و هيچ مؤمن علاقه‌مند به عقيدت صحيح ، ممكن نيست در كار او به اشتباه فرو ماند يا حق او را انكار كند يا نسبت او را با رسول خدا صلى اللّه عليه و آله بدست فراموشى بسپرد ، يا امامت و پيشوائى الهى او را نديده بگيرد ؛ اين پيشوائى و امامتى كه نه قابل تغيير و انتقال است و نه پذيراى ضعف و شكست ؛ بلكه علىرغم كوششهاى خصمانه‌ى نافرجام ، همواره پيروزمند و غالب مىباشد ؛ نيروى آن ناشى از نيروى خدا و جاودانگى آن بسته به جاودانگى حق است و در طول نسلهاى متوالى باقى است همچنانكه نبوت‌ها بر گردن امتهاى خود باقى و برقرارند ؛ شكوه و مجد حقيقى به تمام معناى كلمه و هيبت و قدرت و در عين حال حقير انگاشتن كبر و غرور مخالفان ، يك جا در آن موجود است .\r\n( 1 ) اينجا مرحله‌ى باريكى از مراحل تاريخ اسلام است ، يعنى مرحله‌ى تفكيك خلافت حقيقى از حكومت يا تفكيك پيشوائى دينى از سلطنت ، تفكيك سلطه‌ى دنيوى از سلطه‌ى معنوى و روحى .\r\nاين تفكيك به همين صورت ظاهرش ، در آغاز كار در افكار مسلمانان كاملا بىسابقه و نامأنوس بود ولى به هر صورت اين واقعيتى بود كه اسلام تدريجا بدان منتهى گشت و مسلمانان دانسته يا ندانسته ، از روز رحلت پيغمبر بدان خو گرفتند و فقط فاصله‌هاى كوتاهى كه مجموعا قطره‌اى در درياى اين قرنها بيش نبودند از اين وضع مستثنى بودند .\r\nصاحبان شرعى و قانونى خلافت هم بدين جهت در برابر اين تفكيك تسليم شدند و دم بر نياوردند كه تسليم خود را يگانه وسيله‌ى اصلاحىئى\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nميدميدند كه با آن امكان داشت كيان اسلامى محفوظ بماند .\r\n( 1 ) بگذار صريحتر سخن گفته و منظور خود را آشكاراتر بيان نمائيم :\r\nامام حسن در وضع خاص خود با معاويه همان روشى را در پيش گرفت كه پدرش امير المؤمنين در وضع خاص خود با ابو بكر و دو رفيقش آن را در پيش گرفته بود و اينست معناى پاسخى كه امام حسن به برادرش حسين داد ، قبلا گفتيم كه برادرش از وى پرسيد : « چه موجب شد كه خلافت را تسليم كردى ؟ » و وى در پاسخ گفت : « همان چيزى كه موجب شد پدرت پيش از من آن را تسليم كند » .\r\nو هر يك از اين دو امام در شرائط خاص خود ، فداكارى عظيمى كرد كه اسلام با آن محفوظ ماند .\r\nحسن بر اين اساس ، نقشه‌ى مملكت مادى خود را از روى كره‌ى زمين محو كرد تا در عوض نقشه‌ى عظمت روحى و معنوىاش را در زمين و آسمان ترسيم كند . يك نظر به مرزهاى اين كشور تازه و كهنگىناپذير بيفكن ! چيزى غير از : مرز ميان قلمرو حق و قلمرو هر چه بجز حق ؛ يا مرز ميان سمبل انسانيت و خودپرستى بينهايت ؛ يا حد فاصل ميان روحانيت آن امامى كه در مرگ و زندگى چيزى جز كلمات خدا بر زبان ندارد :  أَقِيمُوا الصَّلاةَ *  ،  آتُوا الزَّكاةَ *  ،  كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ  ،  لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  از يك طرف ، و از طرف ديگر ماديگرى حاكم جبارى كه آشكارا بمردم مىگويد : « به خدا من براى اينكه نماز بخوانيد يا زكات دهيد يا روزه بگيريد يا حج گزاريد با شما نجنگيدم ، فقط براى اين جنگيدم كه بر شما فرمانروائى كنم و با اينكه شما خوش نداشتيد خدا مرا به اين مقصود رسانيد » . . آيا غير از\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nتباين ميان اين دو قلمرو و اين دو هدف و اين دو روش چيزى مشاهده ميكنى ؟ ! ( 1 ) مردم خو گرفته‌اند كه به اينچنين حادثه‌ئى همچون خسارت و صدمه‌ئى بزرگ بنگريد و اين بدان جهت است كه به اين حادثه از ديدگاه تنگ دنيا و ماده مينگرند و از اين ديدگاه ، البته جز خسارت مادى چيز ديگرى در اين حادثه نمىتوان ديد .\r\nاما آن نفس مطمئنه‌اى كه جبلت او بر خير محض است ، اين حادثه را وسيله‌ئى مىبيند براى رسيدن به هدفهائى كه بسى عزيزتر از حكومت و بسى گرامىتر از همه‌ى دنيا است و در عين اين حال ، واقعه‌ى پرشكوهى كه بر تارك تاريخ انسانيت همچون ستاره‌ئى مىدرخشد .\r\n( 2 ) بدين گونه امام حسن در جهادش و در صبرش و در فداكاريش از همه‌ى مردم برتر آمد . . و اين مثلث فضيلت ، مادر همه‌ى فضائل است .\r\nيك مثلث ديگر و باز يك مثلث سومى از خصال فضيلت‌بار در او وجود داشت كه همه بطور مجموع ، ابزارهاى عظمت و گواههاى برترى او بودند :\r\nيكى آنكه امام بود و محبت و دوستيش واجب بود و پسر پيغمبر بود .\r\nديگر آنكه از ياران خودش و از دشمنانش و از همسرش ضربت ديد .\r\nو همانطور كه گفتيم وى از لحاظ روش ممتاز جهادش و صبر عظيمش و فداكارى بىنظيرش بر همه‌ى انسانها برتر آمد .\r\nاينك تا - مخصوصا - اين سه خصلت ، به صورت خصلت‌هاى ويژه‌ى حسن بن على با مشخصاتى كه جاى هيچ‌گونه بحث و جدال نماند ، بطور كامل روشن و مفهوم گردد ، توضيح ميدهيم :\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n( 1 )\r\n\r\nجهاد امام حسن\r\nجهاد او جالبترين و در عين حال ، دردناكترين نوع جهاد و داراى وسيع‌ترين ميدان‌ها و طولانىترين رنجها بود .\r\nدر راه خدا جهاد كرد ولى نه فقط در يك جبهه بلكه در جبهه‌هاى بسيار : در جبهه‌ى مبارزه با دشمن چه به صورت لشكركشى و چه به صورت مقابله با فتنه‌انگيزىها و شيطنت‌هاى او ؛ در جبهه‌ى مبارزه با اصحاب و سپاهيان خودش بدين صورت كه با روشهاى گوناگون در صدد اصلاح آنان بر آمد و چه رنجى در اين راه برد و بالاخره هم توفيق نيافت ، در جبهه مبارزه با نفس ، بدين صورت كه عواطف خويشتن را كنترل نمود و طغيان تمايلات خود را مهار كرد و سلطه‌ى نفس را سركوب ساخت . . . و در رهبران بشرى كسى را نمىشناسيم كه توانسته باشد بر تمايلات و احساسات و اعصاب خود چندان تسلط يابد كه حسن در موارد مختلف اين سرگذشت ، تسلط يافته است ، در جبهه‌ى مبارزه با شيعيان مخلص خود بدين صورت كه پرسشهاى عتاب‌آميز و جرئت‌آلود آنان را درباره‌ى علت صلح ، با خونسردى تحمل كرد و با روشى كه نمايشگر فرشته خوئى او و نشان‌دهنده‌ى روح يك امام معصوم بود ، با آنان روبرو شد يعنى خشم خود را فرو خورد و شكيبائى ورزيد و با طبعى آرام و لهجه‌اى شيرين و دلپذير و گذشتى فراوان آنان را پذيرفت . عتاب هر يك را به روشنترين و صحيح‌ترين وجه پاسخ ميگفت و هدفهاى خود را براى او تشريح ميكرد و لحن خصمانه‌ى عتاب او را از بين ميبرد و مخاطب او ناگهان خود را با حجتى قوى و هدفى بزرگ و رأيى اصيل مواجه مىيافت و از مشاهده‌ى موقعيت امام خود ، به ياد موقعيت پيامبران مىافتاد و سخن او را همچون وحى و الهام آسمانى مىپذيرفت . . . و مگر\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nچنين نبود ؟\r\n( 1 ) يك نمونه از اين سؤال و جواب‌ها را بشنويد :\r\n- چرا با معاويه صلح و « عدم تعرض » بر قرار ساختى اى پسر رسول خدا ؟ تو كه ميدانستى حق با تو است و او گمراهى ستمگر است ! .\r\n- ابا سعيد ! آيا من پس از پدرم حجت خداى تعالى و امام بر خلق نيستم ؟\r\n- چرا .\r\n- آيا من كسى نيستم كه رسول خدا درباره‌ى من و برادرم گفت :\r\nحسن و حسين امامند چه قيام كنند و چه بنشينند ؟ - چرا .\r\n- در اين صورت من به هر صورت امامم ، قيام بكنم يا نكنم . اى ابا سعيد ! چيزى كه مرا بر مصالحه با معاويه برانگيخت همان بود كه رسول خدا ( ص ) را بر مصالحه با بنى ضمرة و بنى اشجع و با اهل مكه در هنگام بازگشت از حديبية وادار ساخت . آنها كافر بودند به تنزيل و اينها كافرند به تأويل . اى ابا سعيد ! اگر من از جانب خداى تعالى ، امام و پيشوايم ، نميبايد كه نظر و رأى مرا در هر چه پيش ميگيرم - جنگ يا متاركه - باطل انگاريد هر چند حكمت آن كار بر شما پوشيده باشد .\r\nنشنيده‌ئى كه خضر چون كشتى را سوراخ كرد و آن پسرك را كشت و آن ديوار را ساخت موسى از كار وى خشمگين شد . چون حكمت آن كارها بر وى پوشيده بود . تا آنگاه كه او موسى را از حقيقت آگاه ساخت و موسى راضى شد . من نيز همانگونه‌ام . شما بر من خشم گرفتيد ، چون حكمت كار مرا درك نكرده بوديد . اگر من اين كار را نميكردم يكتن از شيعيان ما بر روى زمين ، جان بدر نميبرد ، همه را ميكشتند . » « 1 »\r\n\r\n\r\n","description":"","footnote":"\r\n( 1 ) بهار 10 / 101 .\r\n","page_name":" 269 ","page_number":269},
  {"content":"\r\n\r\n( 1 ) مؤلف : از اين جهاد ، جهاد ديگرى نيز پديد آمد با مردم ديگرى كه همان امويان بودند ( و به زودى بدان اشاره خواهيم كرد ) .\r\nاينها پنج جبهه‌ى مبارزه بودند كه حسن عليه السلام عمر شريفش را در آنها گذرانيد و با نيروئى لا يزال و طاقتى عجيب ، مشقت‌ها و ناراحتىهاى آنها را تحمل كرد .\r\nهيچ جبهه‌ئى نماند كه حسن در آن بجنگ برنخيزد .\r\nاو كه از قدرت و حكومت گذشته بود ، در اين راه مبارزه مىكرد كه اسلام را باقى بدارد و زندگى مسلمانان را قرين رفاه و آسودگى سازد و مؤمنان را از قتل برهاند . در حقيقت او در حكم كسى بود كه در راه خدا از حق زندگى صرفنظر مىكند و در بهاى نعيم آن جهان ، جان خود را تقديم ميدارد .\r\n( 2 )\r\n\r\nصبر امام حسن\r\nصبر او ، عكس العمل جهاد او و حصارى بود كه در همه‌ى ميدانها و جبهه‌ها بدان پناه ميبرد .\r\nاو از زمانه و مردم زمانه بقدرى محروميت و خيانت و غدارى و توطئه و ترور و پيمان‌شكنى و تهمت و دشنام دشمنان و روگردانى و عتاب دوستان . .\r\nتحمل كرد كه در ميان زعماى تاريخ - تا آنجا كه ما به ياد داريم - از كسى جز او همانند آن را سراغ نداريم .\r\nاو همه‌ى اين ناملايمات را با صبرى كه كوهها با آن برابرى نمىتوانند كرد ، متحمل شد و شرائط نامساعدى را كه از همه سو احاطه‌اش كرده بود با حكمت سرشار و پختگى و كار آزمودگى تمام ، طى كرد ؛ هرگز تسليم غضب\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو زبون احساسات نشد ؛ در برابر حوادث خود را نباخت و از شدائد در اضطراب نيفتاد و هيچ عاملى جز يارى دين و برافراشتن پرچم قرآن و بلند آوازه ساختن دعوت اسلام ، نتوانست او را برانگيزد .\r\n( 1 ) دارنده‌ى اين مزايا و اين خصال ، همان حسن سبط پيغمبر است با همان حقيقتى كه خدايش آفريده است . هيچ‌كس بجز جاهلى لجوج يا دشمنى بىانصاف را ياراى آن نيست كه در اين صفات و خصال بر حسن خرده‌گيرى كند . صفات او در زمان خودش برترين صفات بود . از بخشش و كرمش همچون ضرب المثلى نام برده مىشد ؛ شيرينى گفتار و حاضر جوابيش و قدرت منطقش و هيبتش و حلمش و عقل و درايتش را دشمنان تصديق مىكردند ، چه رسد به دوستان .\r\nبه ستايشهاى معاويه از او بنگريد ؛ هرگاه در محضر او بحث و مشاجره‌اى درباره‌ى حسن در ميگرفت وى در آخر كار سخنى در تمجيد آن حضرت مىگفت و گاه بدون آنكه بحثى از اين گونه پيش آيد ، نظر ستايش‌آميز خود را ابراز ميداشت .\r\nيك بار شيرينى گفتار آن حضرت را چنين ستود :\r\n« درباره‌ى هيچ‌كس به قدر حسن اين احساس را نداشته‌ام كه وقتى مىگويد ، ادامه‌ى گفتار او را دوست بدارم » « 1 » نوبت ديگرى كه در حضور او از امام حسن ياد شد ، گفت : « اينها مردمى هستند كه سخن گفتن به آنان الهام شده است » . « 2 »\r\nدرباره‌ى هيبت و خوش محضرى آن حضرت گفت : « به خدا ، هرگز او را\r\n\r\n\r\n","description":"","footnote":"\r\n( 1 ) « يعقوبى » 2 / 202 و « ابن كثير » : 8 / 39 .\r\n( 2 ) العقد الفريد : 2 / 323 .\r\n","page_name":" 271 ","page_number":271},
  {"content":"\r\n\r\nنديدم مگر آنكه از غيابش ناشاد و از عتابش بيمناك بودم » . « 1 » و همچنين گفت : « به خدا هرگاه در كنار خود نشسته‌اش ديدم از وضع او و از عيبجوئى او بيمناك گشتم » . « 2 »\r\n( 1 ) در ستايش او شعرى بدين مضمون سرود : « حسن فرزند همان كسى است كه هر جا ميرفت ، مرگ نيز پا بپاى او قدم بر ميداشت . بچه‌ى شير همانند اوست و حسن نيز پدر خود را مثل و مانند است . اگر حلم و درايتش را بتوان وزن كرد بايد گفت همچون « يذبل » « 3 » و « ثبير » « 4 » است » « 5 » .\r\nآرى ، اين همان معاويه ، دشمن شماره يك حسن عليه السلام است .\r\nمروان بن حكم نيز همان كسى است كه درباره آن حضرت مىگفت : « حلمش با كوهها برابر است » « 6 » .\r\nثناگوئى آشكار اين دو دشمن ، دليل مقام ارجمند امام حسن در اعتقاد مردم و يا دليل تسليم و خضوع اين دو در برابر واقعيت است . و اگر نه ، بايد آن را پوششى دانست كه آن دو به روى نقشه‌هاى خطرناكى كه براى امام حسن در نظر داشتند ، ميكشيده‌اند .\r\n( 2 ) اين مشاجره‌هائى كه ما به اشاره از آن در گذشتيم و در برخى از كتابهاى بزرگ ، پاره‌ئى از آنها را با اهميت ياد كرده‌اند ، عبارت از « مفاخره » هائى است كه معاويه در برخوردهايش با امام حسن - چه در هنگامى\r\n\r\n\r\n","description":"","footnote":"\r\n( 1 ) بهار : 10 / 116 .\r\n( 2 ) شرح نهج البلاغه : 2 / 101 .\r\n( 3 - 4 ) نام خاص كوهى .\r\n( 5 ) شرح نهج البلاغة : 4 / 73 .\r\n( 6 ) شرح نهج البلاغة : 4 / 5 و 18 .\r\n","page_name":" 272 ","page_number":272},
  {"content":"\r\n\r\nكه آن حضرت پس از صلح در شام بود و چه هر آنگاه كه معاويه به مدينه مىآمد - با علاقه و شورى مخصوص ، پيش مىآورد .\r\n( 1 ) مجالس فراهم مىساخت و دوستان نزديك خود را كه همگى چون خود او ، اهل بيت پيامبر را مانع نفوذ و محبوبيت خود در ميان مردم ميدانستند ، جمع مىكرد . آن كسانى كه بيشتر در اين مجالس حضور داشتند عمر و عاص ، عتبه پسر ابو سفيان ، عمر و پسر عثمان ، مغيرة بن شعبه ، وليد بن عقبه ، مروان حكم ، عبد اللّه بن زبير ، زياد بن أبيه بودند . گاه فقط چند نفر از اين جمع را حاضر مىساخت و گاه كسان ديگرى را هم بدانها ميفزود ، آنگاه حسن عليه السلام را به اين مجلس دعوت مىكرد و سران و سردمداران اين باند ، يكى پس از ديگرى ، با خشم برافروخته و سينه‌ى پركينه ، هر چيزى را كه به وسيله‌ى آن ممكن بود با امام حسن مفاخره كرد ، بر زبان مىآوردند و سخنى نگفته نمىگذاشتند و بدين ترتيب تشفى خاطر خود را فراهم مىآوردند . و اين مجالس در حقيقت به صحنه‌ى پيكار دسته جمعى آن جبهه با امام حسن تبديل مىيافت .\r\n( 2 ) امام حسن عليه السلام كه بگفته‌ى عبد اللّه بن جعفر : « صخرهء تسخيرناپذير دور از تير رس برتر از ستيغ » بود . « 1 » چندان پاكدلى و پيراسته خوئى داشت كه او را از تنزل به حضيض اين مشاجرات و ستيزه‌جوئيها بازدارد ، با اين حال از پاسخ آنان خوددارى نميكرد و ميفرمود : « به خدا سوگند اگر اين نبود كه بنى اميه مرا به ناتوانى در گفتار منسوب مىسازند ، بىترديد از پاسخ دادن به آنان خوددارى مىورزيدم » .\r\nآنان را با منطق قوى و رساى خود كه درهم كوبنده‌ى عناد\r\n\r\n\r\n","description":"","footnote":"\r\n( 1 ) بنگريد به « المحاسن و المساوى » تأليف « بيهقى » ( ج 1 ص 62 ) .\r\n","page_name":" 273 ","page_number":273},
  {"content":"\r\n\r\nروزافزون ايشان بود ، پاسخ ميداد و آن را به تسليم و خضوع و سرافكندگى مبدل مىساخت .\r\n( 1 ) در برخى از پاسخهاى خود ، ميراث نبوت و حكومت را به رخ ايشان مىكشيد و با حاضر جوابى و فراست خود كه از درياى مواج و بيكران دانشش سرچشمه مىگرفت ، نرم نرم ، ايشان را به اعتراف كردن به حق او و پدرش وادار مىساخت .\r\nباز به سخن ادامه ميداد و چندان سخن مىگفت كه سزاى ناسزاها و دشنام‌هاى آنان را - بىآنكه مثل خود آنان به دروغ يا ناسزا و دشنام متوسل شود - در كنارشان مىنهاد . هر يك از حريف‌ها را تنها و جدا پيش مىكشيد و بارزترين خصوصيات حسبى يا نسبى او را كه خود او بدان تكيه داشت ، مطرح مىساخت و بدان اعتراض و ايراد مىكرد . . و بىشك رساترين و كارگرترين انواع اين گونه بحثهاى مفاخره‌آميز آنست كه انسان بزرگترين افتخارات حريف را كه مايه‌ى سربلندى او و گذشتگانش مىباشد ، مورد طعن ورد قرار دهد .\r\nدر تمام اين مجالس ، حسن ، حريف پيروز و نيرومندى بود در برابر مردمى ضعيف و مغلوب .\r\n( 2 ) آن كس كه بيش از همه‌ى اين جمع ، احساس ضعف و شكست مىكرد ، رئيس ايشان معاويه بود كه اتفاقا نيروهاى مادى و انسانى را بيش از ديگران در اختيار داشت . بر او بسى دشوار و غير قابل تحمل بود كه برادران و عموزادگان خود را بنگرد كه در پايان هر مشاجره و مباحثه‌اى ، شكست خورده و دست و پا شكسته و زخم ديده از ميدان خارج مىشوند .\r\nدر چنين مواقعى به آنان روى ميكرد و مىگفت : « ديديد ! هر چه\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nگفتم نشنيديد ! تا حرفهائى به گوشتان رسيد كه جهان را در چشمتان تيره و تار كرد و محفلتان را تلخ ساخت ! » يا مىگفت : « من كه بشماها گفتم او - يعنى حسن - كسى است كه نميتوان با او معارضه كرد » .\r\n( 1 ) گاه به مروان حكم روى مىكرد و ميگفت : « هر چه تو را از روبرو شدن با اين مرد نهى كردم نشنيدى و در آنچه به كار تو نمىآمد فرو رفتى ! مراقب خود باش ! زيرا نه پدر تو همچون پدر اوست و نه خودت همسنگ اوئى ! تو فرزند آن رانده‌ى آواره‌ئى و او پسر رسول گرامى خداست ، افسوس كه بعضى ندانسته گور خود را بدست خود مىكنند و بپاى خويشتن بدنبال مرگ ميدوند » .\r\nبا لحن ملامتبار و تحريك‌آميزى به عمرو عاص مىگفت : « پدرش - يعنى امير المؤمنين ع - به تو حمله كرده و تو جانت را بوسيله عورتت نجات داده‌ئى ! اينست كه از او ملاحظه مىكنى ! » يا مىگفت : « با دريا ستيزه مكن تا غرقت كند ، با كوه درميفت تا نفست را ببرد ، گوشه‌اى بنشين تا مجبور به عذر خواهى نشوى ! » .\r\n( 2 ) پسر زبير كه آن روزها در سلك نديمان و حاشيه‌نشينان معاويه قرار داشت ، نوبتى از مشاجره با امام حسن پشيمان شده بود و با لحن عذر خواهى به آن حضرت مىگفت : « مرا ببخش ! ابا محمد ! اين شخص ( به معاويه اشاره مىكرد ) مرا به در آويختن با تو وادار كرد ، او دوست دارد كه ميان ما نفاق بيفكند .\r\nاگر من نادانى ميكنم تو چرا كوتاه نمىآيى ؟ شما خاندانى هستيد كه اغماض و گذشت خوى و خصلت شماست » و معاويه نمىتوانست عذر خواهى عاجزانه و مغلوبانه‌ى او را در برابر حسن ، تحمل كند به او گفت : « حقا كه او خاطر مرا از دست تو آسوده ساخت و رگ حيات تو را هدف گرفت ! در دست\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاو همچون كبكى در چنگال شاهين گرفتار شدى و هرطور كه خواست با تو بازى كرد ! ديگر نبينم كه بعد از اين بر كسى فخرفروشى ميكنى ! » .\r\n( 1 ) نوبتى ديگر كه عمرو عاص و مروان و زياد بن سمية از يكسو و حسن عليه السلام از سوى ديگر ، مشاجره ميكردند ، پس از پايان مجلس ، معاويه گفت : « عمرو خوب سخن گفت فقط منطقش محكوم شد ! مروان هم حرفى زد الا اينكه شكست خورد ! » آنگاه به زياد روى كرد و گفت : « تو ديگر چرا وارد بحث شدى ؟ ! مثل كبكى كه در چنگال شاهين گرفتار شود اسيرت كرد ! » عمرو عاص در مقام جواب بر آمد و گفت : « مگر تو خودت نبودى كه از پى ما تير مىافكندى ؟ » معاويه گفت : « در اين صورت من نيز در نادانى شريك شما بودم ! مگر با كسى كه جدش رسول خداست سرور گذشتگان و آيندگان و مادرش فاطمه‌ى زهراست سرور زنان جهان ، ميتوان مفاخره كرد ؟ » سپس به عمرو گفت : « به خدا اگر اهل شام از اين مباحثه باخبر شوند ، رسوائى عجيبى خواهد بود » عمرو با رندى و زيركى گفت :\r\n« آرى او تو را نگاهداشت ولى مروان و زياد را همچون سنگ زيرين آسيا درهم فشرد و لگدمال كرد » و زياد با آشفتگى گفت : « آرى ، همچنانست كه گفتى ولى اين معاويه است كه به هر قيمت ، مايل است ميان ما و آنها فتنه و نفاق افكند » .\r\nچنان كه ملاحظه مىكنيد هم زياد و هم پسر زبير گواهى داده‌اند كه اين بحث و جدال‌ها بدست معاويه و با فتنه‌انگيزى او پيش مىآمده و امام حسن عليه السلام نيز در بسيارى از پاسخهائى كه به آنان داده بدين مطلب اشاره فرموده است .\r\nگويند : « عبد اللّه بن عباس چون با حسن تنها شد ، ميان دو چشم او را\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبوسيد و گفت : قربانت گردم پسر عمو ! به خدا پيوسته درياى دانشت در تلاطم است ، چندان بر ايشان تاختى تا انتقام مرا از فرزندان . . . بازستاندى » « 1 » .\r\n( 1 ) متن اين مشاجره‌ها بخاطر ظرافت ادبى و ارزش هنريش در خور آنست كه همچون ميراث عربى اصيلى بمعرض نمايش گذارده شود . . زيرا كه صحت انتساب آن از متنش آشكار است و اسلوب و كيفيت تركيب آن ترسيم كننده‌ى صورتى از ادب مشاجره در آن عصر مىباشد . ولى چيزى كه ما را از عرضه كردن آن در اين سطور بازمىدارد لحن زشت و دشنام‌آميزى است كه امويان در دروغگوئيها و خلاف‌پردازيهاى خود آن را به نهايت درجه رسانيده و خويشتن را بيش از آنچه براى دشمن خود مىپسنديده‌اند ، رسوا ساخته‌اند .\r\nدر عين حال كه از آوردن متن اين مشاجرات مىپرهيزيم ، نميتوانيم حقيقتى را - كه با موضوع مورد بحث ما يعنى « صبر امام حسن » متناسب است - ناديده بگيريم . آن حقيقت عبارت است از ميزان عجيب بدرفتارى اين جمع با امام حسن در اين مجالس و صبر و تحمل عجيب آن حضرت در برابر اين عمل خصومت‌بار معاويه كه با ساير روشها ، و رفتارهاى خصومت آميزش چه در جنگ و چه در صلح ، سنخيت داشت .\r\nمطلبى كه نميتوان در آن ترديد داشت اينست كه اين مجالس همه\r\n\r\n\r\n","description":"","footnote":"\r\n( 1 ) رجوع شود به « المحاسن و المساوى » بيهقى ( ج 1 - ص 59 - 64 ) و « العقد الفريد » ( ج 2 ص 323 ) و « بحار الانوار » ( ج 10 ص 116 ) . و ما در كتاب « اوج البلاغة » كه مشمل بر خطبه‌ها و نامه‌ها و كلمات دو امام بزرگوار - حسن و حسين عليهما السلام - است ، خطبه‌هائى را كه امام حسن در اين مشاجره‌ها انشاء كرده ، آورده‌ايم .\r\n","page_name":" 277 ","page_number":277},
  {"content":"\r\n\r\nحساب شده و پيش‌بينى شده بود و از تشكيل آنها هدف سياسى خاصى تعقيب مىشد . از اين نظر ميتوان اين مجالس را ميدان ديگرى دانست كه معاويه ، نقشه‌ى جنگ اعصاب با امام حسن و شيعيانش را - كه اينك جانشين جنگ گرم ساخته بود - در آن پياده مىكرد .\r\nاين جنگ ، ميدانهاى ديگرى نيز داشت كه به برخى از آنها در فصول نزديك آينده ، اشاراتى خواهد رفت .\r\n( 1 )\r\n\r\nفداكارى امام حسن\r\nفداكارى بىنظير او همان وضعى است كه او بخاطر فكر و عقيده‌ى خود ، در مواجهه با ملك و حكومت انتخاب كرد .\r\nغالبا چشم پوشيدن كسى كه صاحب قانونى حكومت است از اين حق قانونى خود ، بيش از گذشتن از سر جان ، حائز اهميت و دليل بزرگى روح است . و بلند نظرى و بزرگى روح در راه عقيده و هدف ، آشكاراترين صفات حسن بن على و جالبترين ابزارهاى وى در جهاد متصل و بهم پيوسته‌اش بود .\r\nدر ميان اين دو نوع فداكارى - فدا كردن جان يا گذشتن از سر حكومت با وجود حق قانونى - دومى بسى دردناكتر و داراى رنج طولانىتر و لطمه‌ى آن بر شخصيت انسانى كوبنده‌تر است .\r\nدر همه‌ى دوره‌هاى تاريخ ، عشق حكومت در دل حاكمان و پادشاهان ، ريشه‌دارتر و عميق‌تر از عشق به جان بوده است تا چه رسد به فكر و عقيده . .\r\nافراد زيادى را مىشناسيم كه جان خود را فداى حكومت و سلطنت خود كرده‌اند درحالىكه جز عده‌اى معدود ، به ياد نداريم كه كسى تخت سلطنت\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nرا بلا گردان جان خود نموده باشد .\r\n( 1 ) در تاريخ مناظر تلخ و رقت‌بارى از قربانيان سلطنت را ميتوان ديد كه پادشاهان براى حفظ تاج و تخت خود ، نخست آنها را و سپس - چون گزيرى نبوده است - خود را فدا ساخته‌اند .\r\nبا توجه به اين نسبت - يعنى نسبت اندك كسانى كه تاج و تخت را فداى جان كرده‌اند در برابر آنان كه به عكس ، جان خود را در راه تاج و تخت از دست داده‌اند - تفاوت ميان ارزش معنوى اين دو فداكارى را از نظر مردم در مىيابيم .\r\nبه همين دليل است كه در آن موارد نادرى كه حكومت و سلطنت فدا شده است ، مشاهده مىكنيم كه اهتمام مردم به اين واقعه بيشتر و گفتگوها و قيل و قالها و همهمه‌ها در اطراف آن فراوانتر است و باز به همين دليل است كه اظهار نظرها و تعليل‌ها و تحليل‌ها و فلسفه چينىهاى گوناگون فقط در پيرامون چنين واقعه‌ئى به عمل مىآيد و تاريخ به ياد ندارد كه در حادثه‌ى فرود آمدن حكمرانى از مقام حكومت ، ميان مردم اختلاف نظر در اين باره پديد نيامده باشد ؛ برخى او را تصويب و برخى تخطئه نكرده باشند ؛ جمعى آن را عذر ننهاده و جمع ديگرى بر آن خرده نگرفته باشند و خلاصه ، جبهه‌ئى با او و جبهه‌ئى در برابر او قرار نگرفته باشند . .\r\nمگر حسن بن على عليهم السلام .\r\n( 2 ) فقط او بود كه چون از ملك و حكومت خود دست كشيد و از مسند قدرت فرود آمد و همه‌ى امكانات دنيوى خويشتن را در راه عقيده و هدف خود فدا ساخت ، هيچ انسانى در حسن نيت و اخلاص و مصلحت‌جوئى او به ترديد نيفتاد و در عظمت مقام فداكارى او شك نياورد و آن سال به « سال اجتماع »\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nناميده شد ، چون همگان با او موافقت كردند و عملا رأى او را پذيرفتند .\r\nو اينست آيت عظمت او در تاريخ و نشان مقام منيع او در دل مسلمانان و دليل قدرت معنوى و روحى او . . . قدرتى كه بر كندن لباس سلطنت بدان زيانى نمىرساند .\r\n( 1 ) گروهى از اينكه چرا اين فداكارى ، او را از صحنه‌ى رزم با اسلحه خارج ساخته است از وى گله‌مند ميبودند و حتى برخى از اين گروه در شمار بزرگان شيعه‌ى وى قرار داشتند ، ولى حتى يك نفر از اين جمع كه به انگيزه‌ى احساسات بر او ايراد ميگرفتند ، در صحت عمل او به لحاظ انگيزه‌هاى - دينى وى يعنى مراعات صلاح امت اسلامى و حفظ خون مسلمانان و پيشبرد هدفهاى عالم اسلام ، ترديدى نداشتند .\r\nو در فصل آينده خواهيم ديد كه ايرادها و اعتراض‌هاى عيبجويان ، هيچ‌يك از روى انصاف نبوده و راه حلى كه او براى خروج از مشكلات انتخاب كرد ، تنها راهى بود كه در آن شرائط ميتوانست راه حل محسوب شود .\r\nامام حسن كه به فداكارىئى از لحاظ اثر روانى دردناكتر و از جهت اثر دينى برتر و در تاريخ نادرتر و در عرف انسانها پرارزشتر ، تن در داده بود ، به هيچ صورت مورد شبهه يا هدف تهمت قرار نميگرفت ، و چگونه تهمت و شبهه را راهى توان بود به آن كس كه در ميان انواع فداكارى آن يك را انتخاب مىكند كه براى خود او دشوارتر و براى ديگران پرسودتر و به خدا نزديكتر است . . . و خود او هم آن مرد الهى مورد قبول همگان و همان كسى است كه صريح قرآن ، گمان هر خطا و اتهامى را از او دفع مىكند ! ( 2 ) كى دنيا در حساب امام حسن نقشى داشته ، تا طمع به زندگى دنيا را در اراده‌ى او تأثيرى باشد و به حساب دنيا ، پيوستن به جوار رحمت و لطف\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nالهى را بتأخير اندازد و بسوى كرامتى كه در جوار پدرش و جدش در انتظار اوست ، نشتابد ؟\r\n( 1 ) و كى امام حسن بن على آنچنان انسان ضعيف و جبانى بوده كه از كشته شدن بيم داشته باشد و بخواهد جان خود را با چشم‌پوشى از حكومت حفظ كند ؟ از كدام سو ممكن است جبن و ضعف به حسن بن على انتساب يابد ؟ از پدرش شير خدا و شير مرد پيامبر ؟ يا از دو جدش رسول خدا و ابو طالب بزرگ و سالار مكه ؟ يا از دو عمويش حمزه و جعفر دو سرور شهيدان ؟ يا از برادرش پدر شهيدان ؟ يا از موقعيت‌هاى درخشان و معروفش در معركه‌هاى رزم ؛ روز محاصره‌ى عثمان و روز جنگ بصره و واقعه‌ى مظلم ساباط « 1 » ؟\r\nمگر نه او همان شير مردى است كه دشمنانش درباره‌ى او گفتند : « هر جا قدم ميگذارد مرگ همراه اوست » ؟ و فضيلت آنست كه دشمن درباره‌ى كسى بدان اعتراف كند .\r\nاصولا اگر كمى دقت شود ، همين كه آن حضرت حكومت را در راه عقيده‌اش فدا ساخت خود از بزرگترين آيات شجاعت اوست .\r\nبا اين حال در كجاى زندگى او نشانه‌ى طمع به زنده ماندن يا ترس از مرگ را ميتوان يافت ؟\r\n( 2 ) در حساب امام حسن يگانه مقياس و ميزان ، همان افكار و ايده‌هاى عالى او بود كه از ديدگاه او هيچ چيز ديگرى با آن سنجيده و مقايسه نميتوانست شد . او معتقد بود كه بايد ملك و حكومت خود را فداى اين\r\n\r\n\r\n","description":"","footnote":"\r\n( 1 ) براى آشنائى با موقعيت امام حسن در روز محاصره‌ى عثمان و عمليات او در جنگ جمل و دلاورى و جرأت او در مظلم ساباط رجوع كنيد به ترتيب به : تاريخ فخرى و « كتاب الجمل » شيخ مفيد و تاريخ يعقوبى .\r\n","page_name":" 281 ","page_number":281},
  {"content":"\r\n\r\nافكار و ايده‌ها كند و با اين فداكارى بزرگ ، آن تنها ارزش معنوى را از دست‌اندازى خصمانه‌ى كسانى كه از ننگ اين جهان و آتش آن جهان نمىانديشند ، مصون بدارد و همين خطمشى را هم بدون كوچكترين تغيير و انحراف و ضعف و درحالىكه زندگى را تحقير مىكرد ، طى نمود .\r\n( 1 ) او راضى شد كه براى زنده نگاهداشتن هدفهاى خود ، زندگى دردناكى را تحمل كند كه مرگ از آلام آن بسى كوچكتر و سبك‌تر است ؛ پذيرفت كه با تمام وجود خود ، ابزارى باشد براى خير و مصلحت ديگران و بىآنكه كوچكترين بهره و فايده و ذخيره‌ئى نصيب خود او گردد . و فقط همين مقدار ، بالاترين مقام و مرتبتى است كه مصلحان كم نظير و طراز اول تاريخ توانسته‌اند بدان نائل آيند و دورترين سر منزلى است كه تربيت اسلامى براى تأمين هدف نهائى خود - يعنى مستقر ساختن صلاح همگانى و نشر افكار صحيح در اجتماع - آن را وجهه‌ى همت خود ساخته است .\r\nبسيارند كسانى كه در خدمت افكار و ايده‌هاى خود و بخاطر زنده نگاه داشتن آنها ، متحمل مصيبت‌ها و بلاهاى فراوان شده‌اند ولى در ميان اين گونه مردمان ، كسى را نمىشناسيم كه در تحمل بليه‌هاى رنگارنگ و رنجهاى دامنگير از آنگونه كه سايه‌وار تا آخر عمر و لحظه‌ى آخرين ضربت ، قرين آدمىاند ، بپاى حسن بن على برسد .\r\nبنا بر اين از هر جهت او نمونه و سمبل كامل پيشوا و مصلح عظيم الشأنى است كه درس پذيرش سخت‌ترين و دردناكترين فداكاريها بخاطر ايده و هدف را ، به مصلحان جهان تعليم داد .\r\n( 2 ) و در قدم‌هاى بعدى اين مرحله ، همه جا با زهد و بىاعتنائيش به\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبهره‌هاى اين جهان ، پيش قدم و پيشرو بود . بنا بر اين ، پارسائى او در اين جهان و شكيبائى او بر زندگانىئى آنچنان و فدا ساختن ملك و حكومت ، هر يك عناصر جهاد او در راه خدا و وسائل پيروزى او در راه جاويد ساختن فكر و عقيده و ابزار خلود و بقاى شخصيت اوست .\r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\n( 1 )\r\n\r\nسيماى صلح\r\nگويا تاكنون سخنى شفابخش كه همچون دليل قانع‌كننده‌اى بتواند راز عمل امام حسن را آشكار ساخته و سيماى صلح را روشن كند و انگيزه‌ى تن ندادن آن حضرت به شهادت را تحليل نمايد ، در اين صفحات عرضه نداشته‌ايم .\r\nنقطه‌ى حساس ماجراى امام حسن از نخستين روزى كه در پيرامون اين ماجرا قيل و قالها و نقد و ايرادها پديد آمده ، همينجاست . در ميان موضوعات گوناگونى كه بحث گسترده و وسيع ما تاكنون در برگرفته ، هيچ\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nموضوعى اين همه در خور توجه و كشف و تحقيق نيست ، اولا بدين دليل كه اين موضوع خود به خود داراى اهميت است و ثانيا بدين جهت كه اين نقطه‌ى ابهام ، همان راز عمل امام حسن است كه در امتداد اين سيزده قرن و اندى ، كسى توفيق بر گرفتن نقاب ابهام از چهره‌ى آن را نيافته است .\r\nاينك تا در استخدام ابزار لازم براى دست يافتن به هدفى كه از اين بحث منظور است ، در گشايش بيشترى باشيم نخست متن گفته‌هاى معروفترين مورخان را در اين باره ياد مىكنيم و سپس بر مىگرديم به كنكاش و بررسى دقيق اوضاع و احوال جارى در لحظه‌ى صلح و آنگاه به نتائج بحث .\r\n( 1 )\r\n\r\n1 تاريخ يعقوبى :\r\n« معاويه در خفا كسانى را به لشكر امام حسن ميفرستاد تا شايع كنند كه « قيس بن سعد » با معاويه پيمان صلح بسته و به دو پيوسته است . از آن سو كسانى را به لشكرى كه پس از فرار « عبيد اللّه بن عباس » تحت فرمان قيس بن سعد بود ، گسيل ميداشت تا انتشار دهند كه حسن صلح را پذيرا گشته و پاسخ موافق به معاويه داده است . مغيرة بن شعبه و عبد اللّه بن كريز و عبد الرحمن بن ام الحكم را نزد امام حسن - كه در اردوگاه خود در مدائن بود - فرستاد و ايشان چون از نزد او خارج مىشدند ، چنان كه مردم بشنوند با خود مىگفتند : خدا بدست پسر پيغمبر ، خونها را حفظ كرد و فتنه را فرونشانيد و او صلح را پذيرا شد . لشكر از شنيدن اين سخن متشنج شد و كسى در راستگوئى آنان شك نياورد ، اين بود كه سپاهيان بر سر حسن شوريدند\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nو خيمه‌گاه او را با هر چه در آن بود بغارت بردند ؛ حسن بر اسب خود سوار شد و به « مظلم ساباط » روانه گشت ؛ در آنجا « جراح بن سنان اسدى » كه در كمين وى بود با پيكانى او را از ناحيه‌ى « ران » زخمى ساخت ؛ وى ريش « جراح » را گرفت و چنان پيچيد كه گردنش را خورد كرد . حسن را به مدائن بردند درحالىكه خون بسيارى از او رفته و جراحتش دشوار شده بود و مردم از گرد او پراكنده شدند . معاويه به عراق آمد و بر كار تسلط يافت و در اين حال ، حسن بشدت بيمار بود و چون ديد كه نيروى مقاومت از او گرفته شده و ياران او پراكنده گشته و او را رها ساخته‌اند ، با معاويه صلح كرد . . »\r\n( 1 )\r\n\r\n2 تاريخ طبرى :\r\n« مردم با حسن بن على عليه السلام بخلافت پيمان بستند ؛ سپس او مردم را از كوفه بيرون آورد و در مدائن فرود آمد و « قيس بن سعد » را در رأس لشكر مقدمه ( به همين صورت ) با دوازده هزار نفر از پيش فرستاد . معاويه با اهل شام آهنگ اين سو كرد تا در « مسكن » فرود آمد . در همان هنگام كه حسن در مدائن بود منادى در ميان لشكر فرياد برآورد : بدانيد كه قيس بن سعد كشته شده است و بگريزيد . . مردم با اين سخن روى به گريز نهادند و خيمه‌گاه حسن عليه السلام را غارت كردند تا آنجا كه بر سر فرش زير پاى او نيز با او گلاويز شدند . حسن از اردوگاه خارج شد و در مقصوره‌ى سفيد كه در شهر مدائن بود فرود آمد . عموى مختار بن ابى عبيده كارگزار مدائن بود و نامش سعد بن مسعود ؛ مختار به دو گفت : آيا ثروت و\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nشرف ميخواهى ؟ گفت : كو و چگونه ؟ گفت : حسن را دست و پا مىبندى و تسليم معاويه مىكنى . سعد گفت : لعنت خدا بر تو بادا ! با پسر دختر رسول خدا صلى اللّه عليه و آله و سلم در آويزم و دست و پاى او را ببندم ؟ چه بد مردى هستى تو ! ! .\r\nحسن چون پراكندگى كار خود را مشاهده كرد ، كسى نزد معاويه بدرخواست صلح فرستاد و معاويه ، عبد اللّه بن عامر و عبد الرحمن بن سمرة بن حبيب بن عبد شمس را بسوى او گسيل داشت ، پس آنان در مدائن بر حسن در آمدند و آنچه پيشنهاد كرده بود پذيرفتند و با او مصالحه كردند » .\r\n( 1 )\r\n\r\n3 كامل ابن اثير :\r\n« چون حسن در مدائن فرود آمد منادى در لشكر فرياد بر آورد :\r\nمردم بدانيد كه قيس بن سعد كشته شد و بگريزيد . . مردم با اين سخن روى به گريز نهاده و آنچه حسن داشت بغارت بردند . . » ( و سپس عين گفتارى را كه از طبرى نقل كرديم تماما آورده ) آنگاه مىگويد :\r\n« . . و بعضى گفته‌اند علت آنكه حسن كار را به معاويه واگذاشت آن بود كه در آن هنگام كه معاويه در باره‌ى واگذار كردن خلافت ( به همين لفظ ) با او مكاتبه كرده بود ، وى براى مردم خطبه‌ئى خواند و در آن پس از حمد و ثناى خدا گفت : به خدا سوگند درباره‌ى مردم شام ، ما را ترديد و پشيمانى پيش نمىآيد ليكن ما با اهل شام به مدد همزيستى و صبر مىجنگيديم ، اينك همزيستى با دشمنيها فرتوت شده و صبر با ناآرامىها و جزعها . شما\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبه راه صفين كه مىرفتيد دينتان را پيشاپيش دنياتان داشتيد ولى اكنون دنياتان پيشاپيش دينتان است . اين زمان شما در ميان دو كشته بسر مىبريد :\r\nكشته‌اى در صفين كه بر او ميگرييد و كشته‌اى در نهروان كه انتقام او را مىطلبيد . بازمانده‌ها عهد فروگذار و نامردمند و گريه كننده‌ها شورشگر و آشوب طلب . اكنون بدانيد كه معاويه ما را به كارى فرا خوانده كه در آن نه سربلندى هست و نه انصاف ؛ اگر تا پاى مرگ ايستاده‌ايد ، سخن او را به خودش برگردانيم و با لبه‌ى شمشير او را به محاكمه‌ى خدا بخوانيم ؛ اما اگر در فكر زندگى كردنيد پيشنهاد او را بپذيريم و رضايت شما را جلب كنيم . . مردم از هر سو فرياد بر آوردند : مهلت ، مهلت . . صلح را بپذير ! . .\r\n( 1 )\r\n\r\n4 شرح نهج البلاغه‌ى ابن ابى الحديد :\r\n« از مدائنى » نقل شده كه گفت : آنگاه عبد اللّه بن عباس ( به همين صورت ) و به همراه او قيس بن سعد بن عبادة را در رأس دوازده هزار سپاهى كه مقدمه‌ى لشكر او بودند ، بسوى شام گسيل داشت و خود او بعزم مدائن از كوفه بيرون آمد ؛ در ساباط به دو ضربتى زدند و آنچه داشت بغارت بردند و او وارد مدائن شد ؛ معاويه از اين جريان با خبر شد و آن را منتشر ساخت ؛ اصحاب حسن كه وجوه آنان يعنى اشراف و وابستگان به فاميلهاى معروف ، همراه عبد اللّه بودند ، به معاويه گرائيدند . عبد اللّه بن عباس اين مطلب را به حسن عليه السلام نوشت ؛ آن حضرت خطبه‌ئى ايراد كرد و در آن مردم را توبيخ و سرزنش كرد و گفت : « با پدرم چندان مخالفت كرديد كه بر خلاف\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nميل خود به حكميت تن در داد آنگاه پس از حكميت شما را به جنگ با اهل شام فرا خواند و باز چندان از قبول جنگ سرباززديد تا به جوار رحمت الهى نائل گشت ؛ سپس با من بيعت كرديد بدين شرط كه با هر كه رام من است رام باشيد و با هر كه دشمن من است دشمن . اينك خبر يافته‌ام كه اشراف شما نزد معاويه رفته و با او پيمان بسته‌اند . همين اندازه مرا از شما بس ، مرا از دين و جانم بيگانه مسازيد » و عبد اللّه بن حارث بن نوفل بن حارث بن عبد المطلب را كه مادرش هند دختر ابو سفيان بود ، نزد معاويه فرستاد به طلب صلح ، و بر او شرط كرد كه به كتاب خدا و سنت پيغمبر عمل كند و براى كسى پس از خود بيعت نستاند » .\r\n( 1 )\r\n\r\n5 ارشاد شيخ مفيد :\r\n« . . و جمعى از رؤساى قبائل ، شنوائى و فرمانبرى خود را پنهانى به معاويه نوشتند و او را بر حركت به اين سو تشويق كردند و ضمانت نمودند كه هرگاه به لشكر وى نزديك شدند حسن را به او تسليم كرده يا ناگهان او را بقتل خواهند رسانيد . حسن از اين ماجرا خبر يافت و در همان هنگام هم نامه‌ى قيس بن سعد به دو رسيد و حسن عليه السلام در هنگامى كه عبيد اللّه بن عباس را فرستاده بود تا با معاويه در آويخته و او را از عراق بازگرداند و وى را فرمانده سپاه ساخته بود يعنى در هنگام بيرون آمدن از كوفه ، اين قيس بن سعد را هم به همراهى او فرستاده و گفته بود كه اگر تو آسيب ديدى ، قيس بن سعد فرمانده است . بارى نامه‌ى قيس بن سعد به دو رسيد بدين مضمون\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nكه : در قريه‌اى بنام « جنوبية » بمحاذات « مسكن » در برابر معاويه فرود آمده‌اند ( 1 ) و معاويه كسى نزد عبيد اللّه بن عباس فرستاده و او را بر پيوستن به اردوى خود ترغيب كرده و وعده‌ى يك ميليون درهم پاداش به او داده كه نيمى از آن را بنقد و نيم ديگر را در هنگام ورود به كوفه خواهد پرداخت و عبيد اللّه شبانه با نزديكانش به اردوى معاويه روى آورده و مردم صبح كه برخاسته‌اند خود را بىفرمانده ديده‌اند و قيس بن سعد با آنان نماز گزارده و اداره‌ى امور را بدست گرفته است . با رسيدن اين نامه ، بينائى حسن به نامردمى و ناهمرهى مردم افزوده شد و نيت‌هاى پليد طرفداران حكميت ( خوارج ) كه آشكارا زبان به ناسزا و تكفير او گشوده و جان و مال او را مباح دانسته بودند نيز بر او آشكار گشت ؛ كس ديگرى كه امام از او دلى آرام و خاطرى آسوده داشته باشد جز خواص شيعيان او و پدرش باقى نمانده بود و اينان نيز بعدد چندان نبودند كه در برابر قواى شام مقاومت توانند كرد . در همين هنگام معاويه با نامه به دو پيشنهاد صلح و ترك مخاصمه كرد و نامه‌هاى ياران او را هم كه در آن وعده‌ى ريختن خون او يا تسليم نمودنش را ، بمعاويه داده بودند ، به دو فرستاد و در اين مصالحه ، شرائط بسيارى هم كه همه بسود امام حسن بود قائل شد و پيمانها به گردن گرفت كه اگر بدانها وفا مىشد مصلحتهاى بزرگ بر آن مترتب مىگشت . حسن بدين همه اطمينان خاطر نيافت و دانست كه او اين كارها را از روى فريب و حيله گردن مىنهد ، ليكن با اين حال جز اين چاره‌ئى نداشت كه خواسته‌ى او يعنى ترك جنگ و امضاى آتش‌بس را بپذيرد زيرا كه ياوران او همگى بدان صفت‌ها بودند كه بازگفتيم يعنى بصيرت اندك و تباهيگرى بسيار و پيمان‌شكنى آشكار و در گروهى از ايشان علاوه بر اينها كه گفتيم ، مباح دانستن خون او و عزم\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nتسليم او به دشمنش . . و بر اين همه افزوده مىشد واقعه‌ى عهد فروگذارى و نامردمى پسر عمويش و تمايل يافتن وى به دشمن او . . و باز گذشته از اين ، تمايل توده‌ى مردم به بهره‌هاى دنيا و بىاعتنائيشان به نعيم آخرت . . »\r\n( 1 ) مؤلف : ديگر در اكثر نوشته‌هاى مفصل تاريخى ، درباره‌ى ماجراى امام حسن عليه السلام سخنى كه از جهت تفصيل ، در اين حد و از لحاظ مطلب ، مشابه با اينها باشد نمىيابى . تازه در آنچه گذشت چه تناقض‌ها و ناگفته‌ها و تقطيع‌ها و پراكنده‌گوئيها وجود داشت .\r\nمثلا در يك جا پيشنهاد كننده‌ى صلح ، امام حسن است و در جاى ديگر معاويه .\r\nموجب پيشنهاد صلح يا قبول آن از طرف امام حسن ، به نظر بعضى ، فتنه‌انگيزيهاى عمال معاويه در اردوگاههاى مسكن و مدائن است - كه باز در نوع همين فتنه‌انگيزيها چند عقيده وجود دارد - و به نظر بعضى ديگر ، پراكندگى سپاهيان خود آن حضرت است پس از مجروح و مريض شدن در ساباط و به نظر گروه سومى ، سرپيچى مردم از جنگيدن به همراه او بدليل آنكه در پاسخ خطبه‌ى امام فرياد بر آورده‌اند : مهلت ، مهلت ، و صريحا گفته‌اند : صلح را امضاء كن . و به نظر گروه ديگر فرار فرمانده مقدمه و خيانت ياران و مباح دانستن خون او و كافى نبودن ما بقى براى مقابله با نيروى شام .\r\nو باز در مورد نام فرمانده لشكر مقدمه ، همين‌گونه اختلاف‌ها هست :\r\nبعضى او را عبد اللّه بن عباس دانسته‌اند و بعضى ، عبيد اللّه بن عباس و ديگرانى ،\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nقيس بن سعد بن عبادة . . .\r\nبراى يك ماجراى تاريخى بزرگترين بليه و مصيبت همين است كه در آن اشتباه و درهم آميختگى حق و باطل و راست و دروغ تا اين اندازه باشد .\r\n( 1 ) ديگر مآخذ و منابع تاريخى ، از سر اين ماجرا همچون قضاياى حاشيه‌اى تاريخ در گذشته‌اند بىآنكه به رويدادهاى بزرگى كه در آن دوران كوتاه - يعنى دوران خلافت اسلامى حسن بن على و دوران جدا شدن حكومت روحى و معنوى از حكومتهاى مادى و دنيوى و دوران تبديل يافتن خلافت به سلطنت و بالاخره ، دوران جوشش اختلافات فرقه‌اى در اسلام - اتفاق افتاده كوچكترين توجه و در برابر آن كمترين حساسيتى داشته باشند .\r\nمورخان اين داستان - چه تفصيل‌گويان و چه ايجازگرايان - به شرائط بحرانىئى كه ناگزير ميبايد فكر پذيرش صلح را نزد حسن موجه ساخته يا او را به صلح مجبور نموده باشد ، بيش از يك اشاره نكرده‌اند .\r\nجمعى به اعتراف و سكوت گذرانيده و رأيى اظهار نكرده‌اند ، بعضى ديگر كار را تصويب كرده و حجت‌ها و عذرها بهر آن آورده‌اند ، گروهى هم كه راز عمل و « سيماى صلح » را نشناخته‌اند با انتقادهاى تند و زننده و لحن تلخ و زهرآگين ، پرده از روى تعصب جاهلانه‌ى خود برداشته‌اند .\r\nدر ميان تمامى نقل‌ها و روايتهاى تاريخى كه مورخان - چه دوست و چه دشمن - درباره‌ى مشكلات و مضيقه‌هاى امام حسن عليه السلام ذكر كرده‌اند ، حتى يك مورد وجود ندارد كه نسق و ترتيب سخن يا طرز اداى مطلب طورى باشد كه راه هر ايراد را گرفته و يا لااقل جوابى به اين پرسش مؤدبانه باشد كه :\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nچرا حسن از شهيد شدن كه بىشك بهترين سرانجام و شايسته‌ترين عاقبت براى يك پيشواى جاويدان است ، سرباز زد ؟\r\n( 1 ) درحالىكه اگر مىتوانستند در راه كشف اين راز قدمى بردارند و پاسخى به اين پرسش دهند ، اين خود براى روشن ساختن علت اصلى صلح امام حسن كافى بود و نيازى بدان نبود كه كوشش ديگرى براى شمارش رنجها و محنت‌ها و مشكلات آن حضرت انجام گيرد ، زيرا كه به عقيده‌ى انتقادگران و سؤال كنندگان ، همه‌ى اين مشكلات و مضيقه‌ها نمىتواند دليل آن باشد كه صلح ، يگانه راه حل عملى محسوب مىشده و راه حل ديگرى وجود نداشته است ؛ براى اين گروه اين پرسش مطرح است كه چرا امام حسن به شايسته‌ترين راه حل يعنى شهادت در راه خدا متوسل نشد ؟\r\nهمچنانكه برادرش حسين در برابر مضيقه‌ها و مشكلاتى كه عينا شبيه مشكلات امام حسن بود ، راه حل شهادت را انتخاب كرد و همين انتخاب شايسته ، موجب خلود او در تاريخ انسانيت ضد ظلم ، شد . .\r\nچرا حسن در دوره‌ى مقدم ، همان راهى را نپيمود كه برادرش حسين در دوره‌ى مؤخر طى كرد ؟ و خلاصه چه موجب شد كه حسن تن به شهادت ندهد ؟\r\nترس ؟ ؟\r\nبيگمان نه . . زيرا كه برادرش حسين نه از او قوىدل‌تر و شجاع‌تر بود و نه برنده شمشيرتر و نه در ورود به معركه‌ها و مهلكه‌ها از او پيشقدم‌تر و سابقه‌دارتر . . آنها دو برادر همطراز بودند در همه‌ى خصال و مزاياى انسانى ؛ در اخلاق ؛ در دين ؛ در فداكارى براى خدا و عقيده ؛ در شجاعت‌ها و مردانگىهاى ميدان جنگ و خلاصه در فرزندى شجاعترين مرد عرب . .\r\nدر اين صورت كجا ميتوان نشان جبن و ترس در او ديد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nيا طمع به زندگانى دنيا ؟ ؟\r\n( 1 ) حاشا كه آن پيشواى روحى با آن تاريخ درخشان و عطرآگين زندگيش ، زندگانى دنيا را بر نعيم جاويدان و ملك ابدى آن جهان كه خدا بهر او ذخيره كرده ، ترجيح دهد و دنياى حقير را بر بهشت كه وى سرور جوانان و پيشاهنگ تاج‌داران آن است ، برگزيند . اساسا مگر زندگى آن كسى كه از اوج حكومت و رياستى عظيم ، فرود آمده چقدر كامياب و شيرين است تا روح‌هاى بزرگ و با جهاد و فداكارى پرورش يافته و خو گرفته ، بدان طمع بسته و چشم داشته باشند ؟ ؟\r\nيا اينكه چون معاويه را شايسته‌ى رياست ميديد ! حكومت را تسليم او كرد ! ؟\r\nترديدى نيست كه كسى چون حسن نميتواند كسى چون معاويه را شايسته و پسنديده بداند . اين سخنان اوست درباره‌ى معاويه كه اكنون در دسترس ما است ؛ در همه‌ى آنها صريحا به دو نسبت بغى داده و جنگ با او را واجب شمرده و درباره‌ى او سخن از عدم ترديد گفته و بالاخره او را كافر دانسته است .\r\nدر نامه‌ئى كه در روزهاى بيعت از كوفه به دو نوشته ، اين جملات ديده مىشود : بغى را فروگذار و خون مسلمانان را بر زمين مريز ! به خدا سوگند براى تو خير و صلاح نيست كه خدا را در حالى ملاقات كنى كه بيش از اكنون ، و بال خون ايشان را به گردن داشته باشى « 1 » . .\r\nدر پاسخ يكى از يارانش كه پس از صلح ، زبان به عتاب و توبيخ آن حضرت گشوده بود ، نوشت : به خدا اگر ياور و همكار ميداشتم ، روز و شب دست از پيكار با\r\n\r\n\r\n","description":"","footnote":"\r\n( 1 ) شرح نهج البلاغه : ج 4 ص 12 .\r\n","page_name":" 295 ","page_number":295},
  {"content":"\r\n\r\nمعاويه نمىكشيدم « 1 » . .\r\n( 1 ) در خطابه‌ى تاريخى مدائن فرمود : به خدا سوگند درباره‌ى مردم شام ، ما را پشيمانى و ترديد بخاطر نمىگذرد . .\r\nدر مطالبى كه خطاب به ابى سعيد بيان فرموده و ما قبلا در اينجا نقل كرديم ، اين جملات به چشم مىخورد : آنچه مرا به مصالحه با معاويه برانگيخت همان بود كه رسول اللّه را به مصالحه با بنى ضمره و بنى اشجع و با اهل مكه - آن روز كه از حديبيه برمىگشتند - وادار كرد . آنها كافران بودند به تنزيل و اينان كافرانند به تأويل . . .\r\n( 2 ) پس نه صلح وى به معناى « شايسته دانستن معاويه » بوده است و نه ترك جنگ از روى جبن و ترس و نه كناره‌گيرى از شهادت به انگيزه‌ى « طمع به زندگى » ؛ بلكه او در شرايطى صلح كرد كه گنجايش هيچ كار ديگرى بجز صلح را نداشت و نقطه‌ى تفاوت ميان موقعيت او با موقعيت برادرش حسين همينجاست ؛ زيرا كه حسين در اوضاع و احوال خاص خود ، دو راه چاره داشت : شهادت و صلح و طبيعى است كه برترين مردم از بهترين و شايسته‌ترين راه حلها نميگذرد . ولى حسن عليه السلام در اوضاعى قرار داشت كه راه شهادت به روى او بسته بود و در برابر او جز يك راه - راه صلح - وجود نداشت و چاره‌ئى جز اين نبود كه آن را انتخاب كند .\r\nمن به اين مطلب با اطمينان كامل ، معتقدم .\r\nممكن است اين سخن كه « راه شهادت به روى او بسته بود » به نظر عجيب جلوه كند . . راستى شهيد شدن يك انسان گرويده به خدا كه بخاطر خدا از\r\n\r\n\r\n","description":"","footnote":"\r\n( 1 ) احتجاج طبرسى : 151 .\r\n","page_name":" 296 ","page_number":296},
  {"content":"\r\n\r\nحق زندگى صرفنظر مىكند ، ( 1 ) مگر جز به اينست كه بىمحابا و سر از پا نشناخته در جستجوى مرگى كه براى خداست وارد ميدان جنگ شود ؛ دنيا را پشت سر گذارد و جان خود را به خدا فروشد و آنگاه شمشيرها پيكر او را طعمه‌ى خود سازند و تيرها و نيزه‌ها از خون او سيراب گردند . . و او به شهيد جاويدان و زنده‌اى تبديل يابد ؟ چنين سرنوشت روشن و چنين راه ساده‌اى چگونه ممكن است براى يك مجاهد كه در پيش رويش ميدان وسيع جنگ قرار دارد ، غير قابل وصول باشد ؟ امام حسن در مسكن ميدان آراسته‌ئى داشت و دشمن آماده‌ئى ! چرا بيدرنگ به آنجا نرفت ؟ و چرا هرگز نشنيده‌ايم كه وى به آنجا رفته يا با دشمن در آنجا گلاويز شده و يا در هنگامه‌ى مضيقه و سختى خود را به كام مرگ افكنده باشد ؟ ؟ بىگمان اگر او دست به چنين اقدامى ميزد يعنى قدم به ميدان رزم مىنهاد و دل از جان بركنده مىجنگيد ، همه‌ى شيعيان با اخلاص او نيز همانند او دست از جان شسته و جانبازانه وارد ميدان مىشدند ، زيرا آنان فقط منتظر اشاره‌ى آخرين او بودند تا خود را به گردابهاى مرگ بزنند . . .\r\nبلى ، همينجاست كه ماجراى امام حسن در ميان تمامى ماجراهاى ديگر اهل بيت ، شكل خاص خود را ميگيرد و همين نقطه است كه اشكالات و شبهات فراوانى را كه اين مشكله‌ى تاريخى از آنها تركيب يافته ، ايجاد كرده و سپس بيهوده‌گويان با بافته‌هاى بىمنطق خود ، مشكل را مشكلتر و واقعيت را از فهم مردم دور تر ساخته‌اند .\r\nلازمه‌ى قهرى اين بيهوده‌گوئيها كه طبعا از متن حوادث دور و بيگانه نيز مىباشد ، آنست كه قضاوتهاى بىپايه و بىاساسى انجام گيرد و اين قضاوتها بيش از هر چيز دامنگير سياست حسن گشته و آن را سياستى ضعيف جلوه دهد\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nو بدون واهمه و انديشه ، سيل انتقاد را بسوى آن جارى سازد .\r\n( 1 ) و ما پس از بررسى و تحقيق ، نشان خواهيم داد كه كداميك از اين دو رأى - آنكه حسن عليه السلام انتخاب كرد يا آنكه عيبجويان صواب مىپندارند - به صواب نزديكتر و با سياست متين و محكم ، متناسبتر است .\r\nو خواهيم ديد كه عظمت حسن آنچنان نيست كه پذيراى شبهه‌ها و ترديدها باشد و او رهبر و پيشوائى نيست كه عيبجويان به آسانى بتوانند به كار او خرده گرفته و از او انتقاد كنند .\r\n( 2 ) اينك كه رشته‌ى بحث به نقطه‌ى اصلى مشكله و مركز اساسى انتقادها و عيبجوئيها منتهى گشته ، بهتر آنست كه پيش از ورود در حل قضيه ، سه حقيقت كه همچون سرانگشتانى براى گشودن گره بحث به كار مىآيند ، روشن سازيم .\r\nپس از روشن شدن اين سه حقيقت است كه موضوع ، خود به خود پس از آن ابهام نخستين ، به روشنى گرائيده و انتقادها به اعتذار مبدل گشته و عيبجوئيها به ستايش تبديل مىيابد .\r\nاين سه حقيقت ، بدين قرارند :\r\nنخست ، معناى شهادت ؛ دوم ترسيم دورنمائى مبهم از وضعى كه در آخرين لحظات در مدائن امام حسن را احاطه كرده بود ؛ و سوم خطمشى معاويه نسبت به هدفهاى امام حسن عليه السلام .\r\nو اين بحث ما را ناگزير خواهد ساخت كه به برخى از حقائق كه در طى بررسيهاى گذشته‌ى اين كتاب بدان اشارتهائى رفته است ، مجددا اشاره كنيم ، بديهى است كه آنچه اين تكرار را موجب مىشود علاقهء فراوان ما به جامعيت و همه جانبه بودن اين بحث است .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n( 1 )\r\n\r\nشهادت در راه خدا :\r\nشهادت بدان معنائى كه سرچشمه‌ى زندگى و سازنده‌ى حيات است ، آنست كه كسى در راه زنده كردن يك سنت نيك و پسنديده يا ميرانيدن يك سنت زشت و ناپسند ، جان خود را نثار كند .\r\nفداكاريهائى كه در راه خدا و در صحنه‌ى دفاع از نيكى و مبارزه با بدى انجام نمىگيرد ، به هيچ‌وجه شهادت محسوب نمىگردد .\r\nمثلا اگر كافرى در ميدان جنگ ، مسلمانى را بقتل رسانيد آن مسلمان ، شهيد است ؛ همچنين اگر يكى از اهل بغى ( برهم‌زنندگان نظم و آرامش جامعه‌ى اسلامى ) مسلمانى را در ميدان دفاع كشت ، آن مسلمان شهيد است .\r\nولى اگر مسلمانى ، مسلمان ديگرى را در يك كشمكش و نزاع شخصى يا بخاطر دفاع و حمايت از يك فكر مذهبى صحيح بقتل رسانيد ، آن مقتول نه شهيد است و نه برنده‌ى يك افتخار ؛ زيرا ارزش و احترامى كه تاريخ انسانيت به شهيد ارزانى ميدارد ، در حقيقت بهاى جان اوست كه در راه مصلحت انسانها نثار شده است ؛ بنا بر اين ، حوادث شخصى يا فداكاريهائى كه منافى با مصلحت انسانها است ، نميتواند حائز اين ارزش و احترام باشد .\r\nنوع ديگرى از كشته شدن را هم مىشناسيم كه از لحاظ مفهوم ، از شهادت دور تر و خون قربانى آن ، از آن انواع ديگر پست‌تر و بىارزش‌تر است و آن عبارتست از مرگ زعيم و رئيسى كه پيروان او و كسانى كه در كار او ذيحق و صاحب‌نظرند بر او شوريده و او را بقتل رسانند . در هر اجتماعى ، مصدر و منشأ قدرت آن كسى كه بنام ملت بر آنان حكومت مىكند يا كارى از كارهاى آنان را در دست دارد ، همان مجموعه‌ى ملت است و\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاين همان پايه و مبنائى است كه قدرتهاى اجتماعى در اسلام بر آن قرار دارد و بر همين اساس بود كه مسلمان صدر اسلام خطاب به عمر بن خطاب مىگفت : اگر در تو كجى بيابيم با شمشيرها راستت خواهيم كرد .\r\n( 1 ) اين كشته شدن را از آن نظر از مفهوم شهادت دور و بيگانه ميدانيم كه دستهاى بىغرضى كه به ريختن خون اينچنين كسى دراز گشته است ، از آنجا كه بخاطر حق خود شوريده و با اين اجتماع و هماهنگى ، رسا بودن حجت خود را اثبات كرد ، در قضاوت مردم ، عذرش موجه‌تر و عملش قابل‌قبول‌تر از مقتول است . . و هم از آن نظر كه - بگفته‌ى « قفال شافعى » - همان امتى كه او را به ولايت گماشته ، اكنون بر او حد جارى مىسازد .\r\nمثلا عثمان كه نفر سومين از سه شخصيت تاريخى بزرگ و مقتدر اسلام است ، با شمشير شورشيانى كه در كار او ذيحق بودند از پاى در آمد و هرگز نه تاريخ و نه دوستان او موفق نگشتند كه شهادت را - به همان معنائى كه كلمه‌ى شهيد در ذهن مىنشاند - بنام او در تاريخ ثبت كنند .\r\nاما آن برده‌ى سياه فقير كه تأثيرش در زندگى حتى به آن اندازه كه فكر و حافظه را به خود مشغول سازد نبود - جون آزادشده‌ى ابو ذر غفارى - چون در راه خدا كشته شده ، شهيد به تمام معناى كلمه محسوب است و تاريخ ناگزير و ناچار او را تقديس مىكند .\r\nبه اين نتيجه مىرسيم كه شرط شهيد بودن يا لازمه‌ى محترم بودن شهادت ، آن نيست كه مقتول از بزرگان باشد و همچنين لازمه‌ى « بزرگ بودن » يك شخص آن نيست كه به هر صورت و به هر گونه كه بقتل رسيد ، شهيد محسوب گردد .\r\nاينك اين موضوع را واگذاشته به دومين موضوع مىپردازيم و\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nسپس در موارد لزوم ، از آنچه گفته شد استفاده خواهيم كرد .\r\n( 1 )\r\n\r\nدورنمائى از وضع غير عادى مدائن :\r\nدر گذشته دانستيم كه زبدهء سپاهيان امام حسن ، همان سربازانى بودند كه بعنوان لشكر مقدمه به مسكن رهسپار شده بودند و واحدهائى كه آن حضرت در مدائن اردوى خود را از آنها تشكيل داد ، از لحاظ روحيه و ايمان از همه‌ى سپاهيان او ضعيف‌تر و از جنبه‌ى تشتت و تفرقه و دودستگى ، از همه غير قابل اطمينان‌تر بودند .\r\nو ديديم كه در همان نخستين روزهاى ورود امام حسن به مدائن و پيش از آنكه گروههاى امدادى از ديگر اردوگاهها به وى بپيوندند ، سه پديده بروز كرد كه مجموعا ميتوانست اعلام خطرى نسبت به آينده و عاقبت كار باشد .\r\nيكى از اين سه پديده ، خبرهائى بود كه از خيانت بزرگ و دامنه‌دار مسكن به دو مىرسيد ، ديگرى شايعه‌ى تحريك‌آميز دروغينى كه مردم را بدين عنوان كه « قيس بن سعد فرمانده دوم لشكر مسكن بقتل رسيده » به فرار تشويق ميكرد ، و سومى فتنه‌اى بود كه هيئت اعزامى شام - كه براى ارائه دادن نامه‌هاى خيانتكاران كوفه نزد امام حسن آمده بودند - برپا كردند به اين معنى كه در هنگام بيرون آمدن از اردوگاه آن حضرت بطورى كه همه اطلاع يابند ، اظهار كردند كه پسر پيغمبر صلح را پذيرفت ! .\r\nهمانطور كه در يكى از فصول گذشته‌ى اين كتاب گفتيم ، در لشكر امام حسن ( ع ) مردمى فتنه‌انگيز و مردمى غنيمت طلب و جمعى از خوارج و گروههاى ناسالم ديگر وجود داشتند و هيچ زمينهء مساعدى براى اين\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nگروههاى بدانديش قابل استفاده‌تر از فتنه‌اى كه پرداخته‌ى اين سه پديده است ، نبود .\r\n( 1 ) امام حسن ، مردم را گرد آورد و خطابه‌ئى ايراد كرد و آنان را بر نيك‌انديشى و پايدارى و استقامت تشويق نمود و روزها و خاطره‌هاى ستوده‌ى جنگ صفين را بيادشان آورد و آنگاه بيم و تأسف خود را از دودستگى و اختلاف نظر كنونى اظهار داشت . بزرگترين فايدهء اين خطابه براى آن حضرت اين بود كه توانست از مردم صريحا اعتراف بگيرد كه در كار جنگ ، متخلف و نافرمانند ؛ به آنان چنين وانمود كرد كه در مورد قبول پيشنهاد معاويه ( پيشنهاد صلح ) با ايشان مشورت مىكند ؛ در آخر خطابه‌اش گفت : « آگاه باشيد ! معاويه ما را به كارى فراخوانده كه در آن نه سربلندى هست و نه انصاف ، اگر داوطلب مرگيد سخن او را به خودش برگردانيم و با زبانه‌ى شمشير ، او را به محاكمه خدائى بكشيم و اگر خواستار زندگى ميباشيد ، پيشنهاد او را بپذيريم و خشنودى شما را جلب كنيم ؟ » مردم از هر سو فرياد بر آوردند : مهلت ، مهلت ، صلح را امضاء كن « 1 » .\r\nمؤلف : در ميان تمامى رواياتى كه درباره‌ى ماجراى امام حسن وارد شده ، به دو روايت برخورد مىكنيم كه از نظر « كثرت راوى » و در نتيجه « از مسلمات تاريخ بشمار رفتن » بر ديگر روايات داراى مزيت‌اند ، يكى از اين دو روايت ، همين روايت است كه مردم پس از شنيدن سخنان امام حسن از همه سو فرياد برآورده و خواستار امضاى صلح شده‌اند و ديگرى روايت شوريدن مردم بر امام حسن است در مدائن بعنوان اعتراض بر قبول\r\n\r\n\r\n","description":"","footnote":"\r\n( 1 ) ابن خلدون ، ابن اثير ، مجلسى و ديگران . نيمه‌ى اول اين خطابه در ضمن متونى كه از تواريخ قديم در اين فصل آورديم ، از نظر خواننده گذشت .\r\n","page_name":" 302 ","page_number":302},
  {"content":"\r\n\r\nو امضاى صلح ! ! حال آيا كداميك از اين دو رأى و عقيده‌ى متضاد ، عقيده‌ى واقعى مردم بوده است . . خدا ميداند ! ! ( 1 ) اكنون با اين وصف ، آيا بوضوح نمىتوان نشانه‌ى دودستگى و اختلاف كلمه را در اردوگاه امام حسن مشاهده كرد ؟ و آيا نمىتوان هرج و مرج شديدى را كه بر آن اردوگاه حكمفرما بود بروشنى دريافت ؟ هرج و مرجى كه هيچ ميدان جنگى با وجود آن سامان نخواهد يافت و از طرفى در سايه‌ى آن مردمى اين امكان را خواهند يافت كه به ظاهر افراد را دعوت به صلح كنند و در باطن آتش جنگ را برافروخته‌تر سازند .\r\nاصلا آيا دعوت به جهاد و همراهى امام ، با وجود « هرج و مرج » امكان‌پذير است ؟\r\nبه هر تقدير ، اين يكى از رنگهاى گوناگون سپاه مدائن و يكى از نشانه‌هاى دو رنگى سپاهيان و يكى از دلائل آنست كه عناصر مختلفى در مقدرات اين سپاه ، دخالت داشته‌اند .\r\nفرياد تكفير امام حسن ( عليه السلام ) كه از حلقوم شورشيان سپاه بيرون مىآمده ، نشان ميدهد كه به تحريك خوارج و زبانحال ايشان بوده است ، اين تعبير گزنده‌اى بود كه وقتى آتش خشم اين فرقه نسبت به يك فرد مسلمان يا يكى از رهبران مسلمين برافروخته مىگشت ، درباره‌ى او ادا مىكردند . در اين مورد انگيزه‌ى خوارج بر روشن كردن يا دامن زدن اين آتش - يعنى نسبت كفر به امام حسن دادن - آن بود كه مىخواستند بدين وسيله بر طبق اصول و مقررات جهنمى خود مجوزى براى ارتكاب بزرگترين جنايت بيابند يعنى دست به خون حسن بن على - عليهما السلام -\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nبيالايند و ديديم كه يكى از آنان بر ران او آنچنان ضربتى وارد آورد كه به استخوان آسيب رسانيد .\r\nغارت و چپاول بيشرمانه‌ئى كه حتى شامل ردا و مصلاى امام شد ، نشان ميدهد كه بدست گروه ديگرى از لشكر آن حضرت كه متون و مآخذ قديمى آنان را غنيمت طلبان ناميده‌اند ، انجام گرفته است .\r\n( 1 ) همگانى شدن و رواج برق آساى فتنه و آشوب در اردوگاه نشان ميدهد كه دست خيانتكار آشوب طلبان در آن دخالت داشته و اين گروه كه چه در كوفه و چه در اردوگاه‌ها و در صحنه‌ى جهاد مقدس همواره خود را در لابلاى صفوف جا زده بودند ، در رهبرى و توسعه‌ى آن مؤثر بوده‌اند .\r\nبارى ، اينچنين بود وضع مدائن . . آتش فتنهء برافروخته‌ئى كه مهار كردن آن از عهدهء شيعيان مخلص و اعضاى تشكيلاتى هواداران امام نيز خارج شده ؛ حوادث ناگهانى و پيش‌بينى نشده‌ئى كه آن اقليت مؤمن را نيز از قيام به وظيفه‌ى خود بازداشته ؛ تزلزل و عدم ثباتى كه امكان پايدارى را از بين برده ؛ هدفهاى پست و پليدى كه جايگزين هدفهاى بزرگ و مقدس گشته و بالاخره رواج اين طرز فكر خيانت‌بار كه : اگر پيكار با معاويه مقرون بصرفه نيست چرا با حسن نجنگيم و اگر به غنيمت‌هاى جنگى دست نمىيابيم چرا دارائى دوستان و همرزمان را غارت نكنيم ؟ ! و اگر نميتوانيم همچون سران و سپاهيان آن اردوگاه - اردوگاه مسكن - به آغوش معاويه پناه بريم ، چرا ننويسيم تا او بسوى ما حركت كند ! ! ! تازه اينها مطالبى است كه تاريخ ثبت كرده و در خاطره‌اش نگاه داشته . . و چه بسا مطالب ديگرى از اين قبيل نيز در بين بوده كه تاريخ از ياد برده يا خود را بفراموشى زده و يا مجال بازگو كردن آن را نيافته\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاست و كسى جز خدا از آن آگاه نيست .\r\n( 1 ) اكنون بيائيد بجاى امام حسن ، معاويه را در چنين موقعيتى فرض كنيد ! در چنين موقعيتى و در ميان چنان سپاهيانى . . . انصاف را ، آيا معاويه با آن زيركى و گشاد دستى ميتوانست از چنين گذرگاه تنگ و دشوارى بهتر از شكلى كه امام حسن گذشت ، بگذرد و در عين حال هدف و ايده و نقشه و آينده‌اى خود را نيز تضمين كند ؟\r\nاينك تا بيشتر با موجباتى كه راه شهادت را بر روى امام حسن بسته بود ، آشنا شويم خواننده را با خود به سومين مرحله از مراحل تلخ و دشوار اين سير تاريخى مىبريم .\r\n( 2 )\r\n\r\nخطمشى معاويه در برابر هدفهاى امام حسن ( ع )\r\nبا مرگ عثمان ، عنوان « والى » ( استاندار ) از معاويه ساقط شد ، ديگر لقب و عنوانى كه از آن پس بايد به دو داده مىشده يا نوع مسئوليت او در عرف اسلامى چه بوده است ، نميدانيم . . همين اندازه ميدانيم كه دو خليفه‌ى قانونى يعنى امام على و پسرش امام حسن ( عليهما السلام ) او را به استاندارى منصوب نساختند و بدين قرار وى استاندار نبوده و هم ميدانيم كه قانون اسلام اجازه نمىدهد كه در يك زمان دو خليفه وجود داشته باشند ؛ پس خليفه نيز نمىتوانسته باشد .\r\nبنا بر اين معاويه پس از زمان عثمان ، كه و چه بود ؟ ؟\r\nنميدانيم .\r\nبلى ، ميدانيم كه وى از هنگامى كه از منصب استاندارى شام معزول گشت ، به روى اين دو خليفه شمشير كشيد و باز ميدانيم كه قانون اسلام براى\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nكسى كه دست به چنين اقدامى بزند لقب و عنوان خاصى مقرر ساخته ، ولى اطمينان نداريم كه معاويه خود بدين عنوان و لقب راضى بوده است . . اين لقب ياغى است يعنى ستمگر و متجاوز .\r\nفكر مىكنيد خود او بجز رئيس متجاوزان براى خود لقب و منصبى مىشناخته است ؟ ! ( 1 ) به نظر مىرسد كه معاويه با آن سركشى جسورانه‌اش ، چندان اهميت نمىداده كه چندى بدون لقب بسر برد يا اينكه شرع او را به لقب متجاوز بشناسد . . براى او كه مىخواهد بزرگترين منصب‌ها و تيترها را بضرب شمشير و بىاعتنا به رضايت شرع ، بدست آورد ، چه اهميتى دارد كه قانون به دو لقبى ندهد يا اگر مىدهد ، آن لقب متجاوز باشد ؟ ! او كه سعد بن ابى وقاص بعدها پادشاهش مىخواند و مسلم بن عقبه « 1 » و مغيرة بن شعبه « 2 »\r\n\r\n\r\n","description":"","footnote":"\r\n( 1 ) وى قهرمان واقعه‌ى جنايتبار « حرة » يعنى ماجراى مباح كردن جان و مال و ناموس مردم مدينه به مدت سه روز و ويران كننده‌ى كعبه در ماجراى نصب منجنيق و پرتاب سنگ و . . و همان كسى است كه معاويه وقتى زمينه را براى حكومت يزيد فراهم مىآورد توصيه‌ى او را هم بعنوان يكى از مقدمات اين هدف به او كرد و گفت : « تو با مردم مدينه درگيرىئى خواهى داشت ، اگر چنين شد مسلم بن عقبه را بر سر آنها بفرست زيرا او كسى است كه خير خواهيش بر من ثابت شده است ! ! » ( رجوع شود به طبرى و بيهقى و ابن اثير ) .\r\n( 2 ) وى - بگفته‌ى بيهقى در « المحاسن و المساوى » - نخستين كسى است در اسلام كه رشوه داد و - به گفته‌ى تمامى مورخانى كه از او نام برده‌اند - كسى است كه ماجراى « استلحاق » زياد ( يعنى زياد را كه ثمره‌ى آميزش غير قانونى ابو سفيان با مادر وى بود پسر ابو سفيان شناختن ) اين عمل ضد اسلامى ، به دلالى او انجام گرفت و باز كسى است كه در معرفى و نامزد كردن يزيد براى خلافت پس از معاويه ، گوى سبقت از ديگران ربود و خود او در اين باره گفت : « پاى معاويه را\r\n","page_name":" 306 ","page_number":306},
  {"content":"\r\n\r\nو عمرو بن عاص « 1 » خليفه و امير المؤمنينش مىنامند ! و او كه بهره‌مندى دنيويش چنانست كه خودش مىگويد : « هيچ بهره‌ئى از دنيا نماند كه بدان دست نيافته باشم » چه باك دارد كه قانون اين لقب‌ها و عنوانها را از او دريغ بدارد و فتح لقب‌ها و تيترهاى دينى را بوسيله‌ى شمشير ، جايز نداند و لقب خليفه\r\n\r\n\r\n","description":"","footnote":"\r\nبه ماجرائى كشانيدم كه براى امت محمد بسى ديرپا خواهد بود و گرهى پديد آوردم كه بدين زوديها گشوده نخواهد گشت » و همان كسى است كه حسان بن ثابت هجاى معروف خود : اگر زشتى و پليدى مجسم گردد .\r\nبرده‌ئى از « ثقيف » خواهد بود زشتروى و يك چشم . .\r\nرا درباره‌ى او سروده است .\r\n( 1 ) همان شيطان معروف و كسى كه - بقول غلامش « وردان » - دنيا و آخرت در دل او صف‌آرائى كردند و او دنيا را بر آخرت برگزيد و با معاويه همدست شد بدين شرط كه مصر ، طعمه‌ى او باشد . . ليكن نه فروشنده سود برد و نه آبروى خريدار بر جاى ماند ! ابن عبد ربه به سند خود از حسن بصرى روايت كرده كه گفت : « معاويه احساس كرد كه اگر عمرو با او بيعت نكند ، كار حكومت بر او قرار نخواهد گرفت لذا به دو پيشنهاد همكارى كرد . عمرو گفت : بخاطر چه بدنبال تو بيفتم ؟\r\nبخاطر آخرت كه در دستگاه تو خبرى از آن نيست ؟ يا بخاطر دنيا ؟ فقط در صورتى حاضرم كه مرا شريك خودسازى ! گفت : شريك من باش ، گفت :\r\nپس مصر و نواحى آن را بنام من بنويس ، و معاويه هم نوشت و در آخر فرمان افزود : و عمرو ملتزم به شنوائى و فرمانبرى است . عمرو گفت : بنويس كه اين شنوائى و فرمانبرى شرط را تغيير نمىدهد . معاويه گفت : اين ديگر لازم نيست گفت : مگر بنويسى . . . ! ! » اين صحابى پير فرتوت كه در نود و هشت سالگى مرد ، رضايت يافت كه اين عمر دراز را با اينچنين عقبگرد پليدى بپايان برد و امتناع نكرد كه بىباكانه بگويد : اگر مصر و حكومت آن نمىبود بر مركب نجات سوار مىشدم زيرا ميدانم كه على بن أبي طالب بر حق است و من بر ضد اويم ! .\r\n","page_name":" 307 ","page_number":307},
  {"content":"\r\n\r\nرا جز از راه شباهت هر چه بيشتر به پيغمبر ، بر كسى ارزانى ندارد و بخشيدن آن را به كسى كه فاصله‌اش با پيغمبر باندازه‌ى فاصلهء ميان دو دين است جائز نشمارد ؟ ! ( 1 ) تحقيقا نميدانيم كه اين لقب‌ها پس از آنكه معاويه آنها را براى خود\r\n\r\n\r\n","description":"","footnote":"\r\nطليعه و آغاز زندگى او از نظر ببار آوردن صدمه و خسارت براى اسلام و رسول اكرم ، بسى مؤثرتر و پرآزارتر بود . وى در آن هنگام يكى از كسانى بود كه در نقشه‌ى قتل پيامبر اسلام در شب « مبيت » شركت داشت و كسى بود كه آيه‌ى « ان شانئك هو الابتر » در باره‌ى او نازل شد . بعدها باز يكى از شركاى واقعه‌ى شورش بر ضد عثمان بود و به فلسطين نرفت مگر آنگاه كه جراحت را هر چه عميقتر ساخته بود ( بطورى كه خود او وقتى خبر قتل عثمان را شنيد به اين موضوع اعتراف كرد ) و در آخر كار هم با اين بده بستان فضاحتبار به معاويه پيوست . در جنگ صفين با رسواترين وسيله‌ئى كه تاريخ به ياد دارد ، از مرگ حتمى خود را نجات داد و سپس نقشه‌ى بر نيزه كردن قرآنها را طرح كرد ، نقشه‌ئى كه مايه‌ى فريب مسلمانان و گسيختن رشته‌ى دين گشت . در دم مرگ به پسرش گفت : « در كارهائى وارد شده‌ام كه نمىدانم در پيشگاه خدا چه حجتى خواهم داشت » سپس به اموال خود نظر افكند و انبوهى آن را ديد و گفت : « كاش اينها سرگين بود ، كاش سى سال پيش مرده بودم ، دنياى معاويه را آباد و دين خود را تباه كردم ، دنيا را برگزيدم و از آخرت گذشتم ، كور شدم و راه را گم كردم تا اجلم فرا رسيد » بازمانده‌ى ثروت او سيصد هزار دينار طلا و دو ميليون درهم نقره بود غير از باغ و مزرعه ، رسول اكرم ( ص ) در باره‌ى او و معاويه مىفرمود : اين دو جز بر فريب با يكديگر همدست نمىشوند . اين حديث را طبرانى و ابن عساكر روايت كرده‌اند . احمد حنبل و ابو يعلى در مسندهاى خود از ابى برزه روايت كرده‌اند كه گفت : با پيغمبر ( ص ) بوديم ، آواز غنائى شنيد ، فرمود ببينيد اين چيست ، من بالا رفتم معاويه و عمرو عاص را ديدم كه به غنا مشغولند ، آمدم پيغمبر را خبر كردم فرمود : « پروردگارا اين دو را در فتنه بيفكن ! بار الها اين دو را در آتش درانداز ! » . از كتاب تطهير الجنان تأليف\r\n","page_name":" 308 ","page_number":308},
  {"content":"\r\n\r\nيا براى پسرش يزيد - كه وى بهتر از هر كس ديگرى او را مىشناخت - فتح كرد ، تا چه اندازه وى را در امر دين مقيد و پايبند ساخته بودند .\r\n\r\n\r\n","description":"","footnote":"\r\nابن حجر نقل شده كه « عمرو بر فراز منبر رفت و به على ناسزا گفت سپس مغيرة نيز چنين كرد . به حسن گفتند : تو نيز بر منبر برو و گفته‌هاى اينها را پاسخ گوى ، وى امتناع كرد مگر به اين شرط كه آن دو تعهد كنند كه اگر راست گويد سخن او را تصديق كنند و اگر دروغ گويد تكذيب نمايند ، تعهد كردند و او بر فراز منبر بر آمد ، خدا را حمد و ثنا كرد و سپس گفت : شما را به خدا اى عمرو و اى مغيرة ! اين را دانسته‌ايد كه رسول خدا بر « جلودار » و « سوار » لعنت فرستاد و از آن دو يكى معاويه بود ؟ [ اشاره به اين جريان كه روزى ابو سفيان سوار بر مركب درحالىكه پسرانش معاويه و عتبه يكى جلودار بود و ديگرى از پى مىراند . براهى مىگذشتند رسول خدا نظرش بر آنان افتاد و فرمود اللهم العن القائد و السائق و الراكب 
  ] گفتند : آرى دانسته‌ايم . سپس گفت شما را به خدا اى معاويه و اى مغيرة ! اين را نميدانيد كه رسول خدا ( ص ) « عمرو را به هر قافيه‌اى كه گفت لعنتى كرد ؟ گفتند : چرا ميدانيم ، سپس گفت شما را به خدا اى عمرو و اى معاويه اين را نميدانيد كه رسول خدا بر قوم و عشيرهء اين مرد - يعنى مغيره - لعنت فرستاد ؟ گفتند : چرا ميدانيم . آنگاه حسن گفت : پس خدا را بر اين نعمت سپاس مىگويم كه شما را از جمله كسانى قرار داد ، كه از على بيزارى مىجوئيد » .\r\nاين عمرو همانست كه « عمار ياسر » صحابى بزرگوار رضى اللّه عنه در جنگ صفين اين جملات را درباره‌ى او گفت : « آيا مايليد به كسى بنگريد كه با خدا و رسولش راه دشمنى و انكار پيمود و بر مسلمانان ظلم كرد و مشركان را ياورى نمود و چون ديد كه خدا دين خود را عزيز و رسول خود - صلى اللّه عليه و آله - را پيروز ميگرداند ، اسلام آورد و تازه از روى ترس نه از سر ميل و رغبت . . سپس رسول خدا وفات يافت و سوگند به خدا كه از آن پس جز به دشمنى مسلمانان و مدارا با تبهكاران شناخته نشده است ، پايدارى كنيد و با او بجنگيد زيرا او در پى خاموش كردن نور خدا و يار و ياور دشمنان خدا است » ( طبرى ، ابن ابى الحديد ، مسعودى و ديگران ) .\r\n","page_name":" 309 ","page_number":309},
  {"content":"\r\n\r\n( 1 ) همچنين بطور قطع نميدانيم كه وى تا چه اندازه به محاسبه‌ى نفس خود در پيشگاه خدا درباره‌ى مسائلى كه ميبايد خود را محاسبه كند ، اهميت ميداد .\r\nولى با در نظر گرفتن نحوه‌ى كارها و رتق و فتق‌هاى او ، به اين نتيجه مىرسيم كه وى هيچ‌گاه با نظر واقع بين به حساب خود رسيدگى نكرده و جاه طلبى و بلند بلندپروازيش به دو اجازه نمىداده است كه موقعيت متزلزل و شخصيت پوچ خود را هميشه به ياد داشته باشد و فراموش نكند كه با حذف اين لقب‌ها و عنوانها و در زير اين ظاهر پرطنطنه هيچ واقعيتى كه بيش از تنيده‌هاى عنكبوت قابل اعتنا باشد وجود ندارد .\r\nاحساسات وحشى و سركش قبيله‌اى آنچنان دريچه‌هاى فكر را به روى او بسته بوده كه گواهى عمرو عاص بر خليفه بودن او و نامزد كردن مغيرة بن شعبة پسرش يزيد را براى رياست مسلمانان ، از نظر او مجوزى محسوب مىشده كه با آن ميتوان شرائط صريح اسلام را ناديده گرفت ، درحالىكه آن هر دو كار - بشهادت تاريخ - جز رشوه‌ئى در ازاى حكومت مصر و عراق و جز بهائى براى اين معامله‌ى پست و ننگين نبوده است .\r\nاين گونه روحيات و كارها از پسر ابو سفيان عجيب نيست ، زيرا او يا واقعا يك فرد اموى صحيح النسب بود و يا اگر هم خدشه‌ئى در نسبش وجود داشت در عمل مىكوشيد كه همچون يك فرد اموى صحيح النسب باشد « 1 » . و\r\n\r\n\r\n","description":"","footnote":"\r\n( 1 ) رجوع شود به « ربيع الابرار » زمخشرى و « المثالب » ابن السائب و « الاغانى » ابو الفرج و « مثالب بنى اميه » تأليف ابن السمان و « بهجة المستفيد » تأليف جعفر بن محمد همدانى ، پس از مراجعه به كتابهاى مزبور خواننده مختار است كه معاويه را به هر يك از چهار پدرى كه در اين كتابها بنام و نشان براى او معرفى كرده‌اند ، انتساب دهد .\r\n","page_name":" 310 ","page_number":310},
  {"content":"\r\n\r\nپيكار و رقابت اموى و هاشمى از آغاز تكوين اين دو رشته تا روزگارى دراز ، بر كسى پوشيده نيست .\r\n( 1 ) خاصيت طبيعى عكس العمل نيز چنين ايجاب مىكرد كه امويان يعنى آن مردمى كه چه در دوران جاهليت و چه پس از ظهور اسلام ، همواره با تفاخرات فاميلى و قبيله‌اى خو گرفته و اسلام را فقط در روز فتح مكه آن هم از روى ناچارى و لاعلاجى قبول كرده و هرگز اين دين را آنطور كه مورد نظر اسلام است نفهميده و درك نكرده‌اند ، همواره كينه‌هاى ديرين و موروثى را حفظ كرده و خاطره‌ى تلخ و انتقامجوى شكست گذشته‌شان را از ياد نبرند .\r\nمعاويه ، پس از فتح مكه و در عهد طلائى و مشعشع نبوت - بطورى كه خودش نقل مىكند - بنده‌ى آزادشده‌ى پا برهنه‌ئى بيش نبود ولى پس از آنكه بنى اميه براى تجديد آبرو و اعاده‌ى حيثيت خود در تلاش شدند و سپس در هنگامى كه يك سياست جديد ، يكى از امويان را براى عضويت در شوراى تعيين خليفه كانديد كرد ، چه دليل و موجبى وجود داشت كه وى نيز در قيافه‌ى پسر عموى خليفه و استاندار مقتدر شام ظاهر نشود و براى خود اعوان و طرفدارانى نسازد و سپاهيان و مشاوران و زير دستان را از خود خشنود نگرداند و كاخها و حاجبها و دربانها نگيرد و از ثروت بىحساب استان شام - كه جوابگوى آز و طمع هر وجدان فروش شكم‌پرستى مىتوانست بود - بهره‌بردارى نكند ؟ ؟\r\n( 2 ) اگر معاويه در عهد نبوت ، رعيتى فرومايه بود و نمىتوانست داد\r\n\r\n\r\n","description":"","footnote":"\r\nمؤلف : سرور عرب در نهج البلاغه به همين موضوع اشاره مىكند آنجا كه مىگويد : « و ليس الصريح كاللصيق » .\r\n","page_name":" 311 ","page_number":311},
  {"content":"\r\n\r\nخود و قبيله‌اش را از قدرتى كه بر او و قبيله‌اش دست يافته بستاند ، چرا در دورانى كه خود يا قبيله‌اش قدرت را بدست گرفته‌اند حسابهاى پيشين را تصفيه نكند ؟ و چرا به طبيعت خويش بازگشت ننموده و با كنجكاوى و دقت ، انتقام خود را از بازماندگان دشمن ، از پسران و برادران و ياران او نگيرد ؟ با توجه به اين حقيقت‌ها ، كاملا انتظار مىرفت كه معاويه در نخستين فرصت مناسبى كه بدست مىآورد با نيروهاى مسلح خود بر سر على و حسن عليهما السلام بتازد و در عين حال در ميدانى ديگر - در ميدان جنگ سرد - به مبارزه‌اى درازمدت‌تر و داراى اثر عميقتر و براى اسلام زيانبخش‌تر ، بر ضد اين دو بزرگوار دست زند .\r\n( 1 ) با بسيارى از اقدامات و عمليات ديپلوماتيك معاويه در دوران ممتد حكومتش ، ميتوان بر اين حقيقت استدلال كرد كه وى حمله‌ى وسيع و گسترده‌اى را بر ضد اصول و مبانى مكتب علوى ، يا بگو بر ضد واقعيت و جوهر اسلام كه در مكتب على و دودمان مطهرش ، متجلى است ، طرح‌ريزى ميكرده است .\r\nقطعى به نظر مىرسد كه وى در وراى اين حمله چند هدف را تعقيب مينموده :\r\n1 - فلج كردن جناح شيعيان يعنى تنها گروه آزاد و نابود ساختن تدريجى وابستگان به اين جناح و شكستن واحد بهم پيوسته‌ى ايشان .\r\n2 - آفريدن اغتشاشهاى حساب شده در مراكز وابسته به خاندان پيغمبر و ولاياتى كه بعنوان شيعه‌گرى شناخته شده‌اند و آنگاه سركوبى و مجازات سخت و عبرت‌آموز مردم بىپناه اين ولايات باستناد ايجاد بىنظمى و شورش .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n3 - كنار گذاردن خاندان پيغمبر از دنياى اسلام و بر مردم ، فراموشى يا بدگوئى ايشان را تحميل كردن و جلوگيرى از هر گونه امكان نفوذ ايشان و سپس فعاليت براى نابودى آنان از راه ترور و قتل‌هاى مرموز .\r\n4 - مشتعل كردن جنگ اعصاب .\r\n( 1 ) تاخت‌وتازهاى ظالمانه‌ى معاويه در اين ميدان اخير ، چندان است كه رسيدگى به حساب آن در پيشگاه خدا بسى به طول خواهد انجاميد همچنانكه حساب آن در تاريخ به درازا كشيد و بحث ما - آنجا كه درباره‌ى تخلفهاى معاويه از شرائط صلح سخن گوئيم - به يادآورى نمونه‌هائى از اين ستمگريها خواهد كشيد .\r\nيكى از بارزترين نمونه‌هاى عنان گسيختگى معاويه در راه دشمنى با على و خاندانش و با افكار و هدف‌ها و ايده‌هاى ايشان ، آن بود كه در تمام قلمرو نفوذ خود لعن على و آل على را به صورت حتمى و قاطعى مقرر و رائج ساخت با همه‌ى آنچه در بطن اين عمل - لعنت كردن ايشان - مندرج و مضمر است يعنى انكار حق خلافت و جلوگيرى از نقل احاديثى كه در فضيلت آنان وارد شده و مجبور ساختن مردم به اظهار بيزارى از ايشان .\r\nمعاويه با اين كار نخستين كسى شد كه باب لعن بر صحابهء پيغمبر را گشود و اين سابقه‌اى است كه بخاطر آن هيچ مؤمن دين‌دارى بر او رشك نخواهد برد ! وى براى اينكه افكار عمومى را براى اين بدعت بزرگ آماده سازد ، به تدبيرهاى شيطنت‌آميز و پيش‌بينىشده‌ئى متوسل شد ، تدبيرهائى كه هر چه با مبادى و افكار معاويه سازگار بود ، از مبادى و اصول الهى فاصله داشت .\r\nيكى از عجيب‌ترين حالات اجتماع ، تأثيرپذيرى سريع مردم از\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nهر موج تبليغاتى قوى و تندى است بويژه اگر با دو عامل طمع مال و طمع مقام همراه باشد .\r\n( 1 ) انصاف را ، مردم به چه چيز معاويه دلخوش بودند كه همصدا با او ، على و حسن و حسين عليهم السلام را لعن كردند و چه نقيصه‌ئى در اهل بيت سراغ كرده بودند كه به دلخواه معاويه زبان بدشنام ايشان گشودند .\r\nشايد وى مردم را قانع ساخته بود كه آن كسانى كه در آغاز دعوت اسلام با رسول اكرم - صلى اللّه عليه و آله - جنگيده‌اند و آن طائفه‌ئى كه حرام خدا را حلال و حلال خدا را حرام نموده‌اند و آن عناصرى كه زنا را بجاى نسب شناخته‌اند و آن مردمى كه پيمانها را شكسته و سوگندها را نقض كرده‌اند و آن جانيانى كه دست به خون بزرگان اسلام آلوده‌اند و بىگناهان را زنده بگور ساخته‌اند و نماز جمعه را در روز چهار شنبه خوانده‌اند « 1 » على و آل على مىباشند ! شايد هم بجاى اينكه رنج قانع كردن مردم را ببرد ، از راه تطميع وارد شده بود و يا حتى بدون اينكه آنان را تطميع كند ، دست به ارعاب و تهديد ايشان زده بود ، به هر تقدير و به هر وسيله ، بالاخره به هدف خود رسيد و « كار اطاعت بىقيد و شرط مردم از او به جائى كشيد كه لعن على در ميان ايشان سنتى پابرجا شد كه كودكان با آن بزرگ مىشدند و پيران با آن مىمردند » « 2 »\r\n\r\n\r\n","description":"","footnote":"\r\n( 1 ) براى اطلاع از اين موارد رجوع شود به « مروج الذهب » ( ج 2 ص 72 ) و مدارك ديگرى كه قبلا بمناسبت ذكر برخى از اين جنايات از آن ياد كرده‌ايم يا بعدا در فصل مربوط به « كيفيت وفاى معاويه به شروط صلح » از آن ياد خواهيم كرد .\r\n( 2 ) مروج الذهب 2 / 72 . تذكر اين مطلب در اينجا لازم است كه على عليه السلام در ايام جنگ صفين شنيد كه بعضى از اصحابش به مردم شام ناسزا\r\n","page_name":" 314 ","page_number":314},
  {"content":"\r\n\r\nبه گمان قوى ، خود معاويه بود كه اين بدعت را « سنت » ناميد و فريب‌خوردگان رياست و زعامت او و گرفتاران اطاعت و فرمانبرى او نيز بميل و اراده‌ى او همين نام را پذيرفتند و پس از او همه بر اين بدعت شوم باقى ماندند تا زمانى كه عمر بن عبد العزيز آن را برانداخت و ممنوع ساخت .\r\nبه متن تاريخى زير توجه كنيد :\r\n( 1 ) . . . « خطيب جامع « حران » خطبه مىخواند ، چون خطبه‌اش بپايان رسيد بر طبق عادت و رويه خود از دشنام و ناسزا به « ابو تراب » چيزى نگفته بود . ناگهان مردم از همه سو فرياد بر آوردند : آه ، سنت ، سنت ، سنت را ترك كردى ! » در دوره‌هاى بعد ، اين « سنت معاويه » ريشه و پايه‌ئى شد براى به وجود آمدن مفهوم ديگرى براى اين كلمه و اين مفهوم دومين نسلها در ميان مردم باقى ماند و مناسبت‌هاى سياسى آغاز كار بدست فراموشى سپرده شد .\r\n\r\n\r\n","description":"","footnote":"\r\nو دشنام مىگويند ، به آنان گفت : « من خوش ندارم كه شما بد زبان و دشنام گوى باشيد ، بهتر است اعمال آنان را بازگو و حالات آنان را بيان كنيد ، اين هم درست‌تر و هم به عذر خواهى نزديك‌تر است ، بجاى دشنام بگوئيد : خدايا خونهاى ما و آنان را حفظ كن و ميان ما و آنان صلح ده و ايشان را از گمراهى نجات بخش تا گمراهان حق را بشناسند و باطل‌گرايان از ضلالت بازگردند . . » ( شرح نهج البلاغه : 1 / 420 و 421 ) روزى پيك معاويه نزد حسن عليه السلام آمد ، در ضمن سخنان خود گفت : از خدا مسئلت مىكنم كه تو را حفظ كند و اين قوم را هلاك گرداند . امام حسن به دو گفت : « آرام ! به كسى كه تو را امين دانسته خيانت مكن . براى تو همين بس كه مرا بخاطر رسول خدا و بخاطر پدر و مادرم دوست بدارى اما در خيانتكارى تو هم همين بس است كه جمعى به تو اطمينان كنند و تو دشمن آنان باشى و آنان را نفرين كنى . . » ( الملاحم و الفتن ص 143 ط نجف )\r\n","page_name":" 315 ","page_number":315},
  {"content":"\r\n\r\nيك هشيارى منصفانه نسبت به هماهنگى و يكنواختى روحيات و صفات اين مرد ، خواننده را از اينكه مثال زيادى در اين مورد زده شود بىنياز مىسازد .\r\n( 1 ) حال پس از اين همه ، براستى اگر در صحنه‌ى جنگ حسن و معاويه ، پيروزى نصيب معاويه مىشد و امام حسن بقتل مىرسيد معاويه چگونه عمل مىكرد ؟ آيا با توجه به اين سوابقى كه ياد شد ميتوان گفت كه وى در آن صورت جانب اعتدال و ميانه‌روى را مراعات ميكرده و در مورد ياران و شيعيان و بازماندگان با اخلاص امام حسن تصميمى متناسب با آن سوابق اتخاذ نميكرده و با تار و مار كردن آنان بهترين بهره‌بردارى را از پيروزى خود نمىنموده است ؟ آيا با در نظر گرفتن اين نكته كه وى با فرزند پيغمبر آنچنان عمل خصمانه‌ى آشكارى در پيش گرفت و شاخص ترين فرد خاندان با عظمت پيامبر را در مبارزه‌ى تبليغاتى خود به آن صورت شرم‌آور مورد حمله قرار داد ، به نتيجه‌ئى جز اين مىرسيم كه وى در آن صورت - يعنى در صورت كشته شدن امام حسن و بىرقيب ماندن ميدان - يك كشتار دسته جمعى و يك قلع و قمع هولناك را سرلوحه‌ى روابط خود با شيعيان و مخلصان اهل بيت قرار ميداد ؟\r\nجاى ترديد نيست كه معاويه در آن صورت با كمال بيباكى و بىآنكه از لحاظ تاكتيك‌هاى سياسى يا از نظر دينى كوچكترين مانعى در سر راه خود مشاهده كند ، يكسره حساب خود را با اصول و مبانى اسلام ، تصفيه مىكرد . . . . همان مبانى و اصولى كه از آغاز خلافت على بلكه از هنگام ظهور و گسترش نخستين جلوه‌هاى انوار بنى هاشم در جهان و حتى شايد از\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاوانى كه « امويگرى » بر اثر كدورتها و دوئيت‌ها به شام گريخت ، همواره او را تحت فشار قرار داده و آسايش خاطر او را سلب كرده بود .\r\n( 1 ) معاويه كسى نبود كه نتواند نقشه‌ها و تدبيرهاى ديگرى نيز براى تار و مار كردن شيعه پس از قتل امام حسن طرح نمايد و نسل فريب خورده و آلت‌دست‌شده‌ى معاصر خود را بوسيله‌ى آن نقشه‌ها و تدبيرها ، بر انجام اين عمل با خود موافق سازد .\r\nاو همان كسى بود كه با همين گونه شيطنت‌ها توانست لعن على را رائج سازد و هم مسئوليت خون عثمان را به گردن او افكند ، چه مانعى وجود داشت كه ريشه‌كن نمودن تشيع نيز سومين حلقه‌ى اين زنجيره‌ى دوزخى باشد ؟ او اساسا مرد ميدان همين‌گونه شيطنت‌ها بود .\r\nدر كنار كاخهاى برافراشته‌ى شام ، وجدانهاى قابل خريد و قلمهاى آماده‌ى مزدورى ، فراوان يافت مىشد ، چه اشكالى داشت كه در تأييد روشهاى حساب‌شده‌ى او احاديثى از زبان رسول خدا صلى اللّه عليه و آله جعل شود و اصول مكتب علوى مورد هجوم قرار گيرد و افكار و آموزشهاى آن مسخ گردد و تعليمات آن حضرت چندان در چشم مردم ، حقير و بىارزش معرفى شود كه قابليت بقاء را از دست بدهد و سپس - در محيطى كه از آل محمد خالى است - از مجموع اين حقايق مسخ شده ، وسيله‌ئى براى روگردانى مردم از اسلام واقعى فراهم آيد ؛ بانيان اولى اسلام مورد تهمت قرار گيرند و كسانى كه خود نخستين فراگيرندگان اسلام و سرچشمه‌هاى تعاليم اين مكتب‌اند ، در چهره‌ى دشمنان اسلام معرفى شوند و آنگاه پس از چندى تدريجا اسلامى ديگر كه از فكر معاويه الهام مىگيرد و در راه مصلحت او به كار مىافتد ، براى مردم تشريع شود .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n( 1 ) اين همان خطرى بود كه حسن در اين جمله خود خطاب به دوستانش بدان اشاره مىكرد : « ندانسته‌ايد من چه كردم ، به خدا آنچه به كار بستم براى شيعيانم از هر چه در جهان است باارزشتر بود » .\r\nو هيچ چيز جز جاودانه ساختن ايده و فكر نيست كه از هر چه در جهان است باارزشتر باشد .\r\nو باز همين حقيقت بود كه امام باقر ، محمد بن على بن الحسين عليهم السلام - وقتى علت صلح حسن را از او پرسيدند - در پاسخ بدان اشاره كرد و گفت :\r\n« او بهتر ميدانست كه به چه كارى دست زده ، و اگر كار او نمىبود بيگمان واقعه‌ى عظيمى پديد مىآمد » .\r\n( 2 )\r\n\r\nنتايج بحث\r\nبه گمان قوى ، مراحل سه‌گانه‌ى اين بحث توانسته است خواننده‌ى عزيز را به هدف مورد نظر برساند و پيش از آنكه ما خود نتيجه‌گيرى كنيم ، تدريجا بسيارى از گروهها و مشكلاتى را كه زمينهء انتقاد را فراهم مىآورده حل كند و بگشايد .\r\nاينك براى اينكه گفتار پيشين خود را در مورد بسته بودن راه شهادت به روى حسن عليه السلام اثبات كنيم و نشان دهيم كه حسن از شهادت نمىگريخته بلكه « شهادت » در دسترس آن حضرت قرار نداشته است ، مىگوئيم :\r\nاگر امام حسن ميخواست مشكلات و مضيقه‌هائى را كه در مدائن و در آخرين لحظات او را احاطه كرده بود ، با ريختن خون پاك خود حل كند و براى تقبيح روش ستمگرانه‌اى كه 60 هزار سپاهى شامى آشكارا در پيش گرفته بودند ، شهادت را وسيله سازد و خود را بدان مقام عزيز و ارجمند\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nبرساند ، قطعا اين كار از وى ساخته نبود و وى با اين عمل بجاى آنكه شهيد باشد همان كشته‌ى بىمصرفى مىشد كه هرگز دوستانش هم قادر نبودند نام وى را بعنوان يك « شهيد » در تاريخ ثبت كنند .\r\n( 1 ) دليل اين موضوع آنكه :\r\nتوجه به وضعيت اسفبارى كه در آن هنگام بر « مدائن » حكمفرما بود ؛ همان وضعيتى كه آشفتگى شديد سپاه بوسيله‌ى نعره‌هاى خصمانه‌ى برخى از سپاهيان و حتى با به كار بردن اسلحه از آن حكايت ميكرد و نامه‌هاى خيانتكاران كوفه كه پيمان قتل حسن را با معاويه بسته بودند پرده از روى آن برمىداشت و بالاخره همان وضعيتى كه خود امام حسن از اين نامه‌ها بدان پى برده بود . . . . توجه به اين وضعيت اسفبار هر كسى را از قبول اين حقيقت ناگزير مىسازد كه انديشه و نقشه‌ى پرطرفدارى در ميان سران اردوگاه وجود داشته كه بموجب آن ميبايست بزرگترين جنايت درباره‌ى امام صورت وقوع يابد و طرفداران اين نقشه براى انجام آن در پى فرصت مناسب بوده‌اند .\r\nبر هم خوردن نظم اردوگاه و مستولى شدن رعب و ترس بر سپاهيان و رسيدن خبرهاى ناگوار « مسكن » و پديد آمدن هرج و مرج مصنوعى در ميان توده‌هاى كم ادراك و فرومايه ، براى خيانتكاران اين فرصت مناسب را پيش آورد و امكان فرود آوردن ضربت نهائى و قاطعى كه « خوارج » و « باند اموى » نيز انتظار آن را مىبردند ، براى آنان فراهم آمد . . . و فراموش نكرده‌ايم كه معاويه نيز در نخستين نامه‌هايش به امام حسن بطور سربسته آن حضرت را به وقوع چنين حادثه‌ئى تهديد كرده بود ، آيا اين عبارت در نامه‌هاى معاويه : « زنهار ، كارى مكن كه مرگ تو بدست مردم\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nفرومايه باشد ! » به معناى همين تهديد نيست .\r\n( 1 ) موقعيت بدرجه‌ئى حساس و وضع بقدرى آشفته شده بود كه هر گونه اقدام و حركتى از طرف امام حسن - چه به قصد جنگ و چه بعزم صلح ، چه براى پيوستن به جبهه‌ى « مسكن » و چه براى بازگشتن بسوى كوفه - بدون ترديد با مخالفتى حاد و تند و سپس با سرپيچى و تمردى همگانى و در آخر كار با شورشى مسلحانه مواجه مىگشت و اين همان يگانه آرزوى معاويه بود كه در راه تحقق آن سيم و زر خزائن شام را نثار مىكرد .\r\nو در آن صورت هيچ چيز جز خون پاك حسن اين شعله‌ى سركش را فرو نمىنشانيد .\r\nاهريمن شورشهاى بزرگ و ديوانه هميشه چنين است : حكم ظالمانه صادر مىكند و قربانى بىگناه مىطلبد . . . و عظمت و شخصيت كسى هم مانع قربانى شدنش نمىتواند شد . .\r\nآيا ضربتى كه در ساباط مدائن بر حسن وارد آمد دليل اين ادعا نيست ؟ و آيا اين ضربت جز بعمد و با نقشه‌ى قبلى بر آن حضرت وارد آمد ؟ وى در آن هنگام از خيمه‌گاه خود خارج گشته و بسوى مقر استاندار خود رهسپار بود تا در آنجايگاه امن و دور از غوغاى اردوگاه بهتر بتواند تدبيرهاى لازم را براى فرونشانيدن آتش فتنه اتخاذ كند .\r\nدر اين مورد مورخان چنين نوشته‌اند : « گروهى از شيعيان و نزديكانش او را در ميان گرفته بودند و كسى را به دو راه نمىدادند » و بعبارت يك متن تاريخى ديگر : « گرد او به حركت در آمده و مردم را از وى دور ميكردند » . . . . چرا مردم را از او دور ميكرده‌اند و چرا كسى را به دو راه نمىداده‌اند ؟\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nآيا اينها همه بصراحت اثبات نمىكند كه امام حسن بر جان خود تأمين نداشته و مورد تهديد بوده است و آيا بدست نمىآيد كه مردمى كه بنام جهاد و براى دفاع از او از كوفه بيرون آمده بودند پس از مدتى كوتاه در چهره‌ى دشمنان خونين او ظاهر گشته بودند ؟\r\n( 1 ) آيا رفتن وى به مقر استاندارش « سعد بن مسعود » بمنظورى جز اين بوده كه از آن محيط فتنه‌آلود و آبستن حوادث بزرگ و شورش همه‌گيرى كه معلوم نيست با چه مخاطراتى همراه خواهد بود ، دور باشد ؟\r\nاو به چشم خود ديده بود كه وابستگان و زيردستان خودش خيمه و خرگاه او را غارت مىكنند و به گوش خود شنيده بود كه او را - صاحب آن قداست و مقام را - تكفير مينمايند و دشنام ميگويند ؛ مشاهده كرده بود كه از روى حساب و نقشه‌ى قبلى دست به آزار او مىگشايند يا قصد جان او مىكنند و احساس كرده بود كه كار دشمنى آنان به جائى رسيده كه حتى طاقت ديدن او را هم ندارند و اگر در ميان آنان ظاهر گردد ، برخورد آنان خود موجب تمرد و عصيان آنان خواهد شد ، از اينرو بجايگاهى كه چندان هم از صحنه‌ى اين ماجراها دور نبود نقل مكان كرد و همين انتقال ميتوانست - در صورت علاج‌پذير بودن وضع - يكى از وسائل علاج باشد .\r\nبسى روشن است كه در جهان ، هيچ‌كس به پيروزى امام حسن از خود او علاقه و اهتمامش بيشتر نبود ، همچنانكه فعاليت هيچ‌كس نيز در اين راه از او شديدتر و شور و نشاطش فراوانتر و در صورت لزوم ، براى فداكارى بيدريغ‌تر نبود .\r\nهمچنين بديهى است كه راه حلها و نظرهائى كه امروز به سهولت براى ما مطرح مىگردد از نظر او نيز پوشيده نبوده و تدبيرهائى كه به نظر\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nما مىرسد ، به نظر او نيز مىرسيده است . ساير مراحل زندگى وى نشان مىدهد كه وى چندان روشن رأى و با تدبير بوده كه بر تمامى مشكلات در طول زندگى - در جنگ يا صلح ، در راه جهاد يا در جاده مسالمت ، در مقر حكومت ( كوفه ) يا مقر امامت ( مدينه ) - فائق آمده و بهترين راه حلها را براى آنها انتخاب كرده است .\r\n( 1 ) حال انصاف را ، آيا در چنان وضع بحرانى ، و آشفته‌ئى ميتوان ادعا كرد كه كمترين زمينه‌ئى براى مرگ زندگى آفرين - يعنى شهادت - وجود ميداشته است ؟ ! بايد پذيرفت كه آن وضع و موقعيت براى امام حسن جز مرگى ابدى و بىاثر نميتوانسته است ببار آورد و اين مرگ ، همانست كه شخصيت‌هاى با ارزش و بزرگ - كه فقط آنگاه ميميرند كه سنتى را زنده كنند يا امتى را نجات بخشند - بايد از آن گريزان باشند .\r\nترسيم صحنه‌ى ملالتبارى كه امام حسن را در ميانه‌ى امواج مهيب بلا و محنت نشان ميدهد و يادآورى آن ساعات و لحظات بس دشوار ، براى دوستدار آن پيشواى نستوه و پرتوان ، بسى دشوار و طاقت فرسا است .\r\nذهن آدمى به آسانى مىتواند حوادثى را كه معلول يك سلسله موجبات معمولى و عادى است - مانند دشمنىهاى شخصى يا مخاصمت‌هاى قبيله‌اى يا اختلافات فكرى - تصور كند و هضم و توجيه نمايد . دشمنى معاويه با امام حسن يا خصومت بنى اميه با بنى هاشم و يا اختلاف خوارج با على و اولاد على ( ع ) از اين قبيل‌اند . ليكن حوادث و رويدادهائى كه هيچ موجب و انگيزه‌ئى جز طمعهاى پست و پليد بشرى ندارند ، دردناكترين امورى مىباشند كه انسان از بىقاعدگى و انحراف مردم در ذهن خود ترسيم و\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nتصور مينمايد .\r\n( 1 ) فكر مىكنيد اين موضوع امكان‌پذير است كه يك نفر شيعه - كه به امامت حسن همان اندازه معتقد است كه به نبوت جدش پيغمبر و بعلاوه سالها در سايه‌ى نعمت او و پدرش زيسته است - در خاطر بگذراند كه در بحرانى - ترين و دشوارترين لحظات زندگى امام و ولىنعمتش و در لحظاتى كه وى از همه وقت به اخلاص شيعيان محتاج‌تر است ، بزرگترين خيانت را نسبت به او مرتكب گردد ؟ ! بلى اين امر امكان‌ناپذير ، بوقوع پيوست ! ! منظور همان توطئه‌ى دنائت‌آميزى است كه در هنگام اقامت آن حضرت در حصار « مقصوره‌ى سفيد » درباره‌ى وى چيده شد .\r\nاكنون بنگريد كه انحطاط و انحراف اخلاقى در ميان نسلى كه امام حسن ميبايست سربازان خود را براى جهاد با دشمن از آنان انتخاب كند تا چه حد شديد بوده است .\r\nگاه يك فرد ذاتا داراى فضيلت است و گاه كسى خود به تنهائى و دور از تأثير محيط داراى سجاياى اخلاقى است ، ولى گاه نيز همين فرد تحت تأثير سست عنصرى و ضعفى كه در نهاد اوست در مواجهه با يك گرايش همگانى و يك شور و حماسه‌ى عمومى ، منش فردى خود را از دست ميدهد و بجاى آن روح جمع را پذيره مىگردد ، همچون جمع مىانديشد و همانند آنان احساس مىكند و در مسير آنان گام مىنهد . . چنين فردى در اين حالت با دريافت‌ها و اصالت‌هاى فطرى خود در مخالفت و مبارزه است و اين مخالفت معمولا اندكى پس از فرو نشستن تند باد و خاتمه يافتن آن هنگامه ، به ندامتى شديد تبديل خواهد يافت .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n( 1 ) شدت بحران مدائن آنچنان بود كه حتى شيعيان ميانه حال را نيز در مسير خود حركت داد و شيعه‌گرى و غرور حزبى و حتى عواطف ساده‌اى عربى را نيز - كه به دين مربوط نيست - از ياد او برد .\r\nآخر اگر اين ، امام نيست ، ولىنعمت هم نيست ؟ و اگر نه ، يك انسان شريف مجروح هم نيست ؟ ؟ .\r\nاين يك نمونه از روشى است كه تاريخ از « شيعه‌ى » آن سپاه به ياد دارد ، وضع « خوارج » و « امويها » و « شكاكها » و « الحمراء » را ديگر خودتان حدس بزنيد و يك نمونه كه تاريخ ضبط كند معمولا دليل بر وجود نمونه‌هاى فراوان ديگرى است كه يا از حافظه‌اى تاريخ محو گشته و يا از آغاز نخواسته آن را ضبط نمايد .\r\n( 2 ) يك روى ديگر مسأله نيز از پاسخى كه امام حسن به شيعيانش - كه صلح را بر او خرده ميگرفتند - داد ، استفاده مىشود .\r\nوى در اين پاسخ فرمود : « از صلح با معاويه منظورى جز اين نداشتم كه شما را از كشته شدن برهانم » « 1 » ، جملات فراوان ديگرى هم بدين مضمون از آن حضرت باقى است .\r\nاينك براى درك اين حقيقت باندازه‌ئى كه خواننده را به مفاد اين حمله كاملا معتقد سازد ، توضيحى ميدهيم :\r\n( 3 ) مبارزه‌ى امام حسن و معاويه در حقيقت ، مبارزه‌ى دو شخصى كه هر\r\n\r\n\r\n","description":"","footnote":"\r\n( 1 ) دينورى : ص 303 .\r\n","page_name":" 324 ","page_number":324},
  {"content":"\r\n\r\nيك سعى مىكنند بحكومت برسند ، نبود . اين مبارزه ، مبارزه ميان دو مسلك و دو فكر بود كه با يكديگر نزاع مرگ و زندگى داشتند و بر سر بقاء و ابديت با هم مىجنگيدند . پيروزى در اين مبارزه به معناى جاودانگى يكى از اين دو مسلك و دو طرز فكرى كه دو رقيب بخاطر آنها در برابر يكديگر قرار داشتند بود . جنگهاى مسلكى هميشه چنين است . در اين جنگها ، پيروزى از راه اسلحه ، نشانه‌ى پيروزى واقعى نيست بلكه آن چيزى كه پيروزى يكى از دو جبهه را مسجل مىسازد ، جاودانه شدن و بقاء مكتب و مسلك آن جبهه است و اى بسا كه اين پيروزى نصيب آن جبهه‌ئى مىگردد كه به ظاهر و در صحنه‌ى نبرد با سلاح ، شكست خورده و مغلوب است .\r\n( 1 ) در آن دوره ، مسلمانان بر اثر اينكه از جنبه‌ى عقيده و مكتب به دو گروه تقسيم شده بودند ، در دو جبهه و دو اردوگاه متخاصم قرار داشتند ، هر جبهه از فكر و عقيده‌ى خود دفاع مىكرد و به هر وسيله‌ى ممكن در راه آن فداكارى مينمود .\r\nاين دو مكتب ، مكتب علوى و مكتب اموى و آن دو اردوگاه ، كوفه و شام بود .\r\nصحنه‌هاى تحريك‌آميزى كه معاويه بنام انتقام خون عثمان در شام بوجود آورد ، اردوگاه شام را از شيعيان و فرزندان على عليه السلام خالى ساخت و آنان براى اينكه زندگى آرام و بىدغدغه‌ئى داشته باشند ، ناگزير به كوفه يا ولايات تابع كوفه پناه بردند و بدين ترتيب ، عموم شيعيان اهل بيت در كوفه و بصره و مدائن و حجاز و يمن گرد آمدند .\r\nرجال و بزرگان مسلمان و بازمانده‌ى مهاجران و انصار ، از همه سو به مركز عراق نقل مكان كردند و كوفه در عهد خلافت هاشمى به پايگاه اسلام\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nو گنجينه‌ى امن و امان ميراث رسالت ، تبديل يافت .\r\n( 1 ) بنا بر اين ، طبيعى بود كه دعوت عام امام حسن به نبردى كه سرنوشت آن دو مكتب را بايد تعيين كند ، با قبول همگانى اين زبدگان و برگزيدگان كه پس از رحلت پدرش در كوفه مانده بودند و غالبا از شيعيان او و پدرش و از صحابهء جدش پيغمبر بودند ، مواجه گردد و از اينرو بود كه اينان همگى در جايگاههاى خود در ميان صفوف و واحدهاى سپاه در اردوگاه نخيله مجتمع گشتند .\r\nدر هيچ نقطه‌ئى از عالم ، استعداد و امكان نگاهدارى و حراست ميراث اسلام به وجه صحيح ، باندازه‌ى اين سپاه - كه متضمن گروههاى ارزنده و افراد خاندان پاك بنى هاشم بود - وجود نداشت .\r\nدر كنار اين بزرگمردان در صفوف اردوگاه « نخيله » گروههاى ديگرى نيز وجود داشتند كه در گذشته بتفصيل عناصر آنان و انگيزه‌هاى آنان و نتائج اعمال آنان را بازگو كرده‌ايم .\r\nشروع به صف‌آرائى و بسيج جنگى نيز ضرورتى بود كه اوضاع و احوال آن را ايجاب مىكرد و در فصول پيشين بدان نيز اشاره كرده‌ايم .\r\nدر ظرف روزهائى كه شماره‌ى آن از عدد انگشتان كمتر بود ، عناصر گوناگون و رنگارنگ در دو اردوگاه مسكن و مدائن گرد آمدند و صفوف جنگ از اين اشخاص مختلف الحال تشكيل شد . در هر يك از اين دو اردوگاه در كنار مسلمانانى از طبقه‌ى ممتاز يعنى افراد مسلكى و با ايمان و مخلص ، مردمى از طبقات مختلف و ميانه حال قرار گرفتند .\r\nفرار عبيد اللّه بن عباس و همراهانش بسوى معاويه ، به تصفيه‌ئى شبيه بود كه در صورت عدم وقوع پيش‌آمدهاى ديگرى از همان نوع و غيره ،\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nاى بسا سودمند نيز ميتوانست باشد . چه ، اين واقعه ، اردوگاه « مسكن » را كه اينك روياروى دشمن قرار داشت ، از ناسره‌هائى كه در حقيقت عضو فاسد اين سپاه بودند ، خالى ساخت .\r\n( 1 ) ليكن در مدائن امام حسن و ياران نزديكش ، در ميان انبوه مردمى قرار گرفته بودند كه روحيه‌اى همچون روحيه‌ى لشكر شكست خورده داشتند ؛ نه امكان رسيدن به معاويه وجود داشت تا فرار كنند و نه وظيفه و مسئوليت شور و شوقى در آنان برمىانگيخت تا استقامت بورزند . و همينها بودند كه پس از زمانى كوتاه ابزار آن فاجعهء بزرگ تاريخى شدند يعنى ميان امام حسن و هدفهائى كه از اين جنگ داشت سدى كشيدند و راه شهادت افتخارآميز به روى او بستند و همه كار او را تباه كردند ( همچنانكه قبلا گذشت ) .\r\n( 2 ) اكنون فرض مىكنيم كه امام حسن براى ادامه‌ى جنگ يا نپذيرفتن صلح ، ميتوانسته از يك راه استفاده كند . و آن اينكه از ميان همان حصارى كه در مدائن او را در ميان گرفته بود ، به ياران با اخلاص « مسكن » فرمان دهد كه تحت رهبرى فرمانده جديد قيس بن سعد بن عباده جنگ را شروع كنند و ميدانيم كه اين مرد بزرگ تا آنجا كه از بررسى تمايلات شخصىاش بدست مىآيد - حتى در صورت صلح امام حسن نيز جنگ را بر صلح ترجيح ميداده است « 1 » . اگر نافرمانى و شورش اخلالگران مدائن مانع از آن بود كه امام حسن اين سپاه را آماده‌ى جنگ سازد ، به هر حال نميتوانست از صادر كردن فرمان جنگ به ياران مخلص و با وفائى كه در اردوگاه « مسكن »\r\n\r\n\r\n","description":"","footnote":"\r\n( 1 ) در اين باره رجوع كنيد به تاريخ ابن اثير : 3 / 162\r\n","page_name":" 327 ","page_number":327},
  {"content":"\r\n\r\nبودند ، بطور سرى يا آشكار ، مانع گردد .\r\n( 1 ) شايد بسيارى از مجاهدان با اخلاصى كه در مدائن تحت الشعاع اكثريت بودند نيز در صورتى كه از طرف امام حسن تشويق مىشدند يا آمادگى و موافقتى احساس مىكردند ، ميتوانستند همچون قواى امدادى لشكر مسكن ، بدان سوى رهسپار شوند . و اى بسا كه در اين صورت خود امام نيز ميتوانست پس از توقفى كوتاه و پس از آنكه طوفان حوادث اندكى فرو مىنشست ، به آنان ملحق گردد و در آنجا به پيروزى قاطع يا به شهادت - با تمام معناى افتخارآميز و گرامى اين كلمه در پيشگاه خدا و قضاوت تاريخ - نائل آيد .\r\nبنا بر اين مىپرسيم : در صورتى كه چنين راه چاره‌ئى وجود داشت چرا امام حسن صلح را پذيرفت ؟ ؟ .\r\n( 2 ) درباره‌ى اين سؤال چنين ميگوئيم :\r\nشايد صادر كردن چنين فرمانى در آخرين روزهاى مدائن براى امام حسن امكان داشته و شايد هم نداشته است . ولى به هر حال ، مگر هر راه چاره و گريزگاهى را كه در آن اميد موفقيت هست ، ميتوان بعنوان راه حل پذيرفت ؟ چه بسا يك عمل مدبرانه كه در شرائط ديگرى كليد مشكلات و مضيقه‌هاى فراوان مىگردد . و اين اصلى است كه در هنگام انتخاب هر راه حل و راه چاره‌ئى حتما بايد بدان التفات داشت .\r\nآيا طرح كننده‌ى اين پيشنهاد درباره‌ى مدت زمانى كه نبرد چهار هزار نفر - سپاهيان مسكن - با شصت يا هشتاد هزار نفر - سربازان شام - به طول خواهد انجاميد نيز انديشيده است ؟ ( و بنابر تحليلى كه در يكى از\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nفصول پيشين كرديم مدت زمان نبرد جمعيتى با 45 برابر خود ) .\r\n( 1 ) و همچنين در اين باره كه وضع امام حسن در پايان لحظات كوتاه اين جنگ ، يعنى در همان هنگامى كه كه ديگر تمام ياران با وفاى مسكن نيز كشته شده‌اند ، چگونه خواهد بود ؟\r\nبدون كمترين ترديد ، وى در آن صورت - اگر زنده ميماند - وضعى ميداشت كه بجز تسليم بىقيد و شرط هيچ راهى در برابر او نبود و اين همان فرصتى بود كه معاويه براى شروع اقدامات قاطع و جدى خود در مورد مسائل فيما بين كوفه و شام ، انتظار آن را مىكشيد : كوفه را بوسيله‌ى قواى نظامى اشغال مىكرد ؛ پيروز و سربلند وارد اين شهر مىشد ؛ از خاندان پيغمبر انتقامى سخت مىگرفت ؛ همه‌ى روزنه‌هاى اميد را مسدود مىساخت ؛ همه‌ى شعائر برجسته‌ى اين سرزمينها را از بين ميبرد و اصولى را كه بر روى پيكر به خون آغشته‌ى دهها هزار نفر از برگزيده‌ترين شهداى مجاهد راه خدا استوار گرديده بود ، ويران مىساخت .\r\nگمان نمىرود كه كسى اين نتائج حتمى را درك كند و آنگاه آن « راه حل » را نافرجام و بيهوده نداند ! واضحترين اشكال اين راه حل آنست كه در آن صورت امام حسن در كمترين زمان ، از چهره‌ى رقيبى خطرناك كه شرائط خود را در صلحنامه بگنجاند ، به صورت دشمن شكست‌خورده‌اى كه بجز تسليم بىقيد و شرط چاره‌ئى ندارد ، تغيير شكل ميداد .\r\nاينها همه در صورتى بود كه فرض كنيم امام حسن تا پايان جنگ زنده ميماند و بقتل نمىرسيد . حال فرض مىكنيم كه اين جنگ كوتاه مدت ، آن حضرت را نيز قربانى خود مىساخت يعنى كه امام امكان مىيافت\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nكه از « مدائن » خارج شود و به « مسكن » برسد و در جنگ شركت جويد - كارى كه با توجه به سير حوادث به هيچ وجه عملى به نظر نمىرسد - و بالاخره در جنگ كشته شود .\r\n( 1 ) در اين صورت و با اين فرض ، پاسخ آن سؤال اينست كه : شهادت در صورتى كه ببهاى نابودى كامل مكتب تمام شود نمىتواند وسيله‌ى سرافرازى در پيشگاه خدا و در قضاوت تاريخ باشد .\r\nتاريخى كه ميبايد ماجراى اين جنگ را پس از شهادت امام حسن و پس از وقوع نتائج اسفبار آن ثبت كند ، وضع آن حضرت و جنگهاى او را براى نسلهاى بعد بشكلى ترسيم مىكرد كه مفهومش جز « اخلالگرى » و « قيام بر ضد خليفه‌ى زمان » چيز ديگرى نبود . و اين همان مطلبى است كه ما در زير عنوان « روش معاويه در برابر هدفهاى امام حسن » در همين فصل مىخواستيم بدان اشاره كنيم .\r\nو اينك براى توضيح بيشتر مىگوئيم :\r\nقبلا دانستيم كه زبدگان رجال دين و بازماندگان مهاجر و انصار و برگزيدگان شيعيان وفادار ، بطور عموم به نداى حسن لبيك گفته و در سپاهى كه آن حضرت براى نبرد با معاويه بسيج كرد ، شركت جستند و از اين طراز مردم كسى را نمىشناسيم كه از روى عمد و اختيار ، دعوت جهاد امام حسن را نشنيده گرفته و بدان پاسخ نداده باشد .\r\nميتوان گفت كه اين موقعيت ابتدائى و حساس حسن و معاويه ، عينا به موقعيتى كه در گذشته ميان پدران آن دو - رسول خدا و ابو سفيان - اتفاق افتاده بود شباهت ميداشت كه : همه‌ى ايمان با همه‌ى كفر در برابر هم صف‌آرائى كرده بودند .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n( 1 ) همچنين دانستيم كه در سراسر گيتى هيچ جمعيتى كه امين و شايسته‌ى حراست و نگاهدارى نواميس اسلام و اصول عالى و نمونه‌ى اين مكتب بوجه صحيح باشد ، جز جمعيتى كه در پيرامون امام حسن بودند يافت نمىشد .\r\nاز اين مقدمات نتيجه مىگيريم كه : اگر امام حسن اقدام به جنگ مىكرد و اين جمع ارزنده را به نبردى كه بطور حتم يكتن از ايشان را زنده نميگذاشت ، ميكشايند در حقيقت امانت گران‌وزنى را كه اينان تنها حافظان و حاملان آن بودند بدست نابودى سپرده بود . . و نابودى اين امانت گرانبها بدين معنى بود كه ارتباط على و امامان بزرگوار خاندان آن حضرت - عليهم السلام - با نسلهاى بعد تا قيامت منقطع گردد .\r\nدر آن صورت ماجراى امام حسن نيز از لحاظ تأثير تاريخى به ماجراى سادات علوى شباهت مىيافت كه در شرائط و اوضاع مختلف حكومتهاى اسلامى ، بداعيه‌ى اصلاح ، قيام مىكردند و خويشاوندى نزديكشان با رسول خدا را مستمسك عمل خود مىساختند و عاقبت پس از مدتى كوتاه يا دراز ، مغلوب و تار و مار مىگشتند و از دعوت و قيام آنان جز نامى در لابلاى كتب تاريخ يا كتب « انساب » باقى نمىماند .\r\nواقعا اگر امويان بطور كامل حساب خود را با آل محمد تصفيه ميكردند و حسن عليه السلام بقتل مىرسيد و در كنار او تمامى مردان خاندانش و همه‌ى زبدگان و برگزيدگان اصحابش - آن بندگان شايسته‌ى خدا - كشته مىشدند و اسلام ، شكل « اموى » ميگرفت ، ديگر از يادگارهاى محمد صلى اللّه عليه و آله در تاريخ چه باقى مىماند ؟ و از آن تربيت‌ها و آموزشهاى نمونه كه اسلام ، روح و چكيده‌ى آن را در وجود\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاين زبدگان دميده و فرو ريخته بود ، چه بر جا ميماند ؟ مگر اسلام غير از همين جمع كه طعمه‌ى شمشيرهاى سپاه شام شده‌اند ، شاگردان و تربيت‌يافتگانى داشت ؟ ! ( 1 ) در مباحث گذشته فهميديم كه معاويه تا چه اندازه تحت تأثير غرور و تفاخر قبيله‌اى و مفتون خودپرستى و مواريث گذشته‌ى خود بوده است .\r\nبا اين اطلاع و با توجه به اينكه ترديد نداريم كه پس از اين تصفيه‌ى نهائى ، نام على و آل على جز به زشتى برده نمىشده آيا ميتوانيم اميدوار باشيم كه نام محمد صلى اللّه عليه و آله و يادآورى آموزشها و افكار اصيل او با بدگوئى و دشنام توأم نمىشده است ؟\r\nدشمن فاتح ، معاويه پسر ابو سفيان است ، يعنى همان كسى كه - بگفته‌ى خودش - از اينكه مردم روزى پنج نوبت نام « مرد هاشمى » ( يعنى رسول اكرم ص ) را بر طبق سنت اسلامى در اذان مىبرند ، ناراحت و بر آشفته است ! تا اين حد كه به « مغيرة بن شعبه » مىگويد : « ديگر با اين وصف چه برنامه‌ئى ميتوان داشت ، جز دفن ، جز دفن ! ! » « 1 »\r\n\r\n\r\n","description":"","footnote":"\r\n( 1 ) مروج الذهب : 2 / 343 و ابن ابى الحديد : 2 / 357 .\r\n« مطرف بن مغيره » ميگويد : « با پدرم مغيره بشام نزد معاويه رفتيم ، پدرم بحضور او مىرفت و با او سخن ميگفت و چون بازمىگشت با من درباره‌ى معاويه و عقل و درايت او چيزها مىگفت و او را تحسين‌ها مىكرد . يك شب هنگامى كه از نزد معاويه بازگشت چندان اندوهناك بود كه غذا نخواست ، ساعتى در انتظار نشستم تا چيزى بگويد و با خود انديشيدم كه درباره ما يا شغل ما امر تازه‌اى پديد آمده است . عاقبت به دو گفتم : چگونه است كه امشب چنين اندوهناكى ؟\r\nگفت : پسرم ! اينك من از نزد پليدترين مردم مىآيم . گفتم : مگر چه پيش آمده است ؟ پدرم گفت : امشب هنگامى كه با معاويه تنها بوديم به او گفتم : به\r\n","page_name":" 332 ","page_number":332},
  {"content":"\r\n\r\n( 1 ) دوستان و همكاران فاتحش هم يكى برادر شرعى ! ! او « زياد بن أبيه » است و ديگرى صحابى سالخورده « عمرو بن عاص » و سومى مرد زيرك پاكدامنى ! بنام « مغيرة بن شعبه » و چهارمى فتح كنندى مكه و مدينه ! ! « مسلم بن عقبة » بعلاوه‌اى جمع ديگرى از همين قماش كه همگى ، يكپارچه عشق و علاقه و تعصب به معنويات اسلامند ! ! ! جنايات « زياد » در كوفه و فتنه‌انگيزيهاى « عمرو » در « صفين » و « دومة الجندل » و كوششهاى اول رشوه‌گير اسلام يعنى « مغيره » براى به خلافت رساندن يزيد و ملحق ساختن « زياد » به ابو سفيان و عمليات جنايتبار « مسلم بن عقبة » در مدينه و مكه ، براى نشان دادن حد اكثر غيرت و عشق و علاقهء اين حضرات به ميراث اسلام و مقدسات اين آئين و مصالح جامعه‌ى مسلمان ، كافى است .\r\nاين جنايتكاران در هنگامى اين فجايع را مرتكب شدند كه\r\n\r\n\r\n","description":"","footnote":"\r\nآرزوهايت رسيدى اى امير المؤمنين ! چه شود اگر عدالت و نيكوكارى پيشه كنى ، تو اينك سالخورده گشته‌اى خوبست به برادرانت از بنى هاشم نظرى بيفكنى و با آنان به آئين خويشاوندى عمل كنى ، به خدا در دست ايشان هيچ چيزى كه تو را بيمناك كند وجود ندارد . معاويه در پاسخ من گفت : هرگز ! هرگز ! مرد تيمى زمامدار شد ، عدالت پيشه كرد و آن همه كار انجام داد ولى همين‌كه مرد نامش نيز مرد فقط گاهى گوينده‌اى از او نام ميبرد : ابو بكر . . پس از او وابسته‌ى قبيله‌ى « عدى » به حكومت رسيد ، ده سال زحمت كشيد و نياسود او نيز چون مرد ، نامش هم با او مرد مگر اينكه گاهى گوينده‌اى بگويد : عمر . . پس از او برادر ما عثمان زمامدار شد كه هيچ‌كس در نسب به دو نمىرسيد ، او هم كارها كرد و بوسيله‌ى او كارها انجام گرفت ولى چون مرد از نام او و كارهاى او اثرى بر جاى نماند . . ولى نام آن مرد هاشمى هر روزى پنج نوبت با فرياد برده مىشود : اشهد ان محمدا رسول اللّه . . ! ! با اين وصف چه برنامه‌ئى ميتوان داشت ؟ جز دفن ! جز دفن ! » .\r\n","page_name":" 333 ","page_number":333},
  {"content":"\r\n\r\nشاگردان و افراد خاندان پيامبر و ياران زبدهء ايشان با سلاح برنده‌ى امر بمعروف و نهى از منكر در برابر آنها قرار داشتند و كوچكترين عمل آنها را مشاهده ميكردند . اگر اين مانع بزرگ بر طرف مىشد و آل محمد و بندگان شايسته‌ى خدا روى از جهان مىپوشيدند ميزان اين جنايتها بكجا مىرسيد ؟ خدا ميداند ! ( 1 ) نتيجه‌ى مستقيم و بسيار روشن اين بحث آنست كه اگر امام حسن عليه السلام - با اين فرض كه توانسته بود در جبهه‌ى « مسكن » حضور يابد - جان خود و شيعيانش را بيدريغ نثار ميكرد ، بدست خود حكم مرگ خود را امضا كرده و نام خود را به زواياى كتب « انساب » منتقل ساخته بود ؛ مكتب خود را نيز به فنا محكوم ساخته بود و ديگر از آن كمترين اثرى در جهان باقى نمىماند ؛ تاريخ افتخارآميز او و تاريخچه‌ى خاندان شامخ و با عظمت او در لباس ننگين‌ترين و زشت‌ترين افسانه‌ها بازگو مىشد ، معاويه آن را بميل خود مىساخت و پس از او مروان و مروانيان به نظر خود بر آن چيزها مىافزودند .\r\nو اين در حقيقت به معناى پايان يافتن تاريخ انسانى اسلام و شروع تاريخ اموى با نشانه‌ها و مشخصات امويگرى بود . و در حديث است كه :\r\n« اگر از بنى اميه جز پيرزالى گوژپشت كسى نماند ، هرآينه دين خدا را پايمال عدوان و دستخوش انحراف خواهد ساخت » « 1 » .\r\nدر اين صورت آيا در برابر امام حسن راهى جز آنكه پيمود ، وجود داشت ؟\r\n\r\n\r\n","description":"","footnote":"\r\n( 1 ) « الخرائج و الجرائح » تأليف : « سعيد بن هبة اللّه راوندى » متوفى بسال 573 ( ص 228 ) .\r\n","page_name":" 334 ","page_number":334},
  {"content":"\r\n\r\nكمترين بررسى و تأمل نشان ميدهد كه عمل آن حضرت بهترين طريقه‌ئى بود كه ميتوانست از شدت اقداماتى كه از معاويه انتظار مىرفت ، بكاهد ، بلكه جز راه او ، راه ديگرى براى اين كار وجود نداشت .\r\n( 1 ) امام حسن كه اين پيش‌آمدها را همچون حوادث واقع‌شده‌ئى در برابر خود ميديد ، با حفظ جان شيعيان و يارانش ، خط ارتباط خود را با نسلهاى آينده محفوظ نگاهداشت بلكه رابطه‌اى پدرش و جدش را نيز با دوره‌هاى بعد حفظ كرد و مكتب و ايده‌اى خود را از فنا و نابودى حتمى نجات داد و تاريخ اسلام را از مسخ و تحريف و رنگ‌آميزى و تزوير بر كنار داشت .\r\nاز اعماق پريشانى و شكستى كه دنياى او را فرا گرفته بود ، پيروزى و موفقيتى درخشان و متلألأ براى فكر و معنويت و آينده خود بيرون كشيد . . . .\r\nو دنياى خود را فداى حفظ دين كرد .\r\nو اين همان نشان امامت در اين دودمان پاك و در اين شاخه‌ى برومند درخت نبوت است .\r\n\r\n","description":"","footnote":"","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n( 1 )\r\n\r\nبخش سوم صلح\r\n\r\n","description":"","footnote":"","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n( 1 )\r\n\r\nانگيزه‌هاى صلح از نظر دو جبهه\r\nبا آشنائى به چگونگى اقدامات معاويه براى رسيدن به هدفهاى خود ، شگفت نمىنمايد كه وى اولين پيشنهاد كننده‌ى صلح باشد « 1 » و هر گونه تعهدى به امام حسن بسپارد فقط بازاى گرفتن يك امتياز يعنى « حكومت » .\r\nاين نقشه را معاويه در هنگامى كه هنوز طرفين براى جنگ در شور و التهاب بودند طرح كرد و فعاليت خود را بيش از آنچه براى تنظيم اردوگاه و تدبير امور جنگ به كار ميبرد ، در اجراى اين نقشه متمركز ساخت . نقشه اين بود كه به امام حسن پيشنهاد صلح كند ، اگر پذيرفت كه هيچ ، و گرنه صلح را به زور بر او تحميل كرده و به هر قيمتى از شروع جنگ جلوگيرى نمايد .\r\n\r\n\r\n","description":"","footnote":"\r\n( 1 ) قول صحيح همين است و دليل آن خطابه‌ئى است كه امام حسن در مقام مشورت با اصحابش در « مدائن » ايراد كرد و در آن خطابه گفت : « بدانيد ! معاويه ما را به كارى دعوت كرده كه در آن نه سربلندى هست و نه انصاف . . » مدارك ديگرى نيز بر اين قول دلالت دارد . بعضى از مورخان اين قول را مردود شمرده‌اند ولى گفتار خود امام حسن عليه السلام بر گفته‌ى ايشان مقدم است .\r\n","page_name":" 339 ","page_number":339},
  {"content":"\r\n\r\n( 1 ) براى تأمين اين منظور پيش از هر چيز لازم بود كه در جبهه‌ى امام حسن وضعى بوجود آيد كه خود به خود مردم را بفكر « صلح كردن » بيندازد .\r\nبر اساس اين نقشه ، ناگهان سيل شايعات دروغين بسوى اردوگاههاى اين جبهه سرازير شد ، بازار رشوه رونق گرفت ؛ در ستون وعده‌هائى كه هوش از سر بسيارى از فرماندهان يا داعيه‌داران فرماندهى مىربود ، اين گونه وعده‌هائى ديده مىشد : فرماندهى يك لشكر ؛ حكومت يك ناحيه ؛ ازدواج با يك شاهزاده خانم اموى ! ! و در رشوه‌هاى نقدى رقم يك ميليون ديده مىشد ! معاويه براى پياده كردن اين نقشه همه‌ى نيرو و همه‌ى هوش و استعداد و تجربيات خود را به كار انداخت ، بسيارى از وجدان‌فروشهائى كه به ظاهر حسن را ترك نگفته بودند نيز در باطن مزدور و آلت دست او بشمار مىرفتند و در دستگاه حسن بن على براى او جاسوسى مىكردند و هيچ‌گونه امكانى را براى ترويج هدفهاى او از دست نميدادند .\r\nلشكرها و سلاحها و عمليات سوق الجيشى نيز وسائل ديگر او براى عملى كردن نقشه‌ى صلح بودند ، او مايل نبود كه نخستين بار به عراق حمله كند زيرا تا نميخواست با بودن راه چاره‌ى ديگر ، با حسن وارد جنگ شود و البته راه چاره از نظر معاويه با راه چاره از نظر مردم يا از نظر دين جديد ، بسى تفاوت داشت .\r\nبايد انصاف داد كه وسائلى كه معاويه در اين مورد برانگيخت همه ابتكارى و حساب شده و بر طبق روشهاى دقيق تنظيم شده بود و مىتوانست نظر و هدف خاص او - يعنى ايجاد زمينه‌ئى كه رقيب را بفكر صلح بيندازد - را بطور كامل تأمين كند .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n( 1 ) وقتى از طرفى فرمانده جبهه‌ى عراق و بدنبال او بيشتر سركردگان سپاه ، وجدان خود را با مال يا وعده معامله مىكنند و از طرف ديگر ناگهان سيل شايعات دروغ و تزلزل‌آور و مرددكننده و هولناك ، اردوگاه « مسكن » و « مدائن » را درهم مىريزد و بالاخره خود امام حسن بر اثر رواج همين شايعات در وضعى قرار ميگيرد كه امكان هيچ‌گونه اقدام مثبتى براى او باقى نمىماند و حتى نمىتواند در برابر توده‌ى سپاهيانش ظاهر گردد بدون آنكه مورد هجوم ناگهانى دشمنان داخلى قرار گيرد . . . در چنين موقعيت آشفته و اوضاع نابسامانى آيا راه چاره‌ئى جز تن دادن به صلح بنظرش مىرسد ؟\r\n( 2 ) موقعيت عجيبى بود ، نيكيها و شرائط مساعد تحت الشعاع فساد و بدانديشى مردم قرار داشت . . . و بر رهبر چه ايرادى ميتوان گرفت وقتى شرائط نامساعد و وضع ، نابسامان است ؟ و از مردم چه گله‌اى ميتوان داشت وقتى فتنه و فساد در ميان ايشان ترويج مىشود . . . البته انحراف برخى از طبيعت‌ها و نو ظهور بودن اسلام را - كه هر يك جداگانه عاملى بودند براى پديد آمدن چنين وضعى در مردم دو دل يا كسانى كه و بال گردن اسلام شده بودند - نيز ميتوان ناديده گرفت .\r\nحال در چنين موقعيتى كه حسن بن على بر اثر عواملى خارج اختيار خود او مانند خيانت سپاهيان يا فتنه‌انگيزيهاى ماهرانه‌ى حريف ، در نخستين صف‌آرائى با شكست روبرو مىشود ، قاعده آنست كه از همان لحظه و همان روز در فكر صف‌آرائى ديگرى باشد و نبرد خود با معاويه را به ميدان جديدى بكشاند ، ميدانى كه دست خيانت سپاهيان بدان\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nنمىرسد و انحراف طبايع بدان زيان نمىرساند و دسيسه‌هاى دشمن و فتنه‌انگيزيهاى او بر شانس موفقيت و نفوذ و پيروزى روزافزون آن مىافزايد .\r\nاين خلاصه‌ى آن طرحى است كه امام حسن به نيكوترين وجهى از آن بهره‌بردارى كرد و معاويه با همه بيدارى و هشيارىاش در آن موقعيت ، غافلگير شد و آن را درك نكرد .\r\n( 1 ) پيشنهاد صلح معاويه ، مورد قبول امام حسن واقع شد ولى اين فقط بدين منظور بود كه او را در قيد و بند شرائط و تعهداتى گرفتار سازد كه معلوم بود كسى چون معاويه دير زمانى پايبند آن تعهدات نخواهد ماند و در آينده‌اى نزديكى آنها را يكى پس از ديگرى آشكارا نقض خواهد كرد و مردم نيز وقتى چنين ديدند ، قاعدة خشم و انكار خويش را نسبت به دو آشكارا بيان خواهند كرد . . . و بدين صورت بود كه بذر خشم و انتقام ، بذرى كه در سرزمين دل مردم ، دير پاى و در امتداد نسلها برقرار است ، بوسيله‌ى صلح پاشيده شد و اين خشم ، مايه‌ى شورشهائى شد كه در طول تاريخ همواره به تصفيه‌ى قدرتهاى غاصبانه كمك كرد .\r\nاين ميتواند خلاصه‌ى طرح سياسىاى باشد كه امام حسن بخاطر آن تن به قبول صلح داد و سپس به نيكوترين وجهى از آن بهره‌بردارى كرد و معاويه را غافلگير ساخت و اين عمل همچون نشان نبوغ مظلومانه‌اى بر تارك آن امام مظلوم درخشيد .\r\nدر اين صورت بر حسن چه ايرادى ميتوان گرفت اگر صلح را بر طبق نقشه‌ى حساب‌شده‌ى خود امضاء كند ؟ نابسامانى وضع او در « نخستين صحنه » و اميدوارى به نتايج « صحنه‌ى دومين » صلح را در نظر او موجه\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمىساخت ، علاوه بر اينكه اساسا پديده‌ى اصلاح ميان امت اسلامى و آثار قهرى آن مانند جلوگيرى از خونريزى و صيانت مقدسات و محقق ساختن وجهه‌ى نظر اسلامى ، نيز خود موجب ترجيح صلح مىشد .\r\n( 1 ) بيش از چند ماه طول نكشيد ؛ كمتر از عدد انگشتان دو دست .\r\nولى حوادث خردكننده و شكننده‌ئى كه در اين ماهها بوقوع پيوست آن را بعدد ستارگان آسمان وانمود مىساخت . اين ، قطعه زمانى بود كه دل آدمى با هر آنچه از عشق و تحسين كه در گنجايش آنست روى مىآورد .\r\nعطر دلاويز نبوت از آن متصاعد گشت و مزاياى امامت راستين در آن تجلى نمود و با همه كوتاهى و زودگذرى ، باطن و حقيقت كار كسانى بيشمار را آشكار ساخت . اين همان ماههائى بود كه پرونده‌اش با بهترين سرانجام‌ها در عالم مسالمت و اصلاح ، ختم شد و در آن برترين سرانجام ، مصلحت دين و دنيا بهم پيوست .\r\nحسن بن على در چهره‌ى « مصلح اكبر » ى كه جدش رسول خدا صلى اللّه عليه و آله در حديثى بدان بشارت داده بود ، ظاهر گشت : « اين پسر من سرور و آقاست ، و در آينده‌اى نزديك خدا بدست او ميان دو گروه بزرگ مسلمان صلح خواهد داد . »\r\nاراده‌ى خدا بر اينست كه اين خاندان از برترين مراحل شرف در شكلها و صحنه‌هاى گوناگونش برخوردار باشند . اگر پيروزى از راه شمشير بدست نيامد ، از راه شهادت و مرگى كه در پيشگاه خدا و قضاوت تاريخ ارزشمند است ، و اگر به اين هر دو صورت امكان نيافت ، بوسيله‌ى اصلاح و وحدت كلمه و يكپارچه ساختن پيروان توحيد . براى شرف آدمى همين بس كه پيام‌آور صلح باشد و در پيروزى يك انسان همين بس\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nكه شرفش پايدار ماند . پايدار بودن شرف ، ضامن پايدارى عزت است و عزت انگيزه‌ى پيوسته‌اى است كه آدمى را به زندگى سوق مىدهد و بر سرورى و آقائى استوار است .\r\nاينك با توجه به آنچه گذشت به آسانى ميتوان انگيزه‌هاى صلح را از نظر امام حسن بازشناخت .\r\n( 1 ) و اما انگيزه‌هاى معاويه كه موجب پيشقدمى او در موضوع صلح شد ، انگيزه‌هائى از نوع ديگر بود كه نه از عجز و ناتوانى ريشه مىگرفت و نه به خواسته‌هاى دين يا اصلاح ميان امت و جلوگيرى از خونريزى نظر داشت . اصلاح ميان امت يا جلوگيرى از خونريزى از نظر معاويه نمىتوانست انگيزه‌ى چشم‌پوشى از امتيازات فاتح بودن باشد ، شبيخونها و سفاكيهاى او در مدينه و مكه و يمن و وضع گستاخانه‌ى او در « صفين » ميتواند هر كسى را با ماهيت شيطانى او آشنا سازد ، گرچه كم‌اند كسانى كه معاويه را كاملا شناخته باشند .\r\nدر اين صورت بايد گفت كه پيشنهاد صلح از طرف او فقط ميتواند طغيان يك حس سودجويانه باشد و بس . . . چيزى كه با سرگذشت افسانه وار معاويه متناسبتر و قابل تطبيق‌تر است .\r\nاو چنين پنداشته بود كه كناره گرفتن امام حسن از حكومت بنفع او ، در افكار عمومى به معناى كناره گرفتن از خلافت تلقى خواهد شد و گمان كرده بود كه پس از اين پيشامد ، او در نظر مسلمانان بعنوان خليفه‌ى قانونى معرفى خواهد گشت . « 1 »\r\n\r\n\r\n","description":"","footnote":"\r\n( 1 ) « حسن بصرى » را در اين مورد گفتار نغز و شيوائى است كه در فصل 17\r\n","page_name":" 344 ","page_number":344},
  {"content":"\r\n\r\n( 1 ) اين رؤياى لذت‌بخشى بود كه معاويه هر چيز گران‌بهائى را در برابر آن خوار مىشمرد . ديگر نميدانست كه اسلام بسى عزيزتر و شامخ‌تر از آن است كه رجاله بازىها و هوچيگرىهاى كسى چون او را بپذيرد يا زمام خود را بدست بردگان جنگى آزاد شده و فرزندان ايشان بسپارد .\r\nانكار نميتوان كرد كه ممكن است انگيزه‌هاى ديگرى نيز وجود داشته و توانسته از معاويه شخصيت ديگرى كه دشمن جنگ و دوستدار صلح و پذيرنده‌ى تعهدات و سوگندها و ميثاق‌هاى مؤكد است ، بسازد ولى بررسى ديگر انگيزه‌هاى وى از قوت اين مطلب نمىكاهد كه بزرگترين انگيزه‌ها و دواعى وى همان رؤياى لذت‌بخشى بوده است كه بدان اشاره كرديم .\r\nاينك در زير ، مجموعه‌ى موضوعاتى را كه هر يك ميتواند بخشى\r\n\r\n\r\n","description":"","footnote":"\r\nنقل خواهيم كرد . « احمد » در كتاب « مسند » و « ابو يعلى » و « ترمذى » و « ابن حيان » و « ابو داود » و « حاكم » اين روايت را از رسول خدا نقل كرده‌اند كه فرمود : « پس از من خلافت سى سال است و از آن پس سلطنت خواهد بود » و بنا بلفظ « ابو نعيم » در كتاب « الفتن » و « بيهقى » در كتاب « الدلائل » فرمود : « . . و از آن پس سلطنتى گزنده خواهد بود » اين حديث از نظر جمعى از اهل سنت ، حائز شرائط « خبر صحيح » است . يكى از راويان ايشان در حاشيه‌اى كه بر اين حديث زده مىگويد : و آن سى سال بعد از رسول خدا صلى اللّه عليه ( و آله ) و سلم با خلافت حسن بن على عليهما السلام پايان يافت . « ابو سعيد » از عبد الرحمن بن ابزى از عمر نقل كرده كه گفت : « تا وقتى يكتن از حاضران جنگ بدر زنده است حكومت از آنان نبايد خارج شود و پس از آنان تا وقتى يكتن از اهل جنگ احد زنده است ديگران را از حكومت سهمى نيست و و . . . و بردگان آزاد شده و اولاد آنان و تسليم‌شدگان روز فتح هيچ‌يك شايسته‌ى زمامدارى نيستند . . » .\r\nمؤلف : و اما بيهقى كه معاويه با روشهاى معروف خود از مردم گرفت ، نمىتواند غير جايز را جايز سازد .\r\n","page_name":" 345 ","page_number":345},
  {"content":"\r\n\r\nاز عامل وادار كننده‌ى او بر پيشنهاد صلح باشد ، بيان مىكنيم :\r\n( 1 ) 1 - ميدانست كه حسن بن على عليهما السلام صاحب اصلى حكومت است و براى بدست آوردن حكومت ناگزير بايد صاحب اصلى آن را - و لو به ظاهر - قانع ساخت و بهترين طريق قانع ساختن او « صلح » است .\r\nاعتقاد او به اين مطلب - يعنى به اولويت حسن بن على براى حكومت - در نامه‌ئى كه كمى پيش از حركت سپاه بسوى « مسكن » براى آن حضرت فرستاد ، با اين عبارت ذكر شده : « تو بدين امر سزاوارتر و شايسته‌ترى » و در گفتگوئى كه راجع به اهل بيت پيغمبر با پسرش يزيد داشته چنين بيان گرديده : « پسرم ! بىترديد اين حق از آن ايشان است « 1 » » و باز در نامه‌ئى كه به زياد بن أبيه نوشته ، بدين گونه تبيين شده است : « و اما اينكه او ( يعنى حسن ) بر تو برترى جسته و آمرانه سخن گفته ، اين حق اوست و ميبايد چنين كند » « 2 » .\r\nدر معضلات و مشكلات دينى نظر امام حسن را همچون كسى كه معتقد به امامت اوست ، مىپرسيد « 3 » و بارها صريحا مىگفت كه حسن « سرور مسلمانان » است « 4 » و مگر كسى جز پيشوا و امام مسلمانان ، سرور ايشان تواند بود ؟\r\n( 2 ) 2 - با وجود همه‌ى وسائلى كه در اختيار داشت از نتائج جنگيدن\r\n\r\n\r\n","description":"","footnote":"\r\n( 1 ) ابن ابى الحديد : ج 4 ص 5 .\r\n( 2 ) ابن ابى الحديد : ج 4 ص 13 و 73 .\r\n( 3 ) شواهد فراوان اين موضوع را در تاريخ يعقوبى ( ج 2 ص 201 و 202 ) و كتاب « البداية و النهاية » تأليف ابن كثير ( ج 8 ص 40 ) و در « بحار » ( ج 10 ص 98 ) ملاحظه كنيد .\r\n( 4 ) الامامة و السياسة : ص 159 - 160 .\r\n","page_name":" 346 ","page_number":346},
  {"content":"\r\n\r\nبا امام حسن سخت بيمناك بود و اين مطلب را كتمان نيز نميكرد مثلا :\r\n« در توصيف دشمنان عراقيش مىگفت : به خدا هرگاه چشمان ايشان را كه در صفين از زير كلاه‌خودها نمايان بود به ياد مىآورم هوش از سرم پرواز مىكند « 1 » . گاه درباره‌ى آنان مىگفت : خدا بر آنان غضب كند ، گوئى دلهايشان همه يكدل است « 2 » . بدين جهت بود كه گرايش به صلح را گريز گاهى از برخورد با ايشان و مشاهده‌ى چشمهاى آنان از زير كلاه‌خود مىدانست ! ! ( 1 ) 3 - از موقعيت امام حسن فرزند رسول خدا صلى اللّه عليه و آله در ميان مردم و مكانت معنوى بىنظيرى كه آن حضرت بر حسب اعتقادات اسلامى دارا بود ، واهمه داشت لذا مىخواست بوسيله‌ى صلح از جنگ با او بگريزد .\r\nوى مىانديشيد كه ممكن است خداوند كسى را از ميان صفوف شام برانگيزد كه حقايق را بمردم بازگفته و ناپسندى وضعى را كه در برابر امام حسن به خود گرفته‌اند ، براى آنان مدلل سازد . چنين حادثه‌ئى بىترديد مسلمانان جبهه‌ى او را بر شورش و نافرمانى بر مىانگيخت و عاقبت ، سپاه او را متلاشى مىساخت .\r\nاو در تمام مدتى كه در برابر حسن صف‌آرائى كرده بود ماجراى « نعمان بن جبله‌ى تنوخى » را در صفين بخاطر داشت . در آن جنگ ، وى كه خود از سران سپاه شام بود با صراحت بىسابقه‌ئى با معاويه سخن\r\n\r\n\r\n","description":"","footnote":"\r\n( 1 ) تاريخ مسعودى ( در حاشيه‌ى تاريخ ابن اثير ) ج 6 ص 67 و مدارك ديگر .\r\n( 2 ) تاريخ طبرى : ج 6 ص 3 .\r\n","page_name":" 347 ","page_number":347},
  {"content":"\r\n\r\nگفته و آنچنان كه از يك فرد معمولى نسبت به حاكمى انتظار نمىرود ، او را بباد تمسخر و استهزاء گرفته بود . معاويه حتى امروز نيز قبول نميكرد كه مردم شام شعورى بپايه‌ى شعور آن روز آن مرد داشته باشند .\r\n( 1 ) از جمله سخنانى كه وى در صفين به معاويه گفت اين بود : « به خدا - اى معاويه - من بزيان خود براى تو مصلحت‌انديشى كردم و ملك و حكومت ترا بر دين خود ترجيح دادم و بخاطر هوسهاى تو ، راه هدايت را كه مىشناختم ترك گفتم و از صراط حق و حقيقت كه مىديدم ، كناره گرفتم . چگونه به رشد و هدايت راه خواهم يافت من كه با پسر عم رسول خدا صلى اللّه عليه ( و آله ) و سلم و اول گرونده‌ى به او و نخستين هجرت كننده‌ى با او ، مىجنگم ؟ اگر آنچه را كه ما اينك در اختيار تو گذارده‌ايم به او ارزانى ميداشتيم يقينا دلى مهربانتر و دستى بخشنده‌تر ميداشت .\r\nليكن اكنون كار را به تو واگذار كرده‌ايم و ناگزير بايد آن را - چه به حق و چه بناحق - بپايان بريم . حال كه از ميوه و جويبار بهشت محروم مانده‌ايم از انجير و زيتون « غوطه » « 1 » دفاع خواهيم كرد ! » « 2 » يكى از تدابير سياسى معاويه اين بود كه مردم شام را از شناسائى بزرگان اسلام كه در خارج شام مىزيستند بازميداشت ، مبادا كه از اين شناسائى ، روزنى به مخالفت و انشعاب گشوده گردد . لذا بر ما پوشيده است كه چگونه اين مرد شامى توانسته بود پسر عم رسول خدا را شناخته و از سبقت او در اسلام و دل مهربان و دست بخشنده و اولويت او براى حكومت\r\n\r\n\r\n","description":"","footnote":"\r\n( 1 ) محلى در شام با آب و درخت بسيار و يكى از چهار بهشت روى زمين ( م ) .\r\n( 2 ) تاريخ مسعودى ( در حاشيه ابن اثير ) ج 5 ص 216 .\r\n","page_name":" 348 ","page_number":348},
  {"content":"\r\n\r\nاطلاع يابد .\r\n( 1 ) معاويه ، سياست بىخبر نگاهداشتن مردم از بزرگان اسلام را تا آخر دوران حكومتش ادامه داد . اين سياست ، ابزارى بود كه بوسيله‌ى آن توانست آن اجتماع عظيم را در جنگ صفين و سپس در لشكركشى بسوى « مسكن » فراهم آورد .\r\nيكى از نشانه‌هاى به كار بردن اين سياست را - كه نشانه‌ى ضعف بكاربرنده‌ى آن نيز هست - در سخنى كه معاويه خطاب به « عمرو عاص » بيان كرد ميتوان مشاهده نمود . در آن روز عمرو عاص در برابر امام حسن زبان بمفاخره گشوده و از آن حضرت پاسخى بليغ و دندانشكن - كه محركش معاويه نيز از آسيب آن در امان نماند - شنيده بود . معاويه در اين هنگام خطاب به عمرو گفت : به خدا قسم از اين گفتگو جز اهانت به من منظورى نداشتى مردم شام تا اين لحظه كه اين سخنان را از حسن شنيدند ، گمان نميكردند كه كسى بمرتبت و منزلت من باشد « 1 » .\r\n\r\n\r\n","description":"","footnote":"\r\n( 1 ) « المحاسن و المساوى » تأليف بيهقى ج 1 ص 64 .\r\nدر قصص تاريخى نوادر فراوانى از بىاطلاعى مردم شام از بزرگان اسلام ميتوان يافت . از آن جمله اينكه مردى از يكى از بزرگان و عقلاى قوم در شام پرسيد : اين ابو تراب كه امام - يعنى معاويه - او را در منبر لعنت مىكند كيست ؟ وى جواب داد : فكر مىكنم يكى از راهزنان بيابانى باشد ! ! ! . روزى مردى از اهل شام از رفيقش كه ديده بود بر محمد ( ص ) صلوات مىفرستد پرسيد :\r\nدرباره‌ى اين محمد چه مىگوئى ؟ او خداى ما نيست ؟ .\r\nوقتى « عبد الله بن على » در سال 132 ه شام را فتح كرد جمعى از ريش سفيدان و بزرگان و سركردگان شام را نزد « ابو العباس سفاح » فرستاد ، ايشان نزد ابو العباس قسم ياد كردند كه تا شما بخلافت نرسيده بوديد ما براى پيغمبر خويشاوند و خاندانى كه ميراث بر او باشد بجز بنى اميه نمىشناختيم ! ! ( در\r\n","page_name":" 349 ","page_number":349},
  {"content":"\r\n\r\n( 1 ) 4 - سياست معاويه - كه در راه منافع شخصى وى كمتر خطا ميكرد - ايجاب مينمود كه وى در باب « صلح » پيش قدم باشد و بر آن اصرار بورزد و هر اندازه كه براى او ممكن است از مردم دو منطقه‌ى عراق و شام و ديگر آفاقى كه صداى وى بدانجا مىرسد ، بر اين صلح طلبى گواه گيرد .\r\nوى در وراى اين ظاهر صلح‌جويانه منظور ديگرى را تعقيب ميكرد و آن اينكه براى آينده‌اى نزديك خود كه سرنوشت جنگ آن را مشخص مىساخت ، زمينه‌ئى فراهم آورده باشد . يكى از دو صورتى كه انتظار وقوع آن ميرفت اين بود كه جنگ با پيروزى شام ختم شود و حسن و حسين و خاندان و يارانشان بطور دسته جمعى كشته شوند ، در اين صورت هيچ عذرى در مورد اين جنايت بزرگ بهتر از اين نبود كه وى مسئوليت فاجعه را متوجه امام حسن نموده و بىآنكه دروغ گفته باشد به مردم بگويد : من حسن را به صلح خواندم ولى او به هيچ چيز جز جنگ رضايت نداد ، من زندگى او را ميخواستم و او مرگ مرا ؛ من در پى حفظ خون مردم بودم و او طالب قتل مردمى كه در ميان من و او مىجنگيدند . . .\r\n\r\n\r\n","description":"","footnote":"\r\nاين باره رجوع كنيد به مروج الذهب در حاشيه‌ى جلد 6 كامل ابن اثير ص 107 تا 109 ) .\r\nمؤلف : مطلب بالا دليل آنست كه پادشاهان اموى عموما از سياست معاويه در مورد بىخبر نگاهداشتن مردم از بزرگان اسلام مخصوصا خاندان پيغمبر و جلوگيرى از نفوذ نامهاى ايشان در شام ، پيروى مىكرده‌اند ، ضمنا ميزان علاقه و عنايت شاميان را به مسلمان بودنشان نيز نشان مىدهد . مظنون آنست كه شام در دوران اموى هنوز مشتمل بر اكثريت غير مسلمانى از بوميان رومى و آرامى بوده است و بجز فتح شام به ياد نداريم كه واقعه‌ى ديگرى كه موجب تغيير سنت‌ها و اوضاع قديم باشد ، در آن سرزمين بوقوع پيوسته باشد و در هيچ متن تاريخى نيز مطلبى كه اين گمان را از بين ببرد سراغ نداريم .\r\n","page_name":" 350 ","page_number":350},
  {"content":"\r\n\r\n( 1 ) اين تردستى سياسى بسيارى از هدفهاى معاويه را تأمين ميكرد و به دو امكان ميداد كه بطور نهائى حساب خود را با آل محمد تصفيه كند ، در آن صورت وى در نظر عموم ، رقيب فاتح و در عين حال مرد عادل و منصفى قلمداد مىشد كه همه‌ى كسانى كه نداى صلح او را پيش از شروع جنگ شنيده بودند حق را بجانب او ميدادند و انصاف و عدالت او را گواهى ميكردند .\r\nولى امام حسن عليه السلام كسى نبود كه از تردستىهاى سياسى حريف خود غافل گشته يا خود از به كار بستن اين روشها عاجز باشد ؛ او در همه حال از دشمن خود هشيارتر و زبردست‌تر و در بهره‌بردارى از فرصت‌ها بنحو صحيح و خداپسند نيرومندتر بود ، لذا با مشاهده‌ى شرايط ناهنجارى كه از همه سو او را در ميان گرفته بود و با اطلاع از مقاصد پليد دشمن و منظورى كه از دعوت به صلح داشت ، مقتضى ديد كه به پيشنهاد صلح پاسخ مثبت دهد .\r\nو سپس فقط بدين اكتفا نكرد كه نقشه‌هاى معاويه را خنثى و باطل سازد ، بلكه در پوشش « صلح » دشمن خود را با نقشه‌ئى حكيمانه و قاطع ، تا ابد منكوب ساخت .\r\nدر فصلهاى آينده توضيح كافى در اين مورد به نظر خواننده عزيز خواهد رسيد .\r\n\r\n","description":"","footnote":"","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\n( 1 )\r\n\r\nقرار داد صلح\r\nجمعى از مورخان از جمله طبرى و ابن اثير روايت كرده‌اند كه :\r\nمعاويه ورقه‌ى سفيدى كه پاى آن را مهر كرده بود نزد حسن فرستاد و به دو نوشت : اختيار با توست ، در اين ورقه هر شرطى خواهى بنويس « 1 » .\r\nسپس روايت را ناتمام گذارده و توضيح نداده‌اند كه امام حسن عليه السلام در اين ورقه چه نوشت . ما مصادر و مآخذى را كه امكان\r\n\r\n\r\n","description":"","footnote":"\r\n( 1 ) طبرى : 6 / 93 و ابن اثير : ص 3 / 162 .\r\n","page_name":" 353 ","page_number":353},
  {"content":"\r\n\r\nدسترسى بدانها بود بررسى كرديم و در تمامى آنها جز بر مواد پراكنده‌ئى كه راويان خود اعتراف كرده‌اند كه فقط بخشى از مجموع مواد قرار داد است ، دست نيافتيم . تنها در يك مأخذ ، صورت قرار دادى وجود دارد كه نسبتا منظم و داراى آغاز و انجام است و راوى پنداشته كه « صورت كامل قرار داد صلح » همين است . ولى بسيارى از مواد آن با روايات ديگر كه از لحاظ سند و عدد بر آن برترى دارد ، مغاير و متناقض است .\r\n( 1 ) و ما اگر قرار باشد به يك روايت اكتفا كنيم بايد براى اطلاع از محتويات قرارداد - بشيوه راويان قديم - از روايت « ورقه‌ى سفيد » تجاوز ننمائيم و مانند آنان روايت را ناتمام گذارده و بدان اجمال قناعت ورزيم .\r\nچه ، امضاء كردن قرار داد صلح بر مبناى اين اصل كه : « هر شرطى خواهى بنويس » بدان معناست كه امام حسن ، ورقه‌ى « سفيد امضا » ى معاويه را از شرائط مورد نظر خود پر كرده و موادى را كه بمصلحت خود او و تأمين كننده‌ى نظر او در مورد شخص خود يا خاندان يا شيعيان و يا هدفش بوده ، در آن گنجانيده است .\r\nو اينك كه ما از يكايك آن مواد با اطلاع نيستيم ، ميتوانيم مطمئن باشيم كه در ميان منقولاتى كه از محتواى صلحنامه در دست است ، هر چه به صلاح و صرفهء امام حسن نزديكتر و با فكر و هدف او منطبق‌تر است ، به واقعيت نزديكتر است و در مقام جرح و تعديل روايات ، چنين روايتى را بر آنچه متضمن شرطى است كه با مصالح معاويه بيشتر تطبيق مىكند ، ترجيح دهيم . و اين بىشك نتيجه‌ى قطعى و مسلمى است كه از آزادى امام حسن در تنظيم صلحنامه ، ميتوان استفاده كرد .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n( 1 ) و ما كه نتوانسته‌ايم به آنچه امام حسن در ورقه‌ى سفيد نوشته دسترسى پيدا كنيم ، بنوبت خود چنين مىانديشيم كه بايد فرازهاى مختلفى را كه در مصادر و مآخذ تاريخى پراكنده است ، گرد آورده و از مجموع آنها آنچه را كه مشتمل بر صحيح‌ترين و مهمترين مواد است انتخاب نموده و فرازهائى را كه با يكديگر متناسب است در يك ماده بياوريم و با اين انتخاب و تنظيم ، « قرار داد صلح » را بشكلى هر چه بواقع نزديكتر باز نمائيم .\r\n( 2 )\r\n\r\nو اينك متن قرار دادى كه به امضاى طرفين رسيد :\r\n( 3 ) ماده‌ى يك :\r\nحكومت به معاويه واگذار مىشود بدين شرط كه به كتاب خدا و سنت پيغمبر « 1 » - صلى اللّه عليه و آله - و سيره‌ى خلفاى شايسته عمل كند « 2 » .\r\n( 4 ) ماده‌ى دو :\r\nپس از معاويه حكومت متعلق به حسن است « 3 » و اگر براى او حادثه‌ئى پيش آمد متعلق به حسين « 4 » . و معاويه حق ندارد كسى را\r\n\r\n\r\n","description":"","footnote":"\r\n( 1 ) مدائنى بنا بر نقل ابن ابى الحديد در شرح نهج البلاغه : ج 4 ص 8 .\r\n( 2 ) « فتح البارى » ( شرح صحيح بخارى ) بنا بر نقل ابن عقيل در « النصائح الكافية » ( ص 156 ط اول ) و « بحار الانوار » : ج 10 ص 115 .\r\n( 3 ) « تاريخ الخلفاء » تأليف سيوطى ( ص 194 ) ، ابن كثير ( ج 8 ص 41 ) ، « الاصابة » ( ج 2 ص 12 و 13 ) ، ابن قتيبة ( ص 150 ) ، دائرة المعارف فريد و جدى » ( ج 3 ص 443 ط دوم ) و مدارك ديگر .\r\n( 4 ) « عمدة الطالب » تأليف ابن المهنا ( ص 52 ) .\r\n","page_name":" 355 ","page_number":355},
  {"content":"\r\n\r\nبجانشينى خود انتخاب كند « 1 » .\r\n( 1 ) ماده‌ى سه :\r\nمعاويه بايد ناسزا به امير المؤمنين و لعنت بر او را در نمازها ترك كند . « 2 » و على را جز بنيكى ياد ننمايد « 3 » .\r\n( 2 ) ماده‌ى چهار :\r\nبيت المال كوفه كه موجودى آن پنج ميليون درهم است مستثنى است و تسليم حكومت شامل آن نمىشود و معاويه بايد هر سالى دو ميليون درهم براى حسين بفرستد و بنى هاشم را از بخشش‌ها و هديه‌ها بر بنى اميه امتياز دهد و يك ميليون درهم در ميان بازماندگان شهدائى كه در كنار امير المؤمنين در جنگهاى جمل و صفين كشته شده‌اند ، تقسيم كند و اينها همه بايد از محل خراج « دارابجرد » « 4 » تأديه شود « 5 » .\r\n\r\n\r\n","description":"","footnote":"\r\n( 1 ) مدائنى بنابر نقل ابن ابى الحديد در نهج البلاغه ( ج 4 ص 8 ) ، « بحار الانوار » ( ج 10 ص 115 ) و « الفصول المهمة » تأليف ابن صباغ و مدارك ديگر .\r\n( 2 ) « اعيان الشيعة » : 4 و 43 .\r\n( 3 ) « مقاتل الطالبيين » تأليف ابو الفرج اصفهانى ( ص 26 ) و « شرح نهج - البلاغه » ( ج 4 ص 15 ) ديگر مورخان گفته‌اند : « حسن از معاويه خواست كه على را دشنام نگويد ، معاويه اين را نپذيرفت ولى قبول كرد كه وقتى حسن حاضر است و مىشنود به على دشنام داده نشود » ابن اثير ميگويد : سپس به همين نيز وفا نكرد .\r\n( 4 ) شهرى در فارس و نزديك به حدود اهواز است . و « جرد » يا « جراد » در فارس قديم و روسى جديد به معناى « شهر » است بنا بر اين « دارابجرد » يعنى شهر داراب .\r\n( 5 ) فرازهاى اين ماده را بطور پراكنده در كتابهاى : « الامامة و السياسة » ( ص 200 ) و « تاريخ طبرى » ( ج ص 92 ) و « علل الشرايع » تأليف ابن بابويه ( ص 81 ) و « تاريخ ابن كثير » و مدارك ديگر ميتوان ديد .\r\n","page_name":" 356 ","page_number":356},
  {"content":"\r\n\r\n( 1 ) ماده‌ى پنج :\r\nمردم در هر گوشه از زمين‌هاى خدا - شام يا عراق يا يمن و يا حجاز - بايد در امن و امان باشند و سياه پوست و سرخ پوست از امنيت برخوردار باشند و معاويه بايد لغزشهاى آنان را ناديده بگيرد و هيچ‌كس را بر خطاهاى گذشته‌اش مؤاخذه نكند و مردم عراق را بكينه‌هاى گذشته نگيرد « 1 » . اصحاب على در هر نقطه‌ئى كه هستند در امن و امان باشند و كسى از شيعيان على مورد آزار واقع نشوند و ياران على بر جان و مال و ناموس و فرزندانشان بيمناك نباشند و كسى ايشان را تعقيب نكند و صدمه‌ئى بر آنان وارد نسازد و حق هر حقدارى به دو برسد و هر آنچه در دست اصحاب على است از آنان بازگرفته نشود « 2 » » .\r\nبه قصد جان حسن بن على و برادرش حسين و هيچ‌يك از اهل بيت رسول خدا توطئه‌اى در نهان و آشكار چيده نشود و در هيچ‌يك از آفاق عالم اسلام ، ارعاب و تهديدى نسبت به آنان انجام نگيرد . « 3 »\r\n\r\n\r\n","description":"","footnote":"\r\n( 1 ) « مقاتل الطالبيين » ( ص 26 ) « شرح نهج البلاغه » ( ج 4 ص 15 ) « البحار » ( ج 10 ص 101 و 115 ) دينورى ( ص 200 ) هر فرازى با عين الفاظ از مأخذ مورد نظر گرفته شده است .\r\n( 2 ) فقرات مربوط به امنيت اصحاب و شيعيان على عليه السلام را در كتابهاى : طبرى : 6 / 97 ابن اثير 3 / 166 مقاتل الطالبيين : 26 شرح النهج :\r\n4 / 15 بحار 10 / 115 علل الشرايع : 81 و النصائح الكافية : 156 ميتوان مطالعه كرد .\r\n( 3 ) « بحار الانوار » ( ج 10 ص 115 ) و « النصائح الكافية » ( ص 156 .\r\nط . ل ) .\r\n","page_name":" 357 ","page_number":357},
  {"content":"\r\n\r\n( 1 ) ابن قتيبه مىنويسد : « سپس عبد اللّه بن عامر - فرستادهء معاويه - قيود و شروط حسن عليه السلام را به همان صورتى كه آن حضرت به دو گفته بود براى معاويه نوشت و فرستاد و معاويه همه آنها را به خط خود در ورقه‌ئى نوشت و مهر كرد و پيمانهاى مؤكد و سوگندهاى شديد بر آن افزود و همه‌ى سران شام را بر آن گواه گرفت و آن را براى نماينده‌ى خود عبد اللّه فرستاد و او آن را به حسن تسليم كرد « 1 » » .\r\nديگر مورخان ، متن جمله‌ئى را كه معاويه در پايان قرار داد نوشته و با خدا بر وفاى بدان ، عهد و ميثاق بسته چنين آورده‌اند : « بعهد و ميثاق خدائى و به هر آنچه خداوند مردم را بر وفاى بدان مجبور ساخته ، بر ذمه‌ى معاوية بن ابى سفيان است كه به مواد اين قرار داد عمل كند « 2 » » .\r\nو اين بنابر صحيح‌ترين روايات ، در نيمه‌ى جمادى الاولى بسال 41 هجرى بود .\r\n\r\n\r\n","description":"","footnote":"\r\n( 1 ) « الامامة و السياسة » ( ص 200 ) .\r\n( 2 ) « البحار » ( ج 10 ص 115 ) .\r\n","page_name":" 358 ","page_number":358},
  {"content":"\r\n\r\n( 1 )\r\n\r\nبررسى فرازهاى برجسته‌ى قرارداد\r\nبىشك ، تركيب قرارداد از اين جهت كه مشتمل بر موضوعات پراهميتى از جنبه‌هاى دينى و سياسى مىباشد ، گواه تازه‌اى است بر وسعت نظر تنظيم كننده‌ى آن در هر دو جنبه .\r\nحق آنست كه با مشاهده‌ى تدابير و فرمانهاى امام حسن در دورانى كه همين‌گونه چيزها بهترين شاخص قدرت ديپلماسى بوده ، به شايستگى سياسى فراوان آن حضرت اعتراف كرده و معتقد شويم كه اگر وى در شرائطى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nغير آن شرائط و در ميان مردمى و محيطى داراى زمينه‌ئى مساعدتر ، مىزيست در شمار كارآزموده‌ترين سياستمداران و بزرگترين فرمانروايان اسلام محسوب مىگشت .\r\nتا هنگامى كه شواهد بر دورانديشى و قوت تدبير و بلند رأيى كسى چندان فراوانست كه جائى براى مناقشه و ترديد باقى نمىگذارد ، محروميت‌ها و شكست‌هاى موسمى كه معلول طبيعت زمان و شرائط و اوضاع جارى است نمىتواند نشانه‌ى ضعف وى يا بهانه‌ى انتقاد و ايراد كسان قرار گيرد .\r\n( 1 ) استعدادهاى شخصى هر چند بر اثر محروميت‌ها و شكست‌ها امكان بروز و تجلى كامل نيابند ، ليكن يكباره نيز ميدان عمل را از دست نمىدهند .\r\nبه ميدان عمل مبتكرانه‌اى كه اين بزرگمرد پديد آورد بنگريد و فكر نو او را كه بر اساس حفظ جان تمامى يك ملت در حال و آينده‌اش استوار بود ، ملاحظه كنيد و آنگاه ببينيد كه چگونه اين فكر در فقرات قرارداد وى گنجانيده شده و به صورت شرائطى در قبال دشمن درآمده است .\r\nرسائى و زباندار بودن مواد پنج‌گانه‌ى قرارداد به خوبى نشان مىدهد كه تنظيم كننده‌ى آن ، به تصادف يا بطور پراكنده و جدا ، موضوعات را كنار هم نچيده ، بلكه با تنظيم و انتخاب اين مواد بهم پيوسته ، هدف و منظور خاصى را تعقيب مىكرده و بعلاوه كوشيده است كه با در نظر گرفتن نزديكترين و عملىترين راهها ، هدف خود را تأمين كند يعنى حق شرعى خود را تثبيت و مقام خود و برادرش را حفظ نمايد ، امور خاندان پيغمبر را تسهيل كرده و جان آنان را محفوظ دارد ؛ امنيت شيعيان خود و پدرش را تضمين كرده و يتيمان و بازماندگان آنها را سامان بخشد و بدين وسيله ثبات و وفاى آنان را پاداشى داده و بعلاوه ، ايمان و يارى و اخلاص آنان را\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nبراى روزى كه به وجود ياورانى نياز هست بيمه نمايد .\r\n( 1 ) در اين قرارداد ، حكومت را بدين شرط به معاويه واگذار كرد كه وى به سنت پيغمبر و به روش خلفاى شايسته عمل كند و با اين شرط ، معاويه را - كه وى بيش از هر كسى با روحيه‌ى او و هم با عكس العملش در برابر اين شرط آشنا بود - در تنگناى مخالفت‌ها و ضديت‌ها و دشمنىهاى بيشمار قرار داد و در نتيجه ، پايه‌ى حكومت او را متزلزل ساخت .\r\nاساسا قرارداد يعنى سندى كه دو طرف آن را امضاء كرده‌اند تا التزام خود را به آنچه به طرف مقابل داده يا از او ستانده‌اند ، تثبيت نمايند و در اين مورد موضوع قرارداد - حد اكثر - عبارت است از : مادياتى محدود كه مورد حرص و علاقهء شديد يكى از طرفين است در برابر معنوياتى نامحدود كه وجهه‌ى همت طرف ديگر مىباشد .\r\nمعاويه از صلح ، هدفى جز اين نداشت كه بر حكومت استيلا يابد و حسن بدين امر راضى نشد مگر بدين جهت كه مكتب خود و اصول فكرى خود را از انقراض ، مصون بدارد و شيعيان خود را از نابودى برهاند و راه بازگرداندن حق غصب‌شده‌ى خود را پس از مرگ معاويه هموار سازد .\r\nلازمه‌ى درست‌انديشى آنست كه از قرارداد صلح چنين مفهومى استفاده كنيم .\r\nبراى اينكه صحت تفسير ما در مورد هدفها و مقاصدى كه هر يك از دو طرف در لحظه‌ى وقوع صلح داشتند ، كاملا آشكار شود ناگزيريم زنجير تقليد كوركورانه از مورخان گذشته را پاره كرده و براى كشف اين حقيقت مهم تاريخى يكسره بسراغ اظهارات طرفين درباره‌ى مواد قرارداد يا بطور كلى گفته‌هائى كه نقاط مبهم قرارداد را روشن مىسازد ، برويم ، شايد از\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nاين راه به حل اسرار فراوانى كه حتى بر دوستان نيز پوشيده مانده است ، راه يابيم .\r\n( 1 )\r\n\r\n1 - اظهارات طرفين\r\nاز اظهارات معاويه پس از صلح در اين باره به دو جمله اكتفا مىكنيم : اول اين جمله كه « ابن كثير » « 1 » و جمعى ديگر از مورخان از او نقل كرده‌اند : « بدين سلطنت راضى و خشنوديم » و ديگر جمله‌ئى كه در مقام زمينه‌چينى براى صلح در ضمن نامه‌ئى براى امام حسن عليه السلام نوشت :\r\n« و براى تو اين امتياز خواهد بود كه كسى بر تو تحكم نكند و بىاطلاع تو كارى تمام نگردد و با نظر تو در هيچ امرى مخالفت نشود » . « 2 »\r\nاز اظهارات امام حسن عليه السلام نيز به سخنان زير اكتفا مىكنيم :\r\nاول سخنى كه بارها در مقام تفهيم فلسفهء صلح به شيعيانش مىگفت :\r\n« چه ميدانيد كه من چه كرده‌ام ! به خدا آنچه كرده‌ام براى شيعيانم از هر آنچه در جهان است بهتر است » ديگر اين جمله كه به « بشير همدانى » كه يكى از سران شيعه در كوفه بود گفت : « از اين صلح منظورى بجز اين نداشتم كه شما را از كشته شدن نجات دهم » « 3 » و ديگر اين فراز از خطابه‌ى آن حضرت پس از صلح : « هان اى مردم ! همانا خداوند شما را به اولين ما هدايت كرد و جانتان را به آخرين ما محفوظ داشت . اينك من با معاويه قرار صلح بسته‌ام ، چه ميدانيم ؟ شايد اين آزمايشى است و فرصتى\r\n\r\n\r\n","description":"","footnote":"\r\n( 1 ) در تاريخش ج 6 ص 220 .\r\n( 2 ) ابن ابى الحديد ج 4 ص 13 .\r\n( 3 ) دينورى ص 203 .\r\n","page_name":" 362 ","page_number":362},
  {"content":"\r\n\r\nتا ديگر زمانى » « 1 » .\r\n( 1 ) در اين اظهارات و هم در بسيارى از اظهارات مشابه اينها - چه از معاويه و چه از حسن عليه السلام - سخنى كه ما را در استنباط هدف اين قرارداد ، دچار اشكال و ابهام كند وجود ندارد . . . معاويه مشتاقانه در طلب حكومت بوده و حسن عليه السلام خطمشى و راه خود را براى نجات شيعيان از قتل و حفظ افكار و اصول اسلامى - كه براى او از همه‌ى روى زمين باارزشتر است - و بالاخره صلح و آرامشى موقت ، مىپيموده است .\r\nاين حقيقتى است كه با توجه به اظهاراتى كه در بالا ياد شد ، بىتعجب و انكار ميتوان پذيرفت و تحريفى را كه مورخان در مورد هدف طرفين از صلح و نيز خطائى را كه در فهم اظهارات طرفين مرتكب شده‌اند ، بازشناخت . چنان كه ملاحظه مىكنيد نه در متن قرارداد و نه در هيچ‌يك از اظهارات دو طرف ، مطلقا سخنى از بيعت و امامت و خلافت نيست .\r\nبنا بر اين جاى اين سؤال هست كه موضوع « بيعت كردن حسن با معاويه » كه گروهى از مورخان و در رأس آنان « ابن قتيبه دينورى » نقل كرده‌اند ، مستند بكدام مدرك است ! ! در اينجا ما پيش از آنكه به بررسى درباره‌ى اين موضوع يا در باره‌ى گويندگان آن بپردازيم ، مقدمه‌ئى كوتاه در پيرامون انتساب خلافت اسلامى به معاوية بن ابى سفيان و اينكه بيعت شرعى با كسى چون او چگونه صورت‌پذير است ، بيان مىكنيم :\r\n( 2 ) در طى مباحث گذشته درباره‌ى موضوع خلافت در اسلام مطالبى\r\n\r\n\r\n","description":"","footnote":"\r\n( 1 ) يعقوبى ج 2 ص 192 .\r\n","page_name":" 363 ","page_number":363},
  {"content":"\r\n\r\nگفتيم كه خلاصه‌ى آن چنين است : خلافت و « جانشينى پيغمبر » در اسلام فقط شايسته و برازنده‌ى كسى است كه در مزاياى روحى و معنوى از همه به رسول خدا شبيه‌تر باشد ؛ و - بقول عمر بن خطاب - بردگان آزاد شده و فرزندان آنها و تسليم‌شدگان روز فتح را از اين منصب سهمى نيست ؛ بنابر حديث معتبر از طرق اهل سنت ، خلافت پس از رسول خدا سى سال است و از آن پس « پادشاهى گزنده » خواهد آمد ؛ بنا بر عقيده شيعه و « معتزله » امامت فقط به نصب و تعيين است ؛ غلبه يافتن و قدرت ، غير جايز را جايز نمىسازد بنا بر اين صحيح نيست كه كسى خلافت را به زور تصرف كند يا آن را با قلدرى و اجبار ، بر مسلمانان تحميل نمايد ؛ آن كسى كه خليفه‌ى پيغمبر است حق ندارد با مقررات آن حضرت - چه آشكارا و چه نهانى - مخالفت و ضديت ورزد و مثلا : زنا را به نسب ملحق سازد و نماز جمعه را در روز چهارشنبه بخواند و عهد و ميثاق خدا را بشكند . . .\r\n( 1 ) و اينك بر آنچه گفته‌ايم ، مىافزائيم كه : علىرغم تبليغات دامنه‌دار و وسيعى كه « خليفه نام » هاى اموى و دستيارانشان در ظرف هزار ماه دوران حكومت خود انجام دادند و با وجود آن رشوه‌هاى بىحساب و آن افسانه‌ها و روايات دروغينى كه بر طبق ميل و دلخواه خود جعل كردند ، هيچ‌يك از صاحب‌نظران مسلمان از دوران خود معاويه تاكنون از استيلاى معاويه بر مقام حكومت ، معناى « خلافت اسلامى » را درك نكرده و وى را « خليفه‌ى رسول خدا » ندانسته‌اند و او با همه‌ى آن كوششهاى مالى و تبليغاتى بعنوان يك « پادشاه خليفه نام » نه كمتر و نه بيشتر ، در تاريخ معرفى شد .\r\nپس از آنكه حكومت وى استقرار يافته بود ، روزى سعد بن ابى وقاص بر او وارد شد و گفت : « سلام بر تو اى پادشاه ! » معاويه خنده‌ئى كرد و\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nگفت : « چه مىشد اگر مرا امير المؤمنين خطاب ميكردى ، اى ابا اسحاق ! » سعد گفت : « چه خرسند و خندان سخن مىگوئى ! به خدا دوست ندارم اين مسند را از راهى كه تو بدست آوردى ، بدست آورم » « 1 » .\r\nابن عباس طى گفتار مفصلى به ابو موسى اشعرى گفت : « در معاويه خصلتى كه او را به رتبه‌ى خلافت نزديك كند وجود ندارد » « 2 » .\r\n( 1 ) ابو هريره در مقام انكار خلافت معاويه اين حديث را از رسول خدا نقل كرد : « خلافت در مدينه است و سلطنت در شام » « 3 » .\r\n« ابن ابى شيبه » روايت كرده كه از سفينه غلام پيغمبر در اين باره كه آيا بنى اميه مستحق خلافتند يا نه ، سؤال كردند ، وى در پاسخ گفت :\r\n« دروغ گفتند پسران كنيزك ازرق چشم ، آنان از شريرترين پادشاهانند و اولين پادشاه ، معاويه است » « 4 » .\r\nعايشه ادعاى خلافت را از معاويه ناروا شمرد و تقبيح كرد و معاويه اطلاع يافت و گفت : « شگفتا از عايشه ، معتقد است كه چيزى را كه شايسته‌ى آن نيستم تصرف كرده‌ام و بر مسندى كه حق من نيست پاى نهاده‌ام ، او را به اين كارها چه كار ؟ ! خدا از او بگذرد » « 5 » .\r\nابو بكرة ( برادر مادرى زياد بن أبيه ) در مجلس معاويه حضور يافت ، معاويه گفت : « حديثى بگو ابا بكرة ! » « ابن سعيد » نقل كرده كه ابو بكرة چنين گفت : « شنيدم از رسول خدا صلى اللّه عليه و آله فرمود خلافت سى سال\r\n\r\n\r\n","description":"","footnote":"\r\n( 1 ) « كامل ابن اثير » ج 3 ص 163 و « النصائح الكافية » ص 158 .\r\n( 2 ) « مروج الذهب » ( در حاشيه‌ى كامل ابن اثير ) ج 6 ص 7 .\r\n( 3 ) « تاريخ ابن كثير » ج 6 ص 321 .\r\n( 4 ) « النصائح الكافية » ص 153 . ط ايران .\r\n( 5 ) « شرح نهج البلاغه » ج 4 ص 5 .\r\n","page_name":" 365 ","page_number":365},
  {"content":"\r\n\r\nاست و از آن پس سلطنت است » عبد الرحمن پسر ابو بكرة ميگويد : من با پدرم بودم ، معاويه پس از اين حديث دستور داد چندان پشت‌گردنى بما زدند تا از مجلس خارج شديم ! « 1 » ( 1 ) معاويه از صعصعة بن صوحان عبدى پرسيد : مرا مانند كدامين يك از خلفاء مىبينيد ؟ صعصعه در پاسخ گفت : « آن كس كه به زور بر مردم حكومت يافته و با كبر و غرور با ايشان درآميخته و با ابزار باطل چون دروغ و فريب بر آنان مسلط شده چگونه خليفه تواند بود ؟ ! هان اى معاويه به خدا تو در جنگ بدر شمشيرى نزدى و تيرى نيفكندى . در آن روز تو و پدرت در كاروان و سپاه مشركان بوديد و مردم را بر رسول خدا مىشورانيديد . تو برده و پسر برده‌ئى بودى و رسول خدا خودت و پدرت را آزاد ساخت و چگونه خلافت برازنده‌ى برده‌ى آزادشده‌ئى است ؟ » « 2 » دوستش مغيرة بن شعبه بر او وارد شد و چون از نزد او خارج مىگشت ، به پسرش گفت : « از نزد پليدترين مردم مىآيم » ! ! « 3 » سمرة كارگزار او در بصره روزى كه از شغل خود معزول شد بر او لعنت فرستاد و گفت : « خدا لعنت كند معاويه را ، به خدا اگر اطاعتى كه از او كردم از خدا مىكردم هرگز مرا عذاب نمىنمود » « 4 » .\r\n( 2 ) حسن بصرى گفت : چهار خصلت در معاويه بود كه هر يك از آنها به تنهائى براى هلاكت و بدبختى او بس بود ، يكى اينكه سفيهان را بر دوش امت سوار كرد تا آنجا كه امر خلافت را بىمشورت امت بدست\r\n\r\n\r\n","description":"","footnote":"\r\n( 1 ) « النصائح الكافية » ص 159 . ط ايران .\r\n( 2 ) « مروج الذهب » ( در حاشيه‌ى ابن اثير ) ج 6 ص 7 .\r\n( 3 ) « مروج الذهب » ج 2 ص 342 و ابن ابى الحديد ج 2 ص 357 .\r\n( 4 ) ابن اثير بنا بر نقل « النصائح الكافية » ص 9 .\r\n","page_name":" 366 ","page_number":366},
  {"content":"\r\n\r\nگرفت با آنكه هنوز بقاياى صحابه و صاحبان فضيلت در ميان ايشان بودند ، ديگر آنكه پسر مست شراب‌خواره‌ى خود را كه حرير مىپوشيد و طنبور مىزد ، جانشين خود ساخت ، سوم آنكه زياد را برادر خود و پسر ابو سفيان خواند با اينكه رسول خدا صلى اللّه عليه ( و آله ) و سلم فرموده است :\r\n« فرزند از بستر است و نصيب زناكار سنگ است » ، چهارم آنكه حجر را كشت ، واى بر او از حجر و اصحاب حجر ، واى بر او از حجر و اصحاب حجر . . . « 1 » »\r\n( 1 ) معتزله پس از صلح ، از بيعت با معاويه امتناع كردند و از حسن و معاويه هر دو كناره گرفتند و به همين جهت خود را « معتزله » ( كناره‌گيران ) نام نهادند . « 2 »\r\nو پس از آنكه كاروان زمان ، شرح حال معاويه را به نسلهاى بعدى رسانيد ، فقهاء مذاهب اربعه در بحث‌هاى فقهى از معاويه بعنوان مثالى براى « پادشاه ستمگر » استفاده مىكردند ! « 3 » و ابو حنيفه نعمان بن ثابت او را « ستمگرى كه مبارزه با او واجب بوده است » ميدانست « 4 » . بنا بر اين ، كو\r\n\r\n\r\n","description":"","footnote":"\r\n( 1 ) « تاريخ طبرى » ج 6 ص 157 طبع اول .\r\n( 2 ) « التنبيه و الرد على اهل الاهواء و البدع » تأليف محمد بن احمد الملطى متوفى بسال 377 ه ( ص 28 ) .\r\n( 3 ) در اين مسأله‌ى فقهى كه قبول قضاوت در دستگاه پادشاه ستمگر جائز است فقهاء مذاهب اربعه اتفاق نظر دارند و دليل ايشان آن است كه صحابهء رسول خدا در دستگاه معاويه قبول قضاوت كرده‌اند .\r\n( 4 ) ابو حنيفه گفت : ميدانيد چرا اهل شام با ما دشمنند ؟ گفتند : نه گفت :\r\nعلت دشمنى ايشان آنست كه ما معتقديم كه اگر لشكر على بن أبي طالب كرم اللّه وجهه را درك ميكرديم او را كمك نموده و بخاطر او با معاويه مىجنگيديم ، بدين جهت است كه ما را دوست نميدارند . رجوع كنيد به : « النصائح الكافية » تأليف :\r\nابن عقيل ص 36 در روايتى كه از ابى شكور در كتاب « التمهيد فى بيان التوحيد » مىكند .\r\n","page_name":" 367 ","page_number":367},
  {"content":"\r\n\r\nآن خلافتى كه براى معاويه فرض و پنداشته شده است ؟\r\n( 1 ) بعدها معتضد عباسى آمد و از نو ، كارهاى معاويه و جنايت‌هاى بزرگ او و سخنانى را كه درباره‌ى او گفته مىشد و رواياتى را كه در باره‌ى او نقل مىشد ، منتشر ساخت و در فرمانى ، لعن بر او را به همه‌ى مسلمانان توصيه كرد و اين در سال 284 هجرى بود . « 1 »\r\nغزالى پس از ذكر خلافت حسن بن على عليه السلام در كتاب خود چنين نوشت : « و خلافت به مردمى رسيد كه بىاستحقاق آن را تصاحب كردند » « 2 » .\r\nشيواترين سخنى كه در قرن ششم در باره‌ى معاويه ادا شده ، سخن نقيب بصره است كه گفت : « معاويه به سكه‌ى قلب ، همانند است » « 3 » .\r\nابن كثير باستناد حديث نبوى ، صريحا خلافت را از معاويه نفى مىكند . مىگويد : « پيشتر گفتيم كه خلافت پس از رسول خدا صلى اللّه عليه و آله سى سال است و از آن پس سلطنتى گزنده فرا مىرسد . اين سى سال با خلافت حسن بن على پايان يافت پس دوران معاويه آغاز همان سلطنت است » « 4 » دميرى ( متوفى بسال 808 ه ) پس از ذكر مدت خلافت حسن عليه السلام ، مىنويسد : « و اين تتمه‌ى دورانى بود كه رسول خدا صلى اللّه عليه ( و آله ) و سلم براى خلافت پيش‌بينى كرده بود و اينكه پس از آن ، سلطنت است و بدنبال آن سلطه‌ى كبرآميز و فسادانگيز در زمين . و همانگونه شد كه رسول خدا فرموده بود » . « 5 »\r\n\r\n\r\n","description":"","footnote":"\r\n( 1 ) متن اين فرمان را در « تاريخ طبرى » ج 11 ص 355 ميتوان ديد .\r\n( 2 ) « دائرة المعارف فريد وجدى » ج 3 ص 231 .\r\n( 3 ) « ابو جعفر النقيب » ص 41 طبع بغداد .\r\n( 4 ) « البداية و النهايه » ج 8 ص 19 .\r\n( 5 ) « حياة الحيوان » ج 1 ص 58 .\r\n","page_name":" 368 ","page_number":368},
  {"content":"\r\n\r\nو بالاخره محمد بن عقيل آمد و كتاب پرارج خود « النصائح الكافيه لمن يتولى معاويه » را فراهم آورد كه حقا قضاوت آخرين است در باره‌ى معاويه . . و تاكنون دو بار بچاپ رسيده است .\r\n( 1 ) در موضوع « معاويه و خلافت » آنچه تاكنون گفته شد ، يعنى :\r\nاولا ، ناسازگارى اينچنين خلافتى با مقررات اسلام .\r\nثانيا ، مخالفت‌هاى آشكار معاويه با رسول خدا صلى اللّه عليه و آله و سلّم و ثالثا ، تقبيح و استنكار صاحب‌نظران مسلمان در همه‌ى دوره‌هاى تاريخ اسلام ، ادعاى خلافت را از معاويه . .\r\nما را از ادامه‌ى بحث در اين باره بىنياز مىسازد .\r\nخود امام حسن عليه السلام نيز پس از اينكه حكومت را به معاويه واگذار كرد ، صريحا - همچون بقيه‌اى بزرگان اسلام - خلافت را از معاويه نفى كرد و در خطابه‌ئى كه در روز گرد آمدن دو گروه در كوفه ايراد كرد ، فرمود : « معاويه چنين پنداشته كه من او را براى خلافت شايسته ديده‌ام و خود را نه ، او دروغ مىگويد ، ما در كتاب خداى عز و جل و بقضاوت رسول خدا ، از همه‌ى مردم به حكومت اولاتريم » . در يكى از فصول آينده متن اين خطابه خواهد آمد .\r\nدر خطابه‌ى ديگرى كه پس از صلح با حضور معاويه ايراد كرد ، چنين گفت : « خليفه آن كسى نيست كه دست ستم بگشايد و سنت‌ها را تعطيل كند و دنيا را پدر و مادر خود داند ، اينچنين كسى پادشاهى است كه بر حكومتى دست يافته و به بهره‌ئى رسيده است ، اين حكومت از او بازستانده مىشود و آن لذت به زودى ميگذرد و بار گناه بر دوش او مىماند و آنچنان\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nمىشود كه خداى عز و جل فرمود : « چه ميدانم ، شايد اين آزمايشى است و بهره‌ئى تا ديگر زمانى . . . » « 1 »\r\n( 1 )\r\n\r\n2 - موضوع بيعت\r\nدر روايت كلينى رحمه اللّه چنين آمده : « حسن با معاويه شرط كرد كه او را امير المؤمنين نام ندهد » ( ص 61 ) و در روايت ابن بابويه رحمه اللّه در كتاب « علل الشرايع » ( ص 81 ) و روايت برخى ديگر ذكر شده كه : « حسن با معاويه شرط كرد كه نزد او « اقامه‌ى شهادت نكند » .\r\nخوددارى از اعتراف به « خلافت » معاويه - چه رسد به بيعت - از اين بهتر و بيشتر نمىشود كه او را امير المؤمنين ننامد و نزد او شهادتى نبرد .\r\nآنچه واقع شد فقط عبارت بود از واگذارى سلطنت ، كه در متن قرارداد از آن به « تسليم امر » تعبير شده و ديگران بدان ، عنوان « تسليم حكومت » داده‌اند .\r\nو اما سخن دينورى در كتاب « الامامة و السياسة » كه گفته است :\r\n« حسن با معاويه بعنوان امامت ، بيعت كرد » سخنى است كه اولا با خصوصيات معاويه كه ديديم چه اندازه با خلافت اسلامى و زمامدارى مسلمانان بىتناسب - است ، ثانيا با اظهارات امام حسن در مقام انكار خلافت معاويه و ثالثا با دقت و مراقبت فراوان آن حضرت در اين مورد كه اعترافى به خلافت معاويه از او صادر نشود ( همانطور كه از دو روايت بالا استفاده مىشود ) به هيچ وجه سازگار نيست .\r\n\r\n\r\n","description":"","footnote":"\r\n( 1 ) اين را بيهقى در « المحاسن و المساوى » ج 2 ص 63 و ديگران در كتب خود آورده‌اند .\r\n","page_name":" 370 ","page_number":370},
  {"content":"\r\n\r\n( 1 ) مجموعا آنچه از دينورى در باب ماجراى امام حسن و معاويه نقل شده نمايشگر جانبدارى و تعصب آشكارى است كه زيبنده‌ى مورخى كه در قرن سوم - يعنى در دوره‌ئى كه از رشوه‌ها و تبليغات معاويه اثرى ديده نمىشد - مىزيسته است ، نمىباشد . بىترديد ، اين گونه قضاوتها معلول انگيزه‌هاى عاطفى و تمايلاتى است كه بيشتر مورخان مسلمان ما از آن بر كنار نمانده‌اند . . . مثلا در يك جاى ديگر مىنويسد : « حسن و حسين در طول زندگى معاويه هيچ عمل زشت و ناروائى از او نديدند ! » از اين مورخ بايد سؤال كرد كدام عمل زشتى از اين بالاتر است كه كسى را مسموم كنند و كدام ناروا از اين بزرگتر است كه مقام او را غصب نمايند ! مگر معيارها و مقياسهاى دينورى چگونه است ؟ ! اگر قرار باشد براى مورخانى كه سخن از بيعت امام حسن با معاويه گفته‌اند ، به تكليف و زحمت ، عذرى يا عذرگونه‌اى بتراشيم بايد بگوئيم كه اينان نيز تحت تأثير تبليغات دامنه‌دارى كه تا زمان آنها هنوز گوش مردم را راحت نمىگذارد ، قرار داشته‌اند . در تاريخ هيچ ماجرائى نمايان‌تر از اين ماجرا نيست كه حكومت اسلامى از دست كسى كه خود فرزند پيغمبر اسلام است خارج گشته و بدست يك برده‌ى آزادشده‌ى جنگى كه تاريخ زندگى خود و خانواده‌اش معروف است بيفتد . اهميت اين واقعه موجب گشته بود كه مخالفان صلح به خود حق دهند كه در حاشيه‌ى اين ماجرا هر چه مىخواهند بگويند و بنويسند ، اين بود كه حقايق را نيز تغيير دادند و مطالبى از پيش خود جعل كردند و از اين رهگذر بود كه افسانه‌ى بيعت نيز با دست خيال پرداخته شد .\r\nبازگو كردن اين افسانه‌ى ساختگى براى متصديان حكومت پس از\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nواقعه‌ى صلح ، متضمن مصلحت مهمى نيز بود زيرا اين افسانه ميتوانست براى تبليغات ايشان مبنى بر اينكه معاويه داراى استحقاق خلافت بوده ، مدرك قابل ملاحظه‌ئى باشد و مسأله‌ى « خليفه بودن معاويه » را كه مورد انكار و استنكار عموم مسلمانان واقع گشته بود و سفينه غلام پيغمبر در باره‌ى آن گفته بود : « دروغ ميگويند فرزندان كنيزك ازرق چشم ، ايشان از شريرترين پادشاهانند و نخستين پادشاه ، معاويه است » بدان وسيله تحكيم و تثبيت كنند .\r\n( 1 ) بعدها كه ساده‌دلى و سطحىنگرى بلاى جان مورخان شد و در هر آنچه از تاريخ اسلام فراهم آوردند اثر گذارد ، اين افسانه‌ى ساختگى نيز رنگ حقيقت و واقعيت گرفت . گروهى كه در اقليت بودند زبان از ياوه‌گويى نگاه داشتند ولى بعضى چندان پا را از حقيقت فراتر نهاده و دچار خبط و آشفته‌گوئى شدند كه گفتند حسن ، خود نيز صريحا به بيعت اعتراف كرده است ! بعضى ديگر خود را آلوده‌ى تهمت و افترا نيز ساختند و در ورطه‌ئى كه زيبنده‌ى جوانمردى هيچ مسلمانى كه درباره‌ى فرزند پيامبر اسلام سخن ميگويد نيست ، فرو افتادند . . . و نوشتند كه : حسن ، خلافت را به مال دنيا فروخت ! ! . .\r\nاينك ما در صدد آن نيستيم كه به ياوه‌هاى مفتريان پاسخ گوئيم .\r\nمنظور ما در اين بحث فقط آن است كه ثابت كنيم : اگر به اعتقاد ما در واقعه‌ى صلح - صلحى كه مورد امضاء و قبول طرفين واقع شد - خبرى از اين بيعت پندارى وجود نداشته ، در اين گفتار جز بر درك صحيحى كه هر مسلمان بايد از مفهوم بيعت و امامت داشته باشد متكى نيستيم . علاوه بر اينكه روايات مربوط به اين بحث و هم اظهاراتى كه از اشخاص مؤثر\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاين واقعه نقل شده ، مىتوانند دلائل ديگرى بر آن مدعا باشند .\r\n( 1 ) هيچ حقيقتى را در عالم نمىتوان نشان داد كه براى اثبات آن اينچنين دلائل متقنى وجود داشته باشد و در عين حال مورد ترديد و ابهام قرار گيرد .\r\nعادت بر اين جارى است كه براى شناخت و فهم هر واقعه‌ئى به گفته‌هاى مورخان قديم كه معاصر آن واقعه بوده و يا با آن ، فاصله‌ئى كوتاه يا دراز داشته‌اند رجوع شود . جمود بر اين روش در نسلها و دوره‌هاى بعد ، موجب پديد آمدن آراء و عقايد و دسته‌بندىهاى گوناگون در ميان يك مجتمع و در يك افق و ميان پيروان يك آئين شده است . . . و اين فقط بدين علت است كه مراجع تاريخ ، خود تحت تأثير آراء و عقايد و دسته‌بنديها و تمايلاتى خاص مىزيسته‌اند كه اجتناب از آنها در آنچنان شرائطى امكان‌پذير نبوده است . و براستى در آن شرائط دشوار بوده است كه نويسنده‌ئى بتواند از تأثيرات عاطفى كه هم در وضع اخلاقى و هم در فعاليت‌هاى اجتماعى او مؤثر بوده ، خود را بر كنار بدارد .\r\nاضطراب و آشفتگى تأسف‌آور بسيارى از موضوعات تاريخ اسلام از همين نقطه سرچشمه ميگيرد .\r\nبه حق بايد معتقد شد كه افسانه‌ى بيعت - كه طعن و ايراد كسان را نسبت به موضوع صلح برانگيخته - آفريده‌ى همين عواملى است كه مورخان كتابهاى خود را تحت تأثير آن فراهم آورده‌اند . تبليغات مغرضانه‌ئى كه براى واقعى جلوه دادن اين افسانه انجام مىشده ، ايشان را تحت تأثير حسابگريهاى مادى يا بىاطلاعى از واقعيت ، بر آن ميداشته كه از آن تبليغات پيروى كنند . كلمه‌ى « تسليم امر » كه در متن قرارداد\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nآمده نيز براى آنان مجوزى محسوب مىشده كه ادعا كنند امام حسن خلافت معاويه را برسميت شناخت و سپس مدعى شوند كه بيعت با او را نيز پذيرفت ! ! ديگر توجه نداشته‌اند كه خلافت بدين اعتبار كه منصبى الهى و آسمانى است هرگز نميتواند مورد معامله يا بخشش و تسليم نمودن به ديگرى قرار گيرد و پديده‌هاى اتفاقى از قبيل « صلح » يا « قبول حكميت » ممكن نيست در ماهيت واقعى آن اثر بگذارد .\r\nاكنون براى اينكه معناى كلمه‌ى « تسليم امر » كه در ماده‌ى اول صلحنامه ذكر شده ، كاملا آشكار گردد ، بايد بروش خود ، مطالب جدى و واقعى را از لابلاى گفته‌هاى ضعيف مورخان بدست آورده و تفسير اين كلمه‌ى مجمل را در گفته‌هائى كه از خود طرفين قرارداد نقل شده ، جستجو كنيم .\r\n( 1 )\r\n\r\n3 - تسليم امر\r\nدر صفحات گذشته دانستيم كه معاويه در گفتگو با پسرش يزيد ، در مورد خاندان پيغمبر گفت : « بيقين ، حق از آن ايشان است » و در نامه‌ئى كه براى زمينه‌سازى صلح به امام حسن نوشت ، اين جمله را قيد كرد كه : « بىاطلاع تو كارى انجام نگيرد و با نظر تو در هيچ امرى مخالفت نشود » و پس از پايان ماجراى صلح گفت : « به اين سلطنت راضى و خشنوديم » و در خطبه‌ئى كه در روز ورود به كوفه ايراد كرد گفت :\r\n« من بخاطر نماز و زكات با شما نجنگيدم . . . منظور من از اين لشكركشى فقط اين بود كه بر شما حكمرانى كنم » .\r\nهمچنين دانستيم كه حسن بن على عليه السلام روبروى معاويه خلافت\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nاو را انكار كرد و او ساكت ماند و هيچ نگفت .\r\n( 1 ) بر اين اساس ، مطلب ديگرى بر دانسته‌هاى ما افزوده مىگردد و آن اينكه : معاويه همين‌كه به سلطنت راضى شد خلافت را از خود نفى كرد و همين‌كه گفت : « بخاطر نماز و زكات با شما نجنگيدم . . . اثبات كرد كه او يك خليفه‌ى دينى نيست بلكه پادشاهى است از سر ديگر پادشاهان كه به نماز و زكات مردم كارى ندارند و همتشان همه مصروف حكمرانى بر مردم است . . و باز همين‌كه به حسن ميگويد : « بىاطلاع تو كارى تمام نشود » و به پسرش مىگويد : « حق از آن ايشان است » به مقام رفيع و برتر امام حسن اعتراف كرده و سلطه‌ى او را كه ميبايد از آن سرپيچى نشود پذيرفته است و آن چيزى جز مقام و سلطه‌ى خلافت نيست . .\r\nو با چنين وضعى بسيار طبيعى است كه وقتى امام حسن در پيش روى خود او خلافت وى را انكار كرد و ادعاى پوچ و بيجاى او را تكذيب مىكند ، وى سكوت ورزد و پاسخ ندهد .\r\nاين حقايق كجا و تسليم خلافت كه اين حضرات كلمه‌ى « تسليم امر » را بدان معنا گرفته‌اند كجا ؟ ! ( 2 ) موضوع ديگرى كه شايد در نظر تحليلى ، دلالتش بر اعتراف معاويه به عدم استحقاق خلافت ، بيشتر باشد خنده شكست‌آميز او در برابر « سعد بن ابى وقاص » است كه بر او وارد شده و گفت : « سلام بر تو اى پادشاه ! » و نگفت اى امير المؤمنين . اين خنده آشكارا از اعتراف او به خطاى خود - در اينكه مىخواسته لقب خلافت را همچون غنيمتى جنگى بداند نه وساطتى ميان پيغمبر و امتش - خبر ميدهد و به همين دليل مستوجب آن مىشود كه سعد بن ابى وقاص كه مردى با شخصيت است و\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمغلوب چرب‌زبانى معاويه نمىشود . در پاسخ او بگويد : « به خدا دوست ندارم كه اين مقام را از راهى كه تو بدست آورده‌ئى ، بدست آورم » يعنى وى از لقبى كه به روى خونهاى بناحق ريخته و فتنه‌هاى سياه و پيمانهاى دروغ روئيده است خود را برتر مىشمارد .\r\n( 1 ) بنا بر اين مىبينيد كه « سعد » نيز از « تسليم امر » مفهومى جز تسليم سلطنت و حكومت استنباط نكرده و اين همان چيزى است كه هر آشنا به نظريه‌ى قرآن در مورد « خلافت » و به زبان طرفين قرار داد در صلحنامه ، بايد استنباط نمايد .\r\nكاوشگر بزرگ اسلامى سيد امير على هندى رحمه اللّه چون به موضوع اين صلح رسيده ، از آن با تعبير « كناره‌گيرى از حكومت » ياد كرده است . « 1 »\r\nدر گفتگوئى كه خود آن حضرت با يكى از اصحابش در مقام تفسير صلح داشته ، چنين ميگويد : « من مؤمنان را خوار نكردم بلكه خوش نداشتم كه آنان را بخاطر سلطنت بكشتن دهم » . « 2 »\r\nبدين ترتيب مشاهده مىكنيم كه اين جنگ از نظر هر دو طرف - هم حسن و هم معاويه - جنگ بخاطر قدرت و حكومت بوده است ، پس مصالحه‌ى آن دو نيز كه شرائط آن بر طبق قرارداد مزبور مورد اتفاق طرفين قرار گرفته ميبايد مصالحه بر همين موضوع باشد . چه آنان امروز بر همان موضوعى قرارداد صلح مىبستند كه ديروز بر سر آن به نبرد برخاسته بودند و در نقطه‌ى مورد نظر آنان چه در خلال اظهاراتشان و چه در هنگام صلح ، خبرى از دادوستد خلافت نيست .\r\n\r\n\r\n","description":"","footnote":"\r\n( 1 ) « مختصر تاريخ العرب و التمدن الاسلامى » ص 61 .\r\n( 2 ) « تاريخ ابن كثير » ج 8 ص 19 و « اعيان الشيعة » ج 4 ص 52 و « المستدرك » تأليف حاكم .\r\n","page_name":" 376 ","page_number":376},
  {"content":"\r\n\r\n( 1 ) آنگاه در همين اظهارات به موضوع ديگرى برخورد مىكنيم و آن اينكه : طرفين هر دو بر اين مطلب اتفاق دارند كه مقام برتر و بالاتر از زمامدارى - يعنى مقامى كه در هيچ كار بايد از رأى دارنده‌ى آن مقام تخطى نشود و بىخبر او كارى انجام نگيرد - متعلق به حسن بن على است . .\r\nو دارا بودن همين مقام است كه به حسن اجازه مىدهد كه در پيش روى معاويه همچون كسى كه ديگرى را مأمور انجام كارى كرده است ، بگويد :\r\n« او به وضع خود آشناتر و بر كارى كه به دو واگذار كرده‌ايم شكرگزارتر است » « 1 » يعنى كار زمامدارى .\r\n( 2 ) و چه تفاوت بسيارى است ميان اين مقام و آنچه ياوه‌سرايان گمان برده و در كتابها نوشته‌اند يعنى بيعت امام حسن با معاويه يا تسليم خلافت به وى .\r\nبه نظر مىرسد كه اين ياوه‌ها نخستين بار بوسيله‌ى نويسنده‌ى مغرض و بدانديشى ، ساخته و پرداخته شده و سپس نويسندگان ديگر بىآنكه نظر خاصى داشته باشند مطلب او را در كتابهاى خود بازگو كرده‌اند و در تاريخ از اين گونه اشتباهات فراوان ميتوان يافت و همينهاست كه سيماى حقايق را دگرگون ساخته و زيبائيهاى آن را پوشيده داشته و زحمت محققان را دو چندان كرده است . و هر آنگاه كه كاوشگرى به دريافت صحيح موضوعى همت گمارد و مآخذ را مورد بررسى دقيق قرار دهد خواهد ديد كه اين تحريف‌ها و ياوه‌ها همگى به يك مأخذ و يك اصل بازميگردد و هرگاه بتحقيق خود ادامه داده و همان مأخذ را نيز بيشتر بشكافد ، خواهد ديد كه مطلب بطور كلى بىاصل و اساس است !\r\n\r\n\r\n","description":"","footnote":"\r\n( 1 ) « المحاسن و المساوى » تأليف بيهقى ج 1 ص 64 .\r\n","page_name":" 377 ","page_number":377},
  {"content":"\r\n\r\n( 1 ) البته در اينكه خلافت اسمى و نام خليفه در تصرف معاويه - و پس از او در اختيار قلدران ديگرى كه آن را به خود بسته يا به زور شمشير و يا از راه ارث بدست آوردند - بوده هيچ ترديد و اختلافى نيست .\r\nاگر در قاموس مجتمعى كه با معاويه يا يكى ديگر از اين متصرفان و قلدران بيعت كرده ، صحيح است كه نام خلافت بر حكومتى كه از راه زور و قلدرى و ادعاى پوچ بدست آمده ، اطلاق شود ، با آنان بحث لفظى نخواهيم داشت ، بگذار در اين صورت معاويه ، خليفه‌ى قلدرى و زور باشد و حسن بن على خليفه‌ى پيغمبر و شريك قرآن . و چنين فرض كن كه آنچه در برخى از روايات وارد شده - بنابراين كه سندش صحيح و متنش بر كنار از تحريف باشد - از قبيل به كار بردن كلمه‌ى خليفه در اين اصطلاح جديد مىباشد ! !\r\n( 2 )\r\n\r\n4 - سرنوشت خلافت پس از معاويه\r\nدر هيچ‌يك از نامه‌هائى كه معاويه براى زمينه‌سازى صلح ، به امام حسن نوشته به ياد نداريم كه موضوع « سرنوشت خلافت پس از درگذشت معاويه » فراموش شده و از آن سخنى نرفته باشد . در همه‌ى اين نامه‌ها تقاضاى او از حسن اينست كه حكومت را تا هنگامى كه او زنده است به دو تسليم كند . در بعضى از اين نامه‌ها مىنويسد : « پس از من حكومت از آن توست » « 1 » و در برخى ديگر مىنويسد : « تو از همه كس بدان اولاترى » « 2 » در متن قرارداد صلح نيز مطلب به همين صورت ذكر شده است .\r\nمردم نيز از صلح جز اين چيزى استنباط نكردند كه قدرت تا\r\n\r\n\r\n","description":"","footnote":"\r\n( 1 - 2 ) ابن ابى الحديد در « شرح نهج البلاغه » ج 4 ص 13 .\r\n","page_name":" 378 ","page_number":378},
  {"content":"\r\n\r\nزمانى كه معاويه زنده است در اختيار او خواهد بود و پس از مرگ او - كه باعتبار سى سال تفاوت سنين عمر وى با امام حسن ، قاعدتا جلوتر از درگذشت امام حسن است - زمامدارى به صاحب اصلى آن بازميگردد و امام حسن در آن هنگام تازه در اوائل كهولت يا در اواخر جوانى خواهد بود . . . البته دسيسه‌هاى دوزخى و نقشه‌هاى شيطانى را با حسابهاى معمولى نمىتوان پيش‌بينى كرد ! ! ( 1 ) ماده‌ئى كه صريحا امام حسن را زمامدار بعد از معاويه معرفى مىكند ، تا ده سال تمام ، همواره برجسته‌ترين و معروفترين مواد قرارداد در ميان اجتماعات اسلامى و زبانزد خاص و عام بود . ولى بعدها تبليغات مغرضانه اين ماده را دگرگون ساخت و راويان اخبار در كارگاههاى خود آن را دستخوش تغيير و تبديل كردند . برخى از آنان عبارت آن را بدين صورت تغيير دادند : « معاويه حق ندارد زمامدارى را پس از خود بكس ديگرى واگذار كند » و برخى ديگر اين جمله را نيز مزورانه بدان افزودند : « و پس از وى حكومت منوط به شوراى مسلمانان است » فقط راويان راستگو آن را به همان صورت اصلى روايت كردند .\r\nمورخان حرفه‌ئى اين نكته را از نظر دور داشتند كه تحريف اين حقيقت و دگرگون ساختن متن قرارداد نمىتواند واقعيت را در هنگام پياده كردن اين ماده ، بسود آنان تغيير دهد زيرا عادتا محال بود كه مسلمانان در صورت زنده ماندن امام حسن تا پس از مرگ معاويه و آزاد بودن مردم در انتخاب خليفه ، كسى را بر فرزند پيغمبر مقدم داشته و شخص ديگرى را بوسيله‌ى شورا يا غير شورا بخلافت برگزينند . بنا بر اين ، همه‌ى\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nروايات - چه روايتهاى صحيح و چه روايتهاى ساختگى - و همه‌ى صورت‌هاى سه‌گانه‌اى كه براى يك روايت احتمال داده شده ، در صورت زنده ماندن امام حسن عليه السلام از لحاظ عملى داراى يك نتيجه ميبوده‌اند .\r\n( 1 ) بنا بر اين ، چه موجبى ميتوان براى گريز از امانت تاريخى ، جز اين تصور كرد كه اين راويان دروغ‌پرداز ، ميخواسته‌اند با همدستى دنائت‌آميز خود با قدرت حاكم ، زمينهء بيعت يزيد را فراهم آورند ؟ ! مورخ زبردستى كه تعيين صريح امام حسن را از اين ماده حذف كرده و بجاى آن موضوع شورى را گذارده ، با خود مىپنداشته كه بهترين روش را در جعل و تحريف انتخاب كرده است ! ولى نفهميده كه عمل وى با عمل همكار ديگرش كه از شورا نيز نامى نبرده يكسان است . چه ، شورا در اسلام مربوط به انتخاب و برگزيدن خليفه نيست بلكه مربوط به كارهائى است كه اداره‌ى آن با خليفه يا رئيس مسلمانان مىباشد . در روز نخستين هم كه حكم شورا با آيه‌ى  وَ شاوِرْهُمْ فِي الْأَمْرِ  تشريع شد و خداوند مسلمانان را بخاطر مشورتى كه در كارها مىكردند با آيه‌ى  وَ أَمْرُهُمْ شُورى بَيْنَهُمْ  ستود ، منظور از آن بجز مشورت در تصميم‌ها و كارهائى كه بدست رئيس مسلمانان است ، نبود .\r\nآيه‌اى كه دستور مشورت مىدهد ، در نفى رياست‌هاى ساخته و پرداخته‌ى مردم صريحتر است تا اثبات چنين رياستهائى .\r\n( 2 ) گمان اين مورخ و ديگرانى چون او كه مسأله‌ى انتخاب خليفه را به كتاب خدا استناد داده‌اند ، خطائى بيش نيست لذا عايشه در آن هنگام كه مردم را به شورا دعوت مىكرد ، آن را به خداوند منتسب نساخت بلكه براى آن از عمل عمر بن خطاب دليل آورد و اگر امكان استناد\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nآن به كتاب خدا وجود ميداشت هرگز از اين دليل كه قاطع‌تر و قانع‌كننده‌تر بود دست نكشيده به عمل عمر استناد نمىجست . وى در آن روزى كه به بصره وارد شد گفت : « صواب آنست كه كشندگان عثمان دستگير و همه بقصاص خون او بقتل رسند و آنگاه به همان صورت كه عمر بن خطاب قرار داده ، كار تعيين زمامدار به شورى محول گردد . » « 1 »\r\n( 1 ) و بالاخره ، بموجب قرائن قطعى فراوان ، متن عبارت مورد بحث جز بر همان منوال كه ما در ماده‌ى دوم قرارداد ذكر كرديم ، به هيچ صورت ديگرى نمىتواند باشد .\r\nاولا ، بدليل نامه‌هاى معاويه به امام حسن عليه السلام - كه قبلا بدانها اشاره شد .\r\nثانيا ، بدليل آنكه اين صورت با توجه به اينكه پيشنهاد كننده‌ى مواد ، امام حسن است از هر صورت ديگرى مناسبتر و به واقع نزديكتر است . همچنانكه در ذيل روايت « ورقه‌ى سفيد » قبلا گفتيم .\r\nثالثا ، بدليل آنكه اين روايت ، مشهورتر و راويانش بيشترند .\r\nو رابعا . بدليل آنكه ماده‌ى دوم به همين صورت تا زمانى كه امام حسن در قيد حيات بود كاملا مشهور و زبانزد بوده بطورى كه در بسيارى از خطب و احاديث بدان استشهاد مىشده است . مثلا سليمان بن صرد در پيشنهادات خود به امام حسن پس از واقعه‌ى صلح ، بدان اشاره مىكند و جارية بن قدامه در حضور معاويه از حق حكومت امام حسن پس از او همچون موضوعى مسلم و معروف ياد مىكند و احنف بن قيس در خطابه‌ئى كه براى\r\n\r\n\r\n","description":"","footnote":"\r\n( 1 ) « دائرة المعارف » فريد وجدى ج 4 ص 535 .\r\n","page_name":" 381 ","page_number":381},
  {"content":"\r\n\r\nرد بيعت يزيد در محفلى عظيم در حضور معاويه ايراد كرده از آن همچون موضوعى مسلم ياد نموده است .\r\n( 1 ) وى در اين خطابه مىگويد : « يقينا ميدانى كه عراق را با شمشير فتح نكرده‌ئى و با زور بر آن مسلط نگشته‌ئى ! بلكه چندان كه خود ميدانى با حسن عهد كردى و ميثاق خدائى بستى كه حكومت پس از تو از او باشد . حال اگر وفا كنى شايسته‌ى اين كارى و اگر بخواهى غدر و حيله در پيش گيرى ستم كرده‌اى . به خدا سوگند كه در پشت سر حسن اسبهاى نيكو و ساعدهاى محكم و شمشيرهاى برنده آماده است ، اگر يك وجب به غدر و مكر پيش آيى بازوى نيرومندى را در يارى او پيش روى خود خواهى ديد ، تو نيكو ميدانى كه مردم عراق از روزى كه بغض تو را به دل گرفتند ، يك لحظه به تو محبت نورزيده‌اند . . » « 1 » .\r\nشواهد ديگرى نيز بر اين موضوع هست كه ياد كردن همه‌ى آنها با اختصار مورد نظر ما سازگار نيست .\r\n( 2 )\r\n\r\n5 - ديگر مواد قرارداد\r\nچنان كه مىبينيد بررسى ما در پيرامون فرازهاى برجسته‌ى قرارداد ، تا كنون از دو ماده‌ى : اول و دوم فراتر نرفته است .\r\nو اما ماده‌ى سوم . . در موضوع اين ماده در فصل 14 مطالبى بتفصيل گذشت . در فصل 16 بمناسبت بحث از روايت « ورقه‌ى سفيد » بدين موضوع اشاره كرديم كه اين روايت قرينه‌ى مهمى است بر اينكه در ميان روايات\r\n\r\n\r\n","description":"","footnote":"\r\n( 1 ) تمام اين خطبه را با مآخذ آن در فصل 20 اين كتاب در آنجا كه از مقدمات بيعت يزيد سخن ميگوئيم ، ملاحظه خواهيد كرد .\r\n","page_name":" 382 ","page_number":382},
  {"content":"\r\n\r\nمربوط به قرارداد صلح ، آن روايتى قابل قبول و داراى ترجيح است كه مضمون آن با مصلحت امام حسن بيشتر منطبق باشد تا مصلحت دشمنانش .\r\nبنا بر اين در مورد ماده‌ى سوم قرارداد بايد معتقد شويم كه مفاد اين ماده عبارت است از ممنوعيت مطلق ناسزا به امير المؤمنين على عليه السلام ، چه در حضور امام حسن و چه در غياب وى . و اينكه برخى از مورخان گفته‌اند كه فقط در حضور امام حسن اين ممنوعيت وجود داشته « 1 » صحيح نيست . زيرا علاوه بر آنچه هم اكنون گفتيم ، اساسا « ممنوعيت مشروط » با روح صلح و اينكه طرفين در مقام صفا و تفاهم باشند ، سازگار نمىباشد .\r\n( 1 ) و اما ماده‌ى چهارم . . اين ماده همين اندازه اموال خاصى را از مجموعه‌ى چيزهائى كه بايد بموجب قرارداد به معاويه واگذار شود ، استثناء مىكند و مفاد آن ، جز اين چيز ديگرى نيست . معناى اين استثناء آنست كه قرارداد صلح ، ملك و حكومت و اموال مورد نظر معاويه را به دو واگذار مىكند باستثناى مبالغى كه در اين ماده بدانها اشاره شده و امام حسن آنها را براى خود و برادر و شيعيانش در نظر گرفته بوده است . خراج دارابجرد را هم بدين مناسبت انتخاب كرد كه آن را از نقطه نظر شرعى بىاشكالتر و رواتر ميدانست « 2 » .\r\n( 2 ) اكنون ملاحظه كنيد ميان اين تفسير با طعن و افتراى ناعادلانه‌ى بعضى از نويسندگان نسبت به مقام امام حسن عليه السلام چه اندازه تفاوت\r\n\r\n\r\n","description":"","footnote":"\r\n( 1 ) اين سخن از ابن اثير است ( الكامل ج 3 ص 162 ) و آنگاه مىگويد :\r\n« سپس به همين نيز وفا نكرد » ! !\r\n( 2 ) ابن اثير در الكامل مىنويسد : « خراج دارابجرد را اهل بصره ندادند و گفتند اين سهم ما است به كسى نمىدهيم » سپس مىنويسد : « اين كار نيز بدستور معاويه انجام گرفت ! ! » .\r\n","page_name":" 383 ","page_number":383},
  {"content":"\r\n\r\nو اختلاف موجود است . نويسندگان مزبور بر اثر عدم درك صحيح اين ماده ، اموال نامبرده را بهاى خلافت پنداشته ، امام حسن را فروشنده و معاويه را خريدار دانسته‌اند ! چقدر بهتر بود اگر اينچنين كودنهاى نادانى كه هم جنس مورد معامله و هم بهاى آن را از مال فروشنده فرض مىكنند و در عين حال نام آن را خريدوفروش مىگذارند ، قلم بدست نگرفته و در موضوعاتى كه دخالت در آنها گزارشگر نادانى و كودنى آنان خواهد بود چيز ننويسند و پيش از آنكه به موضوع بحث بد كرده باشند به خود بد نكنند .\r\nدر صفحات پيشين ، آنجا كه از معناى خلافت و از ميزان شايستگى معاويه براى اين مسند سخن گفتيم ، درباره‌ى محال بودن اين ياوه نيز مطلبى آورده‌ايم و تكرار نمىكنيم .\r\nو اما ماده‌ى پنجم . . در فصلهاى آينده مطالبى در پيرامون آن خواهيد خواند .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n( 1 )\r\n\r\nملاقات در كوفه\r\nطبيعى بود كه دو جبهه پس از امضاى قرارداد صلح ، در نقطه‌ى واحدى با مسالمت اجتماع كنند تا هم صلح را با نمونه‌ئى عملى كه تاريخ بتواند بدان شهادت دهد ، مسجل كرده باشند و هم آنكه هر يك از دو طرف در برابر عموم مسلمانان بدانچه به طرف مقابل داده و به تعهدى كه سپرده ، اعتراف كند .\r\nهر دو طرف ، كوفه را انتخاب كردند و بدان سو روانه شدند ، سيل\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nجمعيت نيز به طرف اين شهر سرازير شد و آن پايتخت بزرگ را مملو از همه گونه مردم ساخت . ( 1 ) بيشتر اين جمعيت ، سربازان دو جبهه بودند كه اينك اردوگاه‌ها را رها كرده و براى شركت در اين واقعه‌ى تاريخى - كه در طالع نحس كوفه ثبت شده بود و ميبايد خواه و ناخواه شاهد آن باشد - به اين شهر رو آورده بودند . نخستين بار بود كه پايتخت عراق دهها هزار سرباز سرخ‌پوش شامى مسيحى يا مسلمان را از نزديك مىديد ، اين دو اردوگاه دير زمانى بود كه روى امن و زنهار را از يكديگر دريغ داشته و از روزگارى قديم - از دوران حوادث « سلمان باهلى » و « حبيب بن مسلمه‌ى فهرى » در عهد « عثمان بن عفان » - جز با دشمنيهاى تاريخى و حوادث خونين با يكديگر روبرو نشده بودند . حال فكر مىكنيد به سرباز وفادار كوفى چه احساسى دست ميدهد هنگامى كه مىبيند ناچار بايد سلاح بر زمين افكنده و تسليم موج غرور و تبختر فاتحانهء سپاهيان شامى كه رواقهاى مسجد با عظمت و بر تقوى بنيان نهاده‌ى شهر كوفه را فرا گرفته بود ، شود ؟\r\nاين حادثه براى ياوران مخلص خاندان پيغمبر كه در عين حال يا از هدف‌هاى امام حسن از صلح و يا اساسا از اوضاعى كه صلح را بر حسن تحميل كرده بود ، آگاهى نداشتند بسى تلخ و كشنده بود . ولى اكثريت خيانتكار يكباره همه‌ى پرده‌ها را دريده و با چهره‌ى واقعى خود بر روى صحنه ظاهر گشته بودند . در ميان انبوه سپاهيان شام ، دستجاتى از كوفيان نيز به چشم مىخوردند كه در شادى بىفروغ جشنهاى افسرده و پيروزى بىفرجام آنان شركت جسته بودند ! مناديان ، مردم را براى شنيدن خطابه‌ى طرفين قرارداد صلح ، به مسجد جامع دعوت كردند .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n( 1 ) معاويه بايد اولين سخنران ميبود ، لذا بسوى منبر پيش رفت و بر فراز آن نشست « 1 » و خطابه‌ى مفصل خود را كه مآخذ تاريخى بجز چند فراز برجسته‌ى آن را ضبط نكرده‌اند ، ايراد نمود .\r\nيكى از فرازهاى اين نطق را يعقوبى اينطور ضبط كرده :\r\n« . . . . و پس از اينهمه ، بيگمان در هر امتى كه بعد از پيغمبرش اختلاف پديد آمد ، باطل بر حق پيروز گشت ! ! » يعقوبى مىگويد : ناگهان معاويه دانست كه اين سخن بزيان اوست ، لذا افزود : مگر در اين امت كه حق بر باطل غلبه يافت ! ! « 2 » فراز ديگرى را مدائنى چنين روايت كرده :\r\n« هان اى اهل كوفه ! مىپنداريد كه من بخاطر نماز و زكات و حج با شما جنگيدم ؟ با اينكه ميدانسته‌ام شما اين همه را بجاى مىآوريد ! من فقط بدين خاطر با شما به جنگ برخاستم كه بر شما حكمرانى كنم و زمام امر شما را بدست گيرم و اينك خدا مرا به اين خواسته نائل آورده هر چند شما خوش نداريد ! اكنون بدانيد ! هر خونى كه در اين فتنه بر زمين ريخته ، هدر است و هر عهدى كه با كسى بسته‌ام زير اين دو پاى من است ! ! و مصلحت مردم فقط در سه كار است : اداى مالياتها در سر وقت ، روانه كردن سرباز در سر وقت و جنگيدن با دشمن در خانه‌ى دشمن ، زيرا اگر شما بسراغ آنان نرويد آنان بر سر شما خواهند آمد » .\r\n\r\n\r\n","description":"","footnote":"\r\n( 1 ) جابر بن سمرة گويد : « هرگز نديدم رسول خدا را كه جز به حال ايستاده خطبه بخواند ، هر كس بگويد كه او نشسته خطبه مىخواند دروغگويش بدان » اين حديث را جزائرى در كتاب « آيات الاحكام » روايت كرده ( ص 75 ) گويا معاويه اول كسى بود كه خطبه را نشسته خواند .\r\n( 2 ) تاريخ يعقوبى ج 2 ص 192 .\r\n","page_name":" 387 ","page_number":387},
  {"content":"\r\n\r\n( 1 ) ابو الفرج اصفهانى از حبيب بن ابى ثابت بطور مسند نقل مىكند كه معاويه در اين خطابه از على ياد كرد و زبان بدشنام او گشود ، سپس به حسن نيز ناسزا گفت « 1 » .\r\nابو اسحاق سبيعى « 2 » اين جمله را نيز اضافه نقل كرده كه گفت : « بدانيد هر تعهدى به حسن بن على سپرده‌ام به زير اين دو پاى من است ، بدان وفا نخواهم كرد » ! ! و آنگاه مىگويد : « به خدا قسم مكار و حيله‌گر بود » « 3 » ( 2 ) لحظه‌اى بانتظار گذشت و ناگهان فرزند رسول خدا كه از جهت منظر و اخلاق و هيبت و آقا منشى از همه كس به پيغمبر شبيه‌تر بود ، پديدار گشت كه از طرف محراب پدرش در آن مسجد با عظمت به طرف منبر پيش مىرفت . . . .\r\nدر جمعيت‌هاى انبوه معمولا حالت شيفتگى و ولعى است كه موجب مىشود كوچكترين حركات و حالات بزرگان نيز از نظر مردم پوشيده نماند . . مردم با خود ، لكنت زبان و شتابزدگى معاويه را با متانت و خونسردى فراوان حسن كه اينك بر فراز منبر ايستاده و با نگاهى دقيق ، انبوه جمعيت را از نظر مىگذرانيد ، مقايسه كردند . مسجد يكپارچه گوش بود ، همه مىخواستند ببينند حسن بن على به معاويه چه پاسخى خواهد گفت و در برابر عهدشكنى و بدزبانى او چه عكس العملى نشان خواهد داد . و حسن بن على از تمامى مردم بديهه گوتر و در جلوه دادن و ترسيم موضوع از همه‌ى\r\n\r\n\r\n","description":"","footnote":"\r\n( 1 ) شرح نهج البلاغه ج 4 ص 16 .\r\n( 2 ) وى « عمرو بن عبد الله همدانى » و از تابعين است ( كسانى كه رسول خدا را درك نكردند ولى صحابهء آن حضرت را ديدند ) و همان كسى است كه گفته‌اند چهل سال نماز صبحگاه را بوضوى شامگاه گذارد و در هر شبى يك ختم قرآن مىخواند و در زمان او كسى از وى عابدتر و در حديث مورد اعتمادتر نبود .\r\n( 3 ) شرح نهج البلاغه ج 4 ص 16 .\r\n","page_name":" 388 ","page_number":388},
  {"content":"\r\n\r\nسخنوران بزرگ ، تواناتر بود . لذا در اين موقع حساس ، آن خطابه‌ى بليغ و مفصل را - كه يكى از شيواترين اسناد درباره‌ى روابط مردم با خاندان پيغمبر پس از وفات آن حضرت است و در ضمن ، سرشار از پند و نصيحت و دعوت مسلمانان به محبت و مهربانى و همبستگى است - ايراد كرد . با بيان خود مردم را به ياد موقعيت خاندان پيغمبر ، بلكه وضع و موقعيت پيامبران خدا افكند و سپس در آخر سخن ، ياوه‌هاى معاويه را رد كرد بىآنكه بدشنام و ناسزا از او ياد كند ، هر چند گفتار او با آن روش بلاغت‌آميز ، خود گزنده‌ترين دشنام و توهين بود .\r\n( 1 ) خطابه را چنين آغاز كرد :\r\n« ستايش ميكنم خداى را چندان كه ستايشگرانش ستوده‌اند و شهادت مىدهم كه خدائى بجز اللّه نيست چندان كه گواهان بر اين شهادت داده‌اند و شهادت مىدهم كه محمد بنده و پيامبر اوست ؛ او را به هدايت خلق فرستاد و امين وحى خويش قرار داد ؛ درود و رحمت خدا بر او و بر خاندانش . اما بعد : به خدا سوگند من اميد ميدارم كه خيرخواه‌ترين خلق براى خلق باشم - و سپاس و منت خداى را - كينه‌ى هيچ مسلمانى را بدل نگرفته‌ام و خواستار ناپسند و ناروا براى هيچ مسلمانى نيستم . هان بدانيد ! كه هر آنچه در هماهنگى شما را خوش نيايد به از آنست كه در تنهائى و تكروى شما را پسند افتد ، آگاه باشيد كه آنچه من براى شما در نظر گرفتم بهتر از آنست كه خود مىانديشيديد ، پس با فرمان من مخالفت مورزيد و رأى و نظر مرا رد مكنيد . خدا من و شما را بيامرزد و ما را به آنچه متضمن رضا و محبت است رهنمون گردد . » « 1 »\r\n\r\n\r\n","description":"","footnote":"\r\n( 1 ) « الارشاد » تأليف شيخ مفيد ص 169 . ط . ايران .\r\n","page_name":" 389 ","page_number":389},
  {"content":"\r\n\r\n( 1 ) سپس گفت :\r\n« هان اى مردم ! خداوند شما را به اولين ما هدايت و خونتان را به آخرين ما محفوظ داشت . همانا اين امر را دورانى است و دنيا در تغيير و گردش است . خداى عز و جل به پيامبرش محمد صلى اللّه عليه و آله فرموده :\r\n« بگو نميدانم آنچه بدان وعده داده مىشويد نزديك است يا دور ، همانا او سخن آشكار و آنچه كتمان كنيد ميداند ، و من نمىدانم ، شايد كه اين آزمايشى است و بهره‌ئى تا ديگر زمانى . » « 1 »\r\nآنگاه گفت :\r\n« . . . معاويه چنين نموده كه من او را شايسته‌ى خلافت ديده‌ام و خود را شايسته نديده‌ام ، او دروغ مىگويد ، ما در كتاب خداى عز و جل و بقضاوت پيامبرش از همه كس به حكومت اولاتريم و از لحظه‌اى كه رسول خدا وفات يافت همواره مورد ظلم و تعدى قرار گرفته‌ايم . خدا ميان ما و كسانى كه بر ما ستم روا داشتند و بر ما تسلط جستند و مردم را بر ما برشوراندند و نصيب و بهره‌ى ما را از ما بازداشتند و آنچه را رسول خدا براى مادر ما قرار داده بود از او بازگرفتند حكم خواهد كرد . به خدا سوگند اگر مردم در آن هنگام كه رسول خدا رخت بر بست با پدرم بيعت ميكردند ، آسمان رحمت خود را بر آنان فروميباريد و زمين بركت خود را از ايشان دريغ نميداشت و تو - اى معاويه - در خلافت طمع نمىبردى ! . . ليكن چون خلافت از جايگاه خود بر آمد ، قريش در ميانه‌ى خود بر سر آن بمنازعه برخاستند و آنگاه بردگان آزاد شده و فرزندانشان - يعنى تو و يارانت - نيز در آن\r\n\r\n\r\n","description":"","footnote":"\r\n( 1 ) مسعودى ( حاشيه‌ى ابن اثير ) ج 6 ص 61 - 62 و ابن كثير ج 8 ص 18 و طبرى ج 6 ص 93 .\r\n","page_name":" 390 ","page_number":390},
  {"content":"\r\n\r\nطمع بردند . ( 1 ) درحالىكه رسول خدا فرموده است : هرگاه ملتى زمام خود را به كسى بسپرد كه از او داناترى در ميان آن ملت هست ، كارش پيوسته به پستى و انحطاط خواهد كشيد تا آنجا كه به سر منزل نخستين خود تنزل كند . بنى اسرائيل ، هارون را ترك گفتند كه ميدانستند خليفه‌ى موسى است و سامرى را بيرون كردند ، امت اسلام نيز پدرم را ترك گفتند و در پى ديگران افتادند با اينكه از رسول خدا شنيده بودند كه به او مىگفت :\r\nتو نسبت به من همچون هارونى نسبت به موسى مگر در نبوت . و ديده بودند كه رسول خدا پدرم را در روز غدير خم نصب كرد و فرمان داد كه حاضران ، اين مطلب را به ديگران برسانند . رسول خدا از قوم خود - كه به خدا دعوتشان مىكرد - گريخت تا وارد غار شد و اگر ياورانى ميداشت هرگز نمىگريخت ؛ پدرم چون مردم را سوگند داد و يارى خواست و پاسخ نشنيد دست از كار فرو كشيد . خداوند هارون را كه بىياور و ضعيف گشته و جانش در خطر بود در وسعت نهاد و مؤاخذه نكرد و پيامبر را كه به غار گريخت و ياورى نداشت آزاد گذارد و بازخواست ننمود ؛ من و پدرم نيز كه از طرف اين امت حمايت نشديم و ياورى نيافتيم از جانب خدا مورد مسئوليت و مؤاخذه نخواهيم بود . اينها سنت‌هاى خدا و كارهاى همانند است كه بعضى در پى بعضى پديد مىآيد . » « 1 »\r\n( 2 ) سپس افزود :\r\n« سوگند به آن كس كه محمد را به حق برانگيخت ، هر آن كس از حق ما چيزى فرو گذارد خدا از عمل فرو خواهد گذارد و هرگز قدرتى بر ما حكومت نكند مگر آنكه فرجام كار از آن ما خواهد بود و هرآينه\r\n\r\n\r\n","description":"","footnote":"\r\n( 1 ) بحار - ج 10 ص 114 .\r\n","page_name":" 391 ","page_number":391},
  {"content":"\r\n\r\nخبر اين را پس از روزگارى خواهيد دانست . » « 1 »\r\n( 1 ) آنگاه مجددا بمعاويه رو كرد تا ناسزائى كه به پدرش داده بود ، به خود او بازگرداند و گفت - و چه شيوا گفت - :\r\n« اى كه نام على را بردى ! من حسنم و پدرم على است ؛ و تو معاويه‌اى و پدرت صخر است ؛ مادر من فاطمه است و مادر تو هند ؛ نياى من پيامبر است و نياى تو عتبه ؛ جده‌ى من خديجه است و جده‌ى تو فتيله .\r\nخدا لعنت كند از ما دو نفر آن را كه نام و نشانش پست‌تر و اصل و تبارش ننگين‌تر و گذشته‌اش شرارتبارتر و سابقه‌ى كفر و نفاقش بيشتر است » ! ! راوى گويد : « گروه‌هائى از اهل مسجد فرياد برآوردند : آمين .\r\nفضل بن حسن گويد كه يحيى بن معين گفت : من نيز مىگويم : آمين .\r\nابو الفرج از ابو عبيد نقل مىكند كه فضل بن حسن گفت : و من نيز مىگويم : آمين . على بن الحسين اصفهانى ( ابو الفرج ) گويد : و من نيز مىگويم : آمين . ابن ابى الحديد در كتاب « شرح نهج البلاغه » مىنويسد :\r\nعبد الحميد بن ابى الحديد مؤلف اين كتاب نيز مىگويد : آمين . » « 2 »\r\nمؤلف : و ما نيز بنوبه خود ميگوئيم : آمين .\r\nدر تاريخ خطابه‌هاى جهانى ، اين تنها خطابه‌ئى است كه از قبول و تحسين نسلهاى متوالى در امتداد تاريخ برخوردار گشته است . . و چنين است سخن حق ، پيوسته اوج ميگيرد و چيزى بر آن برترى نمىيابد .\r\n( 2 ) پس از آن امام حسن آماده‌ى حركت به مدينه شد . از سران شيعه\r\n\r\n\r\n","description":"","footnote":"\r\n( 1 ) مسعودى ( حاشيه‌ى ابن اثير ) ج 6 ص 61 - 62 .\r\n( 2 ) شرح نهج البلاغه - ج 4 ص 16 .\r\n","page_name":" 392 ","page_number":392},
  {"content":"\r\n\r\n« مسيب بن نجيه‌ى فزارى » و « ظبيان بن عمارهء تيمى » براى توديع نزد او آمدند . حسن عليه السلام در اين ملاقات گفت : « سپاس خدا را كه بر كار خود مسلط است . اگر تمامى خلق بهم آيند تا آنچه را كه شدنى است جلو گيرند نخواهند توانست » آنگاه « مسيب » سخن گفت و اخلاص و صميميت خود را نسبت به خاندان پيغمبر ابراز داشت . حسين عليه السلام گفت : « اى مسيب ! ما ميدانيم كه تو دوستدار مائى » و حسن عليه السلام افزود : « از پدرم شنيدم كه رسول خدا صلى اللّه عليه و آله فرموده است :\r\nهر كس مردمى را دوست بدارد با آنها خواهد بود » سپس مسيب و ظبيان پيشنهاد كردند كه وى به كوفه بازگردد ، فرمود : « راهى بدين كار ندارم » چون روز ديگر بر آمد از كوفه خارج شد و مردم با گريه او را بدرقه كردند ! ! و اقامت او در كوفه پس از صلح بيش از چند روز نشد .\r\nچون به « دير هند » « 1 » ( حيره ) رسيد به كوفه نگريست و اين شعر را خواند :\r\nاز روى نفرت و دشمنى ديار همصحبتان را ترك نگفتم آنها بودند كه از حريم من دفاع مىكردند . . . « 2 »\r\n( 1 ) وه چه روحى ! به صفاى روح فرشتگان ! . . با آن همه مرارت و رنجى كه از نافرمانى مردم اين شهر كشيده است اينك با اين شعر آن را توديع مىكند و از سرگذشت دور و دراز آن ، بجز وفاى وفادارانى كه از حريم او دفاع كرده‌اند ، چيزى به ياد نمىآورد و در خاطره‌ى او جز همانها كه جان\r\n\r\n\r\n","description":"","footnote":"\r\n( 1 ) منسوب به « هند » دختر « نعمان بن منذر » كه در اين دير واقع در حيره به رهبانيت مىگذرانيد .\r\n( 2 ) براى آنچه گذشت رجوع كنيد به شرح نهج البلاغه : ج 4 ص 6\r\n","page_name":" 393 ","page_number":393},
  {"content":"\r\n\r\nاو را در مدائن حفظ كردند و در لحظه‌ى دشوار مسكن بر طاعت او پايدار ماندند و با آنكه در اقليت بودند همواره برادرانى راستين و يارانى نيكخواه باقى ماندند ، كسى و چيزى ديگر مجسم نمىگردد .\r\n( 1 ) بارى ، آن كاروان با عظمت كه حزب خدا در روى زمين و ميراث رسول خدا در اسلام را بر مركب‌هاى خود حمل مىكرد ، به حركت در آمد . .\r\nكوفه بر اينان تنگ گرفته بود يا ايشان از كوفه بتنگ آمده بودند و اينك بسوى موطن نخستين خويش مىرفتند تا در پناه مرقد جد بزرگوارشان از پيشامدهاى ناپسند روزگار در امان باشند .\r\nپس از خروج آل محمد از كوفه ، خداوند طاعون و مرگ و مير عمومى را بر اين شهر فرو ريخت و اين اولين عقوبتى بود كه اين شهر بسزاى رفتار ناپسندش با آن پاكمردان چشيد . استاندار اموى اين شهر « مغيرة بن شعبه » از ترس طاعون گريخت و پس از چندى كه بازگشت ضربتى بر او وارد كردند و مرد « 1 » .\r\n\r\n\r\n","description":"","footnote":"\r\n( 1 ) رجوع كنيد به مروج الذهب مسعودى ( حاشيه‌ى ابن اثير ) ج 6 ص 97 .\r\n","page_name":" 394 ","page_number":394},
  {"content":"\r\n\r\n( 1 )\r\n\r\nدر صحنه‌ئى ديگر\r\nشايد شما نيز چون ما پذيرفته باشيد كه يكى از دقيقترين مقياسهائى كه بوسيله‌ى آن ميتوان شخصيت مردان را در نوسانها و دگرگونيهاى زندگى سنجيد ، وضع رفتار آنان در برابر تعهداتى است كه به اختيار به آن تن در داده‌اند .\r\nهر انسان با شخصيتى هر آنگاه كه تعهدى مىسپارد به خوبى آگاه است كه در صورت شكستن پيمان و نپائيدن عهد ، لطمه‌اى بزرگ بر\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nحيثيت انسانى و نام نيك و حريم شخصيت او وارد مىآيد . به سهولت ميتوان انسانى را در نظر گرفت كه در راه قولى كه داده يا تعهدى كه سپرده جان خود را از دست بدهد ، اين چنين شخصى كشته‌ى يك خوى عالى انسانى است كه بخاطر آن ، چشم از افق محدود اين زندگى بسته ولى قلمرو نامحدود زندگانى ابدى را بدست آورده است . علاوه بر اين در بناى انسانيت ايده‌آل كه در مجموع ، كانون هر نيكى و زيبائى است ، خشت تازه‌اى به كار زده است .\r\n( 1 ) ولى آن عهد ناپايدار پيمان‌شكن دروغ‌پرداز كه با خوش‌روئى و لبخند وعده‌ئى بدروغ مىدهد و سپس با ترشروئى و پشيمانى از وعده‌ى خود بازميگردد ، اينچنين كسى را به آسانى نميتوان انسان دانست ، او از سوئى دشمن انسانيت است كه پايه‌هاى انسانيت را ويران ساخته و مقررات آن را ناديده گرفته ، و از سوى ديگر دشمن خويشتن ، زيرا كه خود را مورد نفرت و تحقير و بدنامى و محروميت از اعتماد جامعه قرار داده است .\r\nمنطق سست و بىپاى : « هدف ، مجوز وسيله است » نيز نمىتواند براى او عذرى به حساب آمده و از او دفاع كند . چه اين عذر ، خود گناهى بزرگ است چندان كه ساحت آمرزش را گنجايش آن نيست . هدف‌ها با اختلاف ، هر يك بر حسب قراردادهاى عمومى داراى ارزشى مخصوص به خود مىباشند ، هر هدف بايد از وسيله‌ئى كه متناسب با ارزش و اعتبار آن است برخوردار باشد و هيچ هدفى را نميتوان شريف و ارزشمند دانست مگر آنگاه كه دست يافتن بر آن با وسائلى شرافتمندانه امكان‌پذير باشد .\r\nاين يكى از جلوه‌هاى خير عام است كه از آغاز بناى اجتماعات ، مردم همگى بر اعتبار و ارزش سوگند و پيمان همداستان شده‌اند و اديان\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nآسمانى همگى بر اين رسالت هماهنگ بوده‌اند كه عهد ، مسئوليت‌آور است .\r\n( 1 ) گويا بهتر آنست كه در اين مورد به فرمان امير المؤمنين على عليه - السلام به مالك اشتر نخعى گوش فرا دهيم ، در اين فرمان چنين آمده است :\r\n« اگر با دشمنت پيمانى بستى يا نزد او تعهدى سپردى ، پاس آن عهد و پيمان را بدار و جان خود را سپر آن قرار ده ، زيرا كه آدميان با همه اختلاف نظرها و جدائى راهها ، بر هيچ فريضه‌اى از فرائض خدا همچون احترام به عهد و پيمان همداستان نشده‌اند . مشركان نيز با خود - نه با مسلمانان - بر اين واجب گردن نهاده‌اند ، چه ، عواقب مكر را شناخته و و بال و زحمت آن را دانسته‌اند . پس زنهار در وعده‌ى خود خيانت مورز و عهد خود را مشكن و دشمن خود را نيز فريب مده ، زيرا هيچ‌كس جز نادانى بدبخت بر خدا جرئت نمىورزد . همانا خداوند عهد و پيمان خود را مأمنى قرار داده كه همگان بر اثر رحمت الهى در آن شريكند و حريمى كه تمامى بندگان در حصار آن در آسايشند و در پناه آن بهره‌مند . . . . » .\r\n( 2 ) اكنون پس از توجه به اين حقائق ، چون به موضوع مورد بحث بازمىگرديم مىبينيم تعهداتى كه حسن بن على عليه السلام از معاويه گرفته و در متن قرارداد صلح مورد توافق واقع شده ، از همه‌ى عهدها و پيمانهائى كه تاريخ به ياد دارد مؤكدتر و به ظاهر مستحكم‌تر بوده است . و اين معاويه بود كه آخرين نسخه‌ى قرارداد را به خط خود نوشت و مهر كرد .\r\nو جاى تعجب نيست اگر افكار عمومى در جهان اسلام آن روز ، وفا به چنين\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nعهدها سوگندها را آنچنان كه زيبنده‌ى شخصيتهائى از آن رديف است ، از دو امضاء كننده‌ى قرارداد ، انتظار برده باشد .\r\n( 1 ) بدين جهت بود كه وقتى معاويه در مسجد كوفه و بر فراز منبر و درحالىكه هنوز كمتر از يك هفته از امضاى قرارداد مىگذشت ، آنچنان بصراحت پيمان خود را شكست و ( بروايت مدائنى ) گفت : هر عهدى بسته‌ام به زير اين دو پاى من ! و بنا بروايت « سبيعى » نام حسن را نيز برده و گفت : هر تعهدى به حسن سپرده‌ام به زير اين دو پاى من است ، بدان وفا نخواهم كرد ! . . . اين عمل در مجتمع اسلامى اثرى صاعقه‌آسا گذارد .\r\nو بدين ترتيب ، آن بهره‌مند دنيا و تهيدست اخلاق ، با پشت پا زدن علنى به سوگندها و تعهدهاى خود ، از درجه‌ى اعتماد و اطمينان مردم به كلى سقوط كرد و در مقياسهاى معنوى مورد توافق انسانها ، كم‌وزن‌ترين آدمى بشمار آمد و جزاى شايسته‌ى او همين بس كه بيشتر فريب‌خوردگان ظاهر حق بجانب او ، با وى همانگونه رفتار كنند كه وى با تعهدها و پيمانهاى خود كرده بود : به هيچ نشمردن و سبك گرفتن . . . .\r\nچه ميدانيم ؟ ! شايد اينجا همان نقطه‌ى عطف و دوراهى آشكار تاريخ است : راهى به گذشته‌ى مغلوب و راهى به آينده‌اى پيروزمند و غالب يعنى فرجام نبرد تاريخ حسن و معاويه . . . و شايد اين چشم‌انداز همان جاده‌ى شگفت‌انگيزى است كه حسن را به آن فرجام رسانيد و معاويه با همه‌ى درايتى كه در باب مصالح خود داشت ، از آن غافل ماند و شكست خورد .\r\n( 2 ) چنان كه ميدانيم ، امام حسن از هر كس با معاويه و به ميزان بهره‌مندى\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nاو از راستى و وفا آشناتر بود ، او كه مؤكدترين تعهدها و پيمانها را از معاويه مىگرفت منظورش اين نبود كه به راستى و وفاى او هر چه بيشتر اطمينان يابد بلكه ميخواست تا كودنترين افراد را نيز به ميزان صداقت و راستگوئى و وفا و شرف او واقف سازد .\r\nاين نقطه‌ى شروعى بود كه امام حسن عليه السلام پيشروى خود را بسوى دومين صحنه‌ى جنگ با معاويه از آن آغاز كرد و همينجا نخستين سنگ را در شكل جديد بناى رسالت اهل بيت ، كار گذاشت . بعدها هر چه موكب زمان به پيش رفت اين طرح نيز با گامهاى موفقيت‌آميز و به آرامى و تدريج ، پابپاى زمان پيشروى كرد و طليعه‌هاى موفقيت ، همچون دسته‌هاى منظم سپاهى عظيم كه پىدرپى و بكمك يكديگر مىرسند ، پديدار گشت . .\r\nاى بسا پيروزى كه پديد آمدنش را به سلاح نيازى نيست و اى بسا پيروزى كه در شكل ابتدائى آنچنان رنگ شكست مىگيرد كه همه آن را تسليم محض مىپندارند ولى چشم خردمندان گوهر درخشنده‌ى پيروزى را بر تارك آن مىنگرد .\r\nچند نمونه از برجسته‌ترين گامهاى موفقيت‌آميزى كه طرح صلح در راه بدنام كردن معاويه - در زندگى و پس از مرگ - و رسوا ساختن بنى اميه بطور عام ، بدان نائل آمد بدين قرار بود :\r\n( 1 ) تعداد زيادى از شخصيتهاى بارز مملكت اسلامى را در آغاز دوره حكومت مستقل معاويه با او بدشمنى برانگيخت ، برخى از آنان آشكارا او را لعن كردند ؛ برخى ديگر او را پليد و ناپاك خواندند ؛ گروهى روياروى او با وى در افتادند ؛ بعضى با او قطع رابطه كردند ؛\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nبزرگمردى كارهاى او چندان ناپسندش آمد كه از اندوه آنها جان سپرد ؛ بزرگ ديگرى درباره‌ى او گفت : به خدا شخص غدارى بود و بالاخره ، شخصيتى چنين قضاوت كرد كه : در معاويه چهار خصلت بود كه فقط يكى از آنها براى هلاكت و بدبختى او كفايت مىكرد . . « 1 » و از اين گونه ابراز مخالفت با او از مردان و زنان بسيارى سر زد كه اكنون در صدد شمارش آنان يا ايراد سخنانشان نيستيم .\r\n( 1 ) گروه‌هائى را كه در مواد قرارداد از آنان به صورتى ياد شده - اعم از اينكه براى آنان تقاضاى امنيت جانى شده يا حق مالى خاصى تعيين گشته بود - در جبهه مخالف معاويه قرارداد و براى او دشمنانى از اين افراد آفريد و در نتيجه ناگهان معاويه در چشم انبوهى از مردم به صورت دشمن خونخوارى مجسم شد كه چون تعهدات خود در مورد جان و مال ايشان را زير پا نهاده ، نميتوان بر جان و مال خود از او ايمن بود .\r\n( 2 ) معاويه پنداشته بود كه با شكستن عهد و پيمانها خواهد توانست به بيعت پسرش يزيد شكل رسمى ببخشد و سنتهاى مقرر و رائج اسلامى در امر بيعت و شايستگى خلافت را ، ناديده بگيرد . ليكن واقعيت خيلى زود او را به اشتباه خود واقف ساخت زيرا همين بيعت موجب آن شد كه عموم مسلمانان كه از لحظه‌ى نامزد كردن يزيد براى خلافت ،\r\n\r\n\r\n","description":"","footnote":"\r\n( 1 ) آن كس كه او را لعنت كرد ، دوست خود او : « سمرة » بود و آن كس او را پليد و ناپاك خواند رفيق نزديكش « مغيره » بود و آن كس كه روبرو او را كوبيد « عايشه » بود و آن كس كه با او قطع رابطه كرد « مالك بن هبيره‌ى سكونى » بود و آن كس كه از اندوه جنايات او جان سپرد « ربيع بن زياد حارثى » بود و آن ديگرى « ابو اسحاق سبيعى » و آن آخرين « حسن بصرى » بود . در اين باره‌ها رجوع كنيد به شرح نهج البلاغه و « كامل » ابن اثير و مروج الذهب و غيره .\r\n","page_name":" 400 ","page_number":400},
  {"content":"\r\n\r\nبا مقاصد پليد بنى اميه درباره‌ى اسلام آشنا شده بودند ، يكباره با وى بدشمنى برخيزند .\r\n( 1 ) بعدها جنايات خونين و آشكارى كه پس از شكستن صلح از معاويه سر زد ، يعنى قتل نيكمردان بىگناه مسلمان كه همه از صحابهء پيغمبر يا از تابعين بودند ، هر يك عامل جداگانه‌ئى بود كه با زمينهء قبلى طرح امام حسن و همگام با نقشه‌ئى كه در اين طرح نهفته بود ، كار معاويه را به فضاحت كشانيده و بر حيثيت معنوى او لطمه‌اى گران وارد مىآورد .\r\n( 2 ) ماجراى حسين عليه السلام در كربلا - بسال 61 هجرى - قويترين تيرى بود كه امام حسن از پيش در كمان نهاده و بدست برادرش حسين ، دشمن مشترك خود و برادر و پدرش را آماج آن ساخته بود .\r\nفراموش نمىكنيم كه وى در روز وفات به برادرش گفت : « هيچ روزى چون روز تو نيست ، اى ابا عبد اللّه ! » .\r\nاين سخن با همه‌ى ايجاز و ابهام عمدىاش ، تنها رازى است كه از حسن عليه السلام درباره‌ى نقشه‌ى نهانى وى شنيده شده است ؛ نقشه‌ئى كه از لحظه‌ى صلح تا روز صدور اين كتاب ، از شش جهت دچار غموض و ابهام بوده است . در اين سخن كوتاه ، لحن « فرمانده بزرگ » ى را مىبينى كه فرماندهان زير دست را به كارها و وظائفشان ميگمارد و هر نقشى را متناسب ، به هر كسى محول مىكند ، آنگاه برادر خود و نقش او را در آن ميان مشخص ميدارد و ميگويد : « هيچ روزى چون روز تو نيست . . »\r\nو طبيعى بود كه موقعيتهاى زمانى ، فصلهاى به يكديگر وابسته‌ى آن نقشه‌ى كلى را پىدرپى تحقق بخشد و هر يك از حلقه‌هاى اين زنجير پيوسته ، حلقه‌ى بعدى را زنده كند و هر شعله‌ئى شعله‌ى بعدى را بوجود\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nآورد و همينطور تا آخر . . .\r\n( 1 ) امام حسن براى هر يك از اين گامها و مرحله‌ها از روز گفتگوى صلح ، محاسبه‌ى لازم را كرده و از آن گذشته ، روحيات حريف را هم كه از خصومتى فراوان نسبت به او و برادرش و شيعيانش و هدفهايش خبر ميداد ، بطور كامل بررسى نموده بود . و اين بررسىها و محاسبه‌هاى وسيع بود كه قاعده و پايه‌ى تصميمهاى آينده‌اى امام حسن را در مورد خود و دشمنش پىريزى مىكرد .\r\nو باز طبيعى بود كه اگر حسن بن على خود شخصا مهلت آن نيابد كه پا بپاى اين تصميم‌ها پيش رفته و بدست خود نقشه‌اش را عملى كند ، برادرش حسين را بدين كار بگمارد . و اين همان مطلبى است كه در آغاز اين گفتار بدان اشاره كرديم .\r\nو بدين صورت ، نهضت جاويدان حسين ، عبارت بود از يك مرحله‌ى بسيار مهم و حساس در نقشه‌ى كلى برادر نابغه‌ى عظيم الشأنش امام حسن .\r\nو همواره فاجعهء كربلا كه تمامى لغت‌هاى روى زمين از آن سخن گفته‌اند ، لكه‌ى سياهى خواهد بود كه تاريخ بنى اميه را قرين ننگ و عار مىسازد . . تا وقتى كه از كربلا نشانى و از بنى اميه نامى باقى است .\r\n( 2 ) پس از واقعه‌ى كربلا نيز همواره اين طرح عميق و درازمدت در فاصله‌هاى نزديك تاريخ ، پىدرپى حوادثى بزرگ مىآفريد كه همه بدون استثناء از متن نظام اموى - كه از عهد معاويه تا دوران پسر عمويش « حمار » « 1 » در بيشتر خصوصيات يكنواخت بود - سرچشمه مىگرفت .\r\n\r\n\r\n","description":"","footnote":"\r\n( 1 ) وى مروان اموى است ملقب به « حمار » و هم ملقب به « جعدى »\r\n","page_name":" 402 ","page_number":402},
  {"content":"\r\n\r\n« امويگرى » در قاموس مسلمانانى كه روى مسلمانى آنان حساب مىشد به معناى « حكومت ستمگر جبار بىرويه‌ى بىاعتنا به بيشتر نواميس دينى » معرفى شد ؛ خصومت مردم با ايشان با گذشت زمان ، شدت يافت تا آنجا كه هر جا پرچمى بر ضد بنى اميه و براى مبارزه با ايشان باهتزاز در مىآمد ، كمتر از هزاران و دهها هزار بيعت كننده‌ى بر مرگ نداشت .\r\n( 1 ) بنا بر اين ، بپذيريم كه « صلح » بذرى بود كه از اعماق مصالح اسلام و مصالح اهل بيت عليهم السلام و هم از متن وحى مايه مىگرفت و تصديق كنيم كه امام حسن پس از گذشت مدتى كمتر از يك قرن ، در چهره‌ى حريف فاتح و غالبى نمودار شد كه رقيب خود را در تاريخ شكست داده است .\r\nگامهائى موفق ؛ سياستى متصاعد و پيشتاز ؛ در عين آرامش و فروتنى و استتار . و در زير پرچم اصلاح و مسالمت و حفظ جانها . .\r\nو راستى مگر عظمت جز اين چيز ديگرى است ؟ !\r\n\r\n\r\n","description":"","footnote":"\r\n( بخاطر انتساب به مربيش جعد بن درهم ) كه حكومت بنى اميه در زمان وى منقرض شد . مربى او « ابن درهم » زنديق بود و آئين خود را بوى تعليم داد و مردم بخاطر انتسابش به جعد او را مذمت مىكردند . چون فاتحان عباسى او را تعقيب كردند وى اهل حرم خود را به كليسائى در شهر « بوصير » سپرد و خود گريخت ! گوئى با مساجد رابطه‌اى نداشت ! ! در اين باره بگريد به « كامل » ابن اثير ج 5 ص 159 .\r\n","page_name":" 403 ","page_number":403},
  {"content":"\r\n . \r\n","description":"","footnote":"","page_name":" 404 ","page_number":404},
  {"content":"\r\n\r\n( 1 )\r\n\r\nوفا به شروط قرارداد\r\nتا اينجا انگيزه‌هاى طرفين را در پيشنهاد يا قبول صلح ، بازشناختيم و از شروط پيشنهادى هر يك كه بر آورنده‌ى منظور او از صلح بود باخبر شديم .\r\nهمچنين دانستيم كه طرفين براى اينكه صلح را عملا واقعيت بخشند در كوفه گرد آمدند . انتظار ميرفت كه اين برخورد تاريخى بيش از مبادلات كتبى و گفتگوهاى رسمى ، آنان را به يكديگر نزديك كند . . ولى معاويه -\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nبا اينكه در وضعى بود كه بيش از امام حسن به مسالمت و حفظ ظاهر نياز داشت ( 1 ) و بقول « احنف بن قيس » پادشاهى بود كه ميخواست بر مردمى كه يك لحظه او را دوست نداشته‌اند حكومت كند - ترجيح داد كه در اين برخورد جانب مجامله را رها كند و آنچه را ميخواهد و مىانديشد بصراحت بازگويد .\r\nلذا ديدار او با امام حسن شكل ديدار پسر ابو سفيان با پسر فاتح مكه را داشت نه شكل برخورد دو حريفى كه سلاح افكنده و اسناد صلح با يكديگر مبادله كرده‌اند . اين خصلت و صفت معاويه - كه درست نقطه‌ى مقابل حلم و بردبارى تصنعى و تكلف‌آميز او بود - همچون ابزارى در دست حسن عليه السلام قرار گرفت و از آن به صورت سلاحى قاطع در دومين صحنه‌ى نبرد با معاويه بهره برد . همچنانكه در فصل پيشين بيان كرديم .\r\nاينك كه مطالب بالا را از فصلهاى گذشته دانسته‌ايم بايد ببينيم كه هر يك از اين تعهدات تا چه اندازه مورد عمل قرار گرفت و يا دستخوش بىاعتنائى و پيمان‌شكنى شد . در اين مرحله ما در برابر نقطه‌ى حساسى كه در تاريخ ، دنباله‌ئى بس دراز داشته ، قرار مىگيريم .\r\nدوست ميداشتيم كه از بازگو كردن اين موضوع كه برانگيزنده‌ى خاطراتى دردناك يا فضاحتبار - و فقط در مواردى قابل اغماض - است ، چشم‌پوشيم ولى از آنجا كه در نظر داشته‌ايم در اين كتاب همه‌ى گوشه و كنارهاى يك بحث تحليلى و گسترده درباره‌ى « ماجراى امام حسن » را رسيدگى كنيم ، تغافل از اين موضوع را كه متضمن مهمترين اثر در بدست آمدن نتيجه‌ى مطلوب صلح بوده ، جائز نمىشماريم .\r\nو چون اين موضوع - با همه دشوارى و ناگوارى - داراى اهميت فراوانى در موضوع اصلى مورد بحث ماست ناگزير بايد با صبر و حوصله\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nپابپاى آن پيش رفته و بر اساس مقدمات حتمى و مسلم ، به نتايج روشن و مطلوب برسيم و آنگاه در اين نتايج ، شكوه و عظمت مظلوم ظفر يافته و سياهروزى و بدبختى ظالم شكست خورده را مشاهده كنيم .\r\n( 1 )\r\n\r\n1 - وفا به شرط اول ( زمامدارى معاويه )\r\nاين تنها شرطى بود كه امام حسن بسود معاويه متعهد شد و باز در ميان همه‌ى شروط صلحنامه ، تنها شرطى بود كه بدان وفا شد .\r\nپس از امضاى قرارداد صلح ، نشنيده‌ايم كه امام حسن در صدد شكستن اين شرط بوده يا درباره‌ى آن سخنى گفته و يا راضى بگفتگو در پيرامون آن شده باشد .\r\nبعد از آنكه معاويه صريحا اعلام كرد كه به تعهدات خود پايبند نيست رؤساى شيعه نزد امام حسن - كه به مدينه بازگشته بود - آمدند و اظهار داشتند كه خود و پيروانشان حاضرند در ركاب او بجنگند ، مردم كوفه قول دادند كه استاندار اموى آن شهر را بيرون كنند و تضمين كردند اسب و اسلحه‌ى لازم را براى حمله‌ى مجدد به شام در اختيار او گذارند .\r\nولى اين طوفان احساسات او را تكان نداد و شور و تحرك دوستان در او كارگر نشد .\r\n( 2 ) سليمان بن صرد كه - بتعبير ابن قتيبه - رئيس و بزرگتر عراق بود به دو گفت : معاويه روبروى همگان گفت - و من خود شنيدم - كه « من وعده‌هائى به مردمى داده و شروطى متقبل شده و اميدهائى در آنان برانگيخته بودم . . همه‌ى آنها از هم اكنون زير اين دو پاى من است » و به خدا منظور او جز همان پيمانهائى كه با تو بسته است نبود . نهانى خود را آماده‌ى جنگ\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nكن و به من رخصت ده بكوفه روم و استاندار را بيرون كنم و آشكارا عزل او را اعلام نمايم و مانند خود آنان ، با ايشان نقض عهد كنم و يقينا خداوند دشمنى خيانتكاران را بثمر نمىرساند .\r\nپس از سليمان ، ديگر حاضران نيز هر يك رأيى بگونه‌ى او ابراز كردند و گفتند : سليمان را بفرست ما را نيز با او اعزام كن و سپس هنگامى كه خبر يافتى استاندار را از كوفه بدر كرده و عزل او را آشكار ساخته‌ايم ، تو خود نيز بما ملحق شود « 1 » .\r\n( 1 ) حجر بن عدى كندى كه در عراق داراى موقعيت مهمى بود ، نيز از جمله كسانى بود كه نزد امام حسن آمد .\r\n( 2 ) مسيب بن نجيه يكه سوار قبيله‌ى مضر و كسى كه - بگفته‌ى زفر بن حارث - اگر ده نفر از اشراف « مضر » را مىشمردند يكى از آنها او بود ، نيز نزد او آمد و همين گونه سخنانى گفت .\r\nكسان ديگرى نيز از اين قبيل با پيشنهادهائى از اين رديف ، نزد او آمدند ولى آن حضرت بشكلى خوشايند ، اين پيشنهادها را رد كرد و اين كار را به بعد از مرگ معاويه - كه هم پيمان او بود - محول ساخت . او در نخستين آزمايشش از كوفه به نتائجى رسيده بود كه وى را از آزمايش مجدد بىنياز مىساخت .\r\nآخرين پاسخى كه به اين جمع داد اين سخن بود : تا معاويه زنده است هر مردى از شما پناهگاه خود را از دست ندهد . اگر معاويه مرد و ما و شما زنده بوديم از خدا مسئلت مىكنيم كه ما را راهنمائى كند و در كارمان ما را كمك دهد و بخويشمان وانگذارد ، بيقين خدا با مردمى است\r\n\r\n\r\n","description":"","footnote":"\r\n( 1 ) ابن قتيبه ج 1 ص 151 .\r\n","page_name":" 408 ","page_number":408},
  {"content":"\r\n\r\nكه تقوى پيشه كنند و آنان كه نيكو كار باشند « 1 » .\r\n( 1 )\r\n\r\n2 - وفا به شرط دوم ( عدم تعيين جانشين )\r\nتمامى مورخان - چه وابستگان به دسته‌هاى مختلف و چه مورخان مستقل - بر اين اتفاق دارند كه تعهد معاويه در ضمن قرارداد صلح آن بود كه كسى را بجانشينى خود معين نكند . معناى اين شرط آنست كه حكومت پس از معاويه به صاحب شرعى آن بازگردد يعنى به حسن بن على و اگر آن حضرت نبود به برادرش حسين ( عليهم السلام ) . اين مطلب از آنجا بدست مىآيد كه امام حسن حكومت را فقط در طول مدت زندگى معاويه ، واگذار كرده بود و مفهوم اين گونه قرارداد ، آنست كه معاويه صلاحيت آن را ندارد كه پس از خود نيز كسى را به زمامدارى منصوب كند .\r\nو باز تمامى مورخان نوشته‌اند كه معاويه اين تعهد را زير پا نهاد و پسرش يزيد - يزيد معروف ! ! - را وليعهد خود ساخت .\r\nاينك در صدد آن نيستيم كه درباره‌ى عهدشكنى معاويه به بحث پردازيم چه ، به هر صورت اين خصلت در معاويه وجه مشترك همه‌ى خطاهائى است كه وى بر اثر صلح دانسته يا ندانسته بدان دچار شد . ليكن نمىخواهيم پس از اينكه بارها درباره‌ى روش معاويه در برابر تعهداتش سخن گفته‌ايم ، اكنون از سر اين موضوع - موضوع تعيين يزيد براى خلافت مسلمين - بدون ذكر اين نكته بگذريم كه :\r\n( 2 ) وى با اين كار بزرگترين گناه را در دين و فجيع‌ترين جنايت را در باب مصالح عمومى مرتكب شد . از آشكارترين نتائج اين عمل جسورانه\r\n\r\n\r\n","description":"","footnote":"\r\n( 1 ) « الامامة و السياسة » ج 1 ص 152\r\n","page_name":" 409 ","page_number":409},
  {"content":"\r\n\r\nو غير منتظره آن بود كه رياست عالم اسلام از مجراى صحيح خود خارج گشت و توده‌ى مردم رهبرى عملى را از دست دادند و انانيت و فردپرستى بر اجتماع حكمفرما شد و رشته‌ى اعتماد و اطمينان متقابل فرد و اجتماع از هم گسيخت و همبستگى و همكارى و تأثير متقابل رهبر و پيروان از بين رفت ؛ تمايلات با يكديگر تغاير يافت و راهها از هم جدا شد و كار چندان بدين ترتيب پيش رفت كه جامعه براى شورشهاى خونين و انفجارهاى داخلى كه البته براى جبران خطاها و توجه به خطرها لازم بود ، آماده گشت .\r\n( 1 ) بگذريم از آنچه درباره‌ى يزيد و روحيات و خصال ناپسند اخلاقى و شخصى وى گفته شده و از زمان خود او تاكنون همه‌ى تواريخ ببانگ بلند بدان ندا در داده‌اند و سر منشأ آن همه فجايع در دوران حكومت او گشته است . منظور بيان اين مطلب نيست ، بلكه فقط ميخواهيم اهميت خطاى بزرگى را كه معاويه با اين كار مرتكب شد و وزر و و بال همه‌ى گناهانى را كه از آن ناشى مىشد بىمحابا به گردن گرفت ، روشن سازيم .\r\nكارهاى شگفت‌آورى كه معاويه براى وليعهدى يزيد ، بدانها دست زد - و همه‌ى دوستان او نيز آنها را نقل كرده‌اند - ميتواند وزن و مقدار او را بعنوان يك مسلمان - تا چه رسد به يك خليفه - كاملا نمودار سازد .\r\nشرح اين عمليات ، يكى از زشتترين و از جهت روح و معنا و هدف از « اسلام » دورترين صفحات تاريخ اسلام را تشكيل ميدهد . و اگر اين بحث از اين نظر كه گوشه‌هائى از زندگى معاويه و اجتماع دنباله‌رو او را آشكارتر مىسازد ، يكى از شريانهاى بحث اساسى ما - يعنى بيان اسرار صلح امام حسن - نمىبود ، از طرح آن درميگذشتيم و با وجود رسوائى\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nملاشده‌ى آن در طول سيزده قرن ، ترجيح ميداديم كه آن را پوشيده بداريم .\r\nليكن اكنون خلاصه‌ئى از متن گفتار مورخان را بىآنكه در اطراف آن توضيحى دهيم - كه خود بىنياز از توضيح و حاشيه است - در اينجا بازگو مىكنيم .\r\n( 1 )\r\n\r\nمعاويه براى يزيد به اين ترتيب بيعت گرفت :\r\nأبو الفرج اصفهانى مىنويسد : « معاويه خواست براى يزيد بيعت بگيرد ، هيچ چيز بر او سنگين‌تر از حسن و سعد بن ابى وقاص نبود ، لذا مخفيانه آن دو را مسموم كرد و هر دو از آن زهر جان سپردند » « 1 » ابن قتيبه‌ى دينورى مىنويسد : « پس از وفات حسن ، معاويه زمانى كوتاه درنگ كرد و آنگاه در شام براى يزيد بيعت گرفت و به همه‌ى آفاق نيز بدين كار فرمان داد » « 2 » ( 2 ) ابن اثير مىنويسد : « سر رشته و مبدأ اين كار مغيرة بن شعبه بود : معاويه خواست مغيره را از حكومت كوفه معزول سازد و بجاى او سعيد بن العاص را بگمارد ، مغيره آگاه شد و دانست صلاح كار در آنست كه بنزد معاويه رفته و از حكومت استعفاء كند تا مردم چنين پندارند كه او خود از اين منصب ملول شده است ، لذا رهسپار شام شد . چون به شام رسيد به رفقاى خود گفت : اگر من اين زمان نتوانم حكومت و امارتى براى شما بدست آورم\r\n\r\n\r\n","description":"","footnote":"\r\n( 1 ) « مقاتل الطالبيين » ص 29 .\r\n( 2 ) « الامامة و السياسة » ج 1 ص 160 .\r\n","page_name":" 411 ","page_number":411},
  {"content":"\r\n\r\nهرگز نخواهم توانست و رفت تا بر يزيد وارد گشت « 1 » و به او گفت : همانا سران اصحاب پيغمبر صلى اللّه عليه ( و آله ) و سلم و بزرگان و پيروان قريش ! « 2 » همه رفته‌اند و فقط فرزندان ايشان مانده‌اند و تو در ميان آنها از بافضيلت‌ترين ! و نكورأىترين ! و به سنت و سياست داناترين ! ! كسانى ، نميدانم چرا امير المؤمنين براى تو بيعت نمىستاند ؟ يزيد گفت : به نظر تو اين كار شدنى است ؟ گفت : آرى . يزيد نزد پدرش رفت و از آنچه مغيره گفته بود وى را آگاه ساخت . معاويه ، مغيره را طلبيد و به دو گفت : هان ! يزيد چه ميگويد ؟ مغيره گفت : اى امير المؤمنين ! ديدى كه پس از عثمان چه خونها ريخته شد و چه تفرقه‌ها پديد آمد و يزيد نيكو جانشينى است ! پس بيعت را براى او بگير ، اگر براى تو حادثه‌ئى پيش آيد او پناه مردم و جانشين تو خواهد بود ، ديگر نه خونى ريخته مىشود ! ! و نه فتنه‌اى برپا ميگردد ! ! معاويه گفت : چه كسى مرا كمك خواهد داد ؟ گفت : كوفه بعهده‌اى من و بصره بعهده‌اى زياد ، پس از اين دو شهر نيز كسى با تو مخالفت نخواهد كرد . معاويه گفت : بر سر كارت بازگرد و با كسان مورد اعتماد در اين باره مذاكره كن و بينديش و مىانديشيم . .\r\n( 1 ) مغيره او را وداع گفت و نزد دوستان خود بازگشت ، گفتند : هان ! چه شد ؟ گفت : مردك را پا در ركاب كارى ساختم كه براى امت محمد بسى\r\n\r\n\r\n","description":"","footnote":"\r\n( 1 ) بيهقى در كتاب « المحاسن و المساوى » ( ج 1 ص 108 ) اين توطئه‌ى مغيره را ذكر كرده و ليكن بموجب روايتى يا به استنباط شخص خود ، معتقد شده است كه وى از نخست اين موضوع را با خود معاويه در ميان گذاشت و معاويه چون از او اطمينان يافت گفت : بر سر كارت بازگرد و كار را براى پسر برادرت استوار كن . . و اين مطلب را با پيك تيزروى روى نيز مجددا به دو نوشت .\r\n( 2 ) ببين مسأله‌ى « پير مردى » در منطق مغيره داراى چه مايه اهميت است . .\r\n","page_name":" 412 ","page_number":412},
  {"content":"\r\n\r\nدنباله خواهد داشت ! ! و شكافى پديد آوردم كه تا ابد بهم نخواهد آمد ! » « 1 » ( 1 ) « معاويه با هر يك از سركردگان جمعيت‌ها كه خير خواه او بودند بر اين قرار گذارد كه خطبه ايراد كنند و فضائل يزيد را بازگويند ! ! چون جمعيت‌هائى كه از شهرها آمده بودند همه در شام گرد آمدند - و احنف بن قيس هم در ميان ايشان بود - معاويه ، ضحاك بن قيس فهرى را طلبيد و به دو گفت : چون من بر فراز منبر نشستم و قدرى سخن گفتم و موعظه كردم تو اجازه بخواه و برخيز و چون اجازه داديم خداى تعالى را سپاس‌گوى و نام يزيد را ببر و چندان كه سزاوار است از او بستايش ياد كن و آنگاه از من بخواه كه او را وليعهد خود سازم ! ! بعد از آن « عبد الرحمن بن عثمان ثقفى » و « عبيد اللّه بن مسعده‌ى فزارى » و « ثور بن معن سلمى » و « عبد اللّه بن عصام اشعرى » را طلب كرد و دستور داد كه چون « ضحاك » سخن خود را بپايان برد آنان بپاخيزند و گفته‌ى او را تصديق كنند ! اين گروه جملگى بپاخاستند و در ستايش يزيد داد سخن دادند ! ! . . تا آنكه احنف قيس برخاست - و او از جمله كسانى كه معاويه از پيش آماده‌ى اين كار كرده بود ، نبود - و گفت :\r\n( 2 ) « خدا امير را بسلامت دارد ، همانا مردم روزگارى زشت و ناپسند و سپس دورانى نيك و پسنديده را گذرانيده‌اند ، دفتر زمانه ورقها خورده و كارها به آزمايش رسيده است ، آن كس را كه پس از خودت زمامدار ميكنى بشناس و آنگاه هر كه تو را بناحق امر مىكند اطاعت مكن ، مبادا مشاورانى كه مصلحت تو را نمىنگرند فريبت دهند . و پس از اينهمه بدان كه مردم حجاز و عراق به آنچه اينان گفتند رضا نخواهند داد و تا حسن زنده است با\r\n\r\n\r\n","description":"","footnote":"\r\n( 1 ) « كامل » تأليف ابن اثير ( ج 3 ص 198 - 201 ) از اين حديث ميزان علاقه و تعصب اين صحابى پيغمبر نسبت به امت محمد را كاملا ميتوان دريافت !\r\n","page_name":" 413 ","page_number":413},
  {"content":"\r\n\r\nيزيد بيعت نخواهند كرد » .\r\n( 1 ) سپس افزود :\r\n« يقينا ميدانى كه عراق را به زور شمشير نگشوده‌ئى و با نيروى خود بر آن دست نيافته‌ئى ، ليكن به حسن بن على چندان‌كه خود ميدانى عهد و ميثاق خدائى سپردى كه پس از تو زمام كار بدست او باشد « 1 » حال اگر بدين پيمان وفا كنى شايسته‌ى آنى و اگر به راه غدر و فريب روى ستم كرده‌اى . به خدا سوگند كه در پشت سر حسن اسبان نجيب و بازوان سطبر و شمشيرهائى برنده هست ، اگر يك وجب از روى مكر بسوى او روى ، دو چندان نشانه‌ى پيروزى در او خواهى ديد . تو نيك ميدانى كه مردم عراق از آن زمان كه تو را دشمن داشته‌اند يك لحظه به مهر تو نگرائيده‌اند و از آن هنگام كه به على و حسن محبت ورزيده‌اند يك لحظه دشمنى ايشان را به دل نگرفته‌اند ، از آسمان تغيير حالتى بر آنان فرو نباريده است ، همان شمشيرهائى كه در صفين و در كنار على ، به روى تو كشيدند هم اكنون بر دوش ايشان است و همان دلهائى كه در آن بغض و عداوت تو را جاى دادند هم اكنون در سينه‌ى ايشان مىتپد » « 2 » .\r\n( 2 ) مؤلف : اين گفتار « احنف » صريحا بر اين دلالت مىكند كه\r\n\r\n\r\n","description":"","footnote":"\r\n( 1 ) بسيارى از نويسندگان در شناخت اين بخش از زمان دچار اشتباه شده‌اند . از جمله « حسن مراد » در كتاب « الدولة الامويه » ( ص 70 ) مىنويسد :\r\n« از اينجا بدست مىآيد كه موضوع وليعهدى يزيد يك موضوع غير مترقب نبوده است » ! ! و خواننده‌ى عزيز از گفتار « احنف » و از مطالبى كه در بحث‌هاى گذشته بيان شد به خوبى درمىيابد كه اين موضوع ، بسيار غير مترقب بوده است .\r\n( 2 ) ابن قتيبة - ج 1 ص 156 - 158 و مسعودى ( حاشيه‌ى ابن اثير ) ج 6 ص 100 - 102 .\r\n","page_name":" 414 ","page_number":414},
  {"content":"\r\n\r\nمعاويه در هنگامى كه هنوز امام حسن در قيد حيات ميبوده ، در صدد برآمده است كه براى يزيد بيعت بگيرد . درحالىكه جمعى ديگر از مورخان را عقيده بر اينست كه بيعت يزيد پس از وفات حسن بن على انجام گرفت تا آنجا كه أبو الفرج مىنويسد : « معاويه ، حسن و سعد بن ابى وقاص را مسموم كرد تا زمينهء بيعت يزيد فراهم شود . بنابراين نتيجه ميگيريم كه معاويه دو نوبت در صدد اين كار برآمده : يكى در زمان حيات امام حسن و علىرغم آن تعهدها و سوگندها و پيمانها . . نهايت چون در اين بار هنوز طرف مقابل قرارداد صلح زنده بوده اين كوشش با شكست مواجه شده است و نوبت ديگر پس از وفات آن حضرت و در اين نوبت بوده كه اين نقشه‌ى شوم بكمك وسائل ستمگرانه‌اى كه اكثر مورخان نوشته‌اند بثمر رسيده است .\r\n( 1 ) « مروان را بدين جهت كه نتوانست براى يزيد بيعت بگيرد از حكومت مدينه معزول ساخت و سعيد بن العاص را بجاى او گماشت و او شدت عمل بخرج داد و مردم را در تنگنا نهاد و بر كسانى كه در بيعت كوتاهى كردند ، سخت گرفت ، با اين حال بجز گروهى اندك ، هيچ‌كس زير بار اين بيعت نرفت ، مخصوصا بنى هاشم كه حتى يك نفرشان هم بيعت نكرد .\r\n« مروان ، خشمناك به شام آمد و با معاويه مجادله‌اى مفصل كرد ، از جمله گفت : « حكومتت را نگاهدار اى پسر ابو سفيان ! و از امير كردن بچه‌ها دست بدار و بدان كه تو را در ميان قومت همرتبگانند و جملگى در دشمنى و مخالفت با تو همداستان . .\r\n- ولى بعد از آن ديگر هيچ نگفت ، چون معاويه در هر ماه هزار\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nدينار براى او مقرر ساخت ! ! - ( 1 ) « معاويه به عبد اللّه بن عباس و عبد اللّه بن زبير و عبد اللّه بن جعفر و حسين بن على ( ع ) نامه‌هائى نوشت و آنان را به بيعت يزيد فرا خواند ! « نامه‌اش به حسين بن على چنين بود :\r\n« اما بعد ، همانا از تو خبرهائى به من رسيده كه هرگز گمان آنها را در تو نمىبردم و تو را از آنها بر كنار ميدانستم . از همه كس به وفادارى شايسته‌تر آن كسى است كه در منزلت و شرف و مقام خدا داد ، در حد تو باشد ، در جدائى مكوش و از خدا بپرهيز ! ! و اين امت را در فتنه ميفكن ! ! . . . .\r\nو بفكر مصلحت خودت و دينت و امت محمد باش ، زنهار فرومگذارى آنان كه اهل يقين نيستند تو را برانگيزانند ! ! ( 2 ) - حسين در پاسخ به دو چنين نوشت - :\r\n« اما بعد ، نامه‌ى تو بدين مضمون كه : « خبرهائى از من دريافت كرده‌اى كه گمان آن را درباره‌ى من نميداشته‌ئى . . » رسيد ، هرگز جز به هدايت و كمك خدا به كار نيكو نتوان راه يافت . اما آنچه نوشته‌ئى كه از من خبرها به تو گفته‌اند ، بيگمان اين خبرها بوسيله‌ى سخن‌چينان و آتش افروزان به تو رسيده است ، دروغ گفته‌اند اين گمراهان خارج از دين ، من به جنگ و دشمنى با تو برنخاسته‌ام و از اينكه اين كار را ترك گفته و كمر به مخالفت تو و ياران ظالم و خلافكار تو كه طرفداران ظلم و اعوان شيطان رجيم‌اند نبسته‌ام ، از خداوند بيمناكم . . مگر تو نيستى قاتل حجر بن عدى و اصحاب او ؟ آن مردان عابد و خاشع كه بدعت را بزرگ مىشمردند و امر به معروف و نهى از منكر ميكردند . با آنكه پيمانهاى محكم و عهدهاى مؤكد با آنان بسته بودى ، از روى دشمنى و ستمگرى\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nآنها را كشتى و بر خداوند جرأت ورزيدى و عهد او را سبك شمردى . ( 1 ) مگر تو نيستى قاتل عمرو بن الحمق آن بزرگمردى كه عبادت خدا جسم او را فرسوده و پوست او را افسرده بود ؟ با اينكه با او آنچنان عهد و پيمانى بسته بودى كه اگر با غزالان بسته مىشد از سر كوهها فرود مىآمدند .\r\nمگر تو نيستى كه در عهد اسلام ، زياد را به خود منسوب ساختى و چنين نمودى كه پسر ابو سفيان است ؟ با آنكه رسول خدا صلى اللّه عليه ( و آله ) و سلم حكم فرموده است كه « فرزند از بستر است و زنا كاره را جز سنگ نصيبى نيست » و سپس او را بر اهل اسلام مسلط ساختى كه ايشان را بكشد و دست و پاى آنان را قطع كند و بر شاخه‌هاى نخل بياويزد ! سبحان اللّه اى معاويه ! گويا تو از اين امت نيستى و اينان از تو نيستند ! ! ( 2 ) « مگر تو قاتل حضرمى نيستى كه زياد درباره‌ى او به تو نوشته بود كه وى بر آئين على است ؟ آئين على همان آئين پسر عمويش محمد صلى اللّه عليه ( و آله ) و سلم است كه تو اكنون در مسند او قرار گرفته‌اى و اگر اين آئين نميبود اكنون بزرگترين افتخار تو و پدرانت ، تحمل رنج دو سفر بود - سفر زمستان و سفر تابستان - كه خدا بوسيله‌ى اين آئين بر شما منت نهاد و آن رنج را از شما برداشت .\r\n« در جمله‌ى گفتار خود چنين گفته‌اى كه اين امت را به فتنه دچار مكن ! من براى اين امت هيچ فتنه‌اى را بزرگتر از حكومت تو نميدانم .\r\n« و بازگفته‌ئى : به مصلحت خودت و دينت و امت محمد بنگر . .\r\nبه خدا سوگند من هيچ مصلحتى را بالاتر از جهاد و جنگيدن با تو نمىشناسم ، اگر بدين كار دست زنم مايه‌ى تقرب من نزد خدا خواهد بود و اگر نكنم ، از گناه خود بدرگاه خدا پوزش ميبرم و از او مسئلت مىكنم\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nكه توفيق دهد تا بدانچه محبوب و پسنديده‌ى اوست عمل كنم .\r\n« و بازگفته‌ئى : هر چه با من دشمنى كنى دشمنى مىكنم . . هر چه ميتوانى دشمنى كن ، هميشه شايستگان و نيكان مورد خصومت بوده‌اند ، اميد ميبرم كه جز به خودت زيانى نزنى و جز عمل خود را باطل نسازى . .\r\nهر چه ميتوانى دشمنى كن ! ( 1 ) « از خدا بترس اى معاويه ! و بدان كه خدا را نامه‌ئى است كه هر كار كوچك و بزرگى در آن برنوشته است و بدان كه خداوند اين كار تو را فراموش نمىكند كه بىگناهان را به گمان و تهمت ميگيرى و پسركى شرابخواره و سگباز را به حكومت ميگمارى ! ! جز اين نمىبينم كه خويشتن را به بدبختى افكنده و دينت را تباه ساخته و رعيت را ضايع ساخته‌اى .\r\nو السلام . » « 1 »\r\nپس از اين معاويه به مدينه آمد با خلقى انبوه از مردم شام كه ابن اثير آنان را هزار سوار ، شماره كرده است . ميگويد : « و آنگاه بر عايشه وارد شد - و عايشه خبر يافته بود كه معاويه درباره‌ى حسين و يارانش گفته كه اگر بيعت نكنند آنان را خواهم كشت - چون معاويه بر او وارد گشت ، از جمله‌ى سخنان عايشه اين بود كه گفت : با آنها مدارا كن ! ان شاء اللّه به آنچه دوست ميدارى خواهند گرائيد . . ! ! « 2 »\r\n( 2 ) دينورى پس از ذكر ورود معاويه به مدينه مىنويسد : « 3 »\r\n\r\n\r\n","description":"","footnote":"\r\n( 1 ) ابن قتيبه - ج 1 ص 63 - 65 .\r\n( 2 ) از اين لحن كلام ميتوان استنباط كرد كه خود ام المؤمنين به آنچه معاويه ميخواسته ، گرائيده بوده است .\r\n( 3 ) ج 1 ص 168 - 172 .\r\n","page_name":" 418 ","page_number":418},
  {"content":"\r\n\r\n« صبح روز دوم معاويه نشست و نويسندگانش را طورى نشانيد كه هر چه فرمان ميدهد بشنوند و به حاجب امر كرد كه هيچ‌كس را - هر چند مقرب باشد - اجازه ورود ندهد ، آنگاه كسى در طلب حسين بن على و عبد اللّه بن عباس فرستاد . ابن عباس زودتر آمد ، معاويه او را در طرف چپ خود نشانيد و بسخن مشغولش داشت تا حسين آمد . چون وارد شد ، معاويه او را در طرف راست خود نشانيد ، از حال فرزندان امام حسن ! ! و سال عمر آنان پرسيد و حسين به دو پاسخهائى داد .\r\n( 1 ) « آنگاه معاويه خطبه‌ئى ايراد كرد . ابتدا خدا و رسولش را ثنا گفت و سپس شيخين و عثمان را ياد كرد . بعد از آن درباره‌ى يزيد و اينكه ميكوشد بوسيله‌ى بيعت او رخنه‌ى اجتماع را بهم آورد ! سخن گفت و از دانائى او به قرآن و سنت ياد كرد و هم از اينكه او به حلم آراسته است ! و از جهت سياست و مناظره بر آنان ترجيح دارد ! گرچه آنان بسال از او بزرگتر « 1 » و بخويشاوندى از او برترند . آنگاه به اينكه رسول خدا صلى اللّه عليه ( و آله ) و سلم « عمرو بن عاص » را در غزوه‌ى « ذات السلاسل » بر ابى بكر و عمر و اكابر صحابه امارت داد ، استشهاد كرد و در آخر از آنان درخواست نمود كه بگفتار او پاسخ گويند .\r\n( 2 ) مىنويسد : « ابن عباس آماده‌ى سخن گفتن شد ، حسين به او گفت :\r\nدرنگ كن ! منظور او منم « 2 » و سهم من در تهمت وافرتر است . آنگاه\r\n\r\n\r\n","description":"","footnote":"\r\n( 1 ) قبلا ديديم كه معاويه به مسن‌تر بودن خود از حسن براى ارجحيت خود براى خلافت ، استدلال مىكرد و اين تنها دليلى بود كه او براى شايستگى خود براى خلافت ، اقامه مىنمود . بايد پرسيد : چگونه است كه اين دليل در اين مورد كارگر نيست ؟ !\r\n( 2 ) زيرا صاحب حق خلافت پس از امام حسن ، آن حضرت بود ، اولا بدليل تصريح جدش رسول خدا ( ص ) و ثانيا بموجب متن قرار داد صلح .\r\n","page_name":" 419 ","page_number":419},
  {"content":"\r\n\r\nبپاخاست ؛ ستايش خدا كرد و درود بر رسول صلى اللّه عليه و آله فرستاد و گفت :\r\n( 1 ) « اما بعد ، گوينده‌ى صفت رسول خدا صلى اللّه عليه و آله هر چند سخن به اطناب گويد بيش از جزئى از مجموع فضائل او را نتواند ادا كرد ، و من مغلطه كارى تو را درباره‌ى جانشين پس از پيغمبر فهميدم « 1 » كه سخن كوتاه آوردى و از اينكه رشته‌ى كلام را به بيعت رسانى سرباز زدى « 2 » ! هيهات اى معاويه ! سپيده‌ى صبح ، سياهى شب را رسوا كرده و آفتاب نور چراغها را محو ساخته است . . تو در اين سخن ، كسانى را برترى دادى و در آن ، راه افراط پيمودى ؛ منصبى را به كسانى مخصوص ساختى و در اين كار اجحاف كردى ؛ حقى را از صاحبش بازگرفتى و بخل ورزيدى ؛ ستم كردى و تجاوز روا داشتى ؛ نصيب و سهم كسى را از عنوانى كه حق او بود به دو ندادى تا شيطان بهره‌ى كامل و نصيب وافر خود را گرفت . « 3 »\r\n\r\n\r\n","description":"","footnote":"\r\n( 1 ) با اين جمله به غرض‌ورزى معاويه اشاره مىكند كه در شمار خلفا نام پدرش على را نبرد .\r\n( 2 ) عبارت در متن چنين است : « و التنكب عن استبلاغ البيعه » با دقت فراوانى كه در عبارت شد جز جمله‌ى بالا مفادى از آن به نظر نميرسد و نقطه‌ى اعضال ، كلمه‌ى « استبلاغ » است كه در « اقرب الموارد » ذكر نشده و در شرائطى كه اين سطور نوشته مىشود دسترسى به كتاب لغت ديگرى يا عربى دان آشنا به اين گونه عباراتى نيست . به گمان اين جانب منظور امام عليه السلام آنست كه :\r\n« پس از ذكر سه خليفه‌ى پيشين ، رشته‌ى سخن را به آن كس كه به بيعت طبيعى و عمومى نائل آمد - يعنى على عليه السلام - نكشانيدى » . از فضلاى زباندان و عبارت فهم انتظار مىرود كه در صورت دست يافتن به مفاد قطعى اين جمله اين جانب را نيز راهنمائى فرمايند ( مترجم ) .\r\n( 3 ) منظور آنست كه اين تعدى مغرضانه ، آرزوى شيطان را كه ايجاد نفاق و تفرقه است ، برآورده مىسازد .\r\n","page_name":" 420 ","page_number":420},
  {"content":"\r\n\r\n( 1 ) « آنچه درباره‌ى يزيد و كمال او و سياست او براى امت محمد گفتى فهميدم ، با اين سخنان خواستى مردم را درباره‌ى او باشتباه درافكنى ، گويا از ناشناخته‌ئى سخن ميگوئى يا نهفته‌ئى را توصيف ميكنى ! يا از چيزى خبر ميدهى كه از آن كسى جز تو آگاه نيست ! خود يزيد ميزان رأى و درايت خود را نشان داده است ! خوب است درباره‌ى وى همان افتخاراتى را كه او خود در پى آنست بيان كنى ؛ از بازى دادن و برهم جهانيدن سگ‌هاى شكارى و پرواز دادن كبوترهاى مسابقه و گردآوردن كنيزان خواننده و نوازنده و انواع بازيها و عشرتهاى ديگر او سخن بگوئى . .\r\nدر اين صورت است كه سخن بصدق گفته‌اى . . .\r\n( 2 ) « از آنچه انديشيده‌اى صرفنظر كن ! بصلاح تو نيست كه وزر و و بال اين خلق را بيش از اين با خود به پيشگاه خدا ببرى ! به خدا سوگند ، چندان ستمگرانه به راه باطل رفته‌ئى و ظالمانه بر مردم خشم گرفته‌اى كه ديگر پيمانه‌ها لبريز گشته است . . درحالىكه ميان تو و مرگ بيش از يك چشم بر هم زدن فاصله نيست . . . . در اين بازمانده‌ى عمر بكارى دست زن كه ذخيرهء روز جزاى تو باشد كه در آن روز گريز گاهى نيست .\r\n« از فرماندهى آن مرد بر آن جمع در عهد رسول خدا ياد كردى . .\r\nدر آن هنگام وقتى اين منصب به عمرو محول شد آن جمع ، امارت او را ننگ خود شمردند و پيش افتادن او را ناپسند داشتند و كارهاى او را برشمردند ، رسول خدا صلى اللّه عليه و آله فرمود : بنابراين اى گروه مهاجران ! او پس از اين بر شما حكومتى نخواهد داشت . پس تو چگونه به آن كار رسول خدا كه در حساسترين اوقات و محتاج‌ترين شرائط به كار صواب ، نسخ گشت استدلال ميكنى ؟ يا كسى را كه تابعى است با كسى كه از صحابه\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nاست برابر ميدارى ؟ ( 1 ) درحالىكه در پيرامون تو كسانى كه در همصحبتى رسول خدا مورد اطمينانند و در دين و قرابت با پيغمبر محل اعتمادند ، يافت مىشوند . تو اينان را بسوى شخص تجاوزگر خطاكار گمراهى فرا ميخوانى ، ميخواهى مردم را به شبهه درافكنى ، بازمانده‌ى خود را در دنيا خوشبخت سازى و خودت را در آخرت سيه‌روز و بدبخت گردانى ! محققا اين همان زيانكارى آشكارا است ، از خدا براى خود و شما طلب آمرزش مىكنم . » .\r\nراوى ميگويد : « معاويه نگاهى به ابن عباس افكند و گفت : چه ميگويد اى پسر عباس ؟ ! يقينا آنچه در دل توست سخت‌تر و تلخ‌تر است ! ابن عباس گفت : به خدا او فرزند رسول و يكى از اصحاب كساء و وابسته‌ى آن خاندان مطهر است ، از آنچه در فكر آنى صرفنظر كن ، همين مردم تو را بسنده‌اند ، تا خدا به آنچه فرمان اوست حكم كند و او بهترين حكم كنندگان است » .\r\n( 2 ) بطورى كه ابن اثير و ديگر مورخان مىنويسند ، پس از آن معاويه رهسپار مكه شد و پيش از او حسين بن على و عبد اللّه بن زبير و عبد الرحمن بن ابى بكر و پسر عمر به مكه رفته بودند . چون آخرين روزهاى اقامت وى در مكه فرا رسيد اين عده را احضار كرد . . . و به آنان گفت : دوست داشتم قبلا بشما گفته باشم ، آن كس كه قبلا بيم ميدهد معذور است ، پيش از اين در ميان شما خطبه ميخواندم ناگهان يكى از شما بپامىخاست و در برابر مردم سخن مرا تكذيب ميكرد و من تحمل مىكردم و از سر اين كار در ميگذشتم . اينك مرا با مردم سخنى است ، سوگند ياد ميكنم هر يك از شما كلمه‌اى در رد آن گفتار بگويد پيش از آنكه كلمه‌اى در جواب بشنود\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nشمشير بر سر او فرود خواهد آمد ، بفكر جان خود باشيد ! ( 1 ) آنگاه رئيس پاسداران خود را طلبيد و در حضور آنان به وى گفت : بر سر هر يك از اينها دو مرد شمشيردار ميگمارى . هر كدام سخنى در تصديق يا تكذيب من گفتند بيدرنگ بايد آن دو مرد شمشيرها را بر او فرود آورند . . ! !\r\nسپس بيرون آمد و آنان نيز بيرون آمدند ، معاويه بر فراز منبر رفت ، پس از حمد و ثناى خدا گفت : اين عده سروران مسلمين و نيكان امتند ، هيچ‌كارى بىنظر آنان صورت نمىبندد و هيچ حكمى بىمشورت آنان صادر نمىگردد و اينان راضى گشته و با يزيد بيعت كرده‌اند ! ! بنام خدا همگى بيعت كنيد ! . . و مردم بيعت كردند .\r\nبا چنين سختگيرى شديدى آن بيعت منفور و خصومت‌بار ، متولد گشت و در پيدايش آن هيچ چيزى بجز شمشيرهاى آخته بر سر مردان ، مؤثر نبود ، پس اين بيعتى بود زاييدهء توطئه‌چينىها و خصومت‌ها و ارعاب و تهديدها . و هنگامى كه خلافت اسلامى به اين شكل و اين ترتيب عملى شود بايد اسلام را بدرود گفت .\r\nو بخارى در صحيح خود از نبى اكرم ( ص ) روايت كرده كه فرمود :\r\n« هر زمامدارى كه امور گروهى از مسلمانان را بدست گيرد و در كار آنان خيانت ورزد ، خدا بهشت را بر او حرام خواهد ساخت » .\r\n( 2 )\r\n\r\n3 - وفا به شرط سوم ( جلوگيرى از ناسزا به على ع )\r\nابن اثير مىنويسد : « معاويه هرگاه قنوت ميخواند على و ابن عباس و حسن و حسين و مالك اشتر را لعن ميكرد » « 1 » و ابو عثمان جاحظ در\r\n\r\n\r\n","description":"","footnote":"\r\n( 1 ) « النصائح الكافية » تأليف ابن عقيل ص 19 - 20 .\r\n","page_name":" 423 ","page_number":423},
  {"content":"\r\n\r\nكتاب « الرد على الاماميه » آورده كه : « معاويه در آخر خطبه‌اش مىگفت :\r\nخدايا ! ابو تراب - يعنى على - در دين تو ملحد گشته و مردم را از راه تو بازداشته ، پس او را لعنت كن لعنتى شديد و معذب‌دار عذابى دردناك .\r\nهمين عبارت را به همه‌ى شهرها نيز نوشت و اين كلمات بر فراز منبرها خوانده مىشد « 1 » » به مروان گفتند : چرا او را بر فراز منبرها دشنام ميدهيد ؟ گفت :\r\nحكومت ما جز با اين عمل استوار نميگردد .\r\n( 1 ) فعاليت و كوشش معاويه در اين راه ، تمام كتابهاى سيره و تاريخ را پر كرده است . بنا بر اين ، او نخستين كسى است كه بدعت دشنام علنى به صحابه پيغمبر را پايه‌گذارى كرد و اين باب را به روى آيندگان گشود .\r\nپيش از معاويه كسى را نمىشناسيم كه مرتكب اين عمل شده باشد مگر عايشه را كه مىگفت : « نعثل را بكشيد كه كافر گشته است » و آنگاه در ميان علماى اسلام كسى را سراغ نداريم كه عايشه يا معاويه را - به اين دليل كه دشنام صحابه را جايز دانسته و حتى كار را به تكفير نيز كشانيده‌اند - كافر دانسته و خارج از دين معرفى كرده باشد . و ترديدى نيست كه حكم كارهاى مشابه ، هميشه يكسان است و باختلاف زمانها ، تغيير نمىيابد ، بنا بر اين ، كسانى كه معاويه يا هر صحابى ديگرى را مورد لعن يا دشنام قرار ميدهند ، بىكم‌وكاست محكومند به حكم عايشه و معاويه كه على و عثمان را دشنام دادند و لعن كردند .\r\n( 2 ) و اما آن روايت ساختگى كه از قول رسول خدا مىگويد : « به هر يك از صحابهء من اقتدا كنيد هدايت مىيابيد » بقدرى تخصيص خورده\r\n\r\n\r\n","description":"","footnote":"\r\n( 1 ) « النصائح الكافية » تأليف ابن عقيل ص 19 - 20 .\r\n","page_name":" 424 ","page_number":424},
  {"content":"\r\n\r\nكه عموميت آن از حجيت افتاده است ! و اگر اين روايت بطور عام حجت ميبود بايد صحابىهائى كه خود ، ديگر صحابهء رسول خدا را بدشنام و ناسزا بسته بودند ، پيش از ديگران بدان عمل مىكردند . اگر معاويه زبان خود را از ناسزا به ستارگان آل محمد ( ص ) - كه خود او مىبايست براى راهيابى به آنان تأسى جويد - نگاه ميداشت ، مردم نيز زبان از طعن و لعن او و ستمگران ديگرى چون او بازميداشتند ؛ فريادهاى تعصب‌آميز خاموش مىشد و صلح ، باصلاح مسلمانان پايان مىيافت .\r\nولى اين بذر پليدى بود كه معاويه از روى قصد و عمد پاشيد و خود او و نزديكانش آن را آبيارى و تربيت كردند تا آنگاه كه به صورت خاربنى در تاريخ اسلام در آمد . ساده‌لوحان را بدان فريفتند و جاهلان را با آن گمراه ساختند و ننگ تاريخى را سنت اسلامى قلمداد كردند ، بر آن انجمن كردند و بدان اهتمام ورزيدند و اگر كسى آن را ترك كرد با او باحتجاج برخاستند ! « 1 » ( 1 ) معاويه در پيشگاه خدا و مسلمانان هيچ عذرى كه بتواند بجا گذاردن اين يادگارها را توجيه كند ، ندارد و در پرونده‌ى تاريخى او كوچكترين سربلندى و شكوهى كه موجب غبطهء ديگران يا وسيله‌ى نام نيك و آبروئى براى او باشد ، يافت نمىشود . . . اگر زيركى و كاردانى و دهاء به معناى آنست كه آدمى خود را براى هميشه بىآبرو و ورشكسته سازد ، بيگمان ، معاويه زيرك‌ترين و داهيه‌ترين مردم است ! يكى از جالبترين مظاهر زيركى و كاردانى معاويه همين وضعى است كه بر اثر صلح با امام حسن عليه السلام براى وى پديد آمد و گرفتارى و رسوائى\r\n\r\n\r\n","description":"","footnote":"\r\n( 1 ) توضيح بيشتر اين بحث با ذكر مآخذ آن در فصل 14 گذشت .\r\n","page_name":" 425 ","page_number":425},
  {"content":"\r\n\r\nو بدبختى و فضاحتى كه در دوره‌ى زندگى و پس از مرگ عايد او شد ! ! ( 1 ) صلح - صلحى كه معاويه چندان بر وقوع آن اصرار مىورزيد كه بخاطر آن به همه‌ى وسائل متشبث شد - از نظر مردم بدين معنى بود كه سلاح‌ها بشكند و زبان عيبجويان بسته شود و هر كسى بر طبق حدود و مشخصاتى كه قرارداد صلح معين خواهد كرد ، در پى كار خود باشد . ماده‌ى سوم از قطعنامه‌ى صلح صراحتا حكم مىكرد كه بايد در ناسزا و دشنام بسته شود پس معاويه اگر براستى طالب صلح است يا واقعا بمقتضاى آن سوگندها و ميثاق‌ها قصد وفا به تعهدات مندرج در قرارداد را دارد ، ميبايد بدين حكم گردن نهد و زبان دشنام را ببندد .\r\nولى مردك صلح را فقط براى آن ميخواست كه سپاهيانش زمانى بياسايند و خود او از دردسر جنگيدن با پسر رسول خدا آسوده گردد - چنان كه قبلا گفتيم - ، او قصد نداشت مقررات اين صلح را مراعات كند يا خود را ملتزم به انجام تعهدات سازد . ورقه‌ى صلح را امضا كرد ليكن اين امضا فقط نقشى بر صفحهء كاغذ بود ؛ سوگندها ياد كرد و پيمانها بست ولى اينها همه الفاظى بود كه بر زبان مىآورد و در وراى آن هيچ احساس تعهد و مسئوليتى وجود نداشت ؛ به كوفه آمد و بر منبر بالا رفت ، على و حسن را بزشتى ياد كرد و چون حسين بپاخاست تا به دو پاسخ گويد ، حسن او را بر جاى نشانيد و خود آنچه بايد بگويد به اسلوبى حكيمانه بيان كرد - و اين خطبه و سخنانى كه معاويه پيش از آن گفته بود در فصل 18 گذشت - .\r\n( 2 ) پاسخى كه مردم به خطابه‌ى امام حسن دادند معاويه را كه هنوز مست باده‌ى پيروزى موهوم بود ناخشنود و نگران ساخت ، احساس كرد كه ميبايد از نو ساز و برگ حمله‌ى جديدى را براى پرورش دادن خلق و خوئى كه\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nهرگز در تاريخ ، كسى غبطهء آن را نخواهد خورد - يعنى خوى فحاشى و طعن و بدزبانى - فراهم آورد . درست در جهت مقابل اخلاق مطلوب اسلام و علىرغم نكوهشى كه از ناسزا گفتن و دشنام دادن و دعوتى كه به مهربانى و برادرى و دوستى در آموزشهاى اين دين شده است تا آنجا كه ميگويد : مؤمن هرگز ناسزاگوى و دشنام ده و طعنه زن و لعنت‌كننده نيست » .\r\n( 1 ) « ابو الحسن على بن محمد بن ابى يوسف مدائنى در كتاب « الاحداث » مىنويسد : پس از سال جماعت « 1 » معاويه به همه‌ى شهرها به يك‌زبان نوشت :\r\nامان از كسى كه در فضائل ابو تراب و خاندان او حديثى نقل كند برداشته است . بدنبال اين فرمان ، خطباء در هر آبادى و شهرى و بر فراز هر منبرى به لعن على و بيزارى از وى زبان گشودند و در باره‌ى او و خاندانش سخنان ناروا گفتند ، از همه گرفتارتر در آن هنگام كوفيان بودند زيرا كه در اين شهر شيعيان على فراوان اقامت داشتند . « 2 »\r\n« پس از صلح هنگامى كه ميخواست مغيرة بن شعبه را به استاندارى كوفه منصوب سازد وى را طلبيد و به دو گفت : پيش از امروز اين صاحب حلم را شدائد بسيارى روى داد و وى بجز آموزشى چند به تو پاداش ندهد ، ميخواستم تو را به بسى كارها سفارش كنم ولى باطمينان بينش تو از آنها چشم مىپوشم ، تنها از يك سفارش در نميگذرم : دشنام و مذمت على را هرگز ترك مكن ! » « 3 »\r\n\r\n\r\n","description":"","footnote":"\r\n( 1 ) منظور سالى است كه ميان امام حسن عليه السلام و معاويه صلح واقع شد ( م ) .\r\n( 2 ) ابن ابى الحديد - ج 3 ص 15 .\r\n( 3 ) ابن اثير ( ج 4 ص 187 ) و طبرى ( ج 6 ص 141 ) .\r\n","page_name":" 427 ","page_number":427},
  {"content":"\r\n\r\n( 1 ) پس از مغيره ، زياد را بر كوفه گماشت « و او مردم را بر در قصر خود گرد مىآورد و بر لعن على تحريك ميكرد و هر كس امتناع مىورزيد طعمه‌ى شمشير مىشد » « 1 » در بصره ، بسر بن ارطاة را به حكومت منصوب كرد « و او بر فراز منبر خطبه مىخواند و على را دشنام ميداد و مىگفت : سوگند مىدهم به خدا كه هر كس مرا در اين سخن راستگو ميداند ، سخنم را تصديق كند و هر كس دروغگويم مىپندارد ، تكذيب نمايد » طبرى در تاريخش مىنويسد :\r\n« ابو بكرة فرياد زد : ما تو را جز دروغگو نميدانيم ! « بسر » فرمان داد :\r\nخفه‌اش كنيد ! چند نفر وى را از دست مأموران نجات دادند ! ! » « 2 » در مدينه استاندار كه مروان بن حكم بود در هيچ روز جمعه‌ئى دشنام به على را بر فراز منبر ترك نميكرد . ابن حجر مكى مىنويسد : حسن اين را ميدانست لذا جز در هنگام اقامه‌ى نماز در مسجد حضور نمىيافت .\r\nمروان به اين رضايت نداد و كس بخانه‌ى حسن فرستاد تا آنجا به دو و پدرش ناسزاى فراوان گويد ! ! « 3 » ( 2 ) « پس از صلح معاويه حج كرد ، در يكى از روزها سعد بن ابى وقاص در طواف با او بود ، چون از طواف فارغ شد به طرف دار الندوة رفت و سعد را نيز در كنار خود بر سرير نشانيد و زبان بدشنام على گشود . ناگهان سعد برخاست و به راه افتاد و گفت : مرا در كنار خود مىنشانى و آنگاه على را دشنام ميدهى ؟ ! به خدا اگر يك خصلت از خصال على در من ميبود\r\n\r\n\r\n","description":"","footnote":"\r\n( 1 ) مسعودى ( حاشيه‌ى ابن اثير ) ج 6 ص 99 .\r\n( 2 ) طبرى ( ج 6 ص 96 ) و ابن اثير ( ج 3 ص 105 ) .\r\n( 3 ) رجوع كنيد به « النصائح الكافيه » ص 73 چاپ اول .\r\n","page_name":" 428 ","page_number":428},
  {"content":"\r\n\r\nخوشوقت‌تر ميبودم از اينكه هر آنچه خورشيد بر آن ميتابد از آن من باشد : به خدا اگر داماد رسول خدا صلى اللّه عليه و سلم ميبودم و فرزندانى چون فرزندان على ميداشتم ، اين در نظر من محبوبتر بود از هر آنچه خورشيد بر آن ميتابد ، به خدا اگر رسول خدا درباره‌ى من همان سخنى را گفته بود كه در جنگ خيبر به على گفت - فردا پرچم را به كسى خواهم سپرد كه خدا و رسولش او را دوست مىدارند و او خدا و رسولش را دوست ميدارد ، هرگز نمىگريزد تا خدا بدست او پيروزى مىبخشد - براى من محبوبتر بود از هر آنچه خورشيد بر آن ميتابد . به خدا اگر رسول خدا به من همان سخنى را گفته بود كه در جنگ تبوك به على گفت - راضى نيستى كه من و تو چون هارون و موسى باشيم جز در اين جهت كه پس از من پيامبرى نيست ؟ - در نظر من باارزشتر بود از هر آنچه خورشيد بر آن ميتابد . به خدا سوگند ميخورم كه تا هستم هرگز به خانه‌ى تو قدم ننهم . » « 1 »\r\nمسعودى پاسخ معاويه به « سعد » را نيز نقل كرده ولى چندان قبيح و ناپسند كه ما قلم را برتر از تصريح به آن ميدانيم . به هرحال آن نيز دليل ديگرى است بر ميزان انحطاط اخلاق و روحيات وى . .\r\n( 1 )\r\n\r\n4 - وفا به شرط چهارم ( ماليات دارابجرد )\r\nطبرى مىنويسد ( ج 6 ص 95 ) : « اهل بصره مانع از رسيدن خراج دارابجرد به حسن شدند و گفتند : اين بهره‌ى ماست » .\r\nو ابن اثير مىنويسد ( ج 3 ص 612 ) : « جلوگيرى ايشان - يعنى اهل بصره - نيز بفرمان معاويه بود » ! !\r\n\r\n\r\n","description":"","footnote":"\r\n( 1 ) مسعودى ( حاشيه‌ى ابن اثير ) ج 6 ص 81 - 82 .\r\n","page_name":" 429 ","page_number":429},
  {"content":"\r\n\r\n( 1 )\r\n\r\n5 - وفا به شرط پنجم ( امنيت و زنهار )\r\nاين شرط عبارت بود از تعهد امنيت عمومى و امنيت شيعيان على بخصوص . و اينكه به قصد جان حسن و حسين عليهما السلام و خاندان ايشان ، توطئه‌اى آشكارا و نهانى نچيند .\r\nمورخان را در موضوعات مربوط به اين ماده ، سخنان فراوانست ، بعضى در توصيف فجايع بزرگى كه در زمان معاويه از طرف حكام اموى نسبت به شيعيان انجام گرفت ، و بعضى در ذكر ماجراهاى خصوصى معاويه با شخصيت‌هاى ممتاز اصحاب امير المؤمنين و بالاخره بعضى در پيرامون خيانتى كه وى با امام حسن و برادرش امام حسين كرد .\r\nما اين سخنان را به ترتيب مزبور در معرض مطالعه‌ى خوانندگان قرار ميدهيم .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n( 1 )\r\n\r\nمعاويه و شيعيان على « ع »\r\nسياست اموى كه معاويه آن را پايه‌گذارى كرد و پس از او ديگر زمامداران اموى آن را تعقيب كردند ، عبارت از اين بود كه در نظر مردم از خود ، سرورانى بسازند كه تمامى خصال ستوده منحصرا از آن ايشان است و حلم و درايت و شجاعت و فصاحت ، فقط بخشى از موهبت‌هاى خدا دادى است كه در انحصار ايشان قرار گرفته و ديگران را از آن نصيبى نيست ! آنان براى پابرجا ساختن اين سياست ، تاريخ بىاساسى درست\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nكردند كه سراپاى آن را يك سلسله احاديث جعلى و داستانهاى ساختگى و دروغهاى رنگارنگ و ادعاهاى پوچ تشكيل ميداد ( 1 ) و وعاظ مزدور و معلمان مدارس ساير شهرهاى كشور اسلامى را مأمور ساختند كه مطالب ديكته‌شده‌ى آنان را كه مشتمل بر ستايش‌هاى بى جا و بدگوئيهاى خلاف واقع بود ، مورد بحث و مذاكره قرار دهند و تا آنجا كه ميتوانستند ، فعاليت‌هاى خود را در راه جلب محبت كودكان نورس و برانگيختن حس ايمان كامل اين نونهالان به درايت و كاردانى ايشان ، بسيج كردند .\r\nدر نتيجه ، نسل جديد پس از زمانى كوتاه به سپاهى عظيم تبديل مىشد كه خون پاك خود را به آسانى براى هدفهاى پليد « امويگرى » نثار مىكرد و سيل خون ، زمين را رنگين مىساخت تا نوكران و خدمتگزاران و كاركنان هيئت حاكمه‌ى فاتح بتوانند به اربابان اموى خود خدمت كنند ! يگانه هدفى كه مورد نظر اين طبقه قرار داشت آن بود كه آقائى و حكومت و ثروت و ديگر لذتها و تنعمات بيمقدار دنيوى را در اختيار و انحصار خود در آورند و اين چيزى بود كه دينداران و دين‌خواهان يعنى افراد خاندان محمد صلى اللّه عليه و آله و مسلمانان با اخلاص و استوار ، به هيچ قيمت بدان رضا نميدادند . كشمكش‌ها و مخاصمت‌هاى دائمى ميان اين دو گروه : گروه مسلمانان با اخلاص و حاملان ميراث اسلام و گروه امويان حاكم ، از اينجا مايه مىگرفت .\r\n( 2 ) در تاريخ طبرى ( ص 104 ج 7 ) بنقل از « زيد بن انس » شرح كوتاهى از وضع فشار و اختناق عمومى شيعيان در دوران حكومت معاويه ذكر شده است ، از جمله از زبان يكى از شيعيان خطاب به ديگران چنين آورده :\r\n« شماها را بخاطر دوستى با خاندان پيغمبر بقتل مىرسانيدند ؛ دست و\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nپايتان را مىبريدند ؛ ديدگانتان را بيرون مىآوردند و بدنتان را بر شاخه‌هاى نخل مىآويختند و با اينهمه شماها در گوشه‌ى خانه‌ها نشسته و دشمنتان را فرمان ميبرديد ! » اين روايت با وجود اختصار ، صحنه‌ئى شگفت‌آور و منظره‌ئى هولناك را مجسم مىسازد كه مسعودى - در عبارتى كه قبلا از وى نقل كرديم - جز قسمتى از آن را روايت نكرده است .\r\n( 1 ) اما مدائنى ( متوفى بسال 225 ) و سليم بن قيس ( متوفى بسال 70 ) هر كدام جداگانه اين مناظر دهشتبار و فجايع غم‌انگيز را بطور كامل ترسيم نموده‌اند . « سليم بن قيس » كه در زمان معاويه ميزيسته و 10 سال پس از وى وفات يافته ، خود يكى از شهود واقعه و مشمول آن رعب و اختناق عمومى بوده است و كدام شاهد از شاهد عيان بهتر ؟ بنا بر اين در اين مورد عبارت او داراى ترجيح است ، گو آنكه شايد گفتار « مدائنى » نيز كمترين اختلافى با نقل او نداشته باشد .\r\n( 2 ) مىنويسد :\r\n« معاويه در عهد خلافتش يعنى پس از كشته شدن امير المؤمنين و صلح امام حسن به حج رفت ، مردم مدينه از جمله قيس بن سعد - كه بزرگ و بزرگزاده‌ى انصار بود - باستقبال او رفتند . ميان معاويه و قيس سخنانى مبادله شد تا اينكه به موضوع خلافت رسيدند . قيس گفت :\r\nسوگند ياد مىكنم كه با بودن على و فرزندانش ، هيچ‌يك از انصار و هيچ‌يك از قريش و هيچ‌كس از عرب و عجم را در خلافت حقى نيست . معاويه غضبناك شد و به همه‌ى كارگزارانش به يك‌زبان نوشت : « بدانيد ! زنهار و امان از كسى كه در منقبت على و خاندانش حديثى نقل كند ، برداشته\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nشد » خطباء در هر آبادى و هر مكان ، بر سر منبرها زبان به لعن على و خاندانش گشودند و از آنها بيزارى جستند و بس ناروا گفتند و لعنت كردند .\r\n( 1 ) « سپس معاويه بر جمعى از قريش عبور كرد ، چون او را ديدند همه بپاخاستند جز عبد اللّه بن عباس . معاويه گفت : اى پسر عباس ! هيچ چيز مانع از آن نشد كه تو نيز چون رفقايت برخيزى مگر كينه‌ى جنگ صفين . اى پسر عباس ! براستى كه پسر عمويم عثمان مظلوم كشته شد . ابن عباس گفت :\r\nعمر بن خطاب نيز مظلوم كشته شد ، پس حكومت را به بازماندگان او بده ، اين پسر اوست . معاويه گفت : عمر را كافرى كشت . ابن عباس گفت : پس عثمان را كه كشت ؟ گفت : مسلمانان . گفت : اين براى باطل ساختن حجت تو بهتر است ، اگر او را مسلمانان كشته و واگذاشته‌اند ناچار بجا بوده است .\r\nمعاويه گفت : ما به همه‌ى آفاق نوشته‌ايم كه هيچ‌كس مناقب على و خاندانش را نگويد ، زبانت را نگاهدار ابن عباس ! ابن عباس گفت : پس ما را از خواندن قرآن نهى ميكنى ؟ گفت : نه . گفت : پس از تأويل قرآن بازمىدارى ؟ گفت : آرى . گفت : پس قرآن را بخوانيم و سؤال نكنيم كه مقصود خدا چه بوده است ؟ گفت : آرى ! گفت : آيا خواندن قرآن واجب‌تر است يا عمل كردن به آن ؟ گفت : عمل واجب‌تر است .\r\nابن عباس گفت : تا وقتى مقصود خداوند را از آيات نفهميده‌ايم چگونه به آن عمل كنيم ؟ معاويه گفت : معناى قرآن را از كسى بپرس كه بروش تو و خاندانت آن را تفسير نكند . گفت : قرآن بر خاندان من نازل شده ، ميگوئى تفسير آن را از آل ابو سفيان و آل ابو معيط بپرسم ؟ ! معاويه گفت :\r\nقرآن را بخوانيد ولى از آنچه خداوند درباره‌ى شما نازل كرده ، يا رسول خدا در اين باره گفته چيزى روايت مكنيد ، چيزهاى ديگر روايت كنيد !\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nابن عباس گفت : خداى تعالى مىفرمايد : ميخواهند نور خدا را به دهان خاموش كنند و خدا نمىپذيرد مگر كه نور خود را كامل گرداند گرچه كافران نپسندند . معاويه گفت : اى پسر عباس ! جانت را از انتقام من حفظ كن و زبانت را از من بگردان ! اگر ناچار چيزى خواهى گفت ، نهانى بگو و مگذار كسى بشنود ! » ( 1 ) « سپس به مقر خود بازگشت و بلا و مصيبت در همه جا بر سر شيعيان و پيروان على و خاندانش باريدن گرفت . در ميان شهرها از همه جا سخت‌تر كوفه بود زيرا گروه زيادى از شيعيان در آن شهر سكونت داشتند . زياد بن أبيه را كارگزار آنجا ساخت و عراقين - بصره و كوفه - را به او سپرد و او به تعقيب و جستجوى شيعيان مشغول شد و چون خود او از ميان شيعيان همين شهر برخاسته بود همه‌ى آنان را نيك مىشناخت از اينرو در هر گوشه‌اى و زير هر سنگ و سايبانى كه بودند بر ايشان دست يافت ؛ گروهى را بقتل رسانيد ؛ گروهى را آواره و بىخانمان ساخت ؛ رعب در دلها افكند ؛ عده‌اى را دست و پا بريد و بر شاخه‌هاى نخل آويخت ؛ گروهى را كور كرد . . .\r\n( 2 ) « معاويه به قاضيان و استاندارانش در همه جا نوشت كه شهادت شيعيانى كه فضائل على را روايت مىكنند و از برترى او سخن مىگويند بايد قبول نشود ! و باز به كارگزارانش نوشت : ببينيد هر كس از شيعيان و دوستداران عثمان كه در نزد شما هست و فضائل او را نقل مىكند و سخن از برترى او مىگويد ، گرامىاش داريد و بر ديگران مزيتش دهيد و هر كس در اين باره حديثى روايت مىكند با نام و نشان آن راوى براى من بنويسيد و بفرستيد . . و براى همه‌ى آنان پاداشها و جايزه‌ها فرستاد و تيول‌ها براى\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nعرب و موالى مقرر ساخت ، لذا تعداد اين گونه مردم فزونى گرفت و ميان آنان در منازل و املاك همچشمىها و رقابتها پديد آمد و جهان بر ايشان فراخ گشت .\r\n( 1 ) « و باز به كارگزارانش نوشت : حديث درباره‌ى عثمان بسيار شده ، چون نامه‌ى من به شما رسد ، مردم را به نقل حديث درباره‌ى ابو بكر و عمر فرا خوانيد . هر قاضى و هر اميرى اين نامه را بر مردم فرو خواند و مردم به نقل احاديث در حالات و در فضائل ايشان روى آوردند . آنگاه كتابى فراهم آورد و هر آنچه را كه در مدح و منقبت خلفاء فراهم آمده بود ، در آن گرد آورد و آن كتاب را براى همه‌ى كارگزاران ولايات فرستاد و دستور داد كه بر منبرها و در همه‌ى آبادىها و شهرها و مسجدها آن را قرائت كنند و نوشت كه معلمان مدارس را امر كنند تا اين كتاب را به كودكان بياموزند و بچه‌ها همچنانكه قرآن را فرا ميگيرند آن را فراگيرند و روايت كنند ، و حتى به دختران و كنيزان نيز آن را تعليم دادند . آنگاه به همه‌ى كارگزارانش به يك‌زبان نوشت : هر كس كه شهادت دادند از دوستان على و خاندان على است ، نامش را از ديوان محو كنيد . سپس نامه‌ى ديگرى نوشت كه : هر كس متهم به دوستى على شد ، هر چند شاهدى بر آن اقامه نشود ، او را بكشيد . از آن پس مردم را در همه جا به تهمت و گمان و شبهه كشتند تا آنجا كه گاه كسى بخطا كلمه‌اى مىگفت و كشته مىشد ! ! روز بروز بلا شدت مىيافت و عدد دشمنان افزون مىگشت ؛ احاديث دروغ بر ملا روايت مىشد و مردم به همين وضع بار مىآمدند و جز همين دروغها چيزى فرا نمىگرفتند .\r\n( 2 ) « در اين ميان از همه بدتر قاريان رياكار و متظاهر بودند كه بتصنع ،\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاظهار حزن و خشوع و عبادت ميكردند و بدروغ سخنها مىگفتند تا خود را نزد حكام ، مقرب سازند و از اين راه ، پول و تيول و خانه براى خود فراهم آورند . كم كم احاديث آنان بدست كسانى رسيد كه آن را درست مىپنداشتند و آنها اين احاديث را روايت كردند و تعليم دادند و تدريجا بدست دين‌دارانى افتاد كه دروغ را جايز نمىشمردند و چون گمان درستى و راستى در آن بردند ، آن را پذيرفتند و اگر ميدانستند كه باطل و دروغ است آن را روايت نمىكردند و بدان اعتقاد نمىيافتند . و چون حسن بن على عليه السلام وفات يافت ، فتنه و بلا رو بفزونى نهاد و بيش از پيش شدت گرفت . » .\r\n( 1 ) مؤلف : ابو الحسن مدائنى نيز - بنا بر نقل ابن ابى الحديد ( ج 3 ص 15 - 16 ) - عينا همين متن را روايت كرده و در آخر چنين آورده :\r\n« كار بر اين منوال بود تا حسن بن على عليه السلام وفات يافت و در اين هنگام بلا و فتنه فزونى گرفت و هيچ‌كس از اين گروه نماند مگر آنكه يا بر جان خود بيمناك بود و يا آواره و سرگردان گرد جهان مىگشت » .\r\nاين ، وضعيتى است كه پس از بررسى شرائط دو گروه متخاصم ، به نظر امكان‌پذير مىآيد و با توجه به يكنواختى و تناسب آن با ديگر پديده‌هاى تاريخى ، صحت آن تأييد مىشود . چشم‌پوشى و تغافل ديگر مورخان نيز موجب ضعف و سستى مطلب نمىشود ، زيرا آنان - كه البته معذورشان بايد داشت - صرفا در جهت منافع قدرتهاى حاكم - و يا لااقل در حدى كه براى اين قدرتها بىزيان باشد - نوشته‌هاى خود را فراهم مىآورده‌اند .\r\nقبلا ديديم كه طبرى و مسعودى نيز به همه‌ى اين مطالب باختصار\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاشاره‌اى كرده بودند . بنابراين ، مدارك اين قسمت از گفتار ما عبارت است از نوشته‌هاى : سليم بن قيس ، مدائنى ، ابن ابى الحديد ، طبرى و مسعودى .\r\n( 1 ) در راه خدا چه كسان كه به خون خويش در غلطيدند و چه جمعيت‌ها كه پراكنده شدند و چه خانه‌ها كه ويران گشته و ساكنان آن به آوارگى و بىخانمانى در افتادند يا همچون رمه‌ى گوسفند به قتلگاه‌ها كشانيده شدند ! بعضى زندگى را بدرود گفتند و بعضى در انتظار سرنوشت باقى ماندند و هرگز راه خود را تغيير ندادند .\r\nاين بود تدبيرى كه معاويه براى بچنگ آوردن خلافت براى خود و فرزندانش ، انديشيد .\r\nو اين بود روش مبتكرانه‌اى كه در وفا به عهد و پيمان خدا پيش گرفت ! ( 2 ) بعد از آن سليم بن قيس مىنويسد :\r\n« يك سال پيش از مرگ معاويه ، حسين بن على و عبد اللّه بن عباس و عبد اللّه بن جعفر به حج رفتند . حسين ، بنى هاشم و مردان و زنان و موالى آنان را با هر كس از انصار كه با ايشان به حج آمده بود و حسين عليه السّلام او و خاندانش را مىشناخت ، در يك جا گرد آورد ، سپس كسانى را فرستاد و به آنان سپرد كه از اصحاب رسول خدا آنها كه به صلاح و عبادت معروفند و امسال به حج خانه‌ى خدا آمده‌اند هر كس را بيابند نزد او حاضر سازند .\r\nبيش از 700 مرد از تابعين و در حدود 200 مرد از صحابه در خيمه‌هاى حسين در منى مجتمع گشتند .\r\nآن حضرت براى خطبه بپاخاست و پس از حمد و ثناى پروردگار گفت :\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n( 1 ) « اما بعد ، اين طغيانگر با ما و شيعيان ما رفتارى در پيش گرفته كه همه‌ى شما ديده و دانسته و فهميده‌ايد . اينك من از شما سؤالى مىكنم ، اگر راست گفتم تصديقم كنيد و اگر دروغ پرداختم تكذيبم نمائيد . هان ! سخنم را بشنويد و گفتارم را بنويسيد آنگاه به شهرها و قبيله‌هاى خود بازگرديد و هر كس از مردم را كه به دو اطمينان داريد ، به حق ما كه خود ميدانيد دعوت كنيد . زيرا من از آن بيمناكم كه اين امر بفراموشى سپرده شود و حق از بين برود و مغلوب گردد و خداوند نور خود را كامل‌كننده است گرچه كافران نپسندند . »\r\nآنگاه هر چه از آيات قرآن كه درباره‌ى آنان نازل شده بود بر خواند و تفسير كرد و آنچه پيغمبر خدا در باره‌ى پدر و مادرش و برادرش و درباره‌ى خودش فرموده بود نقل كرد . . و در همه‌ى آنها صحابه مىگفتند : آه ! بلى درست است ، ما خود شنيده‌ايم و ديده‌ايم . و تابعىها مىگفتند : آه ! بلى اين حقيقت را صحابىهائى كه مورد وثوق و تصديق ما بودند براى ما نقل كرده‌اند . و آنگاه آن حضرت ميفرمود : پس شما را سوگند مىدهم به خدا ، كه آن را به هر آن كس كه به خودش و دينش اطمينان داريد ، بازگوئيد » .\r\n\r\n","description":"","footnote":"","page_name":" 439 ","page_number":439},
  {"content":"\r\n . \r\n","description":"","footnote":"","page_name":" 440 ","page_number":440},
  {"content":"\r\n\r\n( 1 )\r\n\r\nمعاويه و سران شيعه\r\nچهره‌ئى كه معاويه پس از صلح در برابر سران شيعه به خود گرفت ، چهره‌ى دشمن انتقامجوئى بود كه نه ترحم و نه ملاحظه‌ى عهد و ميثاق نمىتوانست جلوگير او باشد .\r\nواهمه‌ئى كه وى از تبليغات مؤثر اين بزرگان و بزرگواران داشت در كوشش فراوان او نسبت به آزار و تبعيد و قتل و ريشه‌كن كردن ايشان بشدت مؤثر بود . اكنون ما بر آن نيستيم كه همه‌ى جنايتهائى را كه معاويه\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nدرباره‌ى اين بزرگمردان مرتكب شد يا همه‌ى نقشه‌هاى وسيع و عميقى را كه درباره‌ى ايشان داشت ، يادآور شويم . همين اندازه براى آنكه ميزان وفادارى اين مرد اموى به تعهدات و سوگندهاى خود آشكار گردد در اين فصل بعضى از اقدامات و برخى از نقشه‌ها و نيت‌هاى او را بيان مىكنيم و همين گفتار كوتاه ، خواننده را از تفصيلى كه بدان دست نيافته‌ايم يا عدم تذكر آن را ترجيح داده‌ايم ، بىنياز خواهد ساخت .\r\n( 1 ) بعدها سرگذشت اين بزرگمردان از انصاف مورخان برخوردار نگشت و تعصب‌هاى زشت ، نقش حساس خود را در پوشيده داشتن جلوه‌هاى درخشنده‌ى اين تاريخ پرفراز - كه ميبايست مايه‌ى عبرت نسلها باشد - ايفا كرد و قدرتهاى حاكم در جهت دادن به نوشته‌هاى تاريخى و مطالبى كه به صورت حديث نقل مىشد ، كارها كردند و هر چه خواستند درباره‌ى ائمه‌ى شيعه - تا چه رسد به سران يا مردم معمولى ايشان - گفتند و نوشتند .\r\nابن عرفه معروف به « نفطويه » كه از محدثان بزرگ و سرشناس است در تاريخ خود مطلبى ذكر كرده كه با آنچه گفتيم مناسب است . . مىگويد :\r\nبيشتر احاديثى كه در فضائل صحابه ساخته شد ، در روزگار بنى اميه و براى تقرب به ايشان فراهم آمد . چه ، ايشان مىپنداشتند كه با اين كار مىتوانند بنى هاشم را منكوب سازند .\r\n( 2 ) مدائنى در تشريح اوضاع زمان معاويه مىنويسد : « احاديث ساختگى فراوان و دروغهاى رائج و معروف پديد آمد و فقيهان و قاضيان و حاكمان بر اين اساس عمل كردند . در اين ميان ، بلاى قاريان رياكار و عاميانى كه اظهار خشوع و عبادت ميكردند از همه بالاتر بود . اينان بخاطر تقرب به حكام و راه يافتن به دربارها ، احاديثى مىساختند و از اين رهگذر ، مال و ثروت\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nفراوان بدست مىآوردند . و آنگاه اين روايات بدست مردم دين‌باور كه دروغ و افتراء را جائز نمىشمردند مىافتاد و آنان اينها را به چشم قبول نگريسته و به گمان آنكه راست و درست است ، نقل مىكردند و اگر ميدانستند كه باطل و نادرست است نه آن را روايت ميكردند و نه هرگز بدان عقيده مىبستند » « 1 » ( 1 ) ابن ابى الحديد مىنويسد : « شيخ ما ابو جعفر اسكافى گفت : معاويه عده‌اى از صحابه و عده‌اى از تابعين را بر نقل خبرهاى ناپسند كه مستوجب لعن و بيزارى بود درباره‌ى على عليه السّلام وادار ساخت و براى آنان پاداشى قابل ملاحظه قرارداد و آنان آنچه مايه‌ى خشنودى او مىشد ساختند . از جمله‌ى اين افراد ابو هريره بود و عمرو بن عاص و مغيرة بن شعبه و از تابعين :\r\nعروة بن زبير . « 2 »\r\n( 2 ) مؤلف : اندكى بيطرفى و دقت در استنتاج كافى است كه هر كسى را به اين نتيجه برساند كه بىترديد ، تصرفاتى وسيع و همه جانبه ، يك جا هم حديث و هم تاريخ را مورد دستبرد قرار داده است . بطورى كه هر كاوشگر در پديده‌هاى دوره‌ى نخستين اسلام ، با نهايت تأسف مشاهده مىكند كه هيچ واقعه‌ئى از وقايع اسلامى با اهميت آن روزگار ، از لحاظ يكنواختى و تسلسل تاريخى ، از آميختگى با چيزهائى كه آن را قرين ترديد و از مجراى عادى خود خارج مىسازد ، سالم و بر كنار نمانده است .\r\nپس از ذكر متون مزبور ، نيازى نيست كه همه‌ى گواهىها و\r\n\r\n\r\n","description":"","footnote":"\r\n( 1 ) ابن ابى الحديد : ج 3 ص 16 .\r\n( 2 ) ابن ابى الحديد - ج 1 ص 358 .\r\n","page_name":" 443 ","page_number":443},
  {"content":"\r\n\r\nتصريح‌ها بر رواج جعل و تحريف « 1 » و كثرت جعّالان را بيان نمائيم ، چه ، بهترين گواهان هر واقعه آنانند كه خود از نزديك آن را ديده‌اند .\r\n( 1 ) ماجراى امام حسن بن على عليهما السّلام با همه‌ى دنباله‌ها و قضاياى حاشيه‌ائىاش ، يكى از همين ماجراها است كه دستخوش هوسها و تمايلات سياسى گشته و از جنبه‌ى افزودن و كم كردن و پيوستن و جدا ساختن حوادث ، مورد تصرف و دستبرد واقع شده است و بر اثر اين بازى اسف‌آور - كه البته همه‌اش عمدى نبوده همچنانكه همه‌ى آن تصادفى نيز نبوده است - شكوه و جمال واقعى خود را از دست داده است و نتيجه‌ى طبيعى اين حالت آنست كه دريافتها از آن مختلف و گفتگوها درباره‌ى آن فراوان باشد . . . و تازه اين فقط يك نمونه از قضاياى تاريخى اسلام است كه تاريخ بدان ستم كرده و پوششى از ظلمت بر آن كشيده است .\r\nاينان كه درباره‌ى حسن قلمفرسائى ميكردند ، موقعيت و مكانت او را به خوبى مىشناختند و ميدانستند كه درباره‌ى يكى از دو بىهمتاى جهان اسلام سخن مىگويند .\r\nدر اين صورت ، قضايائى كه از چنين خصوصيتى برخوردار نيستند و موضوع آنان به سطح شخصيت يك امام نمىرسد ، سرنوشت روشنى خواهند داشت .\r\n\r\n\r\n","description":"","footnote":"\r\n( 1 ) علامه‌ى امينى نجفى در كتاب « الغدير » ( ج 5 ص 185 تا 329 ) درباره‌ى حديث‌سازان و دروغگويان بحث پرارزشى آورده و در آن از 620 نفر دروغگوى حديث ساز كه در شمار راويان حديث و تاريخ معرفى شده‌اند ، ياد كرده است . رجوع كنيد .\r\nمترجم : و اكنون كه اين سطور نوشته مىشود ، هفته‌ئى است كه عالم اسلام اين علامه‌ى كاوشگر مجاهد را از دست داده و داغدار وى و تتمه‌ى اثر بزرگ و ناتمام او « الغدير » گشته است .\r\n","page_name":" 444 ","page_number":444},
  {"content":"\r\n\r\n( 1 ) بدين جهت نبايد اميدوار بود كه در موضوع « معاويه و سران شيعه » بتوان بر همه‌ى حقايقى كه زواياى بحث را پر مىكند دست يافته و آمارهاى صحيحى كه دامنه‌ى بحث را فرا بگيرد و با روايت « مدائنى » و گفتار مفصل « سليم بن قيس » متناسب باشد ، فراهم آوريم .\r\nچه ، هر مطلبى از اين قبيل و بطور كلى هر يك از موضوعات تاريخ واقعى شيعه ، در طول زمانها مورد تجاوز تصرف‌هاى خصمانه قرار گرفته و دروغهاى بهادار ! آن را مسخ كرده است .\r\nاينك تنها راهى كه در برابر ما قرار دارد آنست كه به متون تاريخى بازگشته و از اينجا و آنجا فرازهائى انتخاب كنيم و از اين اجزاء پراكنده صحنه‌ئى را - كه با همه زشتى و شناعت - باز گوشه‌اى از واقعيت و اندكى از بسيار است ، شكل بخشيم .\r\nدر صفحات آينده فهرست اندوهبارى از نام و شرح حال اين بزرگمردان صحابهء يا تابعى به نظر خواننده مىرسد و در پرتو آن ، پاسخى كه معاويه به پنجمين ماده‌ى قرارداد صلح داد روشن مىگردد و بدنبال آن در فصول متفرقى فرازهاى اين ماده بررسى ميگردد .\r\n( 2 )\r\n\r\nالف - شهيدانى كه بىدفاع بقتل رسيدند\r\n( 3 )\r\n\r\n1 - حجر بن عدى كندى :\r\nاو را بنام حجر نيك مىشناختند ، كنيه‌اش ابو عبد الرحمن و پسر عدى بن حرث بن عمرو بن حجر ملقب به « زهره‌خوار » ( پادشاه كندىها ) بود .\r\nبعضى سلسله‌ى پدران او را چنين آورده‌اند : عدى بن معاوية بن جبلة بن عدى بن ربيعة بن معاويه كه همه از بزرگان و شرفاى قبيله‌ى « كنده »\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nبوده‌اند . « 1 » .\r\nوى از صحابهء رسول ( ص ) و از بزرگان اصحاب امام على و امام حسن عليهما السّلام و از سران و رؤساى مسلمانان كوفه بود .\r\n( 1 ) او و برادرش « هانى بن عدى » به حضور پيغمبر شتافتند . در كتاب « استيعاب » مىنويسد : « حجر از فضلاى صحابه و از سالمندان ايشان به عمر كوچكتر بود » نظير اين گفتار در كتاب « اسد الغابة » نيز آمده است . حاكم در كتاب\r\n\r\n\r\n","description":"","footnote":"\r\n( 1 ) قبيله‌ى « كنده » تيره‌اى از « بنى كهلان » بودند كه ابتدا در يمن سكونت داشتند و بعدها بسيارى از بزرگان ايشان به عراق مهاجرت كردند . « كهلان » و « حمير » پسران « سباء بن ينتجب بن يعرب بن قحطان » اند و سباء در سلسله نسب هر دو قبيله نامبرده مىشود .\r\nمعروف بود كه عرب پس از خاندان « هاشم بن عبد مناف » چهار خاندان را ببزرگى و شرف مىشناسد : خاندان قيس فرارى و خاندان دارميين و خاندان بنى شيبان و يمنىهاى خاندان حارث بن كعب . و اما « كنده » از خاندانها بشمار نمىآمدند بلكه در عداد « پادشاهان » بودند و « پادشاه گمراه امرؤ القيس » از ايشان بود . اين طايفه هم در يمن و هم در حجاز حكومت داشتند و پس از اسلام نيز شكوه اين قبيله بر جاى بود : نام برخى از آنان در فتوحات و انقلابهاى و پس از اسلام نيز شكوه اين قبيله بر جاى بود : نام برخى از آنان در فتوحات و انقلابهاى اسلامى ياد مىشود ؛ بعضى از ايشان استاندارى ولايات را حائز بودند ؛ برخى مانند حسين بن حسن حجرى منصب قضاوت داشتند ؛ برخى مانند جعفر بن عثمان مكفوف از شعراى مبارز بشمار مىآمدند ؛ هانى بن جعد بن عدى - برادرزاده‌ى حجر - از اشراف كوفه بود ؛ جعفر بن اشعث و پسرش عباس بن اشعث از شيعيان امام ابو الحسن موسى و امام على بن موسى الرضا بودند ولى خود « اشعث » ( پدر جعفر ) بزرگترين منافق كوفه بود ؛ اسلام آورد و پس از وفات رسول خدا ( ص ) مرتد شد و مجددا اسلام آورد و ابو بكر اسلام او را پذيرفت و خواهرش را كه مادر محمّد بن اشعث شد به ازدواج او در آورد و امام حسن عليه السّلام دختر او را بزنى گرفت و همين زن بود كه باغواى معاويه آن حضرت را مسموم كرد .\r\n","page_name":" 446 ","page_number":446},
  {"content":"\r\n\r\n« المستدرك » در وصف او گفته : « او پارساى اصحاب محمّد صلى اللّه عليه و آله و سلّم بود » .\r\n( 1 ) در عبادت چنان بود كه هرگاه بىوضو مىشد ، وضو مىساخت و هرگاه وضو مىساخت ، نماز مىگزارد . در هر روز و شبى هزار ركعت نماز ميخواند . پارسائى او نمايان و دعايش مستجاب بود « 1 » . از برگزيده‌ترين افراد مورد اعتماد بود . آخرت را بر دنيا ترجيح داد ، چندان‌كه حاضر شد كشته شود ولى از امام خود بيزارى نجست و اين مرتبتى است كه قدمها در آن ميلرزد و آرزوها بدان راه نمىيابد .\r\nدر سپاهى كه شام را گشود و هم در سپاهى كه قادسيه را فتح كرد ، در صف جنگجويان بود . در جنگ جمل نيز در كنار على شركت داشت .\r\nدر جنگ صفين فرمانده قبيله‌ى « كنده » و در جنگ نهروان فرمانده مسيره بود . او همان شير ژيانى است كه ضحاك بن قيس را در غرب « تدمر » شكست داد و همان كسى است كه ميگفت : « ما فرزندان جنگيم ، آن را بارور مىسازيم و از آن ميوه مىچينيم . او ما را آزموده و ما نيز او را آزموده‌ايم » .\r\nو بالاخره نخستين كسى بود در اسلام كه بىدفاع كشته شد .\r\nمعاويه ، او و شش نفر از ياران او را در سال 51 هجرى در\r\n\r\n\r\n","description":"","footnote":"\r\n( 1 ) در كتاب « الاصابة » ( ص 329 ج 1 ) مىنويسد : « وى درحالىكه اسير بود ، جنب شد به مأمور پاسدار گفت آبى ده تا تطهير كنم و در عوض فردا آبى به من مده .\r\nگفت : ميترسم از عطش بميرى و معاويه مرا بكشد . ميگويد : حجر دعا كرد و از خدا آب خواست ، ناگهان ابرى پديد آمد و باران فرو باريد و او هر چه آب مىخواست برداشت . يارانش گفتند : دعا كن خدا ما را نجات بخشد . گفت :\r\nبار الها آنچه خير ماست بما عطا كن » .\r\n","page_name":" 447 ","page_number":447},
  {"content":"\r\n\r\n« مرج عذراء » در 12 ميلى غوطهء دمشق بقتل رسانيد . قبر او تاكنون نمايان و معروف است و بر آن گنبد استوارى قرار دارد كه آثار قدمت از آن نمايان است . و در كنار آن مسجد وسيعى است . شش تن يارانى كه با او كشته شدند نيز در داخل ضريح او مدفونند و از آنان نيز ياد خواهيم كرد .\r\nو زياد بن أبيه خانه‌ى او را در كوفه ويران ساخت .\r\n( 1 ) علت قتل حجر - هنگامى كه مغيره و زياد به على ناسزا مىگفتند وى سخن ايشان را رد مىكرد و ميگفت : « شهادت مىدهم آن كس كه مذمت مىكنيد به تمجيد شايسته‌تر است و آن كس كه مىستائيد به مذمت اولاتر » و چنان بود كه هرگاه « حجر » اين جمله را بصداى بلند مىگفت ، بيش از دو سوم مردم با او هم آواز شده و مىگفتند : « به خدا كه حجر راست گفت و نيكو گفت » .\r\nمغيره در دوران حكومت خود ، موقعيت و مكانت حجر را واقع‌بينانه مىسنجيد و او را به چشم صحابىئى فاضل ؛ سرى از سران متشخص شيعه ؛ اميرى عربى نژاد كه رياست « كنده » را از نياكان خود به ارث ميبرد مىنگريست . وى به گوش خود غريو مردمى را كه بدون هراس از سطوت او و از حكومت اموى ، حجر را حمايت و تأييد كرده بودند ، شنيده بود لذا مصلحت چنان ديد كه در كار او درنگ كرده و مشاورانش را كه پيوسته به مجازات حجر نظر ميدادند ، بنوعى قانع سازد . نوبتى به آنان گفت :\r\n« حجر را بقتل رسانيدم » پرسيدند : « منظورت چيست ؟ » گفت : « پس از من اميرى خواهد آمد و حجر ، او را نيز چون من خواهد پنداشت و همين‌گونه كه مىبينيد رفتار خواهد كرد و او را در نخستين وهله دستگير خواهد ساخت و به بدترين وضعى بقتل خواهد رسانيد . »\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n( 1 ) مغيره در برابر حجر وضعيتى مدبرانه و نفاق‌آميز به خود گرفته بود .\r\nپاسخ او به صعصعة بن صوحان در فتنهء مستورد بن علفه‌ى خارجى بسال 43 هجرى نيز از همين روحيه‌ى منافق مآب سرچشمه مىگرفت . به صعصعه گفت : « زنهار ! مبادا بشنوم كه آشكارا چيزى از فضائل على را بر زبان آورده‌ئى ! زيرا تو در فضل على چيزى كه من با آن آشنا نباشم نخواهى گفت ، بلكه من به فضائل او از تو داناترم ! ! ولى اكنون اين صاحب قدرت - يعنى معاويه - بر ما تسلط يافته و ما را به بيان معايب على وادار ساخته است و ما بخش بيشترين آن را ترك مىكنيم و فقط آنچه را از آن گزير نيست ، براى حفظ جان خود انجام ميدهيم . » « 1 »\r\n( 2 ) پس از مرگ مغيره بسال 50 يا 51 پسر سميه ( زياد ) والى كوفه شد و لازم دانست كه بپاس انتساب موهوم خود به « بنى اميه » ، حجر بن عدى را بقتل برساند و امويگرى را از بزرگترين معارضان شورشگر آن آسوده سازد . غافل از آنكه تا وقتى از حجر و از بنى اميه نامى باقى است ، خون او معارضى شورشگر براى آن تاريخ ننگين خواهد بود .\r\nحاكم جديد ، خطبه‌ى روز جمعه را چندان طول داد كه وقت محدود نماز جمعه تنگ شد . حجر - كه در جمعه و جماعت آنان حضور مىيافت - بانگ زد : نماز ! . زياد خطبه را ادامه داد ، دوباره فرياد حجر بلند شد : نماز ! . باز زياد به خطبه ادامه داد . حجر كه مىترسيد فريضهء جمعه فوت شود ، دست زد و مشتى ريگ برداشت و به قصد نماز از جا جست و مردم نيز با او برخاستند .\r\n( 3 ) موقعيت اجتماعى و روح عابد و پارساى حجر در وضعى نبود كه\r\n\r\n\r\n","description":"","footnote":"\r\n( 1 ) طبرى - ج 6 ص 108 .\r\n","page_name":" 449 ","page_number":449},
  {"content":"\r\n\r\nدر امر دين سست‌گيرى را اجازه دهد يا با سست‌گيران مجامله روا دارد .\r\nاو با خود مىانديشيد كه از ياران بازمانده‌ى امام حسن در اين جمع كسانى يافت مىشوند كه ممكن است تذكر در آنان تأثير بخشد و شايد اگر تقبيح كارهاى ناپسند نيز با آن توأم گردد ، سودبخش باشد . اين بود كه بخاطر حمايت از حق ، زبان به تقبيح مخالفان گشود و در راه دين و امام و نماز با زبان بمجاهدت برخاست همچنانكه پيش از آن در فتوحات اسلام با شمشير مجاهدت كرده بود .\r\nپرونده‌ى جرائم او در دستگاه بنى اميه محتوى دو عمل خلاف بود ، يكى اينكه ناسزا به على را به ناسزا دهنده بر ميگرداند ديگر آنكه از « نماز در وقت » دفاع مىكند . . همين و ديگر هيچ ! ( 1 ) زياد اطرافيان مطيع و سر به راه خود را كه سرسپردگى و خدمت را در دستگاه او با نعمت دنيا مبادله كرده بودند از قبيل : عمر بن سعد ( قاتل امام حسين عليه السّلام ) ؛ منذر بن زبير ؛ شمر بن ذى الجوشن عامرى ؛ اسماعيل اسحاق دو پسر طلحة بن عبد اللّه ؛ خالد بن عرفطه ؛ شبث بن ربعى ؛ حجار بن ابجر ؛ عمرو بن حجاج ؛ زجر بن قيس . . و ديگرانى از اين رديف كه مروت و جوانمردى را سه طلاقه كرده بودند ، گرد آورد و اينان هفتاد تن بودند و طبرى در تاريخش يكايك آنها را نام برده است ( ج 6 - ص 150 ، 151 ) و از ميان آنان ابو بردة پسر ابو موسى اشعرى را - كه به نظر او از همه ضعيف‌تر يا در نزد معاويه از همه مقربتر بود - انتخاب كرد و به دو گفت بنويس :\r\n( 2 ) بسم اللّه الرّحمن الرّحيم ، اين گواهى ابو بردة بن ابى موسى اشعرى است نزد خداوند عالميان گواهى مىدهم كه حجر بن عدى از اطاعت سرباززده و از جماعت مسلمانان بيرون رفته و خليفه را لعنت كرده و مردم را به جنگ\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nفرا خوانده و گروه‌هائى نزد خود گرد آورده و آنان را به بيعت وادار ساخته و به خداى عز و جل كفر آشكار ورزيده است . » ! !\r\nبه همه‌ى آن هفتاد تن نيز گفت : همه به همين صورت ، شهادت دهيد ! سپس گفت : به خدا قسم ميكوشم تا رگ اين خائن احمق را قطع كنم . . .\r\nهفتاد نفر از اشراف كوفه و « وابستگان به فاميلهاى بزرگ » اين نوشته‌ى خائنانه‌اى حماقت‌بار را امضا كردند . آنگاه خود او نيز درباره‌ى حجر به معاويه نامه‌ئى نوشت و از او سخن فراوان گفت . معاويه در پاسخ نوشت :\r\nاو را با زنجير ببند و نزد من بفرست ! ( 1 ) در اينجا لازم است سوابق اين « وابستگان به فاميلهاى بزرگ » كوفه را در ماجراى امام حسن بن على عليه السّلام در دوران خلافتش به ياد آورده و حساب كنيم كه آيا فراريان جنگ در « مسكن » و فسادانگيزان « مدائن » و نامه‌نويسان به معاويه براى خيانت به امام و تسليم آن حضرت به وى ، كسى بجز اين جمع بوده است ؟ و آنگاه نتيجه بگيريم كه آن كس كه « از اطاعت سرباززده و از جمع مسلمانان خارج گشته و بيعت را شكسته » حجر بن عدى است يا اين خيانتكاران . . ! !\r\nهمچنين به ياد آوريم نقش اين عده را در فاجعهء كربلاى حسين عليه السّلام كه سلاح برنده‌ى جباران اموى بودند و تمام مسئوليت آن حوادث دردناك را - كه در تاريخ عرب و اسلام بىنظير بود - به گردن داشتند .\r\n( 2 )\r\n\r\nوضعيت كوفه در ماجراى حجر\r\nاگر حجر ترجيح ميداد كه در برابر قواى مهاجم ، مقاومت مسلحانه\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nپيش گيرد بىشك چنان شورش خونينى در كوفه پديد مىآمد كه خواب راحت از معاويه سلب مىشد . معاويه خود بدين موضوع پى برده بود كه پس از كشتن حجر مىگفت : « اگر حجر ميماند بيم آن مىرفت كه جنگ ديگرى درگير شود » زياد نيز از اين واقعيت آگاه بود كه پس از فرستادن حجر ، پيكى بسوى معاويه فرستاد و به دو گفت : نزد معاويه بشتاب و به او بگو : اگر به حكومت خود علاقه‌مندى كار حجر را يكسره كن ! .\r\nولى اين رهبر شيعى كه درس فدا شدن بخاطر حفظ جانها را در مكتب امام حسن بن على فرا گرفته بود ، صريحا قوم خود را از جنگ بازداشت .\r\n( 1 ) در عين حال گروهى از يارانش در نزديكى ابواب كنده و گروه ديگرى در برابر خانه‌ى او با قواى ابن زياد درگير شدند و از جمله‌ى قهرمانان اين دو برخورد ، اين افراد بودند : عبد اللّه بن خليفه طائى ؛ عمرو بن حمق خزاعى [ درباره‌ى اين دو در آينده نيز سخن خواهيم گفت 
  ] عبد الرحمن بن محرز طمحى ؛ عائذ بن حمله‌ى تميمى ؛ قيس بن يزيد ؛ عبيدة بن عمرو ؛ قيس بن شمر ؛ عمير بن يزيد كندى معروف به « ابى العمرطه » گفته‌اند : شمشير ابى العمرطة اول شمشيرى بود كه در كوفه در واقعه‌ى حجر برافراشته شد .\r\nقيس بن فهدان كندى سوار بر درازگوش در مجامع كندىها دور مىزد و آنان را بر جنگ تحريص و ترغيب مىكرد .\r\nاهل كوفه زياد را سنگسار كردند « 1 » و اين دين شرعى مادرش سميه\r\n\r\n\r\n","description":"","footnote":"\r\n( 1 ) طبرى مىنويسد : از آن روز بود كه وى براى خود « مقصوره » * بنا كرد ( ج 6 ص 132 ) * حصارى كه محراب امام را از صفوف مأمومين جدا مىساخت و همچون سنگرى در برابر سوءقصدهائى از اين قبيل محسوب مىگشت . ( م )\r\n","page_name":" 452 ","page_number":452},
  {"content":"\r\n\r\nبود كه ادا ميكرد ! ! ( 1 ) ولى حجر با اصرار ، قوم خود را وادار ساخت كه شمشيرها را غلاف كنند و به آنان گفت : مجنگيد ! من دوست ندارم شما را در معرض كشته شدن قرار دهم . . اينك كوچه‌هاى كوفه است كه نهانگاه من توانند بود .\r\nجاسوسان زياد كه همه جا بدنبال حجر بودند او را گم كردند زيرا همه‌ى مردم يا بيش از دو سوم ايشان پيرامون حجر را گرفته و او را از چشم اين جاسوسان بدور مىداشتند .\r\nزياد كار را بر حجر و يارانش تنگ گرفت ، اشراف كوفه را گرد آورد و به آنان گفت : اى اهل كوفه ! با دستى زخم مىزنيد و با دست ديگر مرهم مىنهيد ! بدنهاتان با من است و دلهاتان با حجر ، خود شما در كنار منيد و برادران و پسران و خويشانتان همراه حجر . به خدا اين از نفاق و دوروئى شماست ! بايد بيزارى خود را از او ثابت كنيد و گرنه مردم ديگرى خواهم آورد و انحراف‌ها و كجىهاى شما را بوسيله‌ى آنان راست خواهم كرد . سپس گفت : اينك هر يك از شما بايد بميان اين جمع كه پيرامون حجر را گرفته‌اند برود و دست برادر و پسر و خويشاوند و هر كس از عشيره‌اش را كه بتواند بگيرد و از گرد او بيرون آرد .\r\n( 2 ) آنگاه به رئيس قواى انتظامى خود « شداد بن هيثم هلالى » فرمان دستگيرى حجر را صادر كرد و چون ميدانست كه نيروهاى انتظامى ياراى اين كار را نخواهند داشت « محمّد بن اشعث كندى » را طلبيد و به دو گفت :\r\nاى ابا ميثاء ! به خدا بايد حجر را نزد من حاضر سازى و گرنه نخلهاى تو را قطع مىكنم و خانه‌هايت را ويران مىسازم و سپس بدنت را نيز قطعه‌قطعه خواهم كرد ! محمّد گفت : مهلت ده تا او را جستجو كنم . گفت : سه\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nروز به تو مهلت دادم ، اگر او را آوردى كه هيچ ، و گرنه خودت را كشته بدان ! ( 1 ) مؤلف : براستى اينهمه خشم و كينه بخاطر چه بود ؟ بخاطر دين ؟\r\nمگر پسر « سميه » از صحابى عابدى كه در هر روز و شب هزار ركعت نماز ميگزارد و گناهى جز امر بمعروف و نهى از منكر و پافشارى براى اداى نماز در وقت ، ندارد ارتباط و علاقه‌اش به دين بيشتر است ؟ يا بخاطر دنيا . . . . ؟\r\nيعنى همان مقصد ننگينى كه موجب شد تتمه‌ى اعتبار و آبروى خود را نيز در تاريخ با قتل حجر از دست بدهند ؟ ! نقشه‌ى « زياد » اين بود كه افراد قبيله‌ى « كنده » را بجان يكديگر بيندازد و بدين جهت بود كه محمّد بن اشعث را مأمور دستگيرى حجر ساخت و اين قديمىترين و رايج‌ترين روشهائى است كه حاكمان فاتح در ميان ملتهاى مغلوب به كار ميبرده‌اند .\r\nحجر ، نقشه‌ى زياد را فهميد و با خود گفت : بنابراين تسليم مىشويم .\r\nمأموران انتظامى براى دستگير ساختن افراد سرشناس هواخواهان حجر به راه افتادند و - بروايت مسعودى - نه نفر از اهل كوفه و چهار نفر از ديگران را دستگير كردند .\r\n( 2 ) ابن اثير نام دستگيرشدگان را چنين ذكر كرده : حجر بن عدى كندى ؛ ارقم بن عبد اللّه كندى ؛ شريك بن شداد حضرمى ؛ صيفى بن فسيل شيبانى ؛ قبيصة بن ضبيعهء عبسى ؛ كريم بن عفيف خثعمى ؛ عاصم بن عوف بجلى ؛ ورقاء بن سمى بجلى ؛ كدام بن حيان ؛ عبد الرحمن بن حسان عنزيان ؛ محرز بن شهاب تميمى و عبد اللّه بن حوبه‌ى سعدى تميمى . و سپس مىگويد :\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nاين دوازده نفر . . دو نفر ديگر را هم كه يكى : عتبة بن اخنس از قبيله‌ى « سعد بن بكر » و ديگرى : سعد بن نمران از قبيله‌ى « همدان » بودند به ايشان ملحق ساختند و مجموع دستگيرشدگان 14 نفر شدند .\r\nدر اين هنگام سخن‌چينان و جاسوس صفتان - كه تعداد آنان در اين شهر نكبت زده كم نبود - به كار افتادند .\r\n( 1 ) حجر ده روز در زندان كوفه ماند ، در اين مدت بقيه‌اى ياران نامبرده‌ى او نيز به او ملحق شدند و آنگاه همگى را بسوى شام روانه كردند .\r\nهمه چيز در كوفه تأييد ميكرد كه اوضاع آبستن حوادثى است كه چگونگى تأثير آن بر حاكم و محكوم نامعلوم است . زياد كه ناامنى وضع را احساس كرده بود دستور داد كه زندانيان را شبانه از شهر خارج سازند و از حجاب ظلمت براى پوشانيدن اين ظلم فضاحتبار استفاده كنند .\r\nدر همان هنگام كه آنان را از شهر بيرون مىبردند « قبيصة بن ربيعه » [ يكى از ياران حجر 
  ] كه خانه‌اش بر سر راه بود دختران خود را ديد كه از دريچه‌ها بر او نگريسته و زار زار مىگريند . چند جمله با آنان سخن گفت و چنان كه در شرح حالش خواهيم گفت ايشان را موعظه كرد و به راه خود ادامه داد .\r\n( 2 ) در يكى از آن شبان سياه ، دختر حجر كه انديشه‌ى پدر ، رگ جان او را مىگسست ، ابياتى خطاب به ماه بدين مضمون سرود : « 1 » بلندى گير ! اى ماهتاب فروزان ! شايد حجر را بنگرى كه شبانه سفر مىكند\r\n\r\n\r\n","description":"","footnote":"\r\n( 1 ) بعضى را عقيده بر اينست كه اشعار مزبور ، سروده‌ى هند انصارى دختر زيد است درباره حجر .\r\n","page_name":" 455 ","page_number":455},
  {"content":"\r\n\r\nبسوى معاوية بن حرب مىرود تا - چنان كه امير پنداشته - او را بكشند و بر دروازه‌ى « دمشق » بدار آويزند و كركس‌ها زيبائيهاى او را بخورند . .\r\nپس از حجر ، جباران ، بزرگى خواهند فروخت ! و « خورنق » و « سدير » بر ايشان گوارا خواهد شد ! و شهرها مطيع آنان خواهند گشت چنان كه گفتى سحاب رحمت هرگز ايشان را زنده نساخته است . . . .\r\nالا اى حجر ! حجر بنى عدى ! سلامت و شادمان زى ! بر تو بيم مىبرم از آنچه على را به خاك افكند و پيرى را كه در دمشق بود و غرشى چون شير داشت .\r\nاگر تو كشته خواهى شد ، هر بزرگ قومى عاقبت سرانجامى جز مرگ نخواهد داشت .\r\n( 1 ) حجر و يارانش را به « عذراء » كه دهكده‌ئى در دوازده ميلى دمشق بود بردند و در آنجا به زندان افكندند . تا مبادله شدن پيامهائى ميان معاويه و زياد ، كار بر ايشان سخت‌تر گرفته شد . بالاخره مأمور فرومايهء معاويه با عده‌اى جلاد ديگر و با فرمان قتل و تعدادى كفن سر رسيد و خطاب به حجر گفت : اى منشأ گمراهى و اى معدن كفر و نفاق ! ! و اى دوستدار ابو تراب ! أمير المؤمنين فرمان داده كه تو و يارانت را بقتل رسانم مگر آنكه از كفرتان بازگرديد و رفيقتان را لعن كنيد و از او بيزارى جوئيد .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nحجر و يارانش گفتند : تحمل تيزى و برندگى تيغ از آنچه گفتى براى ما آسانتر است و حضور در پيشگاه خدا و پيامبر و وصى او از وارد شدن در آتش دوزخ ، نزد ما محبوبتر . .\r\n( 1 ) قبرها كنده شد . . حجر و يارانش تمام شب را بعبادت گذرانيدند ، صبح روز بعد آنان را براى قتل آماده ساختند . حجر گفت : لختى مرا واگذاريد تا وضوئى بسازم و نمازى بگزارم چه ، هرگز وضوئى نساختم مگر آنكه نمازى با آن گزاردم . او را واگذاشتند تا نماز گزارد . پس از نماز گفت : به خدا هرگز نمازى بدين سبكى نگزارده‌ام و اگر نه اينكه شما در من گمان ترس مىبريد ، افزونتر از اين مىخواندم .\r\nسپس گفت : بار الها ! شكايت امت خود را نزد تو مىآوريم ، اهل كوفه بر ضد ما شهادت دادند و اهل شام ما را مىكشند . هان به خدا سوگند اگر مرا در اين وادى كشتيد پس بدانيد كه من اول جنگجوى مسلمانى هستم كه در اين سرزمين بقتل مىرسد و اول مردى از مسلمانانم كه سگهاى اين وادى بر او پارس كرده‌اند « 1 » .\r\n( 2 ) آنگاه « هدبة بن فياض قضاعى » با شمشير كشيده بسوى او رفت ؛ حجر به خود لرزيد ؛ گفتند : هان ! ميگفتى از مرگ نمىترسم ! اينك از رفيقت بيزارى جوى تا رهايت كنيم ! ! گفت : چرا نترسم كه قبر حفرشده‌ئى است و كفن برافراشته‌ئى و شمشير آخته‌ئى . . ولى به خدا سوگند اگر از مرگ\r\n\r\n\r\n","description":"","footnote":"\r\n( 1 ) كامل ابن اثير : ( ج 3 ص 192 ) . « ابن سعد » و « مصعب زبيرى » - بنا به نقل حاكم - بمناسبت شرح حال حجر گفته‌اند : « حجر بدستور معاويه در چمنزار عذراء بقتل رسيد و او خود كسى بود كه اين نقطه را فتح كرده بود . . » مؤلف : و معناى اين جمله‌ى خود وى كه : « من اول مردى از مسلمانانم كه سگهاى اين وادى بر او پارس كرده‌اند » نيز همين است يعنى در روز فتح اين سرزمين .\r\n","page_name":" 457 ","page_number":457},
  {"content":"\r\n\r\nبينديشم سخنى كه موجب خشم خداوند است نخواهم گفت .\r\nبراى هفت نفر از ياران حجر ، خويشاوندان و نزديكانشان كه در شام نزد معاويه مقرب بودند شفاعت كردند و ما بقى طعمه‌ى شمشيرها گشتند .\r\nاز جمله‌ى آخرين سخنان حجر اين بود : زنجير آهنين از من مگشائيد و خون از پيكر من مشوئيد زيرا مرا فردا با معاويه ديدارى است و آنجا با او مخاصمه خواهم داشت .\r\nمعاويه اين سخن حجر را در دم مرگ به ياد آورده و سخت اندوهگين بود و با صداى گرفته‌اى مىگفت : ماجراى من و تو بسى دراز خواهد بود اى حجر ! .\r\n( 1 ) اهميت واقعه از نظر مسلمانان - معاويه پس از قتل حجر و يارانش به حج رفت . روزى گذارش به خانه‌ى عايشه افتاد ، اجازه خواست و وارد شد ، چون نشست عايشه گفت : مطمئنى كه كسى براى كشتن تو مخفى نكرده‌ام ؟ گفت : به خانه‌ى امن قدم نهاده‌ام . آنگاه عايشه گفت : از خداى نترسيدى اى معاويه كه حجر و يارانش را كشتى ؟ « 1 » سپس گفت : اگر نه اين بود كه به هر چه دست زديم كارها بر ما دشوارتر شد در قتل حجر نيز دست به كارى مىزديم . . « 2 »\r\n( 2 ) شريح بن هانى نامه‌ئى به معاويه نوشت و در آن از حجر ياد كرد و فتوى به حرمت جان و مال او داد . نوشت : « بيگمان حجر از جمله كسانى است كه نماز ميگزارند و زكات ميدهند و همه‌ساله به حج و عمره مىروند\r\n\r\n\r\n","description":"","footnote":"\r\n( 1 ) تاريخ طبرى ( ج 6 ص 156 ) .\r\n( 2 ) كامل ابن اثير ( ج 3 ص 193 ) .\r\n","page_name":" 458 ","page_number":458},
  {"content":"\r\n\r\nو امر بمعروف و نهى از منكر مىكنند و جان و مالشان حرام و محترم است « 1 » .\r\nپسر عمر از لحظه‌ى دستگيرى حجر پيوسته از او خبر ميگرفت ، وقتى خبر قتل او را شنيد در بازار بود ، كار خود را رها كرد و درحالىكه ميگريست بازگشت « 2 » .\r\n( 1 ) پس از قتل حجر و يارانش ، عبد الرحمن بن حارث بن هشام بر معاويه وارد شد و درحالىكه به دو خطاب ميكرد گفت : از كى حلم ابو سفيان را از دست داده‌اى ؟ ! معاويه پاسخ داد : از آن هنگام كه امثال تو حليمان قوم خود را از دست دادم و پسر سميه مرا بر اين كار واداشت و من نيز پذيرفتم ! ! عبد الرحمن گفت : به خدا سوگند از اين پس عرب نه حلمى براى تو خواهد شناخت و نه رأيى . . چگونه راضى شدى عده‌اى مسلمان را كه نزد تو باسارت فرستاده بودند بكشى ؟ ؟\r\n( 2 ) مالك بن هبيره‌ى سكونى هنگامى كه معاويه حاضر نشد حجر را به او ببخشد خطاب به افراد قبيله‌ى خود از كنده و سكون و جمع انبوهى از مردم يمن كه نزد او بودند گفت : به خدا سوگند بىنيازى ما از معاويه بيشتر از بىنيازى او از ماست ، ما در خويشاوندان او « 3 » آن كس را كه بجاى او نشيند مىشناسيم و او در همه مردم كسى را بجاى ما نتواند گزيد .\r\n( 3 ) از ابو اسحاق سبيعى پرسيدند : از كدام روز مردم خوار شدند ؟\r\nگفت : از آن روز كه حسن وفات يافت و زياد فرزند ابو سفيان خوانده شد و حجر بن عدى بقتل رسيد « 4 » .\r\n\r\n\r\n","description":"","footnote":"\r\n( 1 - 2 ) تاريخ طبرى ( ج 6 ص 153 )\r\n( 3 ) يعنى بنى هاشم .\r\n( 4 ) شرح نهج البلاغه ( ص 18 ج 4 ) .\r\n","page_name":" 459 ","page_number":459},
  {"content":"\r\n\r\n( 1 ) حسن بصرى گفت : در معاويه چهار خصلت وجود داشت كه هر يك به تنهائى براى بدبختى او بسنده بود : يكى آنكه بكمك سفيهان بر دوش امت سوار شد و خلافت را بىمشورت امت - كه هنوز در ميان ايشان بازماندگان صحابه و صاحبان فضيلت يافت مىشدند - بدست گرفت . ديگر آنكه پسرش را - آن مست شراب‌خواره‌ئى كه حرير مىپوشد و طنبور مىنوازد - وليعهد خود ساخت . سوم آنكه زياد را برادر خود دانست با اينكه پيغمبر فرموده : « فرزند از آن بستر است و نصيب زناكار جز سنگ نيست » . چهارم آنكه حجر را بقتل رسانيد . آنگاه دو بار گفت : واى بر معاويه از حجر و ياران حجر « 1 » .\r\n( 2 ) ربيع بن زياد حارثى كه از طرف معاويه ، كارگزار خراسان بود . از اندوه قتل حجر ، جان سپرد . ابن اثير مىنويسد ( ج 3 ص 195 ) : « مرگ او بر اثر خشم و اندوهى بود كه از كشته شدن حجر به دو دست داد تا آنجا كه مىگفت :\r\nازين پس پيوسته عرب ، بىدفاع كشته خواهند شد و اگر در ماجراى قتل او همه بسيج مىشدند و بپامىخاستند بيگمان بعد از اين يك نفر گرفتار اين گونه قتلى نمىشد ، ولى ايشان آرام گرفتند و سكوت كردند و بدون ترديد ، بخوارى خواهند نشست . پس از اين سخنها يك جمعه زنده بود ، در روز جمعه در برابر مردم ظاهر گشت و گفت : هان اى مردم ! من از اين زندگى ملول شده‌ام ، دعائى مىكنم همه آمين بگوئيد . آنگاه پس از نماز دست بدعا برداشت و گفت : بار الها ! اگر مرا نزد تو خيرى هست به زودى جان مرا بگير . . و مردم همه آمين گفتند . چون از مسجد خارج\r\n\r\n\r\n","description":"","footnote":"\r\n( 1 ) تاريخ طبرى ( ج 6 ص 157 ) و جز آن .\r\n","page_name":" 460 ","page_number":460},
  {"content":"\r\n\r\nشد هنوز لباسهاى او ديده مىشد كه بر زمين افتاد . . » « 1 »\r\n( 1 ) امام حسين عليه السّلام در مكتوبى به معاويه نوشت : « مگر تو نيستى كشنده‌ى حجر كندى و يارانش ؟ - آن نمازگزاران عابد و تقبيح كنندگان ظلم و بزرگ شمارندگان بدعت كه در راه خدا ملامت ملامتگران را به چيزى نمىگرفتند ؟ - مگر تو نيستى كه ايشان را پس از آن سوگندهاى شديد و پيمانهاى مستحكم ، از روى ظلم و دشمنى بقتل رسانيدى ؟ [ اشاره به فرازهاى ماده‌ى پنجم قرارداد 
  ] . . « 2 »\r\nو بالاخره بعدها كه نوبت به تاريخ رسيد نصر بن مزاحم منقرى و لوط بن يحيى بن سعد ازدى « 3 » هر يك كتابى درباره‌ى فاجعهء قتل او نوشتند و « هشام بن محمّد سائب » كتابى درباره‌ى او و كتابى درباره‌ى واقعه‌ى قتل رشيد و ميثم و جويرية بن مشهر نوشت « 4 » .\r\n( 2 ) احاديثى كه درباره‌ى حجر و يارانش وارد شده - ابن عساكر مىنويسد :\r\nپس از آنكه عايشه ، معاويه را بخاطر قتل حجر ، توبيخ و ملامت كرد ، گفت : از رسول خدا صلى اللّه عليه ( و آله ) و سلم شنيدم كه فرمود : در عذراء ( محل شهادت حجر و يارانش ) مردمى بقتل خواهند رسيد كه بخاطر آنان خداوند و اهل آسمانها خشمگين ميگردند .\r\nهمين حديث از طريق ديگر نيز از عايشه نقل شده است . . . . .\r\n\r\n\r\n","description":"","footnote":"\r\n( 1 ) اين ماجرا در كتابهاى : « الاستيعاب » « اسد الغابه » « الدرجات - الرفيعه » « امالى شيخ » نيز ذكر شده است .\r\n( 2 ) بحار الأنوار ( ج 10 ص 149 ) .\r\n( 3 ) فهرست ابن نديم : ص 136 .\r\n( 4 ) رجال نجاشى : ص 306 .\r\n","page_name":" 461 ","page_number":461},
  {"content":"\r\n\r\nبيهقى در كتاب « الدلائل » و يعقوب بن سفيان در تاريخش از « عبد اللّه بن زرير غافقى » روايت كرده‌اند كه گفت : از على بن ابى طالب عليه السّلام شنيدم كه ميگفت : اى مردم عراق ! هفت تن از شماها در عذراء كشته خواهند شد كه به « اصحاب اخدود » ماننده‌اند .\r\n( 1 )\r\n\r\nياران شهيد حجر -\r\nدر گذشته دانستيم كه ياران حجر ، گلهاى سر سبد مردان خدا و زبدگان انگشت شمار رجال دين بودند و بتعبير فرمودهء حسين بن على عليه السّلام : « نمازگزارانى عابد بودند كه ظلم را تقبيح مىكردند و بدعت‌ها را بزرگ مىشمردند و در راه خدا نكوهش ملامتگران را به چيزى نمىگرفتند . . . »\r\nهمچنين ديديم كه ديگر بزرگان مسلمان چگونه هرگاه نام حجر را ميبردند ، از آنان نيز ياد مىكردند .\r\nو اگر بازى تقدير يا كنترل‌هاى دستگاه اموى ميخواسته‌اند نام آن بزرگمردان را در زواياى فراموشى بيفكنند ، اين مقدار جاى هيچ‌گونه ترديد و گمانى نبوده كه اين عده ، شهيدان عقيده و فكر و قربانيان حق مغصوب بوده‌اند و همين براى فضل و شكوه و نام‌آورى آنان در تاريخ بسنده است .\r\n( 2 ) معاويه در حج « مقبولى ! ! » كه پس از قتل اين عزيزان بزرگوار گزارد ، در مكه با حسين بن على عليهما السلام ملاقات كرد و از روى كبر و تفرعن گفت : شنيدى با حجر و يارانش كه شيعيان پدرت بودند چه كرديم ؟\r\nآن حضرت فرمود : چه كردى ؟ ! گفت : آنها را كشتيم و كفن كرديم و بر\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nجنازه‌شان نماز گزارديم و به خاك سپرديم ! ! حسين عليه السّلام خنده‌ئى كرد و فرمود : آنها بر تو غلبه يافته‌اند ، ولى ما اگر پيروان تو را بكشيم نه آنان را كفن مىكنيم ؛ نه بر جنازه‌شان نماز مىگزاريم و نه بخاكشان مىسپاريم ! . « 1 »\r\n( 1 ) و اينك فهرست نام اين شهيدان به ترتيب حروف و با هر آنچه درباره‌ى هر يك از آنان ميدانيم :\r\n( 2 ) شريك بن شداد - يا ثداد - حضرمى و بنابر قولى : « عريك بن شداد » .\r\n( 3 ) صيفى بن فسيل شيبانى - سرآمد ياران حجر ، داراى قلبى آهنين و عقيده‌اى استوار و سخنى محكم .\r\nهنگامى كه او را دستگير كرده و نزد زياد آوردند ، زياد خطاب به او كرد و گفت : درباره‌ى ابو تراب چه ميگوئى ؟ اى دشمن خدا ؟ ! پاسخ داد : من ابو تراب نمىشناسم . زياد گفت : او را خوب مىشناسى ! گفت :\r\nنمىشناسم . زياد گفت : چطور ؟ على بن أبي طالب را نمىشناسى ؟ ! گفت :\r\nچرا . گفت : بسيار خوب ، ابو تراب هموست . گفت : نخير او پدر حسن و حسين است ، درود بر او . رئيس انتظامات زياد گفت : امير به تو مىگويد او ابو تراب است و تو ميگوئى نخير ؟ ! « صيفى » گفت : اگر امير دروغ مىگويد منهم بايد دروغ بگويم ؟ و اگر او بر سخن باطلى شهادت ميدهد منهم بايد شهادت دهم ؟ - بنگريد به صلابت و استوارى اين مسلمان - زياد گفت : اين نيز گناهى ديگر ، عصاى مرا بياوريد ! عصا را آوردند ، گفت : خوب عقيده‌ات درباره‌ى على چيست ؟ گفت : نيكوترين اعتقادى\r\n\r\n\r\n","description":"","footnote":"\r\n( 1 ) « بحار الانوار » و مدارك ديگر . طبرى اين روايت را در مورد امام حسن ( ع ) نقل كرده و اين درست نيست . چه ، فاجعهء قتل حجر و يارانش دو سال پس از وفات آن حضرت واقع شده است .\r\n","page_name":" 463 ","page_number":463},
  {"content":"\r\n\r\nكه درباره‌ى بنده‌ئى از بندگان شايسته‌ى خدا ميتوان داشت . نعره‌ى زياد بلند شد : با چوب بقدرى بگردنش بكوبيد كه نقش زمين شود . آن قدر او را زدند كه بر زمين غلطيد . آنگاه گفت : رهايش كنيد . . . هان ! عقيده‌ات چيست ؟ گفت : به خدا سوگند اگر با شمشير قطعه‌قطعه‌ام كنى جز آنچه شنيدى سخن ديگرى از من نخواهى شنيد . گفت : بايد او را لعن كنى يا گردنت را خواهم زد . گفت : در اين صورت گردنم را خواهى زد ، و اگر چنين كنى به خدا من خشنودم و تو بدبخت . « زياد » فرياد زد : او را با زنجير آهنين ببنديد و در زندان بيفكنيد .\r\n. . . و بالاخره پس از چندى او نيز در كاروان مرگ به همراه حجر و در شمار شهيدان عزيز عذراء بود .\r\n( 1 ) عبد الرحمن بن حسان عنزى - در شمار ياران حجر بود و به همراه او دست بسته و در زنجير به قتلگاه كشانيده شد . هنگامى كه به چمنزار عذراء رسيدند درخواست كرد كه او را نزد معاويه بفرستند - گويا مىپنداشت كه معاويه از پسر سميه بهتر است - چون بر معاويه در آمد معاويه خطاب به او كرد و گفت : هان ! درباره‌ى على چه ميگوئى ؟ گفت : از اين موضوع در گذر و سؤال مكن كه براى تو بهتر است . معاويه گفت : نه به خدا در نميگذرم . عبد الرحمن گفت : شهادت مىدهم كه او كسى بود كه خدا را بسيار ياد ميكرد و امر به حق مىنمود و عدل را بپاميداشت و از مردم در ميگذشت . گفت : پس درباره‌ى عثمان عقيده‌ات چيست ؟ گفت : او اول كسى بود كه باب ظلم را گشود و درهاى حق را بست . معاويه گفت : خودت را بكشتن دادى ! جواب داد : نه : بلكه تو را كشتم و از ربيعه كسى در وادى نيست - يعنى براى شفاعت يا دفاع از او - معاويه او را به كوفه نزد\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nزياد فرستاد و دستور داد ببدترين وضعى او را بقتل رساند ! ! اين عبد الرحمن همان كسى است كه چون دژخيمان معاويه در چمنزار « عذراء » به ايشان حمله كردند گفت : « بار الها ! مرا از كسانى قرار ده كه خوارى آنان را ارج مينهى و از آنان خشنودى ، چه بسيار زمانها كه جان خود را بمعرض قتل در آوردم ولى خداوند جز آنچه اراده فرموده بود مقدر نساخت » .\r\n( 1 ) حبه‌ى عرنى در « تاريخ كوفه » ( ص 274 ) از او ياد كرده و گويد :\r\nعبد الرحمن بن حسان عنزى از ياران على عليه السّلام بود . در كوفه اقامت داشت و مردم را بر ضد بنى اميه تحريك مىكرد ، زياد او را دستگير ساخت و به شام فرستاد . معاويه او را به بيزارى جستن از على عليه السّلام فرا خواند ، عبد الرحمن در پاسخ او بخشونت سخن گفت و معاويه وى را نزد زياد بازپس فرستاد و او وى را بقتل رسانيد .\r\nابن اثير ( در ج 3 ص 192 ) و طبرى ( در ج 6 ص 155 ) نوشته‌اند كه زياد او را در « قس الناطف » « 1 » زنده بگور ساخت .\r\nمؤلف : اگر معاويه از چگونگى اعدام شيعيان على بوسيله‌ى زياد در كوفه خبر مىيافت و دست و پا قطع‌كردن‌ها و زبان بريدنها و چشم در آوردنها را ميدانست ، يقينا سفارش نمىكرد كه عبد الرحمن بن حسان را « ببدترين وضعى » بقتل رساند . مگر بدتر و وحشيانه‌تر از اين گونه كشتن‌ها و مثله‌كردن‌ها ، وضعى مىتوان تصور كرد ؟ با اين حال ، زياد سفارش معاويه\r\n\r\n\r\n","description":"","footnote":"\r\n( 1 ) محلى است در نزديكى كوفه بر كرانه‌ى شرقى فرات و در محاذات آن بر كرانه‌ى غربى فرات ، « مروحة » قرار دارد كه در آن جنگ معروف « ابو عبيد » پدر « مختار ثقفى » واقع شده است .\r\n","page_name":" 465 ","page_number":465},
  {"content":"\r\n\r\nرا به كار بست و « زنده بگور كردن » را هم به انواع اعدامهاى قبلى افزود ! ! « 1 » براستى آيا در آن روز كه همگان در پيشگاه خداوند قهار گرد آيند معاويه بر اين سفارشها و زياد بر آن جنايت‌ها چگونه سزائى خواهند داشت ؟ ؟ .\r\n( 1 ) قبيصة بن ربيعهء عبسى - بعضى از مورخان بجاى ربيعه ، « ضبيعه » نوشته‌اند و او همان شجاع پيشتازى است كه تصميم داشت بكمك قوم خود مقاومت مسلحانه را ادامه دهد ، ولى رئيس قواى انتظامى دولتى به دو امان داد و او باعتماد « قرارداد امان » كه همواره ميان عرب - چه رسد به مسلمانان - داراى اعتبار و احترام فراوان بود ، دست از جنگ كشيد . غافل از اينكه خصلتهاى برگزيده‌ى اسلامى و عربى را در قاموس بنى اميه مفهومى نيست و از آنها جز بعنوان ابزارى براى سلطه‌ى ظالمانه و تحكم‌آميز در دستگاه ايشان استفاده نمىشود .\r\nقبيصه را نزد زياد حاضر ساختند ، زياد رو به او كرد و گفت : به خدا كارى مىكنم كه ديگر فرصت شورش و قيام بر ضد زمامداران را پيدا نكنى ! ! [ نظرگاه تنگ و محدود قدرتمندان را بنگر ! 
  ] قبيصة پاسخ داد : من با\r\n\r\n\r\n","description":"","footnote":"\r\n( 1 ) اين نوع اعدام ، سنت سيئه‌اى بود كه زياد بنيان نهاد و پس از او جباران در اين سنت از او پيروى كردند ، هنگامى كه معاويه‌ى دوم - پسر يزيد بن معاويه - بعنوان اعتراض بر بنى اميه و اعتراف به حق خلافت بنى هاشم ، از خلافت كناره‌گيرى كرد امويان كه گناه را از مربى او « عمر مقصوص » ميدانستند وى را دستگير ساخته و زنده بگور كردند . بنگريد به كتاب حياة الحيوان تأليف دميرى ص 62 و در اين كتاب ، دميرى ، خطبه‌ى معاويه دوم را نيز نقل كرده كه در آن با ذكر و توضيح علل كناره‌گيرى خود آشكارا به تشيع و پيروزى خود از خاندان پيغمبر ( ص ) اعتراف كرده است .\r\n","page_name":" 466 ","page_number":466},
  {"content":"\r\n\r\n« امان » نزد تو آمده‌ام . زياد فرياد زد : او را به زندان ببريد ! و بالاخره ، او نيز در شمار كاروانيان اسيرى بود كه دست و پا بسته و بىدفاع راهى قتلگاه شدند . . و در حديث است كه : « هر آن كس كه شخصى را امان دهد و سپس او را بقتل رساند من از وى بيزارم . . اگر چه آن مقتول كافر باشد » « 1 » ( 1 ) هنگامى كه كاروان بسوى خارج شهر كوفه ميرفت ، اسيران را از برابر خانه‌ى قبيصه عبور دادند ، قبيصه دختران خود را ديد كه بسوى او گردن كشيده و زار زار بر او مىگريند . به دو نگاهبان خود « وائل » و « كثير » گفت : بگذاريد تا به خانواده‌ى خود وصيت كنم ، چون نزديك آنان رسيد لحظه‌اى سكوت كرد سپس گفت : ساكت شويد ! دختران سكوت كردند .\r\nآنگاه گفت : تقوى و شكيبائى پيشه كنيد ، من از خداى خود اميد ميبرم كه در اين راه مرا به يكى از دو نيكى نائل آورد : يا شهادت كه سعادت من در آنست و يا بازگشتن نزد شما با عافيت . عهده‌دار زندگى شما خدا است و او زنده است و هرگز نميميرد [ بنگر كه در قالب اين پيكر بشرى چه روح آسمانى و فرشته سيرتى نهفته است 
  ] اميد ميبرم كه شما را فرو نگذارد و پاس مرا در وجود شما بدارد .\r\nآنگاه به راه خود ادامه داد و آن خانواده‌ى نوميد و پريشان را گريان و دعاگويان در انتظار خود گذارد . . و چه خانواده‌ها و چه دخترها كه در آن روزگار سياه بگونه‌ى خانواده و دختران قبيصه زندگى را بسر ميبردند . .\r\nطبرى مىنويسد : قبيصة بن ضبيعه بدست « ابو شريف بدى » افتاد ، قبيصة به دو گفت : ميان قبيله‌ى من و قبيله‌ى تو اختلاف و نزاع نيست ، بگذار\r\n\r\n\r\n","description":"","footnote":"\r\n( 1 ) الاصابة ( ج 4 ص 294 )\r\n","page_name":" 467 ","page_number":467},
  {"content":"\r\n\r\nكس ديگرى مرا بكشد . وى قبول كرد و سپس « قضاعى » او را بقتل رسانيد .\r\nمؤلف : و باز قدرت و بزرگوارى اين روح بزرگ را بنگر كه در چنين لحظه‌اى در آن انديشه است كه ميان دو قبيله كدورت و نفاقى پديد نيايد و ميكوشد كه برادرى و مسالمت را حفظ كند .\r\n( 1 )\r\n\r\nكدام بن حيان عنزى\r\n. ( 2 ) محرز بن شهاب بن بجير بن سفيان بن خالد بن منقر التميمى - « 1 » وى از بزرگان و سران قوم و از شيعيان زبده و معروف به « شيعيگرى » بود . در سال 43 كه « معقل بن قيس » با خوارج مىجنگيد ، محرز فرمانده ميسره‌ى سپاه وى بود . در اين جنگ - بروايت طبرى در ج 6 ص 108 - سپاه « معقل » از سه هزار جنگجو تشكيل شده بود و همه از يكه سواران و برگزيدگان شيعه .\r\n( 3 )\r\n\r\n2 - عمرو بن الحمق خزاعى :\r\nبن كاهن بن حبيب بن عمرو بن القين بن ذراح بن عمرو بن سعد بن كعب بن عمرو بن ربيعهء خزاعى . . . . سلسله‌ى نسب او را چنين آورده‌اند .\r\nوى پيش از فتح مكه اسلام آورد و به مدينه مهاجرت كرد و او همان صحابى نيكو صفتى است كه رسول خدا صلى اللّه عليه و آله دعا كرد جوانى او پايدار بماند ، هشتاد سال از عمر او گذشت و يك تار موى سپيد در صورت\r\n\r\n\r\n","description":"","footnote":"\r\n( 1 ) براى مطالبى كه درباره‌ى حجر و يارانش نوشتيم ، رجوع كنيد به اين مآخذ : « الامامة و السياسة » « كامل » « تاريخ طبرى » « شرح نهج البلاغه » « الاستيعاب » « النصائح الكافيه » « تاريخ الكوفه » .\r\n","page_name":" 468 ","page_number":468},
  {"content":"\r\n\r\nاو ديده نشد و چون زيبا و خوش چهره نيز بود ، بجا ماندن رنگ موى صورت بر درخشندگى و زيبائى او مىافزود .\r\nپس از دوران رسول خدا مصاحبت امير المؤمنين على عليه السلام را برگزيد و دوستى مخلصانه‌ى وى به جائى رسيد كه آن حضرت به دو ميفرمود :\r\nكاش در ميان سپاه من صد نفر مانند تو يافت مىشد . . جنگ‌هاى : جمل و صفين و نهروان را در كنار على عليه السلام درك كرد .\r\nامير المؤمنين او را بدين گونه دعا كرد : « بار الها قلب او را به تقوى روشن ساز و او را به راه راستت هدايت فرما » و به دو فرمود : اى عمرو ! بعد از من ، تو بقتل خواهى رسيد و سر تو را شهر به شهر خواهند گردانيد و آن اول سرى است در اسلام كه گردانيده مىشود ، واى بر كشنده‌ى تو » . « 1 »\r\n( 1 ) ابن اثير مىنويسد ( ج 3 ص 183 ) : هنگامى كه زياد به كوفه آمد « عمارة بن عقبة بن ابى معيط » به دو گفت : « عمرو بن حمق » شيعيان ابو تراب را سر جمع و متمركز مىكند . زياد كس نزد او فرستاد كه : اين اجتماع در اطراف تو چيست ؟ با هر كس خواستى سخن بگوئى در مسجد . « 2 »\r\nاز آن پس عمرو - بروايت طبرى - همواره بيمناك و مترصد بود تا ماجراى « حجر بن عدى كندى » پيش آمد ، در آن واقعه وى امتحان خوبى داد و هنر نمائى درخشانى كرد . مردى از « الحمراء » ( نيروى انتظامى زياد ) بنام « بكر بن عبيد » عمودى بر سرش فرود آورد و او را بر زمين افكند ، شيعيان او را از معركه بدر بردند و در خانه‌ى مردى از قبيله‌ى ازد پنهان\r\n\r\n\r\n","description":"","footnote":"\r\n( 1 ) سفينة البحار ( ج 2 ص 360 ) .\r\n( 2 ) طبرى جريان سخن‌چينى عمارة بن عقبه را ذكر كرده و سپس مىنويسد :\r\nبعضى گفته‌اند آن كسى كه خبر عمرو بن الحمق را نزد زياد برد و گفت او دو شهر - كوفه و بصره - را شورانيده است ، « يزيد بن رويم » بود .\r\n","page_name":" 469 ","page_number":469},
  {"content":"\r\n\r\nساختند ، پس از چندى مخفيانه از كوفه خارج شد و « رفاعة بن شداد » كه او نيز يكى ديگر از سران شيعه بود ، به همراهى وى خارج گشت . ابتدا بسوى مدائن رفته و سپس راه موصل را در پيش گرفتند و در نزديكى آن شهر در كوهى مأمن گزيدند . ( 1 ) حاكم آبادى نزديك آن كوه درباره‌ى آنان بدگمان شد و با جمعى سوار بسوى آنان رفت ، عمرو هنوز به موصل نرسيده بيمارى « استسقاء » گرفته بود و طبعا اكنون قدرت دفاع نداشت ولى « رفاعة بن شداد » كه جوانى نيرومند بود بىدرنگ بر اسب جست و به عمرو گفت : از تو دفاع ميكنم . عمرو گفت : دفاع به حال من چه سودى دارد ؟ اگر بتوانى جان خودت را خلاص كن . رفاعه بر آنان هجوم آورد و حلقه‌ى محاصره را پاره كرد و با تاخت دور شد ، سواران او را تعقيب كردند و او تيراندازى چيره دست بود ، هر سوارى كه نزديك او مىرسيد تيرى بسوى او رها مىكرد ، يا مجروحش مىساخت و يا او را از پاى در مىافكند ، لذا سواران از تعقيب او منصرف شدند و به عمرو پرداختند ، از او پرسيدند : تو كيستى ؟ گفت : من كسى هستم كه اگر رهايم كنيد براى شما بسلامت نزديكتر است و اگر بكشيد زيانش براى شما بيشتر ! مجددا از نام و نشان او پرسيدند حاضر نشد به آنان پاسخ گويد . « ابن ابى بلتعه » كارگزار آبادى ، او را نزد كارگزار موصل كه « عبد الرحمن بن عبد اللّه بن عثمان ثقفى » بود فرستاد و او چون « عمرو » را ديد ، شناخت و ماجراى او را براى معاويه نوشت .\r\nمعاويه نوشت كه با نيزه نه ضربت بر او وارد آورند همچنانكه او بر عثمان وارد آورده است ! چنين كردند ، در ضربت اول يا دوم وفات يافت .\r\n( 2 ) روايت ابن كثير با روايت مذكور كه از طبرى بود داراى مغايرت فراوان است ، وى ميگويد : مأموران معاويه او را در غارى مرده يافتند ،\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nسرش را بريدند و نزد معاويه فرستادند و اين نخستين سرى بود در اسلام كه گرد شهرها گردانيده شد . معاويه سر بريده او را نزد همسرش « آمنه بنت شريد » كه زندانى بود فرستاد [ وحشيگرى و خوى سبعيت را در آن به ظاهر انسان ، بنگريد 
  ] سر را در دامن او افكندند ، آمنه دست بر پيشانى او نهاد و لبهاى او را بوسيد و گفت : ديرى است كه او را از نظر من دور داشته‌ايد و اكنون كشته‌ى او را به من بازميگردانيد ؟ زهى به اين هديه كه هم دوستدار است و هم محبوب . . .\r\n( 1 ) حسين عليه السلام ضمن نامه‌ئى به معاويه نوشت : « آيا تو آن نيستى كه عمرو بن الحمق صحابى رسول خدا صلى اللّه عليه و آله - آن بنده‌ى شايسته را كه جسم او از عبادت خدا فرسوده و رنگ او زرد گشته بود - بقتل رسانيدى با آنكه به او امان داده و چندان عهد و پيمان سپرده بودى كه اگر به پرنده‌ئى ميدادند از فراز ابرها به زير مىآمد ؟ او را كشتى و بر خدا جرئت ورزيدى و عهد و پيمان را سبك شمردى . . »\r\nمؤلف : منظور از اين عهد و پيمان ، همان مفاد ماده‌ى پنجم قرار داد صلح است .\r\nمؤلف « سفينة البحار » مىنويسد : مدفن او در كنار شهر « موصل » است . « ابو عبد اللّه سعيد بن حمدان » پسر عموى « سيف الدوله » نخستين بار در ماه شعبان سال 336 آن را بنا كرد .\r\nدر كتاب « اصول التاريخ و الادب » چنين آمده ( ج 9 ص 2 ) : « ابو الحسن على بن ابى بكر هروى » در « كتاب الزيارات » مىنويسد : بر كناره‌ى شهر موصل در ناحيه‌ى علياى شهر ، مدفن « عمرو بن الحمق » است ، بدن وى را در آنجا به خاك سپردند و سرش را بشام بردند . ميگويند اين اول سرى بود\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nدر اسلام كه گردانيده شد . در اين آرامگاه بعضى از بزرگان اولاد حسين نيز مدفونند .\r\n( 1 )\r\n\r\n3 - عبد اللّه بن يحيى حضرمى و يارانش :\r\n« محمّد بن بحر شيبانى » در كتاب « الفروق بين الاباطيل و الحقوق » از « قاسم بن مجيمه » نقل مىكند كه گفت : « معاويه به هيچ‌يك از تعهدات خود عمل نكرد و من نامه‌ى حسن را به معاويه خواندم كه در آن ، جنايتهاى معاويه را در مورد خود و شيعيانش شماره مىكند و پيش از همه ، نام عبد اللّه بن يحيى حضرمى و يارانش را كه با او بقتل رسيدند ، ميبرد » « 1 » .\r\nمؤلف : عجالتا از حالات حضرمى و ماجراى شهادت وى و كسانى كه با او كشته شده‌اند ، چيزى نميدانيم . همين اندازه ميدانيم كه وى از ياران و نزديكان امير المؤمنين بوده و آن حضرت در جنگ جمل به دو فرموده است :\r\n« بشارت باد تو و پدرت را اى پسر يحيى » .\r\nهمچنين از گفتار برخى از مورخان در اين باره كه چرا حسن بن على ( ع ) در نامه‌ئى كه به معاويه نوشت نام يحيى را بر ديگر دوستانش مقدم ساخت ، بدست مىآيد كه وى از همه‌ى آنان پارساتر و از زندگى دنيا دور تر و به انزوا نزديكتر بوده و از ناحيه‌ى او حكومت معاويه را خطرى تهديد نمىكرده است . مىنويسند : « معاويه ، از اندوهى كه عبد اللّه و يارانش از وفات امير المؤمنين داشتند و محبتى كه به دو مىورزيدند و فضائل او را كه بسيار مىگفتند ، آگاه گشت ، لذا ايشان را دستگير ساخت و دست و پا\r\n\r\n\r\n","description":"","footnote":"\r\n( 1 ) بحار الانوار ( ج 10 ص 101 ) .\r\n","page_name":" 472 ","page_number":472},
  {"content":"\r\n\r\nبسته گردن زد . و كسى كه راهبى را از خلوت انزوايش فرود مىآورد و بىهيچ جرم و گناهى ميكشد ، شگفت‌انگيزتر است از آن كس كه كشيشى را از كليسائى بيرون ميكشد و بقتل مىرساند ، زيرا كشيش به فعاليت و تلاش نزديكتر است از راهبى كه ميان زمين و آسمان زندگى مىكند . بنابراين اگر امام حسن اين عابدان و پارسايان و روشنگران را بر مردمى كه آنان نيز داراى چنين خصلتهائى بوده‌اند ، مقدم ساخته عجبى نيست . . . » « 1 »\r\nماجراى « عبد اللّه بن يحيى » به فاجعهء حجر بن عدى بسى شبيه و همانند است : هر دو بىدفاع كشته شدند ؛ هر دو با جمع دوستان و ياران خود كشته شدند و هر دو فقط به جرمى گرفته شدند كه بيگمان سرلوحه‌ى فضائل ايشان بود .\r\n( 1 )\r\n\r\n4 - رشيد هجرى : « 2 »\r\nشاگرد على عليه السّلام و يار و مصاحب پاكباخته‌ى او و دانشمندى كه همه به اينكه داناى پيشامدها و مرگها بوده ، اعتراف كرده‌اند . جمع كثيرى از او روايت مىكنند ولى همه‌ى آنان از بيم زمامدار اموى از بردن نام او خوددارى نموده‌اند ، تنها كسى كه بصراحت از او نام برده و حديث نقل كرده ، دختر يگانه‌ى اوست كه به چشم خود كشته شدن پدر را ديده و دست و پاى بريده‌ى او را جمع‌آورى كرده است .\r\nدخترك در هنگامى كه دست و پاى بريده‌ى پدر را جمع مىكرد ،\r\n\r\n\r\n","description":"","footnote":"\r\n( 1 ) بحار الانوار ( ج 10 ص 102 ) .\r\n( 2 ) « رشيد » به صيغهء تصغير تلفظ مىشود ( بر وزن خمين ) و « هجرى » منسوب به بلاد « هجر » ( بر وزن صمد ) بحرين است .\r\n","page_name":" 473 ","page_number":473},
  {"content":"\r\n\r\nاز او پرسيد : هيچ احساس درد ميكنى ؟ جواب داد : نه دختركم ! مگر آن اندازه كه از ازدحام جمعيت دست دهد ! ( 1 ) او را نزد زياد حاضر ساختند ، زياد به او گفت : دوستت - يعنى على عليه السّلام - درباره‌ى بلائى كه بر سرت خواهيم آورد چيزى به تو نگفته است ؟ ! رشيد پاسخ داد : دست و پايم را قطع مىكنيد و بدارم مىآويزيد . زياد گفت : به خدا پيشگوئى او را دروغ خواهم ساخت ، بگذاريد برود . چون خواست خارج شود زياد فرياد زد : برگردانيدش ، براى تو هيچ بلائى شايسته‌تر از همان چيزى كه رفيقت خبر داده بنظرمان نمىرسد ، محققا هر چه زنده بمانى جز بدى ببار نخواهى آورد . . دست و پاى او را ببريد ، دست و پايش را بريدند و او همچنان سخن ميگفت . زياد دستور داد او را بدار بياويزند و ريسمان را به گردن او ببندند . رشيد گفت : يك كار ديگر باقى مانده كه مىبينم از آن فراموش كرده‌ايد ! زياد گفت : زبانش را هم ببريد . چون زبانش را بيرون آوردند تا ببرند گفت : بگذاريد يك كلمه بگويم . . او را رها كردند ، گفت : به خدا اين نيز تصديق سخن امير المؤمنين است ، مرا از بريدن زبانم نيز با خبر ساخته بود .\r\nاو را مجروح و دست و پا بريده از قصر بيرون افكندند ، مردم گرد او مجتمع گشتند و همان شب وفات يافت ، رحمت خدا بر او باد .\r\nدخترش مىگويد : روزى به پدرم گفتم : چقدر تلاش مىكنى ، پدر ! جواب داد : « دخترم ! پس از ما مردمى خواهند آمد كه آگاهى و بينائى آنان در دين ، از زحمت و تلاش ما بافضيلت‌تر است » .\r\nبه دخترش اندرز مىداد : « دختركم ! حرف را با « كتمان » بميران\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nو دل را جايگاه امانت بساز . » « 1 »\r\n( 1 )\r\n\r\n5 - جويرية بن مسهر عبدى :\r\nابن ابى الحديد مىنويسد : روزى على عليه السّلام به او نگريست و گفت : جويريه ! بيا نزديك ! هر وقت چشمم به تو مىافتد احساس مىكنم كه دوستت دارم . . آنگاه مطالبى از اسرار با او در ميان گذاشت و در آخر گفت : اى جويريه ! دوست ما را تا وقتى به ما محبت مىورزد دوست بدار و چون دشمن ما شد او را دشمن بدار . . و دشمن ما را تا زمانى كه دشمن ماست ، دشمن بدار و هر آنگاه كه محبت ما را به دل گرفت او را دوست گير . .\r\nخصوصيت او با على عليه السّلام بدان پايه بود كه روايت كرده‌اند روزى وارد منزل آن حضرت شد ، امير المؤمنين خفته بود و جمعى از يارانش در آنجا بودند . جويريه بانگ زد : اى خفته ! بيدار شو بيگمان ضربتى آنچنان بر سرت خواهند زد كه موى صورتت از آن رنگين شود . آن حضرت تبسمى كرد و فرمود : و من نيز تو را از سرانجامت با خبر سازم ، سوگند به آن كس كه جانم بدست اوست ، تو را نزد ستمگر خشن زنازاده‌ئى خواهند برد و او دست و پاى تو را قطع خواهد كرد و در زير ساقه‌اى درخت « كافر » ى بدار خواهد آويخت ! راوى ميگويد : روزگارى بر اين نگذشت كه زياد ، جويريه را دستگير كرد و دست و پاى او را بريد و در كنار ساقه‌اى « ابن معكبر » بر ساقه‌اى كوتاهى بدار آويخت .\r\nمؤلف : اين حديث را « حبه‌ى عرنى » رحمه اللّه نيز نقل كرده و بر\r\n\r\n\r\n","description":"","footnote":"\r\n( 1 ) سفينة البحار . ج 1 ص 522 .\r\n","page_name":" 475 ","page_number":475},
  {"content":"\r\n\r\nآن افزوده كه : زياد بن أبيه كسى بود كه علم دشمنى على عليه السّلام را برافراشت و پيوسته در جستجوى ياران على بود و چون ايشان را خوب مىشناخت ، در هر گوشه‌اى كه بودند آنان را مىيافت و مىكشت .\r\n( 1 )\r\n\r\n6 - اوفى بن حصين :\r\nيكى از قربانيان ظلم بنى اميه . . زياد او را نزد خود طلبيد ولى او از روبرو شدن با زياد امتناع كرد . روزى زياد مردم را از نظر ميگذرانيد ناگهان چشمش به او افتاد ، گفت : اين كيست ؟ گفتند « اوفى بن حصين » است . زياد آهسته با خود گفت : با پاى خود بدام افتاد ! سپس از او پرسيد :\r\nعقيده‌ات درباره‌ى عثمان چيست ؟ گفت : عثمان داماد رسول خدا و شوهر دو دختر او بود . گفت : درباره‌ى معاويه چه ميگوئى ؟ گفت : بخشنده‌ئى با گذشت است .\r\nاوفى در سخن بسيار زبر دست بود لذا « زياد » نتوانست از گفتار او بهانه‌اى بدست آورد .\r\nمجددا پرسيد : نظرت درباره‌ى من چيست ؟ گفت : شنيدم در بصره گفته‌اى كه « به خدا بىگناه را بجاى گنهكار و حاضر را بجاى غائب مجازات خواهم كرد » ؟ گفت : بلى گفته‌ام « 1 » . گفت : بسيار به راه خطا و اشتباه رفته‌ئى ! ( 2 ) مؤلف : زبر دستى اين مرد بلند راى ، از اينجا بدست مىآيد كه در پاسخگوئى به زياد ، روش تدريج را پيش گرفته و با اسلوبى حكيمانه\r\n\r\n\r\n","description":"","footnote":"\r\n( 1 ) اين خطبه‌ى زياد را بيشتر مورخان نقل كرده‌اند و ما اين قسمت از آن را در پاورقيهاى فصل 11 آورديم .\r\n","page_name":" 476 ","page_number":476},
  {"content":"\r\n\r\nخواسته او را به خطاهاى خود واقف سازد . فراموش نكنيم كه وى در اين لحظه از سوئى در ميانه‌ى نطع و شمشير و از سوى ديگر ، بر سر دوراهى حق و باطل قرار داشته است . و همين نكته است كه بر اعجاب و تحسين ما نسبت به اين شاگردان قهرمان على عليه السّلام مىافزايد . ولى اين موعظه براى « اوفى » فقط اين سود را داشت كه زياد گفت : « شيپور زن ، از ديگران شريرتر نيست » « 1 » و سپس دستور قتل او را صادر كرد . « 2 »\r\nآيا براستى زياد به چه جرمى « اوفى بن حصين » را هدف شرارت خود قرار داد و خونش را بر زمين ريخت با اينكه رسول خدا فرموده است :\r\nهمه چيز مسلم : جانش ، آبرويش ، مالش براى مسلم ديگر حرام و محترم است . ؟\r\n( 1 ) چنان كه ديدى اين بزرگمرد در پاسخهائى كه به زياد داده هيچ پوشيده‌اى را برملا نساخته و هيچ پنهانى را آشكار نكرده است . ولى آن كسى كه با حكم آشكار قرآن مخالفت مىكند و آيه‌ى : «  لا تَزِرُ وازِرَةٌ وِزْرَ أُخْرى *  » ( هيچ كس وزر و و بال شخص ديگرى را بدوش نميكشد ) پشت گوش مىافكند و بىگناه را بجرم گنهكار ميگيرد ، چه شگفت اگر زبان قرآن و منطق دين را درك نكرده و خون چون او مردى را بريزد .\r\nبراستى زياد در آن روزگار بر كنگره‌ى كاخ ظلم و بيداد بر آمده بود و مردم پيرامونش در شديدترين محنت‌هاى دنيا بسر ميبردند : دسته دسته بزندانها سرازير مىشدند و گروه گروه از وطن آواره گشته و در غربت\r\n\r\n\r\n","description":"","footnote":"\r\n( 1 ) كنايه از اينكه اين مرد بخاطر زبان‌آورى و صريح‌گوئىاش جرمى بيشتر از جرم ديگران ندارد ( م )\r\n( 2 ) رجوع شود به كامل ابن اثير ( ج 3 ص 183 ) و تاريخ طبرى ( ج 6 ص 130 - 132 ) .\r\n","page_name":" 477 ","page_number":477},
  {"content":"\r\n\r\nتبعيدگاهها زندگى ميكردند و هر روز صدها نفر براى انجام مجازاتهاى وحشيانه‌ئى از قبيل در آوردن چشم و بريدن دست و پا و خورد كردن استخوانهاى سينه و پشت « 1 » ، زير دست دژخيمان دربار او قرار ميگرفتند و چه بسيار بودند قربانيان ديگرى كه دست و پا بسته و زنجيرى ميان كوفه و شام در رفت و آمد بودند .\r\n( 1 ) در كوفه جز ارعاب و خفقانى مرگبار و در شام براى اين عده ، جز مرگى هولناك هيچ چيز وجود نداشت .\r\nكوفه كه در گذشته‌ى نزديك كانون شورش و پايگاه توطئه بود ، بر اثر فشار و سخت‌گيرى حكام ستمگر اموى همچون عضو شكسته‌ى مجروحى ، افسرده و بىحال و فرمانبردار مينمود ، توطئه‌گران ديروز ، حاكمان مستبد و خودكامه‌ى امروز بودند و بىهيچ پروا دست ظلم و بيداد بر ملت مظلوم گشوده بودند ، شگفتا ! چگونه شهر را زلزلهء خشم مردم درهم نميكوفت ؟\r\nو چسان همه يك جا از آن ستمكده دست نكشيده و بكوهها و بيابانها پناهنده نمىگشتند ؟ ؟\r\nمعاويه و فرزند نامشروع پدرش و رجال مكتبش اين نكته را درك نميكردند كه زور و خفقان ، خود بزرگترين عامل رشد ايده‌هائى است كه زمامدار مستبد و جبار با آن مىجنگد . . . و نمىفهميدند كه فشار و ارعاب نمىتواند فكر و مكتبى را كه مهر ابديت بر آن خورده ، نابود و ريشه‌كن\r\n\r\n\r\n","description":"","footnote":"\r\n( 1 ) عمير بن يزيد را كه يكى از ياران حجر بود نزد زياد آوردند و قبلا زياد او را بر جان و مال امان داده بود . وقتى او را حاضر ساختند دستور داد با زنجير او را ببندند و آنگاه مردان نيرومند ، پيكر او را بر سر دست بلند كنند و بر زمين بكوبند . . و اين كار را چندين بار تكرار كردند ! ( طبرى ج 6 ص 147 ) .\r\n","page_name":" 478 ","page_number":478},
  {"content":"\r\n\r\nسازد و فكر اصيل ، همان بذر سالمى است كه پا بپاى تاريخ و در امتداد نسلها و قرنها ، رشد مىكند و با گذشت زمان ، مايه‌ى زندگى و ادامه‌ى حيات را هر چه بيشتر ميگيرد . .\r\nبدين صورت بود كه پس از آن روزگار ، صدها ميليون آدمى در صحنه‌ى اين جهان پديد آمدند كه با كوفه‌ى آن روز طرز فكرى يكسان و از معاويه و همدستانش كينه‌اى زوال‌ناپذير و عداوتى بىپايان داشتند .\r\n( 1 )\r\n\r\nشكنجه‌هاى بدون اعدام :\r\nفجايع دستگاه اموى ، بجز قتل و تبعيد و ويران كردن خانه‌ها و مصادره‌ى اموال و دوختن دهانها ، انواع و الوان ديگر نيز داشت .\r\nابن اثير بمناسبت نقل فاجعهء « اوفى بن حصين » مىنويسد :\r\n« پس از حادثه‌ى « بريدن دست سى يا هشتاد نفر » او نخستين كسى بود كه بدست زياد كشته شد » .\r\nمعاويه همه‌ى زوايا و گوشه و كنارهاى كوفه و بصره را جستجو كرد و در اين دو شهر ، هر بزرگ قومى يا مرد شمشير زنى يا خطيب مؤثرى يا شاعر باقريحه‌اى از شيعه را از مركز و قرارگاه خود بركند : بزندان انداخت و دست او را به زنجير بست يا آواره و بىخانمانش ساخت و يا خون او را بر زمين ريخت .\r\nو اينك نمونه‌هائى كوچك از فرآورده‌هاى جنايت پدر يزيد در مورد شخصيت‌هاى برجسته‌ى آن روز از سران و بزرگان شيعه :\r\n\r\n","description":"","footnote":"","page_name":" 479 ","page_number":479},
  {"content":"\r\n\r\n( 1 )\r\n\r\nب - كسانى كه مورد فشار و تهديد قرار گرفتند\r\n( 2 )\r\n\r\n1 - عبد اللّه بن هاشم مرقال :\r\nبزرگ قريش و رئيس شيعيان بود در بصره .\r\nپدر او « هاشم مرقال » [ بن عتبة بن ابى وقاص 
  ] همان فرمانده شجاع پيشتازى بود كه معاويه در جنگ صفين از دست او به دهشتى كشنده دچار شد . .\r\nو او در آن روز در رأس ميسره‌ى لشكر امام على عليه السّلام قرار داشت .\r\nمعاويه به كارگزار خود زياد نوشت : « اما بعد ، عبد اللّه بن هاشم بن - عتبه را زير نظر بدار و او را دستگير كن و دست بسته به شام نزد من بفرست » .\r\nزياد ، شبانه بر سر او هجوم برد و او را دست بسته و با غل و زنجير روانهء دمشق كرد . چون او را بر معاويه وارد كردند عمرو بن عاص در نزد او بود . معاويه به عمرو گفت : اين مرد را مىشناسى ؟ گفت : بلى ، اين همان كسى است كه پدرش در جنگ صفين ميگفت . . . و رجزى را كه « هاشم » در آن روز در ميدان جنگ خوانده بود تكرار كرد و سپس به اين بيت تمثل جست :\r\n« گاه سبزه و گياه بر روى سرگين مىرويد و خشم و كين اندرون همچنان باقى است » « 1 » ( 3 ) و آنگاه گفت : زنهار ! اى امير المؤمنين اين تمساح آرام را رها مكن ؛ پيوند جان او را بگسل و او را به عراق بازمگردان ، چه او كسى نيست كه از نفاق و اختلاف بازايستد ، اينها اهل مكر و عداوت و آتش\r\n\r\n\r\n","description":"","footnote":"\r\n( 1 ) اين مثل را عرب براى ظاهر آراسته و باطن مغاير با آن مىآورد و در اينجا منظور عمرو آنست كه به ظاهر آرام اين مرد منگر ، در سينه‌ى او همان خشم و عداوت روز صفين همچنان موج مىزند ( م )\r\n","page_name":" 480 ","page_number":480},
  {"content":"\r\n\r\nافروزان هنگامه‌ى ابليس‌اند . در دل او مهرى است كه سلاح بر تن او مىآرايد و در سر او انديشه‌ئى است كه به سركشىاش وامىدارد و در گرد او يارانى هستند كه وى را مدد مىكنند و سزاى هر گناهى ، كارى است همانند آن .\r\nسخنانى از اين قبيل و طعن و حمله‌ئى از اين گونه به مردم عراق ، عادت معروف و هميشگى عمرو بن عاص است و ما پيش از او كسى را نمىشناسيم كه با اينچنين كلمات خصومت‌بارى اهل عراق را توصيف كرده باشد .\r\n( 1 ) ولى فرزند مرقال نيز جبان ضعيفى نبود كه چنين حملات تندى بتواند راه قريحه را بر او ببندد ، او شير بچه‌ئى بود كه نسب به شيران قوى پنجه مىرسانيد . . لذا درحالىكه روى سخن بسوى عمرو داشت ، در پاسخ او چنين گفت :\r\n« اى عمرو ! من اگر كشته شوم مردى خواهم بود كه خويشاوندانش او را فرو گذاشتند و اجلش فرا رسيد . ولى آيا اين تو نبودى كه از ميدان كارزار ، روى گردانيدى ؟ چندان كه ما تو را به نبرد فرا ميخوانديم ، بهانه مىجستى و همچون كنيزكى سيه‌روى يا گوسفندى كه بسوئى كشيده مىشود ، پرهيز مىكردى و فرا پس مىرفتى ! و توان كمترين دفاع نداشتى ! ؟ » عمرو گفت : هان به خدا كه اكنون در كام شيرى در افتاده‌ئى كه از همه‌ى اقران برتر است . چنين پندارم كه از چنگ امير المؤمنين رهائى نخواهى داشت ! ( 2 ) عبد اللّه گفت : « اى پسر عاص ، به خدا مىبينم كه در وقت آسودگى ، گزافه‌گوى و در هنگامه‌ى ديدار ، جبان و ترسوئى ! چون پشت كنى ،\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nدژخيمى بيدادگرى و چون روبرو شوى ، ترسانى ضعيف ! به شاخه‌ى كجى ميمانى كه در خارستانى روئيده است : بىميوه و پرزحمت ؛ دير پاى و بدون بهره . . آيا اين تو نبودى كه روزگارى مردمى بر تو مستولى گشتند كه در خردسالى به عنف گرفتار نگشته و در بزرگى از دين بدر نرفته بودند ؛ دستى نيرومند و زبانى تيز داشتند ، كجىها را بر طرف مىساختند و گرفتگىها و سختىها را بر مىگشودند ؛ اندك را افزون ميكردند و تشنگىها را فرو مىنشانيدند و ذليل را به عزت مىرسانيدند ؟ » .\r\nعمرو گفت : به خدا سوگند در آن روز پدرت را ديدم كه شكمش را ميدريدند و امعائش را بيرون مىكشيدند و استخوانهاى پشتش را ميكوبيدند و چنان بود كه گوئى پيكر او يكپارچه جراحتى مرهم نهاده است ! ( 1 ) عبد اللّه گفت : « اى عمرو ! ما تو را و سخنهايت را آزموده‌ايم و زبان تو را بسى دروغ‌پرداز و فريبكار يافته‌ايم . تو با مردمى درآميخته‌اى كه به حال تو آشنائى ندارند و كردار تو را نيازموده‌اند و اگر در ميان مردمى جز مردم شام زبان بگفتار گشائى تباهى فكر خويش را در خواهى يافت و راه سخن بر تو گرفته خواهد شد و همچون نشسته‌ئى كه سنگينى بار ، رانش را بلرزه در آورده ، بر خودخواهى لرزيد » .\r\nدر اين هنگام معاويه خطاب به آن دو كرده گفت : بس كنيد ديگر . . !\r\nو سپس دستور داد كه عبد اللّه را بخاطر خويشاونديش رها كنند . پس از آن هميشه عمرو عاص او را بر اين كاهلى سرزنش ميكرد و بدين مضمون اشعارى انشاد مينمود : « تو را فرمانى دادم اطاعت نكردى و دست از كشتن پسر هاشم كه خود موفقيتى بود ، بازداشتى . مگر پدر او نبود كه على را در آن هنگامه‌ى خونين ياورى كرد ؟ و دست از پيكار نكشيد تا درياها\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاز خون ما در صفين پديد آورد . و اين پسر اوست ، و هر كس به پدر خود همانند است ، و ديرى نخواهد پائيد كه از اين خطا انگشت ندامت بدندان بگزى » .\r\n( 1 )\r\n\r\n2 - عدى بن حاتم طائى :\r\nصحابى ارجمندى كه چون بر رسول خدا ( ص ) در مىآمد آن حضرت او را گرامى ميداشت ؛ زعيم بزرگ و خطيب سخنور و هژبر شجاع .\r\nدر سال نهم هجرى اسلام آورد و اسلامش نيكو گشت . خود او گويد : « چون به مدينه آمدم مردم كنجكاوانه مرا مىنگريستند و ميگفتند :\r\nعدى بن حاتم ! . . رسول خدا ( ص ) به من فرمود : اسلام را بپذير تا بسلامت باشى ! گفتم : من خود آئينى دارم . فرمود : من به آئين تو داناتر از توام . . .\r\nچنين پندارم كه بىسامانى مردم پيرامون من و اينكه همه را در نزد ما يكسان و يكنواخت مينگرى مانع از اسلام توست . . سپس گفت : حيره رفته‌ئى ؟ گفتم : نرفته‌ام ولى جاى آن را مىدانم . فرمود : زود باشد كه زنى هودج‌نشين از حيره بيرون آيد و بىآنكه در پناه مردى باشد به مكه رود و طواف خانه خدا كند و بيگمان گنجهاى كسرى پسر هرمز به روى ما گشوده شود . گفتم : كسرى پسر هرمز ؟ ؟ فرمود : آرى ، و چندان مال و ثروت از همه سو فرو ريزد كه هر كسى همت بدان گمارد كه گيرنده‌ى زكاتى بيابد .\r\nعدى گويد : آن دو را ديدم : آن هودج‌نشين را و هم گشوده شدن گنجهاى كسرى را و من خود در شمار اولين سوارانى بودم كه بر آن گنجها هجوم بردند . و به خدا سوگند كه سومين نيز خواهد آمد . « 1 »\r\n\r\n\r\n","description":"","footnote":"\r\n( 1 ) الاصابة ( ج 4 ص 288 - 229 ) .\r\n","page_name":" 483 ","page_number":483},
  {"content":"\r\n\r\n( 1 ) و بازگويد : با مردمى از قبيله‌ى خود نزد عمر آمديم ، بكارى مشغول بود و به من نمىپرداخت . پيش رفتم و گفتم : مرا مىشناسى ؟ گفت : آرى ، تو همانى كه ايمان آوردى وقتى ديگران كافر شدند و شناختى وقتى ديگران انكار ورزيدند و وفا كردى وقتى ديگران خيانت نمودند و روى آوردى وقتى ديگران روى گردانيدند . همانا اولين صدقه‌ئى كه روى اصحاب رسول خدا صلى الله عليه و آله و سلّم را سفيد كرد ، صدقهء « طى » بود « 1 » .\r\nو گويد : از وقتى مسلمان شدم هرگز نماز برپا نشد مگر آنكه من وضو داشتم « 2 » .\r\n( 2 ) در جنگ صفين « عائذ بن قيس حرمزى طائى » با او بر سر پرچم منازعت كرد و در قبيله‌ى طى ، تيره‌ى حرمزىها از تيره‌ى اولاد عدى « 3 » [ يعنى تيره‌ى حاتم 
  ] بعدد افزون بودند . « عبد اللّه بن خليفه‌ى طائى » در ميان جست و گفت : « اى حرمزيان ! بر عدى مىشوريد ؟ مگر در ميان شما كسى همچون عدى هست ؟ يا در پدران شما كسى چون پدر او بوده است ؟ مگر او حامى عشيره و دفاع‌كننده از آب در هنگام نياز نيست ؟\r\nمگر او فرزند صاحب « مرباغ » « 4 » و پسر بخشنده‌ى عرب نيست ؟ مگر او پسر آن كس نيست كه دارائى خود را بغارت ميداد و از پناهنده‌ى خويش\r\n\r\n\r\n","description":"","footnote":"\r\n( 1 - 2 ) الاصابة ( ج 4 ص 228 - 229 ) .\r\n( 3 ) اين عدى ، نياى پنجم عدى بن حاتم است ، بنا بر اين سلسله نسب عدى بن حاتم صحابه رسول خدا چنين است : عدى بن حاتم بن عبد اللّه بن سعد بن الحشرج بن امرئ القيس بن عدى .\r\n( 4 ) « مرباع » نام ماليات خاصى است كه در دوران جاهليت پيش از اسلام ، رئيس قبيله به ميزان يك چهارم از غنيمت‌ها مىگرفت ( م )\r\n","page_name":" 484 ","page_number":484},
  {"content":"\r\n\r\nدفاع ميكرد ؟ مگر او آن كس نيست كه هرگز مكر نورزيده و فجور نكرده و نادان نبوده و بخل نورزيده و منت ننهاده و ترس نداشته است ؟ در ميان پدرانتان يكتن چون پدر او و در ميانه‌ى خودتان يك نفر چون او نشان دهيد ! آيا او برترين شما در اسلام نيست ؟ آيا او همان كسى نيست كه از طرف شما نزد پيغمبر صلى الله عليه و آله و سلّم رفت ؟ آيا او رئيس و فرمانده شما در واقعه‌هاى : « نخليه » و « قادسيه » و « مدائن » و در هنگامه‌ى « جلولاء » و « نهاوند » و « شوشتر » نبوده است ؟ بنا بر اين شما را با او چه نسبت است ! ؟ به خدا هيچ تيره‌اى از تيره‌هاى قبيله‌ى شما چيزى را كه شما طلب مىكنيد ، نمىطلبد » .\r\n( 1 ) در اين هنگام على عليه السّلام فرمود : « كافى است اى پسر خليفه ! همگى نزد من آئيد و همه‌ى افراد قبيله را نيز حاضر سازيد » همه نزد آن حضرت حضور يافتند . آنگاه فرمود : « در اين واقعه‌ها - كه عبد اللّه بن خليفه برشمرد - رئيس و فرمانده شما كه بود ؟ گفتند : عدى . عبد اللّه بن خليفه گفت : يا امير المؤمنين ! از ايشان بپرس آيا راضى و خشنود نيستند كه عدى رئيس و بزرگتر ايشان باشد ؟ على عليه السّلام از ايشان پرسيد .\r\nهمه پاسخ گفتند : چرا . آنگاه فرمود : « عدى از همه‌ى شما براى پرچمدارى شايسته‌تر است پرچم را به او دهيد » « 1 » .\r\n( 2 ) در سال 51 زياد مأموران خود را فرستاد تا وى را كه در مسجد خودش در كوفه ( معروف به مسجد عدى ) بود دستگير كنند ، او را از مسجد بيرون آورده و به زندان افكندند . در شهر ، هر كس از مردم يمن و از قبيله‌ى ربيعه و مضر بود از دستگيرى عدى به فغان در آمد . مردم نزد زياد آمده و در\r\n\r\n\r\n","description":"","footnote":"\r\n( 1 ) طبرى ( ج 6 ص 5 ) .\r\n","page_name":" 485 ","page_number":485},
  {"content":"\r\n\r\nباره‌ى عدى با وى مذاكره كردند و وى را بر اينكه با صحابى رسول خدا چنين كارى كرده ، نكوهش نمودند .\r\nزياد از عدى خواست كه « عبد اللّه بن خليفه‌ى طائى » را نزد او حاضر سازد - و اين عبد اللّه از ياران حجر و از كسانى بود كه با مأموران زياد ( الحمراء ) سرسختى ميكرد - عدى از اين كار امتناع ورزيد و عاقبت ، زياد بدين راضى شد كه « عبد اللّه » از كوفه خارج گردد . « 1 »\r\n( 1 ) روزى عدى بر معاويه در آمد . و او در ديده‌ى معاويه بسى بزرگ و با هيبت مينمود و معاويه استقامت و استوارى او را در لغزشگاههاى فتنه آزموده و پايمردى آگاهانه‌ى او را در شدائد بازشناخته و روشن‌بينى نافذ و تجربه‌هاى فراوان گذشته‌ى او را دانسته بود . ازينرو در گفتگو با او از روش خاصى كه معمولا در مذاكره با بزرگان و سران مخالف خود داشت ، استفاده كرد و گفت : « طرفات » كجايند اى عدى ؟ ! - منظورش از طرفات ، پسران عدى : طريف و طارف و طرفه بودند - عدى پاسخ داد : در جنگ صفين پيش روى على بن أبي طالب كشته شدند . معاويه گفت : على با تو بانصاف عمل نكرد ، پسران تو را بكشتن داد و پسران خود را نگاه داشت ! عدى گفت : من با على انصاف نورزيدم كه او كشته شده و من هنوز زنده‌ام . معاويه گفت : قطره‌اى از خون عثمان باقى مانده كه چيزى بجز خون يك نفر از بزرگان يمن آن را پاك نمىسازد ! عدى گفت : به خدا اى معاويه ! همان دلهائى كه در آن دشمنى تو را جاى داده بوديم هم اكنون نيز در سينه‌هاى ماست و همان شمشيرهائى كه با آن به جنگ تو آمديم هم اكنون نيز بر روى دوش\r\n\r\n\r\n","description":"","footnote":"\r\n( 1 ) كامل ابن اثير - ج 3 ص 189 .\r\n","page_name":" 486 ","page_number":486},
  {"content":"\r\n\r\nماست ، اگر باندازه‌ى يك سر انگشت از راه مكر و فريب پيش آيى ما باندازه‌ى يك وجب از راه شر و دشمنى پيش خواهيم آمد ! و اين را هم بدان كه اگر حنجره‌ى ما دريده شود و جانمان بر لب رسد بر ما آسانتر از آن است كه بدگوئى على را بشنويم . . شمشير را به كسى حواله كن كه شمشيرى بدست دارد . . »\r\n( 1 ) در اين هنگام معاويه روى به حاضران كرد و گفت : اينها كلماتى حكمت‌آموز است ، آن را بنويسيد . . . - و بدين ترتيب از برابر حمله‌ى عدى بشكلى محسوس گريخت - آنگاه مجددا روى به عدى كرده و از هر درى با وى سخن گفت ، تو گوئى ميان ايشان آن گفتگوهاى تند مبادله نگشته است ! « 1 » پس از لحظه‌اى گفت : على را براى من توصيف كن ! گفت : اگر ممكن است از سر اين موضوع در گذر ، معاويه گفت : در نمىگذرم . آنگاه عدى لب بسخن گشود و در توصيف على چنين گفت :\r\n( 2 ) « به خدا على موجودى بىپايان و مردى نيرومند بود ؛ به راستى و درستى سخن مىگفت و به عدل و انصاف حكم ميكرد ؛ حكمت از پيرامونش مىجوشيد و دانش از كردار و گفتارش فرو مىريخت ؛ از دنيا و جلوه‌هاى آن وحشت مىكرد و با خلوت شامگاهان انس مىورزيد ؛ به خدا اشكى خروشان و فكرتى دراز داشت ؛ چون تنها مىشد به حساب خود ميرسيد و بر گذشته تأسف مىخورد ؛ از پوششها ، جامه‌ى كوتاه و از خورشها ، خوراك درشت و خشن را مىپسنديد ؛ در ميان ما همچون يك نفر از ما بود : چون از او سؤالى ميكرديم پاسخ ميگفت و چون بسوى او روى مىآورديم ،\r\n\r\n\r\n","description":"","footnote":"\r\n( 1 ) تاريخ مسعودى ( حاشيه‌ى ابن اثير ) ج 6 - ص 65\r\n","page_name":" 487 ","page_number":487},
  {"content":"\r\n\r\nبه ما نزديك مىشد و ما با وجود آن همه مهربانى و نزديكى ، از هيبت او ياراى سخن گفتن با او نداشتيم و از عظمت او تاب نگريستن به او نمىآورديم ؛ ( 1 ) چون تبسم ميكرد رشته‌ى مرواريد دندانش نمايان ميگشت . اهل دين را بزرگ ميداشت و با مستمندان دوستى ميكرد ؛ نيرومندان از ستم او - نمىترسيدند و ضعيفان از عدالت او نوميد نبودند ؛ سوگند ياد ميكنم كه شبى او را ديدم در محراب عبادتش ايستاده و شب پرده‌ى ظلمت فرو كشيده و روى اختران خويش را پوشيده بود ، اشك ديدگانش بر محاسنش فرو مىريخت و او چون مار گزيده به خود مىپيچيد و گريه‌اى سوزناك ميكرد ، گوئى اكنون دو گوشم به آواز اوست كه صدا مىزند ؛ « اى دنيا ! متعرض من گشته يا به من روى آورده‌ئى ! كسى جز مرا بفريب ! هنوز آن فرصت براى تو فرا نرسيده كه مرا بفريبى ! تو را سه نوبت طلاق گفته‌ام كه در آن بازگشتى نيست ؛ همانا زندگى تو پست و منزلت تو اندك است . . آه از كمى توشه و درازى سفر و نداشتن مونس . . »\r\nچشمان معاويه از اشك پر شد ؛ با آستين آب ديدگانش را سترد و گفت : خدا رحمت كند ابو الحسن را ، همينطور بود كه گفتى . . حال شكيب تو از او چگونه است ؟ گفت : همچون شكيب مادرى كه طفلش را در آغوشش ذبح كنند : اشكش خشك نمىشود و آب ديده‌اش فرو نمىنشيند . معاويه پرسيد : چقدر به ياد اوئى ؟ پاسخ داد : مگر روزگار ميگذارد او را فراموش كنم ! » « 1 » ( 2 ) مؤلف : عدى بن حاتم در روزگار مختار بن ابى عبيده بسال 68 هجرى « 2 »\r\n\r\n\r\n","description":"","footnote":"\r\n( 1 ) « المحاسن و المساوى » تأليف : بيهقى ( ج 1 ص 33 ) .\r\n( 2 ) « تاريخ الكوفه » ( ص 388 ) و « الاصابة » ( ج 4 ص 119 ) .\r\n","page_name":" 488 ","page_number":488},
  {"content":"\r\n\r\nدر 120 سالگى وفات يافت و با مرگ او روحى بزرگ كه جز در فرشتگان آفريده نمىشود و فكرى متين كه جز در حكيمى صورت نمىبندد و ايمانى راستين كه جز در اولياى خدا بهم نمىرسد ، از اين جهان رخت بربست .\r\n( 1 )\r\n\r\n3 - صعصعة بن صوحان :\r\nوى يكى از سروران و بزرگان عرب و از پيشوايان فضيلت و حسب بوده است . در روزگار رسول اكرم صلى الله عليه و آله اسلام آورد ولى چون خردسال بود آن حضرت را ملاقات نكرد . در دوران خلافت عمر واقعه‌ئى بر خليفه دشوار شد ، خطبه‌ئى ايراد كرد و نظر مردم را در آنباره پرسيد . صعصعه كه جوانى نوخاسته بود از جاى برخاست و پرده از آن مشكل بر گرفت و راه راست را نشان داد و گفته‌اش مورد عمل واقع شد .\r\nو بالاخره در كوفه مردى صاحب عنوان بود و در كنار امير المؤمنين جنگهاى جمل و صفين را درك كرده بود .\r\n( 2 ) در كتاب « الاصابة » « 1 » مىنويسد : مغيرة ( حاكم كوفه ) صعصعه را بدستور معاويه از كوفه به جزيرة يا به بحرين تبعيد كرد و بعضى گفته‌اند : به جزيره‌ى ابن كافان . . و در همانجا وفات يافت .\r\n« معاويه ، « صعصعة بن صوحان عبدى » و « عبد اللّه بن الكواء يشكرى » و جمعى از دوستان على و گروهى از بزرگان قريش را به زندان افكنده بود .\r\nروزى در زندان بر ايشان وارد شد و گفت : شما را به خدا سوگند مىدهم كه پاسخ مرا جز براستى و درستى مدهيد ، مرا چگونه خليفه‌اى مىبينيد ؟ « ابن كواء » گفت : اگر ما را سوگند نداده بودى به تو پاسخ نمىگفتيم زيرا تو\r\n\r\n\r\n","description":"","footnote":"\r\n( 1 ) ج 3 ص 23 .\r\n","page_name":" 489 ","page_number":489},
  {"content":"\r\n\r\nستمگرى كينه‌جوئى كه در قتل نيكان از خشم خدا نمىانديشى ! ( 1 ) ولى اينك ناگزير مىگوئيم : تا آنجا كه ما دانسته‌ايم تو دنيائى فراخ و آخرتى تنگ دارى ظلمات را نور مينمائى و نور را ظلمات جلوه ميدهى ! .\r\nمعاويه - شايد براى اينكه سخن را بگرداند - گفت : خداى تعالى امر خلافت را به يارى اهل شام گرامى داشت كه مدافعان حريم او و ترك كنندگان محرمات اويند و همچون اهل عراق نيستند كه محارم خدا را سبك شمارند و حرام خدا را حلال سازند و حلال خدا را حرام دانند .\r\nعبد اللّه گفت : اى پسر ابو سفيان ! هر سخنى را پاسخى است ، ولى ما از قهر و سطوت تو بيمناكيم و اگر ما را در سخن آزاد گذارى با زبانى تيز و برنده - كه در راه خدا هيچ ملامتگرى مانع آن نتواند شد - از اهل عراق دفاع مىكنيم و گرنه ، شكيبائى پيشه ميسازيم تا فرمان خدا در رسد و گشايش خود را ارزانى دارد . معاويه گفت : به خدا ديگر هرگز زبان تو را آزاد نخواهم گذارد .\r\n( 2 ) آنگاه صعصعه لب بسخن گشود و گفت : سخن گفتى اى پسر ابو سفيان ! و مقصود خود را ادا كردى و از آنچه ميخواستى چيزى فرو نگذاشتى ! ولى حقيقت آن نيست كه تو گفتى ! آن كس كه به زور بر اريكه‌ى حكومت نشيند و با مردم به كبر و غرور رفتار كند و با ابزار باطل همچون دروغ و فريب بر خلق استيلا يابد ، كجا و چگونه خليفه تواند بود ؟ همانا به خدا سوگند كه تو در جنگ بدر نه ضربتى زده‌اى و نه تيرى افكنده‌ئى بلكه در آن واقعه مصداق اين سخن بودى : « لا حلى و لا سيرى « 1 » » تو و\r\n\r\n\r\n","description":"","footnote":"\r\n( 1 ) گويا ضرب المثلى است و اشاره به اينكه « در آن روز تو را در هيچ كار ، دستى نبود » يا اينكه « در آن روز بجاى عمليات جنگجويانه ، روشى حيله‌گرانه و خيانت‌آميز داشتى همچون روشى كه اكنون در دوره‌ى زمامداريت دارى »\r\n","page_name":" 490 ","page_number":490},
  {"content":"\r\n\r\nپدرت در « عير » و « نفير » « 1 » و از جمله كسانى بوديد كه مردم را بر رسول خدا شورانيدند . تو خود و پدرت از جمله كسانى بوديد كه رسول خدا آزاد كرد و چگونه خلافت ، زيبنده‌ى برده‌ى آزادشده‌ئى تواند بود ؟\r\nمعاويه در پاسخ اين سخنان همين اندازه گفت : اگر اين شعر ابو طالب را كه ميگويد :\r\nنادانى آنان را با حلم و گذشت پاسخ گفتم و عفو با قدرت ، نوعى از بزرگوارى است . .\r\nسرمشق خود قرار نداده بودم ، محققا شما را بقتل مىرسانيدم .\r\n( 1 ) نوبتى ديگر معاويه از صعصعة پرسيد : نيكان و فاسقان چه كسانند ؟\r\nصعصعه گفت : ترك خدعه در بىپرده سخن گفتن است ، على و يارانش از پيشوايان نيكند و تو و يارانت از آن دسته‌ى ديگريد . سؤال كرد : نظرت درباره‌ى مردم شام چيست ؟ گفت : در برابر مخلوق از همه فرمانبردارترند و در برابر خدا از همه نافرمانتر ؛ عاصيان فرمان خداى جبارند و طفيليان بساط قدرت اشرار ؛ بر ايشان باد مرگ و تباهى و از ايشان باد ننگ و سياهى . . معاويه گفت : به خدا اى پسر صوحان ! ديرى است كه پيمانه‌ى زندگيت لبريز شده ، مگر كه حلم پسر ابو سفيان از تو دفاع مىكند !\r\n\r\n\r\n","description":"","footnote":"\r\nبهر حال در اين روزهاى محدوديت و بىامكانى ، مجال مراجعه به كتبى كه احتمالا مبين معناى اين جمله توانند بود نيست و مراجعه به چند تن از فضلاى عربىدان نيز گره اين ابهام را نگشود ( م )\r\n( 1 ) كاروان قريش كه به سرپرستى ابو سفيان رهسپار مكه بود و نزديك « بدر » مورد هجوم مسلمانان قرار گرفت و لشكرى كه پس از شنيدن اين خبر براى دفاع از كاروان قريش ، از مكه بدين سو روى آورد و سرانجام بدست مسلمانان مغلوب و منهزم گشت ( م )\r\n","page_name":" 491 ","page_number":491},
  {"content":"\r\n\r\nصعصعه گفت : اين فرمان خدا و قدرت اوست كه از من دفاع مىكند و محققا آنچه بر من ميگذرد از ازل بر لوح تقدير بر نوشته شده است « 1 » . »\r\n( 1 ) مسعودى گويد : از صعصعة بن صوحان ماجراهاى جالب و سخنانى بنهايت بليغ و فصيح و رسا و در عين حال ، موجز و كوتاه بيادگار مانده است .\r\nصعصعه در ميان ياران امير المؤمنين داراى شخصيتى برجسته بود ، امير المؤمنين او را بصفت : « خطيب توانا و زبر دست » ستوده و بعدها « جاحظ » وى را با جمله‌ى : « يكى از فصيح‌ترين مردم » توصيف كرده است .\r\nپس از واقعه‌ى صلح كه معاويه وارد كوفه شده بود ، روزى به او گفت : « به خدا سوگند از اينكه تو در امان من در آئى متنفرم » وى در جواب گفت : « و من نيز از اينكه تو را بدين نام بخوانم متنفرم » و سپس بر او بنام « خليفه » سلام كرد . معاويه گفت : اگر راست ميگوئى ( و براستى مرا خليفه ميدانى ) بر منبر برو و على را لعن كن ! صعصعه بر فراز منبر قرار گرفت و پس از حمد و ثناى پروردگار گفت : هان اى مردم ! من از نزد كسى آمده‌ام كه شرارتش را مقدم داشته و خيرش را بتأخير افكنده است و همو به من فرمان داده كه على را لعن كنم ، اينك او را لعن كنيد ، لعنت خدا بر او باد . اهل مسجد غريو بر آوردند : آمين . چون نزد معاويه بازگشت و آنچه را گذشته بود به دو خبر داد ، معاويه گفت : نه به خدا ، منظور تو كسى بجز من نبوده است ، برگرد و او را بنام ، لعنت كن . صعصعه به مسجد بازگشت و بر منبر بالا رفت و گفت : هان اى مردم ! امير المؤمنين به من دستور داده كه على بن أبي طالب را لعنت كنم ، اينك او را لعنت كنيد . غريو مردم برخاست : آمين . چون ماجرا را به معاويه گفتند ، گفت : به خدا هيچ‌كس\r\n\r\n\r\n","description":"","footnote":"\r\n( 1 ) مروج الذهب ( حاشيه‌ى ابن اثير ) ج 6 ص 117 .\r\n","page_name":" 492 ","page_number":492},
  {"content":"\r\n\r\nجز من را منظور نداشته است ، او را بيرون كنيد تا با من در يك شهر نباشد .\r\nو صعصعه را از كوفه بيرون كردند . « 1 »\r\n( 1 ) ابن عبد ربه مىنويسد : روزى صعصعه بر معاويه در آمد و عمرو بن عاص در كنار او بر سرير نشسته بود . چون صعصعه وارد شد ، وى گفت :\r\nاو را بخاطر « ترابىگرى » اش « 2 » جاى دهيد ! صعصعه گفت : من ترابى ( خاكى ) ام ، از خاك آفريده شده‌ام و بدان بازميگردم و از آن برانگيخته ميشوم ولى تو شراره‌ئى از شعله‌ى آتش ميباشى .\r\nهيئتى از عراق بر معاويه وارد شد ، در ميان گروه كوفه « عدى بن حاتم » و همراه گروه بصره « احنف بن قيس » و « صعصعة بن صوحان » نيز بودند .\r\nعمرو بن عاص به معاويه گفت : اينان رجال دنيا و شيعيان على و همان كسانند كه در جنگهاى جمل و صفين در كنار او مىجنگيدند ، از ايشان بر حذر باش ! بارى ، ماجراهاى جناب « عبد القيس صعصعة بن صوحان » بقدرى فراوان و گوناگون است كه ياد كردن همه‌ى آنها ، با اختصار مورد نظر ما سازگار نيست ، همين اندازه خواستيم با بيان مطالبى كه گذشت ، صفحه‌ئى از تاريخ برخوردهاى او با معاويه و روش معاويه با او را از نظر خوانندگان بگذرانيم .\r\n( 2 )\r\n\r\n4 - عبد اللّه بن خليفه‌ى طائى :\r\nآتش افروز هنگامه‌ى نبرد ؛ جنگجوئى كه عمليات او در صحنه‌ى\r\n\r\n\r\n","description":"","footnote":"\r\n( 1 ) سفينة البحار - ج 1 ص 31 .\r\n( 2 ) يعنى دوستى و ارادتش نسبت به « ابو تراب » . و ابو تراب كنيه‌اى بود كه على عليه السّلام را بدان ميخواندند .\r\n","page_name":" 493 ","page_number":493},
  {"content":"\r\n\r\nپيكار « عذيب » و نبرد خونين « جلولاء » و جنگهاى « نهاوند » و « شوشتر » و « صفين » گزارشگر قهرمانى كم نظير اوست ؛ خطيبى كه در واقعه‌ى صفين مردم قبيله‌ى طى را كه بر سر پرچم جنگ با « عدى بن حاتم » منازعه ميكردند ، با آن گفتار بليغ و قاطع - كه قبلا گذشت - پاسخ گفت و بالاخره دلاورى كه با حجر در ماجراى دفاع وى از امير المؤمنين عليه السّلام همكارى و همگامى كرد .\r\n( 1 ) قواى انتظامى زياد - كه در آن روز گروه الحمراء بودند - بر او هجوم آوردند و او از خود دفاع كرد و با كمك قوم و عشيرهء خود آنان را منهزم ساخت . خواهر پارسا و پاكدامنش بيرون آمد و فرياد زد : اى مردم طى ! نيزه‌ها و زبانهاى خود را به عبد اللّه بن خليفه ميدهيد ؟ مردم قبيله بر اثر اين فرياد مهيج ، كار را بر نيروى انتظامى سخت گرفتند و آنان را تار و مار كردند . راه چاره به روى زياد بسته شد ؛ ناگزير رئيس قبيله يعنى « عدى ابن حاتم » را دستگير و زندانى كرد و آزادى او را موكول بدان نمود كه عبد اللّه بن خليفه را به دو تسليم كند ، عدى از اين كار امتناع ورزيد و عاقبت زياد قانع شد كه عبد اللّه كوفه را ترك گويد .\r\nعدى ، عبد اللّه بن خليفه را به بيرون رفتن از كوفه اشارت كرد و وعده داد كه براى بازگرداندن وى از كوشش بازنايستد . عبد اللّه به « جبلين » « 1 » - و بنابر روايتى به « صنعاء » - رفت و با دلى لبريز از اشتياق به وطن ، روزگارى در آن حدود آواره و دربدر بود .\r\nچون زمانى گذشت ، به عدى نامه‌ئى نوشته و وفا به وعده را از او ( 2 )\r\n\r\n\r\n","description":"","footnote":"\r\n( 1 ) « دو كوه قبيله‌ى طى » يعنى : « اجا » و « سلمى » كه فاصلهء ميان آن با « فدك » يك روز و با « خيبر » پنج شب و با « مدينه » سه منزل راه بود .\r\n","page_name":" 494 ","page_number":494},
  {"content":"\r\n\r\nخواستار شد . و او شاعرى بود كه نيكو توصيف ميكرد و او را قصائد و قطعات فراوانى است كه در آنها عدى را مورد عتاب قرار داده و سوابق خود و غربت و اسارت كنونيش را به ياد وى آورده است . ليكن براى عدى امكان وفا به آن وعده دست نداد و عبد اللّه تا آخر عمر در تبعيدگاه خود باقى ماند و وفات او اندكى پيش از مرگ « زياد » اتفاق افتاد . رحمت خدا بر او باد . « 1 »\r\n\r\n\r\n","description":"","footnote":"\r\n( 1 ) رجوع شود به تاريخ طبرى ( ج 6 ص 5 و 157 - 160 ) .\r\n","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n\r\n( 1 )\r\n\r\nپايان ماجرا\r\nدر فاصله‌هاى ميان حوادث گذشته ، خلاء آشكارى در تاريخ به چشم مىخورد كه مآخذ موجود تاريخى نتوانسته‌اند با داستانسرائيهاى خود آن را پر كنند .\r\nتا اينجا ميزان پايبندى معاويه را به تعهداتى كه خود وى به گردن گرفته بود ، ديديم ، همچنين دانستيم كه هيچ‌يك از پنج ماده‌ى قرار داد از طرف او آنچنان كه متناسب با آن سوگندها و پيمانها و ميثاق‌ها بود ،\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nمراعات نشد : ( 1 ) نه در آن هنگام كه حكومت را بدست گرفت بر طبق كتاب خدا و سنت پيامبر و سيره‌ى خلفاى شايسته عمل كرد ؛ نه پس از خود زمام امر را به « شورى » يا به صاحب واقعى آن سپرد ؛ نه دشنام و ناسزا به على را موقوف ساخت و حتى فراز منبرها را نيز بدين بدعت شوم آلوده نمود ؛ نه خراج نامبرده را ادا كرد و نه شيعيان و ياران على را از آسيب حملات ناجوانمردانه‌ى خود بر كنار داشت بلكه علىرغم آن تعهدات و سوگندها ، فجايعى نسبت به آنان مرتكب شد كه پيش از او در اسلام سابقه نداشت ، مثلا :\r\nنخستين سر بريده‌ئى در اسلام كه در شهرها گردانيده شد از ايشان بود . . و بفرمان معاويه گردانيده شد .\r\nنخستين انسانى در اسلام كه زنده بگور شد از ايشان بود . . و بدستور معاويه چنين جنايتى انجام گرفت .\r\nنخستين زنى در اسلام كه بزندان افكنده شد از ايشان بود . . و معاويه حكم آن را صادر كرد .\r\nنخستين شهيدانى كه دست و پا بسته و بىدفاع كشته شدند از ايشان بودند . . و معاويه قاتل آنان بود .\r\nسخن كوتاه ، معاويه همه‌ى مواد قرارداد را نقض كرد و همه‌ى آن پيمانهاى مؤكد را در هم شكست . . . . و شگفتا كه با اينهمه داعيه‌ى خلافت اسلامى داشت ! ! ( 2 ) آخرين فراز قرارداد ، از اين جهت كه متضمن دقيقترين و حساسترين و در نظر مردم سنگين‌ترين شرطها بود و زير پا نهادن آن بمنزله‌اى مخالفت و معارضه‌ى آشكارا با قرآن و پيغمبر اسلام تلقى مىشد ، چندى از آسيب\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nخيانت و عهدشكنى او بر كنار ماند .\r\nهشت سال جانب آن شرط را نگاه داشت ولى عاقبت از آن نيز بتنگ آمد و خوى اموى كه براى برانگيختن وى به اين قبيل كارها ، وسوسه‌ئى پيوسته داشت ، بر او غالب آمد . امويگرى معاويه ، ثابت شد و مادرش هند از نسبت‌هائى كه مردم به دو ميدادند و شهادت مورخان در آن مورد ، تبرئه گشت و ترديدى باقى نماند كه معاويه ، فرزند واقعى ابو سفيان اموى است . !\r\nو پسر ابو سفيان و هند را از رسول خدا و قرآن چه پروا ؟ ! . .\r\n( 1 ) جنايتى كه جنايتهاى گذشته را بدست فراموشى سپرد . صورت وقوع يافت و سرآغاز خوارى عرب - چنان كه ابن عباس گفت - يا طليعه‌ى خوارى انسانها - چنان كه ابو اسحاق سبيعى گفت - نمودار گشت .\r\nدر سراسر قرارداد صلح ، فرازى كه امنيت جانى امام حسن را تضمين مىكرد . طبيعتا از خيانت دور تر و بموجب اوضاع و احوال جارى ، به رعايت سزاوارتر از ديگر مواد بود . نقض اين ماده پس از اينكه شمشيرها در غلاف رفته و بساط جنگ برچيده شده و طرف مقابل به قرارداد گردن نهاده ، بزرگترين جنايتى بود كه معاويه در طول زندگى سراسر جنايتش مرتكب مىشد .\r\nنه در مدينه - اقامتگاه حسن عليه السّلام - و نه در خاندان پيغمبر و نه در ميان شيعيان و نه در تمامى كسانى كه بوسيله‌ى خويشاوندى سببى يا نسبى به حسن وابسته بودند ، هيچ واقعه‌ئى كه از آن بتوان استنباط كرد كه كارى بر ضد دنياى معاويه در جريان است ، پديد نيامده بود .\r\nدر اين صورت پس ديگر اين غدارى چرا و بكدام بهانه و عذر ؟\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n( 1 ) آن همه عهد و پيمان و سوگند كه غليظتر و مؤكدتر از آنها را در هيچ لغتنامه‌اى نميتوان پيدا كرد . چه شد ؟ . .\r\nآيا جائز است كه براى معاويه نيز عذر و بهانه‌اى از آنگونه كه فريب‌خوردگان مسلمان نام ، براى پسرش يزيد درست كرده‌اند ، بتراشيم و مانند آنان كه براى دفاع از جنايت قتل حسين و توجيه آن گفتند :\r\n« جوان مغرورى بود ، ميمون بازى او را سرگرم ساخت و شراب‌خوارگى بگناهش كشانيد » ! اگر قرار باشد چنين عذر موجهى ! براى معاويه نيز بسازيم ، تدبير و پختگى و هشيارىئى را كه به دو نسبت داده‌اند ، چگونه حساب كنيم ؟ آيا اين دو با هم سازگارند ؟ ! همين جنايت بزرگ پدر بود . كه روح سركش پسر را نيز به دنباله‌روى روى از عمل وى برانگيخت و از آن پدر و پسر ، بانيان بزرگترين جنايت تاريخ اسلام را پديد آورد . . . . اين جنايت ، قتل دو سرور جوانان بهشت و قطع « تنها واسطه » ئى كه نسل پيغمبر از آن است ، بود يعنى در حقيقت ، قتل خود پيغمبر باعتبار امتداد تاريخى آن .\r\nآرى ، و شگفت آنكه اين دو قاتل ، دو خليفه‌ى پيغمبر نيز بودند ! ! و دريغا از اسلام كه خلفاى پيغمبرش مردمى از اين قماش باشند ! ( 2 ) درايت و كاردانى ! ! معاويه همين اندازه توانست در آدمكشى راه مخصوصى پيش پاى او بگذارد كه پس از وى پسرش يزيد بدان دست نيافت و بدين ترتيب اين يك بنام « جوانى مغرور » و آن يك بعنوان « سياستمدارى مجرب و كارآزموده » معرفى شدند ! !\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nبيگمان اگر زندگى ابو سفيان تا روزگار اين دو بازمانده‌اش ادامه مىيافت ، مطمئن مىشد كه آن دو به خوبى توانسته‌اند نقشى را كه وى براى خاندان خود آرزو ميكرد ، بپايان رسانند .\r\n( 1 ) بارى معاويه ، مروان بن حكم « 1 » را مأمور كرد كه جعدة دختر « اشعث بن قيس كندى » را كه يكى از همسران امام حسن عليه السّلام بود بر مسموم نمودن آن حضرت وادار سازد و با او عهد كند كه اگر حسن از دنيا رفت وى را به همسرى يزيد در آورد صد هزار درهم نيز به او بدهد .\r\n« اشعث بن قيس » همان منافق معروفى است كه پس از قبول اسلام ، به وضع رسوا و فضاحتبارى مرتد گشته و سپس باز جبر اوضاع و احوال ، او را به اسلام كشانيده بود و جعدة به حكم انتساب به چنين عنصر پليدى ، روحا\r\n\r\n\r\n","description":"","footnote":"\r\n( 1 ) مسعودى ( حاشيه‌ى ابن اثير ج 5 ص 198 ) و بيهقى ( ج 1 ص 64 ) ماجراى كوشش امام حسن را در واقعه‌ى جنگ جمل براى تأمين جان مروان كه به اسارت گرفته شده يا در بصره در خانه‌ى زنى پنهان گشته بود ، نقل كرده‌اند .\r\nشريف رضى در نهج البلاغة ( ج 1 ص 121 ) گويد : گفته‌اند كه در واقعه‌ى جمل مروان بن حكم اسير شد ، حسن و حسين عليهما السلام نزد امير المؤمنين عليه السلام او را شفاعت كردند و آن حضرت وى را رها كرد . حسن و حسين گفتند :\r\nبا تو بيعت خواهد كرد اى امير المؤمنين ؟ فرمود : مگر پس از قتل عثمان با من بيعت نكرده بود ؟ مرا نيازى به بيعت او نيست ، دست او دست يهودى است ، * اكنون بيعت مىكند و پس از لحظه‌اى خيانت ميورزد ، بدانيد كه او را حكومتى خواهد بود بدان كوتاهى كه سگى بينى خود را بليسد و او پدر « چهار گوسفند » است و اين امت از او و فرزندان او روز خونينى به خود خواهد ديد . مؤلف : مروان ، پاداش كوششى را كه حسن براى تأمين جان او كرده بود بدين صورت داد كه براى قتل او ميان معاويه و جعده واسطه شد و « از كوزه همان برون تراود كه در اوست » .\r\n* عرب به هر دست خيانتكار و هر انسان فريبگرى مىگويد : دست يهودى ( م ) .\r\n","page_name":" 501 ","page_number":501},
  {"content":"\r\n\r\nاز هر كسى به قبول اين معامله‌ى ننگين نزديكتر بود .\r\n( 1 ) امام جعفر بن محمد صادق فرمود : « اشعث در خون امير المؤمنين عليه السلام شركت داشت ؛ دخترش ، حسن را مسموم كرد و پسرش محمد دست به خون حسين آلود » .\r\nو بدين ترتيب ، منظور معاويه جامه‌ى عمل پوشيد . . با اين عمل ، سرنوشت امتى تغيير يافت و بدبختى و تباهى آن را فرا گرفت و خود معاويه و اعقاب او نيز براى هميشه دچار انتقام و خونريزى و آشوب شدند .\r\nو بالاخره با اين عمل ، آخرين سطر و آخرين فراز قرارداد صلح نيز بدست معاويه نقض شد .\r\nو امام حسن عليه السلام در آخرين لحظات زندگى درباره‌ى او چنين فرمود : « جامش لبالب شد و به آرزويش نائل آمد ، به خدا به وعده‌هايش وفا نكرد و در گفته‌هايش راست نگفت » « 1 » .\r\nپيك مروان خبر موفقيت دسيسه‌ى زهرآگين او را داد و گفت : « شگفتا از حسن ؛ شربت عسلى كه از آب « رومة » « 2 » فراهم شده بود نوشيد و جان سپرد » « 3 » .\r\n( 2 ) معاويه نتوانست از ابراز شادمانى و سرور خوددارى كند « در آن هنگام در كاخ سبز بود . فريادش به تكبير بلند شد ؛ ساكنان كاخ نيز همه صدا به تكبير بلند كردند ؛ اهل مسجد نيز كه صداى تكبير شنيدند\r\n\r\n\r\n","description":"","footnote":"\r\n( 1 ) تاريخ مسعودى ( حاشيه‌ى ابن اثير ج 6 ص 55 - 56 ) .\r\n( 2 ) چاهى در نزديكى مدينه ( م ) .\r\n( 3 ) ابن عبد البر .\r\n","page_name":" 502 ","page_number":502},
  {"content":"\r\n\r\nهمه فرياد زدند : اللّه اكبر . . « فاخته » همسر معاويه كه دختر « قرظة بن عمرو بن نوفل بن عبد مناف » بود از غرفهء خود بيرون آمد و گفت :\r\n« خدا شادمانت بدارد اى امير المؤمنين ! چه خبرى شنيده‌ئى كه اينچنين شادمانى ؟ » گفت : خبر مرگ حسن بن على . فاخته صدا زد :  إِنَّا لِلَّهِ وَ إِنَّا إِلَيْهِ راجِعُونَ  آنگاه درحالىكه ميگريست گفت : « سرور مسلمانان و زاده‌ى دختر پيغمبر صلى اللّه عليه ( و آله ) و سلم از دنيا رفت » معاويه گفت :\r\nچه كار بجا و خوبى كردى ، شكى نيست كه او چنان بود كه مىگوئى ، سزاوار است كه بر او بگريند .\r\n( 1 ) ابن قتيبه بر اين روايت چنين افزوده : « چون خبر به معاويه رسيد ابراز شادمانى و خوش‌حالى كرد و به سجده افتاد و همه‌ى كسانى كه با او بودند به سجده افتادند . عبد اللّه بن عباس كه در آن هنگام در شام بود از جريان با خبر شد و نزد معاويه رفت ، چون نشست معاويه گفت : حسن بن على بمرد ، اى پسر عباس ! گفت : آرى بمرد و پىدرپى تكرار كرد : انا للّه و انا اليه راجعون [ ما از خدائيم و بسوى او بازميگرديم 
  ] سپس گفت : شنيده‌ام كه از وفات او ابراز شادمانى كرده‌اى ! به خدا سوگند پيكر او گور تو را پر نميكند و مرگ او بر عمر تو نمىافزايد . او وفات يافت درحالىكه از تو بهتر بود و ما اگر اكنون عزادار اوئيم ، پيش از اين عزادار كسى بهتر از او بوده‌ايم ، عزادار جدش رسول خدا صلى اللّه عليه و آله . ولى خدا عزاى او را جبران كرد و پس از او به نيكوترين وجه ما را گرامى بداشت .\r\n« آنگاه ابن عباس صيحه‌اى زد و همه‌ى اهل مجلس بگريه در آمدند و معاويه نيز گريست . راوى گويد : هرگز بدان اندازه چشم گريان نديده‌ام . معاويه پرسيد : حسن چند سال عمر كرد ؟ ابن عباس گفت :\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nوى بزرگتر از آن است كه كسى تاريخ ولادت او را نداند . . راوى ميگويد :\r\nمعاويه اندكى سكوت كرد و سپس گفت : پس از او تو بزرگتر قوم خود شدى ، ابن عباس گفت : تا وقتى خدا ابا عبد اللّه حسين را زنده بدارد ، نه . « 1 »\r\n( 1 ) يعقوبى صحنه‌ى تأثير عظيمى را كه وفات امام حسن عليه السلام در كوفه بجا گذارد و ماجراى گرد آمدن سران شيعه در خانه‌ى سليمان بن صرد بزرگ شيعيان و تسليت آنان را به امام حسين عليه السلام در ضمن نامه‌ئى بليغ و غم‌انگيز ، در تاريخ خود نشان داده است ( ج 2 ص 203 ) .\r\nخبر وفات امام حسن به بصره - كه زياد بن سميه حاكم آن بود - رسيد ، مردم همه گريستند و ضجه و ناله از همه سو بلند شد . ابو بكرة - برادر مادرى زياد - كه در بستر بيمارى بود ، غوغاى مردم را شنيد و گفت : خداوند او را از شر بسيار رهانيد و مردمان با مرگ او خير بسيارى را از دست دادند ، خدا حسن را رحمت كند . « 2 »\r\n( 2 ) برادرش محمّد بن حنفيه در كنار پيكر بيجان او با اين كلمات وى را رثا گفت :\r\n« خدا رحمتت كند اى ابا محمّد ! به خدا اگر زندگيت عزيز و ارجمند بود ، مرگت كوبنده و درهم شكننده است . خوشا روانى كه پيكر تو را زنده ميداشت و خوشا بدنى كه كفنت آن را در آغوش گرفت . . و چرا چنين نباشد ؟ كه تو زاده‌ى هدايت و بازمانده‌ى اهل تقوى و پنجمين اصحاب كسائى ؛ بدست حقيقت ، تربيت يافته و در آغوش اسلام پرورش\r\n\r\n\r\n","description":"","footnote":"\r\n( 1 ) ابن قتيبة ، متوفى بسال 276 ( ص 159 - 160 ) نظير يا نزديك به همين را يعقوبى و طبرى نيز نقل كرده‌اند .\r\n( 2 ) ابن ابى الحديد ( ج 4 ص 4 ) .\r\n","page_name":" 504 ","page_number":504},
  {"content":"\r\n\r\nيافته و از پستان ايمان شير نوشيده‌ئى . زهى آن زندگى و اين مرگ ، درود و رحمت خدا بر تو باد . . گرچه خاطره‌ى زندگى تو از خاطر ما زدوده نخواهد شد و در بهره‌ى نيك تو ترديد نخواهيم داشت . . « 1 »\r\n( 1 ) متونى كه بر مسموم شدن امام حسن بوسيله‌ى معاويه دلالت مىكند همچون روشنترين حوادث تاريخ ، متواتر و ترديدناپذير است .\r\nاز جمله كسانى كه اين مطلب را ذكر كرده‌اند : مؤلف « الاستيعاب » ، مؤلف « الاصابة » ، مؤلف « الارشاد » ، مؤلف « تذكرة الخواص » ، مؤلف « دلائل الامامة » « 2 » ، مؤلف « مقاتل الطالبيين » ، شعبى ، يعقوبى ، ابن سعد در « الطبقات » ، مدائنى ، ابن عساكر ، واقدى ، ابن اثير ، مسعودى ، ابن ابى الحديد ، سيد مرتضى در « تنزيه الانبياء » ، شيخ طوسى در « امالى » ، شريف رضى در ديوان شعر ، حاكم در « مستدرك » را ميتوان نام برد .\r\nمؤلف كتاب « البدء و الختام » مىنويسد : حسن در سال 49 هجرى وفات يافت ، جعدة دختر اشعث او را مسموم كرد و اين زهر را معاويه براى او فرستاده و او را به همسرى با پسرش يزيد وعده داده بود ، ولى سپس به اين وعده وفا نكرد .\r\nابن سعد در « الطبقات » مىنويسد : معاويه بارها او را مسموم كرد .\r\nمدائنى مىگويد : حسن چهار بار مسموم شد .\r\n\r\n\r\n","description":"","footnote":"\r\n( 1 ) يعقوبى ( ج 2 ص 200 ) و مسعودى ( در حاشيه‌ى ابن اثير ج 6 ص 57 ) با اندك تفاوتى در برخى از كلمات .\r\n( 2 ) تأليف طبرى .\r\n","page_name":" 505 ","page_number":505},
  {"content":"\r\n\r\n( 1 ) حاكم در « المستدرك » مىنويسد : « 1 » حسن بن على بارها مسموم شد ، هر دفعه از مرگ مىجست ولى در آخرين دفعه كبد او متلاشى شد و وفات يافت .\r\nيعقوبى مىنويسد : چون لحظه‌ى مرگش فرا رسيد به برادرش حسين گفت : برادر ! اين سومين و آخرين بارى بود كه مسموم شدم و هيچ بار چون اين آخرين بار نبود ، امروز من جان خواهم سپرد ، هنگامى كه از دنيا رفتم در كنار رسول خدا صلى اللّه عليه و آله و سلّم بخاكم سپار ، زيرا هيچ‌كس به مجاورت او از من شايسته‌تر نيست ، مگر آنكه كسى جلوگير تو شود ، در آن صورت مگذار قطره‌ى خونى بر زمين ريخته شود .\r\n( 2 ) ابن عبد البر مىنويسد : حسين بر برادرش حسن وارد شد ، آن حضرت به حسين گفت : برادرم ! تاكنون سه بار مسموم شده‌ام و هيچ بار چون اين بار نبوده است و اينك كبد من تباه شده است . حسين پرسيد :\r\nچه كسى تو را مسموم كرده برادرم ! ؟ گفت : چرا ميپرسى ؟ ميخواهى با آنان بجنگى ؟ آنان را به خدا واگذار ! ( 3 ) طبرى در « دلائل الامامة » « 2 » مىنويسد : سبب وفات وى آن بود كه معاويه هفتاد بار او را مسموم كرد و هيچ بار زهر در او كارگر نشد ، اين بود كه قاصدى نزد جعدة دختر محمّد ( كذا ) بن اشعث بن قيس كندى فرستاد و 20 هزار دينار و ده قطعه زمين از سرزمينها و مزارع كوفه به دو بخشيد و تضمين كرد كه وى را به همسرى پسرش يزيد در آورد . جعده حسن را بوسيله‌ى براده‌ى طلا آميخته به آرد و شكر مسموم كرد .\r\n\r\n\r\n","description":"","footnote":"\r\n( 1 ) ج 6 ص 5 چاپ پاريس .\r\n( 2 ) ص 61 .\r\n","page_name":" 506 ","page_number":506},
  {"content":"\r\n\r\nو خداى عز و جل فرموده است : « پس آيا اميد ميبريد كه چون بازگشتيد در زمين فساد كنيد و پيوند خويشاوندىتان را بگسليد . آنها كسانى مىباشند كه خدايشان لعنت كرده پس گوش آنان را ناشنوا و چشم ايشان را نابينا ساخته است » .\r\n\r\n","description":"","footnote":"","page_name":" 507 ","page_number":507},
  {"content":"\r\n . \r\n","description":"","footnote":"","page_name":" 508 ","page_number":508},
  {"content":"\r\n\r\n( 1 )\r\n\r\nآخرين گفتار\r\n\r\n","description":"","footnote":"","page_name":" 509 ","page_number":509},
  {"content":"\r\n . \r\n","description":"","footnote":"","page_name":" 510 ","page_number":510},
  {"content":"\r\n\r\n( 1 )\r\n\r\nمقايسه ميان شرايط حسن و شرايط حسين ( ع )\r\nبسيارى از مردم معتقدند كه روح مناعت هاشمى كه همواره چون عقابى بلند پرواز ، قله‌هاى مرتفع را به زير پر دارد ، با رفتار حسين عليه - السلام متناسبتر است تا رفتار حسن عليه السلام .\r\nو اين يك نگرش ابتدائى و سطحى و دور از عمق و دقت است .\r\nحسن عليه السلام نيز در ديگر موقعيت‌ها و صحنه‌هاى زندگيش همان هاشمى شكوهمند و بلند پروازى بود كه در افتخارات ، همپا و\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nهمطراز پدر و برادر خود محسوب مىشد و اين هر سه ، نمونه‌ى كامل و مثال عالى مصلحان مسلكى تاريخ بودند . و آنگاه هر يك از ايشان جهادى و رسالتى و نقشى مخصوص خود داشت كه از اعماق شرائط موجود و اوضاع و احوال او سرچشمه ميگرفت و هر يك در جاى خود چه از لحاظ شكل جهاد و چه از لحاظ شكوه و مجد و چه از لحاظ پيگيرى حق ازدست‌رفته‌ى مغصوب ، عملى مبتكرانه و بىسابقه بود .\r\n( 1 ) نوشيدن جام شهادت در موقعيت امام حسين و حفظ سرمايه‌ى زندگى بوسيله‌ى صلح در موقعيت امام حسن ، بعنوان دو نقشه و دو وسيله براى جاودان داشتن مكتب و محكوم ساختن خصم ، تنها راه حلهاى منطقى و عاقلانه‌ئى بودند كه با توجه به مشكلات هر يك از دو موقعيت ، از انجام آنها گزيرى نبود و جز آنها راه ديگرى وجود نداشت ، هر يك از اين دو راه در ظرف خود ، برترين وسيله‌ى تقرب به خدا و امتثال فرمان او بود هر چند كه از لحاظ دنيوى چيزى جز محروميت به همراه نداشت ، و باز هر يك پيروزى حتمى و قاطعى بود كه در طى تاريخ جلوه‌ى خود را آشكار ساخت ، گرچه در حين وقوع جز محروميت و از دست دادن قدرت ، مظهرى نداشت .\r\nاين دو فداكارى : نثار كردن جان در ماجراى حسين و چشم‌پوشى از حكومت و قدرت در داستان حسن ، آخرين نقطه‌ئى است كه رهبران مسلكى در نقشها و رسالتهاى انسانى و مجاهد تبار خود بدان رسيده‌اند .\r\nقدرت حاكم در دوره‌ى هر يك از اين دو برادر ، يگانه عاملى بود كه شرائط خاصى از لحاظ دوستان و ياوران و شرائط خاصى از لحاظ دشمنان\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nو معارضان براى وى ايجاد كرده بود كه به شرائط آن ديگرى شباهتى نميداشت . و بديهى است كه دو گونگى شرائط ، لازمه‌ى طبيعىاش دو گونگى شكل جهاد و در نتيجه ، دو گونگى پايان و فرجام ماجرا بود .\r\n( 1 )\r\n\r\nوضع خاص هر يك از لحاظ دوستان و ياوران :\r\nخيانت دوستان كوفى در ماجراى امام حسين ، براى وى گام موفقيت‌آميزى بود در راه رسيدن به آن شكوه و موفقيت درخشان تاريخى . ولى خيانت همين جمع ، در ماجراى امام حسن - در مسكن و مدائن - ضربت مهلكى بود كه صفوف او را متلاشى ساخته و حالت آمادگى براى جهاد را از وى گرفت .\r\nتوضيح آنكه : حادثه‌ى بيعت‌شكنى كوفيان نسبت به حسين عليه السلام پيش از آن بود كه وى آماده‌ى جنگ شده باشد و به همين دليل بود كه سپاه كوچك ولى يكپارچه‌ى وى در آن هنگام كه براى نبرد آماده شد از شائبه‌ى هر گمانى كه موجب دغدغه باشد بر كنار و به سپاهيان فداكار امامى كه داراى هدف‌ها و ايده‌آل‌هاى بزرگ است كاملا شبيه بود .\r\nدرحالىكه در ماجراى امام حسن عامل اصلى نوميدى آن حضرت از پيروزى نظامى ، همان سپاهى بود كه دو سوم نفراتش از ميدان گريخته و بازيچه‌ى دسيسه‌هاى معاويه گشته و جبهه‌ى امام حسن را دستخوش هرج و مرج و آشوب و عصيان ساخته بودند .\r\n( 2 ) از اينجا ميتوان كاملا پذيرفت كه ياران و دوستانى كه با امام حسن بيعت كرده و همچون سپاهيانى مجاهد در اردوگاه وى حضور يافتند و سپس بيعت را شكسته و بسوى دشمن گريخته و يا بر امام خود شوريدند ، از آن\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nكسانى كه بيعت برادرش امام حسين را پيش از روبرو شدن با آن حضرت شكستند ، بدتر و خطرناكتر بوده‌اند .\r\nبنا بر اين ، حسين پس از آنكه حوادث كوفه ياران او را در بوته‌ى آزمايش افكنده و نيك و بد آنان را از يكديگر جدا و ممتاز ساخته بود ، سپاهى فراهم آورد كه - با همه كوچكى - از لحاظ اخلاص و فداكارى ممتازترين سپاهى بود كه تاريخ به ياد دارد .\r\nولى حسن حتى در ميان شيعيان با اخلاص خود نيز نميتوانست ياورانى كه از هر جهت مورد اطمينان وى باشند فراهم آورد . چه - همانطور كه در فصول قبل بيان شد - آشفتگى و هرج و مرج چندان در اردوگاه وى همه‌گير شده بود كه اساسا امكان ادامه‌ى كار وجود نداشت .\r\nو چه تفاوتى از اين بالاتر ، ميان وضع دوستان و ياوران آن دو برادر ؟\r\n( 1 )\r\n\r\nوضع خاص هر يك از لحاظ دشمن :\r\nدشمن امام حسن ، معاويه بود و دشمن امام حسين ، يزيد . . و براى روشن شدن تفاوت ميان اين پدر و پسر ، شهادت تاريخ كه پسر را « كودنى احمق » و پدر را « هشيارى تيزبين » - و به گمان بعضى : نابغه‌ئى در تيزهوشى - معرفى كرده بسنده است .\r\nخصومت اين دو دشمن با حسن و حسين ، مربوط به شرائط و اوضاع همزمان ، نبود . . اين دنباله‌ى خصومت فيما بين بنى هاشم و بنى اميه بود كه ساليان درازى از عمر آن ميگذشت .\r\nدر تمام اين مدت ، حتى يك روز هم نبود كه بنى اميه هموزن و همطراز\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nبنى هاشم باشد ، وضع وى در برابر بنى هاشم ، وضع دشمن حقيرى بود كه از رقيبى نيرومند واهمه داشته و با وى خصومتى بىامان ميورزد . و همين امر موجب شد كه نام امويان در برابر نام بنى هاشم ، ابتدا بر سر زبان مردم و سپس بر قلم مورخان و واقعه‌نگاران جارى گردد . و گرنه چگونه ميتوان طغيان هوس را با فضيلت ايده‌آل و پليدترين نسب‌ها را با آنان كه گواه پاكدامنيشان قرآن است در يك رديف آورد و چگونه رواست كه آن مجسمه‌هاى شهوت و قدرت‌پرستى و انحصار طلبى و گناه را با مردمى كه مظهر ملكات عقلى و اخلاق برتر و عنصر پاك‌اند ؛ معلمانى كه فكر انسانى را در سطحهاى عالى فرهنگ و معرفت مستقر ساخته و بر ذخائر و فرآورده‌هاى استعداد انسانى ، ثروتى هنگفت و پايان‌ناپذير افزودند ؛ يعنى با بنى هاشم آن پيام‌آوران نور و روشنگران جهان ، مقايسه كنيم ؟ ؟\r\nآنها كجا و اينها كجا ؟\r\n( 1 ) حدسى كه امام حسن در مورد فرجام كار خود با دشمن تاريخىاش معاوية بن ابى سفيان بن حرب ميزد و دورنمائى كه از وضع آينده‌اى خود در صورت درگيرى با معاويه ، مشاهده ميكرد ، كاملا معقول و به واقع نزديك بود . به گمان قوى دنباله‌ى اين جنگ به بزرگترين فاجعه و قاطع‌ترين ضربت نسبت به اسلام كشيده مىشد و بالاخره عواقب آن با نابودى آخرين فردى كه دل در گرو طرز فكر اصيل اسلام و مكتب علوى داشت ، خاتمه مىيافت . . و ميدانيم كه معاويه - آن دشمن نمايان على و مكتب علوى - در اجراء اين گونه نقشه‌ها و در تصفيه‌ى حسابهاى قديمى و تاريخى داراى استعدادى عجيب بود .\r\nدر بحث‌هاى گذشته به قدر كافى در اين مورد توضيح داده شده است .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n( 1 ) ولى امام حسين براى نفى اين حدس در مورد خودش ، كافى بود به ياد آورد كه دشمنش بچه‌ى نازپرورده‌اى است كه به هيچ وجه از عهدهء حل مشكلات و مهار كردن امواج مخالف و به كار بستن نقشه‌هاى وسيع بر نمىآيد و آنچه در ماجراى خلافت و درگيرى با رقيبان از نظر او مهم است آنست كه سلطنتى با خزائن فراوان در اختيار او قرار گيرد ، گو آنكه از نظر آبرو و اعتبار چنان باشد كه « اخطل » شاعر - بروايت بيهقى - روبروى او به دو بگويد :\r\n« حقا كه دين تو همچون دين درازگوش است بل ، كه تو از هرمز كافرترى ! » ( 2 ) موضوع ديگرى كه در برابر آن حدس ، انگيزه‌ى امام حسين عليه السلام بر آن اقدام ميتوانست شد تازيانه‌ى فشار و ارعابى بود كه در تمام زواياى كوفه و توابع آن ، شيعيان را تهديد ميكرد و گروههاى بسيارى از رجال و بزرگان شيعه را كه حامل افكار و پيرو مكتب اهل بيت بودند و آن را چون گنجينه‌اى عزيز و گرانبها براى نسلهاى بعد حفظ ميكردند ، در نهانگاه سياهچالها و تبعيدگاهها و در دل غارها افكنده بود .\r\nاين بود كه ميتوانست بىدغدغه و تشويش و با اطمينان از خطمشى و هدف و از آينده‌اى مكتب خود ، در راهى كه نظر او را تأمين ميكرد گام نهد .\r\nدرحالىكه امام حسن چيزى كه اطمينان و آسودگى خاطر او را از آينده‌اى مكتب او و از آنچه قرار است پس از شهادت خود باقى گذارد ، تأمين كند نداشت ، در صف دشمنان او معاويه قرار داشت و آن مثلث مخوف و هولناكى كه او را احاطه كرده بود و نقشه‌ها و طرحهاى بنهايت خصمانه\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nو عداوت‌آميز .\r\n( 1 ) و بالاخره ، امام حسين عليه السلام از اشتباهات معاويه مانند هجوم به سرزمينهاى امن و امان خدا ؛ روش وى در برابر مواد صلحنامه ، مسموم نمودن امام حسن ؛ بيعت گرفتن براى پسرش يزيد و اشتباهات بيشمار ديگر وى بهره‌بردارى كرد و بدان وسيله در برابر افكار عمومى ، بر قدرت و اصالت و انطباق نهضت ضد اموى خود با موازين اسلام ، افزود .\r\nبعلاوه از لغزشهاى « جانشين معاويه » آن جوان مبتلا به شراب و بوزينه و انواع گناه و فجور ، بهره‌بردارى كرد و اينها همه عواملى بود كه او را در بثمر رسانيدن هدفش تأييد و كمك ميكرد .\r\nوضع او از لحاظ دشمنانش و وضع او از لحاظ دوستان و يارانش در اين جهت همانند بودند كه او را در قيامش و بپايان رسانيدن رسالتش و پيروزى درخشانش و سربلنديش در پيشگاه خدا و در قضاوت تاريخ ، كمك مىكردند .\r\nليكن وضع امام حسن - همانطور كه قبلا بيان كرديم - از لحاظ دوستان و يارانش آنچنان بود كه راه شهادت را بر او بست و از لحاظ دشمنانش آنچنان بود كه درگيرى و جنگ با ايشان را - كه به معناى نابودى مكتب اسلام بود - ممتنع ساخت .\r\nو بدين جهت احساس كرد كه لزوما ميبايد روش جهاد خود را دگر گونه سازد و صحنه‌ى جنگ را از راه صلح بيارايد .\r\nمواد قابل انفجارى كه امام حسن در قرار داد صلح كار گذارد - يعنى تعهدات معاويه - همه وسائل و ابزار دقيقى بودند كه معاويه و اتباع و همفكران او را به وضع فجيعى محكوم و مفتضح مىساختند .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n( 1 ) پس از اين بيان براستى دشوار است كه تشخيص دهيم كداميك از اين دو برادر - درود و رحمت خدا بر آنان - مجاهدتش مؤثرتر و در راه هدف موفقتر و پيشروتر و ضربتش بر دشمن قاطع‌تر و كوبنده‌تر بوده است .\r\nاين مطلب نيز پوشيده نمانده است كه تاريخ نكبت‌ها و بدبختىهاى بنى اميه پس از نقشى كه امام حسن بوسيله‌ى صلح ايفا كرد ، سراپا مرتبط به آن حضرت و مرهون نقشه‌ها و آفريده‌ى تدبيرهاى او بود و اگر اين نقش موفق - كه لازمه‌ى شكل و وضع طبيعى آن ، نيل به موفقيت بود و لازمه‌ى وضع دشمنانش آن بود كه دانسته يا ندانسته بدست خود به موفقيت آن كمك كنند - بدان صورت ايفا نمىگشت ، بيگمان هيچ‌يك از اين حوادث نكبتزا ، بدان گونه كه واقع شد ، بوقوع نمىپيوست .\r\n\r\n","description":"","footnote":"","page_name":" 518 ","page_number":518},
  {"content":"\r\n . \r\n","description":"","footnote":"","page_name":" 519 ","page_number":519},
  {"content":"\r\n . \r\n","description":"","footnote":"","page_name":" 520 ","page_number":520},
  {"content":"\r\n . \r\n","description":"","footnote":"","page_name":" 521 ","page_number":521},
  {"content":"\r\n . \r\n","description":"","footnote":"","page_name":" 522 ","page_number":522},
  {"content":"\r\n . \r\n","description":"","footnote":"","page_name":" 523 ","page_number":523},
  {"content":"\r\n . \r\n","description":"","footnote":"","page_name":" 524 ","page_number":524},
  {"content":"\r\n . \r\n","description":"","footnote":"","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n . \r\n","description":"","footnote":"","page_name":" 527 ","page_number":527},
  {"content":"\r\n . \r\n","description":"","footnote":"","page_name":" 528 ","page_number":528},
  {"content":"\r\n . \r\n","description":"","footnote":"","page_name":" 529 ","page_number":529},
  {"content":"\r\n . \r\n","description":"","footnote":"","page_name":" 530 ","page_number":530},
  {"content":"\r\n . \r\n","description":"","footnote":"","page_name":" 531 ","page_number":531},
  {"content":"\r\n . \r\n","description":"","footnote":"","page_name":" 532 ","page_number":532},
  {"content":"\r\n . \r\n","description":"","footnote":"","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n . \r\n","description":"","footnote":"","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n . \r\n","description":"","footnote":"","page_name":" 537 ","page_number":537},
  {"content":"\r\n . \r\n","description":"","footnote":"","page_name":" 538 ","page_number":538},
  {"content":"\r\n . \r\n","description":"","footnote":"","page_name":" 539 ","page_number":539},
  {"content":"\r\n . \r\n","description":"","footnote":"","page_name":" 540 ","page_number":540},
  {"content":"\r\n . \r\n","description":"","footnote":"","page_name":" 541 ","page_number":541},
  {"content":"\r\n . \r\n","description":"","footnote":"","page_name":" 542 ","page_number":542},
  {"content":"\r\n . \r\n","description":"","footnote":"","page_name":" 543 ","page_number":543},
  {"content":"\r\n . \r\n\r\n","description":"","footnote":"","page_name":" 544 ","page_number":544}
  ]