[
  {"content":"\r\n\r\nبسم الله الرحمن الرحيم\r\nتاريخ از ديدگاه\r\nقرآن ونهج البلاغه\r\nنمايندگى ولى فقيه در سپاه\r\nمركز تحقيقات اسلامى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nنمايندگى ولى فقيه در سپاه\r\nمركز تحقيقات اسلامى\r\nشناسنامه\r\nنام كتاب : تاريخ از ديدگاه قرآن ونهج البلاغه\r\nموضوع : تاريخ اسلام\r\nكد : 5 / 204\r\nتهيه كننده : مركز تحقيقات اسلامى نمايندگى ولى فقيه در سپاه\r\nمؤلف : جعفر وفا\r\nناشر : ادارهء آموزشهاى عقيدتى سياسى نمايندگى ولى فقيه در سپاه\r\nحروفچينى وصفحه آرايى : مركز تحقيقات اسلامى\r\nنوبت چاپ : سوم\r\nتاري انتشار : پاييز 1382\r\nتيراژ : 9000 جلد\r\nمركز چاپ ستاد نمايندگى ولى فقيه در سپاه\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\nپيشگفتار\r\nانقلاب اسلامى ايران ، بزرگترين وعميق ترين انقلاب ارزشى و فكرى بود كه در عصر حاضر رخ داد .\r\nبنيانگذار اين نهضت مقدس اسلامى ، حضرت امام خمينى رضوان الله عليه با پيروى از حضرت سيد الشهداء عليه السلام و با كوتاه كردن دستهاى ستم و سلطه قدرتهاى استكبارى ونوكران آنان از كشور امام زمان ( عج ) به احياى سيره جد خود ، رسول الله - صلى الله عليه وآله - واصلاح امور امت وتحكيم پايه هاى حكومت اسلامى پرداخت و با دستهاى پرتوان خود ، نهالها ونهادهاى پرثمر را يكى پس از ديگرى در سرزمين حاصلخيز جامعهء اسلامى ايران بنا نهاد .\r\nسپاه پاسداران انقلاب اسلامى از خجسته نهادهايى است كه همزمان با شكل گيرى نظام مقدس اسلامى به دستور آن پير عارف ودورانديش تأسيس شد و رسالت عظيم پاسدارى از انقلاب اسلامى وارزشهاى الهى آن و دفاع از حريم ولايت فقيه را به عهده گرفت .\r\nتحقق اين مأموريت مهم وخطير ، در گرو برخوردارى اين نهاد مقدس از \" بينش اسلامى \" و \" آگاهى سياسى \" است كه \" آموزش \" يكى از راههاى تأمين كننده آن است .\r\nاز اين رو ، ارتقاء بينش اعتقادى - سياسى سپاه و \" تداوم آموزش \" براى اين نيروى نظامى مكتبى ، امرى ضرورى ونيازى اجتناب ناپذير است .\r\nولى امر مسلمانان جهان ، حضرت آية الله العظمى خامنه اى ، براين امر مهم تأكيد كرده\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nچنين مى فرمايد :\r\nسپاه پاسداران انقلاب اسلامى يك نيروى انقلابى است كه بر پايهء دين وتقوا و درك و عمل انقلابى به وجود آمده و وظيفه اساسى نماينده اين جانب در آن عبارت از : نظارت مستمر بر حفظ واستحكام اين پايه اساسى وبرخورد با تخلفات وپيشگيرى از آنهاست . ( 1 )\r\nآموزش هاى عقيدتى - سياسى گرچه از ابتداى تأسيس سپاه به شكلهاى مختلف وجود داشته است ، ليكن اهميت مسأله ونقش زيربنايى آن ودستيابى سپاه به اهداف تعيين شده ، موجب شد تا اين مهم در چارچوب \" نظام آموزشى \" جامع و فراگير كه در برگيرندهء سطوح مختلف علمى وتخصصهاى گوناگون باشد - تحقق يابد .\r\nدر پى اين حركت ، آموزشهاى عقيدتى - سياسى در قالب \" نظام آموزشى \" از سال 1364 شروع شد و بيش از نيمى از پرسنل را تحت پوشش دوره هاى مختلف \" تداوم آموزش \" قرار داد .\r\nاما با گذشت بيش از شش سال و كسب تجارب مفيد به هنگام اجرا و نيز با توجه به تحولات سالهاى اخير در اين نهاد مقدس ، از جمله تشكيل نيروهاى پنجگانه سپاه ، تصويب قانون استخدامى آن واعطاى درجات و . . . . ، ضرورت بازنگرى به \" نظام آموزشى \" احساس شد و \" نظام آموزشى \" فعلى جايگزين نظام قبلى گرديد .\r\n* ( مشخصات \" نظام آموزشى \" عقيدتى - سياسى ) *\r\nبا توجه به تفاوت سطح معلومات كلاسيك پرسنل سپاه و تقسيم بندى آنان به دو سطح \" سيكل \" و \" ديپلم \" ، نظام آموزشى\r\nدربرگيرندهء دو سطح زير است :\r\n1 - ورودى سيكل\r\n2 - ورودى ديپلم\r\nبراى سطح يك ، آموزش عمومى و سه مرحله آموزش ضمن خدمت ( شامل دوازده دوره )\r\n\r\n\r\n","description":"","footnote":"\r\n1 - بخشى از حكم مقام معظم رهبرى به نماينده ولى فقيه در سپاه ( مورخه 6 / 4 / 69 ) .\r\n","page_name":" 8 ","page_number":8},
  {"content":"\r\n\r\nو سه دورهء آموزش تخصصى ( تخصصى اوليه ، تخصصى تكميلى وسرپرستى ) در نظر گرفته شده است .\r\nسطح دو ، شامل دوره هاى : كاردانى ، كارشناسى ، مقدماتى رسته اى ، عالى رسته اى ، دافوس ، عالى جنگ و چهار مرحله آموزش ضمن خدمت ( در دوازده دوره ) مى باشد .\r\nبراى هر يك از دوره ها كد مخصوصى در نظر گرفته شده است كه مشخص كننده سطح ، مرحله و دوره است . به عنوان مثال : در كد ( 4 / 102 ) رقم سمت چپ نشانگر سطح ، رقم وسط ، بيانگر مرحله ورقم سمت راست گوياى دوره است .\r\nاز آنجا كه دوره هاى عمومى ، تخصصى وسرپرستى مرحله ندارند ، رقم وسط با صفر مشخص شده است . به عنوان مثال كد \" 102 \" ، نشانگر سطح يك و دوره دوم از دوره هاى غير تداوم است .\r\nموضوعات آموزشى شامل موارد زير است :\r\n1 - اصول عقايد\r\n2 - اخلاق اسلامى\r\n3 - احكام\r\n4 - معارف قرآن\r\n5 - تاريخ اسلام\r\n6 - دانش سياسى - اجتماعى\r\n7 - نظام دفاى\r\nاز آنجا كه موضوعات مختلف مى باشد ، به منظور سهولت كار ، براى هر موضوعى نيز كد خاصى مشخص شده است كه در پى كد هر دوره پس از علامت ( / ) مى آيد . براى مثال عدد \" 6 \" در كد \" 6 / 101 \" بيانگر اين است كه موضوع دورهء ياد شده ، دانش سياسى - اجتماعى است .\r\nدر مورد دوره هاى تخصصى و سرپرستى براى رسته هاى مختلف كد جداگانه اى در نظر گرفته شده كه با گذاشتن خط تيره ( - ) پس از كد گروه نوشته مىشود . مثلا تخصصى تكميلى ، ورودى سيكل از گروه عقايد در رسته بهدارى با كد ( 5 - 1 / 103 ) مشخص مىشود .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمركز تحقيقات اسلامى ، عهده دار تدوين متون آموزشى مورد نياز حوزه نمايندگى ولى فيه در سپاه است كه با توجه به سطح معلومات وتخصص نيروهاى آموزشى ونوع و حوزهء مأموريت آنان ، متن مورد نياز را تهيه و تدوين مى نمايد .\r\nمتون و جزوات اين مركز توسط گروههاى تخقيقاتى ، تدوين و پس از طى مراحل بررسى و نظارت به تأييد \" هيأت علمى \" كه جمعى از فضلا و اساتيد حوزه عمليه قم هستند مى رسد .\r\nكتابى كه در پيش رو دارند ، كد 6 / 101 شامل 17 درس از نظام آموزشى عقيدتى - سياسى سپا پاسداران انقلاب اسلامى مى باشد .\r\nنظرات ، پيشنهادها وتجربيات شما مربيان ارجمند وبرادران عزيز متربى راهگشا و مشوق ما در رفع نقايص وكاستيهاى متون آموزشى خواهد بود .\r\nاز خدا مى خواهيم كه روز به روز بر بينش و آگاهيهاى اسلامى ما بيفزايد ، و آنها را عميق تر سازد .\r\nمركز تحقيقاتى اسلامى\r\nنمايندگى ولى فقيه در سپاه\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمه\r\nتاريخ ، منبع معرفت و مخزن تجربه‌هاى فراوانى است كه با مطالعهء آن مىتوان به علل حيات يا مرگ جامعه‌ها و عوامل ظهور يا سقوط تمدّنها و جريانهاى سياسى و اجتماعى پى برد و سرنوشت آيندگان را به آسانى پيش‌بينى كرد و راهشان را روشن ساخت ؛ زيرا شناخت آينده مستلزم شناخت گذشته است . و اگر گذشته را نشناسيم راه آينده را نيز به خوبى نخواهيم پيمود .\r\nدقت در روش تاريخ‌نگارى و روش تحليل حوادث تاريخى در « قرآن » و « نهج‌البلاغه » و نيز واقع‌بينى و درس‌آموز بودن تاريخ ، به ما قدرت مىدهد كه تاريخ هدفدار ، روشنگر و حركت‌آفرين را بشناسيم و قانونمندى جامعه و سنن حاكم بر تاريخ را باور كنيم .\r\nتاريخى كه با روش صحيح و واقع‌بينانه تحليل نشود ، از حوزهء گزارش و آمار نگذرد و از نسب‌شناسى و هويّت فردى رجال‌تاريخى ، فراتر نرود و گذشته را به آينده پيوند ندهد ، به افسانه‌اى تبديل مىشود كه در « نقل سطحى وقايع » خلاصه مىشود و همچنان راكد و بىروح مىماند .\r\nما اين موضوع را در قرآن و نهج‌البلاغه ، هر چند به صورت گذرا و به اختصار ، مورد بررسى قرارداديم تا ببينيم اين دو منبع بزرگ ، تاريخ را با چه هدفى و با چه روشى تحليل\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nو چه كسانى را به عنوان الگوهاى عملى معرفى مىكنند و عوامل حركت و تكامل تاريخ را در چه چيزى مىدانند ، باشد كه فروغى از آنها برگيريم و به قطره‌اى از بيكرانشان دست يابيم .\r\nنوشتهء حاضر تلاشى است در اين راه و جستجويى است دريافتن جويبارى از معارف قرآن و عترت .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nدرس اوّل كليات تاريخ\r\nواژهء تاريخ\r\nواژهء تاريخ از متداولترين واژه هايى است كه در محاورات مردم جريان دارد ، اين كلمه از مادّهء « ارْخ » و « وَرْخ » به معناى شناخت و تعيين زمان وقوع يك رويداد است . « 1 »  چون زلزله ، طوفان ، جنگ بزرگ و . . . . مؤيّد اين معنا روايتى است از حضرت على عليه السلام كه مىفرمايد :\r\n« مَعاشِرَ النَّاسِ اقيموُا تاريخَ اْلوَقْتِ وَ اعْلَمُوهُ . . . » « 2 » \r\nاى مردم ! تعيين وقت ( وتاريخ حادثه ) را بنويسيد و آن را اعلام نماييد .\r\nهمچنين از پيامبر اسلام صلى الله عليه و آله نقل شده است كه مىفرمايد :\r\n« مَنْ وَرَّخَ مُؤْمِناً فَكَأَنَّمااحْياهُ » « 3 » \r\nهر كس سرگذشت مؤمنى را ثبت كند گويا او را زنده كرده است .\r\n\r\nسرگذشت واژهء تاريخ\r\nآيا « تاريخ » يك كلمهء عربى است يا ريشه در زبانهاى ديگر دارد كه بتدريج داخل زبان عربى شده است ؟ دراين‌باره نظرات مختلفى داده‌اند ولى چون مورد بحث ما نيست ؛ ناگفته مى گذريم و تنها به چند نكته بسنده مىكنيم :\r\nالف - واژهء تاريخ در قرآن به كار نرفته است و براى بيان حوادث تاريخى و اهميت آن ، قرآن از واژه‌هايى چون : « عبرت » ، « قصه » « 4 »  ، « نبأ » « 5 »  ( خبر بسيار مهم ) ،\r\n\r\n","description":"","footnote":" ( 1 ) - ر . ك : مجمع البحرين ، ج 2 ، ص 429 .  ( 2 ) - بحار الانوار ، ج 33 ، ص 282 .  ( 3 ) - سفينة البحار ، شيخ عباس قمى ، ج 2 ، ص 640 .  ( 4 ) - يوسف ( 12 ) ، آيهء 111 : « لَقَدْ كانَ فى قَصَصِهِمْ عِبْرَةٌ لِاوُلِى الْالْبابِ » همانا در قصه‌هاى آنان ( پيامبران و امتهايشان ) عبرتىاست براى خردمندان .  ( 5 ) - مائده ( 5 ) ، آيهء 27 : « وَاتْلُ عَلَيْهِمْ نَبَأابْنَىْ آدَمَ بِالْحَقِّ » خبر دو فرزند آدم را به درستى برايشان بخوان . ","page_name":" 13 ","page_number":13},
  {"content":"\r\n\r\nذكر ( ياد ) « 1 »  و مادّهء « قول » « 2 »  استفاده كرده است .\r\nب - تاريخ به مفهوم گاه‌شمارى آن ، در آغاز شكوفايى اسلام و در دههء اوّل هجرى توسط رسول اكرم در فرهنگ اجتماعى و زبان مردم متداول شد . « 3 »  و از سال اوّل هجرى ، شمارش ايّام ، ثبت رويدادها ، قراردادها و عهدنامه‌هايى كه پيامبر اسلام با اقوام و قبايل مىبست با سال و ماه هجرى معيّن گرديد . « 4 »  معاهدهء او با يهوديان « مقناوى » و « بنىحبيبه » و برادران و خويشاوندان سلمان در شيراز از جملهء آنهاست . « 5 » \r\nج - در زبان فارسى نيز اصطلاح « تاريخ » به همان معنا و مفهوم كه در زبان عربى وجود دارد ، كاربرد پيدا كرده و در متون كهن به‌كار رفته و امروز نيز همان معنا را داراست . « 6 » \r\n\r\nتعريف تاريخ\r\nپيش از پرداختن به نظر قرآن دربارهء تاريخ ، به نظريات برخى از مورّخان و انديشمندان مىپردازيم تا ببينيم تاريخ از نظر آنها چگونه تعريف و تفسير شده است و با بينش قرآن تا چه حدّ نزديك است ، مقصود از تاريخ در اين كتاب بررسى سرگذشت انسانهاست نه دگرگونيهاى يك حوزهء هستى در طول زمان همانند مطالعهء پيدايش و تحوّلات حيات ( زيست شناسى ) يا مطالعهء دگرگونيهاى زمين ( زمين شناسى ) . « 7 » \r\nتاريخ در نظر « مقريزى » مورخ مشهور عبارت است از :\r\n« خبر دادن از آنچه در گذشته در جهان رخ داده‌است . » « 8 » \r\n\r\n","description":"","footnote":" ( 1 ) - مريم ( 19 ) ، آيهء 17 : « . . . وَاذْكُرْ عَبْدَنا داوُدَ ذَاْلَايْدِ انَّهُ اوَّابُ » به يادآور بندهء ما داوود صاحب قدرت را ، كه او بسيار توبه كننده بود .  ( 2 ) - بقره ( 2 ) ، آيهء 30 : « وَاذْقالَ رَبُّكَ لِلْمَلائِكَةِ انّى جاعِلٌ فِى الْارْضِ خَليفَةً » و هنگامى كه پروردگارت به فرشتگان گفت : من درروى زمين جانشينى قرار خواهم داد .  ( 3 ) - سفينة البحار ، ج 2 ، ص 641 .  ( 4 ) - تحقيقى دربارهء تاريخ هجرى ، جعفر مرتضى العاملى ، ص 36 - 38 .  ( 5 ) - مكاتيب الرّسول ، علىاحمد ميانجى ، ج 1 ، ص 288 - 290 .  ( 6 ) - لغتنامهء دهخدا ، ج 14 ، ص 139 .  ( 7 ) - مقدّمه‌اى بر روش تحقيق در تاريخ ، م - ذاكر ، ص 8 .  ( 8 ) - تاريخِ تاريخ نگارى در اسلام ، ص 26 - 27 . ","page_name":" 14 ","page_number":14},
  {"content":"\r\n\r\nو از نظر « ايجى » عبارت است از :\r\n« آشنايى با اوضاع و احوال جهان » « 1 » \r\nو نظر « سخاوى » چنين است :\r\n« علم به اوضاع و احوال انسان و زمان ، در چهارچوبى عام . » « 2 » \r\nبرخى ديگر بر اين عقيده‌اند كه تاريخ عبارت است از :\r\n« حوادث و رويدادهايى كه به وجود آمده و در نقطه‌اى از زمان از ميان رفته‌اند . » « 3 » \r\nمقصود از تاريخ بويژه تاريخ « علمى و آموزنده » صرف روايت و نقل وقايع نيست بلكه هدف اصلى فراهم آوردن موادّى است تا قوانين كلّى كه در پشت اين رويدادها نهفته است به دست آيد . « 4 »  پس گردآورى اطلاعات دربارهء حوادث مهم در راه مقصودى كه تاريخ دنبال مىكند ، گام اوّل است نه رسالت نهايى آن . و اين نوع برداشت ، تاريخ را تنها قوّهء حافظهء نوع انسان و وسيله‌اى براى ضبط حوادث معرفى مىكند و نمىتواند آن را در قلمرو علم قرار بدهد . « 5 » \r\n\r\nبينش تاريخى قرآن\r\nتاريخ از ديدگاه قرآن ، مجموعهء وقايع و حوادثى است كه در چارچوب قوانين و سنتهاى تغييرناپذير بروز كرده‌اند و بايد به عنوان تجربه و عبرت ، در فراروى آيندگان قرار گيرند . اسلام ، تاريخ گذشته را با زندگى امروز مرتبط و شناخت درست آن را دانش‌زا و ايمان‌بخش مىداند :\r\n\r\n","description":"","footnote":" ( 1 ) - تاريخِ تاريخ نگارى در اسلام ، ص 26 - 27 .  ( 2 ) - همان .  ( 3 ) - همان .  ( 4 ) - نقش شخصيتها در تاريخ ، محمد تقى جعفرى ، ص 3 .  ( 5 ) - فلسفهء تاريخ ابن خلدون ، محسن مهدى ، ترجمهء مجيد مسعودى ، ص 92 - 93 ، تلخيص . ","page_name":" 15 ","page_number":15},
  {"content":"\r\n\r\n« لَقَدْ كانَ فى قَصَصِهِمْ عِبْرَةٌ لِاوُلِىالْالْبابِ » « 1 » \r\nدر سرگذشت آنان درس عبرتى براى صاحبان انديشه بود .\r\nاز نظر قرآن و نهج‌البلاغه ، عبرت‌آموز بودن حوادث و عبرت‌گرفتن ، روح تاريخ است و بدون آن ، تاريخ به پيكرهء جامد و بىجان مىماند .\r\n« عبرت » به معناى عبور كردن ، گام‌فرانهادن و راه يافتن از بيرون يك چيز به درون آن است . « 2 »  عبرت پلى است از رويدادهاى تاريخى كه از آن بايد گذشت و به طبيعت و علل آنها رسيد و به باطنشان نفوذ كرد بسان نفوذ اشعهء آفتاب ، درون شيشه يا بسان دانش‌پژوهى كه از ظاهر « عبارت » عبورمىكند و به معنامىرسد و يا خوابگزارى كه از قالب تمثيلى رؤيا مىگذرد و به درونش راه مىيابد و آن را « تعبير » مىكند . « 3 » \r\nدر تفسير تاريخ بايد بدون پيش‌داورى به آن نگريست تا علل حوادث را دريافت و به قوانين كلى رسيد و گرنه تاريخ جز تلى از معلومات و محفوظات نخواهد بود ؛ از اين روست كه انديشمندان متأخر ، تاريخ را اين‌گونه تعريف كرده‌اند :\r\n« تاريخ عبارت است از جدايى از طبيعت ، درنتيجهء بيدارى حسّ آگاهى . » « 4 » \r\nو يا گفته‌اند :\r\n« تاريخ حوادث و رويدادهايى است همراه با عوامل محسوس ، قوانين كُلّى و علل منطقى كه به عنوان وقايع تاريخى ثبت نمىشوند . » « 5 » \r\nمثلًا شروع جنگ جهانى دوم دو علت دارد : يكى حملهء هيتلر به « دانتيسك » « 6 »  و ديگرى خودپرستى و عشق به قدرت حاكم بر هيتلر كه خود به آن اعتراف مىكند و مىگويد :\r\n\r\n","description":"","footnote":" ( 1 ) - يوسف ( 12 ) ، آيهء 111 .  ( 2 ) - ر . ك : لسان العرب ، ج 4 ، ص 529 - 531 .  ( 3 ) - واژهء « تعبير » و « عبارت » نيز از عبرت اشتقاق يافته و معناى عبور و جريان در آنها نيز ملحوظ است .  ( 4 ) - فلسفهء تاريخ ، شهيد مرتضى مطهرى ، ج 1 ، ص 298 .  ( 5 ) - نقش شخصيتها در تاريخ ، ص 4 - 5 .  ( 6 ) - يكى ازبندرهاى مهم لهستان . ","page_name":" 16 ","page_number":16},
  {"content":"\r\n\r\n« به سبب استعداد هاى سياسى من ، همه چيز بسته به وجود من است و شايد در آينده مردى كه بيش از من قدرت داشته باشد اصلًا بوجود نيايد . پس وجود من عامل بس ذى قيمتى است . » « 1 » \r\nو با اين وصف حالت روانى و خودپرستى غالباً از وقايع تاريخى محسوب نمىگردد .\r\nتاريخ با اين تعريف مىتواند قابل تفسير گذشته و پيشگويى آينده باشد . « 2 » \r\nحضرت على عليه السلام مىفرمايد :\r\n« اسْتَدِلَّ عَلى مالَمْ يَكُنْ بِما قَدْ كانَ فَانَّ الْامُورَ اشْباهٌ » « 3 » \r\nبر پايهء رويدادهاى تاريخى گذشته ، در مورد آينده استدلال كن ، چرا كه جريان هاى تاريخى همانند يكديگر است .\r\nو نيز مىفرمايد :\r\n« وَ لَوِ اعْتَبَرْتَ بِما مَضى حَفِظْتَ ما بَقِىَ » « 4 » \r\nاگر با چشم عبرت به تاريخ بنگرى ( با جمع بندى درست ) آينده‌ات را پاس خواهى داشت .\r\n\r\nاقسام تاريخ\r\nتاريخ را ، مىتوان به چند قسم تقسيم كرد :\r\n\r\n1 - تاريخ نقلى\r\nعلم به وقايع و حوادث سپرى شده و اوضاع و احوال گذشتگان است . همانند جنگهاى صليبى ، انقراض امپراتورى روم ، تولّد يا ظهور حضرت پيامبر اسلام صلى الله عليه و آله و انقلاب اسلامى ايران . تاريخ به اين معنا داراى چهار مشخصّه است :\r\nالف - جزئى بودن .\r\n\r\n","description":"","footnote":" ( 1 ) - نقش شخصيّتها در تاريخ ، ص 4 - 5 .  ( 2 ) - همان .  ( 3 ) - نهج‌البلاغه ، صبحى الصالح ، نامهء 31 ، ص 404 .  ( 4 ) - همان ، ص 423 . ","page_name":" 17 ","page_number":17},
  {"content":"\r\n\r\nب - نقلى بودن .\r\nج - علم به « بودن » ها نه به « شدن » ها .\r\nد - علم به گذشته نه حال .\r\n\r\n2 - تاريخ علمى\r\nيعنى « علم به قواعد و سنن حاكم بر زندگيهاى گذشته » تاريخ به معناى اوّل بمنزلهء مبادى و مقدمات اين علم به شمار مىرود . مورخ در پى كشف طبيعت حوادث تاريخى و روابط علّى و معلولى آنهاست تا به يك سلسله قواعد و ضوابط عمومى و قابل تعميم به موارد مشابه حال و گذشته دست يابد . تاريخ با اين معنا نيز چهار مشخصه دارد :\r\nالف - عقلى بودن .\r\nب - كلى بودن .\r\nج - علم به گذشته نه حال و آينده .\r\nد - علم به « بودن » ها نه « شدن » ها .\r\n\r\n3 - فلسفهء تاريخ\r\nيعنى « علم به تحولات و تطورات جامعه‌ها از مرحله‌اى به مرحلهء ديگر و قوانين حاكم بر اين تطورات و تحولات » . « 1 » \r\nمثلًا حركت تاريخ از شرك به توحيد و اسلام و از حكومت ماده و خرافات به حكومت خدا و معنويّات يا تبديل جامعهء چادرنشين و جنگجو به جامعه‌اى شهرى و صلحجو ، « 2 »  نوعى تطوّر و تحوّل زيربنايى است ، كه دربارهء علل هر يك از آنها بايد به گفتگو نشست .\r\nاين نوع از تطوّر و « تنوّع » بسان تنوع جانداران است كه در فرضيّهء داروين ، جاندار از نوعى به نوعى تبديل مىگردد و در جامعه نيز تمام تشكيلات و نظامات از بُن عوض مىشود و نظام جديدى جايگزين آن مىگردد . « 3 »  و آن را در طول تاريخ بشر مىبينيم .\r\n\r\n","description":"","footnote":" ( 1 ) - جامعه و تاريخ ، شهيد مرتضى مطهّرى ، ص 63 .  ( 2 ) - البته از ديدگاه « ماركسيسم » .  ( 3 ) - فلسفهء تاريخ ، مرتضى مطهرى ، ج 1 ، ص 145 . ","page_name":" 18 ","page_number":18},
  {"content":"\r\n\r\nانسان بدوى و دور از تمدن زمانى فاقد كمالات معنوى بود و همانند حيوانات تلاشى جز در سطح مادى و ابتدايى نداشت ، ولى در جريان تاريخ توانست پا فراتر بگذارد و در افق روشنترى از انسانيت قرار گيرد . « 1 » \r\nفلسفهء تاريخ نيز همانند دو نوع گذشته ( تاريخ نقلى و علم تاريخ ) داراى چهار خصيصهء اساسى زير است :\r\nالف - كُلّى بودن .\r\nب - عقلى بودن .\r\nج - علم به « شدن » جامعه‌ها نه « بودن » آنها .\r\nد - علم به يك جريان كه از گذشته آغاز شده و تا آينده كشيده مىشود . « 2 » \r\n\r\n","description":"","footnote":" ( 1 ) - فلسفهء تاريخ ، حسين كريمى ، ص 14 .  ( 2 ) - جامعه و تاريخ ، ص 64 . ","page_name":" 19 ","page_number":19},
  {"content":"\r\n\r\nخلاصه\r\nتاريخ از مادّهء ورخ و تكامل يافتهء ورّخ به معناى تعيين وقوع يك حادثهء بزرگ طبيعى ، علمى ، اجتماعى و . . . است كه در روايات اسلامى با اين مفهوم به كار رفته است ولى قرآن براى اين منظور واژه‌هايى چون ، قصّه ، نبأ و . . . به كار برده است و در ادبيات فارسى نيز از همين واژه استفاده شده است .\r\nتاريخ با عبارات مختلفى تعريف شده و هر يك بيانگر بعدى از آن است كه نمىتوان آنها را به عنوان تعريف جامع و علمى تلقى كرد . آنچه مطابق با بينش تاريخى قرآن است اين است كه گفته مىشود : « تاريخ علم به وقايعى است همراه با عوامل محسوس ، علل منطقى و قوانين كلى » و يا :\r\n« تاريخ ، جدايى از طبيعت است در نتيجه بيدارى حسّ آگاهى » تاريخ با اين تعريف مىتواند منشأ تفسير گذشته و پيشگويى آينده باشد .\r\nتاريخ را اگر از جهت نقل محض علل حوادث و حكمت و اسرارى كه در آن نهفته است مطالعه كنيم به : تاريخ نقلى ، تاريخ علمى و فلسفهء تاريخ بخش مىشود . تاريخ نقلى ، جزيى ، نقلى و محدود به گذشته و بودنهاست . تاريخ علمى ، عقلى ، كلّى ، علم به گذشته و بودنهاست ولى فلسفه تاريخ علم به تحولات جامعه از مرحله‌اى به مرحلهء ديگر و قوانين كلى حاكم بر آنهاست و كلى ، عقلى ، علم به شدنهاست نه بودنها و در حصار گذشته نمىماند و به آينده تعلق دارد .\r\nپرسش\r\n1 - معناى لغوى تاريخ را توضيح دهيد .\r\n2 - قرآن تاريخ را چگونه معرفى مىكند و براى بيان حوادث چه واژه‌هايى به كار مىگيرد ؟\r\n3 - دو تعريف جامع تاريخ كدامند ؟\r\n4 - اقسام سه‌گانهء تاريخ و خصوصيات هر كدام را بنويسيد .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nدرس دوم اهميّت تاريخ از ديدگاه قرآن و نهج‌البلاغه\r\nبرخى به تاريخ با نظر ترديد مىنگرند ، براى آن ارزش علمى قائل نيستند و آن را بسان شعر مىدانند كه بر اساس نياز ، هدف ، ذوق و تخيل شاعر سروده مىشود نه بر اساس واقعيّتها و عينيّتها . تا جايى كه مىگويند :\r\n« تاريخ هيچ چيز نيست جُز دروغهايى مورد اتّفاق همه . » « 1 » \r\nبد بينى اين افراد به تاريخ ، از مطالعهء حوادث تحريف يافته ، مبالغه آميز و تعميم آن بر همهء زمانها ناشى شده است در حالى كه همهء تاريخ دروغ و مشوش نيست . به علاوه ، بحث روى تاريخِ واقع نماست كه ببينيم چه اهميتى دارد ؟\r\nنگرش اسلام دربارهء تاريخ - بر خلاف بدبينان - از اهميت ويژه‌اى برخوردار است و اسلام نقش آن را در ابعاد نظرى و عملى تعيين‌كننده مىداند و شناخت تاريخ را از لوازم شناخت تعاليم اين مكتب مىشمارد . در اين مورد ، قرآن سند زنده و دليل گوياست و در يك نگاه مىتوان بينش تاريخى و ارزش آن را بدست آورد . با يادآورى اين نكته كه قرآن ، گرچه يك كتاب تاريخى نيست كه چون ديگر كتابها در پى وقايع نگارى و انعكاس رويدادها و زندگى اقوام گذشته باشد ولى مسائل زيادى از آن قابل استنباط و استخراج است و مىتوان ضوابط و قانونمندى حاكم بر تاريخ را بطور عميق به دست آورد ؛ زيرا قرآن علل پيروزيها ، شكستها ، پيشرفتها و عقب‌ماندگىهاى برخى از امم گذشته را تحليل مىكند و\r\n\r\n","description":"","footnote":" ( 1 ) - فلسفهء تاريخ ، كريمى ، ص 15 . ","page_name":" 21 ","page_number":21},
  {"content":"\r\n\r\nعوامل ظهور و افول تمدنها را يادآور مىشود و اينسان ما را در متن زندگى گذشتگان قرار مىدهد و از شخصيتهايى ياد مىكند كه منشأ تحول جامعه شده و اثر مثبتى در تاريخ داشته‌اند و نيز از جبارانى سخن مىگويد كه قافلهء بشرى را سالها عقب نگه داشته‌اند .\r\n\r\nاهتمام قرآن به تاريخ\r\nقرآن به تاريخ اهميت و ارزش فراوانى داده‌است كه آن را از راههاى مختلفى مىتوان به دست آورد از جمله :\r\n\r\n1 - نام سوره‌ها\r\nنامهاى بخشى از سوره‌ها نشان‌دهندهء اهتمام قرآن به تاريخ است . زيرا بيش از يك پنجم سوره‌هاى قرآن ؛ يعنى 25 سوره با نامهايى مشخص شده‌اند كه هر كدام كليد واژه‌اى است براى مقطعى از تاريخ و پيام تاريخى دارد همانند « كهف » ، « قصص » ، « لقمان » ، « انبياء » ، « جاثيه » ، « احقاف » و « احزاب » و . . . .\r\nنام سوره‌هاى قرآن . . . از راه وحى تعيين نشده و جزو قرآن هم محسوب نمىشود ، بلكه برگرفته از محتوا و برخى از آيات همان سوره‌هاست ولى از آنجا كه اين نامگذاريها در زمان امامان معصوم عليهم السلام انجام گرفته و به تأييد آنان رسيده است مىتواند الهام بخش چنين برداشتى باشد . « 1 » \r\n\r\n2 - فراخوانى به مطالعهء تاريخ\r\nقرآن پيروان خود را به مطالعهء تاريخ گذشتگان فرامىخواند و با تكرار و تأكيد زياد به پيروانش دستورمىدهد به سير و سفر بپردازند و از نزديك نشانه‌هاى تاريخى را مشاهده نمايند تا انديشهء آنها بارور شود و سطح فكر و فرهنگشان ارتقا يابد ؛ دستور مطالعهء آثار تاريخى با تعبيرات مختلفى آمده‌است :\r\nالف - به صورت امر مستقيم همانند :\r\n\r\n","description":"","footnote":" ( 1 ) - ر . ك : قرآن در اسلام ، علّامهء طباطبايى ، ص 146 - 147 . ","page_name":" 22 ","page_number":22},
  {"content":"\r\n\r\n« قُلْ سيروُا فِى الْارْضِ . . . » « 1 » \r\n( پيامبر به مردم ) بگو در زمين بگرديد . . . .\r\nب - به صورت استفهام كه در معناى امر ، همراه با نكوهش ترك سير و مطالعهء تاريخ است ؛ چون :\r\n« افَلَمْ يَسيروُا فِى الْارْضِ فَيَنْظُرُوا كَيْفَ كانَ عاقِبَةُ الَّذينَ مِنْ قَبْلِهِمْ » « 2 » \r\nآيا ( مخالفان دعوت تو ) در زمين سير نكردند تا ببينند عاقبت كسانىكه پيش‌از آنها بودند چه شد ؟\r\nگاهى اين دستورات با تعبيراتى همانند : « تعقّل » ، « نظر » ، « لبّ » ، « تَفكّر » ، « موعظه » ، « عبرت » و « تذكّر » مورد تأكيد قرارگرفته و در اكثر اين موارد ، كلمات به صورت جمع آمده است همانند : « انْظُرُوا » ( : بنگريد ) ، « لَعَلَّهُمْ يَتَفَكَّروُنَ » ( : شايد بينديشند ) ، « افَلا تَعْقِلُونَ » ( : آيا نمىانديشيد ؟ ) و « لِقَوْمٍ يَعْلَمُونَ » : براى گروهى كه مىدانند و . . . تا روشن شود كه تاريخ در انحصار عدّه‌اى انگشت‌شمار و قشر خاصّى چون « مورّخان » ، « سياستمداران » و « جامعه‌شناسان » نيست و نبايد باشد ؛ بلكه بينش تاريخى فراگير است و همگان بايد دراين امر شركت داده‌شوند و هيچ ملّتى نبايد از تاريخ خود بىخبر باشد . « 3 »  زيرا بخش اعظمى از حيات معنوى ، اجتماعى و سياسى ما مسلمانان بر تاريخ گذشتگان استوار است و اكنون بر نردبانى در حركتيم كه پلّه‌هاى آن را پيشينيان ساخته‌اند در حدّى كه اگر انسان ، گذشتهء خود را فراموش كند سر از نيستى بيرون مىآورد :\r\n سرگذشت او اگر يادش رود * باز اندر نيستى گم مىشود \r\nبدين جهت است كه رهبران دينى و شخصيتهاى برجستهء اسلامى چون « امام خمينى » ، « سيّد جمال اسدآبادى » ، « شيخ محمد عبده » و « اقبال لاهورى » در سخنرانيها ، پيامها و بيانيّه‌هاى سياسى خود ، مردم را به گذشتهء خود توجه مىدادند و توصيه مىكردند كه مسلمانان و\r\n\r\n","description":"","footnote":" ( 1 ) - انعام ( 6 ) ، آيهء 11 .  ( 2 ) - يوسف ( 12 ) ، آيهء 109 .  ( 3 ) - تاريخ در قرآن ، عزّت‌اللَّه رادمنش ، ص 27 - 28 ، انتشارات آستان قدس ؛ تلخيص . ","page_name":" 23 ","page_number":23},
  {"content":"\r\n\r\nمشرق‌زمين بايد گذشتهء خود را بازيابند و عظمت پيشين خود را به فراموشى نسپارند . « 1 » \r\n\r\n3 - مقاطع مهم تاريخى در قرآن\r\nبيش از نصف قرآن مربوط به تاريخ و تبيين فلسفهء تاريخ است ؛ حتى بخش عظيمى از آيات در موضوعات فقهى ، كلامى و اجتماعى و . . . از نظر شأن نزول و تطبيق و تعيين مصداق با تاريخ درآميخته‌است . از سوى ديگر ، برخى از سوره‌ها چون سورهء حمد كه به ظاهر جنبهء تاريخى ندارد ولى به سه جريان مهمّ تاريخى اشاره دارد :\r\nالف - هدايت يافتگان « مُهتدين » .\r\nب - گروهى كه مورد خشم خداوند قرار گرفتند : « مغضوبين » .\r\nج - گمراهان و « ضالّين » .\r\nقرآن گاهى به نقل حوادث تاريخى تصريح مىكند و مىفرمايد :\r\n« نَحْنُ نَقُصُّ عَلَيْكَ احْسَنَ الْقَصَصِ » « 2 » \r\nما بهترين سرگذشتها را از طريق اين قرآن بر تو بازگو مىكنيم .\r\nو نيز مىفرمايد :\r\n« كَذلِكَ نَقُصُّ عَلَيْكَ مِنْ انْباءِ ما قَدْ سَبَقَ » « 3 » \r\nاين‌گونه بخشى از اخبار پيشين را براى تو بازگو مىكنيم .\r\nقرآن گاهى علاوه بر نقل تاريخ ، تعبيراتى بكارمىبرد تا شنونده را به دريافت فلسفهء تاريخ برانگيزد از جملهء آنها كلمهء « آيت » است . و در مواردى هم تاريخ را از آيات الهى مىشمرد و ميان طبيعت و تاريخ رابطهء نزديكى برقرار مىكند تا مؤمنان و هوشمندان را با روح آن آشنا سازد :\r\n\r\n","description":"","footnote":" ( 1 ) - ر . ك : « تفسير آفتاب » ، « عروة الوثقى » و « بيدارگران اقاليم قبله » و . . . .  ( 2 ) - يوسف ( 12 ) ، آيهء 3 .  ( 3 ) - طه ( 2 ) ، آيهء 99 . ","page_name":" 24 ","page_number":24},
  {"content":"\r\n\r\n« انَّ فى ذلِكَ لَاياتٍ لِلْمُتَوَسِّمينَ » « 1 » \r\nدر اين ( سرگذشت عبرت انگيز ) نشانه‌هايى است براى هوشياران .\r\nدر خصوص فرعون نيز اين تعبير را به كار برده و خود او را به عنوان كسى كه منشأ پيدايش بخشى از تاريخ گشته است « آيت » مىداند و مىفرمايد :\r\n« فَالْيَوْمَ نُنَجّيكَ بِبَدَنِكَ لِتَكوُنَ لِمَنْ خَلْفَكَ ايَةً وَ انَّ كَثيراً مِنَ النَّاسِ عَنْ اياتِنا لَغافِلوُنَ » « 2 » \r\nولى امروز بدنت را ( ازآب ) نجات مىدهيم ، تا عبرتى براى آيندگان باشى و بسيارى از مردم ، از آيات ما غافلند .\r\nهمچنانكه هر يك از پديده‌هاى طبيعى چون ماه و خورشيد و كوه و دشت وسيله‌اى است براى تفحّص در وجود خداوند و شناخت وى ، هر كدام از مقاطع تاريخى و حوزه‌هاى گذشته ، روزنه‌اى است براى دريافت حقايق سياسى اجتماعى و كسب تجربه و دانش . پس تاريخ از ديدگاه قرآن منبع شناخت است و مىتواند آينده را نشان دهد :\r\n« فَجَعَلْناهُمْ سَلَفاً وَ مَثَلًا لِلْاخِرينَ » « 3 » \r\nو آنها را پيشگامان ( در عذاب ) و عبرتى براى ديگران قرار داديم .\r\nبا اين شرط كه انسان تاريخ را صرف روايت و در حال سكون نبيند ؛ بلكه به عنوان مدل و نمونهء زنده‌اى از گذشته دريابد و تاريخ را از حصار گذشته به زمان حال بياورد و بلكه آن را به زمان آينده نيز تعميم دهد . كسى كه تاريخ مىنويسد و كسى كه تاريخ را مطالعه مىكند بايد « سَلَف » و « مَثَل » بودن تاريخ را همواره در نظر گيرد تا از آن درس بياموزد . « 4 » \r\n\r\n","description":"","footnote":" ( 1 ) - حجر ( 15 ) ، آيهء 75 .  ( 2 ) - يونس ( 10 ) ، آيهء 92 .  ( 3 ) - زخرف ( 43 ) ، آيهء 56 .  ( 4 ) - تاريخ در قرآن ، ص 15 - 16 ، تلخيص . ","page_name":" 25 ","page_number":25},
  {"content":"\r\n\r\n\r\nارزش تاريخ در نهج البلاغه\r\n\r\nالف - تاريخ محصول تجربيات گذشتگان :\r\nهر كسى در زندگى خود احتياج به تجربه دارد اما عمر يك شخص براى كسب همهء تجربه‌ها كافى نيست . تنها از راه تاريخ مىتوان از تجربه‌هاى گذشتگان بهره گرفت ؛ تاريخ دربردارندهء تجربه‌هاى افراد و جامعه‌هايى است كه در گذشته زندگى كرده و تجربه‌هاى تلخ و شيرينى كسب نموده‌اند . اكنون مىتوان از آنها سود جست . چنين كسى ، آن را ماند كه به درازاى تاريخ عمر كرده است . حضرت على عليه السلام مىفرمايد :\r\n« اىْ بُنَىَّ انّى وَ انْ لَمْ اكُنْ عُمِّرْتُ عُمُرَ مَنْ كانَ قَبْلى فَقَدْ نَظَرْتُ فى اعْمالِهِمْ وَ فَكَّرْتُ فى اخْبارِهِمْ وَ سِرْتُ فى اثارِهِمْ حَتّى عُدْتُ كَاحَدِهِمْ بَلْ كَانّى بِمَا انْتَهى الَىَّ مِنْ امُورِهِمْ قَدْ عُمِّرْتُ مَعَ اوَّلِهِمْ الى اخِرِهِمْ فَعَرَفْتُ صَفْوَ ذلِكَ مِنْ كَدَرِهِ وَ نَفْعَهُ مِنْ ضَرَرِهِ » « 1 » \r\nپسرم ! اگر چه من به اندازهء همهء كسانى كه پيش از من بوده‌اند نزيسته‌ام اما در كردار آنان بدقت نگريستم و در اخبارشان تفكّر نمودم و در آثار آنها به سير و سياحت پرداختم تا همچون يكى از آنان شدم ؛ بلكه گويا در اثر آنچه از تاريخ آنها به من رسيده با همهء آنان از اول تا آخر بوده‌ام من قسمت زلال زندگى آنان را از قسمت تاريك و آلوده باز شناختم و سود و زيانش را دانستم .\r\n\r\nب - تاريخ احياگر دلهاى فرد و جامعه :\r\nسيل حوادث بر پيكرهء دل هجوم برده و آن‌را در معرض تيرهاى شيطانى قرارمىدهد .\r\nو سرانجام به دست مرگ و هلاكت مىسپرد . چنان كه نهادهاى انسانى همچون ؛ « مذهب » ، « علم » ، « فلسفه » و « هنر » به احياگر نياز دارند ، كانون آنها يعنى دل نيز احتياج به احياكننده‌اى دارد كه زنگار از چهرهء آن بزدايد . قلب جامعه و وجدان عمومى نيز از اين\r\n\r\n","description":"","footnote":" ( 1 ) - نهج البلاغه ، نامهء 31 ، ص 393 . ","page_name":" 26 ","page_number":26},
  {"content":"\r\n\r\nحالت مستثنى نيست يعنى به نيروى محركى نياز دارد كه پيوسته آن را از ركود و سكون و آلودگيها و مرگ و ميرها نجات دهد و به سوى ، « تحرك » ، « پاكى » ، و « بيدارى » فراخواند و اين كار از ديدگاه نهج‌البلاغه از علم تاريخ ساخته است . يا دست‌كم مىتوان گفت تاريخ در احياى دل فرد و جامعه نقش عمده‌اى دارد . حضرت على عليه السلام خطاب به فرزندش امام حسن عليه السلام مىفرمايد :\r\n« قلبت را با موعظه و اندرز زنده كن . . . و با نشان دادن فجايع و مصائب دنيا آن را بصير گردان و از حملات روزگار و زشتيهاى گردش شب و روز برحذرش دار ! اخبار گذشتگان را بر او عرضه كن و آنچه را كه به پيشينيان رسيده‌است يادآوريش كن . در ديار و آثار مخروبهء آنها گردش نما و درست بنگر كه آنها چه كرده‌اند . » « 1 » \r\nتاريخ در نهج‌البلاغه ، به مثابهء شخص دلسوز و آگاه معرفى شده‌است كه در مراحل مختلف زندگى به انسان هوشمند ، رهنمود مىدهد :\r\n« الْفِكْرُ مِرْاةٌ صافِيَةٌ وَ الْاعْتِبارُ مُنْذِرٌ ناصِحٌ » « 2 » \r\nتفكر آيينهء زندگى و عبرت‌گرفتن ( از تحولات تاريخى ) بيم‌دهنده‌اى خيرخواه است .\r\nنهج‌البلاغه افزون بر اينكه ما را به مطالعه و سير و تحقيق در تاريخ ترغيب مىكند خود در نقل حوادث و وقايع مهم و حساس تاريخى پيشگام است و بيش از هر كتاب سخن از تاريخ به ميان آورده‌است ؛ در نخستين خطبهء آن ، مقاطع مهمى از تاريخ عنوان شده‌است . همانند تاريخ پيدايش جهان و مراحل طبيعى آن ، آفرينش انسان نخستين ( حضرت آدم عليه السلام ) ، خلقت فرشتگان و بعثت انبيا عليهم السلام كه همهء اينها نشانگر اهميت تاريخ در نهج‌البلاغه است .\r\n\r\n","description":"","footnote":" ( 1 ) - نهج‌البلاغه ، نامهء 31 ، ص 392 .  ( 2 ) - همان ، حكمت 365 ، ص 538 . ","page_name":" 27 ","page_number":27},
  {"content":"\r\n\r\nخلاصه\r\nقرآن ، بر خلاف بعضى تفكرات ، به تاريخ ارزش مىدهد چه در نظر و چه در عمل و از راههاى مختلف نسبت به آن اهتمام مىورزد كه نامگذارى برخى از سوره‌ها كه پيام تاريخى دارند ، از جملهء آنهاست .\r\nقرآن ، مخاطبان خود را به مطالعهء دقيق در آثار گذشتگان فرامىخواند و با عبارات مختلف به آن امر مىكند و از آنها مىخواهد كه به تاريخ امم گذشته بىتفاوت نباشند و در زندگى آنها خوب بينديشند و عبرت گيرند . افزون بر آن ، بخشى از آيات قرآن در خصوص تاريخ اقوام ، اشخاص و جريانات است و از نظر شأن نزول و تفسير نيز با تاريخ آميخته است و تعبيراتى همانند « عبرت » ، « نظر » ، « سير » ، « كَيْف » و « آيت » نشان ديگرى از ارزش تاريخ است . اگر تاريخ باارزش نبود اين‌همه تأكيدها و تعبيرها و نقل وقايع مهم تاريخى در قرآن بىمعنا بود .\r\nاز ديدگاه نهج‌البلاغه نيز تاريخ پديدهء ارزشمند ، منبع شناخت ، وسيله‌اى براى كسب تجربه و احياگر افراد و جامعه‌ها معرفى شده است و از آن به عنوان ، آينهء صاف و پندآموز با اخلاص ، ياد شده‌است درحدى كه حضرت على عليه السلام بخشى از وصيت مهم و جامع خود را به تاريخ و عبرت‌آموزى از آن اختصاص مىدهد .\r\nپرسش\r\n1 - تاريخ از ديدگاه قرآن و نهج البلاغه چه اهمّيتى دارد ؟\r\n2 - براى بيان ارزش قرآنى تاريخ از چه راه‌هايى استفاده مىشود ؟\r\n3 - آيت بودن تاريخ را توضيح دهيد .\r\n4 - تاريخ در فرد و جامعه چه تأثيرى دارد ؟\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nدرس سوم روش قرآن و نهج البلاغه در نقل و تحليل حوادث تاريخى ( 1 )\r\nهمچنانكه قرآن و نهج البلاغه از نظر بينش تاريخى با منابع معمولى تاريخ متفاوتند ، ازنظر شيوهء تحليل نيز تفاوت زيادى با آنها دارند و مسائل تاريخ‌را با اصول و روشهاى خاصى تحليل مىكنند كه فراخور دقت و بحث و بررسىاست و بر مورّخان و تحليلگران تاريخى و اجتماعى لازم است از اين روشها پيروى كنند . برخى از آن روشها بدين شرح هستند :\r\n\r\n1 - اسناد يقينى\r\nقرآن و نهج البلاغه ، در بُعد تاريخ چون ديگر ابعادشان متّكى بر « وحى » و « علم يقينى » هستند . « 1 »  و مانند كتابهاى تاريخى و مورّخان معمولى نياز به اسناد و مدارك تاريخى و ارجاع به افراد و شاهدان عينى ندارند و خودشان سند معتبر و قطعى هستند .\r\nبه همين جهت درمقام نقل تاريخ ارائه سند نمىدهند . چرا كه گويندهء آن يعنى خداوند « گواه صادق » ، « حىّ وناظر » و حاضر در تمام صحنه‌هاست و همهء حوادث با علم حضورى او انجام گرفته است .\r\n« فَلَنَقُصَّنَّ عَلَيْهِمْ بِعِلْمٍ وَ ما كُنَّا غائِبينَ » « 2 » \r\nو مسلّماً ( اعمالشان را ) با علم ( خود ) براى آنان شرح خواهيم داد و ما هرگز غايب نبوديم .\r\n\r\n","description":"","footnote":" ( 1 ) - با اين تفاوت كه قرآن ، خود وحى است و نهج البلاغه به منبع وحى متّصل و در راستاى تبيين آيات قرآن است و وحىغيرمستقيم و با واسطه محسوب مىشود .  ( 2 ) - اعراف ( 7 ) ، آيهء 7 . ","page_name":" 29 ","page_number":29},
  {"content":"\r\n\r\nالبتّه قرآن گرچه دراصل تاريخ با اتّكا بر اعتبار وحى سخن مىگويد ولى در مورد آثار و پيامدهاى دنيوى حوادث ، به روش تجربى توصيه كرده و بطور مكرّر پيروانش را به ملاحظهء آثار گذشتگان فرا مىخواند :\r\n« قَدْ خَلَتْ مِن‌ْقَبْلِكُمْ سُنَنٌ فَسيرُوا فِىالْارْضِ فَانْظُرُوا كَيْف‌َكانَ عاقِبَةُالمُكَذِّبينَ » « 1 » \r\nپيش از شما ، سنتهايى وجود داشت ؛ پس بر روى زمين ، گردش كنيد و ببينيد سرانجام تكذيب كنندگان چگونه بود !\r\nحضرت على عليه السلام مىفرمايد :\r\n« آيا در آثار گذشتگان براى شما جلوگيرى ( از ارتكاب فساد نيست ) و آيا در سرگذشت نياكانتان اگر تعقّل كنيد عبرتى برايتان نيست ؟ آيا نمىبينيد كه گذشتگانتان بر نمىگردند و جانشينانى كه از آنان مانده‌اند ، بقايى ندارند ؟ . . . » « 2 » \r\n\r\n2 - الگوسازى\r\nاز آنجا كه وجود الگو از نظر تعليم و تربيت تأثير زيادى بر افراد و جامعه دارد قرآن و نهج‌البلاغه براى درس‌آموز بودن تاريخ واخذ تجربه و تربيت از آن ، به « سمبل » و « اسوه » قرار گرفتن چهره‌هاى شايسته ، توصيه و تصريح مىكند ؛ دربارهء حضرت رسول اكرم صلى الله عليه و آله مىفرمايد :\r\n« لَقَدْ كانَ لَكُمْ فى رَسُولِ اللَّهِ اسْوَةٌ حَسَنَةٌ » « 3 » \r\nبراى شما در زندگى رسول خدا سرمشق نيكويى است .\r\nو دربارهء حضرت ابراهيم عليه السلام مىفرمايد :\r\n« قَدْ كانَتْ لَكُمْ اسْوَةٌ حَسَنَةٌ فى ابْراهيمَ وَالَّذينَ مَعَهُ » « 4 » \r\n\r\n","description":"","footnote":" ( 1 ) - آل عمران ( 3 ) ، آيهء 137 .  ( 2 ) - نهج البلاغه ، ترجمهء محمدتقى جعفرى ، خطبهء 99 ، ج 18 ، ص 17 .  ( 3 ) - احزاب ( 33 ) ، آيهء 21 .  ( 4 ) - ممتحنه ( 60 ) ، آيهء 4 . ","page_name":" 30 ","page_number":30},
  {"content":"\r\n\r\nبراى شما سرمشق خوبى در زندگى ابراهيم و كسانى كه با او بودند وجود دارد .\r\nاين دو منبع بزرگ ( قرآن ونهج‌البلاغه ) همچنانكه از جبههء حق ، شخصيتهايى چون ابراهيم ، موسى ، صالح ، شعيب و يوسف و . . . عليهم السلام را به عنوان اسوه معرفى مىكنند ، از جبههء باطل هم افرادى را كه در تاريخ نقش منفى داشته و منشأ انحرافات فكرى و عملى گشته‌اند به عنوان شخصيتهاى « عبرت‌آموز » معرفى مىكنند ، همانند « فرعون » ، « قارون » ، « نمرود » ، قوم « عاد و ثمود » ، « ابولهب » و « زليخا » و . . . .\r\nحضرت على عليه السلام در خطبه‌اى از اين دو گروه ( حق و باطل ) سخن گفته و با استعانت از تاريخ ، سيماى هر يك از اقوام حق و باطل را مجسم مىسازد و مىفرمايد :\r\n« . . . چه ضررىكردند برادران ما كه در جنگ‌صفين خونشان به زمين‌ريخت ( و به شهادت رسيدند ؟ ) اگر امروز نيستند كه آب تيره و فتنه‌ها بنوشند و غصه‌ها بخورند . به خدا سوگند آنها خدا را ملاقات كردند و مزدشان داده‌شد و خداوند آنان را بعد از « خوف » در سراى « امن » خويش جايگزين ساخت .\r\nكجايند برادران من ؟ همانها كه سواره به راه مىافتادند و در راه حق قدم بر مىداشتند كجاست « عمّار » ؟ كجاست « ابن تيهان » ؟ و كجاست « ذوالشّهادتين » ؟ و كجايند نظير آنها از برادرانشان كه پيمان بر جانبازى بستند و سرهاشان بسوى ستمگران فرستاده شد ؟ ! . . . » « 1 » \r\nدر خصوص افراد باطل كه براى آيندگان مىتوانند مايهء عبرت باشند مىفرمايد :\r\n« بى شك تاريخ قرون گذشته ، براى شما بسى عبرت آور است : كجايند « عمالقه » ؟ و فرزندانشان ؟ كجايند فرعون و فرعونيان ؟ كجايند دار ودستهء شهرهاى « رس » ؟ همانها كه پيامبران را كشتند ، سنتهاى رسولان را خاموش كردند و به جايشان سنتهاى جباران را احيا كردند . كجايند آن زورمداران كه ارتشهاى عظيمى را بسيج مىكردند رقباى خود را هزارهزار در هم مىشكستند ، لشگرها آرايش مىدادند و شهرها پى مىنهادند . » « 2 » \r\n\r\n","description":"","footnote":" ( 1 ) - نهج‌البلاغه ، خطبهء 182 ، ص 264 .  ( 2 ) - همان . ","page_name":" 31 ","page_number":31},
  {"content":"\r\n\r\n\r\nچند نكته\r\n\r\n1 - توجه به ارزشهاى معنوى\r\nقرآن ، آنجا كه افرادى را به‌عنوان « اسوه » معرفى مىكند ، توجّهى به شخصيّت دنيايى آنها ندارد ، اعتبارات ظاهرى چون ثروت ، مقام ، حسب و نسب و . . . را به حساب نمىآورد ، شخصيت اخلاقى و انسانى را در نظر مىگيرد ، آنچنانكه از غلام سياهى به نام « لقمان » - كه نه در شمار پادشاهان است و نه در شمار فيلسوفان و ثروتمندان ، بلكه برده‌ايست روشن بين - به عنوان حكيم ياد كرده و او را صاحب حكمت معرفى مىكند . « 1 »  از اين قبيل است « مؤمن آل فرعون » « 2 »  و « مؤمن آل ياسين » . « 3 » \r\n\r\n2 - رشد دهنده\r\nقرآن در كيفيّت معرفى شخصيّتهاى الگو و عبرت‌آموز ، به گونه‌اى عمل مىكند كه روزنه‌هاى بدآموزى و سوء برداشتها را مىبندد و بهانه‌اى به‌دست هواپرستان نمىدهد .\r\nبه عنوان نمونه ، چهرهء زليخا را با وجود زيبايى زياد ، كريه و تنفّرانگيز ، و چهرهء يوسف عليه السلام را با صرف‌نظر از زيبايى وصف‌ناپذيرش ، پاك متعالى و معصوم به تصوير مىكشد . در حقيقت در اين ماجرا قرآن به چهرهء باطنى اين دو شخصيت نظر دارد تا زيباييهاى حقيقى را جلوه دهد :\r\n« زنى كه يوسف در خانهء او بود به ميل نفس خود با او بناى مراوده گذاشت ، درها را بست و گفت بيا . . . .\r\nدنبال او دويد و جامه‌اش را از پشت دريد . زنان مصر آگاه شدند و ملامتش كردند . گفتند : تو از فرط محبت قصد مراوده با غلام داشتى و شيفتهء او شده‌اى ؟ « 4 »  »\r\n\r\n","description":"","footnote":" ( 1 ) - جامعه و تاريخ ، ص 65 .  ( 2 ) - ر . ك : سورهء غافر ، آيات 28 - 33 .  ( 3 ) - ر . ك : سورهء يس ، آيهء 20 ، تعبير مؤمن آل ياسين برگرفته از روايات اسلامى است براى توضيح بيشتر ر . ك : الميزان ، ج 17 ، ص 83 .  ( 4 ) - يوسف ( 12 ) ، آيات 23 - 30 . ","page_name":" 32 ","page_number":32},
  {"content":"\r\n\r\nبا دقت در آيات سورهء يوسف روشن مىشود كه صفاتى كه مستقيم يا غيرمستقيم به زليخا نسبت داده شده و واژه‌هايى كه او را معرفى كرده همانند : « ظالمون » ، « فحشاء » ، « كاذب » ، « مكار » ، « گناهكار » ، « خطاكار » ، « گمراه » ، « نادان » و « خيانت‌پيشه » در مجموع چهرهء او را مطرود و منفور مىسازد . « 1 »  بويژه هنگامى كه از زبان وى نقل مىكند كه گفت :\r\n« اكنون حقيقت آشكار شد و من به خواهش نفسم با يوسف قصد مراوده داشتم . » « 2 » \r\nبا اين عبارات و صفات زنى معرفى مىگردد كه عبرت‌آميز است و يك كلمه مدح از زيباييهاى ظاهرى او نشده و حتى نام او نيز نيامده‌است . « 3 » \r\n\r\n3 - تقطيع و تكرار\r\nتكرار وقايع تاريخى از روشهاى ديگر قرآن است كه نكات فراوانى دارد چون جريان بنىاسرائيل و حضرت موسى عليه السلام كه در اكثر سوره‌هاى قرآن به تفصيل ، يا به اختصار و يا به اشاره و گذرا مطرح شده‌است ؛ البته نه به صورت يكنواخت ، كليشه‌اى و قالبى ؛ بلكه به صورت مقطّع ، گزينشى و با الفاظ و عبارات متفاوت كه خواننده خود بايد آنها را به هم مرتبط سازد . اين روش با وجود تكرار زياد دربردارندهء نكات برجسته و درسهاى تازه‌اى است كه با ملاحت خاصّى ، حس‌ِّتنوع و تجدّدطلبى انسان را نيز به خوبى اشباع مىكند و هيچ‌گونه خستگى و تنفّرى پديد نمىآورد . با توجه به سودمند بودن تكرار ، قرآن ديگران را نيز امر مىكند كه تذكرات مفيد را پياپى يادآور شوند كه تذكرات متوالى در تربيت و تزكيهء نفس اثر زيادى دارد :\r\n« وَذَكِّرْ فَانَّ الذِّكْرى تَنْفَعُ الْمُؤْمِنينَ » « 4 » \r\nو پيوسته تذكّر ده ، زيرا تذكّر مؤمنان را سود مىبخشد .\r\n\r\n","description":"","footnote":" ( 1 ) - ر . ك ، يوسف ( 12 ) ، آيات 23 - 32 و 50 - 53 .  ( 2 ) - همان ، آيهء 51 .  ( 3 ) - ر . ك ، تاريخ در قرآن ، ص 98 - 100 .  ( 4 ) - ذاريات ( 51 ) ، آيهء 55 . ","page_name":" 33 ","page_number":33},
  {"content":"\r\n\r\n\r\n4 - آميختگى\r\nشيوهء قرآن در تبيين رويدادها نه « روش نقلى » و يا « علمى » خالص است و نه به سبك فلسفهء تاريخ است ؛ بلكه آميخته‌اى از سبكهاى سه‌گانه است ؛ يعنى نقل تاريخ را از فلسفه و تحليل تاريخ جدا نكرده است ؛ زيرا هدف قرآن در طرح مسائل تاريخى نشان‌دادن علل پيشرفتها و انحطاطهاست و مىخواهد سنّتهاى حاكم بر جامعه و تاريخ را بيان كند و راز صعود و سقوط اقوام گذشته را آشكار نمايد . بدين جهت گاهى مقطعى از تاريخ را نقل مىكند و در ضمن آن ، عوامل تحولات و قوانين كلى و قابل تعميم در آن را ، براى آيندگان روشن مىسازد . براى مثال وقتى آيات 30 تا 39 سورهء بقره را كه اختصاص به خلقت حضرت آدم عليه السلام دارد به دقت مىخوانيم درمىيابيم كه مطالب تاريخى و فلسفهء تاريخ به صورت فشرده و غيرقابل تفكيك بيان شده‌است :\r\nالف - كيفيت پيدايش انسان .\r\nب - موقعيت انسان در پيشگاه خداوند .\r\nج - مقام و منزلت انسان در مقابل فرشتگان .\r\nد - وضعيت و سرشت شيطان .\r\nه - مقابلهء او با دو خط و دو جريان شيطانى و رحمانى .\r\nو - ويژگيهاى فسق و كفر و استكبار در جريان شيطانى .\r\nز - ويژگيهاى فرمانبردارى ، ايمان و تواضع در جريان الهى كه سمبل آن در اينجا فرشته‌هاست .\r\nح - ويژگيهاى علم اراده ، قدرت و نيروى سنجش كه انسان را شايستهء تكليف مىسازند .\r\nط - پايان هر يك از دو جريان ، به عنوان سنّت الهى و امر حتمى . « 1 »  ماجراى شنيدنى حضرت يوسف عليه السلام از اين مقوله است يعنى به صورت نقلى و انعكاس واقعه و يك جا نقل شده‌است كه علاوه بر خود سرگذشت زيباى آن حضرت ، بيش از پنجاه درس و نكته ، در مقوله‌هاى روانشناسى ، جرم‌شناسى ، جامعه‌شناسى ، اخلاق ، سياست ، مديريت و\r\n\r\n","description":"","footnote":" ( 1 ) - مجلهء ياد ، سال اول ، شمارهء اول ، ص 23 . ","page_name":" 34 ","page_number":34},
  {"content":"\r\n\r\nاقتصاد و . . . بدست‌مىدهد . « 1 » \r\n\r\n5 - نپرداختن به جزئيات\r\nمقصود قرآن ثبت جزئيات حوادث‌تاريخى نيست ؛ بلكه مقصودش عبرت ، حكمت و درسى است كه از تاريخ به‌دست مىآيد و آنها هم بدون بيان دقيق زمان و مكان در اكثر اوقات محقق مىشود . « 2 » \r\nقرآن درمقام معرفى شخصيّتهاى تاريخى برهويت شخصى ( زادگاه ، پدر و مادر ، سن ، تحصيل ، مدرك و . . . ) توجه نمىكند به جاى آنها به هدف نهايى مىپردازد ؛ هنگام سؤال از ذوالقرنين به لياقت ذاتى و اكتسابى و توفيقات و امكاناتى كه خداوند به وى داده است ، بسنده مىكند و تنها به شخصيّت ذوالقرنين مىپردازد و نه شخص وى . « 3 »  و همچنين در خصوص اصحاب كهف بدون اشاره به اسم و سن و سال و شغل ، به جوانمردى ، ايمان و اعتقاد راستين آنان تكيه مىكند :\r\n« انَّهُمْ فِتْيَةٌ امَنوُا بِرَبِّهِمْ وَ زِدْناهُمْ هُدى » « 4 » \r\nآنها جوانانى بودند كه به پروردگارشان ايمان آوردند و ما بر هدايتشان افزوديم .\r\nچون آنچه كه هدف تاريخ را تأمين مىكند اين امور است نه شؤون شخصى افراد .\r\n\r\n","description":"","footnote":" ( 1 ) - ر . ك : تاريخ در قرآن ، ص 141 - 167 .  ( 2 ) - فى ظلال القرآن ، سيد قطب ، ج 5 ، جزء 16 ، ص 8 .  ( 3 ) - ر . ك ، كهف ( 18 ) ، آيات 83 - 98 .  ( 4 ) - همان ، آيهء 13 . ","page_name":" 35 ","page_number":35},
  {"content":"\r\n\r\nخلاصه\r\nقرآن و نهج‌البلاغه در تحليل تاريخ روش خاصى دارند كه با روشهاى رايج در تاريخ نگارى تفاوت اساسى دارد . نخست آنكه بر وحى و علم حضورى خداوند متكى هستند و نيازى به اسناد ندارند و خود سند قوى و يقين آور هستند . دوم آنكه از حق‌پرستان و باطل‌گرايان افرادى را به‌عنوان الگو و عبرت معرفى مىكند تا مردم از موحّدان پيروى كنند و از گروه باطل عبرت آموزند ؛ همانند حضرت محمد صلى الله عليه و آله ابراهيم عليه السلام و موسى عليه السلام از جبههء حق و ابولهب ، نمرود وفرعون از جبههء باطل .\r\nقرآن در نگرش تاريخى خود به اعتبارات ظاهرى همانند حسب و نسب ، اسم و فاميل زادگاه و بطور كلى هويّت شناسنامه‌اى افراد توجه نمىكند ؛ تنها ابعاد روحى ، اخلاقى و انسانى را در نظر مىگيرد و همچنين در معرفى شخصيّتهاى عبرت آموز ، چهرهء درونى آنها را بگونهء تنفّر آور توصيف مىكند و به ظواهر فريبندهء آنها بىاعتناست .\r\nتكرار ، گزينش و تقطيع موادّ تاريخ ، از روشهاى خاصّ قرآن است كه تنوع و زيبايى ويژه‌اى به آن بخشيده است .\r\nنقل ، نقد ، تحليل و فلسفه تاريخ در قرآن به هم آميخته است و از يك روش تركيبى برخوردار است .\r\nپرسش\r\n1 - سه روش تاريخ‌نگارى را توضيح دهيد .\r\n2 - قرآن و نهج‌البلاغه ، چه شخصيّتهايى را الگو معرفى مىكنند ؟\r\n3 - چرا قرآن در نقل تاريخ به جزئيّات و اعتبارات ظاهرى نمىپردازد ؟\r\n4 - روش آميختگى و تكرار تاريخ در قرآن را توضيح دهيد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nدرس چهارم روش قرآن و نهج‌البلاغه‌در نقل و تحليل حوادث تاريخى ( 2 )\r\n\r\n6 - نگرش مجموعى\r\nاز ديگر روشهايى كه قرآن در تدوين تاريخ به‌كار مىگيرد « شخصيّت مجموعى » است يعنى مجموع امت را شخصيت واحد مىبيند و در آن به تأثير و تأثّر متقابل قائل است در اين روش تأثير متقابل امت با جامعه و تاريخ در دو بعد افقى و عمودى تصور مىشود :\r\n\r\nالف - افقى\r\nفردىكه در جامعه زندگى مىكند ، هرگز ممكن نيست از پيامدها و آثار كارهاى ناشايستى كه جامعه مرتكب مىشود ، مستثنا گردد ، هرچند كارهاى شخصى و نهانى او پسنديده و مشروع باشد . بسان بيمارى مُسرى كه پيدايش آن در محيطى بزرگ ، آن دسته از افراد خانواده‌ها را كه اصول اوليّهء بهداشت را رعايت مىكنند نيز خواهد گرفت چنان كه قرآن مىفرمايد :\r\n« وَاتَّقُوا فِتْنَةً لا تُصيبَنَّ الَّذينَ ظَلَمُوا مِنْكُمْ خاصَّةً » « 1 » \r\nو از فتنه‌اى كه تنها به ستمكاران شما نمىرسد بترسيد .\r\nقرآن كريم عمل فردى را كه مورد رضايت همگان است به امت ، نسبت مىدهد ، مانند كشته شدن شتر استثنايى حضرت صالح كه توسط يك نفر انجام گرفت ولى آن را به جامعه نسبت مىدهد و همه را شريك جرم آن معرفى مىكند و مىفرمايد :\r\n\r\n","description":"","footnote":" ( 1 ) - انفال ( 8 ) ، آيهء 25 . ","page_name":" 37 ","page_number":37},
  {"content":"\r\n\r\n« فَكَذَّبُوهُ فَعَقَرُوها فَدَمْدَمَ عَلَيْهِمْ رَبُّهُمْ بِذَنْبِهِمْ فَسَوَّيها » « 1 » \r\nپس دروغزنش خواندند و آن [ ماده شتر 
  ] را پى كردند و پروردگارشان به [ سزاى 
  ] گناهشان بر سرشان عذاب آورد و با خاك يكسان كرد .\r\nزيرا آنها با سكوت ، رضايت خود را از اين عمل اعلام داشتند و آن جرم را تأييد و مجرم را يارى نمودند و گرنه چنين جنايتى را نمىتوان به تنهايى و بطور پنهانى انجام داد .\r\nپس آنها كه در مقابل مفاسد و جرايم اجتماعى بىتفاوت مىمانند بىترديد ، شريك جُرمند و در آفاتِ ناشىاز آنها نيز بايد چون خود مجرمان گرفتار آيند . چنان كه در نهج‌البلاغه آمده‌است :\r\n« ايُّهَا النَّاسُ ، انَّما يَجْمعُ النَّاسَ الرِّضا وَالسُّخْطُ وَ انَّما عَقَرَ ناقَةَ ثَمُودَ رَجُلٌ واحِدٌ فَعَمَّهُم‌ُاللَّهُ بِالْعَذابِ لَمَّا عَمُّوهُ بِالرِّضى فَقالَ سُبْحانَهُ فَعَقَرُوها فَاصْبَحُوا نادمينَ » « 2 » \r\nمردم ! خشنودى و خشم [ از چيزى 
  ] همگان را [ در پيامد آن 
  ] فرامىگيرد چنان كه ماده شتر ثمود را يك نفر پى نمود و خدا همهء آنان را عذاب فرمود ، چرا كه همگى آن را پسنديدند و خداى سبحان گفت : « مادّه شتر را پىكردند و سرانجام پشيمان شدند »\r\n\r\nب - عمودى\r\nبدين معنا كه قرآن امت را در امتداد زمان و تاريخ ، مقطعى پيوند يافته و متصل به يكديگر تلقّى مىكند ، نسل گذشته را مادّهء اساسى براى ساختار نسل جديد و نسل حاضر را محصول عملكرد نسل گذشته مىداند چنان كه در خصوص قوم يهود مىگويد :\r\n« لَقَدْ سَمِعَ اللَّهُ قَوْلَ الَّذينَ قالوا انَّ اللَّهَ فَقيرٌ وَ نَحْنُ اغْنياءُ سَنَكْتُبُ ما قالُوا وَ قَتْلَهُمُ الْانْبِياءَ بِغَيْرِ حَقٍّ وَ نَقُولُ ذُوقُوا عَذابَ الْحَريقِ » « 3 » \r\nبه‌يقين خداوند ، سخن كسانى را كه گفتند : « خدا نيازمند است و ما توانگريم » شنيد . به‌زودى آنچه را گفتند ، و بناحق كشتن آنان ، پيامبران را خواهيم نوشت و خواهيم گفت : « عذاب\r\n\r\n","description":"","footnote":" ( 1 ) - شمس ( 91 ) ، آيهء 14 .  ( 2 ) - نهج‌البلاغه ، خطبهء 201 ( آيه در سورهء شعرا آيهء 157 آمده است ) .  ( 3 ) - آل عمران ( 3 ) ، آيهء 181 . ","page_name":" 38 ","page_number":38},
  {"content":"\r\n\r\nسوزان را بچشيد . »\r\nآنها كه فقر را به خدا نسبت مىدادند ، يهود مدينه در زمان رسول خدا بودند و در اين عصر پيامبرانى نبودند تا يهود حجاز ، آنان را كشته باشند . ولى اين آيه ، افزون بر نسبت فقر به خدا قتل انبياء را نيز به يهود نسبت مىدهد در حالىكه اين جنايت از نياكان آنها سر زده بود نه از خود آنها ، با اين وصف خداوند عملكرد نسل گذشته را به زمان حاضر نسبت مىدهد . بلكه نسل آينده را نيز به شرط رضايت بر عمل انجام يافته ، به زمان حاضر لاحق مىكند و يكى مىداند . « 1 »  چنان كه حضرت نوح عليه السلام بر نسل آينده نيز نفرين مىكند و عذاب نازل شده بر نسل حاضر را براى نسل آينده نيز مىخواهد و مىگويد :\r\n« رَبِّ لا تَذَرْ عَلَى الْارْضِ مِنَ الْكافِرينَ دَيَّاراً انَّكَ انْ تَذَرْهُمْ يُضِلُّوا عِبادَكَ وَ لا يَلِدُوا الَّا فاجِراً كَفَّاراً » « 2 » \r\nپروردگارا ، هيچ كس از كافران را بر روى زمين مگذار ، چرا كه اگر تو آنان را باقى بگذارى بندگانت را گمراه مىكنند و جز پليد كار ناسپاس نزايند .\r\nمجموع اينها نشان مىدهد كه قرآن نسل موجود را به گذشته و آينده پيوند مىدهد و بطور كُلّى نسلهاى جامعه را چه در بعد افقى و عرضى ، چه در بُعد عمودى و طولى با يكديگر مرتبط مىداند و در مسؤوليت محاسبه و مؤاخذه ، شخصيّتِ واحد تلقى مىكند و اين اصل مهمّ و حياتى از اصولى است كه قرآن كريم بنيان نهاده و در تحليل و بررسى تاريخ ملتها اثر زياد و نقش مؤثّرى دارد . « 3 » \r\nنهج‌البلاغه نيز چون قرآن ، در بيشتر موارد مخاطبانش را به‌عنوان « امّت » مىخواند و آن را داراى شخصيت مستقلّ مىداند ؛ در اين رهگذر كافى است به واژه‌ها و اصطلاحاتى كه نمايانگر وحدت شخصيت امّت است و در اين كتاب عظيم به‌كار رفته دقّت كنيم . همانند :\r\nقبيله ، طايفه ، قوم ، امّت ، فئه ، فرقة ، حزب ، عصابة ، جماعة ، جيل ، مَعشر ، قَرْن و . . . . « 4 » \r\n\r\n","description":"","footnote":" ( 1 ) - سلسلة فى رحاب القرآن ، محمد مهدى آصفى ، شمارهء 6 ، ص 26 .  ( 2 ) - نوح ( 71 ) ، آيات 26 - 27 .  ( 3 ) - ر . ك : سلسلة فى رحاب القرآن ، شمارهء 6 ، ص 25 - 26 .  ( 4 ) - ر . ك : جامعه از ديدگاه نهج‌البلاغه ، ولىالله برزگر كليشمى ، ص 47 - 99 . ","page_name":" 39 ","page_number":39},
  {"content":"\r\n\r\nمجموع آنها نشان‌دهندهء اين است كه امام عليه السلام در مقام نقل رويدادها و نقد و تحليل مقوله‌هاى تاريخى و همچنين هنگام تبيين مسائل اجتماعى و مديريّتى ، از اين واژگان استفاده مىكردند . بيان موارد يكايك آنها ، خروج از حدّ اختصار و اعتدال و خستگىآور است .\r\n\r\n7 - پيوستگى و تجانس\r\nهنگامى كه قرآن در سوره‌اى ، يك هدف را دنبال مىكند ، حوادثى را به دنبال هم مىآورد كه متجانسند يعنى تقارن زياد و پيوند تنگانگى ميان آنها حاكم است . براى نمونه : گوشه‌هايى از تاريخ حيات « حنّانه » همسر عمران ، « 1 »  « مريم » ، « زكريّا » ، « يحيى » و « عيسى » به‌ترتيب در سورهء آل عمران آمده است قرآن كريم با نقل هر يك از آنها ، مسائلى از اسلام را مطرح مىكند و به تبيين فرازهايى از آن مىپردازد و در پايان به حادثهء بزرگ « مُباهله » اشاره مىكند . دقت در آنها نشان مىدهد كه حوادث ياد شده نقاط مشترك و تقارن زيادى با هم دارند از جمله :\r\nالف - عنصر عبادت : زندگى شخصيتهاى پنجگانه در مسير عبادت خداوند و در مقام تحكيم مبانى معنوى ، طهارت باطنى و تزكيهء نفس بود .\r\nب - عنصر اعجاز : رويدادهاى شخصيّتهاى ياد شده ، اعجازآميز و همراه با خرق عادت و خلاف طبيعت است و هر يك مجسّمه‌اى از معجزه‌هاى انبيا محسوب مىشود .\r\nج - وحدت اعجاز : عمل اعجازآميز در هر يك از شخصيّتهاى مذكور از يك نوع است و آن فرزند خواستن و فرزند داشتن است .\r\nقرآن كريم اين حوادث مشابه و همسان را يك جا و در يك رديف مىآورد تا به خوانندهء متدبّر ، تفهيم كند كه آيين اسلام ، هرچند در محيط آلوده ، دور از فرهنگ و تمدّن انسانى و آميخته به جهل و خرافات تولّد يافت ولى اعجازگونه رُشد مىيابد ، از مخاطره‌ها و شكستهاى پندارى مردم جاهليت مىگذرد ، فروغ آن در اطراف جهان پرتو مىافكند و نام محمّد صلى الله عليه و آله پيوسته مىدرخشد . آن‌گونه كه حضرت يحيى و عيسى عليهما السلام در\r\n\r\n","description":"","footnote":" ( 1 ) - اعلام قرآن ، ص 461 ، محمّد خزائلى ، انتشارات امير كبير . ","page_name":" 40 ","page_number":40},
  {"content":"\r\n\r\nشرايط غير عادى متولد شده و رشد يافتند . « مُباهله » نمونهء بارزى از اين درخشش و پيروزى معنوى است و شايد براى تجسّم بخشيدن به حركت سريع و رشد اعجازآميز مكتب اسلام ، در بخش پايانى و به‌دنبال تاريخ شخصيتهاى پنجگانه آمده است . « 1 » \r\nتقارن و تجانس پنج تن آل عبا عليهم السلام در نماى درونى آيهء « مباهله » با شخصيتهاى « پنجگانه » ياد شده ، راز ديگرى از اين روش قرآنى است .\r\n\r\n8 - موازنه و تطبيق\r\nقياس و موازنه در پديده‌هاى مادى و معنوى از شيوه‌هاى مؤثّر و كارآمد كسب دانش و از پايه‌هاى استحكام معرفت است . « 2 » \r\nقرآن ، در مواردى دو يا چند رويداد تاريخى را بطور تطبيقى و مقايسه‌اى بيان مىكند تا خواننده آنها را با هم بسنجد و به ارزش هر كدام بيشتر واقف شود و به معرفت خود بيفزايد ؛ از جملهء آنها ، تاريخِ گوشه‌اى از زندگى شخصى است كه مالك دو باغ بود با درختانى پرثمر و فضاگستر ، با مزارع با بركت و چشمه‌سارهاى زُلال همراه با فرآورده‌هاى مطلوب كشاورزى . رفته رفته به وجود آنها مغرور گشت ، به دوست خود مباهات ورزيد ، آن را فناناپذير تلقّى كرد و در نهايت منكر قيامت شد . به تذكرات دوستش هم توجّه نكرد و همچنان سرمست ثروت خود گشت و سرانجام عذاب الهى فرا رسيد و هر دو باغ را نابود ساخت . « 3 » \r\nاين حادثه در رديف گوشه‌هايى از تاريخ ، سفرهاى سه‌گانه و سدّسازى ، ذوالقرنين آمده است تا ظرفيّت روحى ، قدرت معنوى و قدرت مالى او با صاحب دو باغ موازنه شود و معلوم گردد كه اوّلى با داشتن دو باغ كه نسبت به دارايى دومى يعنى ذوالقرنين بسيار اندك بود ، مغرور و منكر خدا گشت ولى او نه‌تنها خود باختهء قدرت سياسى ، مالى ، فكرى و فنّى خود نگشت بلكه با ساختن سدّ فولادين ، به سپاسگزارى و خضوع خود در برابر خدا افزود و به ناچيز بودن آن در برابر قدرت الهى اعتراف كرد و گفت :\r\n\r\n","description":"","footnote":" ( 1 ) - براى توضيح بيشتر ر . ك : پژوهشى در جلوه‌هاى هنرى داستانهاى قرآن ، محمود بستانى ، ج 1 ، ص 138 - 186 .  ( 2 ) - مقايسه و تطبيق در قرآن زياد به كار رفته هم در موارد مادى چون : شب و روز ، نور و ظلمت ، سردى و گرمى و . . . هم در امورمعنوى و غير مادى ، همانند : علم و جهل ، استضعاف و استكبار ، پرهيزگار و بزهكار و . . . .  ( 3 ) - ر . ك : كهف ( 18 ) ، آيات 33 - 44 . ","page_name":" 41 ","page_number":41},
  {"content":"\r\n\r\n« هذا رَحْمَةٌ مِنْ رَبّى فَاذا جاءَ وَعْدُ رَبّى جَعَلَهُ دَكَّاءَ وَ كانَ وَعْدُ رَبّى حَقّاً » « 1 » \r\nاين رحمتى از جانب پروردگار من است ، [ ولى 
  ] چون وعدهء پروردگارم فرا رسد ، آن [ سدّ 
  ] را در هم كوبد ، و وعدهء پروردگارم حق است .\r\nاين تواضع ، خشوع ، سپاسگزارى و ايمان به تحقق وعدهء الهى و ايمان به معاد ذوالقرنين را با كبر و كفر و غرور و رفاه‌زدگى صاحب دو باغ ، مقايسه كنيد كه به محض ورود به باغ و مشاهدهء مظاهر زيباى طبيعت ، آن را جاودانه پنداشت و وقوع قيامت را پندارى بيش نپنداشت و پرده جهل از درون خود برداشت و گفت :\r\n« ما اظُنُّ انْ تَبيدَ هذِهِ ابَداً وَ ما اظُنُّ السَّاعَةَ قائِمَةً . . . » « 2 » \r\nگمان نمىكنم اين نعمت هرگز زوال پذيرد و گمان نمىكنم كه رستاخيز بر پا شود و . . . .\r\n\r\n9 - انديشه زايى\r\nقرآن در مقام نقل مقوله‌هاى تاريخى به صرف نقل ، بسنده نمىكند بلكه حوادث را با اصول و آداب هنرى ، با زبان زنده و بيان فراگير تبيين مىكند تا شخص را به تدبّر ، پرسش و پاسخ برانگيزد ، به حركت درونى و زايش فكرى او بيفزايد و جمود انديشى را از وى بزدايد . در اين رهگذر به عناصرى مىپردازد كه مُبيّن اين معنا باشد ، در اين باره به ذكر نمونه‌اى بسنده مىكنيم :\r\nابن سنان مىگويد : از امام صادق عليه السلام پرسيدم مقصود از « آيات بيّنات » چيست ؟ كه در اين آيه آمده است :\r\n« انَّ اوَّلَ بَيْتٍ وُضِعَ لِلنَّاسِ لَلَّذى بِبَكَّةَ مُبارَكاً وَ هُدىً لِلْعالَمينَ فيهِ آياتٌ بَيِّناتٌ » « 3 » \r\nدر حقيقت ، نخستين خانه‌اى كه براى [ عبادت 
  ] مردم نهاده شده ، همان است كه در مكّه\r\n\r\n","description":"","footnote":" ( 1 ) - كهف ( 18 ) ، آيهء 98 .  ( 2 ) - همان ، آيهء 30 - 36 .  ( 3 ) - آل عمران ( 3 ) ، آيات 96 - 97 . ","page_name":" 42 ","page_number":42},
  {"content":"\r\n\r\nاست و مبارك ، و براى جهانيان مايهء هدايت است در آن نشانه‌هاى روشن است .\r\nحضرت فرمود :\r\n« مَقامُ ابْراهيم ، حَيْثُ قامَ عَلَى الْحَجَرِ فَاثَّرتْ فيهِ قَدَماهُ وَالْحَجَرُ الْاسْوَدُ وَ مَنْزِلُ اسْماعيلَ » « 1 » \r\nمقام ابراهيم عليه السلام است كه روى سنگ ايستاد و اثر پاهايش بر آن باقى ماند ، حجرالاسود و منزل اسماعيل عليه السلام است .\r\nاز اين حديث برمىآيد كه اگر انسان در آثار و نشانه‌هاى گذشتگان دقيق شود مىتواند معارف ارزنده‌اى را به دست آورد ؛ نظر كردن به جاى پاى حضرت ابراهيم عليه السلام كه هنگام تأسيس كعبه همچنان در سنگى نقش بسته و به‌صورت فرورفتگى و روشن باقى مانده است بيننده را مجذوب مىسازد و پى به شخصيّت استثنايى سازندهء اين خانه مىبرد و معجزه‌اش را به عيان مىبيند .\r\nهمچنين حجرالاسود كه با يك نگاه مىتوان فهميد كه آن ، يك پديدهء غير عادى و سنگى استثنايى است و هر بيننده را به شگفت وا مىدارد و با ديدن و استلام آن ، زبان به حمد و سپاس رَبّ جليل مىگشايد و با جان و دل مىپذيرد كه آنها از آيات بيّنات و نشانه‌هاى روشن خداوند است .\r\nهمهء اينها زمانى امكان‌پذير است كه تفكّر انسان در مظاهر مادى تاريخى و نشانه‌هاى بر جاى مانده با بينش عميق و همراه با برداشت مثبت و كسب آموزش باشد ، در غير اين‌صورت حتى نظر به ظريفترين آثار ، نمىتواند محرك مشاعر بيننده باشد ، چنان كه حضرت على عليه السلام مىفرمايد :\r\n« كُلُّ نَظَرٍ لَيْسَ فيهِ اعْتِبارٌ فَلَهْوٌ » « 2 » \r\nهر نگاهى كه عبرت‌انگيز نباشد لهو و بيهوده است .\r\n\r\n","description":"","footnote":" ( 1 ) - الكافى ، ج 4 ، ص 223 ؛ و الميزان ، ج 3 ، ص 349 .  ( 2 ) - بحارالانوار ، ج 78 ، ص 92 . براى توضيح بيشتر ر . ك : تحليلى نوين از اوقات فراغت از همين قلم ، ص 227 - 131 . ","page_name":" 43 ","page_number":43},
  {"content":"\r\n\r\nخلاصه\r\nنقد و نظر مجموعى ، از شيوه‌هاى خاصّ قرآن و نهج‌البلاغه در مسائل تاريخى است ؛ يعنى قرآن ، افزون بر شخصيّت فردىِ يكايك مردم ، براى امّت نيز شخصيّت مستقل قائل است و انعكاس كارهاى خوب و بد را در آيينهء كُلّى جامعه مىبيند و در پاداش و مجازات ، همهء آنها را شركت مىدهد همچنين نسلهاى گذشته و آينده را در ساختار تاريخ ، در يك رديف مىشمارد و سرنوشت جوامع را با تقطيع زمان و در طول و عرض هر عصر و نسل ، تحليل مىكند . چگونگى بيان مقطعى از تاريخ يهود ، قوم ثمود و برخورد حضرت نوح با قوم خود ، نمونهء بارزى از اين شيوه است و همچنين استعمال اصطلاحاتى چون ، جيل ، جماعت و . . . نمودار روشنى از اين روش در نهج‌البلاغه محسوب مىشود .\r\nدر نظر گرفتن تشابه و نقاط مشترك حوادث ، و همچنين موازنه و تطابق در دو شخصيّت يا در دو حادثهء تاريخى ، روش ديگرى در تجزيه و تحليل مقوله‌هاى تاريخ در قرآن و نهج‌البلاغه است . درك اين روش و موارد آن ، دقّت بيشترى مىطلبد و آثار زيادى به‌دنبال دارد . نقل گوشه‌هايى از تاريخ زندگى حضرت مريم ، زكريا ، يحيى و عيسى عليهم السلام و همچنين مقايسهء صاحب دو باغ با ذوالقرنين به ترتيب از مصاديق بارزِ روشِ « تقارن » و « موازنه » است .\r\nانديشه‌زايى ، انگيختگى بر تدبّر و تشويق به برداشت صحيح و مثبت از رويدادها شيوهء ديگرى از نگرش تاريخى قرآن و نهج‌البلاغه است . مطالعه در آثار محسوس بيت‌اللَّه . يادآور تاريخ گذشتهء آن و گوياى شخصيت آسمانى سازندهء آن است و به همين دليل « آيات بينات » خوانده شده است .\r\nپرسش\r\n1 - مقصود از نگرش مجموعى چيست ؟\r\n2 - بعد عمودى نگاه كُلّى بر امّت را با ذكر نمونه‌اى توضيح دهيد .\r\n3 - روش « تقارن » با « موازنه » چه فرقى دارد ؟\r\n4 - انديشه‌زايى چه روشى است ؟\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nدرس پنجم ماهيّت تاريخ\r\nشكّى نيست كه علم ، هنر ، اخلاق ، سياست ، مذهب ، اقتصاد و ديگر عوامل مادّى و معنوى در بافت تاريخ مؤثّر است ولى كدام يك از آنها روح تاريخ را تشكيل مىدهد و بطور كلى تاريخ چه ماهيّتى دارد ؟ آيا ماهيّت اقتصادى دارد يا معنوى و انسانى و . . . .\r\nپرسشهايى است كه هر يك ، پاسخ مناسب مىطلبد .\r\n\r\nماديت تاريخ\r\nبرخى از دانشوران معتقدند كه تاريخ ماهيّت مادى دارد و اساس همهء حركتها ، جنبشها ، و تجلّيات تاريخى هر جامعه ، سازمان اقتصادى آن است ؛ يعنى روابط توليدى و شيوه و ابزار توليد است كه به همهء نمودهاى معنوى ، اجتماعى ، اعم از اخلاق ، علم ، فلسفه ، مذهب ، قانون و فرهنگ شكل مىدهد و با دگرگون شدن ، آنها را نيز دگرگون مىسازد . « 1 » \r\nبه عنوان نمونه : « قبايل كوچ‌نشينى كه از راه شكار زندگى مىكردند ، به « زن » با ديدهء تحقير مىنگريستند ، زيرا زنان ، در شكار و پرورش دام ، نقش مؤثّرى نداشتند ، اما وقتى كه اين مردم به كشاورزى پرداختند ارزش زن در ترازوى ارزيابى بالا رفت و رفته‌رفته مردان از زاويهء ملاطفت آميز و بدور از خشونت به آنان نگريستند . بزرگترين علّت اين تغيير ريشه‌اى ، يك دليل افتصادى محض بود ؛ زيرا از آنجا كه زن در زمينه‌هاى متعددّى چون درختكارى ، بذرپاشى و ميوه‌چينى ، به عنصر مفيدى تبديل شد ، پايگاه اجتماعيش استوار گشت و موجود قابل احترامى شناخته شد . » « 2 » \r\n\r\n","description":"","footnote":" ( 1 ) - جامعه و تاريخ ، ص 76 - 77 .  ( 2 ) - تفسير تاريخ ، عبدالحميد صديقى ، ترجمه جواد صالحى ، ص 120 . ","page_name":" 45 ","page_number":45},
  {"content":"\r\n\r\nهمچنين مشاهده مىكنيم كه در دورهء جاهليّت در شبه جزيرةالعرب زنان حُرمت و موقعيّتى نداشتند و دختران را زنده بگور مىكردند ، بر خلاف ، فرزندان پسر كه به آنها افتخار مىكردند . يكى از علل اصلى آن را ، در وضع نابسامان اقتصادى آن روز مىيابيم .\r\nچون زنان در آن محيط تنها مصرف‌كننده بودند و در توليد و توسعهء اقتصادى نقشى نداشتند به همين جهت همواره تحقير مىشدند ولى پسران چون نيروى مولّد حساب مىشدند ، جايگاه خوبى داشتند . « 1 » \r\nپس اين دو نمونهء اخلاقى كه بخشى از تاريخ است طبيعت و رنگ اقتصادى دارد و همزمان با تغيير عناصر توليد ، اخلاق بشر هم شكل تازه‌اى به خود مىگيرد .\r\n\r\nمبانى مادّيت تاريخ\r\n\r\n1 - تقدّم مادّه بر روح :\r\nاين افراد براى امور روانى اصالتى قائل نيستند و معتقدند امور مربوط به روح ، تنها انعكاسات مادّى از مادّهء عينى بر اعصاب و مغز مىباشد . ارزش اين امور تنها در اين حدّ است كه ميان قواى مادّى درونى و جهان بيرون رابطه برقرار سازد .\r\nامور روانى همانند انديشه ، عقل و ايمان و . . . نمىتواند به تنهايى و بدون تكيه بر امور مادّى منشأ اثر و حركت آفرين و اهرمى براى حركت جامعه باشند . بنابراين در تفسير و تحليل تاريخ اگر در ظاهر ديده مىشود كه عقيده و انديشهء مذهبى ، جامعه‌اى را به حركت درآورده و به سوى تكامل سوق مىدهد ، اين در حقيقت انعكاس نيروهاى مادّى جامعه و خواسته‌هاى اقتصادى مردم است كه به صورت فكر تازه يا « ايمان قوى » در آمده است و گرنه علم و ايمان خود اصالتى ندارند . « 2 » \r\n\r\n2 - تقدّم نيازهاى مادّى بر معنوى :\r\nگرچه انسان در وجود خود دو نوع نياز احساس مىكند : نيازهاى مادّى چون آب ، نان و مسكن ، . . . و نيازهاى معنوى چون علم و دانش و اخلاق و نيايش ، . . . . ولى نيازهاى مادى از نظر رتبه مقدم است و نيازهاى معنوى فرع ؛ يعنى خاستگاه و سرچشمهء نيازهاى معنوى ، نيازهاى مادى است و آنها در حقيقت براى\r\n\r\n","description":"","footnote":" ( 1 ) - ر . ك : تفسير نمونه ، ج 11 ، ص 271 .  ( 2 ) - جامعه و تاريخ ، ص 78 - 79 . ","page_name":" 46 ","page_number":46},
  {"content":"\r\n\r\nتأمين نيازهاى معنوى در وجود انسان تعبيه شده است و گرنه در آفرينش او دو نوع نياز ، به نام نياز مادى و معنوى وجود ندارد . بنابراين نيازهاى معنوى همواره تابع ابزار توليد ، وضعيت اقتصادى و شيوهء توليد است يعنى رشد اخلاق ، هنر و فلسفه يك جامعه بسته به رشد و توسعهء اقتصادى است و در بررسيهاى اخلاقى يك جامعه بايد به سراغ امور مادّى آن جامعه برويم . « 1 » \r\nبنابراين با نفى اصالت روح و ابعاد روحى انسان و جهان و اولويّت قائل شدن براى نيازهاى مادى ، نظريهء ماديّت تاريخ بوجود آمد و طرفدارانش پذيرفتند كه ماهيّت تاريخ مادّى است و عامل غيرمادى ندارد .\r\n\r\nتحليل موضوع\r\nماديّت تاريخ با چند دليل مردود است :\r\n\r\n1 - فرضيهء بىدليل\r\nمادّى بودن حركت تاريخ يك تئورى است ؛ يعنى بر اساس شواهد تاريخى و بر پايهء استدلال منطقى ، تجربى و اصول علمى ثابت نشده است و تنها جنبهء ذهنى دارد ؛ به همين جهت برخى از بنيانگذاران اين مكتب در بازنگريهاى خود ، آن را مورد انتقاد قرار داده و اعتراف كردند كه اقتصاد زير بنا نيست . « 2 » \r\n\r\n2 - نقض عملى\r\nاين نظريه در موارد متعددى نقض شده است در حالى كه يك نظريهء فلسفى نبايد نقض‌پذير باشد . زيرا با نقض شدن ، ارزش فلسفى خود را از دست مىدهد . نقض شدن ماديت تاريخ به يك يا چند مورد محدود نمىشود ؛ بلكه در موارد زياد و در جوامع متعدد خلاف نظريهء آنها اثبات شده‌است . به عنوان مثال اين نظريه مىگويد : اخلاق و\r\n\r\n","description":"","footnote":" ( 1 ) - جامعه و تاريخ ، ص 82 - 83 .  ( 2 ) - همان ، ص 128 . ","page_name":" 47 ","page_number":47},
  {"content":"\r\n\r\nمذهب بازتاب شيوهء توليد است . در حالى كه اگر اخلاق يك جامعه بازتاب شيوهء توليد و تابع وضعيت اقتصادى باشد بايستى اخلاق زمان ما برترين اخلاق و اخلاق عصر ظهور اسلام بدترين اخلاق باشد به دليل اينكه ابزار توليد امروزه پيشرفت كرده‌است و در زمان صدر اسلام ابزار توليد بسيار ابتدايى بوده است درحاليكه هيچ‌كس نمىتواند انكار كند كه مسلمانانِ نخستين ، در پرتو رهبرى پيامبر گرامى به قله‌هاى بلند اخلاق و انسانيت دست يافتند كه پس از آن مسلمانان جهان هيچگاه به چنان قله‌هايى نرسيدند . براى نمونه در زمان حكومت بنىاميه با اينكه مال و ثروت مسلمانان زياد شده بود و دولت و ملت در رفاه و آسايش بودند ولى دين و تقوا و اخلاق و انسانيت سير نزولى پيدا كرده و قابل مقايسه با جوِّ معنوى زمان پيامبر نبود . « 1 » \r\n\r\n3 - متزلزل بودن مبانى\r\nاصول و پايه‌هايى كه بر اساس آنها چنين نظريهء خامى مطرح شده است قابل قبول نيست زيرا اول اينكه اصالت و تقدم از آنِ نيروهاى مادى نيست ؛ بلكه روح واقعيتى است اصيل و نيروهاى روانى ، اعتقادى و عاطفى در بخشى از زندگى فردى و اجتماعى انسان عامل مستقلّى به شمار مىآيد و در معرفى هويّت تاريخ و تحولات آن از اين اهرمها مىتوان سود جست چون علم كه يك مقولهء غيرمادى است مىتواند نقش عمده‌اى در پيشرفت بشر داشته باشد . « 2 » \r\nدوم اينكه هرچند نيازهاى مادى در بستر زمان زودتر از نيازهاى معنوى در فرد جوانه مىزنند و نيازهاى معنوى به تدريج مىشكفند ، ولى نيازهاى معنوى ارزش بيشترى دارند و نيازهاى مادى را تحت الشعاع قرار مىدهند ، در حدّى كه انسان ، خواسته‌ها ، لذّتها و نيازهاى مادّى خود را فداى نيازها و لذّتهاى معنوى مىكند . تاريخ چه بسيار مردانى را مىشناسد كه به عشق رسيدن به چشمه‌سارهاى علم و ايمان از منافع عظيم مادّى گذشته‌اند و چه بسيار كسانى كه براى حفظ « آزادى » و « عزّت نفس » كه در افق\r\n\r\n","description":"","footnote":" ( 1 ) - تفسير تاريخ 132 - 134 .  ( 2 ) - جامعه و تاريخ ، ص 81 . ","page_name":" 48 ","page_number":48},
  {"content":"\r\n\r\nبالاترى از افق مادّه قرار دارد ، به زهد و قناعت و فقر و تنگدستى تن داده‌اند . « 1 » \r\nافزون بر آنها ، كار ، منشأ انديشه و انديشه ، منشأ كار است . شرافت انسان به دانش و ايمان و عزّت و كرامت نفس اوست و كار از آن جهت مايهء شرافت است كه وسيلهء تأمين اين كرامتها و شرافتهاست . انسان هم سازندهء كار است و هم ساخته شدهء آن ، و اين امتياز خاص انسان است كه هيچ موجودى ديگر ، با او در اين جهت شريك نيست و از نوع خاصّ آفرينش الهى او سرچشمه مىگيرد . ولى سازندگى انسان نسبت به كار ، سازندگى ايجادى و ايجابى است . اما سازندگى كار نسبت به انسان سازندگى « اعدادى » است ؛ يعنى انسان واقعاً كار خويش را مىآفريند اما كار واقعاً انسان را خلق نمىكند بلكه كار و ممارست و تكرارعمل ، زمينهء خلق شدن انسان را از درون فراهم مىكند و همواره آنجا كه رابطهء متقابل دو شىء از يك طرف « ايجابى » و « ايجادى » است و از طرف ديگر « اعدادى » و « امكانى » تقدم با طرف ايجابى و ايجادى است . پس انسان بر كار مقدم است نه كار بر انسان . « 2 » \r\nنتايج ماترياليسم تاريخى\r\nآثار و نتايج ذيل بر نظريهء ماترياليسم تاريخى مترتّب است :\r\n1 - براى شناخت و تحليل مسائل تاريخى و اجتماعى بايد وضع اقتصادى ، روابط و ابزار توليد را بررسى كنيم ، زيرا بر اين اساس هر حادثه‌اى سرانجام ريشه در اقتصاد و امور مادى دارد و بهترين راه شناخت يك حادثه يافتن علّت اصلى آن است .\r\n2 - خواه ناخواه جبر تاريخ را بايد پذيرفت و قوانين حاكم بر تاريخ را قانون جبرى و خارج از اراده و اختيار انسان دانست . افزون بر آنها ، طبق اين نظريه عقيده و ايمان ، ابلاغ و انذار ، و موعظه و ارشاد در تحوّل جامعه چندان نقشى ندارند ؛ زيرا خود آنها ريشه در اقتصاد و موضع طبقاتى دارد . « 3 » \r\n\r\n","description":"","footnote":" ( 1 ) - جامعه و تاريخ ، ص 84 .  ( 2 ) - همان ، ص 86 - 87 ، انتشارات صدرا .  ( 3 ) - همان ، ص 106 و 118 - 119 . ","page_name":" 49 ","page_number":49},
  {"content":"\r\n\r\n\r\nماهيّت معنوى تاريخ\r\nازديدگاه قرآن ، تاريخ تنها يك پديدهء سياسى يا اقتصادى نيست بلكه مسائل اقتصادى در مسائل سياسى تأثير متقابل دارند ؛ تاريخها و تمدنها و جامعه‌ها نيز در هم مؤثرند ؛ تأثير و تأثر متقابل عقيده و اخلاق در انسان را نبايد فراموش كرد ؛ نبايد تاريخ را بطور كلى يك بعدى و به صورت انتزاعى ديد و آن را برگرفته از اقتصاد و سياست يا خلقيات و روحيّات دانست ، بلكه بايد عناصر و اصول مختلف را براى درك ماهيّت انسانى و فطرى تاريخ مورد بررسى قرار داد . اگر در سورهء يوسف دقيق شويم ، به تاريخ جامع و كاملى بر مىخوريم كه عناصرى همانند : عقيده ، عصبيّت ، انتخاب ، مبارزه ، هجرت ، اشرافيّت ، غرايز نفسانى ، خودسازى ، اقتصاد و اخلاق ، سازنده و تشكيل دهندهء آن است . « 1 » \r\nآيات تاريخى قرآن ، نشانگر اين واقعيت است كه حركت تاريخ يك امر جبرى و بدون نقش انسان نيست ؛ زيرا انسان موجودى مختار ، انتخابگر و پرتحرك و سازنده است كه مىتواند روند جامعه و تاريخ را عوض كند . از نظر قرآن هر كس مسؤول كار خويش است و تاريخ و جامعه انعكاسى از عملكرد انسان :\r\n« تِلْكَ امَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ » « 2 » \r\nآنها امتى بودند كه درگذشتند . آنچه كردند ، براى خودشان است ؛ و آنچه هم شما كرده‌ايد ، براى خودتان است ؛ و شما مسؤول اعمال آنها نيستيد .\r\nچهرهء تاريخى و اجتماعى انسانها را با اصول فطرى بايد شناخت . اگر تاريخ بشريت را در امور مادّى جستجو كنيم مقام انسان را پايين آورده و آن را مساوى ماشين يا حيوان تلقى كرده‌ايم . چه بسيار شاعران ، اديبان و حكيمانى كه در خصوص قداست انسان و مقوله‌هاى آزادى ، عشق ، كرامت و شرافت ذاتى بشر كه با هيچ‌يك از ابعاد مادى سنجيده\r\n\r\n","description":"","footnote":" ( 1 ) - تاريخ در قرآن ، عزت اللَّه رادمنش ، ص 136 - 140 .  ( 2 ) - بقره ( 2 ) ، آيهء 141 . ","page_name":" 50 ","page_number":50},
  {"content":"\r\n\r\nنمىشود سخن گفته‌اند و به حيثيت ذاتى بشر و حفظ كرامت و بزرگوارى نفس توصيه نموده‌اند . حضرت على عليه السلام مىفرمايد :\r\n« وَ اكْرِمْ نَفْسَكَ عَنْ كُلِّ دَنِيَّةٍ وَ انْ ساقَتْكَ الَى الرَّغائِبِ فَانَّكَ لَنْ تَعْتاضَ مِمَّا تَبْذُلُ مِنْ نَفْسِكَ عِوَضاً » « 1 » \r\nو جان خود را از هر كار پستى برتر بدان ، اگرچه نفست آن را بخواهد ، زيرا هر مقدار از شرافت خود را اگر بخواهى در مقابل يك ميل نفسانى بپردازى عوضى ندارد .\r\nانسان در منطق ماركس فاقد اراده و اختيار و آزادى در انتخاب است و به صورت ماشينى است در لابه‌لاى ابزار درحالىكه آزادى مهمترين عناصر تاريخ و جامعه است حذف آزادى از قاموس زندگى انسانى حذف حياتىترين عنصر تشكيل‌دهندهء جامعه است و تحقق آزادى مردم از سلطهء ديگران و حاكميت و برخورد آزادمنشانه از اهداف انبياء بشمار مىرود .\r\n« . . . وَ يَضَعُ عَنْهُمْ اصْرَهُمْ وَ الْاغْلالَ الَّتى كانَتْ عَلَيْهِمْ » « 2 » \r\nو بارهاى سنگين و زنجيرهايى را كه بر آنها بود ، ( از دوش و گردنشان ) برمىدارد .\r\nحضرت على عليه السلام مىفرمايد :\r\n« وَ لاتَكُنْ عَبْدَ غَيْرِكَ لَقَدْ جَعَلَك‌َاللَّهُ حُرّاً » « 3 » \r\nبندهء ديگرى مباش خداوند تو را آزاد قرار داده‌است .\r\n\r\n","description":"","footnote":" ( 1 ) - نهج‌البلاغه ، نامهء 31 ، ص 401 .  ( 2 ) - اعراف ( 7 ) ، آيهء 157 .  ( 3 ) - نهج البلاغه ، نامهء 31 ، ص 401 . ","page_name":" 51 ","page_number":51},
  {"content":"\r\n\r\nخلاصه\r\nماركسيسم ماهيّت تاريخ را مادى وبرخاسته از روابط و شيوهء توليد مىداند بدليل اصالت ماده و امور مادّى و تقدم آنها بر روح و پديده‌هاى روانى و بدليل تقدم نيازهاى مادى و اقتصادى انسان بر نيازهاى معنوى او . پس اخلاق ، هنر ، فكر و فلسفه و علم و معرفت تابع وضعيّت اقتصادى و كار و توليد است و از خود اصالتى ندارند و بطور مستقل نقشى در ساختن جامعه و تاريخ ندارند .\r\nنظريه « ماديت تاريخ » يك فرضيّه ثاست و يك اصل علمى نيست و در عمل نيز نقض شده است به‌عنوان مثال : بسا جوامعى كه ابزار توليد آنها بسيار سطحى و ابتدايى بود ولى علم و اخلاق و معنويت در سطح بالايى داشته‌اند ؛ بنابراين مبانى و پايه‌هاى اساسى اين نظريه مردود است .\r\nروح وجود استقلالى دارد و انديشه و نيازهاى معنوى مقدم بر كار و نيازهاى مادى است .\r\nاز نظر اسلام ، تاريخ ماهيّت انسانى دارد و ابعاد معنوى انسان همانند علم ، حريت ، اخلاق و عقيده و . . . سرنوشت جوامع بشرى را تعيين مىكند وامور مادى تنها جنبهء ابزارى دارد و بس .\r\nپرسش\r\n1 - ماديت تاريخ چيست ؟\r\n2 - مادّى بودن تاريخ بر چه اصولى استوار است ؟\r\n3 - به چه دليل مادّيّت تاريخ مردود است ؟\r\n4 - نظر اسلام دربارهء ماهيّت تاريخ و جامعه چيست ؟\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nدرس ششم عوامل محرك تاريخ\r\nبىشك تاريخ بر اصولى استوار است و علل و اسباب متعددى آن را به حركت وامىدارد . آنچه جاى بحث و تحقيق است تعيين و ارزيابى نقش اين اصول و عوامل است : در اين‌باره بيش از بيست نظريه ارائه شده است كه ما تنها برخى را از ديدگاه قرآن و نهج‌البلاغه بررسى مىكنيم :\r\n\r\n1 - نظريّهء اقتصاد\r\nماركسيسم اقتصاد و ابزار توليد را يگانه خاستگاه تاريخ مىشناسد . ماركس مىگويد :\r\n« حركت تاريخ را ، نيروهاى توليد و روابط توليدى تفسير مىكنند نه طرز تفكر آدمى » « 1 » \r\n\r\n2 - نظريّهء قدرت\r\nبرخى قدرت و توسعه طلبى را عامل حركت تاريخ مىدانند . برتراند راسل در اين باره مىگويد :\r\n« خشايار شاه ، هنگامى كه به آتن لشكر كشيد نه كمبود غذا داشت و نه كمبود پوشاك و نه . . .\r\nبلكه او بيش از هر زمان احساس بىنيازى و ايمنى مىكرد . او فقط در انديشهء توسعهء قدرت و جهانگشايى بود . » « 2 » \r\n\r\n","description":"","footnote":" ( 1 ) - تاريخ در قرآن ، ص 123 .  ( 2 ) - همان . ","page_name":" 53 ","page_number":53},
  {"content":"\r\n\r\n\r\n3 - تهاجم و دفاع\r\n« آرنولد توينبى » « 1 »  اصل تهاجم و تدافع را موتور و عامل محرك تاريخ مىداند و معتقد است تمدن نه بواسطهء محيط جغرافيايى و نه به سبب تفوّق بيولوژيكى يا به سبب ذات يا نژاد پديد آمده بلكه در اثر احتياج به مبارزه با مشكلات و در اثر كشمكش و تلاش براى زندگى در ميان موانع و لزوم دفع موانع و مشكلات شكل گرفته و توسعه يافته است . « 2 » \r\n\r\n4 - نظريّهء جغرافيا\r\nعوامل جغرافيايى مانند : آب ، خاك ، هوا ، حرارت ، برودت ، شرايط كيهانى ، تغييرات فصلى ، جريانهاى جوّى ، پديدهء جاذبه ، رودها و درياها عناصر اصلى سازندهء تاريخ و تمدن و پيدايش جامعه هستند . « 3 »  زيرا مناطق سرد ، افراد قوى ، مناطق گرم ، افراد ضعيف ، سست و تنبل به وجود مىآورد و هميشه حركت از مناطق شمالى پديد مىآيد ، چون اغلب زندگى در نيمكرهء شمالى است . سپس به سوى مناطق جنوبى و استوايى كشيده مىشود به همين نسبت حركتهاى بزرگ تاريخ هميشه هجومهايى بوده كه اقوام شمالى به سوى اقوام جنوبى برده‌اند به دليل آنكه ميان آب و هوا تضاد به وجود مىآيد و افراد ضعيف و قوى پديد مىآورد و مردم را به حركت و تلاش وا مىدارد و جابجايى و تغيير تمدنها را سبب مىشود و بدين گونه تاريخ را در مسير تكاملى قرار مىدهد . « 4 » \r\nاگر چه سرزمين و آب و خاك ، در روحيّه و انديشه و اخلاق انسان اثر مىگذارد چنان كه حضرت على عليه السلام هنگام نكوهش مردم بصره به اين نكته اشاره كرده است ؛ گاهى شور بودن آب آشاميدنى اين شهر را نقطهء ضعف ساكنان آن مىداند . « 5 »  گاهى موقعيت جغرافيايى شهر بصره را يادآور مىشود و خطاب به اهل آن مىفرمايد :\r\n\r\n","description":"","footnote":" ( 1 ) .\r\n1 -  dlonrA , ibngoT   ( 2 ) - تاريخ در قرآن ، ص 124 .  ( 3 ) - علم تحولات جامعه ، حميد حميد ، ص 32 - 34 .  ( 4 ) - فلسفهء تاريخ ، مرتضى مطهرى ، ج 1 ، ص 62 .  ( 5 ) - ر . ك : نهج البلاغه ، خطبهء 13 . ","page_name":" 54 ","page_number":54},
  {"content":"\r\n\r\n« ارْضُكُمْ قَريبَةٌ مِنَ الْماءِ بَعيدَةٌ مِنَ السَّماءِ خَفَّتْ عُقُولُكُمْ وَ سَفِهَتْ حُلُومُكُمْ . . . » « 1 » \r\nسرزمينتان به آب نزديك و از آسمان دور ، عقلهايتان سبك و اخلاقتان نسنجيده است .\r\nامّا اين نظريه ، يك جانبه و در برگيرندهء جزئى از حقيقت است نه تمام حقيقت . زيرا عوامل جوّى و جغرافيايى هر چند بىتأثير نيستند ولى بشر نسبت به آنها كاملًا حالت انفعالى ندارد بلكه در مقابل شرايط محيط خويش واكنش نشان داده و آن را به دلخواه خود تغيير مىدهد . از اين رو محيط نمىتواند عامل قطعى تغييرات اجتماعى و تاريخى باشد و به تنهايى سرنوشت انسان را عوض كند . « 2 » \r\n\r\n5 - نظريّهء قهرمانان و نوابغ\r\nبرخى مدّعى هستند كه تاريخ ، جنگ ميان نبوغ و حدّ عادى است و تاريخ با نوابغ و قهرمانان آغاز مىشود و با همت و تلاش آنان حركت مىكند زيرا اكثريت غريب به اتفاق افراد جامعه فاقد ابتكار و قدرت پيشروى هستند ، تنها اقليّتى با نبوغ خداوندى تصميم مىگيرند و تحوّل ايجاد مىكنند و مردم عادى را در پى خود مىكشند . يعنى همواره افراد عادتى و متوسط طرفدار وضعى هستندكه به آن خو گرفته‌اند و نابغه‌ها خواهان تغيير و تبديل وضع موجود به‌وضع عاليتر هستند و اگر شخصيّتهاى علمى ، سياسىو ذوقى و . . . ظهور نكرده‌بودند بشريّت به همان حالى باقىمىماند كه روز ازل بود و يك قدم به جلو نمىآمد . « 3 » \r\nاگر در قرآن و نهج‌البلاغه دقيق شويم خواهيم ديد كه اين نظريه درست نيست . آيا مىتوان پذيرفت كه اقلّيّتى بسيار معدود سرنوشت جامعه‌اى را در دست گيرند و بقيّهء فاقد ابتكار ، خلّاقيّت و نقش اساسى باشند ؟ از نظر قرآن مطالعه و دقت در مظاهر طبيعت مىتواند منشأ تحولات جامعهء بشرى باشد و تاريخ با اين خصيصه متحول و متكامل شده است ؛ در جوامع ابتدايى به افرادى بر مىخوريم كه با الهام از طبيعت توانسته‌اند نقش مثبت خود راايفا نمايند بىآنكه منتظرافراد نابغه و شخصيتهاى مستعدّ باشند ؛ قابيل\r\n\r\n","description":"","footnote":" ( 1 ) - ر . ك : نهج البلاغه ، خطبهء 14 ، ص 56 .  ( 2 ) - ر . ك : علم تحولات ، ص 32 - 34 .  ( 3 ) - فلسفهء تاريخ ، مرتضى مطهرى ، ج 1 ، ص 63 و جامعه و تاريخ ، ص 217 - 219 . ","page_name":" 55 ","page_number":55},
  {"content":"\r\n\r\nبرادر خود را كشت و از دفن او عاجز گشت . از كلاغ يادگرفت كه چگونه جسد برادرش را پنهان نمايد و به خاك بسپارد . پس هر كس به استعداد خود مىتواند در ساخت جامعه و حركت تاريخ نقشى داشته باشد . البته جاى انكار نيست كه اثر هركس نسبت به قدرت فكرى و علمى ، پايگاه اجتماعى و خصيصه‌هاى روحى اوست . بسان وزنه‌اى كه به استخرى پرتاب مىشود سنگ كوچك تنها در محيط بستهء خود اثر نه‌چندان محسوس ايجاد مىكند ولى وزنه‌اى بزرگ و پرحجم موجى در آن ايجاد مىكند و بخشى از آب آن را بيرون مىريزد . بنابراين شخصيتهاى بزرگ و رهبران دينى در حركت و تحولات تاريخ نقش زيادى دارند چه بسا با ديد وسيع خود نظام و حكومت را تغيير مىدهند حضرت على عليه السلام مىفرمايد :\r\n« اذا تَغَيَّرَ السُّلْطانُ تَغَيَّرَ الزَّمانُ » « 1 » \r\nهنگامى كه حاكم عوض شد زمان دگرگون مىشود .\r\nدگرگونى بنيادين را در نهضت فكرى و سياسى امام خمينى بروشنى مىبينيم . يادآور مىشويم كه نظريهء قهرمانان بُعدى از « نظريهء فطرت و تكامل علمى » است ، زيرا فطرت سالم افراد است كه تحت عوامل مختلف در افق خاصى قرار مىگيرد و تحت شرايط ويژه ، شخصيت علمى و سياسى و . . . كسب مىكنند و آثارى در تاريخ بجا ميگذارند .\r\n\r\n6 - نظريهء فطرت\r\nاين نظريه مبتنى بر سه‌پايه است و چون همهء آنها به سرشت انسان برمىگردد ، از اين جهت به « نظريهء فطرت » يا « تكامل علمى » تعبير مىشود و آنها عبارتند از :\r\n1 - قدرت يادگيرى .\r\n2 - قدرت ابداع و نوآورى .\r\n3 - حفظ تجارب و انتقال آنها به ديگران .\r\nتوضيح اينكه : انسان بر خلاف حيوانات استعداد علمى دارد يعنى مىتواند معارفى را\r\n\r\n","description":"","footnote":" ( 1 ) - نهج البلاغه ، نامهء 31 ، ص 405 . ","page_name":" 56 ","page_number":56},
  {"content":"\r\n\r\nكسب كند و چيزهايى بياموزد كه قبلًا نمىدانسته است :\r\n« عَلَّمَ الْانْسانَ ما لَمْ يَعْلَمْ » « 1 » \r\n( خداوند ) به انسان ، آنچه را نمىدانست ياد داد .\r\nو مىتواند آموخته‌ها و انديشه‌هايش را با الفاظ ، حروف ، كلمات و علامات لفظى به ديگران منتقل كند :\r\n« الرَّحْمنُ عَلَّمَ الْقُرْآنَ خَلَقَ الْانْسانَ عَلَّمَهُ الْبَيانَ » « 2 » \r\nخداوند رحمان ، قرآن را تعليم فرمود ، انسان را آفريد و بيان را به او آموخت .\r\nو نيز مىتواند بوسيلهء يك سلسله علامات غيرلفظى چون خطّ ، كتابت و . . . تجربيات خود را حفظ كند و با حفظ آن به علم خود بيفزايد ؛ چنان كه حضرت على عليه السلام مىفرمايد :\r\n« فِى التَّجارُبِ عِلْمٌ مُسْتَأْنَفٌ » « 3 » \r\nدر تجربه‌ها آموزش جديد است .\r\nاين ويژگيهاى سه‌گانه افزون بر غريزهء كمال جويى و افزون طلبى ، زندگى بشر را در افق جديد قرار داده است و تاريخ را قدم به قدم پيش برده و تمدنها و جوامع زيادى را پديد آورده است . « 4 » \r\n\r\n7 - ايمان مذهبى\r\nآنچه از نهج‌البلاغه بر مىآيد اين است كه دين و ايمان و عقيدهء صحيح نقش مهمّى در ساخت و سير تاريخ دارد و به عنوان محور و مدار حركت جامعه به شمار مىرود ؛ حضرت على عليه السلام مىفرمايد :\r\n\r\n","description":"","footnote":" ( 1 ) - علق ( 96 ) ، آيهء 5 .  ( 2 ) - الرحمن ( 55 ) ، آيات 1 - 4 .  ( 3 ) - بحارالانوار ، ج 71 ، ص 342 .  ( 4 ) - فلسفهء تاريخ ، مطهرى ، ج 1 ، ص 29 - 30 . ","page_name":" 57 ","page_number":57},
  {"content":"\r\n\r\n« الَيمينُ وَ الشِّمالُ مَضَلَّةٌ وَ الطَّريقُ الْوُسْطى هِىَ الْجادَّةُ عَلَيْها باقِىَ الْكِتابِ وَ آثارُ النُّبُوَّةِ وَ مِنْها مَنْفَذُ السُّنَّةِ وَ الَيْها مَصيرُ الْعاقِبَةِ » « 1 » \r\nانحراف به چپ و راست ( افراط و تفريط ) گمراهى و جادّهء اصلى راه وسط است . مسير قرآن و آثار نبوت برآن است و روزنه‌هاى سنت پيامبر به اين راه باز مىشود و سرانجام ، همين راه مقياس كردار همگان است .\r\nاستاد مطهرى دراين‌باره مىنويسد :\r\n« ايمان بالاخصّ آنجا كه با علم هماهنگ گردد ، نيروى عظيم و كارآمد است و مىتواند نقش زير و رو كننده و پيش برندهء خارق‌العاده‌اى در حركات تاريخى داشته باشد . » « 2 » \r\n\r\n8 - صبر و مقاومت\r\nاستقامت در برابر مشكلات و صبر « مثبت » از عواملى است كه مىتواند جهت تاريخ را عوض كند و به يك سو هدايت نمايد . از اين روست كه پيامبر اسلام ( صلى اللَّه عليه و آله ) و همراهان و پيروانش مأمور به صبر و پايدارى مىشوند :\r\n« فَاسْتَقِمْ كَما امِرْتَ وَ مَنْ تابَ مَعَكَ » « 3 » \r\nپس همان‌گونه كه فرمان يافته‌اى ، استقامت كن و همچنين كسانى كه با تو به سوى خدا آمده‌اند . ( بايد استقامت كنند )\r\nسيرهء عملى حضرت على عليه السلام و ديگر ائمه عليهم السلام اين بود كه در مقاطع لازم صبر ايثارگرانه پيشه مىكردند و گرنه تاريخ اسلام ، شكل ديگرى رقم مىخورد . و اين كلام نهج‌البلاغه شاهد زنده و دليل گويايى است بر روش آنها :\r\n« فَرَأَيْتُ انَّ الصَّبْرَ عَلى هاتا احْجى فَصَبَرْتُ . . . » « 4 » \r\n\r\n","description":"","footnote":" ( 1 ) - نهج البلاغه ، خطبهء 16 ، ص 58 .  ( 2 ) - جامعه و تاريخ ، ص 81 .  ( 3 ) - هود ( 11 ) ، آيهء 112 .  ( 4 ) - نهج البلاغه ، خطبهء 3 ، ص 48 . ","page_name":" 58 ","page_number":58},
  {"content":"\r\n\r\nسرانجام ديدم بردبارى و صبر به عقل و خرد نزديكتراست ازاين‌رو من راه بردبارى را پيش‌گرفتم .\r\nبنابر آنچه گذشت عوامل محرك تاريخ از ديدگاه قرآن و نهج‌البلاغه عبارتند از :\r\n1 - تكامل علمى به‌معناى وسيع آن كه شامل اختراعات ، پيشرفتهاى فنى ، صنعتى ، ابزار توليد ، بالا رفتن نيروى تفكر و وجود قهرمانان .\r\n2 - ايمان مذهبى و صبر و استقامت در مقاطع مختلف .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nخلاصه\r\nاقتصاد و ابزار توليد ، زورمندى و جهانگشايى ، ضرورت مبارزه و نيز جغرافيا و محيط طبيعى بشر و تأثير آب و هواى مناطق گرم و سرد در اخلاق و روحيّه در نظر برخى ، از عوامل محرك تاريخ محسوب مىشوند ولى روشن است كه تأثير هريك از آنها در حدّى نيست كه بتواند به تنهايى تاريخ را بسازد .\r\nبرخى قهرمانان ، علم و سياست و . . . را تنها عامل مؤثر در حركت جامعه وتاريخ مىدانند و معتقدند كه اقليّت نوابغ تاريخ را به وجودمىآورند و اكثريت مردم به صورت استقلالى نقشى ندارند . در حالى كه هر كس نسبت به استعداد و كوشش خود در ساختن جامعه مؤثر است و نبايد نقش عموم را ناديده گرفت .\r\nانديشهء خلّاق ، توان يادگيرى ، حفظ تجارب و انتقال آنها به آيندگان كه ريشه در فطرت آدمى دارد سازندگان اصلى تاريخند و همچنين ايمان مذهبى و پايدارى نقش تحول آفرينى در تاريخ دارد .\r\nقرآن و نهج‌البلاغه ، عوامل سه‌گانهء علم ، ايمان و صبر را از عوامل محرك تاريخ دانسته و آنها را برسميّت مىشناسند و نظريّهء نوابغ و جغرافيا را با آنها قابل ادغام مىدانند .\r\nپرسش\r\n1 - انديشمندان ، چه عواملى را محرك اصلى تاريخ مىدانند ؟\r\n2 - نظريهء قهرمانان و نوابع را توضيح دهيد .\r\n3 - قرآن چه عواملى را محرك تاريخ مىشناسد ؟\r\n4 - نظريّهء فطرت چيست ؟ ( توضيح دهيد )\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nدرس هفتم عوامل منفى در حركت تاريخ\r\nدر كنار عوامل محرك تاريخ ، سلسله عواملى وجود دارد كه در انحطاط جامعه و سقوط تمدنها مؤثّرند . از اين عوامل به « عوامل منفى » تعبير مىشود كه برخىاز آنها عبارت است از :\r\n\r\nستم و ستمگرى\r\nقرآن ظلم را ظلمت جامعه و از عوامل سقوط تاريخ و تمدن مىداند و در مبارزه با آن تأكيد بسيار دارد . پيروانش را به مطالعه در زندگى ستمگران امم گذشته فرامىخواند و از آنها مىخواهد كه به تاريخ ظالمان و مجرمان بنگرند ، در پايان كارشان دقيق شوند و ببينند كه روزگارشان به كجا انجاميد :\r\n« قُلْ سيرُوا فِى الْارْضِ فَانْظُرُوا كَيْفَ كانَ عاقِبَةُ الُمجْرِمينَ » « 1 » \r\n[ پيامبر به مردم 
  ] بگو در زمين بگرديد و بنگريد كه فرجام مُجرمان چگونه بود .\r\nقرآن در مواردى به سرنوشت محتوم و فرجام نهايى آنان مىپردازد و مىفرمايد :\r\n« وَ لَقَدْ اهْلَكْنَا الْقُرُونَ مِنْ قَبْلِكُمْ لَمَّا ظَلَمُوا » « 2 » \r\nو ما به يقين نسلهاى پيش از شما را هنگامى كه ستم كردند هلاك نموديم .\r\nدر اين آيه و آيات ديگر تصريح شده كه علت نابودى برخى از اقوام ، جرم و ظلم آنها بوده و اگر ستمگر نبودند و به جُرم و جنايت دست نمىآلودند ، سرنوشتشان اين چنين\r\n\r\n","description":"","footnote":" ( 1 ) - نحل ( 16 ) ، آيهء 69 .  ( 2 ) - يونس ( 10 ) ، آيهء 13 . ","page_name":" 61 ","page_number":61},
  {"content":"\r\n\r\nتغيير نمىيافت و حياتشان به هلاكت نمىانجاميد :\r\n« . . . وَ ما كُنَّا مُهْلِكىِ الْقُرى الَّا وَ اهْلُها ظالِمُونَ » « 1 » \r\nما نابود كنندهء آباديها نيستيم مگر آنكه اهلش ستمگر باشند .\r\nقوم « عاد » و « ثمود » نمونهء بارزى هستند كه قرآن در مواردى به سرنوشت و تاريخ گذشتهء آنها اشاره مىكند و سبب افول حيات پرنعمتشان را يادآور مىشود :\r\nقوم عاد جمعيتى بودند كه در سرزمين « احقاف » در جنوب جزيرهء عربستان زندگى مىكردند . از نظر قدرت جسمانى ، تمكّن مالى و تمدّن ، بسيار پيشرفته بودند ، قصرهاى زيبا و خانه‌هاى محكم و مجلّل مىساختند . در مكانهاى بلند و قُلّه‌ها و كوههاى عظيم بناهايى بر پا مىكردند كه نشانهء قدرت مالى ، فنى و هنرى آنها بود « 2 »  آنان پيوسته خودنمايى مىكردند و به نيرومندى خود مىباليدند و مىگفتند :\r\n« مَنْ اشَدُّ مِنَّا قُوَّةً » « 3 » \r\nچه كسى از ما نيرومندتر است ؟\r\nقوم ثمود نيز در يك منطقهء كوهستانى ميان شام و حجاز مىزيستند زندگى بسيار مرفّهى داشتند ، از سرزمين آباد ، مسطح و پر آب برخوردار بودند و باغ و بستانهاى فراوانى داشتند . در فن و هنر خانه‌سازى و سنگ‌تراشى و . . . مهارت خاصّى به دست آورده و در ميان كوهها ، خانه‌هاى زيبايى از سنگ مىتراشيدند تا از حوادث روزگار در امان بمانند . « 4 » \r\nآنها نيز همانند قوم عاد طغيان كردند و راه ظلم و ستم برگزيدند و به همين جهت همگى نابود گشتند و منقرض شدند :\r\n« وَ انَّهُ اهْلَكَ عاداً الْاولى وَ ثَمُودَاْ فَما ابْقى وَ قَوْمَ نُوحٍ مِنْ قَبْلُ انَّهُمْ كانُوا هُمْ\r\n\r\n","description":"","footnote":" ( 1 ) - قصص ( 28 ) ، آيهء 59 .  ( 2 ) - ر . ك : قصّه‌هاى قرآن ، ترجمه مصطفى زمانى ، ص 43 ؛ و تفسير نمونه ، ج 20 ، ص 236 .  ( 3 ) - فصلت ( 41 ) ، آيهء 15 .  ( 4 ) - قصه‌هاى قرآن ، ص 49 ؛ و تفسير نمونه ، ج 27 ، ص 54 . ","page_name":" 62 ","page_number":62},
  {"content":"\r\n\r\nاظْلَمَ وَ اطْغى » « 1 » \r\nو اوست كه [ قوم 
  ] عاد نخستين را هلاك كرد و [ همچنين قوم 
  ] ثمود را ، و كسى را باقى نگذاشت و نيز قوم نوح را پيش از آنها ؛ زيرا كه آنان ظالمتر و سركش‌تر بودند .\r\n\r\nستمگرى از ديدگاه نهج‌البلاغه\r\nنهج‌البلاغه نيز چون قرآن ، ظلم و ستم را از اساسىترين عوامل سقوط و تباهى جوامع بشر معرفى مىكند و سرنوشت محتوم ستمكاران را نابودى ، و از دست رفتن قدرت و نيز شكست سريع كاخ ستم را از نتايج دنيوى استبداد مىداند :\r\n« فَاللَّهَ اللَّهَ فى عاجِلِ الْبَغْىِ وَ اجِلِ وَخامَةِ الظُّلْمِ » « 2 » \r\nزنهار ! زنهار ! شما را به خدا ! از تعجيل عقوبت و كيفر سركشى و ستم برحذر باشيد و از سرانجام وخيم ظلم بهراسيد .\r\nبا دقّت در كلمات نهج‌البلاغه معلوم مىشود كه هيچ آفتى بمانند استبداد ، حركت منفى تاريخ و افول جامعه را سرعت نمىبخشد :\r\n« وَ لَيْسَ شَىْءٌ ادْعى الى تَغْيِيْرِ نِعْمَةِ اللَّهِ وَ تَعْجيلَ نِقْمَتِهِ مِنْ اقامَةٍ عَلى ظُلْمٍ » « 3 » \r\nهيچ چيزى در تغيير نعمتهاى خدا و تعجيل انتقام او سريعتر از اصرار بر ستم نيست .\r\nيادآور مىشويم كه مسؤوليت ستم‌پذيرى كمتر از ستمگرى نيست و اسلام از هر دو به يك اندازه متنفر است زيرا اين جامعهء ستم‌پذير است كه ستمگر را برمىانگيزد و خود در آتش آن مىسوزد .\r\n\r\nناسپاسى و رفاه‌زدگى\r\nاز جمله عواملى كه از نظر قرآن موجب انحطاط و حركت نزولى تاريخ مىگردد تكاثر\r\n\r\n","description":"","footnote":" ( 1 ) - نجم ( 53 ) ، آيات 50 - 52 .  ( 2 ) - نهج‌البلاغه ، خطبهء 192 ، ( قاصعه ) .  ( 3 ) - همان ، نامهء 53 ( عهدنامهء مالك اشتر ) ، ص 429 . ","page_name":" 63 ","page_number":63},
  {"content":"\r\n\r\nدر ثروت ، كفران نعمت و رفاه‌زدگى است . افراد يا جوامعى كه در مال و مكنت ، طغيانگرى كنند و راه اسراف و تجمّل برگزينند در گرداب فساد فرو مىافتند و رفته رفته سير صعودى و حالات روحانى خود را از دست مىدهند و به انواع فساد مالى ، اخلاقى و . . . آلوده مىشوند و به‌سوى نابودى گام برمىدارند :\r\n« وَ اذا ارَدْنا انْ نُهْلِكَ قَرْيَةً امَرْنا مُتْرَفيها فَفَسَقُوا فيها فَحَقَّ عَلَيْهَا الْقَوْلُ فَدَمَّرْناها تَدْميراً » « 1 » \r\nو هنگامى كه بخواهيم شهر و ديارى را هلاك كنيم ، نخست اوامر خود را براى « مترفين » [ و ثروتمندان مست نعمتِ 
  ] آنجا بيان مىداريم ، سپس هنگامى كه به مخالفت برخاستند و استحقاق مجازات يافتند ، آنها را به شدّت درهم مىكوبيم .\r\nاز نظر قرآن ، ملّتى كه مترف و سرمست ثروت‌هاى خدادادى گشت ، راه اتراف و اسراف پيشه كرد و كفران نعمت نمود ، به فسق دست مىآلايد و سرانجام به نابودى مىگرايد . پس مُترفان ناسپاس و ثروت‌اندوزان رفاه‌طلب ، همواره در امن و سلامتى نمىمانند ، سرانجام دچار هلاكت مىشوند و تاريخ زندگيشان دگرگون مىگردد و اين يكى از سنّتهاى ثابت الهى است كه از آغاز جهان آفرينش اجرا شده و مىشود و آيات قرآن بهترين گواه آن است :\r\n« وَ كَمْ اهْلَكْنا مِنْ قَرْيَةٍ بَطِرَتْ مَعيشَتَها فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ الَّا قَليلًا وَ كُنَّا نَحْنُ الْوارِثينَ » « 2 » \r\nچه‌بسا مردم قريه‌اى را هلاك ساختيم كه از زندگى خود دچار سرمستى شده‌بودند و اين خانه‌هاى آنهاست كه پس از آنها جز اندك زمانى كسى در آنها ساكن نشد و ما وارث آنها هستيم .\r\nدر نهج‌البلاغه نيز ناسپاسى ، اسراف و تبذير از عوامل منفى حركت تاريخ معرفى شده است از ديدگاه اين منبع ارزشمند ، كسى كه اموال خود را براى جلب افكار مردم و\r\n\r\n","description":"","footnote":" ( 1 ) - اسراء ( 17 ) ، آيهء 15 .  ( 2 ) - قصص ( 28 ) ، آيهء 58 . ","page_name":" 64 ","page_number":64},
  {"content":"\r\n\r\nكسب شخصيّت در اختيار آنان قرار دهد نتيجهء معكوس مىگيرد :\r\n« وَ لَمْ يَضَعِ امْرُؤٌ مالَهُ فى غَيْرِ حَقِّهِ وَ لا عِنْدَ غَيْرِ اهْلِهِ الَّا حَرَمَهُ اللَّهُ شُكْرَهُمْ وَ كانَ لِغَيْرِه وَدُّهُمْ فَانْ زَلَّتْ بِه‌ِالنَّعْلُ يَوْماً فَاحْتاجَ الى مَعُونَتِهِمْ فَشَرُّ خَليلٍ وَالْأَمُ خَدينٍ » « 1 » \r\nهيچ‌كس مال خود را در غير راهىكه خداوند فرموده مصرف نكرد و به غير اهلش نسپرد ، جز اينكه سرانجام خداوند او را از سپاسگزارى آنان محروم ساخت و محبّتشان را متوجّه ديگرى نمود ، پس اگر روزى پايش بلغزد و به كمك آنان نيازمند گردد ، بدترين رفيق و ملامت كننده‌ترين دوست خواهند بود .\r\nافرادىكه در مقابل نعمتهاى خداوند سپاسگزار نيستند نه‌تنها نعمت برايشان استمرار ندارد بلكه ناسپاسى و گناهان ناشى از عيش و نوش ، آنان را گرفتار بلا و فقر و گرسنگى مىكند .\r\n« وَ ايْمُ اللَّهِ ما كانَ قَوْمٌ قَطُّ فى غَضِّ نِعْمَةٍ مِنْ عَيْشٍ فَزالَ عَنْهُمْ الَّا بِذُنُوبٍ اجْتَرَحُوها لِانَّ اللَّهَ لَيْسَ بِظَلَّامٍ لِلْعَبيدِ » « 2 » \r\nو به خدا سوگند دگرگونى زندگى اقوامى كه در ناز و نعمت غرق بوده‌اند و به فقر و گرسنگى درافتاده‌اند ، جز گناهانى كه در روزگار عيش و نوش انجام داده‌اند نيست چرا كه خداوند هرگز به بندگان ستم نمىكند .\r\nبدين جهت امام عليه السلام پيروانش را پيوسته از رفاه‌زدگى ثروت بازمىداشت و پيامدهاى ناگوار آن را يادآور مىگشت و مىفرمود :\r\n« فَاتَّقُوا سَكَراتِ النِّعْمَةِ وَ احْذَرُوا بَوائِقَ النِّقْمَةِ » « 3 » \r\nاز مستىهاى نعمت بپرهيزيد و از پيامدهاى بلا و مصيبتها برحذر باشيد .\r\nتجمل و تبذير در ابعاد مختلف اخلاقى ، اقتصادى ، اجتماعى و . . . پيامدهاى ناگوارى\r\n\r\n","description":"","footnote":" ( 1 ) - نهج‌البلاغه ، خطبهء 126 ، ص 183 .  ( 2 ) - همان ، خطبهء 178 .  ( 3 ) - همان ، خطبهء 151 . ","page_name":" 65 ","page_number":65},
  {"content":"\r\n\r\nدارد از جُمله :\r\nالف - فقر و فلاكتِ برخى از طبقات جامعه و سقوط ارزشهاى اخلاقى و معنوى .\r\nب - پيدايش تورم و گرانى ، افزايش بيش از حدّ ماليات و پايين‌آمدن سطح توليد .\r\nج - ركود استعدادها و فعاليتهاى فكرى ، صنعتى و از بين رفتن قدرت ابتكار و خلّاقيّت .\r\nد - اختلال در نظام دفاعى كشور و وابستگى شديد سياسى و نظامى به بيگانگان . « 1 » \r\nهر يك از اين پديده‌ها به نوبهء خود سير تكاملى جامعه را برعكس و تاريخ را از حركت باز مىدارد و سرانجام زوال تمدّن و غروب خورشيد دولت را به‌دنبال دارد . اين موضوع در تاريخ گذشتگان و همچنين در تاريخ معاصر ، نمونه‌هاى فراوانى دارد . در تاريخ دولتها و تمدّنهاى گذشتهء مسلمانان نيز به نمونه‌هايى دست مىيابيم همانند دولت بنىعباس كه از عوامل سقوط سريع آن ، رواج زرق و برق ، تبذير و اسراف در امور حكومتى بود . « 2 » \r\nهمچنين تاريخ روم در اثر رفاه‌زدگى و سقوط اخلاق مذهبى به انحطاط كشيده شد .\r\nزيرا « هنگامى كه روميها بر سرزمينهاى وسيعى تسلط يافتند و باج و خراجى كه از اقصى نقاط كشور سرازير رُم مىگشت خزانه را پر كرد آن سادگى و شجاعت خويش از كف دادند ، اخلاق و دين در آنها از صورت حقيقى و واقعى درآمد و ديندارى به ريا كارى بدل شد ، آنان تن‌پرور و خوشگذران شدند ، پس از آن فساد كردند و سرانجام ، آن نيروهاىِ خلّاق و آن قومى كه با مددِ اخلاق و اعتقاد بر سرزمين‌ها و اقوام بسيار پيروز شده بودند با از دست نهادن معنويّت سقوط كردند و به انحطاط گراييدند . « 3 » \r\n\r\nتجمل‌گرايى در نگاه جامعه‌شناسان\r\nابن خلدون نخستين جامعه‌شناس مسلمان ، با الهام از آيات قرآن و تعاليم اسلام بر اين عقيده است كه تجمل‌گرايى و رفاه‌زدگى از عواملى است كه انحطاط اخلاقى ، فقر مالى و\r\n\r\n","description":"","footnote":" ( 1 ) - ر . ك : مقدّمهء ابن خلدون ، ص 715 - 725 . كليات عقايد ابن خلدون دربارهء فلسفهء تاريخ و تمدّن عزت‌الله رادمنش ، ص 221 - 237 .  ( 2 ) - براى نمونه ر . ك : كليات عقايد ابن خلدون ، ص 232 - 235 .  ( 3 ) - همان ، ص 252 . ","page_name":" 66 ","page_number":66},
  {"content":"\r\n\r\nسرانجام سقوط تمدّن را به دنبال دارد . « 1 » \r\nمنتسكيو جامعه‌شناس قرن 19 اين اصل را پذيرفته مىكوشد در قوانينى كه براى يك جامعهء دموكراتيك وضع مىكند مجالى براى نفوذ تجمّل نباشد ، چرا كه به عقيدهء وى نه‌تنها تجمّل ضدّ اعتدال و عدالت است بلكه مزاحم قوانين سازنده نيز هست . او مىگويد :\r\n« هنگامى كه روح به تجمّل عادت كرد ، به زودى با قوانينى كه مزاحم او هستند به مبارزه برمىخيزد . تجمّل ، گونه‌اى بيمارى است كه لحظه به لحظه به شدّتش افزوده مىشود و جراحاتش رو به گسترش مىرود درحدى كه گاه انسان ، از عزيزترين كسان و فرزندان خود چشم مىپوشد و براى تأمين تجمّل در معرض فروش مىگذارد براى نمونه در چين تجمل به‌قدرى زياد بودكه مردم وقتى مىخواستند بچّه‌هايشان‌را بفروشند ، كفشهاو كلاههاى قلّابدوزى شده به پا و سر آنها مىكردند و آنها را آرايش مىنمودند تا مورد پسند مشترى قرار گيرد . » « 2 » \r\n\r\nتقليد و تبعيّت\r\nتقليد بىدليل از گذشتگان و تكيه بر افكار و كردار كهن آنان پديده‌اى است فراگير و مستمرّ كه اساسىترين نقش‌را در ركود تاريخ به‌عهده دارد در حدّىكه اگر هم‌اكنون افكار اجتماعى ، مكاتب اقتصادى و فرهنگ عموم را مورد ارزيابى قرار دهيم خواهيم ديد كه اغلب آنها به تقليد از گذشتگان و شخصيّت‌هاى چشمگير نشأت يافته است .\r\nشخصيّت‌زدگى در تاريخ ، جريان بسيار اسفناكى است كه انديشهء مردم را تحت‌الشّعاع قرار مىدهد در حدّى كه حق انتقاد و اعتراض را هم از افراد با بصيرت سلب مىكند . با وجود پيشرفت چشمگير در ابعاد مختلف علوم و معارف انسانى ، هنوز بشر ، نتوانسته از پرستش‌ها و پيروىهاى تبعى و تقليدى رهايى يابد . به همين دليل قرآن يكى از موانع حركت تاريخ و پيشرفت جوامع را تقليد از گذشتگان مىداند و از پيدايش آن در جامعه ، به سختى انتقاد مىكند و يكى از علل ركود حركت تصاعدى تاريخ را\r\n\r\n","description":"","footnote":" ( 1 ) - كليات عقايد ابن خلدون ، ص 223 - 227 .  ( 2 ) - كليات عقايد ابن خلدون ، ص 223 - 227 . ","page_name":" 67 ","page_number":67},
  {"content":"\r\n\r\n« بيعت » ، « تبعيّت » و « اقتداى » كوركورانه مىداند « 1 »  :\r\n« وَ كَذلِكَ ما ارْسَلْنا مِنْ قَبْلِكَ فى قَرْيَةٍ مِنْ نَذيرٍ الَّا قالَ مُتْرَفُوها انَّا وَجَدْنا ابائَنا عَلى امَّةٍ وَ انَّا عَلى اثارِهِمْ مُقْتَدُونَ » « 2 » \r\nو همچنين پيش از تو نشد كه به ديارى [ پيامبر 
  ] بيم‌دهنده‌اى بفرستيم و طبقهء خوشگذران آن نگويند : ما پدرانمان را بر آيينى يافتيم و ما به آثار آنان اقتدا مىكنيم .\r\nاز دقّت در مفاهيم بلند اين آيه و آياتى كه در اين باره است برمىآيد كه : « حيات و تاريخ بشر در پرتو حقايق قابل تفسير است نه در سايهء اقوام و نياكان گذشته » .\r\nپيدايش تحوّل عظيم علمى و فنّى در بين مسلمانان دليل گويا و شاهد روشنى بر آن است ؛ زيرا جامعهء نوپديد اسلامى با شكستن سدّ تقليد ، در دانش ، صنعت و هنر به پيشرفت شگفت‌انگيزى دست يافت و در توسعهء علم و اكتشافات گام مؤثّرى برداشت و ارمغانهاى باارزشى به جهان تقديم كرد . هر چه زمان مىگذشت و دامنهء اسلام گسترده‌تر مىشد فعاليت و قدرت علمى مسلمانان نيز گسترش مىيافت و هر جا خورشيد اسلام بيشتر مىتابيد پيروانش به چشمه‌سارهاى تازه‌اى دست مىيافتند . در حدّى كه « سدهء سوم اسلامى ذاتاً سدهء اسلامى و فعاليت علماى مسلمانان بىنهايت والاتر بود » « 3 »  و قرن چهارم هجرى دورهء اوج علم و تمدن در اسلام ناميده شد . « 4 »  و در سدهء پنجم فضلا و حكماى اسلامى ، عالَم علم و معرفت را به تحقيقات خود روشن ساختند « 5 »  همچنين در قرن چهارم تا ششم هجرى ، همهء كشورهاى پهناور اسلامى از تُركستان گرفته تا آفريقا و اسپانيا ، هر يك دانشگاهى محسوب مىشد . « 6 »  اگر مسلمانان ، دين محمد صلى الله عليه و آله را بطور سطحى مىپذيرفتند يعنى برنامه‌هاى عملى آن را در زندگى خود جارى نمىساختند و\r\n\r\n","description":"","footnote":" ( 1 ) - ر . ك : ترجمه و تفسير نهج‌البلاغه ، محمدتقى جعفرى ، ج 16 ، ص 227 - 230 .  ( 2 ) - زخرف ( 43 ) ، آيهء 23 .  ( 3 ) - دانش مسلمين ، محمدرضا حكيمى ، ص 342 .  ( 4 ) - همان ، ص 352 .  ( 5 ) - همان ، ص 127 به نقل از سير حكمت در اروپا ، ج 1 ، ص 100 - 104 .  ( 6 ) - دانش مسلمين ، ص 127 . ","page_name":" 68 ","page_number":68},
  {"content":"\r\n\r\nبه جاى آن از راه و روش نياكان خود تقليد مىكردند و زندگى سنتى را برمىگزيدند به يقين به چنين تمدّنى دست نمىيافتند . درحالى كه پيشرفت سريع و جامع مسلمانان بود كه سكوت قرون وسطى را در هم شكست و پايه‌هاى نهضت علمى اروپا ( رنسانس ) را بنيان نهاد و گرنه جهان امروز شاهد حيات علمى عصر حاضر نبود . « 1 »  چنان كه راسل با اينكه يك شخصيت مذهبى نيست در اين باره مىگويد :\r\n« اگر در قرون وسطى ، علم‌گرايى مسلمانان نبود به يقين علم سقوط مىكرد و اگر مسلمين زنجير تقليد و تبعيّت از گذشتگان را از گردن خود باز نمىكردند ، سرنوشت علم يا سقوط حتمى بود يا نامعلوم . » « 2 » \r\nوابستگىهاى مادى ، استكبار و جاه‌طلبى ، عصبيت و گرايش نژادى و ستم‌پذيرى از ديگر عوامل منفى در حركت تاريخ است و مانع از رشد و تكامل آن مىگردد و قافلهء عظيم بشرى را به‌سوى نابودى مىبرد « 3 »  قناعت به اختصار مانع از توضيح هر يك از آنهاست .\r\n\r\n","description":"","footnote":" ( 1 ) - دانش مسلمين ، ص 96 - 101 .  ( 2 ) - ترجمه و تفسير نهج‌البلاغه ، ج 16 ، ص 230 ، براى توضيح بيشتر ر . ك : « علم از ديدگاه اسلام » محمدتقى جعفرى .  ( 3 ) - براى مطالعهء بيشتر ر . ك : كليات عقايد ابن خلدون ، ص 225 - 230 . ","page_name":" 69 ","page_number":69},
  {"content":"\r\n\r\nخلاصه\r\nاستبداد فكرى و عملى از عوامل منفى حركت تاريخ و موانع مهم پيشرفت تمدّن است و سرنوشت بسيارى از اقوام و ملل گذشته را تغيير داده و سبب نابودى آنها شده است . قرآن گاهى از آنان نام مىبرد و به برخى از جُرم و جنايتشان اشاره مىكند كه قوم « عاد » و « ثمود » از جملهء آنهاست و گاهى به صورت كُلى و بدون ذكر نام و نشان ، تاريخشان را باز مىگويد . نهج‌البلاغه نيز ظلم را سبب تعجيل در عقوبت و انتقام و تغيير نعمت خدا مىداند و پيروانش را از آن بازمىدارد .\r\nكفران نعمت ، تكاثر در مال و رفاه‌طلبى ، رفته‌رفته حيات جامعه و تاريخ بشريت را تضعيف و آن را از مسير صحيح خود خارج مىكند و به سوى مفاسد و جرايم گوناگون سوق مىدهد . طبق سنت ثابت الهى ، تاريخِ مترفان و سرمستانِ مالى دگرگون و شهرهايشان ويران مىشود ، تمدّنشان به افول مىگرايد و سرانجام خداوند وارث آنها مىگردد .\r\nسقوط ارزشهاى اخلاقى ، پيدايش گرانى و فقر مالى ، ركود در فعّاليّت‌هاى علمى ، توليدى ، اختلال در نظام دفاعى كشور و وابستگى صنعتى و نظامى از آثار ويرانگر رفاه‌زدگى است ؛ سير نزولى تاريخ اسلام در دورهء بنىعباس ، تاريخ كشورهاى روم و چين نمودار روشنى از اين عامل است .\r\nتبعيّت ناآگاهانه ، از ديگر موانع حركت تكاملى تاريخ است . به همين دليل قرآن كريم و همچنين نهج‌البلاغه ، آن را بشدّت نكوهش مىكنند . و بخشى از عقب‌ماندگى قافلهء بشريت را ناشى از تقليد كوركورانه مىدانند .\r\nپرسش\r\n1 - قرآن ، نقش استبداد را در تاريخ ، چگونه تحليل مىكند ؟\r\n2 - رفاه‌زدگى چيست و چه پيامدهايى دارد ؟\r\n3 - تجمّل‌گرايى چگونه مانع از حركت تكاملى تاريخ مىگردد ؟ ( با ذكر نمونه‌اى توضيح دهيد )\r\n4 - اثر تقليد ناآگاهانه را در تاريخ گذشته چگونه مىبينيد ؟\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nدرس هشتم تكامل تاريخ\r\nانسان همچنانكه از نظر زيستى ، طبيعت متكامل دارد ، از نظر اجتماعى نيز تكامل‌پذير است ؛ با اين تفاوت كه تكامل در بُعد زيستى ، بطور طبيعى و بدون دخالت و اختيار انسان انجام مىگيرد ولى تكامل در تاريخ با اراده و تلاش انسان صورت مىپذيرد .\r\nپس تكامل عبارت است از :\r\n« به فعليّت رسيدن استعدادهاى فطرى كه در جامعه هست و مىتواند به فعليّت برسد . » « 1 » \r\n\r\nامكان تكامل\r\nبحث اين است كه آيا تكامل را به عنوان يكى از قوانين حاكم بر سير جامعه و حركت تاريخ مىتوان پذيرفت يا بطور كلى اين مقوله قابل ارزيابى نيست ؟\r\nبرخى مىگويند : از آنجا كه تكامل ، از مفاهيم ارزشى و حاكى از پسند و ناپسند اشخاص و بيانگر حالات روانى و سليقه‌هاى آنهاست و تنها اظهار نظرهاى شخصى افراد را مىرساند ، از نظر علمى قابل اثبات نيست اگر چه نمىتوان بكلّى نيز آن را نفى كرد . چنان كه زيباتر بودن « رنگ سبز » از رنگ « آبى » بسته به سليقهء شخصى و موقعيّتهاى روحى افراد است كه گاهى آن را زيباتر مىيابند و گاهى نه . زيرا مفاهيم و قضايايى به عنوان قانون ، قابل اثبات يا نفى هستند كه عينى و واقعى باشند چون قضاياى منطقى ، رياضى و فلسفى و . . . نه از مفاهيم ارزشى همانند مفاهيم اخلاقى ، حقوقى و زيباشناسى .\r\nپس ، از ديدگاه اين نظريّه تكاملى بودن و نبودن جريان جامعه و تاريخ از حوزهء مسائل\r\n\r\n","description":"","footnote":" ( 1 ) - فلسفهء تاريخ ، مرتضى مطهرى ، ج 1 ، ص 287 . ","page_name":" 71 ","page_number":71},
  {"content":"\r\n\r\nحقيقى بيرون است . « 1 » \r\nولى عده‌اى آن را نمىپذيرند و كمال را از مفاهيم ارزشى نمىدانند بلكه معتقدند كه آن ، از سنخ مسائل حقيقى است و مفهوم كمال ، تابع سليقه‌هاى فردى و اميال شخصى نيست بلكه محك‌پذير و نفى و اثبات بردار است و مىتوان تكامل تاريخ را ارزيابى و بطور حقيقى دربارهء آن داورى كرد .\r\n\r\nنگرشى بر نظريّه‌هاى تكامل\r\nآن دسته از انديشمندان و صاحب نظران كه تكامل تاريخ را به صورت عينى امكان‌پذير و قابل اثبات مىدانند ، در مورد حركت و تحوّل تاريخ سه نظريّهء عمده ارائه داده‌اند :\r\nحركت انحطاطى\r\nتكاملى\r\nادوارى\r\n\r\n1 - حركت انحطاطى :\r\nطرفداران اين نظريه معتقدند كه تاريخ همواره سير نزولى دارد و جوامع ، رفته رفته از قُلّهء سعادت دور تر مىشوند . « 2 » \r\n\r\n2 - حركت تكاملى :\r\nاكثر مورّخان و فلاسفهء تاريخ ( بويژه از قرن هفده به بعد ) بر اين نظرند كه تاريخ داراى ترقى مداوم و صعود مستقيم است و پيوسته از وضعيّت پست به وضعيّت عالى در حركت است و از نظر پيشرفت عقلانى و اخلاقى گويا بر نردبانى قرار گرفته است كه بىانتهاست و زندگى نسلهاى متوالى بشرى در طى اعصار گذشته مانند زندگى انسانى است كه هميشه زنده است و مدام ياد مىگيرد و هر چه زمان بگذرد جامعهء انسانى به كمال و سعادت نزديكتر مىشود . « 3 » \r\n\r\n3 - نظريّه ادوارى :\r\nاين نظريّه ، تاريخ را قابل تكرار مىداند و معتقد است كه تحوّلات تاريخى بر محور حركت تصاعدى و تنزّلى دور مىزند يعنى تاريخ از نقطه‌اى شروع\r\n\r\n","description":"","footnote":" ( 1 ) - جامعه و تاريخ از ديدگاه قرآن ، محمد تقى مصباح يزدى ، ص 162 .  ( 2 ) - سنّتهاى اجتماعى در قرآن ، احمد حامد مقدم ، ص 32 ، انتشارات آستان قدس رضوى .  ( 3 ) - جامعه و تاريخ از ديدگاه قرآن ، ص 162 . ","page_name":" 72 ","page_number":72},
  {"content":"\r\n\r\nمىشود سير صعودى مىكند و به قلّه رفيعى مىرسد ، سپس در مسير انحطاط و تنزّل قرار مىگيرد و به نقطهء آغازين خود مىرسد همانند چرخ فلك كه حركتش « دورى » است و جهت خاصّى ندارد . پس تكامل تاريخ و جامعه از نوع بازگشت كننده است ؛ بدين صورت كه تمدّنى پيدا مىشود دوران رشد و نمو را مىگذراند پس از آن به پيرى مىرسد و افول مىكند ، سپس جوامع ديگر مىآيند و همين سرنوشت را تكرار مىكنند . « 1 »  بسان انسان كه مرحلهء كودكى را با ضعف و ناتوانى آغاز مىكند پس از مدّتى ، جوان و نيرومند مىشود و به كمال قدرت فكرى و بدنى مىرسد ، سپس نوبت پيرى و سالخوردگى مىرسد ؛ توان بدنى و فكرى و حواس پنجگانه‌اش به ضعف مىرود و به مرحله‌اى مىرسد كه بدون كمك ديگران قادر به زندگى نيست و سرانجام به همان نقطه مىرسد كه تاريخ زندگيش را از آنجا آغاز كرده بود . چنان كه خداوند مىفرمايد :\r\n« وَ مَنْ نُعَمِّرْهُ نُنَكِّسْهُ فِى الْخَلْقِ افَلا يَعْقِلُونَ » « 2 » \r\nو هر كس را طول عمر دهيم ، در آفرينش واژگونه‌اش مىكنيم آيا انديشه نمىكنند ؟ !\r\nابن خلدون كه از طرفداران اين نظريّه است مىگويد :\r\n« هر كشور و بازارى را سرانجام ، دوران و عمر محسوسى است ، چنان كه هر يك از موجودات و مواليد طبيعت عمر محسوسى دارند . » « 3 » \r\nقرآن در اين باره مىفرمايد :\r\n« وَ لِكُلِّ امَّةٍ اجَلٌ فَاذا جاءَ اجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ » « 4 » \r\nو براى هر قوم و جمعيّتى ، زمان و سرآمد ( معينى ) است ؛ و هنگامى كه سرآمد آنها فرا رسد نه ساعتى از آن تأخير مىكنند ، و نه بر آن پيشى مىگيرند .\r\n\r\n","description":"","footnote":" ( 1 ) - ر . ك : فلسفهء تاريخ ، ص 21 .  ( 2 ) - يس ( 36 ) ، آيهء 68 .  ( 3 ) - ترجمهء مقدمهء ابن خلدون ، پروين گنابادى ، ج 2 ، ص 735 .  ( 4 ) - اعراف ( 7 ) ، آيهء 34 . ","page_name":" 73 ","page_number":73},
  {"content":"\r\n\r\nو در جاى ديگر مىفرمايد :\r\n« وَ ما اهْلَكْنا مِنْ قَرْيَةٍ الَّا وَ لَها كِتابٌ مَعْلُومٌ » « 1 » \r\nو ما اهل هيچ شهر و ديارى را هلاك نكرديم مگر اينكه اجل معيّن و زمان تغييرناپذيرى داشتند .\r\n\r\nنظر اسلام\r\nبا دقت در قرآن و نهج‌البلاغه معلوم مىشود كه تكامل تاريخ از ديدگاه اسلام به صورت « تكامل مجموعى » است . يعنى حركت و سير تاريخ در مجموع در جهت پيشرفت است . گرچه جامعه توقف دارد ، صعود دارد ، سقوط و زوال دارد ؛ ولى در نهايت يك سير متعالى را طى مىكند و به سوى پيشرفت و كمال و سعادت مىرود .\r\nهمانند قافله‌اى كه پيوسته پيش مىرود گاهى مىايستد ، گاهى عقب برمىگردد و گاهى هم بر خلاف مسيرش حركت مىكند ولى در مجموع هميشه از مبدأ خود دور و به مقصد نهايىاش نزديكتر مىشود . « 2 » \r\nبنابراين اگر هر جامعه‌اى را به تنهايى در نظر بگيريم هر كدام يك دورهء معينى دارد كه آن را سپرى مىكند اما اگر جامعهء جهانى را در نظر بگيريم هر چند ركودها و وقفه‌هاى مقطعى پيش مىآيد و تمدن يا جامعه‌اى به خط آخر مىرسد ولى سير نهايى آن صعودى و تكاملى است . « 3 » \r\nيعنى طبق سنن الهى ، امتها بوجود مىآيند و دورانى را در حالات مختلف توحيد و شرك سپرى مىكنند و سرانجام آفتاب عمرشان غروب مىكند اما درنهايت جامعه‌اى ايجاد مىگردد لبريز از عدل و برابرى و تأمين‌كنندهء كمال و بقاى انسان و انسانيّت . زيرا از نظر قرآن جامعه‌ها ، تمدنها و فرهنگها بسوى يگانه و متحدالشكل شدن سير مىكند و آيندهء جوامع انسانى جامعهء جهانى واحد تكامل يافته است كه در آن ، بشر به كمال\r\n\r\n","description":"","footnote":" ( 1 ) - حجر ( 15 ) ، آيهء 4 .  ( 2 ) - ر . ك : جامعه و تاريخ از ديدگاه قرآن ، محمد تقى مصباح ، ص 164 .  ( 3 ) - سنتهاى اجتماعى در قرآن ، ص 38 . ","page_name":" 74 ","page_number":74},
  {"content":"\r\n\r\nحقيقى و سعادت واقعى و انسانيت اصيل خود خواهد رسيد . « 1 » \r\nاز نظر قرآن مسلم است كه قافلهء عظيم بشرى به سوى كمال معنوى در حركت است و سرانجام به گمشدهء خود كه جامعهء ايده‌آل است مىرسد و از چشمهء زلال عدالت سيراب مىگردد چراكه حكومت نهايى حكومت حق و عاقبت از آن تقوا و متقيان است :\r\n« وَعَدَ اللَّهُ الَّذينَ امَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِى الْارْضِ كَمَا اسْتَخْلَفَ الَّذينَ مِنْ قَبْلِهِمْ وَ لُيمَكِّنَنَّ لَهُمْ دينَهُمُ الَّذىِ ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ امْناً يَعْبُدُونَنى لا يُشْرِكُونَ بى شَيْئاً » « 2 » \r\nخداوند به كسانى از شما كه ايمان آورده و كارهاى شايسته انجام داده‌اند وعده مىدهد كه بطور قطع ، آنان را حكمران روى زمين خواهد كرد ، همان‌گونه كه به پيشينيان آنها خلافت روى زمين را بخشيد ؛ و دين و آيينى را كه براى آنان پسنديده ، پابرجا و ريشه‌دار خواهد ساخت ؛ و ترسشان را به امنيّت و آرامش مبدّل مىكند ، آنچنانكه تنها مرا مىپرستند و چيزى را شريك من نخواهند ساخت .\r\nبا دقّت و تدبّر در آيه روشن مىگردد كه خداوند به مؤمنان نيكوكار سه نويد مىدهد :\r\nالف - حكومت روى زمين .\r\nب - نشر آيين حق بطور اساسى و ريشه‌دار و در همه‌جا .\r\nج - استقرار سلامت و امنيّت همه‌جانبه و از بين رفتن اضطراب و ناامنى .\r\nهدف نهايى اين نوع حكومت ، استحكام پايه‌هاى توحيد ، گسترش عدل و آرامش و نفى هرگونه مظاهر شرك و رياست . « 3 » \r\nروايات فراوانى كه از پيشوايان دينى عليهم السلام رسيده است زمان تحقق چنين آرمانى را زمان ظهور امام عصر ( عج ) مىدانند ، به عنوان نمونه ، امام سجاد عليه السلام مىفرمايد :\r\n« به خدا سوگند آنها ( دستهء خاصى كه پايه‌گذار چنين مجتمعى هستند ) شيعيان ما\r\n\r\n","description":"","footnote":" ( 1 ) - جامعه و تاريخ ، ص 46 .  ( 2 ) - نور ( 24 ) ، آيهء 55 .  ( 3 ) - ترجمهء الميزان ، ج 15 ، ص 210 - 211 . ","page_name":" 75 ","page_number":75},
  {"content":"\r\n\r\nاهل‌بيت عليهم السلام هستند ، خداوند اين وعده را در حق آنان به دست مردى از ما انجام مىدهد و او مهدى ( عج ) اين امت است ، او زمين را پر از عدل و داد مىكند ، آن‌چنانكه پر از ظلم و جور شده باشد » . « 1 » \r\nعلامه طباطبايى در تفسير اين آيه مىنويسد :\r\n« حقيقت مطلب اين است كه اگر واقعاً بخواهيم حق معناى آيه را ادا كنيم و همهء تعصّبات را كنار بگذاريم ، آيهء شريفه جز با اجتماعى كه بوسيلهء ظهور حضرت مهدى ( عجّ ) به زودى محقق مىشود ، قابل انطباق بر هيچ جامعه‌اى نيست » . « 2 » \r\n\r\nپاسخ به يك پرسش\r\nگرچه قرآن كريم و امامان معصوم عليهم السلام پيروان خود و بلكه همهء افراد بشر را به جامعهء عدل جهانى و آيندهء روشن نويد داده و از تكامل تاريخ و پيروزى حق بر باطل خبر داده‌اند ، ولى مىدانيم كه در مسير جريان حق ، نوسانات ، انحرافات ، عقبگردها ، مزاحمتها ، و موانعى ايجاد مىشود كه حركت حق و روند تكاملى جامعه را مسدود مىسازد با اين وصف چگونه مىتوان اميدوار شد كه جامعه‌ها و تمدنها به كمال معنوى و به وضعيت مطلوب برسند ؟\r\nدر پاسخ بايد گفت : حق ماندنى و باطل رفتنى است و چيزى نمىتواند از اراده و خواست الهى جلوگيرى كند . سنت خداوند بر اين جارى است كه حق و باطل را در تمام هستى در برابر هم قرار دهد آنگاه ديرى نپايد كه باطل فانى شود و حق با جلوهء خاصّ خود باقى بماند . « 3 » \r\n« وَ يَمْحُ اللَّهُ الْباطِلَ وَ يُحِقُّ الْحَقَّ بِكَلِماتِهِ » « 4 » \r\nو خداوند باطل را محو مىكند و به فرمان خود ، حق را پابرجا مىسازد .\r\n\r\n","description":"","footnote":" ( 1 ) - ترجمهء الميزان ، ج 15 ، ص 220 .  ( 2 ) - همان ، ص 217 .  ( 3 ) - همان ، ج 10 ، ص 162 .  ( 4 ) - شورى ( 42 ) ، آيهء 24 . ","page_name":" 76 ","page_number":76},
  {"content":"\r\n\r\nاين آيه و همانند آن به ما اميد مىدهد كه جامعهء انسانى و اسلامى از رگه‌هاى ظلمت ظلم و بيداد مىگذرد و به سپيدهء پيروزى مىرسد . حضرت على عليه السلام مىفرمايد :\r\n« فَلا تَطْمَعُوا فى غَيْرِ مُقْبِلٍ وَ لا تَيْأَسُوا مِنْ مُدْبِرٍ فَانَّ الْمُدْبِرَ عَسى انْ تَزِلَّ بِهِ احْدى قائِمَتَيْهِ وَ تَثْبُتَ الْاخْرى وَ تَرْجِعا حَتَّى تَثْبُتا جَميعاً » « 1 » \r\nهرگز به جريانى كه روى نياورده طمع نورزيد و از جريانى كه رو به افول نهاده نوميد نشويد .\r\nبساكه همان جريان پشت كرده ، تنها پايش لغزيده باشد و پاى ديگر چنان پايدارى ورزد تا هر دو باز گردند و در كنار هم ثبات يابند .\r\nو نيز مىفرمايد :\r\n« لَتَعْطِفَنَّ الدُّنْيا عَلَيْنا بَعْدَ شِماسِها عَطْفَ الضَّرُوسِ عَلى وَلَدِها » « 2 » \r\nدنيا از پس دورانى سركشى با ما مهربانى كند چون شتر چموش با فرزند خود .\r\nسپس اين آيه را تلاوت فرمود :\r\n« وَ نُريدُ انْ نَمُنَّ عَلَى الَّذينَ اسْتُضْعِفُوا فِى الْارْضِ وَ نَجْعَلَهُمْ ائِمَّةً وَ نَجْعَلَهُمُ الْوارِثينَ » « 3 » \r\nما مىخواهيم بر مستضعفان زمين منّت نهيم و آنان را پيشوايان و وارثان زمين قرار دهيم .\r\n\r\n","description":"","footnote":" ( 1 ) - نهج البلاغه ، خطبهء 100 ، ص 146 .  ( 2 ) - همان ، حكمت 209 ، ص 506 .  ( 3 ) - قصص ( 28 ) ، آيهء 5 . ","page_name":" 77 ","page_number":77},
  {"content":"\r\n\r\nخلاصه\r\nدر تكامل تاريخ نظريه‌هايى ارائه شده است از جمله :\r\n1 - سيرنزولى و انحطاطى\r\n2 - حركت تكاملى كه جامعه را در همه حال در تكامل مستقيم و پيشرفت ميداند .\r\n3 - حركت ادوارى ؛ اين نظريّه ، براى تاريخ يك حركت دورى قائل است و تاريخ را بسان انسان و طبيعت محدود به مرحلهء پيدايش ، رشد و انقراض مىداند .\r\nاز نظر قرآن و نهج البلاغه تاريخ « تكامل مجموعى » دارد و با وجود شكستها و پيروزيها ، فراز و نشيبهايى كه در مسير حق‌طلبان پيش مىآيد ، حركت اين قافلهء عظيم به سوى خير و سعادت مىانجامد و سرانجام روزى به رشد و كمال معنوى خواهد رسيد و آن جز با ظهور امام عصر ( عج ) و تشكيل « دولت كريمه » امكان‌پذير نيست و مخالفتهاى ستمگران و مفسدان هم مانع از تحقق اين آرمان نمىگردد .\r\nپرسش\r\n1 - مقصود از امكان تكامل تاريخ چيست ؟\r\n2 - حركت تكاملى و نظريهء ادوارى تاريخ را توضيح دهيد .\r\n3 - نظر قرآن دربارهء تكامل تاريخ چيست ؟\r\n4 - حضرت على عليه السلام نسبت به آيندهء جهان چه فرموده است ؟\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nدرس نهم قانونمندى تاريخ\r\n\r\nضرورت قانونمندى\r\nاز آيات قرآن و جملات نهج‌البلاغه ، برمىآيد كه تحوّلات و رويدادهايى كه در جَهان رُخ مىدهد ، تصادفى و خارج از قانون نيست . يعنى انسانها و ديگر جانداران و حتّى موجودات بىجان ، به‌حال خود رها نشده‌اند ؛ چرا كه در غير اين صورت ، استمرار حيات انسانى معقول و ممكن نيست اگر يك حادثهء كوچك كه خارج از « قانون » و مستثنا از نظام علّيّت واقع شود ، به‌دليل پيوستگى شديد كه در همهء اجزاى عالم وجود دارد نظم جهان هستى را مختل خواهد كرد . پس همان معيارى كه عالم هستى را قانونى ساخته ، تاريخ بشر را نيز قانونى نموده است و براى اثبات قانونمندى تاريخ و قلمرو آن ، همانند تكوين و طبيعت نيازى به بحث گسترده‌اى نيست . تنها چيزى كه نيازمند پژوهش است مفهوم ، حدود و چگونگى تطبيق آن ، در خارج از حوزهء « جبر » و « اختيار » است .\r\n\r\nمفهوم قانونمندى\r\nمقصود از قانونمندى تاريخ اين است كه هيچ يك از پديده‌ها و حوادث تاريخى ، بىعلّت و تصادفى نيست بلكه معلول عللى است كه بواسطهء آنها تبيين و تفسير مىشود كه در سه نوع متصور است :\r\n\r\n1 - سيستم بسته و جبرى :\r\nبدين معنا كه حيات انسانى و پديده‌هاى آن ، بسته به زنجير قوانين است و كافى است كه بشر آن قوانين را كشف كند و بشناسد ؛ زيرا انسان موجودى است كه در حال فردى و اجتماعى ، در مدار بسته‌اى از قوانين قرار گرفته است كه نمىتواند خود را از آن رها سازد ، آنسان كه يك موجود غير انسانى چه جاندار و چه\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبيجان ، پيوسته در مدارهايى از قوانين به‌وجود خود ادامه مىدهد .\r\n\r\n2 - سيستم آزاد :\r\nنظريّهء دوم كه بر مبناى آزادى اراده و اختيار انسانى استوار است مىگويد : حيات و پديده‌هاى انسانى را نمىتوان با موجودات ديگر مقايسه نمود و او را چون شؤون طبيعت اسير و دست‌بستهء قوانين حتمى دانست ؛ زيرا او موجودىاست آگاه ، داراى عقل و اختيار ، آزادى تفكّر ، و داراى قدرت پيش‌بينى ، و . . . و هيچ يك از آنها در ديگر موجودات زنده يافت نمىشود و انسان اين همه استعداد و امكانات طبيعى و انسانى را در اشباع نفس و حسّ خودخواهى به كار مىگيرد و آن هم حدّ و مرزى ندارد .\r\nاز اين رو نمىتوان تاريخ بشرى را با قانون خاصّى توجيه كرد . « 1 » \r\n\r\n3 - نظريهء مقبول :\r\nبىترديد نظريّهء اوّل به جهت افراط در تفسير مبناى تاريخ و نظريهء دوم نيز بدين جهت كه جريان قوانين را بر انسانها منكر مىشود مردود است . نظر سوم كه نظريهء اعتدالى ، دور از افراط و تفريط و نظريه مطلوب و مقبول به‌نظر مىرسد عبارت است از : كيفيّت بافت تاريخ جوامع انسانى و سرنوشت افراد بشر از تفاعل با موادّ و رويدادهايى كه انجام مىدهند ؛ بمانند سرنوشت دانه‌اى گندم ، با چگونگى تفاعلاتى كه با ديگر موادّ خود دارد تعيين مىگردد . « 2 » \r\nتوضيح اينكه هيچ يك از اجزا و عناصر تشكيل دهندهء تاريخ با ديگرى متباين و متخالف نيستند كه تحت جامع مشتركى قرار نگيرند . بلكه اغلب آنها معلولاتى هستند مستند به علل مشابه . به همين جهت خود معلولات هم شبيه يكديگرند . به عنوان مثال : ما در هر مرحله‌اى از تاريخ و در ميان هر ملّتى هنگامى كه ستمگرى سردمداران جامعه‌اى را مىبينيم ، نتيجه مىگيريم كه مردم آن جامعه ، آمادهء طغيان و عصيان‌اند دير يا زود ، مبارزهء بىامان خود را در اشكال مختلف مىآغازند و يا مىدانيم كه احساس قدرت در خويش غالباً ملازم احساس بىنيازى است و طغيانگرى را به دنبال دارد . « 3 »  پس جامعه‌اى كه در خود ، قدرت مالى ، صنعتى و سياسى ، احساس كند و از معنويت و امدادهاى الهى فاصله گيرد طغيانگرى را بايد انتظار كشد .\r\n\r\n","description":"","footnote":" ( 1 ) - با استفاده از ترجمه و تفسير نهج‌البلاغه ، ج 16 ، ص 106 .  ( 2 ) - ترجمه و تفسير نهج‌البلاغه ، ج 16 ، ص 107 با دخل و تصرف .  ( 3 ) - همان ، ص 113 - 114 . ","page_name":" 80 ","page_number":80},
  {"content":"\r\n\r\nقرآن كريم ، اين اصل را به صورت يك امر كلى و فراگير مطرح مىكند :\r\n« كَلَّا انَّ الْانْسانَ لَيَطْغى انْ رَءاهُ اسْتَغْنى » « 1 » \r\nچنين نيست ، بيگمان انسان سر به طغيان برآورد از اين كه خود را بىنياز و توانگر بيند .\r\nپس در پرتو قانونمندى تاريخ مىتوان دريافت كه عمل و عكس‌العمل يا « فعل و ردّ فعل » در همهء شؤون حياتى انسانها چه در حال انفرادى ، چه در حال جمعى ، بدون استثنا حاكميّت دارد . چنان كه قانون علّيّت با اشكال گوناگون در هر دو قلمرو انسان و جهان حاكم است . به تجربه ثابت شده است كه ستمكاران نتيجهء كار خود را در طول تاريخ مىبينند ، و همچنين نيكوكاران و ايثارگران پاداش خود را مانند يك واكنش ضرورى درمىيابند . و اين حقيقت را قرآن در مواردى بيان كرده و ظهور نتيجهء اعمال انسانها را در امتداد تاريخ مانند بروز معلول به دنبال علّت خود گوشزد نموده است . « 2 » \r\n« . . . فَلَمَّا جاءَهُمْ نَذيرٌ ما زادَهُمْ الَّا نُفُوراً اسْتِكْباراً فِى الْارْضِ وَ مَكْرَ السَّيّىءٍ وَ لا يَحيقُ الْمَكْرُ السَّيِّىءُ الَّا بِاهْلِهِ فَهَلْ يَنْظُرُونَ الَّا سُنَّتَ الْأَوَّلينَ فَلَنْ تَجِدَ لِسُنَّةِ اللَّهِ تَبْديلًا . . . » « 3 » \r\nو چون هشدار دهنده‌اى به نزدشان آمد ، جز بر گريزشان نيفزود و اين از سر استكبار در اين سرزمين و نيرنگ زشت بود . و نيرنگ زشت جز به صاحب آن بازنمىگردد ؛ آيا جز سنّت پيشينيان را انتظار مىكشند ؟ پس هرگز در سنّت الهى تبديلى نمىيابى . . . .\r\nاين آيه ظهور نتايج استكبار و حيله‌پردازيها ( و مكر و نقشه‌كشىها براى اجراى ظلم و تعدى ) را سنّت غيرقابل دگرگونى معرفى فرموده است . بنابراين ، در فلسفهء تاريخ حتماً اصل ، يا قانون « عمل » و « عكس‌العمل » ناشى از يك نظم ثابت در قلمرو حيات انسانها وجود دارد كه بدون پذيرش آن ، تاريخ بشر قابل تفسير و تحليل نمىباشد . « 4 » \r\n\r\n","description":"","footnote":" ( 1 ) - علق ( 96 ) ، آيات 6 - 7 .  ( 2 ) - با استفاده از ترجمه و تفسير نهج‌البلاغه ، ج 16 ، ص 226 .  ( 3 ) - فاطر ( 35 ) ، آيات 42 - 43 .  ( 4 ) - ر . ك : ترجمه و تفسير نهج‌البلاغه ، ج 16 ، ص 227 . ","page_name":" 81 ","page_number":81},
  {"content":"\r\n\r\n\r\nدلايل قرآنى\r\nآيات قرآن و احاديث اهل بيت عليهم السلام بر اين مطلب دلالت و تأكيد دارد كه حوادث ، قضايا ، بلاها و مصيبتها ، چه فردى ، چه اجتماعى مشمول ارادهء تكوينى الهى است و هيچ امرى بطور تصادفى و بدون علّت به انجام نمىرسد ؛ زيرا هر چيزى كه در هر مكان و زمان و به هر صورت تحقق يابد مورد تعلّق علم و ارادهء خداوند خواهد بود . همهء امور تحت تقدير و تدبير حكيمانهء او و برپايهء نظم و نظام ضرورى عالم واقع است ، بدون اينكه جبر در كار آيد و اختيار از فاعلهاى مختار سلب شود . « 1 »  چنان‌كه خداوند مىفرمايد :\r\n« ما اصابَ مِنْ مُصيبَةٍ فِى الْارْضِ وَ لا فى انْفَسِكُمْ الَّا فى كِتابٍ مِنْ قَبْلِ انْ نَبْرَأَها انَّ ذلِكَ عَلَى اللَّهِ يَسيرٌ » « 2 » \r\nهيچ مصيبتى در زمين [ به جسم و مال 
  ] و به جانهاى شما نرسد مگر آنكه پيش از آنكه آن را آفريده باشيم در كتابى ثبت است به يقين اين [ امر 
  ] بر خداوند آسان است .\r\nمقولهء تاريخ به مظهرى از طبيعت مىماند ؛ چنان كه مظاهر طبيعى جهان با نواميس طبيعى ، پديد مىآيد تاريخ هم در چهارچوب نظام دقيق و ثابت قابل تفسير است . هيچ يك از حوادث تاريخى بىعلّت و تصادفى نيست ، بلكه معلول عللى است كه به توسط آنها بايد به تبيين و تحليل آن پرداخت ، بسان ديگر پديده‌هاى اجتماعى و اخلاقى كه تابع اصل « علّيّت » و مشمول نظام علّى و معلولى است . نهايت آنكه در پديده‌ها و حوادث انسانى و اختيارى ، همواره يكى از اجزاء علّت تامّه ، ارادهء خود انسان است ، از اين رو در عين حال كه جهان شمولىِ اصلِ علّيّت پا برجاست نه مىتوان پذيرفت كه پيش‌بينى قطعى آيندهء جامعه و تاريخ امكان‌پذير است و نه مىتوان قبول كرد كه افراد بشر محكوم جبر اجتماعى يا تاريخى هستند . « 3 » \r\n\r\n","description":"","footnote":" ( 1 ) - جامعه و تاريخ از ديدگاه قرآن ، ص 127 با اندكى تغيير و دخل و تصرف .  ( 2 ) - حديد ( 57 ) ، آيهء 22 .  ( 3 ) - جامعه و تاريخ از ديدگاه قرآن ، ص 158 - 159 . با دخل و تصرف . ","page_name":" 82 ","page_number":82},
  {"content":"\r\n\r\n\r\nنهج‌البلاغه و قانونمندى تاريخ\r\nدر نهج‌البلاغه گفتارهايى است كه بر قانونمندى تاريخ دلالت مىكند از جمله :\r\n« عِبادَاللَّهِ انَّ الدَّهْرَ يَجْرى بِالْباقينَ كَجَرْيِهِ بِالْماضينَ لا يَعُودُ ما قَدْ وَلَّى مِنْهُ وَ لا يَبْقى سَرْمَداً مافيهِ اخِرُ فَعالِهِ كَاوَّلِهِ مُتَشابِهَةٌ امُورُهُ مُتظاهِرَةٌ اعْلامُهُ » « 1 » \r\nاى بندگان خدا روزگار بر باقيماندگان همان‌گونه مىگذرد كه بر پيشينيان گذشت . آنچه از آن گذشته ، باز نمىگردد و آنچه در آن است ، جاويدان نمىماند . آخرين كارش همچون اولين كار اوست ، كارهايش شبيه يكديگر و نشانه‌هايش روشن و آشكار است .\r\nهر چند جريانهاى تاريخى ، قضاياى شخصى هستند و قابليّت بازيابى مجدد را ندارند ولى قوانين برگرفته از آنها همواره و همه‌جا حاكميت دارد و غفلت از آنها خسارت عظيمى به‌بار مىآورد . به‌همين دليل اميرمؤمنان عليه السلام در نهج‌البلاغه ، گوشه‌هايى از جريانها و حادثه‌هاى تاريخى و اصول حاكم بر تاريخ را يادآور مىشود و از پيروانش مىخواهد كه از سرنوشت امّتهاى گذشته عبرت گيرند و پند بياموزند ، زيرا همان سنّتها و نواميسى كه بر پيشينيان حكومت مىكرد ، در تمام جوامع بشرى جريان خواهد داشت . « 2 » \r\n\r\nپاسخ به يك پرسش\r\nآيا شخصى بودن جريان تاريخ ، با قانونى بودن عناصر تشكيل دهندهء آن منافات ندارد ؟ پس قانونمندى تاريخ را چگونه مىتوان تحليل كرد ؟\r\nرويدادهاى تاريخى اختصاص به دوران مخصوص ، قوم و ملّت مشخّصى ندارد .\r\nتاريخ مانند موجوديّت شخصى انسان است كه از آغاز تكوّن وجود او تا پايان زندگىاش يك شخص معين است ولى هر يك از اجزاء عناصر تشكيل دهندهء او در پيدايش و استمرار خود ، تابع قوانين مخصوص به خود مىباشد . تعيّن و تشخّص طبيعى خون و گوشت و اعصاب و ديگر اجزاى بدن آدمى با اينكه هر يك از آنها ، هم در تكوّن و هم در استمرار ، پيرو\r\n\r\n","description":"","footnote":" ( 1 ) - نهج‌البلاغه ، خطبهء 157 .  ( 2 ) - ر . ك : بينش تاريخى نهج‌البلاغه ، يعقوب جعفرى ، ص 112 . ","page_name":" 83 ","page_number":83},
  {"content":"\r\n\r\nسلسله قوانين كلى است ولى با اين وصف درهمهء موارد دربارهء انسان مشابه صورت مىگيرد .\r\nبنابراين ، بررسى فلسفى در تحولات تاريخ ، افزون بر اين كه ما را با آنچه كه در گذرگاه قرون و اعصار ، رخ داده ، آشنا مىسازد ، مىتواند براى حيات آگاهانهء آينده نيز آماده نمايد و ما را با شناخت كُلّيّات ارتباط انسان با خويشتن و جهان ، برخوردار سازد .\r\nافزون بر آن ، حكمتِ نقل قِصص مختلف جامعه‌ها و اقوام و افراد گذشته در قرآن اين است كه ديگران از اعمال و پيامدهاى كار اقوام پيشين درس بگيرند و عبرت‌آموزند و اين در صورتى ممكن است كه يك واقعهء تاريخى پديده‌اى منحصر به فرد و متعلّق به يك جامعهء خاصّ نباشد ، بلكه بتواند در جوامع ديگر نيز تكرار شود : « 1 » \r\n« انَّ فى ذلِكَ لَعِبْرَةً لِمَنْ يَخْشى » « 2 » \r\nدر آن [ داستان موسى و فرعون 
  ] براى هر كه بترسد عبرتى هست .\r\nبه‌علاوه از نظر قرآن عمل شخص در خود وى خلاصه نمىشود بلكه رنگ جمع به خود مىگيرد و بايد با ديد « جامعه‌شناختى » به آن نگريست بدين معنا كه اگر افراد يك جامعه به عملى خاصّ دست بزنند ، آثار خوب يا بدِ آن ، بر همهء افراد دامنگير مىشود :\r\n« وَ لَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالْأَرْضِ » « 3 » \r\nاگر مردم شهرها [ و جامعه‌ها 
  ] ايمان مىآوردند و پرهيزگار مىشدند بركاتى از آسمان و زمين بر آنان مىگشوديم .\r\nعكس آن امر هم صحيح است يعنى : اگر افراد يك جامعه راه كفر ، نفاق ، و ظلم در پيش گيرند پيامدهاى نامطلوب اين افعال گريبانگير همهء افراد جامعه مىگردد مانند اينكه اگر يك يا چند نفر اصول بهداشتى را رعايت نكنند و مردم نيز به مبارزه برنخيزند ، بيماريهايى كه شيوع مىيابد همهء جامعه را مبتلا خواهد ساخت . « 4 »  و اين خود پيام خاص قرآن است كه مىفرمايد :\r\n\r\n","description":"","footnote":" ( 1 ) - جامعه و تاريخ ، ص 149 - 150 ؛ ترجمه و تفسير نهج‌البلاغه ، ج 16 ، ص 114 - 115 با دخل و تصرف .  ( 2 ) - نازعات ( 79 ) ، آيهء 26 .  ( 3 ) - اعراف ( 7 ) ، آيهء 96 .  ( 4 ) - جامعه و تاريخ از ديدگاه قرآن ، ص 129 ، نقل به اختصار . ","page_name":" 84 ","page_number":84},
  {"content":"\r\n\r\n« وَاتَّقُوا فِتْنَةً لا تُصيبَنَّ الَّذينَ ظَلَمُوا مِنْكُمْ خاصَّةً » « 1 » \r\nو از فتنه‌اى كه فقط به كسانى از شما كه ستم كرده‌اند نمىرسد [ بلكه ستم ناكردگان را نيز در برمىگيرد 
  ] بترسيد .\r\n\r\nتشابه تاريخ\r\nحوادث تاريخى تشابه زيادى به هم دارند و در حقيقت داراى يك ماهيّت هستند .\r\nاين نكته را با دقّت در آيات قرآن ، مىتوان به دست آورد . از جمله حضرت شعيب خطاب به قوم خود مىگويد :\r\n« وَ يا قَوْمِ لا يَجْرِمَنَّكُمْ شِقاقى انْ يُصيبَكُمْ مِثْلُ ما اصابَ قَوْمَ نُوحٍ اوْ قَوْمَ هُودٍ اوْ قَوْمَ صالِحٍ وَ ما قَوْمُ لُوطٍ مِنْكُمْ بِبَعيدٍ » « 2 » \r\nاى قوم من : ستيزه‌جويى با من شما را به آنجا نكشاند كه همانند آنچه به قوم نوح يا قوم هود يا قوم صالح رسيد ، به شما هم برسد و قوم لوط از شما دور نيست .\r\nدر اين آيه ، دو اصل از اصول ثابت تاريخ مطرح شده است : يكى نزول عذاب بر مخالفان انبيا ؛ دوم تشابه سرنوشتهاى مجرمان و تناسب گناه و مجازات . جملهء « وَ ما قَوْمُ لُوطٍ مِنْكُمْ بِبَعيدٍ » بيانگر اين نكته مىباشد : از يك‌سو ميان قوم لوط كه در سرزمين سدوم [ منطقه‌اى از فلسطين 
  ] مىزيستند و ميان قوم شعيب كه در نزديكى سرزمين « مدين » زندگى مىكردند فاصله‌اى نبود و در حقيقت بر سر راه اينها بودند . « 3 »  و از نظر زمانى هم باز فاصلهء زيادى نبود چرا كه فاصلهء زمانى ميان آنها كمتر از سه قرن بود « 4 »  و چندان دور نبود كه تاريخشان به دست فراموشى سپرده شده باشد . امّا از نظر عمل هرچند ميان انحرافات اخلاقى قوم لوط و انحرافات اقتصادى قوم شعيب فرق بسيار بود ولى هردو در توليد فساد در جامعه و به‌هم ريختن نظام اجتماعى و از ميان بردن فضائل اخلاقى و اشاعهء فساد با هم شباهت داشتند . « 5 » \r\n\r\n","description":"","footnote":" ( 1 ) - انفال ( 8 ) ، آيهء 25 .  ( 2 ) - هود ( 11 ) ، آيهء 89 .  ( 3 ) - مجمع‌البيان ، ج 5 ، ص 188 ؛ والكاشف ، ج 4 ، ص 261 .  ( 4 ) - ترجمهء الميزان ، ج 10 ، ص 558 .  ( 5 ) - تفسير نمونه ، ج 9 ، ص 210 . ","page_name":" 85 ","page_number":85},
  {"content":"\r\n\r\nخلاصه\r\nتاريخ چون طبيعت ، براساس نظام ثابت ، استوار است و در چهارچوب قوانين مشخّص حركت مىكند . مسير و مقصد آن ، برحسب عناصر تشكيل دهندهء آن ، قابل تغيير و گاهى قابل پيش‌بينى است ، مثلًا ناسپاسى مردم در برابر نعمتهاى الهى ، يا گسترش ظلم و ستم در ميان آنها ، دگرگونى تاريخ و سرنوشت آنها را نشان مىدهد و به حركت جامعه سير نزولى مىبخشد و آن را به‌سوى نابودى رهسپار مىكند .\r\nبا درك مفهوم صحيح « قانونى بودن تاريخ » ، مىتوان دريافت كه آزادى اراده و انديشه مانع اين نيست كه آدمى نتواند در چهارچوب قانونمندى تاريخ درآيد و سيستم منظم آن را نفى كند و همچنين در سايهء اين تفكر است كه نمىتوان ، حركت تاريخ را جبرى ، محدود و در مدار بسته تفسير نمود . آيات قرآن ، نظام علّيت و قانونى بودن تاريخ را از مبانى آن مىداند چه در بُعد فردى ، چه در بعد اجتماعى .\r\nنهج‌البلاغه نيز تاريخ را با اصول و سنن حاكم بر آن ، تفسير مىكند و به همين دليل آن را براى همگان مايهء عبرت و درس‌آموز مىداند و آن به جهت وجوه مشترك و تشابه زيادى است كه در تاريخ و سرنوشت جوامع مختلف بشرى وجود دارد . اگر تاريخ گذشتگان قانونمند نبود هرگز براى آيندگان درس‌آموز نبود .\r\nشخصى بودن جريان تاريخ هرگز با قانونى بودن آن منافات ندارد زيرا با وجود شاخصهاى فردى از يك سيستم ثابت تبعيت مىكند . بسان پيكرهء افراد بشر كه داراى عناصر مختلف است ولى دربارهء همهء انسانها از يك سلسله قوانين طبيعى و تغييرناپذير تبعيت مىكند .\r\nپرسش\r\n1 - قانونمندى تاريخ به چه معنايى درست است ؟\r\n2 - قرآن در قانونى بودن تاريخ چه نظرى دارد ؟ ( دو نمونه بنويسيد )\r\n3 - چرا شخصى بودن حوادث تاريخى با قانونمندى آن منافات ندارد ؟\r\n4 - مقصود از تشابه حوادث تاريخ چيست ؟\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nدرس دهم حوادث تاريخى در آيينهء قرآن و نهج‌البلاغه ( 1 )\r\nقرآن كريم و نهج‌البلاغه حوادث زياد و مهمى را بازگو مىكنند و از هر كدام نتايج خاصّى مىگيرند . رويدادهايى كه قرآن به نقل آنها مىپردازد داراى ابعاد گسترده و به وسعت صفات زشت و زيباى انسان است ؛ برخى در ارتباط با مسائل اخلاقى است ، برخى مربوط به سياست و حكومت و برخى ديگر در بُعد مالى و براى نشان دادن طمع كاذب انسان است و . . . بدين دليل اين حوادث بسان افسانه‌ها و قصّه‌هاى كهن گذشتگان نيستند بلكه هر كدام حاوى مطالب بسيار ارزنده‌اى هستند كه بايد آنها را فرا گرفت و به آنها عمل كرد . امّا اين كار زمانى امكان‌پذير است كه انسان با ديدهء بصيرت و شناخت عميق بدانها بنگرد ، در انگيزه و عوامل پيدايش و جوّ حاكم بر جامعه‌اى كه حادثه در آن به‌وقوع پيوسته دقيق شود و پيامدهاى آن را دنبال كند . ما در اين رهگذر به برخى از رويدادهاى مهمّ و عبرت‌آموز مىپردازيم .\r\n\r\n1 - فرورفتن قارون در زمين\r\nنابودى قارون و فرورفتن او در زمين از حوادث شگفت‌انگيز و غير عادى است كه در تاريخ رخ داده است ، قرآن مقدّمات ، عوامل ، فلسفه و آثار اين هلاكت بىسابقه را تبيين مىكند و ما آن را به اختصار بازگو مىكنيم . « 1 » \r\nقارون ، نخست‌از پيروان حضرت موسى عليه السلام بود و پس‌از مدّتىاز دين وى برگشت . « 2 »  او از قدرت و فراست زيادى برخوردار بود و ثروت انبوه و گنجينه‌هاى فراوانى داشت كه\r\n\r\n","description":"","footnote":" ( 1 ) - براى توضيح بيشتر ر . ك : الميزان ، ج 16 ، ص 108 - 126 .  ( 2 ) - التفسير المبين ، محمدجواد مغنيه ، ص 517 . ","page_name":" 87 ","page_number":87},
  {"content":"\r\n\r\nحمل و جابجايى كليد آنها جمعى از مردان قوى را خسته مىكرد قارون به مال و مكنت خود بسيار مغرور بود . قومش او را پند دادند و گفتند : به مال انبوه خود مغرور مباش ، خداوند مغروران را دوست نمىدارد ، به‌وسيلهء امكاناتى كه خدا به تو داده است ، آخرت بجوى و از دنيا هم نصيب و سهمت را فراموش مكن ، چرا كه اگر كسى آخرت را بجويد ، از مواهب دنيا نيز بىبهره نمىماند ، در حق مستمندان و محرومان نيكى كن ، چنان‌كه خداوند در حق تو احسان كرده است ، در زمين فساد مجو كه خدا مفسدان را دوست نمىدارد .\r\nقارون در پاسخ گفت : ثروت كلانى كه مىبينيد ، با مهارت ، تدبير و دانش خويش به دست آورده‌ام و چيزى كه به خودم اختصاص دارد ، چرا در حق ديگران احسان كنم ؟ !\r\nاو با اين مستى و غرور ، روزى همراه با ملازمان و خادمان و مركبها و موكبهاى چشمگير در ميان مردم ظاهر گشت . دنيا دوستان گفتند : اى كاش ما نيز همچون قارون چنين مال و ثروتى داشتيم ، بر خلاف صاحبان علم و دانش خدايى كه در ردّ انديشهء دنياپرستان گفتند :\r\nواى بر شما ! ثواب و پاداش خدا بر مؤمنان و صالحان بالاتر از مال و ثروت دنياست . « 1 » \r\nخداوند او را با همهء امكاناتش در زمين فرو برد و كسى نتوانست به يارى او بشتابد .\r\nدر نتيجه ، آنهايى كه خيال به دست آوردن مال قارونى بر سر داشتند ، پشيمان گشته و گفتند : توسعه يا تنگى رزق به دست خداست . اگر خداوند بر ما منّت ننهاده بود ، اكنون ما نيز به خاطر آرزوى نابجاى خود ، در زمين فرو مىرفتيم .\r\nبدين سان خداوند او را به طاغوتيان و مستكبران گذشته‌هاى دور ملحق كرد و به هلاكت رساند و در قيامت هم عذاب دردناك در انتظار اوست و به يقين به آتش دوزخ سپرده خواهد شد . « 2 » \r\n\r\n2 - ميراث آل فرعون\r\nفرعونيان در سرزمين مصر ، داراى قدرت و مكنت فراوان بودند ، باغهاى پرمحصول ،\r\n\r\n","description":"","footnote":" ( 1 ) - از اين جمله برمىآيد كه قارون با آن همه ثروت نتوانسته بود در جامعه يك جوّ مال‌پرستى به‌وجود آورد ، هنوز مردمانى يافت مىشدند كه پاداش خدا را بر مال ترجيح دهند و از توسعهء علم و ايمان طرفدارى مىكردند .  ( 2 ) - فشرده‌اى از آيات 76 - 82 ، سورهء قصص ( 28 ) . ","page_name":" 88 ","page_number":88},
  {"content":"\r\n\r\nچشمه‌سارها و نهرهاى پر آب ، مزارع پهناور ، قصرهاى سر به فلك كشيده و زيبا در اختيار داشتند ، از ميوه‌هاى گوناگون بهره‌مند بودند . از نظر اجتماعى نيز در آسايش و امنيّت كامل به سر مىبردند ولى اين همه نعمت را در راه صحيح مصرف نكردند بلكه از آنها در جهت رواج فساد و طغيان سود جستند ، مجالس عيش و عشرت بر پا كردند ، عدّه‌اى را به استضعاف مالى و فكرى كشيدند و طبقهء محروم را استخدام كردند و . . . .\r\nخداوند حضرت موسى را برانگيخت تا آنها را به ترك فساد ، دادگرى و درستكارى فراخواند ، ولى آنان‌از فرمان خدا اطاعت نكردند و به پيام موسى وقعى ننهادند . درنتيجه ، به قهر الهى دچار شدند و به هلاكت رسيدند و آنچه داشتند ترك گفتند و به ديگران واگذاشتند :\r\n« كَمْ تَرَكُوا مِنْ جَنَّاتٍ وَ عُيُونٍ وَ زُرُوعٍ وَ مَقامٍ كَريمٍ وَ نَعْمَةٍ كانُوا فيها فاكِهينَ كَذلِكَ وَ اوْرَثْناها قَوْماً اخَرينَ » « 1 » \r\nپس از خود ، چه باغها و چشمه‌سارها بر جاى گذاشتند و كشتزارها و خانه‌هاى نيكو و نعمتى كه در آن ، غرق شادمانى بودند . بدين سان و ما آن نعمتها را به مردمى ديگر واگذاشتيم .\r\nاين همه مال و مكنت ، نه به وارثان آنها ، كه به بيگانگان رسيد ، به كسانى كه نه وارث سببى بودند و نه وارث نسبى ، چنان‌كه نويسندهء تفسيرالمراغى - كه خود از سرزمين مصر است - مىنويسد :\r\nدر سرزمين مصر مدتى آشوريها ، بابليها و حبشيها حكومت كردند ، مدتى فارس و يونان .\r\nسپس روميان و عرب و مدّتى هم طولونيان ، اخشيديان ، فاطميان ، ايّوبيان و مماليك حاكم گشتند . سپس تُرك ، فرانسه و انگليس ، يكى پس از ديگرى سرنوشت مردم اين ديار را به دست گرفتند و اينك . . . . « 2 » \r\n\r\n3 - آتشى از غيب\r\nاز حوادث مهمى كه قرآن بدان پرداخته آتش‌سوزى باغِ « اصحاب الجنّة » است ؛ آنان\r\n\r\n","description":"","footnote":" ( 1 ) - دخان ( 44 ) ، آيات 25 - 28 .  ( 2 ) - التفسير الكاشف ، ج 7 ، ص 11 . ","page_name":" 89 ","page_number":89},
  {"content":"\r\n\r\nچند برادر بودند كه باغ پردرخت و پربارى داشتند . از محصولات و ميوه‌هاى آن استفادهء فراوانى مىبردند . روزى سوگند ياد كردند كه از آن ، مستمندى را يارى نداده و صدقه‌اى ندهند . با اين تصميم به‌خواب رفتند ، خداوند شبانه به‌وسيلهء آفت آسمانى باغ را بكُلّى از بين برد . آنان صُبحگاهان آهسته و پنهانى به‌سوى باغ حركت كردند ؛ تنها از اين نگران بودند كه مبادا امروز مسكينى بر آنان وارد شود . هنگامى كه باغ را چون ذغال ، سوخته يافتند ، ناراحت شدند و به اشتباه خود پى بردند و با خود گفتند :\r\n« . . . انَّا لَضالُّونَ بَلْ نَحْنُ مَحْرُومُونَ » « 1 » \r\nبيقين گمراهيم ، بلكه ( از رحمت خدا ) محروميم .\r\nيعنى خود را با بخل شديد از رحمت خداوند محروم ساختيم . يكى از آنان كه رأى پسنديده‌اى داشت ، گفت : مگر من به شما نگفتم : چرا به‌سوى خدا نمىآييد و توبه نمىكنيد ؟ ! سپس همديگر را نكوهش كردند و گفتند :\r\n« يا وَيْلَنا انَّا كُنَّا طاغينَ » « 2 » \r\nاى واى بر ما كه به حق عصيانگر بوديم .\r\n\r\n4 - مباهله\r\nپيامبر اسلام صلى الله عليه و آله با نصاراى « نجران » در مورد توحيد ، تثليث ، بندگى و نبوت حضرت عيسى عليه السلام مناظره‌اى انجام داد كه آنها در پاسخ به او واماندند و خاموش شدند .\r\nبه امر خدا و به پيشنهاد پيامبر صلى الله عليه و آله و با توافق طرفين قرار شد در اين زمينه با هم ، « مباهله » كنند بدين معنا كه دو طرف در يك جا جمع شوند ، عزيزترين كسان خود را فراخوانند و در مقابل يكديگر قرار گيرند و به درگاه خدا تضرع كنند و از او بخواهند كه دروغگو را رسوا و مورد لعن و نفرين خود سازد و مجازات نمايد . و اين حادثه با توجه به اهميت آن ، در قرآن آمده است :\r\n\r\n","description":"","footnote":" ( 1 ) - قلم ( 68 ) ، آيات 26 - 27 .  ( 2 ) - همان ، آيهء 31 . ","page_name":" 90 ","page_number":90},
  {"content":"\r\n\r\n« فَمَنْ حاجَّكَ فيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالُوا نَدْعُ ابْناءَنا وَ ابْناءَكُمْ وَ نِساءَنا وَ نِساءَكُمْ وَ انْفُسَنا وَ انْفُسَكُمْ ثُمَّ نَبْتَهِلْ فَنَجْعَلْ لَّعْنَت‌َاللَّهِ عَلَىالْكاذِبينَ » « 1 » \r\nپس هركه در اين باره [ دربارهء بنده و پيامبر بودن حضرت عيسى عليه السلام 
  ] پس از دانشى كه تو را [ حاصل 
  ] آمده ، با تو محاجّه كند ، بگو : « بياييد پسرانمان و پسرانتان ، و زنانمان و زنانتان ، و ما خويشان نزديك و شما خويشان نزديك خود را فراخوانيم ؛ سپس مباهله [ و به‌خدا تضرع 
  ] كنيم و لعنت خدا را بر دروغگويان قرار دهيم . »\r\nدر زمان مقرر آنها با عدّه‌اى از مردان و زنان خود به صحنه آمدند و پيامبر صلى الله عليه و آله نيز با حضرت على ، فاطمه و حسنين عليهم السلام حضور يافتند . سران نصارا با ديدن اين افراد ، سخت مضطرب گشتند ، از « مباهله » خوددارى ورزيدند و حاضر به مصالحه و پرداخت « جزيه » شدند و صحنه را به آرامى ترك گفتند . « 2 » \r\nاين رويداد كه در منابع تاريخى و تفسيرى شيعه و سنى آمده و مورد اتفاق هر دو فرقه است ، از بزرگترين مناقب اهل بيت عليهم السلام شمرده مىشود ؛ زيرا پيامبر صلى الله عليه و آله از بين مردان ، زنان ، و فرزندان امّت ، تنها على و فاطمه و حسنين عليهم السلام را به صحنه مباهله آورد . و آنها را در مقابل عدّهء كثيرى از مردان و زنان نصارا قرار داده و مخصوص به اسم « انْفُسَنا » و « نِساءَنا » و « ابْناءَنا » نموده است . « 3 » \r\n\r\n5 - خوارج\r\nدر نهج‌البلاغه حوادث تاريخى بسيارى ديده مىشود كه جريان فكرى و سياسى خوارج از مهمترين آنهاست . خوارج ، نخست از هواداران على عليه السلام بودند و در جنگ جمل و صفّين شركت داشتند ولى پس از جنگ صفين به بهانهء اعتراض به حكميّت ( كه خود آن را به على عليه السلام تحميل كرده بودند ) و مخالفت با پذيرش آن ، بر ضد امام عليه السلام\r\n\r\n","description":"","footnote":" ( 1 ) - آل عمران ( 3 ) ، آيهء 61 .  ( 2 ) - ترجمهء تفسير الميزان ، ج 3 ، ص 136 ؛ و تفسير نمونه ، ج 2 ، ص 438 - 439 .  ( 3 ) - ترجمهء الميزان ، ج 3 ، ص 136 . ","page_name":" 91 ","page_number":91},
  {"content":"\r\n\r\nبرخاستند و به كشتار مسلمانان دست زدند و جنگ نهروان را پديد آوردند . « 1 » \r\nاز بررسى كلمات امام در نهج‌البلاغه برمىآيد كه خوارج داراى ويژگيهايى بودند كه موجب غرور آنها شد و بعضى هم فريب شعارهاى آنها را مىخوردند و آنها را بر حق تلقى مىكردند . عواملى كه موجب شد عده‌اى آنان را افرادى به حق بدانند به قرار زير بود :\r\n1 - شعار حق‌جويى .\r\n2 - عبادت بيش از حدّ معمول\r\nامام عليه السلام در مقابل مخالفت اين گروه ، نخست به آنان پند و اندرز داد و اتمام حجت نمود تا از اين راه آنان را از بدانديشى باز دارد درحدى كه فرمود :\r\n« فَانْ ابَيْتُمْ الَّا انْ تَزْعُمُوا انّى اخْطَأْتُ وَ ضَلَلْتُ فَلِمَ تُضَلِّلَونُ عامَّةَ امَّةِ مُحَمَّدٍ صلى الله عليه و آله بِضَلالى وَ تَأْخُذُونَهُمْ بِخَطيئَتى وَ تُكَفِّرُونَهُمْ بِذُنُوبى » « 2 » \r\nگيرم كه شما جز به تخطئهء من قانع نمىشويد ديگر چرا به بهانهء گمراهى من همهء امت محمد صلى الله عليه و آله را گمراه مىدانيد و تكفيرشان مىكنيد ؟\r\nموعظه‌هاى امام برايشان سودى نبخشيد و سرانجام پيامدهاى ناگوار اين سرپيچى را چشيدند . چنان كه امام در ضمن سخنى فرجام آنان را پيش‌بينى كرده بود .\r\nبىگمان نافرمانى از نصيحت ناصحى دلسوز و دانا و پرتجربه ، برگ و بارى جز سرگردانى ندارد و پىآمدى جز پشيمانيش نيست . در جريان اين حكمت من رأى خود را با شما در ميان نهادم و عصارهء انديشه‌هايم را باز نمودم « اما اى كاش از قصير اطاعت مىشد » « 3 »  ولى شما در مقابل ، چونان مخالفان ستمكار و پيمان‌شكنانى عصيانگر ، از پذيرش رأى من سرباز زديد ، تاجايى كه نصيحت‌گر در ابراز خيرانديشى خود به ترديد افتاد ، و جرقه در سنگ چخماق فرو مرد . « 4 » \r\n\r\n","description":"","footnote":" ( 1 ) - جلوهء تاريخ در شرح نهج‌البلاغهء ابن ابى الحديد ، ترجمه ، محمود مهدوى دامغانى ، ج 2 ، ص 296 .  ( 2 ) - نهج‌البلاغه ، خطبهء 127 ، ص 184 .  ( 3 ) - اين جمله ، ضرب‌المثلى است ، درآنجا به‌كار مىرود كه رأى روشنى مورد مخالفت قرارگيرد و اين بىتوجّهى زيان زياد به‌بارآورد .  ( 4 ) - نهج‌البلاغه ، خطبهء 35 ، ص 79 . ","page_name":" 92 ","page_number":92},
  {"content":"\r\n\r\nامام عليه السلام در مرحلهء دوم به‌صورت جدّى تهديدشان كرد و فرمود :\r\nاز اين بيمتان مىدهم كه مبادا بىتكيه بر برهان روشنى از پروردگارتان و بىهمراه داشتن حجتى نيرومند ، در گوشه و كنار رود نهروان و در اندرون اين گودالها ، از شما جز اجسادى بىجان بر جاى نماند . « 1 » \r\nسرانجام چنين شد و اين گروه با دست پرتوان امام عليه السلام به هلاكت رسيدند ولى با اين وصف خوارج در تاريخ ، به‌صورت جريانى فكرى حضور دارد چنان كه حضرت على عليه السلام آن را پيش‌بينى كرده و فرمود :\r\n« كَلَّا وَاللَّهِ انَّهُمْ نُطَفٌ فى اصْلابِ الرِّجالِ وَ قَراراتِ النِّساءِ كُلَّما نَجَمَ مِنْهُمْ قَرْنٌ قُطِعَ حَتَّى يَكُونَ آخِرُهُمْ لُصُوصاً سَلَّابينَ » « 2 » \r\nنه به خدا سوگند ، آنها نطفه‌هايى در پشت مردان و رحم زنان خواهند بود كه هر زمان شاخى از آنها سر برآورد و آشكار شود قطع مىگردد ، تا اينكه آخرشان دزد و رهزن خواهند شد .\r\n\r\n","description":"","footnote":" ( 1 ) - نهج‌البلاغه ، خطبهء 36 ، ص 80 .  ( 2 ) - همان ، خطبهء 60 ، ص 93 . ","page_name":" 93 ","page_number":93},
  {"content":"\r\n\r\nخلاصه\r\nقارون از نزديكان و پيروان حضرت موسى عليه السلام بود كه ثروت‌اندوزى او را منحرف ساخت و از خدا و پيامبرش روى برگرداند . خداوند هم او را به چنگ مرگ و نابودى سپرد و در زمين فرو برد .\r\nفرعونيان در سرزمين آباد و پرنعمت مصر زندگى مىكردند . باغ و بوستان فراوان داشتند . از انواع مواهب الهى برخوردار بودند ولى در اثر ناسپاسى ، تنعّم ، رفاه‌زدگى و طغيانگرى با فرستادهء خدا مخالفت كردند و تسليم او نگشتند و سرانجام ره به نابودى بردند و مال و ملك خود را به‌نسل ديگر سپردند .\r\nاصحاب الجنّة كسانى بودند كه باغ پرثمر داشتند ، سود زيادى مىبردند و خود مدار و پيوسته دنبال منافع مالى خود بودند در حدى كه با هم پيمان بسته بودند كه از محصول باغ به مستمندان يارى نرسانند ولى همين كه به باغ آمدند ديدند كه شبانه با آتشى از غيب به خاكستر تبديل شده است .\r\nمباهله از رويدادهاى مهم عرفانى و سياسى صدر اسلام است كه به روشنى به فضيلت اهل بيت عليهم السلام دلالت دارد .\r\nگروه خوارج ، پس از جريان « حكميّت » در جنگ « صفّين » ، توسط برخى از سپاهيان حضرت على عليه السلام شكل گرفت . آنان ، افراد كوتاه فكر ، زاهدمآب ، ساده‌انديش و . . . بودند كه عدّه‌اى را با خود همفكر و همراه ساخته و برضد امام عليه السلام و پيروانش شوريدند و جنگ نهروان را به وجود آوردند .\r\nحضرت على عليه السلام با آنان ، به مبارزه پرداخت و تعداد زيادى را به هلاكت رساند و حضور آنها را در جامعه ، به عنوان يك جريان فكرى پيش‌بينى فرمود .\r\nپرسش\r\n1 - قارون كيست و چرا در زمين فرو رفت ؟\r\n2 - آل فرعون به چه سرنوشتى دچار شدند ؟\r\n3 - مباهله چيست و چه اثرى در تاريخ دارد ؟\r\n4 - سير كوتاهى از تاريخچهء خوارج را بنويسيد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nدرس يازدهم حوادث تاريخى در آيينهء قرآن و نهج‌البلاغه ( 2 )\r\n\r\nاصحاب « اخدود »\r\n« اصحاب اخدود » ستمگران و شكنجه‌گرانى بودند كه زمين را مىشكافتند و آن را پر از آتش نموده و مؤمنان و موحّدان را به جُرم ايمان به خدا در آنجا مىافكندند و تا آخرين نفرشان را مىسوزاندند و اينسان از آنها انتقام مىگرفتند . قرآن از اين حادثه با تنفّر ياد مىكند و عاملان آن را مستحق بلا و عذاب دردناك مىداند :\r\n« قُتِلَ اصْحابُ الْاخْدُودُ النَّارِ ذاتِ الْوَقُودِ اذْ هُمْ عَلَيْها قُعُودٌ وَ هُمْ عَلى ما يَفْعَلُونَ بِالْمُؤْمِنينَ شُهُودٌ وَ ما نَقَمُوا مِنْهُمْ الَّا انْ يُؤْمِنُوا بِاللَّهِ الْعَزيزِ الْحَميدِ » « 1 » \r\nمرگ بر آتش‌افروزان گودال پر آتش . همان آتش مايه‌دار آنگاه كه آنان بالاى آن [ خندق به تماشا 
  ] نشسته بودند و خود بر آنچه بر [ سرِ 
  ] مؤمنان مىآوردند گواه بودند و از آنان كينه‌اى نداشتند [ و عيبى نگرفته بودند 
  ] جز اينكه به خداوند نفوذ ناپذير و ستوده ايمان آورده بودند .\r\nشكنجه و كشتار مؤمنان ، توسط كژانديشان و گمراهان ، از قديم‌الايام امرى متداول بود از جمله گمراهان ، ذو نواس ، آخرين پادشاه يهودى « يمن » بود كه به نخستين مسيحيان « نجران » در شمال يمن حمله كرد و آنها را به جرم اعتقاد به دين مسيح و براى ايجاد گرايش به آيين يهود ، سخت مورد شكنجه و تهديد قرار داد و گروهى از آنان را در گودالهاى آتش و كوره‌هاى آدم‌سوزى زنده زنده سوزاند . « 2 » \r\n\r\nاستمرار حادثه :\r\nخداوند با جملهء « قُتِلَ » ( : كشته باد ) خشم و تنفر شديد خود را از\r\n\r\n","description":"","footnote":" ( 1 ) - بروج ( 85 ) ، آيات 4 - 8 .  ( 2 ) - پرتوى از قرآن ، سيد محمود طالقانى ، قسمت اول از جزء سيم ، ص 310 ؛ و قصص قرآن ، صدر بلاغى ، ص 279 - 283 . ","page_name":" 95 ","page_number":95},
  {"content":"\r\n\r\nپديدآورندگان اين حادثهء دلخراش و غيرانسانى اعلام مىدارد . پيامبر اسلام صلى الله عليه و آله نيز از آن با نفرت و انزجار ياد مىكرد و مىفرمود :\r\n« ما ذَكَرْتُ اصْحابَ الْاخْدُودَ الَّا تَعَوَّذْتُ بِاللَّهِ مِنْ جَهْدِ الْبَلاءِ » « 1 » \r\nهرگاه حادثهء اصحاب اخدود را يادآور مىشوم از سختى بلا به خدا پناه مىبرم .\r\nاز اينكه قرآن جز عنوان « اصحاب الاخدود » از اين آتش‌افروزان نام و نشانى نياورده معلوم مىشود كه منظورى جز شناساندن همين عنوان ندارد . و آن نمايانگر بارزترين نمونهء فداكارى و پايدارى در جبههء حق و سنگدلى و شقاوت در جبههء باطل است كه در خلال تاريخ بشر نمونه‌هاى بسيار دارد . « 2 »  به همين دليل مىتوان آيه را تعميم داد و با حادثه‌اى مشابه تطبيق كرد زيرا مقصود قرآن همهء كسانى است كه در راه اعتلاى توحيد به هر بلايى تا سوختن در شعله‌هاى آتش مقاومت مىكنند . مؤيّد اين تعميم ، حديثى از ميثم تمار است كه مىگويد : امير مؤمنان عليه السلام اصحاب اخدود را به ياد آورد و فرمود :\r\n« آنان ده تن بودند و امثال آنها ده تن ديگرند كه در اين بازار [ كوفه 
  ] كشته خواهند شد » « 3 » \r\nمقصود حضرت خود ميثم و نه تن ديگر از دوستان او بوده است كه پس از واقعهء كربلا به دستور ابن زياد در بازار كوفه « مصلوبشان » كردند . « 4 » \r\n\r\nتحوّلى در دولت « سبا »\r\nهُد هُد با يك خبر تازه و شگفت‌انگيز پيش حضرت سليمان آمد و گزارش داد كه در سرزمين « سبا » زنى را يافتم كه بر مردم اين سامان حكومت مىكند و همگى به جاى خدا ، خورشيد را مىپرستند . حضرت سليمان طى نامه‌اى آنان را به يگانه‌پرستى فراخواند . « بلقيس » پادشاه آنان ، نامه را دريافت ولى بطور انفرادى تصميم نگرفت بلكه\r\n\r\n","description":"","footnote":" ( 1 ) - پرتوى از قرآن ، قسمت اول از جُزء سيم ، ص 308 .  ( 2 ) - همان ، ص 309 .  ( 3 ) - همان ، ص 310 .  ( 4 ) - همان ، ص 311 . ","page_name":" 96 ","page_number":96},
  {"content":"\r\n\r\nاز مشاوران نظامى و سياسى خود مدد جُست و از آنها خواست در اين باره بينديشند و نظر بدهند . آنان نخست به قدرت نظامى و تسليحاتى خود تكيه زدند ولى سرانجام ، تصميم نهايى را به بلقيس سپردند :\r\n« قالُوا نَحْنُ اولُوا قُوَّةٍ وَ اولُوا بَأْسٍ شَديدٍ وَالْامْرُ الَيْكِ فَانْظُرى ماذا تَأْمُرينَ » « 1 » \r\nگفتند ما سخت نيرومند و دلاوريم ولى اختيار كار با توست ، بنگر چه دستور مىدهى ؟\r\nاو درصدد موازنهء قدرت برآمد و تصميم گرفت با ارسال هديه‌اى قابل توجّه حضرت سليمان را بيازمايد كه آيا او پيامبر است يا مقتدرى طغيانگر ؟\r\nحضرت سليمان هداياى ملكهء سبا را نپذيرفت و به فرستادگان او گفت :\r\n« اتُمِدُّونَنِ بِمالٍ فَما ءاتنِىَ اللَّهُ خَيْرٌ مِمَّا اتيكُمْ » « 2 » \r\nآيا مرا به مالى كمك مىدهيد ؟ آنچه خدا به من عطا كرده ، بهتر است از آنچه به شما داده است .\r\nبلقيس به مقام عظيم و منزلت معنوى سليمان پى برد و براى پذيرش دعوت او با همراهان خويش به سوى وى رهسپار شد . آن حضرت همزمان تخت بلقيس را بوسيلهء يكى از پيروانش ، با عملى خارق‌العاده و در يك لحظه از يمن انتقال داد و در مجلس حاضر كرد و در معرض نمايش نهاد تا قدرت غير عادى خود را به او نشان دهد و نيز به‌منظور تفوّق توان مادى خود بر ملكه « سبا » دستور داد كاخى بلورين و عظيم ساختند . « 3 »  ملكهء سبا با ديدن آن تخت و اين ساختمان بلورين كه در زير آن آب متراكم موج مىزد به حقانيت و پيامبرى حضرت سليمان آگاه شد و گفت :\r\n« . . . رَبِّ انّى ظَلَمْتُ نَفْسى وَ اسْلَمْتُ مَعَ سُلَيمانَ لِلَّهِ رَبِّ الْعالَمينَ » « 4 » \r\nپروردگارا ، من به خود ستم كردم و [ اينك 
  ] با سليمان در برابر خدا ، پروردگار جهانيان تسليم شدم .\r\n\r\n","description":"","footnote":" ( 1 ) - نمل ( 27 ) ، آيهء 33 .  ( 2 ) - همان ، آيهء 36 .  ( 3 ) - همان ، آيهء 44 .  ( 4 ) - همان . ","page_name":" 97 ","page_number":97},
  {"content":"\r\n\r\n\r\nچند نكتهء مهم\r\n1 - گاهى پرواز استثنايى يك پرنده و گزارش آن از يك فرهنگ و تمدّن ، سرآغاز حركت مقطعى از تاريخ مىگردد و مسير ملّتى را تغيير مىدهد ولى اين حركت ، هرگز به معناى تصادفى بودن تاريخ نيست بلكه همهء اين رويدادها بر مبناى علم و اراده و با هدايت تكوينى خداوند و براساس اصول كلى و ضوابط اجتماعى انجام مىگيرد و شايد مشابه آن ، در عصر و نسلى تحقق يابد و سرچشمهء تحوّلاتى گردد .\r\n2 - غرور و قدرت ، از موانع حركت تكاملى تاريخ است ، هنگام ايجاد تحوّل در تاريخ يك ملّت نخست بايد موانع را از ميان برداشت به همين دليل حضرت سليمان عليه السلام ابتدا با عملياتى ، غرور بلقيس را شكست و زمينهء ايمان آنان را فراهم ساخت .\r\n3 - اين رويداد ، در عمل نشان مىدهد كه آميختگى و معيّت نيروى مادى با معنويّت اثر خاصّى مىآفريند و قدرت‌هاى مادى را تحت‌الشعاع قرار مىدهد . « 1 » \r\n\r\nقوم تُبّع\r\nتبايعه اقوامى بودند در يمن با دولت و شوكتى قوى و حكومتى گسترده از نظر مالى و معيشت بمراتب بالاتر از قريش بودند . آنان از فرمان خدايشان سرپيچى كردند و سرانجام بخاطر عملكرد خود مجازات شدند و به نابودى رسيدند و مايهء عبرت آيندگان گرديدند . « 2 »  قرآن سرنوشت آنان را حكايت مىكند و راز هلاكتشان را يادآور مىشود تا سرمشقى براى مخاطبانش گردد :\r\n« أَهُمْ خَيْرٌ امْ قَوْمُ تُبَّعٍ وَالَّذينَ مِنْ قَبْلِهِمْ اهْلَكْناهُمْ انَّهُمْ كانُوا مُجْرِمينَ » « 3 » \r\nآيا آنها بهترند يا قوم « تُبّع » و كسانى كه پيش از آنها بودند ؟ آنها را هلاك كرديم ، زيرا كه گنهكار بودند .\r\n\r\n","description":"","footnote":" ( 1 ) - ر . ك : تفسير نمونه ، ج 15 ، ص 485 .  ( 2 ) - الكاشف ، ج 7 ، ص 13 .  ( 3 ) - دخان ( 44 ) ، آيهء 37 . ","page_name":" 98 ","page_number":98},
  {"content":"\r\n\r\nگرچه « تُبّع » به پادشاهان يمن گفته مىشود ولى در اينجا مقصود يكى از سران اين قوم است كه « اسعد ابو كرب » نام داشت او مردى بود مؤمن و عاقل و انگيخته شدن پيامبر اسلام را لحظه‌شمارى مىكرد و به مردم مدينه توصيه مىنمود كه وقتى محمد صلى الله عليه و آله مبعوث شد بر او ايمان بياورند و از او پشتيبانى كنند و خود او طبق روايات اسلامى به پيامبر اسلام ايمان آورد ولى افرادى كه زير سلطهء او بودند به سخنانش گوش نسپردند و به پيامبر خدا ايمان نياوردند خدا هم نابودشان ساخت . « 1 » \r\n\r\nحوادث تاريخى در نهج‌البلاغه\r\nامام على عليه السلام در نهج‌البلاغه ، افزون بر تحليل ، ارزش‌يابى ، و تبيين عوامل تكامل و انحطاط تاريخ و تمدّن ، به سرفصلهاى مهم تاريخى مىپردازد از جمله : پيدايش انسان و جهان ، بعثت پيامبران و اشاره به زندگى برخى از آنان همانند : صالح ، سليمان ، داوود ، بنى اسرائيل ، دوران جاهليّت و عصر بعثت ، حيات پيامبر اسلام صلى الله عليه و آله از ولادت تا وفات .\r\nحيات سياسى خود و تحليل مقاطع حسّاس زندگى خويش چون : سقيفه ، جمل ، صفّين ، حكميّت ، خوارج و مبارزه با بنى اميّه و . . . به‌علاوه ، حضرت در مواردى دربارهء افرادى كه در سير صعودى تاريخ نقشى داشتند ؛ سخن گفته است همانند مالك اشتر ، ابن عباس ، عمار ياسر ، اباذر و . . . همچنين به تاريخچهء اشخاصى كه در ركود مقاطعى از تاريخ اسلام نقش داشته‌اند اشاره مىكند مانند معاويه ، عمرو عاص ، طلحه ، زبير ، مروان‌بن حكم و . . . .\r\nامام عليه السلام در مواردى از زندگى برخى از امم و اقوام گذشته پرده برمىدارد و بخشهاى عبرت‌انگيز آنها را به نمايش مىگذارد كه به بيان يكى از آنها مىپردازيم :\r\n\r\nاصحاب رسّ :\r\nاين قوم ، زندگى خرافه‌آميز داشتند از پيامبران و پيام آنان سرپيچى مىكردند و سرانجام تن به ذلت و خوارى دادند و به هلاكت رسيدند و عبرتى براى آيندگان گشتند چنان كه حضرت على عليه السلام مىفرمايد :\r\n« ايْنَ اصْحابُ مَدائِنِ الرَّسِّ الَّذينَ قَتَلُوا النَّبِيِّينَ ، اطْفأُوا سُنَنَ الْمُرْسَلينَ وَ احْيَوْا\r\n\r\n","description":"","footnote":" ( 1 ) - ر . ك : ترجمهء الميزان ، ج 18 ، ص 231 - 236 ؛ و تفسير نمونه ، ج 21 ، ص 194 - 196 . ","page_name":" 99 ","page_number":99},
  {"content":"\r\n\r\nسُنَنَ الْجَبَّارينَ ايْن‌َالَّذينَ سارُوا بِالْجُيُوشِ وَ هَزَمُوا بِالْالُوفِ ، وَ عَسْكَروُا الْعَساكِرَ وَ مَدَّنُوا الْمَدائِنَ » « 1 » \r\nكجايند اصحاب رسّ ، همانها كه پيامبران را كشتند و چراغ پرفروغ سنن آنان را خاموش و راه و رسم ستمگران و جباران را زنده كردند ؟ كجايند آنها كه با لشكرها سير مىكردند و هزاران نفر را به هزيمت مىكشيدند ، سپاهيان فراوان فراهم مىآوردند و شهرها بنا مىكردند . . . .\r\nاصحاب « رَسّ » يا اصحاب « مدائن » قومى بودند كه درخت صنوبرى را مىپرستيدند و به آن « شاه درخت » مىگفتند . آنها دوازده شهر آباد داشتند كه بر كنار نهرى به نام « رَسّ » بود . اين شهرها به نامهايى خوانده مىشد كه ايرانيان ماه‌هاى سال را به آنها مىخوانند .\r\nاين قوم در هر ماه روزى را در يكى از اين شهرهاى آباد عيد مىگرفتند و به كنار درخت صنوبرى كه در خارج شهر بود مىرفتند و براى آن قربانيها مىكردند سپس آنها را به آتش مىافكندند هنگامىكه دود از آنها به آسمان برمىخاست در برابر درخت به سجده مىافتادند و گريه و زارى مىكردند عادت و سنت آنها در همهء اين شهرها چنين بود .\r\nهنگامىكه آنها در كفر و بت‌پرستى و سجده بر درخت و كُرنش در مقابل آب فرو رفتند ، خداوند پيامبرى را از بنىاسرائيل به‌سوى آنها فرستاد تا آنها را به عبادت خداوند يگانه و ترك شرك دعوت كند اما آنها ايمان نياوردند بلكه به مخالفت برخاستند و تصميم بر كشتن آن پيامبر گرفتند ، چاهى عميق كندند و او را در آن افكندند و سر آن را بستند و بر بالاى آن نشستند و پيوسته نالهء او را شنيدند تا جان سپرد . خداوند به‌خاطر اين اعمال زشت و اين ظلم و ستمها ، آنها را به عذاب شديدى گرفتار كرد و نابودشان ساخت . « 2 » \r\n\r\n","description":"","footnote":" ( 1 ) - نهج‌البلاغه ، خطبهء 182 ، ص 263 .  ( 2 ) - ر . ك : ترجمهء الميزان ، ج 15 ، ص 301 - 303 . ","page_name":" 100 ","page_number":100},
  {"content":"\r\n\r\nخلاصه\r\nحادثهء « اصحاب اخدود » از حوادث تكان‌دهندهء تاريخ بشريت است . آنها عدّه‌اى از يهود بودند كه پيروان مكتب آسمانى را به جُرم ايمان به خدا ، در كوره‌هاى آدم‌سوزى زنده زنده مىسوزاندند .\r\nيادآورى اين واقعه ، پيامبر اسلام صلى الله عليه و آله را به تأثّر عميق فرو مىبرد و از سختى بلا به خدا پناه مىبرد .\r\nحضرت على عليه السلام ، ميثم تمّار و تعدادى از يارانش را نمودارى از سوختگان اصحاب اخدود و نشانه‌اى از ايثار و استقامت آنان اعلام مىكرد .\r\nهنگامى كه حضرت سليمان عليه السلام توسط « هُد هُد » مطّلع شد كه زنى در « سباء » بر مردم آفتاب پرست اين سرزمين حكومت مىكند ، طى نامه‌اى او را به توحيد فرا خواند . بلقيس نخست او را با هداياى زياد آزمايش و به نبوّت وى يقين كرد . سپس به ديدار او شتافت و با مشاهدهء كاخ بلورين و قصر استثنايى حضرت سليمان آيين او را پذيرفت .\r\n« قوم تُبَّع » از اقوام مقتدر ، متموّل و حاكم يمن بودند . آنها به دليل غرور ناشى از قدرت مالى و دفاعى ، به مواعظ بزرگِ قبيلهء خود « اسعد ابوكرب » گوش فرا ندادند و از اصل فطرى توحيد و فضايل انسانى روگردان شدند و به گمراهى خود اصرار ورزيدند و در نتيجه به هلاكت رسيدند .\r\nحوادث مهمّى از تاريخ اسلام و مسلمانان ، اديان و اقوام گذشته ، در نهج‌البلاغه آمده است كه سرگذشت « اصحاب رَسّ » از جملهء آنهاست ؛ آنان قومى بودند كه درخت صنوبرى مىپرستيدند و به تعداد دوازده شهر بزرگ و آباد خود جشن مىگرفتند و پاى درختها و چشمه‌سارهاى خود قربانى مىكردند . خداوند پيامبرى را برايشان فرستاد ولى او را كشتند . خداوند هم نابودشان كرد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nپرسش\r\n1 - حادثهء « اصحاب اخدود » را توضيح دهيد .\r\n2 - در نقل رويداد هد هد و . . . چه اهدافى دنبال مىشود ؟\r\n3 - قوم « تبّع » چه كسانى بودند و چرا نابود شدند ؟\r\n4 - علت نابودى « اصحاب رَس » را بيان كنيد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nدرس دوازدهم ارائهء اسوه‌هاى تاريخى ( 1 )\r\n\r\nمبانى عينيّت‌گرايى\r\nبشر بطور فطرى حسّ گراست و درك محسوسات و ملموسات بر وى آسانتر است پس شايسته‌است معنويّات و امور غيرمادّى در قالبهاى محسوس و مجسّم ارائه‌شود تا سهل و سريع بر دل نشيند . قرآن كريم به‌منظور تأمين اين اصل فطرى و رسيدن افراد به معارف عالى مكتبى و انسانى ، برگزيدگانى را به‌عنوان « اسوه » و الگو معرفى مىكند و از پيروان خود مىخواهد كه از آنان تأسّى كنند ، انديشه و عمل خود را با آنها تطبيق دهند . صاحب الميزان در اين باره مىنويسد :\r\n« قرآن از قضايا و شخصيّتها كه مىتوانند در بخشى از شؤون زندگى ، الگو باشند به « مَثَل » يا « ضرب‌المثل » تعبير مىكند زيرا كه آن « به معناى كلام يا داستانى است كه گوينده آن را مىگويد تا مقصدى از مقاصدش را براى شنونده « مُمثّل » و « مجسّم » كند » و براى پيروانش بنماياند كه آنها نيز چنين باشند . » « 1 » \r\nاز جملهء آنهاست :\r\n\r\nحضرت مريم عليه السلام\r\nحضرت مريم عليه السلام تنها زنى است كه قرآن از او نام مىبرد « 2 »  رويداد تاريخى و شگفت‌انگيزش را نقل مىكند كسى كه پيدايش ، پرورش و حياتش همراه با اعجاز بود . او در ابعاد گوناگون زندگى مىتواند الگوى خوبى براى مخاطبان قرآن باشد زيرا كه خداوند او را نمونه و پاكيزه قرار داد و بر ديگر زنان برترى بخشيد و براى عالميان برگزيد :\r\n\r\n","description":"","footnote":" ( 1 ) - ترجمهء الميزان ، ج 17 ، ص 106 .  ( 2 ) - نام وى در 12 سوره و در 34 مورد به كار رفته است . ","page_name":" 103 ","page_number":103},
  {"content":"\r\n\r\n« . . . يا مَرْيَمُ انَّ اللَّهَ اصْطَفئكِ وَ طَهَّرَكِ وَاصْطَفئكِ عَلى نِساءِ الْعالَمينَ » « 1 » \r\nاى مريم ! خداوند تو را برگزيده و پاك ساخته و تو را بر زنان جهان برترى داده است .\r\nاو در محيطى سالم ، جوّى آكنده از معنويت و صدق و صفا پرورش يافت و براى پيوند با خدا در بيت‌المقدس منزل نمود و محراب عبادت را بر حضور در مجامع عمومى ترجيح داد و انزوا و عزلت گزيد . « 2 »  او در خودسازى و پيوند با محبوب يگانه به‌حدى رسيد كه از غذا و نعمتهاى بهشتى بهره مىگرفت . « 3 »  فرشتگان با وى سخن مىگفتند . « 4 »  روزى جبرئيل امين در شكل بشر بر وى ظاهر شد و داشتن پسرىرا بر وى بشارت داد . « 5 »  او سرانجام از خانواده‌اش جدا شد و به مكانى دور پناه برد تا فرزندى چون حضرت عيسى عليه السلام را به دنيا آورد :\r\n« فَحَمَلَتْهُ فَانْتَبَذَتْ بِهِ مَكاناً قَصيّاً » « 6 » \r\nپس [ مريم 
  ] به او [ عيسى 
  ] آبستن شد و با او به مكان دورافتاده‌اى پناه جُست .\r\nحضرت مريم عليه السلام با عزلت و گوشه‌گيرى از مردم ثابت كرد كه او نيز چون ديگر برگزيدگان الهى به خداوند متّكى است نه به مردم . زيرا اين انزوا ، به جاى مردم ، شخص را به خداى سبحان متكى مىسازد ، محبت و ستايش خداوند را جايگزين محبّت مردم مىكند . « 7 » \r\n\r\nحضرت ابراهيم خليل عليه السلام\r\nاو در استحكام پايه‌هاى توحيد ، مبارزه با شرك و بت‌پرستى ، برائت از كفار و مشركان ، حتى نزديكان مشرك خود آزر ، بناى كعبه و توجه دادن مردم به آن ، ايستادگى در مقابل آزار و اذيت كفار ، هجرت ، فداكارى و . . . بهترين الگوست .\r\n\r\n","description":"","footnote":" ( 1 ) - آل عمران ( 3 ) ، آيهء 42 .  ( 2 ) - مريم ( 19 ) ، آيهء 22 .  ( 3 ) - آل عمران ( 3 ) ، آيهء 37 .  ( 4 ) - همان ، آيات 42 - 45 .  ( 5 ) - مريم ( 19 ) ، آيهء 17 - 19 .  ( 6 ) - همان ، آيه 22 .  ( 7 ) - پژوهشى در جلوه‌هاى هنرى داستانهاى قرآن ، محمود بستانى ، ج 1 ، ص 524 . ","page_name":" 104 ","page_number":104},
  {"content":"\r\n\r\n« قَدْ كانَتْ لَكُمْ اسْوَةٌ حَسَنَةٌ فى ابْراهيمَ وَ الَّذينَ مَعَهُ اذْ قالُوا لِقَوْمِهِمْ انَّا بُرَءاؤُا مِنْكُمْ وَ مِمَّا تَعْبُدُونَ مِنْ دُونِ اللَّهِ . . . » « 1 » \r\nبراى شما سرمشق خوبى در زندگى ابراهيم و كسانى كه با او بودند وجود داشت ، در آن هنگامى كه به قوم خود گفتند : ما از شما و آنچه غير از خدا مىپرستيد بيزاريم .\r\nنه تنها خود ابراهيم بلكه ياران و پيروان او نيز الگو هستند زيرا كه آنها به ابراهيم ايمان آوردند و همراه وى از بابل به سوى سرزمين شام هجرت كردند و تا آخرين لحظه با كفر مبارزه كردند . با توجه به اين نكته كه پيروى از حضرت ابراهيم عليه السلام مقيد به زمان و مكان نيست و انسانها در هر زمانى از آيين او پيروى كنند از ابراهيميان محسوب مىشوند و شايستهء الگويند . بنابراين اقتدا به ابراهيم در حقيقت اقتدا به پيامبر اسلام صلى الله عليه و آله نيز هست .\r\n\r\nتأكيد بر تاسّى :\r\nاسوه بودن حضرت و يارانش در سورهء ممتحنه دوبار تكرار شده است و آن به جهت ترغيب بيشتر براى تأسّى به اوست ؛ از اين رو سزاوار نيست مؤمن اقتدا به ابراهيم و يارانش را ترك گويد چرا كه ترك تأسى و اقتدا نكردن به پيامبر خدا ، نشانهء عقيدهء فاسد است . « 2 » \r\n\r\nمحمّد صلى الله عليه و آله خاتم پيامبران\r\nقرآن پيامبر اسلام صلى الله عليه و آله را بهترين و شايسته‌ترين كسى مىداند كه مردم بايد از او پيروى كنند و عمل او را الگوى خود قرار دهند :\r\n« لَقَدْ كانَ لَكُمْ فى رَسُولِ اللَّهِ اسْوَةٌ حَسَنَةٌ لِمَنْ كانَ يَرْجُواللَّهَ وَ الْيَوْمَ الْاخِرَ وَ ذَكَرَاللَّهَ كَثيراً » « 3 » \r\nبه يقين براى شما در زندگى رسول خدا سرمشق نيكويى بود ، براى آنها كه اميد به رحمت خدا در روز رستاخيز دارند و خدا را بسيار ياد مىكنند .\r\n\r\n","description":"","footnote":" ( 1 ) - ممتحنه ( 60 ) ، آيهء 4 .  ( 2 ) - كنز الدقائق ، ج 13 ، ص 204 .  ( 3 ) - احزاب ( 33 ) ، آيهء 21 . ","page_name":" 105 ","page_number":105},
  {"content":"\r\n\r\nروحيّات عالى پيامبر ، استقامت ، هوشيارى ، اخلاص و ديگر صفات برجسته و رفتار و كردار آن حضرت ، مىتواند سرمشق خوبى براى مسلمانان باشد . اقتدا به پيامبر با سه شرط : « ايمان به خدا » ، « روز قيامت » و « ياد خداوند » محقق مىشود . آنان كه او را سرمشق خود قرار نمىدهند و گفته او را عملى نمىسازند كسانى هستند كه نسبت به خداوند و روز قيامت اميدوار نيستند . آنان تنها به ظاهر مسلمانند . « 1 » \r\nبدين جهت كسى كه به سيرهء پيامبر اكرم صلى الله عليه و آله عمل كند و او را الگو قرار دهد محبوبترين خلق معرفى شده است . حضرت على عليه السلام مىفرمايد :\r\n« فَتَأَسِّ بِنَبِيِّكَ الْاطْيَبِ الْاطْهَرِ صلى الله عليه و آله فَانَّ فيهِ اسْوَةً لِمَنْ تَأَسَّى وَ عَزاءً لِمَنْ تَعَزَّى وَ احَبُّ الْعِبادِ الَى اللَّهِ الْمُتَأَسى بِنَبِيِّهِ وَ الْمُقْتَصُّ لِاثَرِهِ . . . » « 2 » \r\nاز پيامبر پاك و پاكيزه پيروى كن ! زيرا راه و رسمش ، سرمشقىاست براى آن كسىكه بخواهد تأسّى جويد و انتسابى است ( عالى ) براى كسىكه بخواهد منتسب گردد و محبوبترين بندگان نزد خداوند كسى است كه از پيامبرش پيروى كند و بر جاى پاى او پا بگذارد .\r\nو نيز مىفرمايد :\r\n« وَ لَوْ لَمْ يَكُنْ فينا الَّا حُبُّنا ما ابْغَضَ اللَّهُ وَ رَسُولُهُ وَ تَعْظيمُنا ما صَغَّرَاللَّهُ وَ رَسُولُهُ لَكَفى بِهِ شِقاقاً لِلَّهِ وَ مُحادَّةً عَنْ امْرِاللَّهِ » « 3 » \r\nاگر در ما چيزى جُز محبّت آنچه مورد غضب خدا و رسول ، و بزرگداشت آنچه خداوند و پيامبرش آن را كوچك شمرده‌اند نباشد ، همين خود براى مخالفت ما با خدا و سرپيچى از فرمانش كافى است .\r\nحضرت على عليه السلام بر تأسّى و اقتدا به پيامبر اسلام تأكيد مىكند و نمونه‌هايى از صفات او و اصحابش را بر مىشمرد اقتدا نكردن به وى و سرمشق قرار ندادن او را نشانهء هلاكت مىداند و مىفرمايد :\r\n\r\n","description":"","footnote":" ( 1 ) - الكاشف ، ج 6 ، ص 205 .  ( 2 ) - نهج البلاغه ، صبحى صالح ، خطبهء 160 ، ص 227 .  ( 3 ) - همان ، ص 228 . ","page_name":" 106 ","page_number":106},
  {"content":"\r\n\r\n« در زندگى رسول خدا صلى الله عليه و آله امورى است كه تو را به عيوب دنيا واقف مىسازد چه اينكه او و نزديكانش در آن گرسنه بودند ، و با اينكه منزلت و مقام عظيمى در پيشگاه خداوند داشت زينتهاى دنيا را از او دريغ داشت ، . . . هر كس بايد به پيامبر خدا اقتدا كند ، گام در جاى گامهايش بگذارد و از هر درى او داخل شد ، وارد شود و گرنه از هلاكت در امان نخواهد بود . . . . » « 1 » \r\nحضرت على عليه السلام كيفيّت اقتدا به پيامبر را نيز از قرآن استنباط مىكند و مىفرمايد :\r\n« صبر و شكيبايى بر حاكمان اسلام واجب است . زيرا خداوند به پيامبرش دستور مىدهد كه « شكيبايى كن آنچنان كه پيامبران اولواالعزم شكيبايى كردند » و همين معنا را بر دوستان و اهل طاعتش با دستور به تأسّى جُستن به پيامبر واجب فرموده است . » « 2 » \r\n\r\nحضرت موسى عليه السلام\r\nحضرت موسى عليه السلام از پيامبرانى است كه بيش از هر پيامبر ديگر در قرآن از او ياد شده است ؛ از اين رو مىتواند در ظلم‌ستيزى ، مبارزه با طاغوت ، صبر ، استقامت ، كار و كوشش ، زهد و ترك دنيا سرمشق عملى ما باشد . در زهد و بىاعتنايى او به زخارف دنيا همين بس كه خود را از غذاهاى لذيذ محروم مىساخت و به لقمه‌نانى بسنده مىكرد و آن را هم از خدا مىخواست و مىگفت :\r\n« رَبِّ انى لِما انْزَلْتَ الَىَّ مِنْ خَيْرٍ فَقيرٌ » « 3 » \r\nپروردگارا ، به خيرى كه تو برايم بفرستى ، سخت نيازمندم .\r\nدر نهج البلاغه تقاضاى حضرت موسى عليه السلام تفسير شده است :\r\n« وَ اللَّهِ ما سَأَلَهُ الَّا خُبْزاً يَأْكُلُهُ . . . » « 4 » \r\nبه خدا سوگند ( آن روز ) موسى غير از قرص نانى كه بخورد از خدا نخواست .\r\n\r\n","description":"","footnote":" ( 1 ) - نهج البلاغه ، صبحى صالح ، خطبهء 160 ، ص 228 .  ( 2 ) - ر . ك : تفسير نمونه ، ج 17 ، ص 264 .  ( 3 ) - قصص ( 28 ) ، آيهء 24 .  ( 4 ) - نهج البلاغه ، خطبهء 160 ، ص 226 . ","page_name":" 107 ","page_number":107},
  {"content":"\r\n\r\n\r\nحضرت داوود عليه السلام\r\nدر قرآن و نهج البلاغه حضرت داوود عليه السلام به عنوان پيامبرى كه روزى خود را از دست‌رنج خود تهيه مىكرد مطرح شده و در اين جهت الگوى خوبى است :\r\n« وَ عَلَّمْناهُ صَنْعَةَ لَبُوسٍ لَكُمْ لِتُحْصِنَكُمْ مِنْ بَأْسِكُمْ » « 1 » \r\nو ساختن زره را براى دفاع از شما به او تعليم داديم ، تا شما را در جنگهايتان حفظ كند .\r\nحضرت على عليه السلام مىفرمايد :\r\n« . . . فَلَقَدْ كانَ يَعْمَلُ سَفائِفَ الْخُوصِ بِيَدِهِ وَ يَقُولُ لِجُلَسائِهِ ايُّكُمْ يَكْفينى بَيْعَها ! وَ يَاْكُلُ قُرْصَ الشَّعيرِ مِنْ ثَمَنِها » « 2 » \r\n( حضرت داوود عليه السلام ) با دست خويش از ليف خرما زنبيل مىبافت و به دوستانش مىگفت كدام يك از شما مىتواند آن را بفروشد . ( او ) از بهاى آن قرص نان جوى تهيه مىكرد .\r\nقابل ذكر است كه چه بسا زنبيل‌بافى حضرت پيش از زمانى بود كه زره‌بافى مىكرد و پس از آنكه خداوند آهن را برايش نرم كرد از راه ساختن و فروختن زره جنگى ، زندگى خود را تأمين مىكرد و از بيت‌المال و از ديگران بىنياز بود . « 3 » \r\n\r\nامام على عليه السلام\r\nعلى بن ابيطالب عليه السلام در تمام جهات ؛ صداقت ، امانتدارى ، عبادت ، عدالت ، قاطعيّت ، سخاوت و ديگر صفات برجستهء انسانى شايستهء اسوه بودن است . از اين رو در موارد زيادى در خصوص او آيه نازل شده است ؛ در حدّى كه از ابن عباس نقل شده كه در قرآن سيصد آيه دربارهء على عليه السلام نازل شده است . « 4 »  از جملهء آنها آيهء ولايت است :\r\n\r\n","description":"","footnote":" ( 1 ) - انبيا ( 21 ) ، آيهء 80 .  ( 2 ) - نهج البلاغه ، خطبهء 160 ، ص 227 .  ( 3 ) - ر . ك : منهاج البراعة ، حبيب اللَّه خويى ، ج 9 ، ص 369 .  ( 4 ) - ائِمَّتُنا ، على دُخَيِّلْ ، ج 1 ، ص 42 و تفسير و ترجمهء نهج البلاغه ، محمد تقى جعفرى ، ج 1 ، ص 196 . ","page_name":" 108 ","page_number":108},
  {"content":"\r\n\r\n« انَّما وَلِيُّكُمُ اللَّهُ وَ رَسُولُهُ وَالَّذينَ امَنُوا . . . » « 1 » \r\nولى و سرپرست شما تنها خدا ، پيامبرش و كسانى هستند كه ايمان آورده‌اند .\r\nبا توجه به روايات زيادى كه در شأن نزول اين آيه از طريق سنّى و شيعه رسيده است و با اطمينان كامل از صحّت سند آنها و انطباق كامل آنها با آيه روشن مىگردد كه مقصود از مؤمنان كه بر مردم ولايت دارند امام على عليه السلام است . « 2 » \r\nكسى كه از جانب خدا ولايت دارد به حق شايستهء اقتداست و بايد الگو باشد ؛ چنان كه خود آن حضرت در نهج البلاغه خود را مقتدا و اسوه معرفى مىكند و مىفرمايد :\r\n« الا وَ انَّ لِكُلِّ مَأْمُومٍ اماماً يَقْتَدى بِهِ وَ يَسْتَضيئىُ بِنُورِ عِلْمِهِ » « 3 » \r\nهشدار كه هر مأمومى را امامى است كه به او اقتدا مىكند و از نور علمش ، روشنى مىگيرد .\r\nدر جاى ديگر خود را چراغ هدايت مىخواند و مىفرمايد :\r\n« انَّما مَثَلى بَيْنَكُمْ كَمَثَلِ السِّراجِ فِى الظُّلْمَةِ يَسْتَضيئىُ بِهِ مَنْ وَلَجَها » « 4 » \r\nجز اين نيست كه مثل من در ميان شما مثل چراغ در تاريكى است ، كسى كه در ظلمت به آن چراغ نزديك شود از روشنايىاش برخوردار مىگردد .\r\nعلاوه بر آن حضرت از اينكه سرمشق ديگران نباشد نگران است :\r\n« أَ اقْنَعُ مِنْ نَفْسى بِانْ يُقالَ هذا اميرُالْمُؤْمِنينَ وَ لا اشارِكُهُمْ فى مَكارِهِ الدَّهْرِ ، اوْ اكُونَ اسْوَةً لَهُمْ فى جُشُوبَةِ الْعَيْشِ » « 5 » \r\nآيا به همين بسنده كنم كه امير مؤمنانم بخوانند در حالى كه عملًا در سختيهاى زندگيشان شركتى نداشته باشم يا در شدايد زندگى الگويشان نباشم ؟\r\n\r\n","description":"","footnote":" ( 1 ) - مائده ( 5 ) ، آيهء 55 .  ( 2 ) - ر . ك : ترجمهء الميزان ، ج 6 ، ص 33 - 34 .  ( 3 ) - نهج البلاغه ، صبحى صالح ، نامهء 45 ، ص 417 .  ( 4 ) - همان ، خطبهء 187 ، ص 278 .  ( 5 ) - همان ، نامهء 45 ، ص 418 . ","page_name":" 109 ","page_number":109},
  {"content":"\r\n\r\nخلاصه\r\nانسان به مقتضاى فطرت خود دوست مىدارد حقايق معنوى را نيز چون « محسوسات » با عينيّت خارجى ببيند . قرآن هم به همين دليل ، افراد برگزيده‌اى را به عنوان الگو معرفى مىكند تا پيروانش ، آنان را مجسّمه‌هاى ملموس افكار و اعمال خالص دريابند و در عمل به آنها اقتدا و خطاهاى فكرى و عملى خود را در مقايسه با آنان اصلاح كنند .\r\nحضرت مريم در « عبادت » ، عُزلت گزينى ، حيا و پاكدامنى ، انتخاب محيط سالم تربيتى و . . .\r\nسرمشق خوبى است . مؤمنان بايد به وى اقتدا كنند .\r\nقرآن كريم حضرت ابراهيم عليه السلام و يارانش را سرمشق عملى معرفى مىكند تا مردم در ايمان و اعتقاد به خداى يگانه ، مبارزه با شرك ، فداكارى ، صبر و هجرت در راه حق ، به او اقتدا كنند تا از راه مستقيم منحرف نگردند .\r\nپيروى از پيامبر اسلام صلى الله عليه و آله با سه شرط اوّليّه : « ايمان به خدا » ، « ايمان به روز قيامت » و « به ياد خدا » بودن ، قابل تحقق است . مسلمانى كه او را مقتداى خود نداند عقيده و ايمانش فاسد است . از ديدگاه نهج‌البلاغه ، تأسّى به پيامبر اكرم صلى الله عليه و آله ، نشانهء محبت باطنى به اوست و سرپيچى از او نمايانگر شقاوت و هلاكت ابدى است .\r\nحضرت موسى و حضرت داوود عليهما السلام از ديگر الگوهايى هستند كه قرآن و نهج‌البلاغه بر زهد و ساده‌زيستى ، كار و كوشش خضوع و عبادت آنان تأكيد مىورزد و به مسلمانان توصيه مىكند آنان را سرمشق خود قرار دهند .\r\nامام على عليه السلام خود را در تقوا و پارسايى ، عدالت و امانتدارى ، عبادت و صداقت مقتداى شايسته و چراغ فروزان معرفى مىكند و از پيروان خود مىخواهد كه به‌او اقتدا كنند و فروغىاز نور الهى او برگيرند .\r\nپرسش\r\n1 - ارائهء اسوه‌هاى تاريخى بر چه مبنايى استوار است ؟\r\n2 - حضرت ابراهيم عليه السلام و ياران وى در چه امورى الگو هستند ؟\r\n3 - از نظر قرآن و نهج‌البلاغه تأسّى بر پيامبر صلى الله عليه و آله چه اهميتى دارد ؟\r\n4 - حضرت على عليه السلام خود را چگونه اسوه و مقتدا معرفى مىكند ؟\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nدرس سيزدهم ارائهء اسوه‌هاى تاريخى ( 2 )\r\n\r\nالگو بودن غير معصوم\r\nقرآن در معرفى الگوها و تبيين زندگى آنها ، تنها به پيامبران و برگزيدگان بسنده نمىكند بلكه‌از انسانهاى غير معصوم ولى وارسته و خودساخته كه با عقل و درايت خود ، به مراحلى از انسانيّت رسيده و قدرت عملى و معنوى به دست آورده‌اند نيز به عنوان الگو معرفى مىكند . قرآن مجيد بدينوسيله راه توجيهِ بهانه جويانى كه قُلّه‌هاى رفيع معنوى را براى افراد عادى و غير معصوم دست نايافتنى تصور مىكنند و آن را مخصوص مقام « عصمت » و « نبوّت » مىدانند ، مىبندد . در اينجا به برخى از اسوه‌هاى قرآنى اشاره مىكنيم :\r\n\r\n1 - ذوالقرنين\r\nاو بندهء صالح ، خيرانديش و جامع « تخصّص » و « تعهّد » بود ، و با تدبير و تلاش خود به مظاهرى از علم و صنعت دست يافت و يك فرهنگ و تمدّن عالى بنيان نهاد . او در مديريت جامعه ، استفاده از قدرت مادّى و معنوى و به كارگيرى علم و صنعت ، بهترين الگوى مخاطبان قرآن است .\r\nذوالقرنين در سه سفر مهم و پربركت به‌سه نقطهء جهان دست‌يافت : « مغرب الشمس » ، « مشرق » و « بين‌السدّين » خداوند همهء اسباب برايش فراهم آورد و از نظر رأى و تدبير تقويتش كرد ، علم و قدرت ، امكانات و ابزار لازم در اختيارش نهاد ، اسباب پيروزى ، وسايل بنا و عمران و آبادانى و اسباب سلطنت و ديگر نيازمنديهايى كه در حيات ظاهرى و زندگى مادّى بشر ، ضرورت دارد برايش تدارك ديد و اين حقيقتى است كه قرآن به\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nصراحت آن را بيان مىكند :\r\n« انَّا مَكَّنَّا لَهُ فِى الْارْضِ وَ اتَيْناهُ مِنْ كُلِّ شَىْءٍ سَبَباً » « 1 » \r\nما در زمين به او امكاناتى داديم و از هر چيزى وسيله‌اى به دو بخشيديم .\r\nتمكين يعنى قدرت دادن ، خداوند ذىالقرنين را متمكن ساخت تا با ملك و سلطنت به هر شكلى كه بخواهد در زمين تصرف كند . « 2 » \r\nاو چنان قدرتمند بود كه تمام گردنكشان و زورمندان در پيش وى خاضع و دشمنان در مصاف با او پر شكسته بودند . او در ميدان جنگ از سرما و گرما ، ناهمواريها و دشواريها باك نداشت . « 3 » \r\nاو در سفر سوم به مردم مستضعف برخورد كرد كه از سوى يأْجوج و مأْجوج پيوسته مورد ستم قرار مىگرفتند . آنان از ذىالقرنين استمداد كردند تا ميان آنها و يأجوج و مأجوج سدّى ايجاد كند تا از تهاجم و مزاحمت آنان رهايى يابند او پيشنهاد آنها را پذيرفت و پس از تدارك ابزار و آلات و قالبهاى آهن ، مس مذاب سدّ فولادينى ساخت ولى بر خلاف قدرتمندان در پايان كار ، به علم و آگاهى و قدرت فكرى و فنّى خود مغرور نگشت بلكه آن را از آنِ خدا دانست و گفت : « هذا رَحمْمَةٌ مِنْ رَبّى » « 4 »  اين رحمتى است از جانب پروردگارم .\r\n\r\n2 - مؤمن آل ياسين\r\nخداوند پيامبرانى را براى هدايت مردم « انطاكيّه » « 5 »  دومين شهر بزرگ سرزمين شامات ، فرستاد ولى آنها همچنان در كفر خود باقى مانده و از پيامبران الهى اعراض كردند و حتّى به مخالفت و تهديد و شكنجهء آنان پرداختند . در اين هنگام مردى كه بعدها\r\n\r\n","description":"","footnote":" ( 1 ) - كهف ( 18 ) ، آيهء 84 .  ( 2 ) - الميزان ، ج 13 ، ص 360 .  ( 3 ) - تفسير المراغى ، جزء 16 ، ص 15 ؛ تفسير نمونه ، ج 12 ، ص 526 ؛ و فى ظلال القرآن ، جزء 16 ، ص 10 .  ( 4 ) - كهف ( 18 ) ، آيهء 98 .  ( 5 ) - اين شهر كه هم اكنون از شهرهاى تركيه و بين اسكندريه و حلب واقع شده در قديم يكى از سه شهر بزرگ « روم » محسوب‌مىشد . ","page_name":" 112 ","page_number":112},
  {"content":"\r\n\r\nبه « مؤمن آل ياسين » و نيز به « صاحب ياسين » معروف شد ، « 1 »  از نقطهء دوردست به سرعت و شتابان به قلب شهر آمد و به جمعى از مردم كه يك‌جا گرد آمده بودند ، پيوست امّا فهميد كه آنها بر پيامبران و فرستادگان خدا شوريده‌اند و درصدد قتل و شهادت آنان برآمده‌اند . از اين رو با متانت و تدبير سنجيده ، آنها را از اين عمل زشت باز داشت . با سخنان منطقى و با استدلال قوى ، مردم را به پيروى از پيامبران الهى فراخواند . در اين رهگذر ، به عقل ناب و فطرت سليم تكيه زد به مخاصمه و احتجاج برخاست و حجت و برهان آن جمع را باطل نمود و بدينسان از انبياى سه‌گانهء اين ديار طرفدارى كرد و به دفاع از آنها پرداخت و به زبان نرم و چهرهء گشاده به ساكنان اين شهر پند و اندرز داد ولى سخنان وى درآنها اثرى نبخشيد و سرانجام دراين راه جان باخت و به‌لقاى حق شتافت . « 2 »  آنچه از اين حادثه ، بسيار آموختنى است و بيش از هر چيز بايد الگوى ما باشد اين است كه اين قهرمان فداكار از نبود يار و همفكر هراسى به خود راه نداد و با قلبى مطمئن و ايمانى راسخ و به تنهايى انجام وظيفه كرد و از نداشتن همراه و مددكار بهانه‌اى براى توجيه و ترك تكليف الهى نجست .\r\nاز آن مهمتر ، اين مرد مؤمن در آزاد انديشى و طرز تفكر نيز بهترين الگوست زيرا او در شهرى مىزيست كه همگى كافر و مخالف اصل نبوت و انبيا بودند ولى هرگز تابع جوّ حاكم نشد و رنگ محيط به خود نگرفت و آزاد انديشانه حق را جُست و با عقل و درايت و فطرت سليم به توحيد گراييد و يگانه‌پرست گرديد . و براى هميشه به « مؤمن آل ياسين » معروف گشت . مردى كه خدا را به اخلاص مىپرستيد نه به طمع بهشت و نه از ترس دوزخ . به همين جهت قرآن او را از بندگان مكرم و برگزيده شمرده در حالىكه خداوند تنها دو طايفه را « مكرم » خوانده است . فرشتگان مقرب و مؤمنان خالص و نيز به همين دليل در روايات اسلامى از صديقين و سبقت‌جويان ( پيشتازان ) ايمان خوانده شده چنان كه از پيامبر اسلام نقل شده است كه فرمود :\r\n\r\n","description":"","footnote":" ( 1 ) - لقبهاى مذكور برگرفته از رواياتى است كه در اين باره آمده است ، ر . ك : ترجمهء الميزان ، ج 17 ، ص 122 .  ( 2 ) - ر . ك : الميزان ، ج 17 ، ص 123 ، تفسير نمونه ، ص 339 - 359 . ","page_name":" 113 ","page_number":113},
  {"content":"\r\n\r\n« پيشگامان همهء امتها سه نفرند كه هرگز حتى به مقدار چشم بر هم زدن به خدا كفر نورزيدند :\r\nعلى بن ابى طالب ، صاحب سورهء ياسين و مؤمن آل فرعون ، صديقين ( يعنى كسانى كه پيامبران زمان خود را با صدق و راستى تصديق كردند ) آنهايند و على از همهء آنها افضل است . » « 1 » \r\n\r\n3 - آسيه همسر فرعون\r\nاين بانو از روزى كه معجزهء حضرت موسى عليه السلام را در مقابل ساحران مشاهده كرد به وى ايمان آورد ولى آن را از فرعون كتمان كرد . پس از مدّتى فرعون از ايمان آسيه با خبر شد و او را از تبعيّت موسى عليه السلام باز داشت و تهديد به قتل و شكنجه نمود . ولى اين بانو از ايمان خود دست برنداشت و در مقابل بيدادگريهاى فرعون مقاومت كرد و نجات خود را از خدا خواست . به همين دليل قرآن او را الگو معرفى كرد تا مردم هم مثل وى در مراحلى از حيات فردى ، خانوادگى و اجتماعى و سياسى خود از خدا مدد جويند و خصم دشمنان خدا شوند :\r\n« وَ ضَرَبَ اللَّهُ مَثَلًا لِلَّذينَ امَنُوا امْرَأَتَ فِرْعَوْنَ اذْ قالَتْ رَبِّ ابْنِ لى عِنْدَكَ بَيْتاً فِى الْجَنَّةِ وَ نَجِّنى مِنْ فِرْعَونَ وَ عَمَلِهِ وَ نَجِّنى مِنَ الْقَوْمِ الظَّالِمينَ » « 2 » \r\nو خداوند براى كسانى كه ايمان آورده‌اند ، همسر فرعون را مثل آورده ، آنگاه كه گفت :\r\n« پروردگارا ، پيش خودت در بهشت خانه‌اى برايم بساز ، و مرا از فرعون و كردارش نجات ده ، و مرا از دست مردم ستمگر برهان » .\r\nاين دعاى آسيه جامع خواسته‌ها و آرزوهاى بندهء شايسته‌اى است كه در مسير عبوديت خدا قرار دارد . زيرا هر گاه كه ايمان كسى كامل شد ظاهر و باطن و قلب و زبانش هماهنگ مىشود و چيزى را آرزو نمىكند و به زبان نمىآورد مگر همان را كه با عمل خود آن را مىجويد به همين دليل آنچه را كه آسيه به زبان آورده دال بر اين است كه دعاى او عنوان جامعى است براى عبوديت او و در طول زندگى هم ، همان آرزو را دنبال\r\n\r\n","description":"","footnote":" ( 1 ) - ترجمهء الميزان ، ج 17 ، ص 122 ؛ و مجمع‌البيان ، ج 8 ، ص 421 .  ( 2 ) - تحريم ( 66 ) ، آيهء 11 . ","page_name":" 114 ","page_number":114},
  {"content":"\r\n\r\nكرده و درخواستش نجات از دست ظالمان و فرعونيان بوده است . او همسر فرعون بود و در دستگاه وى ، همهء لذات مادّى برايش آماده و از همه نوع آسايش برخوردار بود ولى با اين وصف دست از همهء لذات دنيا شُست و به كرامت و قرب خدا دل بست اين قدمى كه همسر فرعون ، در راه بندگى خدا برداشته قدمى است كه مىتواند براى همهء انسانها « مَثَل » و الگو باشد . « 1 »  زيرا زرق و برق دستگاه فرعونى و همچنين زجر و شكنجه او نتوانست اين بانوى مؤمن و با بصيرت را از خداپرستى ، آرمانهاى مقدس و حيات معنويش جدا سازد بلكه همچنان در مسير رضاى خداوند گام برداشت تا لحظه‌اى كه خدا دعايش را پذيرفت و او را از كاخ فرعون به فردوس برين برد و او را طبق بيان صريح پيامبر صلى الله عليه و آله ، از زنان بهشتى قرار داد . « 2 » \r\n\r\n3 - مالك اشتر\r\nاز ديدگاه نهج‌البلاغه ، مالك اشتر از شخصيّتهايى است كه بايد مؤمنان او را سرمشق و الگوى خود قرار دهند چرا كه وى ، پس از امامان معصوم عليهم السلام سرور و سرآمد زمان خود بود . و از قهرمانان جنگ قادسيّه و از شيعيان خالص و اصحاب خاص امام على عليه السلام شمرده مىشد . او مردى بخشنده ، شاعرى نام‌آور ، سخنورى چيره‌دست ، عارفى بصير و پارسا بود و در علوم و معارف دينى مقام و منزلت خوبى داشت .\r\nبينش عميق ، معرفت فراگير و ايمان قوىِ اين بزرگ‌مرد با اخلاق پسنديده و سياست علوى آميخته شده بود . مالك تنها مرد پيكار و ميدان جنگ نبود بلكه با خصوصيّات برجسته و خصلتهاى انسانى خود ، گوى سبقت را از ديگران ربود و در بين همهء آنها بلند آوازه گرديد . اين صحابى بزرگ در برابر مولاى خود تسليم و در پيمان خويش وفادار بود بدين جهت امام عليه السلام او را براى خود يارى خيرخواه و براى دشمنانش رقيب قاطع و سازش‌ناپذير مىدانست :\r\n\r\n","description":"","footnote":" ( 1 ) - ترجمهء الميزان ، ج 19 ، ص 577 - 578 .  ( 2 ) - تفسير نمونه ، ج 24 ، ص 303 . ","page_name":" 115 ","page_number":115},
  {"content":"\r\n\r\n« . . . كانَ رَجُلًا لَنا ناصِحاً وَ عَلى عَدُوِّنا شَديداً ناقِماً فَرَحِمَهُ اللَّه » « 1 » \r\n[ مالك اشتر 
  ] مردى بود كه نسبت به ما ناصح و خيرخواه و نسبت به دشمنانمان سختگير و در هم كوبنده بود خداى رحمتش كند .\r\nهنگامىكه حضرت على عليه السلام لشكرى به استعداد دوازده هزار نفر ، راهى شام مىكرد فرماندهى آن را به او سپرد و به فرماندهان ديگر - زياد بن نصر و شريح بن هانى - نوشت :\r\n« مالك بن حارث اشتر » را بر شما و بر آنان كه زير فرمان شمايند فرماندهى مىدهم . گوش به فرمانش باشيد . او را زره و سپر خود قرار دهيد . زيرا او از كسانى است كه از سستى و سقوطش هيچ نگرانى وجود ندارد . نه در كارى كه شتاب در آن به خردمندى و آينده‌نگرى نياز دارد سستى مىكند نه در موردى كه درنگ سزاوار است شتاب مىورزد . » « 2 » \r\nاين سردار بزرگ از آنجا كه زمان شناس ، شجاع و هشيار بود ، در بحرانهاى اجتماعى و صحنه‌هاى مختلف سياسى و نظامى رنگ نباخت و همچون كوه ، استوار ماند . هنگامىكه حضرت على عليه السلام خبر شهادتش را شنيد سخت متأثر شد و با نهايت تأسّف فرمود :\r\n« مالِكُ وَ ما مالِكُ ؟ وَاللَّهِ لَوْ كانَ جَبَلًا لَكانَ فِنْداً ، وَ لَوْ كانَ حَجَراً لَكانَ صَلْداً لا يَرْتَقيهِ الْحافِرُ وَ لا يُوفى عَلَيْهِ الطَّائِرُ » « 3 » \r\nمالك ، مالك چه بود ؟ به خدا سوگند اگر كوه بود يكتا [ و سرفراز و دست نايافتنى 
  ] و اگر سنگ بود سرسخت [ و نفوذ ناپذير 
  ] بود هيچ مركبى نمىتوانست از كوهسار وجودش بالا رود و هيچ پرنده‌اى به اوج او راه يابد .\r\n\r\n4 - خَبّاب بن ارَتّ\r\nاز ديگر كسانىكه حضرت على عليه السلام در نهج‌البلاغه از او به‌نيكى ياد مىكند « خَبّاب بن ارتّ » است او نخست ، برده‌اى بود كه زنى از « خزاعه » او را آزاد كرد ولى در سايهء اسلام و با\r\n\r\n","description":"","footnote":" ( 1 ) - نهج‌البلاغه ، نامهء 34 .  ( 2 ) - همان ، نامهء 13 .  ( 3 ) - همان ، حكمت 444 . ","page_name":" 116 ","page_number":116},
  {"content":"\r\n\r\nتربيت صحيح دينى به مرحله‌اى رسيد كه شايستگى يافت سرمشق ديگران قرار گيرد و الگوى عملى مردمان باشد . او در سال ششم بعثت ، به پيامبر اكرم صلى الله عليه و آله ايمان آورد و براى تثبيت و پيشرفت مكتب اسلام شكنجه‌هاى زيادى متحمل شد در حدى كه در كمرِ وى آتش پرحجمى روشن كردند ولى همچنان بر دين خود استقامت ورزيد او از كسانى است كه همراه پيامبر صلى الله عليه و آله از مكه به مدينه هجرت نمود و از پيشتازان تشكلهاى نظامى و نيروهاى دفاعى مدينه گرديد و در جنگ بدر و ديگر جنگهاى پيامبر صلى الله عليه و آله شركت جُست و همچنين در جنگ صفّين و نهروان به يارى على عليه السلام شتافت . خوارج به‌دليل كينه‌اى كه از او داشتند فرزندش عبدالله را كشتند . او سرانجام در سال 37 ه . ق . در كوفه وفات يافت و امام على عليه السلام بر او نماز گزارد و در پُشت كوفه به خاك سپرد . « 1 » \r\nامام عليه السلام در گفتارى ويژگيهاى او را برمىشمرد و با اين خصوصيات معرفى مىكند :\r\n1 - او كسى بود كه اسلام را از روى رغبت ، بصيرت و اخلاص پذيرفت ؛\r\n2 - از روى اطاعت و فرمانبردارى هجرت گزيد .\r\n3 - به ضروريات مادى زندگى قانع بود و از ثروت اندوزى و تكاثر پرهيز مىكرد ؛\r\n4 - از خداى خود راضى و به پاداش و ثواب اخروى او اميدوار بود .\r\n5 - زندگى خود را با جهاد در راه خدا و دفاع از آرمانهاى دينى و حريت و كرامت انسانى سپرى كرد .\r\n6 - او پيوسته به ياد مرگ و معاد بود و كارهاى خود را براساس ميزان ثابت و محاسبهء اخروى انجام مىداد ؛ « 2 » \r\nحضرت على عليه السلام بخاطر صفات برجسته و خصوصيات مثبتى كه او و ديگر يارانش چون مقداد ، حجر ، ابوذر و . . . داشتند . آنها را به‌عنوان الگوهاى عملى معرفى و مردم را به اقتدا از آنان تشويق مىكرد .\r\n\r\n","description":"","footnote":" ( 1 ) - فى ظلال نهج‌البلاغه ، محمدجواد مغنيه ، ج 4 ، ص 242 - 243 .  ( 2 ) - نهج‌البلاغه ، حكمت 42 ، با توضيح از فى ظلال نهج‌البلاغه ، ج 4 ، ص 242 - 245 . ","page_name":" 117 ","page_number":117},
  {"content":"\r\n\r\nخلاصه\r\nدر ارائهء اسوه‌هاى عملى « عصمت » ضرورى نيست . وارستگان غير معصوم را نيز مىتوان الگو قرار داد و به آنها تأسى جُست و آن براى قطع بهانهء توجيه‌گرايانى است كه مىپندارند قُلل معنوى و تربيتى براى غير معصوم راه نايافتنى است .\r\nذىالقرنين از كسانى است‌كه در خيرانديشى ، آميزش « تخصّص و تعهد » ، علم و تجربه ، و خضوع و بندگى در برابر عظمت خداوند ، سزاوار « تأسى » و « تبعيّت » است . خداوند او را با اسباب مادى و معنوى ، مجهّز ساخت ، در حدّى كه توانست ، ضمن سفر طولانى به « بين‌السدّين » سدّ معروف ذىالقرنين را بسازد .\r\nمؤمن آل‌ياسين در پشتيبانى از پيامبران ، شكستن جوّ جهل و خفقان ، آزادانديشى و ايمان ، و در اقامهء حجّت و برهان و نصيحت و خيرخواهى بر مردمان ، بهترين الگو و از پيشتازان معرفت است .\r\nآسيه همسر فرعون از ديگر اسوه‌هايى است كه خداوند او را ستوده و آرزوها و خواسته‌هايش را برآورده است . در تولى و تبرّى ، مبارزه با ظالم ، بانوى نمونه و از زنان بهشتى است .\r\nمالك اشتر از ياران نزديك امام على عليه السلام است كه مقام علمى ، اجتماعى ، سياسى و مبارزاتى او زبانزد عام و خاصّ بود . حضور او در ميدانهاى نبرد و صحنه‌هاى سياسى و نظامى ، مايهء خشنودى على بن ابى طالب عليه السلام و لشكر اسلام و سبب نگرانى و ترس و اضطراب دشمنان بود . بخاطر اين ويژگيها الگو معرفى شده است .\r\nخَبّاب بن ارَتّ از مسلمانان و مهاجران نخستين است كه در بيشتر جنگهاى صدر اسلام و صفين و نهروان شركت جُست . حضرت على عليه السلام او را مجاهد نستوه ، مؤمن خالص ، زاهد و قانع معرفى كرده و از پيروانش مىخواهد كه با چنين كسانى همگام باشند .\r\nپرسش\r\n1 - ذىالقرنين كيست و چه ويژگيهايى دارد ؟\r\n2 - اسوه بودن « مؤمن آل‌ياسين » را توضيح دهيد .\r\n3 - آسيه در چه ابعادى مىتواند الگو باشد ؟\r\n4 - مالك اشتر را از ديدگاه على عليه السلام معرفى كنيد .\r\n5 - خَبّاب بن ارّت كيست و در چه ابعادى اسوه است ؟\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nدرس چهاردهم سنت‌هاى تاريخى ( 1 )\r\nخداوند همچنانكه جهان طبيعت را بر پايهء هدايت تكوينى اداره مىكند جامعه و تاريخ بشرى را نيز با ضوابط خاصّى تدبير مىكند كه با الهام از قرآن ، از آنها به سنتهاى اجتماعى و تاريخى تعبير مىشود .\r\n\r\nمعناى سنت\r\n« سنت » از نظر لغت به معناى راه و رسم ، روش و رفتار و شيوه‌اى است كه استمرار داشته باشد . « 1 »  بدين مناسبت « گفتار » ، « تأييد » و « عمل » معصومين عليهم السلام ، سنت ناميده مىشود . اين كلمه در قرآن در هفده مورد به كار رفته و اكثر آنها در خصوص نزول عذاب بر اقوام مجرم ، باطل‌گرا و كافر است ، ولى از آن نظر كه هيچ‌يك از افعال الهى عبث و بىحساب نيست ؛ بلكه همهء آنها از حكمت او سرچشمه مىگيرد ، مىتوان مفهوم آن را تعميم داد و گفت سنتهاى تاريخى عبارتند از :\r\n« ضوابطىكه در افعال خداوند وجود دارد و روشهايىكه او امور عالم را بر پايهء آنها اداره مىكند . » « 2 » \r\n\r\nنقش سنت‌ها در بينش انسانها\r\nتوجّه به جريان سنّتهاى الهى ، بيدار كننده و حركت آفرين است و انسان را بر اعمال خير و پرهيز از انديشه‌ها و عملهاى نادرست بر مىانگيزد . از اين رو حضرت على عليه السلام\r\n\r\n","description":"","footnote":" ( 1 ) - ر . ك : مفردات راغب ، ص 251 .  ( 2 ) - جامعه و تاريخ از ديدگاه قرآن ، محمد تقى مصباح ، ص 425 . ","page_name":" 119 ","page_number":119},
  {"content":"\r\n\r\nهنگامى كه ياران خود را به جنگ جمل ترغيب مىكرد سنّتهاى گذشته را يادآورى مىنمود و مىفرمود :\r\n« قَدْ قامَتِ الْفِئَةُ الْباغِيَةُ فَايْنَ الُمحْتَسِبُونَ ؟ فَقَدْ سُنَّتْ لَهُمُ السُّنَنُ وَ قُدِّمَ لَهُمُ الْخَبَرُ . . . » « 1 » \r\nگروه ستمكار به پا خاسته‌اند پس كجايند آنان كه براى خدا قيام مىكنند ؟ سنتها برايشان روشن شده و اخبار آن پيش از اين گفته شده است .\r\nمقصود اين است كه براى مؤمنان بيدار و مطّلع - كه امر به معروف و نهى از منكر و جهاد را براى رضايت خداوند انجام مىدهند - جاى ترديدى نمانده است كه پديدآورندگان جنگ جمل باغى و ياغى هستند ؛ زيرا آنها اين امر را از دو راه مىدانند :\r\nاوّل از راه شناخت سنتها و اشراف به جريانات سياسى .\r\nدوّم از راه وحى و پيشگويى پيامبر اسلام صلى الله عليه و آله كه از ظهور « ناكثين » براى آنها خبر داده بود .\r\nآگاهى از سنتها يكى از علامات « يقين » و شناخت قطعى است و كسى كه نسبت به سنن الهى ناآگاه و بىتفاوت باشد علم و اطلاعات و درك صحيح وى از روند جامعه و تاريخ به مرتبهء يقين نخواهد رسيد . حضرت على عليه السلام مىفرمايد :\r\n. . . و يقين بر چهار قسمت است : بينش همراه با هوشيارى و زيركى ، رسيدن به دقايق حكمت ، پندگرفتن از حكمتها ، و توجه به روش پيشينيان . كسى كه هوشيار و بينا باشد حكمت و دقايق امور برايش روشن مىشود و كسى كه دقايق امور و حكمت برايش روشن باشد عبرت فراگيرد و كسى كه درس عبرت فراگيرد ، گويا هميشه با گذشتگان بوده است . « 2 » \r\nدقت در اين سخن روشنگر اين نكته است كه يقين حاصل از تاريخ وقتى بدست مىآيد كه مطالعه و درك سنتهاى گذشته حكيمانه ، دقيق و عميق باشد آن‌چنانكه انسان احساس كند كه در بين گذشتگان زيست كرده و محصول حيات آنان را به خوبى دريافته است . « 3 » \r\n\r\n","description":"","footnote":" ( 1 ) - نهج البلاغه ، صبحى صالح ، خطبهء 148 ، ص 206 .  ( 2 ) - ترجمه و شرح فشرده‌اى بر نهج البلاغه ، امامى و آشتيانى ، ج 3 ، ص 221 .  ( 3 ) - ارزش تاريخ ، عباس نصر ، ص 34 . ","page_name":" 120 ","page_number":120},
  {"content":"\r\n\r\n\r\nخاستگاه سنت\r\nدر قرآن ، « سنت » گاهى به خداوند نسبت داده مىشود :\r\n« سُنَّةَ اللَّهِ الَّتى قَدْ خَلَتْ فى عِبادِهِ » « 1 » \r\nسنت خداوند است كه همواره در ميان بندگانش اجرا شده است .\r\nگاهى به پيامبران نسبت داده مىشود :\r\n« . . . سُنَّةَ مَنْ قَدْ ارْسَلْنا قَبْلَكَ مِنْ رُسُلِنا » « 2 » \r\nاين سنت ( ما ، در مورد ) پيامبرانى است كه پيش از تو فرستاديم .\r\nو گاهى هم به مردمان گذشته :\r\n« . . . كَذلِكَ نَسْلُكُهُ فى قُلوُبِ الُمجْرِمينَ لايُؤْمِنوُنَ بِهِ وَ قَدْ خَلَتْ سُنَّةُ الْاوَّلينَ » « 3 » \r\nما اينچنين ( و از هر راه ممكن ) قرآن را به درون دلهاى مجرمان راه مىدهيم ( ولى با اين حال ) آنها به آن ايمان نمىآورند . روش پيشينيان نيز چنين بود .\r\nاين آيات ناظر به نوع و تعدد سنتهاى اجتماعى و تاريخى نيست و نبايد تصور شود كه سنت بر سه نوع است : سنت‌هاى الهى ، سنت‌هاى پيامبران و سنت‌هاى مردمان . زيرا خاستگاه سنتها يكى است و آن اراده و مشيت خداوند است . از اين رو گاهى مىتوان به مبدأ اصلى و خداوند نسبت داد و گاهى به مجارى طبيعى و وسائط مادى كه پيامبران و مردم معمولى هستند . دليل بر آن تعبير « سُنَّتُنا » است كه در موارد مشابه به كار رفته است و خداوند با اين تعبير فِعل و انفعالات فردى و اجتماعى افراد بشر را به خود نسبت داده است تا آنان را با توحيد افعالى بيشتر آشنا سازد . « 4 » \r\nبه عنوان مثال : پيروزى نظامى قومى را كه با عواملى چون تفوّق قدرت جنگى و\r\n\r\n","description":"","footnote":" ( 1 ) - غافر ( 40 ) ، آيهء 85 .  ( 2 ) - اسراء ( 17 ) ، آيهء 77 .  ( 3 ) - حجر ( 15 ) ، آيات 12 - 13 .  ( 4 ) - جامعه و تاريخ از ديدگاه قرآن ، ص 426 ( تلخيص ) . ","page_name":" 121 ","page_number":121},
  {"content":"\r\n\r\nزور و زر به دست آمده ، به خود نسبت مىدهد يا حتى برخى از كارهاى پيامبر را نيز كار خويش مىداند و مىفرمايد : 1\r\n« وَ ما رَمَيْتَ اذْ رَمَيْتَ وَ لكِنَّ اللَّهُ رَمى » « 1 » \r\nو اين تو نبودى ( اى پيامبر كه خاك و سنگ به صورت آنها ) انداختى بلكه خدا انداخت .\r\n\r\nويژگيهاى سنتها\r\nپيش از بيان برخى از نمونه‌ها و انواع سنتهاى اجتماعى ، به ويژگيهاى سنن الهى مىپردازيم :\r\n\r\n1 - فراگيرى\r\nسنتهاى جارى در جامعه و تاريخ ، عموميت دارد . محدود به زمان ، مكان و فرد نيست و تمام افراد بشر را در بر مىگيرد ، چه مؤمن ، چه كافر ، چه امم گذشته و چه ملتهاى حال و آينده . در هيچ شرايط زمانى و مكانى تغيير نمىپذيرد و دربارهء هيچ فرد و جامعه‌اى نقض نمىگردد و در هيچ حال استثنا نمىپذيرد و نسبت به همهء جوامع جريان دارد :\r\n« سُنَّةَ اللَّهِ فِى الَّذينَ خَلَوْا مِنْ قَبْلُ وَ كانَ امْرُ اللَّهِ قَدَراً مَّقْدوُراً » « 2 » \r\nاين سنت الهى در مورد كسانى كه پيش از اين بوده‌اند جارى بوده و فرمان خدا روى حساب و برنامهء دقيقى است .\r\nاز آنجا كه جريان و حاكميت سنتها مبتنى بر تقدير ، حكمت و قدرت نامحدود الهى است زيركى ، اقتدارمالى ، زيادى جمعيت و هيچ عامل ديگرى مانع از استمرار آنها نمىگردد . همهء تدبيرها ، روشها و چاره‌جوييها مقهور ارادهء خداوند است :\r\n« وَ كَمْ اهْلَكْنا قَبْلَهُمْ مِنْ قَرْنٍ هُمْ احْسَنُ اثاثاً وَ رِأْياً » « 3 » \r\n\r\n","description":"","footnote":" ( 1 ) - انفال ( 8 ) ، آيهء 17 .  ( 2 ) - احزاب ( 33 ) ، آيهء 38 .  ( 3 ) - مريم ( 19 ) ، آيهء 74 . ","page_name":" 122 ","page_number":122},
  {"content":"\r\n\r\nچه بسيار اقوامى را پيش از آنان نابود كرديم كه هم مال و ثروتشان از آنها بهتر بود و هم ظاهرشان آراسته‌تر .\r\n\r\n2 - تغييرناپذيرى\r\nتغيير ضوابط كلى كه اغلب از جهل ، ضعف و محدوديت قدرت اجرايى سرچشمه مىگيرد ، درسنن و قوانين اجتماعى خداوند وجود ندارد . زيرا علم مطلق و قدرت نامتناهى جايى براى جابه جايى و تغيير باقى نمىگذارد .\r\n« فَهَلْ يَنْظُروُنَ الَّا سُنَّتَ الْاوَّليِنَ فَلَنْ تَجِدَ لِسُنَّتِ اللَّهِ تَبْديلًا وَ لَنْ تَجِدَ لِسُنَّت‌ِاللَّهِ تَحْويلًا » « 1 » \r\nآيا آنها چيزى جز سنت پيشينيان ( و عذابهاى دردناك آنان ) را انتظاردارند ؟ ! هرگز براىسنت خدا تبديلى نخواهى يافت ، و هرگز براى سنت الهى تغييرىنمىيابى .\r\nسنن خداوند علاوه بر تبديل ناپذيرى ، تحول و تغيير هم نمىپذيرند . يعنى نه بطوركلى عوض مىشوند و چيز ديگرى جاى آنها را مىگيرد و نه از نظر كمى و كيفى دگرگون مىگردند و به ضعف و شدت مىگرايند . سپاسگزارى ، افزون شدن نعمت و پاداش خوب را در پى دارد ، كفر و ناسپاسى در مقابل نعمت مجازات و عذاب دنيوى و اخروى دارد . اين يك سنت الهى است كه هرگز براى شكر ، عذاب و دربرابر كفران ، زيادى نعمت درنظر گرفته نمىشود تا تبديل و تحويل صورت پذيرد .\r\n\r\n3 - بازتاب جمعى\r\nبافت جامعه ، تأثير و تأثّر متقابل و مسئوليتهاى دينى ، انسانى و اخلاقى افراد ، بازتاب جمعى و سرنوشت مشترك در پى دارد . اگر جامعه عليه جريانهاى باطل يا ظلم و ستم مبارزه نكردند و همچنان بىتفاوت نشستند و ستم‌پذير گشتند مجازات الهى و واكنش عمل زشت آنها ، گريبان همه را مىگيرد ، چه ظالمان و همفكرانشان ، چه افرادى كه بدون\r\n\r\n","description":"","footnote":" ( 1 ) - فاطر ( 35 ) ، آيهء 43 . ","page_name":" 123 ","page_number":123},
  {"content":"\r\n\r\nعذر شرعى در برابر ستم سكوت كردند چراكه اين امر خاصيت و بازتاب حوادث اجتماعى و جريان سنت است .\r\n« وَاتَّقوُا فِتْنَةً لاتُصيبَنَّ الَّذينَ ظَلَموُا مِنْكُمْ خاصَّةً » « 1 » \r\nو از فتنه‌اى بپرهيزيد كه تنها به ستمكاران شما نمىرسد . ( بلكه همه را فرا خواهد گرفت چرا كه ديگران سكوت كردند . )\r\nحضرت على عليه السلام مىفرمايد :\r\nاى مردم ! رضايت و نارضايتى ( بر عملى ) موجب وحدت پاداش و كيفر مردم مىگردد ( كسانى كه راضى به آن عملند در كيفر و پاداش شريكند ) ناقهء ثمود را يك نفر بيشتر پى نكرد ، اما عذاب و كيفر آن ، همهء قوم ثمود را فراگرفت ، زيرا همه به عمل او راضى بودند ، خداوند مىفرمايد : « فَعَقَرُوها فَاصْبَحُوا نادِمينَ » « 2 »  آن را پى كردند ولى ( سرانجام پس از نزول بلا ) پشيمان گشتند . سرزمين آنان همچون آهن گداخته‌اى كه در زمين نرم فرو رود ، يك‌باره فريادى برآورد و فروكش كرد ! ( و بدين طريق كيفر اعمال زشت خود را ديدند » . « 3 » \r\n\r\n4 - قانون‌مدارى\r\nواقعگرايى و قانونمندى از ديگر ويژگيهاى سنتهاست بدين معنا كه ترقى يا انحطاط فرهنگ و تمدن يا پيروزى و شكست گروهى در جنگ و سياست به صورت تصادفى ، يا يك‌جانبه و بدون محاسبه و خارج از حوزهء « عليّت » نيست بلكه بر اساس واقع‌بينى و بدور از هرگونه محافظه‌كارى است . شكست مسلمانان در جنگ « احد » نمونهء بارزى است در اين‌باره : پيروزى حقِ طبيعى يك جنگجوست و به وجود آمدنش شرايط مساعد و عوامل ويژه‌اى مىطلبد كه بايد منطبق با همان ضوابط و سنن در تكوين و تشريع باشد .\r\nمسلمانان در جنگ احد چون نتوانستند خود را با شرايط پيروزى كه اطاعت از فرماندهى و استقامت ، از جملهء آنهاست هماهنگ كنند شكست خوردند . زيرا آنها بطور كامل از\r\n\r\n","description":"","footnote":" ( 1 ) - انفال ( 8 ) ، آيهء 25 .  ( 2 ) - شعرا ( 26 ) ، آيهء 157 .  ( 3 ) - نهج البلاغه ، صبحى صالح ، خطبهء 201 ، ص 319 . ","page_name":" 124 ","page_number":124},
  {"content":"\r\n\r\nفرماندهى اطاعت نكردند و به طمع برخوردارى از غنايم جنگى ، تنگهء حساس و سوق‌الجيشى را ترك گفتند و پايين آمدند و دشمن از فرصت استفاده كرده و از همانجا غافلگيرانه به قلب لشكر اسلام نفوذ كردند و خاطرهء تلخى در تاريخ مسلمانان پديد آوردند . قرآن اين حادثه را قانونمندانه تحليل مىكند تا بر همگان معلوم گردد كه پيروزى حق الهى و حتمى يك مسلمان در هر شرايط نيست و شكست هم همواره مربوط به دشمن نيست . پيروزى و شكست بر حسب علل و اسباب طبيعى از يك سو و امداد الهى از سوى ديگر ( و درشرايط خاص ) است . « 1 » \r\n« انْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ وَ تَلْكَ الْايَّامُ نُداوِلُها بَيْنَ النَّاسِ » « 2 » \r\nاگر ( در ميدان احد ) به شما جراحتى رسيد ( و ضربه‌اى وارد شد ) به آن جمعيت نيز ( در ميدان بدر ) جراحتى همانند آن وارد گرديد . و ما اين روزها ( ى پيروزى و شكست ) را در ميان مردم مىگردانيم .\r\nدولت و سعادت گاهى براى يك گروه است و گاهى براى گروه ديگر و جاى تعجب نيست كه اين پيروزى گاهى براى حق باشد ، گاهى براى باطل ، زيرا گردش ايام ، سنتى از سنن الهى است و طبق مصالح عالى كه عقلها از درك تمام جهات آن عاجزند در بين مردم در گردش است بدون اينكه در يك جا متوقف شود و قوم ديگرى را محروم نمايد . و اين موضوع منافاتى با پيروزى حتمى حق بر باطل ندارد زيرا حق در فراز و نشيبهاى مختلف قرار مىگيرد و سرانجام به پيروزى مطلق مىرسد . « 3 » \r\n\r\n","description":"","footnote":" ( 1 ) - سنتهاى اجتماعى و فلسفهء تاريخ در مكتب قرآن ، ص 78 - 80 .  ( 2 ) - آل عمران ( 3 ) ، آيهء 140 .  ( 3 ) - ر . ك : ترجمهء الميزان ، ج 7 ، ص 46 ؛ المنار ، ج 4 ، ص 147 . ","page_name":" 125 ","page_number":125},
  {"content":"\r\n\r\nخلاصه\r\nسنت ، ضابطه و روش ثابتى است كه خداوند جهان ، تشريع و روابط انسانها را با آن تدبير مىكند .\r\nمطالعهء دقيق در جريان سنتهاى تاريخى اثر عميقى در بينش انسان دارد و او را به مرحلهء ادراك يقينى نزديك مىكند و در موضعگيريهاى اجتماعى برايش جهت مىدهد .\r\nهر چند قرآن ، گاهى سنت را به پيامبران و گاهى به افراد بشر نسبت مىدهد ولى منشأ پيدايش آن خداوند است . و نسبت آن به بندگان خدا از باب وسيله مادى و طبيعى است .\r\nسنتهاى الهى ، عمومى ، همگانى ، تغييرناپذير ، قانونمند و واقعگرا هستند . پيامبران ، امامان ، مؤمنان و غيرمؤمنان در آن يكسانند همانند پيروزى و شكست در جنگها كه با ضوابط و شرايطى صورت مىگيرد ، چه كافر و چه مؤمن .\r\nپرسش\r\n1 - سنت چيست و چه ارزشى دارد ؟\r\n2 - چرا گاهى سنتها به غير خدا نسبت داده مىشود ؟\r\n3 - ويژگيهاى سنن الهى را بنويسيد .\r\n4 - مقصود از قانونمندى سنتها ، چيست ؟\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nدرس پانزدهم سنّتهاى تاريخى ( 2 )\r\nدر قرآن و نهج‌البلاغه همهء سنّتهاى الهى تبيين شده است كه ما به اختصار به برخى از آنها اشاره مىكنيم با يادآورى اين نكته كه سنّتهاى اجتماعى در دو محور مطلق و مشروط بيان شده است و به ديگر سخن ، سنتها بر دو نوع است : مطلق و مشروط\r\n\r\n1 - سنتهاى مطلق\r\nسنتهاى مطلق به آن دسته از سنتهايى گفته مىشود كه مفهوم و مورد آن عمومى و ابتدايى است و معلول رفتار و عكس‌العمل مردم نيست ، بلكه در هر شرايطى تحقق مىيابد كه به دو نمونه اشاره مىشود :\r\n\r\nالف - هدايت عمومى :\r\nآنچه از قرآن و روايات امامان معصوم و شواهد تاريخى برمىآيد ، اين است‌كه خداوند در طول تاريخ پيامبرانى را براى هدايت « امّتها و جامعه‌ها » برانگيخته است نه به سوى « يكايك افراد » . تعبيرات « امّت » « قريه و قرى » كه در ارتباط با انبيا ذكر شده است مؤيّد اين معناست :\r\n« وَ لَقَدْ بَعَثْنا فى كُلِّ امَّةٍ رَسوُلًا انِ اعْبُدُواللَّهَ . . . » « 1 » \r\nو ما براى هر امتى رسولى برانگيختيم تا « خداى يكتا را » بپرستيد .\r\n« وَ ما اهْلَكْنا مِنْ قَرْيَةٍ الَّا لَها مُنْذِروُنَ » « 2 » \r\nو ما [ مردمِ 
  ] هيچ شهر و ديارىرا هلاك‌نكرديم مگراينكه انذاركنندگانى ( از پيامبران‌الهى ) داشتند .\r\n\r\n","description":"","footnote":" ( 1 ) - نحل ( 16 ) ، آيهء 36 .  ( 2 ) - شعرا ( 26 ) ، آيهء 208 . ","page_name":" 127 ","page_number":127},
  {"content":"\r\n\r\n\r\nب - آزمايش مردم :\r\nآزمايش از ديگر سنتهاى تاريخى و اجتماعى است . اين موضوع كه با تعبيراتى چون « فتنه » و « بلاء » آمده ، در موارد زيادى مطرح شده است و در دو صورت فردى و اجتماعى قابل بررسى است بدين معنا كه خداوند گاهى شخصى را مىآزمايد تا قدرت روحى ، ظرفيّت ، سپاسگذارى يا ناسپاسى او روشن شود :\r\n« وَ لَنَبْلُوَنَّكُمْ بِشَىْءٍ مِنَ الْخَوْفِ وَ الْجوُعِ وَ نَقْصٍ مِنَ الْامْوالِ وَ الْانْفُسِ وَ الَّثمَراتِ وَ بَشِّرِ الصَّابِرينَ » « 1 » \r\nبه يقين همهء شما را با چيزى از ترس ، گرسنگى و كاهش در مالها و جانها و ميوه‌ها آزمايش مىكنيم ؛ و بشارت ده به استقامت كنندگان !\r\nگاهى امتحان الهى در سطح گسترده و براى يك قوم ، گروه و ملتى مطرح مىشود :\r\n« قالَ فَانَّا قَدْ فَتَنَّا قَوْمَكَ مِنْ بَعْدِكَ وَ اضَلَّهُمُ السَّامِرِىُّ » « 2 » \r\n« فرمود : ما قوم تو را بعد از تو آزموديم و سامرى آنها را گمراه ساخت . »\r\nو نيز مىفرمايد :\r\n« وَ لَقَدْ فَتَنَّا قَبْلَهُمْ قَوْمَ فِرْعَوْنَ وَ جاءَهُمْ رَسوُلٌ كَريمٌ » « 3 » \r\nو ما پيش از اينها قوم فرعون را آزموديم و رسول بزرگوارى به سراغشان آمد .\r\n\r\nج - هدف از آزمايش :\r\nخداوند از گذشته و آينده ، ظاهر و باطن افراد و جوامع آگاه است و با امتحان كردن و يا امتحان نكردن انسانها نه بر علمش افزوده مىشود و نه مشكلى به وجود مىآيد بلكه هدف خداوند اين است كه با آزمايش ، استعداد ، شايستگى و توانمندى افراد را براى خودشان آشكار سازد تا آنها را براى پذيرش تعليمات دينى آماده نمايد .\r\n\r\n","description":"","footnote":" ( 1 ) - بقره ( 2 ) ، آيهء 155 .  ( 2 ) - طه ( 20 ) ، آيهء 85 .  ( 3 ) - دخان ( 44 ) ، آيهء 17 . ","page_name":" 128 ","page_number":128},
  {"content":"\r\n\r\n\r\n2 - سنتهاى مشروط\r\nموضعگيريهاى درست يا نادرست در مقابل تعاليم الهى و استقبال از راه حق يا باطل ، زمينه را براى برخى از سنتهاى الهى آماده مىكند كه از آنها به سنتهاى « مشروط » و « مقيّد » تعبير مىشود ؛ يعنى سنتهايى كه معلول رفتار مردمند ، همانند :\r\n\r\nسنت امداد\r\nعامّترين و كلّىترين سنّتى كه خداوند براى حمايت از انسانها اعمال مىكند ، سنت « امداد » است . بدين معنا كه خدا ، هم كسانى را كه طالب دنيا و كمالات مادّى و دنيوى باشند و در راه باطل گام گذارند يارى مىكند و هم كسانى را كه جوياى آخرت و كمالات معنوى باشند و در طريق حق گام بردارند ، يعنى وسايل پيشرفت و نيل به هدف را براى هر دو گروه فراهم مىسازد . « 1 »  آيات زيادى به آن تصريح دارد از جمله :\r\n« مَنْ كانَ يُريدُ حَرْثَ الْاخِرَةِ نَزِدْ لَهُ فى حَرْثِهِ وَ مَنْ كانَ يُريدُ حَرْثَ الدُّنْيا نُؤْتِهِ مِنْها وَ مالَهُ فِى الْاخِرَةِ مِنْ نَصيبٍ » « 2 » \r\nكسىكه زراعت آخرت‌را بخواهد ، به‌كشت او بركت و افزايش مىدهيم و بر محصولش مىافزاييم ؛ و كسى كه فقط كشت دنيا را بطلبد ، كمى از آن را به او مىدهيم اما در آخرت بهره‌اى ندارد .\r\nدر جاى ديگر مىفرمايد :\r\n« آن كس كه ( تنها ) زندگى زودگذر ( دنيا ) را مىطلبد ، آن مقدار از آن را كه بخواهيم - و به هر كس اراده كنيم - مىدهيم ؛ سپس دوزخ را براى او قرار خواهيم داد ، كه در آتش سوزانش مىسوزد در حالى كه نكوهيده و راندهء ( درگاه خدا ) است . و آن كس كه سراى آخرت را بطلبد و براى آن سعى و كوشش كند - درحالى كه ايمان داشته باشد - سعى و تلاش او ، ( از سوى خدا )\r\n\r\n","description":"","footnote":" ( 1 ) - جامعه و تاريخ از ديدگاه قرآن ، ص 435 .  ( 2 ) - شورى ( 42 ) ، آيهء 20 . ","page_name":" 129 ","page_number":129},
  {"content":"\r\n\r\nپاداش داده خواهد شد . هر يك از اين دو گروه را از عطاى پروردگارت بهره و كمك مىدهيم ؛ و عطاى پروردگارت هرگز ( از كسى ) منع نشده است . » « 1 » \r\n\r\nچند نكته\r\n1 - گرچه سنت « امداد » فراگير و شامل همهء انسانهاست چه كافر ، چه فاسق و چه مؤمن ، ولى از سنتهاى مشروط شمرده شده است بدين دليل كه مسبوق به رفتار و خواست قلبى افراد است يعنى آنان دنيا يا آخرت را به‌صورت جدّى مىخواهند و دربارهء آنها دست به تلاش و كوشش مىزنند آنگاه امدادهاى الهى به آنان مىرسد ، بر خلاف دو سنّت « هدايت توسط انبيا » و « آزمايش » كه مسبوق به افعال انسانها نيستند ؛ مردم چه بخواهند ، چه نخواهند ، هم مورد تبليغ و هدايت واقع مىشوند و هم مورد ابتلا و امتحان . « 2 » \r\n2 - از تحليل آيات ياد شده بر مىآيد كه امدادهاى الهى به مؤمنان به مراتب ، بيشتر از كمكها و امدادهايى است كه به غير مؤمنان مىرسد گاهى از اسباب و علل عادى هم مىگذرد و مددهاى غيبى و فوق طبيعى را نيز شامل مىشود . « 3 »  ما اين حقيقت را در زندگى افراد و جوامع شايسته و مؤمن ، بويژه در طول هشت سال دفاع مقدس در جبهه‌هاى نبرد دريافتيم .\r\n3 - امداد خداوند نسبت به كافران و غير مؤمنان هرگز با حكمت و عدل خداوند منافات ندارد زيرا امدادها طبق خواسته‌هاى خود آنها و پس از اتمام حجت است .\r\n\r\nسنّت استخلاف\r\nجايگزينى گروهى بر گروه ديگر از ديگر سنّتهاى تاريخى است كه از آن ، گاهى به « استخلاف » و گاهى به « استبدال » تعبير مىشود يعنى قومى را جاى قومى نشاندن و نسلى را با نسلى تازه بدل نمودن . قرآن در اين باره مىفرمايد :\r\n\r\n","description":"","footnote":" ( 1 ) - اسرا ( 17 ) ، آيات 18 - 20 .  ( 2 ) - جامعه و تاريخ از ديدگاه قرآن ، ص 435 .  ( 3 ) - همان . ","page_name":" 130 ","page_number":130},
  {"content":"\r\n\r\n« يا ايُّهَا الَّذينَ آمَنوُا مَنْ يَرْتَدَّ مِنْكُمْ عَنْ دينِهِ فَسَوْفَ يَأْتى اللَّهُ بِقَوْمٍ يُحِبُّهُمْ وَ يُحِبّوُنَهُ . . . » « 1 » \r\nاى كسانى كه ايمان آورده‌ايد ! هر كس از شما ، از آيين خود باز گردد ، خداوند جمعيتى را مىآورد كه آنها را دوست دارد و آنان ( نيز ) او را دوست دارند .\r\nدر جاى ديگر مىفرمايد :\r\n« وَ انْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لا يَكوُنوُا امْثالَكُمْ » « 2 » \r\nو هر گاه سرپيچى كنيد ، خداوند گروه ديگرى را جاى شما مىآورد پس آنها مانند شما نخواهند بود .\r\nدر اين آيات خداوند به اهل ايمان هشدار مىدهد كه اگر تمام مسؤوليتهاى هدفدار خود را به عهده نگيرند و از دستورات الهى سرپيچى نمايند و نسبت به حقوق مالى و . . .\r\nمسلمانان بىتفاوت باشند ، بىشك مشمول اين سنّت تاريخى مىشوند يعنى از مسير اصلى كنار مىروند و نسلى نو با صفات و شرايط خاصى جايگزين آنان مىگردد .\r\nحضرت على عليه السلام مىفرمايد :\r\n« قَدْ طَلَعَ طالِعٌ وَ لَمَعَ لامِعٌ وَ لاحَ لائِحٌ وَاعْتَدَلَ مائِلٌ وَ اسْتَبْدَلَ اللَّهُ بِقَوْمٍ قَوْماً وَ بِيَوْمٍ يَوْماً وَ انْتَظَرْنَا الْغِيَرَ انْتِظارَ الُمجْدِبِ الْمَطَرَ » « 3 » \r\nستاره‌اى طلوع كرد ، شهابى بدرخشيد ، واقعه‌اى رخ نمود ، انحراف و كژى اعتدال يافت .\r\nخداوند قومى را به قومى و روزى را به روزى ديگر تبديل نمود ، چون قحطى زده‌اى كه در انتظار باران باشد ، در انتظار تغيير اوضاع بوديم .\r\n\r\nسنّت يارى مؤمنان\r\nپدرى كه بر فرزندش ولايت دارد مراقب اوست تا اگر نتوانست از خود دفاع كند ، به\r\n\r\n","description":"","footnote":" ( 1 ) - مائده ( 5 ) ، آيهء 54 .  ( 2 ) - محمد ( 47 ) ، آيهء 38 .  ( 3 ) - نهج البلاغه ، خطبهء 152 ، ص 212 . ","page_name":" 131 ","page_number":131},
  {"content":"\r\n\r\nياريش بشتابد و او را از دست دشمنش برهاند . سنّت الهى نيز در نظام آفرينش بر اين پايه استوار است كه بايد مؤمن از نظر منطق و در صحنه‌هاى سياسى و اجتماعى و درگيريهاى نظامى بر دشمن دينى پيروز باشد و آن جز با نصرت خاصّ الهى تحقق نمىپذيرد و اين وعدهء حتمى و سنّت ثابت خداوند است كه مىفرمايد :\r\n« . . . فَانْتَقَمْنا مِنَ الَّذينَ اجْرَموُا وَ كانَ حَقّاً عَلَيْنا نَصْرُ الْمُؤْمِنينَ » « 1 » \r\n. . . پس ما از كسانى كه گناه كردند ، انتقام گرفتيم و يارى دادن مؤمنان بر عُهدهء ماست .\r\nعلّامهء طباطبايى در تفسير آيهء ياد شده مىنويسد :\r\nاين آيه بيانگر اين معناست كه براى مؤمنان حقى بر پروردگارشان است و آن اينكه در دنيا و آخرت آنان را يارى دهد و اين حقّى است كه از ناحيهء خدا براى مؤمنان جعل شده است . « 2 » \r\nحضرت على عليه السلام در پاسخ به نظرخواهى عمر در خصوص حضور شخصى خليفه در جبههء ايران مىفرمايد :\r\n« اين جريان ، نه چنان است كه پيروزى و شكست آن به كمبود و افزونى نيرو وابسته باشد ؛ چرا كه اسلام دين الهى است و طرفدارانش لشكريان حق ؛ كه خداوند ، خود ، ياريشان مىرساند تا به هدفى كه مقدر است دست يابند و فروغى كه براى بعثت معين شده است ، بر هر آن جايى كه بايد ، پرتو افكن شود ؛ و تكيهء ما بر وعدهء الهى است و خداوند وعدهء خود را تحقق مىبخشد و به لشكريان خويش يارى مىرساند . . . .\r\nبدان‌كه در گذشته ، پيكار ما نه با نيروى بسيار ، كه‌تنها با تكيه بر يارى و امداد الهى بود و بس . » « 3 » \r\nنيز در خصوص علت اصلى پيروزى خود بر دشمن مىفرمايد :\r\n« من هرگز با جنگ تهديد نشده‌ام و از زخمه‌هاى شمشيرم هراسى نبوده است ؛ چرا كه تكيهء من بر وعده‌هاى نصرت پروردگار است . » « 4 » \r\n\r\n","description":"","footnote":" ( 1 ) - روم ( 30 ) ، آيهء 47 .  ( 2 ) - ترجمهء الميزان ، ج 16 ، ص 299 .  ( 3 ) - نهج‌البلاغه ، خطبهء 146 .  ( 4 ) - همان ، خطبهء 173 . ","page_name":" 132 ","page_number":132},
  {"content":"\r\n\r\nخلاصه\r\nهدايت عام و آزمايش فردى و جمعى ، از سنّتهاى مطلق است و در هر شرايطى محقق مىشود و رابطه‌اى با عملكرد خوب يا بد مردم ندارد .\r\nامداد الهى به خداجويان و دنياطلبان از سنّتهايى است كه مشروط به خواسته و عمل انسان و پس از اتمام حجت است و منافاتى با عدل و حكمت خداوند ندارد .\r\nجايگزينى و تبديل نسل جديد بر نسل موجود و همچنين يارى خاصّ خداوند برمؤمنان در منطق ، سياست و جنگ از ديگر سنّتهاى تغيير ناپذير تاريخ است و ما نمونه‌هاى زيادى از آنها را شاهديم .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nپرسش\r\n1 - سنّت مطلق و مشروط كدامند ؟\r\n2 - چگونه امداد از سنن مشروط شمرده مىشود ؟\r\n3 - مقصود از آزمايش مردم چيست ؟\r\n4 - استخلاف چيست ؟\r\n5 - پيروزى و نصرت خاص مؤمنان چگونه تفسير مىشود ؟\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nدرس شانزدهم پيشگويىهاى تاريخى در قرآن و نهج‌البلاغه ( 1 )\r\nآموزشها ، طرحها ، پندها ، خبرها ، قصّه‌ها و حكمتهاى قرآن و نهج‌البلاغه ، به زمان نزول ، عصر جاهلى و يا به تاريخ گذشته اختصاص ندارد بلكه هر يك از آنها ، در مواردى سخن از آينده نيز به ميان آورده و حقايقى را پيشگويى نموده است كه آنها را در مجموع به دو قسمت عمده مىتوان تقسيم كرد :\r\n1 - پيشگوييهايى كه تاكنون يا محقّق نشده يا بتدريج در حال تحقّق است .\r\n2 - پيشگوييهايى كه بخش عظيمى از آنها در حوزهء قرآن كريم ، در زمان خود پيامبر اسلام صلى الله عليه و آله يا اندكى پس از وى به كرسى حقيقت نشسته است و تنها در زمان نزول قرآن ، يا مدّتى پس از آن پيشگويى محسوب مىشده و بعدها در بستر تاريخ آرميده و از مسائل مهمّ تاريخى گشته است .\r\nآينده‌نگرى نهج‌البلاغه نيز چنين است يعنى برخى از آنها چند سال پس از صدور آن و در زمان خود على ابن ابى طالب عليه السلام تحقق يافت . برخى بعد از دهها سال و برخى ديگر در طول چند قرن به‌وقوع پيوست .\r\nآينده نگرى و پيش‌بينىهاى قرآن و نهج‌البلاغه ، چه از نوع اول ، چه از نوع دوم ، اختصاص به بُعد خاصّى ندارد بلكه داراى ابعاد مختلف و آفاق گسترده است كه هر كدام بايد بطور مستقل مورد بحث و بررسى قرار گيرد ؛ چرا كه برخى از آنها در بُعد نظامى و سياسى است « 1 »  برخى مربوط به اوضاع پيروان آيين‌هاى يهود و مسيحيّت است « 2 »  و برخى ديگر بُعد جامعه‌شناسى دارد و آينده را از نظر سياسى و اجتماعى و چگونگى\r\n\r\n","description":"","footnote":" ( 1 ) - ر . ك : روم ( 30 ) ، آيات 1 - 6 .  ( 2 ) - آل عمران ( 3 ) ، آيات 12 ، 55 و 111 . ","page_name":" 135 ","page_number":135},
  {"content":"\r\n\r\nتحقّق « جامعهء برين و ايده‌آل » بررسى مىكند . « 1 »  ما در اين درسها ، تنها به سلسله پيشگوييهايى مىپردازيم كه تحقق آنها در گذشته ، جهان اسلام و جامعهء مسلمين را متحوّل ساخته و يا در آينده سبب تحول و تغييرات بنيادين تاريخ بشريت خواهد بود .\r\n\r\n1 - استمرار نسل محمد صلى الله عليه و آله\r\nاز پيشگوييهاى تاريخى قرآن استمرار نسل پيامبر اكرم صلى الله عليه و آله و زياد شدن فرزندان وى در سراسر گيتى است ؛ هنگامى كه قاسم و عبداللَّه دو فرزند رسول خدا صلى الله عليه و آله از دنيا رفتند برخى از دشمنان كينه‌توز اسلام همانند « عاصى بن وائل » به پيامبر خدا زخم زبان زده گفتند :\r\nمحمّد « ابتر » است ، يعنى اولاد ذكور ندارد و اگر وفات يابد ، اثرى از وى نمىماند و نامش از صفحهء روزگار محو مىشود . « 2 »  خداوند در ردّ اين تفكّر ، سورهء « كوثر » را نازل كرد و فرمود :\r\n« إنَّا أَعْطَيْناكَ الْكَوْثَرَ » « 3 » \r\nما به تو كوثر [ خير و بركت فراوان 
  ] عطا كرديم .\r\nكوثر به‌معناى خير كثير و بركت فراوان است و يكى از مصداقهاى آن وجود فاطمهء زهرا عليها السلام است كه خداوند اعطاى آن را به پيامبر نويد مىدهد و پس از مدتى اين وجود پربركت متولّد مىشود و وعدهء خداوند تحقق مىيابد زيرا او تنها دختر رسول خدا بودكه فرزندان كثيرى از او پديد آمدند و پس از پيامبر ، مكتب نوبنيادش را تحكيم بخشيدند ، معارف آن را گسترش دادند و اسلام را از آفات حفظ كردند . نه‌تنها امامان معصوم بلكه ميليونها نفر از فرزندان او در سراسر جهان پخش شده‌اند . قرآن ، از طرف ديگر پيشگويى مىكند كه نسل دشمنان اسلام منقرض مىشود و نشانه‌اى از خاندان آنها باقى نخواهد ماند :\r\n« إِنَّ شانِئَكَ هُوَ الْأَبْتَرُ » « 4 » \r\nبه يقين بدخواه تو بريده نسل است .\r\n\r\n","description":"","footnote":" ( 1 ) - قصص ( 28 ) ، آيهء 5 .  ( 2 ) - ترجمهء الميزان ، ج 20 ، ص 643 .  ( 3 ) - كوثر ( 108 ) ، آيهء 1 .  ( 4 ) - همان ، آيهء 3 . ","page_name":" 136 ","page_number":136},
  {"content":"\r\n\r\nاين دو پيشگويى اندكى بعد تحقق يافت در حدى كه امروزه براى همه ملموس است چنان كه فخر رازى مىگويد :\r\n« اين سوره به‌عنوان ردّ بر كسانى نازل شده كه عدم وجود اولاد را بر پيامبر اكرم صلى الله عليه و آله ايراد مىگرفتند ، بنابراين معناى سوره اين است كه خداوند به او نسلى مىدهد كه در طول زمان باقى مىماند . [ امّا 
  ] ببين كه چه اندازه از اهل بيت را شهيد كردند در عين حال جهان مملو از آنهاست ، اين در حالى است كه از بنى اميّه [ به‌عنوان نمونه‌اى از دشمنان اسلام 
  ] شخص قابل ذكرى در دنيا باقى نماند و نيز بنگر كه چقدر از علماى بزرگ در ميان آنهاست ، مانند [ امام 
  ] باقر و [ امام 
  ] صادق عليهم السلام و [ امام 
  ] رضا عليه السلام و نفس زكيّه » . « 1 » \r\nصاحب الميزان مىنويسد :\r\n« منظور از كوثر ، تنها و تنها كثرت ذريّه‌اى است كه خداوند به آن حضرت ارزانى داشته و بركتى است كه در نسل او قرار داده است . . . و خالى از اين دلالت ، نيست كه فرزندان فاطمه عليها السلام ذرّيهء رسول خدا صلى الله عليه و آله هستند و اين خود يكى از خبرهاى غيبى قرآن كريم است . چون همانطور كه مىبينيم خداوند بعد از درگذشت آن حضرت ، بركتى در نسل او قرار داد بطورى كه در همهء عالم هيچ نسلى معادل آن ، ديده نمىشود ، آن هم با اين همه بلاها كه بر سر ذريّهء آن حضرت آوردند و گروه گروه از آنان را كُشتند ! » « 2 » \r\n\r\n2 - بازگشت فاتحانه\r\nاز ديگر پيشگوييهاى قرآن ، برگشت رسول خدا به شهر مكّه است ؛ پيامبر اسلام صلى الله عليه و آله مدتى كه در مكّه بود با وجود خويشاوندان زياد در اثر آزار بىشمار قريش ، نتوانست در اين شهر به ترويج آيين خود بپردازد . به ناچار همانند ياران خود ، مكّه را ترك گفت و شبانه به مدينه هجرت نمود . در اين موقعيت حسّاس ، مردمان مكه و مسلمانان ، استمرار رسالت را براى پيامبر ناممكن مىدانستند ، درهاى رسالت را مسدود و مأموريّت پيامبر\r\n\r\n","description":"","footnote":" ( 1 ) - التفسير الكبير ، ج 32 ، ص 124 ؛ و تفسير نمونه ، ج 27 ، ص 376 .  ( 2 ) - ترجمهء الميزان ، ج 20 ، ص 9 - 638 . ","page_name":" 137 ","page_number":137},
  {"content":"\r\n\r\nرا پايان يافته تلقّى مىكردند . از طرفى پيامبر اكرم صلى الله عليه و آله مشتاق بود زمينه براى تبيين آيات قرآن كه بتدريج در حال نزول بود ، آماده شود و بتواند رسالت خود را انجام دهد . « 1 »  و نيز از اين كه مردم مكّه تن به رسالت وى نمىدادند نگران و دورى از حرم امن الهى بر او ناگوار بود . با جمود فكرى و جوّ خفقان حاكم بر اين شهر ، باور كردنى نبود كه آيين اسلام به سرعت رونق يابد و مردم حجاز نبوت محمّد صلى الله عليه و آله را بپذيرند و پيامبر دوباره و به سلامت و عزّت به مكّه برگردد و به مكتبش رونق بخشد ، در چنين شرايطى ، خداوند با نزول آيه‌اى برگشت پيروزمندانهء او را به مكّه ، نويد داد و از نگرانى رهايى بخشيد :\r\n« انَّ الَّذى فَرَضَ عَلَيْكَ الْقُرْانَ لَرادُّكَ الى مَعادٍ » « 2 » \r\nبراستى آن كس كه [ قرائت ، تبليغ و عمل به 
  ] قرآن را برايت واجب كرده است به يقين تو را به وعده‌گاهت باز مىگرداند .\r\nبافت آيه و جوّ حاكم بر سوره كه در مورد نجات حضرت موسى و بنى اسرائيل از فرعونيان است ، اين معنا را مىرساند كه پيروان محمّد صلى الله عليه و آله نيز چون قوم موسى عليه السلام در امنيّت كامل ، به‌جايگاه اوليه و ميعادگاه رسالت « مكّهء مكرّمه » بازخواهندگشت و از غُربت و ستمزدگى نجات يافته و موقعيّت اجتماعى و سياسى خواهند يافت . خداوند با اين داستان ، « مىخواهد ( نه‌تنها به پيامبر بلكه ) به همهء مؤمنان وعده‌اى نيكو دهد كه به‌زودى از فتنه‌ها و شدائد و عسرت و سختى كه اكنون گرفتارش هستند نجاتشان داده و دينشان را بر همهء اديان برترى مىبخشد و آنان را بعد از آنكه در زمين جايى نداشتند ، مكنت مىدهد » . « 3 » \r\n\r\nتحقّق پيشگويى\r\nاين پيشگويى تاريخى پس از هشت سال تحقق يافت و پيامبر همراه ده‌هزار نفر با فتح و پيروزى و درحالى به مكّه برگشت كه پايه‌هاى دينش محكم و اركان ملتش مستحكم\r\n\r\n","description":"","footnote":" ( 1 ) - الكاشف ، ج 6 ، ص 90 .  ( 2 ) - قصص ( 28 ) ، آيهء 85 .  ( 3 ) - ترجمهء الميزان ، ج 16 ، ص 129 ، با دخل و تصرف . ","page_name":" 138 ","page_number":138},
  {"content":"\r\n\r\nشده بود . بتهاى مكّه را شكست و بنيان شرك را ويران ساخت و مؤمنان وارث آن سرزمين شدند درحالى كه از آنجا با ذلّت و خوارى بيرون گشته بودند . » « 1 » \r\n\r\nپيشگوييهاى نهج‌البلاغه\r\nامام على عليه السلام در نهج‌البلاغه ، در موارد زيادى از آيندهء دور و نزديك ، پرده برداشته و از وقوع حوادث سياسى و اجتماعى مهمّى خبر داده است . ابن ابىالحديد معتزلى حدود سى و دو مورد از آنها را كه تا زمان او تحقّق يافته بود نقل مىكند ، همانند :\r\n1 - حكومت « آل بويه » در طبرستان و گسترش امارت آنها تا بغداد .\r\n2 - تاخت و تاز و قتل و غارت « مغول » .\r\n3 - آيندهء شهر كوفه و حوادث تندى كه به سراغ آن خواهد آمد .\r\n4 - غرق شدن « بصره » در آب و هلاكت مردم اين شهر .\r\n5 - خبر از شهادت مظلومانهء فرزندش امام حسين عليه السلام در سرزمين كربلا و شهداى « فخّ » « 2 »  . . . .\r\nما از مجموع آنها به بيان برخى از پيشگوييهاى تاريخى بسنده مىكنيم از جمله :\r\n\r\n1 - حكومت جهانى مهدى موعود :\r\nحضرت على عليه السلام در مواردى از نهج‌البلاغه در خصوص دولت نمونهء حضرت ولىعصر ( عج ) سخنانى فرموده است ازجمله مىفرمايد :\r\n« هشداريد ، كه فردا - فردايى كه آبستن حادثه‌هايى است كه شما را از آن هيچ شناختى نيست - زمامدارى حاكميّت مىيابد ، از تبار زمامداران [ معمولى و امروزين 
  ] نباشد .\r\nكارگزارانش را در برابر كار و كردار زشتشان كيفر مىدهد ، و زمين پاره‌هاى جگر [ گنجينه‌ها و معادن 
  ] خود را برايش بيرون مىريزد و تمامى كليدهايش را به وى تسليم مىكند و برايتان نشان مىدهد كه شيوهء عدالت‌گسترى چگونه است ؟\r\nو كتاب و سنّت مرده را از نو زنده مىسازد . » « 3 » \r\n\r\n","description":"","footnote":" ( 1 ) - ترجمه الميزان ، ج 16 ، ص 130 .  ( 2 ) - ر . ك : ترجمه و تفسير نهج‌البلاغه ، محمدتقى جعفرى ، ج 16 ، ص 294 - 299 .  ( 3 ) - نهج‌البلاغه ، خطبهء 138 . براى توضيح بيشتر ر . ك : فى ظلال نهج‌البلاغه ، ج 2 ، ص 298 ؛ منهاج البراعة ، ج 8 ، ص 359 ، ترجمهء گويا ؛ و فشرده بر نهج‌البلاغه ، ج 2 ، ص 496 . ","page_name":" 139 ","page_number":139},
  {"content":"\r\n\r\nهمهء شارحان نهج‌البلاغه ، اتفاق نظر دارند كه مقصود از اين حاكم عادل ، حضرت امام مهدى ( عج ) است كه حدود دويست سال پيش از تولّدش مورد پيشگويى حضرت على عليه السلام قرار گرفت و اكنون جهان اسلام همچنان در انتظار دولت كريمهء اوست .\r\n\r\n2 - پيدايش بنى مروان :\r\nهنگامى كه مروان بن حكم در روز « جمل » اسير شد ، از امام حسن و امام حسين عليهم السلام خواست تا نزد امير مؤمنان شفيع شده ، او را آزاد نمايند .\r\nآنها در اين باره با امام على عليه السلام گفتگو كردند ، حضرت شفاعت آنها را در آزادى مروان پذيرفت و او را رها ساخت . آنان به پدر خود امير مؤمنان گفتند : اجازه مىدهيد كه مروان با شما بيعت كند ؟ فرمود : مگر پس از كشته شدن عثمان با من بيعت نكرده بود ؟ ! من به بيعت او نيازى ندارم ؛ دست اين نابكار دست يهودى است . اگر با دستش با من بيعت كند ، رو گرداند و در نهان - با ريشخند - آن را بشكند . حضرت سپس به آيندهء او و فرزندانش اشاره كرد و حقيقت تلخى را از آيندهء آنها در ميان نهاد و فرمود :\r\n« أما انَّ لَهُ امْرَةً كَلَعْقَةِ الْكَلْبِ انْفَهُ وَ هُوَ ابُو الْأَكْبُشِ الْارْبَعَةِ ، وَ سَتَلْقَى الْامَّةُ مِنْهُ وَ مِنْ وَلَدِهِ يَوْماً أَحْمَرَ » « 1 » \r\nبدانيد براى او رياستى در پيش است به مقدار زمانى كه سگ ، بينى خود را بليسد و اوست پدر چهار فرمانروا و امّت اسلامى از او و فرزندانش روز سرخ - خونين - خواهد ديد .\r\nامام عليه السلام در اين جملهء كوتاه ، دو مقوله را پيشگويى كرده است :\r\nنخست اينكه مروان مدت كوتاهى بر مردم حكومت خواهد كرد و چنين هم شد زيرا حكومت وى بيشتر از چهار ماه تا نُه ماه به‌طول نينجاميد . امام عليه السلام اين مدّت كوتاه حكومت او را به مدّت زمانى كه سگ ، بينى خود را مىليسد ، تشبيه مىكند و آن تنها اشاره به كوتاهى مدّت رياستش نيست ، چرا كه دراين صورت مىتوانست به پديدهء ديگرى تشبيه كند مثلًا به مدّت بال گستردن طاووس و جمع كردن آن ، يا به باز شدن غنچه و افسرده شدنش و يا به رعد و برق زودگذرى كه از ابرها به‌وجود مىآيد و زود ناپديد\r\n\r\n","description":"","footnote":" ( 1 ) - نهج‌البلاغه ، خُطبهء 73 . ","page_name":" 140 ","page_number":140},
  {"content":"\r\n\r\nمىگردد بلكه امام عليه السلام خواست با اين تشبيه ، هم كوتاهى مدت حكومت مروان و هم ماهيّت رياستش را نشان دهد و تفهيم كند كه حكومت او يك مقام مستند به شخصيّت او نبوده و خود آن رياست هم ، آميخته به پليديهاست . « 1 » \r\nدوم خونخوارى ، استبداد فكرى و عملى فرزندان مروان همانند :\r\n1 - عبدالملك مروان كه بر مسند خلافت تكيه زد .\r\n2 - بشير حاكم عراق كه مدّتى مكّه را محاصره كرد و كعبه را ويران ساخت و دست حَجّاج بن يوسف را در ريختن خون مسلمانان ، آزاد گذاشت و . . . .\r\n3 - عبدالعزيز كه فرمانرواى مصر گرديد .\r\n4 - محمّد صاحب جزيره :\r\nو همچنين ديگر فرزندان و نوادگانش كه در ستمگرى به دو اقتدا كردند .\r\n\r\n","description":"","footnote":" ( 1 ) - ترجمه و شرح نهج‌البلاغه ، ج 11 ، ص 174 . ","page_name":" 141 ","page_number":141},
  {"content":"\r\n\r\nخلاصه\r\nقرآن برخى از حوادث تاريخى را پيشگويى كرده و سالها پيش ، از وقوع آنها خبر داده است .\r\nپيدايش خير و بركت فراوان در خاندان پيامبر ، تكثير و استمرار نسل محمّد صلى الله عليه و آله و انقطاع نسل دشمنان او ، از جملهء آنهاست ؛ قرآن كريم ازدياد فرزندان رسول خدا را در سورهء « كوثر » نويد داده بود و آن با تولّد فاطمهء زهرا عليها السلام تحقق يافت . اكنون تعداد زيادى از فرزندانش در اقطار عالم پراكنده‌اند و هر چه زمان مىگذرد به تعداد آنها افزوده مىشود و عكس آن نيز در مورد نسل دشمنانش صادق است و اين خود از معجزه‌هاى عينى و مشهود قرآن كريم است و از نظر جامعه‌شناسى و فلسفهء تاريخ ارزش ويژه‌اى دارد .\r\nخروج شبانهء پيامبر صلى الله عليه و آله از مكّه و هجرت به مدينه ، به‌ظاهر نشانهء شكست و محدوديت بود و هيچ روزنه‌اى براى پيروزى به چشم نمىخورد . در چنين موقعيّتى خداوند ، با يك خبر غيبى به پيامبر اميد مىبخشد و بازگشت فاتحانهء او را به مكّهء معظّمه نويد مىدهد . اين پيش‌بينى پس از هشت سال محقق شد و پيامبر با ده‌هزار نفر ، پيروزمندانه بدانجا برگشت .\r\nپيشگوييهايى در نهج‌البلاغه آمده كه پيدايش دولت كريمه حضرت مهدى ( عج ) و حكومت مستبدانه بنى مروان از جملهء آنهاست . آنگونه كه حضرت خبر داده بود مروان و فرزندانش سرنوشت مسلمانان را به‌دست گرفتند دست به قتل و غارت زدند و مسلمانان را در ظلمت ظلم نشاندند .\r\nهمچنين تشكيل حكومت آل‌بويه ، خونريزى مغول ، آيندهء شهر كوفه و شهادت امام حسين عليه السلام از ديگر مظاهر پيشگويى نهج‌البلاغه است .\r\nپرسش\r\n1 - در سورهء كوثر چه موضوعى پيشگويى شده است ؟\r\n2 - موقعيّت زمان پيشگويى « بازگشت پيامبر به مكّه » و چگونگى تحقق آن را بيان كنيد .\r\n3 - پيشگويى حضرت على عليه السلام در مورد حكومت امام مهدى ( عج ) چيست ؟\r\n4 - پيشگويى نهج‌البلاغه ، در خصوص مروان چه بود و چگونه تحقق يافت ؟\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nدرس هفدهم پيشگويىهاى تاريخى در قرآن و نهج‌البلاغه ( 2 )\r\n\r\nشكست و پيروزى روم\r\nشكست و پيروزى روم ، از پيشگوييهاى قرآن كريم است كه در صدر اسلام با كمال صراحت و اطمينان ابراز شده و پس از مدّتى تحقق يافته و امروزه از وقايع مهم تاريخى محسوب مىشود :\r\n« غُلِبَتِ الرُّومُ فى ادْنَى الْارْضِ وَ هُمْ مِنْ بَعْدِ غَلَبِهِمْ سَيَغْلِبُونَ فى بِضْعِ سِنينَ لِلَّهِ الْامْرُ مِنْ قَبْلُ وَ مِنْ بَعْدُ وَ يَوْمَئِذٍ يَفْرَحُ الْمُؤْمِنُونَ بِنَصْرِ اللَّهِ » « 1 » \r\nروميان مغلوب شدند ! ( و اين شكست ) در سرزمين نزديكى رخ داد ؛ امّا آنان پس از ( اين ) مغلوبيّت به زودى غلبه خواهند كرد . در چند سال ! همهء كارها از آنِ خداست ؛ چه قبل و چه بعد ( اين شكست و پيروزى ) و در آن روز ، مؤمنان به نصرت الهى خوشحال خواهند شد .\r\n\r\nتوضيح واقعه\r\nدر اوائل بعثت ، هنگامى كه مؤمنان در مكّه در اقليّت بودند ، جنگى ميان ايرانيان و روميان درگرفت . در اين نبرد ايرانيان شكست فاحشى بر روميان وارد ساختند و تمام آسياى صغير ( بيزانس ) ، مصر ، انطاكيّه ، دمشق ، بيت‌المقدس و فلسطين را تصرّف كردند .\r\nمشركان مكّه اين شكست و پيروزى را به‌عنوان شكست دين و پيروزى كفر و شرك بر توحيد تلقّى كرده و دليل بر حقّانيّت شرك خود دانستند و آن را به نفع خود تحليل كردند و گفتند : ايرانيان به آيين شرك معتقدند و روميان مسيحى و پاىبند مكتب آسمانى هستند .\r\n\r\n","description":"","footnote":" ( 1 ) - روم ( 30 ) ، آيات 2 - 4 . ","page_name":" 143 ","page_number":143},
  {"content":"\r\n\r\nهمانگونه كه لشكر ايران بر روم غلبه كردند ما هم به زودى بر اسلام پيروز مىشويم . اين نوع برداشت و تحليل سياسى ، گرچه پايه‌اى نداشت ولى موجب تقويت روحى مشركان و تضعيف مسلمانان مىشد . خداوند براى بىاساس ساختن تحليل آنها و ايجاد روح اميد در مسلمانان و نيز براى اثبات معجزه بودن قرآن ، اين آيات را نازل و شكست قريب‌الوقوع ايرانيان و پيروزى روميان را كه امرى ناممكن مىنمود ، پيشگويى كرد . « 1 » \r\n\r\nدو پيش‌بينى :\r\nقرآن ، تحقّق دو امر مهمّ را در يك زمان ، پيشگويى كرده است :\r\nالف - پيروزى روم بر ايران : و اين در موقعيّتى بود كه چنين احتمالى نمىرفت ؛ زيرا از طرفى جنگهاى ويرانگر سرزمين روم را در عمق خاكش متوقف كرده بود و همچنان بخشى از خاك آن در تصرّف ايران بود . چنان كه جملهء « فى ادْنَى الْارْضِ » بر آن دلالت دارد و مقصود از آن ( نزديكترين اين سرزمين ) مرزهاى خود روم است ؛ يعنى كشورى كه در درون مرزهايش شكست خورده ، شكستى كه اميد پيروزى در آن نيست . « 2 »  گرچه احتمال مىرود كه مقصود از آن ، نزديكترين نقطه به سرزمين حجاز باشد ، در اين صورت نيز احتمال پيروزى نمىرفت . « 3 » \r\nب - پيروزى مسلمانان بر مشركان مكّه : ارزش اين پيش‌بينى هنگامى روشن مىشود كه بدانيم مكّه در آن روز ، چه موقعيّتى داشت ؟ در آن ايّام ، مسلمانان مكّه ، در اوج ضعف و ناتوانى بودند ؛ نمىتوانستند مراسم عبادى خود را آشكارا انجام دهند ، هر روز مورد آزار و شكنجهء مشركان قرار مىگرفتند . برده‌داران مكّه ، باغداران طائف و كاروان داران قريش ، حاكم اين ديار بودند . از سوى ديگر دنيا ، بين دو قدرت تقسيم شده بود و سرنوشت ملّتها ، در « قسطنطنيّه » يا در « مداين » - مركز دو قدرت « روم » و « ايران » - تعيين مىشد و سرزمين حجاز و مكّه و مدينه ، در وسط اين دو قدرت جهانى قرار گرفته بود .\r\nدنيا با اين قسمت جهان ارتباطى نداشت تا دريابد چه حركت و نهضت تازه‌اى شده‌است .\r\nدر چنين جايى هر موج و طوفانى كه پيدا بشود در صحراى تشنهء اين ديار فرو مىرود و\r\n\r\n","description":"","footnote":" ( 1 ) - ر . ك : تفسير نمونه ، ج 16 ، ص 359 .  ( 2 ) - الْالهيّات ، جعفر سبحانى ، ص 397 .  ( 3 ) - ترجمهء الميزان ، ج 16 ، ص 233 . ","page_name":" 144 ","page_number":144},
  {"content":"\r\n\r\nصدايش به جايى نمىرسد . در چنين وضعى پيامبر به پيروان خود ، روح اميد مىدمد و آنان را به نيكبختى ابدى نويد مىدهد :\r\n« وَ يَؤْمَئِذٍ يَفْرَحُ الْمُؤْمِنُونَ بِنَصْرِ اللَّهِ »\r\nو اين وعدهء خداوند با پيروزى در جنگ « بدر » كه همزمان با پيروزى روم بود محقق گرديد . « 1 » \r\n\r\nپيروزى مسلمانان\r\nدر صدر اسلام سران قريش و دشمنان محمد صلى الله عليه و آله در اوج قدرت بودند و مسلمانان مكّه از نظر نفرات ، تسليحات و تداركات ( عِدّه و عُدّه ) در ضعف شديد بودند و براى جنگ و پيكار هيچ‌گونه آمادگى و امكانات نداشتند . در چنين موقعيتى كه راهى براى نجات جان و مال خود نمىيافتند ، قرآن پيروزى قريب‌الوقوع و آيندهء درخشان آنان را نويد و شكست عاجل و حتمى دشمن اسلام را بشارت داد :\r\n« امْ يَقُولُونَ نَحْنُ جَميعٌ مُنْتَصِرٌ سَيُهْزَمُ الْجَمْعُ وَ يُوَلُّونَ الدُّبُرَ » « 2 » \r\nيا مىگويند : ما جماعتى هستيم پيروزمند [ ولى 
  ] به زودى آن جمع در هم شكسته خواهد شد و پشت كرده خواهد گريخت .\r\nاين پيشگويى پس از چند سال و بعد از هجرت پيامبر صلى الله عليه و آله در مدينه و در جنگ « بدر كبرى » تحقق يافت . خداوند مسلمانان را بطور شگفت‌انگيز و ناباورانه بر مشركان متّحد و بت‌پرستان منسجم مكّه پيروز نمود و مسلمانان توانستند ضربهء سنگينى بر آنها وارد آورند . نكتهء قابل دقت اينكه آيه بطور ضمنى دلالت دارد كه سرآغاز اين شكست ، از ناحيهء خود دشمن خواهد بود و چنين هم شد زيرا كه اين فتح و شكست در بدر كبرى ظاهر گشت و آن را خود آنها پديد آوردند ولى با يارى خداوند سر افكنده و شكست خورده برگشتند .\r\n\r\n","description":"","footnote":" ( 1 ) - ر . ك : تفسير نمونه ، ج 16 ، ص 363 .  ( 2 ) - قمر ( 54 ) ، آيات 44 - 45 . ","page_name":" 145 ","page_number":145},
  {"content":"\r\n\r\nصاحب الميزان در اين باره مىنويسد :\r\n« آيه بر اين معنا دلالت دارد كه اين شكست و استيصال ايشان در جنگى واقع خواهد شد كه خودشان [ كفّار 
  ] به راه مىاندازند و همينطور هم شد ، يعنى جنگ بدر پيش آمد و كفّار در آن حادثه شكست خوردند . « 1 » \r\n\r\nفرجام خوارج\r\nاخبارى به على عليه السلام رسيد كه خوارج فساد به راه انداخته و براى مردم ايجاد مزاحمت مىكنند و در صدد قتل و غارت ياران تو هستند . از جمله عبدالله بن خباب و تعدادى از زنان مسلمان را كه همراه وى بوده‌اند ، كشته‌اند . امام عليه السلام يكى از يارانش را فرستاد تا از آنها بخواهد كه دست از فساد و كشتار بردارند . آنها گوش به پيام نسپردند و پيام‌آورش را كشتند خود امام عليه السلام به‌سوى آنها رفت و از آنها خواست تا قاتلان عبداللَّه و ديگر مقتولان را براى قصاص و مجازات به وى تحويل دهند و نيز از آنها خواست تا از كارهاى زشت خود توبه كنند و به‌سوى خدا باز گردند ولى آنان نپذيرفتند و به‌سوى او تيراندازى كردند و باتفاق گفتند : « كُلُّنا قاتِليهِ » ما همگى قاتل عبدالله بن خباب هستيم .\r\nحضرت با شنيدن اين جواب فرمود : « اللَّهُ اكْبَرُ الْان حَلَّ قِتالُهُمْ احْمَلُوا » « 2 »  اكنون كشتار آنان ثابت شد بر آنها يورش بريد . سپس سرنوشت آن مجموعه را پيشگويى كرد و فرمود :\r\n« مَصارِعُهُمْ دُونَ النُّطْفَةِ ، وَاللَّهِ لا يُفْلِتُ مِنْهُمْ عَشْرَةٌ وَ لا يَهْلِكُ مِنْكُمْ عَشْرَةٌ » « 3 » \r\nقتلگاه آنان در كنار نهر است ؛ به خدا سوگند از آنها ده نفر باقى نخواهد ماند و از شما ده نفر كشته نخواهد شد .\r\nهنگامى كه جنگ به پايان رسيد از آنان نه نفر جان سالم به در بردند و از اصحاب\r\n\r\n","description":"","footnote":" ( 1 ) - الميزان ، ج 19 ، ص 139 .  ( 2 ) - فى ظلال نهج‌البلاغه ، ج 1 ، ص 213 - 214 .  ( 3 ) - نهج‌البلاغه ، خطبهء 59 . ","page_name":" 146 ","page_number":146},
  {"content":"\r\n\r\nعلى عليه السلام هشت نفر به شهادت رسيدند . « 1 »  اين رقم را همگان نقل كرده‌اند . « 2 »  ابن ابىالحديد دربارهء ارزش اين پيشگويى مىنويسد :\r\n« اين پيشگويى از اخبارى است كه نزديك به تواتر است . خبرى است بسيار مشهور و همه آن را نقل كرده‌اند و آن از معجزات و اخبار غيبى است . پس خبر دادن از غيب بطور مشروح همانند اين خبر قطعى است و هيچ‌گونه شك و ترديدى به آن راه نمىيابد و احتمال ساختگى نمىرود زيرا كه آن مقيد به عدد معين از خوارج و اصحاب خويش است و آن به همان شكل تحقق يافت بدون فزونى و كاستى . اين پيش‌بينى به نوبهء خود امر الهى است كه حضرت على عليه السلام از جانب پيامبر اسلام آن را شناخته و پيامبر از جانب خداوند بدان راه يافته است . قدرت بشر از درك و پيش‌بينى اين نوع خبرها قاصر است . « 3 » \r\nتحقق دقيق اين غيبگويى را محمد عبده نيز نقل مىكند و مىنويسد : تنها نه نفر از خوارج باقى ماندند و آنها هم به شهرهاى مختلف كوچ كردند . « 4 » \r\n\r\nغرق شدن بصره\r\nاز پيشگوييهاى تحقق يافتهء آن حضرت در نهج‌البلاغه ، غرق شدن بصره در آب است .\r\nچنان كه فرمود :\r\n« كَأَنّى بِمَسْجِدِكُمْ كَجُؤْجُؤِ سَفينَةٍ قَدْ بَعَثَ اللَّهُ عَلَيْهَا الْعَذابَ مِنْ فَوْقِها وَ مِنْ تَحْتِها وَ غَرِقَ مَنْ فى ضِمْنِها » « 5 » \r\nچنين مىبينم كه مسجد شما مانند سينهء كشتى روى دريا ديده مىشود كه عذاب خداوندى بالا و پايينش را فرا گرفته و هر كسى را كه در آن است غرق نموده است .\r\n\r\n","description":"","footnote":" ( 1 ) - بَهج‌ُالصّباغة ، محمدتقى تُسترى ، ج 5 ، ص 153 - 154 .  ( 2 ) - ترجمه و تفسير نهج‌البلاغه ، ج 10 ، ص 256 .  ( 3 ) - شرح نهج‌البلاغه ، ابن ابى الحديد ، ج 5 ، ص 3 .  ( 4 ) - فى ظلال نهج‌البلاغه ، ج 1 ، ص 314 .  ( 5 ) - خطبهء 13 . ","page_name":" 147 ","page_number":147},
  {"content":"\r\n\r\nاين خبر غيبى آن حضرت ، پس از مدتى به‌وقوع پيوست و مردم شاهد غرق شدن آن بودند . به گفتهء مورخان و شارحان نهج‌البلاغه ، شهر « بصره » پس از امير مؤمنان عليه السلام در اثر طغيان خليج فارس دو بار غرق شده است :\r\n1 - در زمان القادر باللّه .\r\n2 - در زمان القائم باللّه . « 1 » \r\nابن ابىالحديد مىنويسد : هنگام غرقِ بصره تنها مسجد جامع بصره مانند سينهء پرنده ديده مىشد . « 2 » \r\n\r\nماهيّت معاويه\r\nحضرت امير مؤمنان عليه السلام اوضاع سياسى و اجتماعى مسلمانان را بازگو مىكند و ظاهر شدن يكى از حاكمان مستبدى را كه در رأس حكومت قرار مىگيرد و باوى به دشمنى ظاهرى و باطنى مىپردازد ، پيشگويى و به برخى از صفات وى اشاره مىكند :\r\n« أَما انَّهُ سَيَظْهَرُ عَلَيْكُمْ بَعْدى رَجُلٌ رَحْبُ الْبُلْعُومِ ، مُنْدَحِقُ الْبَطْنِ ، يَأْكُلُ ما يَجِدُ وَ يَطْلُبُ ما لا يَجِدُ فَاقْتُلوُهُ وَ لَنْ تَقْتُلُوهُ ، الا وَ انَّهُ سَيَأْمُرُكُمْ بِسَبّى وَالْبَرائَةِ مِنّى » « 3 » \r\nآگاه‌باشيد ، پس‌از من مردى برشما پيروز مىگرددكه داراى گلوى گشاد و شكم برآمده است . هرچه پيدا كند مىخورد و هرچه پيدا نكند مىجويد ، بكشيد او را ! [ هر چند 
  ] هرگز نخواهيد كشت .\r\nبدانيد كه شما را دستور خواهد داد كه مرا دشنام دهيد و از من تبرّى بجوييد .\r\nدر تعيين اين شخص كه با صفات حيوانى توصيف شده اختلاف نظر است آنچه كه معروف و مورد تأييد محقّقان و برخى از شارحان نهج‌البلاغه ، همانند ابن ابى الحديد و . . .\r\nاست مقصود از آن ، معاوية بن ابىسفيان است زيرا وى به پرخورى و داشتن شكم بزرگ معروف بوده در حدى كه در آخر غذا مىگفت : « سفره را برداريد ، به خدا سوگند سير نشدم بلكه خسته شدم » و اين صفت پست وى در اثر نفرين حضرت پيامبر صلى الله عليه و آله در مورد او ،\r\n\r\n","description":"","footnote":" ( 1 ) - ترجمه و تفسير نهج‌البلاغه ، محمدتقى جعفرى ، ج 10 ، ص 253 .  ( 2 ) - همان .  ( 3 ) - خطبهء 57 . ","page_name":" 148 ","page_number":148},
  {"content":"\r\n\r\nتشديد يافته بود چنان كه فرمود : « اللَّهُمَّ لا تُشبِغْ مُعاويَةَ » خداوندا معاويه را سير مكن . « 1 »  به‌علاوه ، معاويه بود كه دشنام بر على عليه السلام را در ميان مردم نادان رواج داد و آنها را به تبرّى از وى فرا خواند و دشمنى على عليه السلام را در دل مردم بنيان نهاد .\r\n\r\n","description":"","footnote":" ( 1 ) - ترجمه و تفسير نهج‌البلاغه ، ج 10 ، ص 223 - 225 ؛ و شرح نهج‌البلاغه ابن ابىالحديد ، ج 4 ، ص 54 . ","page_name":" 149 ","page_number":149},
  {"content":"\r\n\r\nخلاصه\r\nپيروزى روم شكست خورده بر كشور مقتدر ايران ، در صدر اسلام از وقايع شگفت‌آور تاريخ است كه قرآن كريم آن را در اوائل بعثت و در جوّ خفقان در نقطه‌اى دور از روابط سياسى با جهان ، پيشگويى كرد . اين خبر غيبى براى مردم بعيد مىنمود و علائمى بر صحت آن نبود ولى همزمان با پيروزى حيرت‌انگيز مسلمانان در بدر كبرى ، به‌ثمر نشست و تحقّق يافت .\r\nقرآن پيروزى سريع مسلمانان و شكست مسلم دشمنان صدر اسلام را زمانى پيشگويى كرد كه نشانه‌اى از نصرت آنان و شكست دشمنانشان نبود و در نظر مردم ناباور مىنمود تا آنكه غزوهء بدر پيش آمد و اين خبر غيبى قرآن تحقّق يافت .\r\nپس از جنگ صفين ، خوارج ظاهر شدند . آنها دست به شورش زده و بطور پنهانى تعدادى از ياران على عليه السلام را كشتند و دست به گسترش فساد آلودند . حضرت پس از اخطار مكرر و اتمام حجت ، از سرنوشت آنان ، پرده برداشت و از كشتار جمعى آنها ، تعداد كشتگان و محل قتلشان و نيز از تعداد شهيدان نيروى خود خبر داد . پس از مدتى جنگ نهروان پيش آمد و خوارج به همان شكلى كه حضرت خبر داده بود قتل عام شده به مجازات رسيدند .\r\nغرق شدن بصره و پديد آمدن جوّ استبداد و ظاهر شدن معاويه و تهديدات او عليه خاندان علوى عليهم السلام از جمله اخبار غيبى آن حضرت است كه پس از مدتى بطور دقيق محقق شد چرا كه بصره دو بار بطور كامل غرق شد و معاويه هم سبّ على عليه السلام را رواج داد .\r\nپرسش\r\n1 - پيشگويى پيروزى روم بر ايران ، چه اثرى در تاريخ اسلام داشت ؟\r\n2 - موقعيت نزول و پيام مهمّ آيهء « هزم » و « انتصار » را بيان كنيد .\r\n3 - پيشگويى امام على عليه السلام دربارهء خوارج چه بود در كجا و چگونه تحقق يافت ؟\r\n4 - در مورد ظاهر شدن معاويه و گسترش استبداد وى توضيح دهيد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nمنابع و ماخذ\r\nقرآن\r\nنهج‌البلاغه ، ( صبحى صالح ) .\r\nائمّتُنا ، علىمحمد علىدُخيّل ، دارالمرتضى - بيروت - 1402 .\r\nارزش تاريخ در نهج‌البلاغه ، عباس نصر ، انتشارات شكورى ، 1370 .\r\nالْالهيّات ، جعفر سبحانى ، دفتر تبليغات اسلامى ، چاپ دوم ، 1411 ه . ق .\r\nاقرب الموارد ، سعيد شرتونى ، طبع مرسلى بيروت ، 1893 م .\r\nبحارالانوار ، محمدباقر مجلسى ، چاپ اسلاميه - تهران - چاپ دوم ، 1398 ه . ق .\r\nبينش تاريخى نهج‌البلاغه ، يعقوب جعفرى ، انتشارات دارالقرآن الكريم .\r\nپرتوى از قرآن كريم ، سيد محمود طالقانى ، بىنا .\r\nپژوهشى در جلوه‌هاى هنرى داستانهاى قرآن ، محمودبستانى ترجمه : انتشارات آستان قدس‌رضوى .\r\nتاريخ در قرآن ، عزت‌اللّه رادمنش ، آستان قدس رضوى ، 1368 .\r\nتاريخ و تاريخ‌نگارى در اسلام ، فرانتس روزنتال ، ترجمهء اسداللَّه آزاد ، انتشارات آستان قدس رضوى .\r\nترجمهء الميزان ، موسوى همدانى ، دفتر انتشارات اسلامى جامعهء مدرسين قم ، 1366 .\r\nترجمه و تفسير نهج‌البلاغه ، محمدتقى جعفرى ، دفتر نشر فرهنگ اسلامى .\r\nتفسير تاريخ ، عبدالحميد صديقى ، ترجمهء محمدجواد صالحى ، دفتر نشر فرهنگ اسلامى ، 1362 .\r\nالتّفسير الكبير ، فخر رازى ، انتشارات دارالكتب العلميّه - تهران .\r\nالتفسير المبين ، محمدجواد مغنيّه ، انتشارات دارالتعاون بيروت .\r\nتفسير المراغى ، مصطفى مراغى ، دار احياءُ التّراث العربى .\r\nجامعه از ديدگاه نهج‌البلاغه ، ولىاللّه برزگر گليشمى ، سازمان تبليغات اسلامى قم .\r\nجامعه و تاريخ ، مرتضى مطهرى ، انتشارات صدرا .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nجامعه و تاريخ از ديدگاه قرآن ، محمد تقى مصباح ، سازمان تبليغات اسلامى ، 1368 .\r\nجلوهء تاريخ در شرح نهج‌البلاغه ، ابن‌ابىالحديد ، محمود مهدوى دامغانى ، نشر نى ، 1368 .\r\nسلسلة فى رحاب القرآن ، محمدمهدى آصفى ، دارالقرآن الكريم .\r\nسنتهاى اجتماعى در قرآن ، احمدحامد مقدم ، آستان قدس رضوى ، 1365 .\r\nسنتهاى اجتماعى و فلسفهء تاريخ در مكتب قرآن ، محمدباقر صدر ، مركز نشر فرهنگ رجاء ، 1369 .\r\nعلم تحولات جامعه ، حميد حميد ، اميركبير ، 1351 .\r\nفروغ ابديت ، جعفر سبحانى ، دفتر تبليغات اسلامى ، 1366 .\r\nفلسفهء تاريخ ، مرتضى مطهّرى ، انتشارات صدرا .\r\nفلسفهء تاريخ ، حسين كريمى ، جهاد دانشگاهى ، 1361 .\r\nفى ظلال القرآن ، سيد قطب ، دار احياء التراث العربى .\r\nفى ظلال نهج‌البلاغه ، محمدجواد مغنيّه ، دار الملايين - بيروت .\r\nقصص قرآن ، صدر بلاغى ، انتشارات اميركبير ، 1359 .\r\nالكاشف ، محمدجواد مغنيه ، دارالجواد - بيروت - چاپ سوم ، 1981 م .\r\nالكافى ، محمد بن يعقوب كلينى ، انتشارات اسوه .\r\nكليات عقايد ابن خلدون ، دربارهء فلسفهء تاريخ و تمدن ، عزت‌اللّه رادمنش .\r\nكنز الدّقايق ، محمدتقى مشهدى ، وزارت ارشاد اسلامى ، 1411 ق .\r\nلسان العرب ، ابن منظور ، دارصادر بيروت .\r\nلغتنامهء دهخدا ، دانشگاه تهران ، 1342 ش .\r\nمستدرك الوسائل ، نورى ، مؤسّسهء آل‌البيت عليهم السلام .\r\nمعجزهء قرآن ، محمدباقر بهبودى ، مؤسسهء مطبوعاتى معراج .\r\nالمفردات فى غريب القرآن ، راغب اصفهانى ، دارالمعرفه .\r\nمُقدّمهء ابن خلدون ، عبدالرحمن ابن خلدون ، دار احياء التراث العربى ، بيروت .\r\nمقدمه‌اى بر روش تحقيق در تاريخ ، م - ذاكر ، دفتر نشر نويد اسلام .\r\nمنهاج البراعة ، فى شرح نهج البلاغه ، حبيب اللَّه خويى ، چاپ اسلاميه ، 1398 ق .\r\nنقش شخصيتها در تاريخ ، محمدتقى جعفرى ، نهضت زنان مسلمان .\r\nبَهْجُ الصَّباغَة فى شرح نهج‌البلاغة ، محمدتقى تُسترى ، انتشارات مكتبة الصدر .\r\n\r\n\r\n","description":"","footnote":"","page_name":" 152 ","page_number":152}
  ]