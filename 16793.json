[
  {"content":"\r\n\r\nنگرشى جديد\r\nبر\r\nحقوق بانوان در اسلام\r\nتحقيقى جامع از :\r\nحضرت آيت الله العظمى صادقى تهرانى ( دامت بركاته )\r\nبه ضميمه ى مناظرات مكتوب پيرامون حقوق زنان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nنگرشى جديد بر حقوق بانوان در اسلام - آيت الله دكتر محمدصادقى تهرانى - تهران - اميد فردا - 1384\r\nشابك : ISBN 964 - 8698 - 14 - 7\r\nفهرست نويسى براساس اطلاعات فيپا :\r\n1 - زنان - وضع حقوقى و قوانين ( فقه ) . 2 - زنان در اسلام . 3 - زنان - وضع حقوقى و قوانين ( فقه ) - مناظره ها . الف . عنوان . ب . عنوان : مناظرات مكتوب پيرامون حقوق زنان ( فقه ) . ج . عنوان : حقوق بانوان در اسلام همراه با پاسخ از پرسش هايى .\r\n8 ن 13 ص / 189 bp\r\n36 / 297\r\nكتابخانه ملى ايران\r\n39842 - 84 م\r\nنگرشى جديد بر حقوق بانوان در اسلام\r\nآيت الله دكتر محمد صادقى تهرانى\r\nحروف نگار و صفحه آرا : فاطمه على حسينى\r\nناظر فنى : فرزانه خاكبيز\r\nليتوگرافى : نقش\r\nچاپ : غزال\r\nنوبت چاپ : اول - 1386\r\nشمارگان : 2000 نسخه\r\nقيمت : 2800 تومان\r\nنشانى : تهران - ميدان انقلاب - ابتداى خيابان آزادى - ابتداى خيابان جمالزاده جنوبى - كوچه دانشور - پلاك 32 - واحد 2\r\nتلفن : 66917449 - 66949575 تلفكس : 66913568 همراه : 09123574809\r\nسايت اينترنتى : www . omidefarda . net پست الكترونيك : info @ omidefarad . net\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nبه بهانه‌ى پيشگفتار\r\nبسم اللَّه الرحمن الرحيم\r\nالحمدللَّه رب‌ّالعالمين والسّلام على عبدِه و رسولهِ محمّد صلى الله عليه و آله و على آله الطّاهرين المعصومين عليه السلام\r\nشخصيت فردى و اجتماعى زن از ديدگاه اسلام ، ميانگينى بينِ جاهليت گذشته‌ى تفريطى كوتاه‌نگر ، و جاهليت كنونى افراطى در نگرشى افزون‌تر از حدود زن است ، كه نه اين و نه آن ، بلكه اسلام حقوقى را براى هر دوى زن و مرد معيّن كرده كه آنان را از عدالتِ همسان بهره‌مند مىسازد : « وَلَهُنَّ مِثل‌ُالَّذى عَليهِنَّ بِالمعروفِ » ( سوره‌ى بقره ، آيه‌ى 228 ) « و براى زنان است همانند آن چه بر عهده‌ى آنان است ، به گونه‌اى شناخته شده در عرف » ( انسانى و اسلامى ) سپس « و لِلّرجالِ عَليهِنَّ درجة » تنها درجه‌ى رجوعى شايسته در عده‌ى طلاق رجعى را در بردارد و بس ، بنابراين حقوق زن و مرد صد در صد عادلانه است ، نه آن كه در حقوقشان تشابه مطلق وجود داشته باشد ، بلكه بعضاً هريك حقوقى ويژه‌ى خود دارند و به هر حال در شريعت حقّه‌ى اسلام ، هريك از آنان ، حقوق شايسته و\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبايسته‌ى خود را بدون كم و كاست دارند .\r\nبا بررسى دقيق و منصفانه در قرآن ، درمىيابيم كه اصولًا زن و مرد ، هر يك جزيى از ديگرى و در انسانيّت برابرند : « بَعضُكُم مِنْ بَعْضٍ » ( سوره‌ى نساء ، آيه‌ى 25 ) . ديدگاه قرآن درباره‌ى زن ، نه مانندِ جاهليتِ گذشته است كه انسانش نمىدانست ، و نه مانندِ جاهليتِ كنونى كه او را برتر از مرد مىانگارد ؛ بلكه هر دو اعضاى يك پيكرند ، كه در آغازِ آفرينش ز يك گوهرند : « ياأيُّهاالنّاس إتّقّوا ربَّكم‌الّذى خلقَكم مِن نفسٍ واحدةٍ و خَلَقَ منها زَوْجَها » ( سوره‌ى نسا ، آيه‌ى 1 ) كه زن در آفرينش آغازين ، بخشى از مرد بوده و از كالبد وى ، آفريده شده است « 1 » ، گرچه در ادامه‌ى نسل بشر ،\r\n\r\n\r\n","description":"","footnote":"\r\n( 1 ) - در ساليان اخير ، يكى از حوزويان در مصاحبات با نشريات مختلف ، اين‌مطلب را اظهار داشته است كه در آيه‌ى « خلق مِنها زوجها » حرف « من » معناى جنس دارد و معناى تبعيضه‌ى « مِن » را در آيه‌ى مباركه قبول ندارد و سرجمع قضيه‌ى آفريده‌شدن حوّا عليه السلام از كالبد حضرت آدم عليه السلام را - كه در روايات اسلامى هم به آن تصريح شده - نمىپذيرد و در نشريه‌ى « بشارت » شماره‌ى 26 ، صفحه‌ى 7 مىگويد : اين حرف‌ها خلاف قرآن و خلاف وحى است و بايد طرد شود . طبق آيات قرآن و روايات ائمه‌ى معصومين عليه السلام و طبق معيارهاى ما ، اين مطالب جز يك كوزه شكسته چيز ديگرى نيست ! ! » و سپس با استناد به‌سخن مرحوم مطهرى مىگويد : « اين مطالب در توراتِ تحريف‌شده آمده و دروغ است ! ! » ضمناً همين شخص در جاى ديگر اعلام كرده است كه : « ديه‌ى زن و مرد يكسان است ! ! » ما در اين‌جا پاسخ مىدهيم كه اولًا مطابق با ادبيات و نحو عربى و قرآنى ، اصل معناى « من » در آيه‌ى مباركه ، جنس است كه آيه به‌صورت « خلقكم من نفس » بدون « واحدة » نازل مىشد ، يعنى « نفس » نكره بود تا كل نفسها را اعم از مرد و زن شامل شود ، در حالى كه موصوف به وصف « واحدةِ » است ، بنابراين آيه‌ى كريمه نصّ است براين‌كه « نفس » وحدت دارد و به‌معناى جنس نيست .\r\nثالثاً بر سر « نفس » ( ال ) الف و لام جنس هم نيامده تا مؤيد جنس‌بودن نفس باشد ؛ رابعاً چون در جنسيت زن كه انسان است ، هيچ شكى نيست و اين مطلب كاملًا واضع و معلوم است ، قرآن مجيد نيز متذكر آن نشده است تا فرضاً « مِن » در آيه‌ى فوق‌الذكر به‌معناى جنس باشد ! خامساً با كمى دقت در آياتى از قرآن كريم اين واقعيت را درمىيابيم كه « نفسٍ واحدةٍ » در آيه‌ى اول سوره‌ى نساء ، حضرت آدم عليه السلام بوده است ، چنان‌كه پنج آيه از قرآن ابتداى خلقت انسان را خاك دانسته و سپس در آيه‌ى 59 از سوره‌ى آل عمران مىفرمايد : « إن مثَل عيسى عنداللَّه كمَثل آدم خلقه من\r\n","page_name":" 6 ","page_number":6},
  {"content":"\r\n\r\nتمامىِ ولادت‌ها از زن است كه بدون او هرگز توليد مثلى براى مرد ممكن نيست ، اما براى زن ، توليد مثل بدون همسر ، براى يك بار به وقوع پيوسته ، كه حضرت عيسى عليه السلام بدون مرد از حضرت مريم متولد شد ، ولى براى مردان هرگز چنين اتفاقى نمىافتد ، و قرآن كريم نيز در پاسخ به مشركان و گروهى از يهوديان و مسيحيان خيال‌پردازى كه با خيالى نادرست ، خداى سبحان را مردى فرزنددار تصور مىنمايند ، مىفرمايد :\r\n« أنّى يكون له ولدٌ وَلَم تَكن لَهُ صاحِبَة » ( سوره‌ى انعام ، آيه‌ى 101 ) « كِى براى او فرزندى است و حال آن كه برايش همسرى نبوده است ؟ »\r\nهمچنين پس از بستنِ نطفه ، باردارى و درد و رنج ولادت و سپس تربيت فرزند ، ويژه‌ى زن است . برهمين مبنا ، مقام مادران از نظر قرآن\r\n\r\n\r\n","description":"","footnote":"\r\nتراب » . سادساً آيات هشت‌گانه‌اى هم كه در قرآن مجيد با لفظ « بنىآدم » نازل شده به‌طور قطع و حتم ، اثبات مىكند كه « نفس واحدةٍ » در آيه‌ى اول سوره‌ى نساء ، حضرت آدم عليه السلام است . بنابراين آفريده شدن حوّا عليه السلام از بخشى از كالبد حضرت آدم عليه السلام ، عين وحى قرآنى و صريح روايات ائمه‌ى معصومين عليه السلام است ، چه در تورات آمده و يا نيامده باشد .\r\nو اما برمبناى آياتى مانند « الحرّ بالحرّ » و « الانثى بالانثى » و آياتى ديگر ، قطعاً ديه‌ى مرد و زن با هم تفاوت دارد و مقدار آن دو نيز به‌طور جداگانه طبق سنت قطعيّه بدين‌صورت تعيين شده است كه ديه‌ى مرد هزار مثقال طلا و ديه‌ى زن پانصد مثقال طلاست . و از فتواهاى اين مرجع ! است كه بر وفق « اعدلوا هو اقرب للتقوى » تساوى ديه و ميراث زنان با مردان موافق عدال ، و عدم تساوىشان ظلم است . و آيا نصّ قرآن در عدم تساوى در اين دو جهت ظلم است ! !\r\nبنابراين ما به‌كسانى كه در صرف و نحو عربى و ادبيات قرآن دقت نمىكنند و متن قرآن و سنت را ناديده مىگيرند و متأسفانه داعيه‌ى مرجعيت داشته و رساله‌ى عملية هم نوشته‌اند ، نصيحت مىكنيم كه هيچ‌گاه درباره‌ى آيات قرآن و روايات اهل بيت عليه السلام بىپروا اظهارنظر نكنند و نسبت دروغ به‌نصّ قرآن و سنت ندهند و به‌خاطر اين خطاى فاحش ، استغفار كنند . در نهايت بايد دانست انكار حكمى قطعى از احكام كتاب و سنّت ، بدعت است و حتى برحسب آيات 44 و 45 و 47 از سوره‌ى مائده ، كسى كه در موقف بيان حكم قرار گيرد به « ما انزل‌اللَّه » اكفّر ، اظلَم و افسق خواهد بود . حال ببينيد چه كسى بر خلاف كتاب‌اللَّه و سنّت رسول‌اللَّه نظر مىدهد\r\n","page_name":" 7 ","page_number":7},
  {"content":"\r\n\r\nچند برابر مقام پدران است كه « وَ وصَّيْناالانْسانَ بِوالِدَيْهِ حَمَلَتْهُ أُمُهُ وَهْناً عَلى وَهْنٍ وَ فِصالُهُ فِى عامَينِ » ( سوره‌ى لقمان ، آيه‌ى 14 ) « و انسان را درباره‌ى پدر و مادرش سفارش كرديم ، [ بالاخص كه 
  ] مادر او را ، در درون و پس از ولادت در آغوش خود با سستى روى سستى حمل كرد ، و در ( پايان ) دو سال شيرخوارگى ، از او جدايىپذير است » كه خودكفا شود ، گرچه هنوز به مادر نياز دارد .\r\nاز آن جا كه در زمان جاهليت ، ستم‌هاى فراوانى بر زن‌ها روا مىشده و به منظور بيانگرى احكام ويژه‌ى آنان ، تنها در قرآن « سورةالنّساء » به چشم مىخورد و نه سورةالرّجال ، گرچه جمعاً « سورةالانسان » در قرآن وجود دارد كه مشتمل بر هر دو است . البته از نظر معنوى هرگز در اين ميان برترى نيست ، بلكه هريك به‌تنهايى پاداش كردارهاى زشت و زيباى خود را دريافت مىكنند كه : « و مَن يَعمَلْ مِن‌َالصالحات مِن ذَكرٍ أَو انْثى وَ هُوَ مؤمنٌ فأولئك يَدخُلُونَ الجنَّة » ( سوره‌ى نساء ، آيه‌ى 124 ) هركسى از كارهاى شايسته انجام - چه مذكر و چه مؤنث - پس ايشان داخل بهشت مىشوند ، و « ان اكرمكم عنداللَّه اتقاكم » به درستى مكرم‌ترينتان نزد خدا با تقوىترينشانند ، ( و بس ) . ولى از نظر جسمى و معاشرتى ، ويژگىهايى براى هريك وجود دارد .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nارث\r\nمثلًا در باب ارث ، چنان مىنمايد كه ارث مرد دو برابر زن است « 1 » ، در حالى كه فقط به دليل وظايف اقتصادى ويژه‌ى مرد ، سهم‌الارث مرد دو برابر زن است ، چنان كه نفقه‌ى زن در خانه‌ى پدر ، شوهر و سپس در خانه‌ى پسرش برعهده‌ى اينان است ، كه در هر سه موقعيت ، زن ، « نفقه‌گيرنده » و مرد در تمام اين حالات « نفقه‌دهنده » است ، و در نتيجه سهم‌الارث دو برابر مرد با اضافاتى بايد براى خود زنان مصرف شود ، ولى از نظر شرع مقدس اسلام لازم نيست سهم‌الارث زن به‌مصرف شوهرش يا ديگران برسد ، اما مردان مؤظفند زنان و افرادى ديگر را اداره نمايند و مىبينيم كه شارع حكيم با گذاشتن مسؤوليت مالى برعهده‌ى مردان ، يك‌امتياز مالى در ارث نيز براى آنان قايل شده است ، و آيا مىتوان گفت اين بىعدالتى است ؟ « 2 » البته در موارد استثنايى اگر هريك از همسران يا پسران و يا دختران و يا ديگران احتياج ضرورى بيشترى داشته باشند ، مورِّث بايد با وصيّت ، از « ثلث اموال » خود به‌كسى كه احتياج خاصى دارد ببخشد تا كمبودهاى استثنايى او را جبران كند . « 3 »\r\n\r\n\r\n","description":"","footnote":"\r\n( 1 ) - به‌جز پدر و مادر كه براى هركدام ، يك‌ششم از مال فرزند است ، به‌شرطى كه مورِّث فرزندى نداشته باشد و گرنه مادر دو برابر پدر ارث مىبرد و نيز برادران و خواهران ناتنى ( از يك‌پدر يا يك‌مادر ) طبق نصّ قرآن در ارث برابرند\r\n( 2 ) - چنان‌كه برخى از شرعمداران ! بر خلاف نصّ قرآن گفته‌اند ، و بر تساوى ارثشان اصرار دارند .\r\n( 3 ) - چنان‌كه كل نيازمندىهاى وارثان و غيروارثان به‌ترتيب اولويت احتياج اضطرارى و اقربيت آنان ، بايد از ثلث اموال جبران شود و مورِّث حق ندارد بيشتر از ثلث وصيت كند ؛ يا اين‌كه\r\n","page_name":" 9 ","page_number":9},
  {"content":"\r\n\r\nكمبود ديگرى هم كه در سهم‌الارث زن به‌نظر مىرسد ، در زمينه‌ى تعدّد زوجات است كه مرد از تمامى زنانش ، نصف يا يك‌چهارم ميراث را مىبرد ، ولى زن‌هاى چهارگانه ، يك‌چهارم يا يك‌هشتم ميراث مرد را ميانِ خود تقسيم مىكنند كه مثلًا اگر مردى چهار زن داشته و از هركدام چهار ميليون تومان برجاى مانده - در صورتىكه فرزندى نداشته باشند - از هريك ، دو ميليون تومان - كه جمعاً هشت‌ميليون تومان است - ارث مىبرد ، ولى براى هريك از چهار زن از ثروت چهارميليون تومانى مرد ، در صورت نداشتن فرزند 250 هزارتومان ، حق‌الارث يعنى 18 مرد است ، ولى در فرضِ مذكورِ نادر هم پرداختىِ مردى كه اين همه عائله دارد بسيار بيشتر از زن است ، و نيز تنها مردى مىتواند با زنانِ متعددى ازدواج كند كه قدرتِ مالى او اضافه بر قدرتِ عدالتش بسيار و براى اداره‌ى اين عايله‌ى سنگين كافى باشد ، و مرد فقير حق ندارد ازدواج متعدد نمايد ؛ چرا كه توانايى برقرارى عدالت در بُعد مادى را ندارد مگر آن‌كه زنان بَعدى ، خود داراى تمكّن مالى باشند و به‌ازدواج با چنين مردى راضى شوند و ظلم به‌زن يا زنان قبل هم نشود .\r\nبالاخره خود اين تعدّد ازدواج از وسايلِ تقسيم ثروتِ ثروتمندان بين ديگران است و مرد را نيازمندتر مىكند و تعدادى از زنان بىسرپرست را\r\n\r\n\r\n","description":"","footnote":"\r\nكل اموال خود را پيش از مرگش به‌وارث يا كسى جز ورثه ببخشد ؛ و چنين بخششى باطل و گيرنده‌ى مال ، ضامن و غاصب است و بايد اموال را به‌ورثه‌ى محتاج برگرداند . البته ما ، در پايان جزء اول كتاب ، ضمن پاسخ‌دادن به‌استفايى در همين زمينه ، ادله‌ى فقهى قرآنىِ اين‌حكم شرعى را بيان خواهيم نمود .\r\n","page_name":" 10 ","page_number":10},
  {"content":"\r\n\r\nتحت پوشش مىگيرد . از جهت ديگر هم ، زنانِ متعدد نوعاً چندان ميراثى ندارند ، بلكه نيازمندند و به‌همين‌جهت نيز به‌چنان ازدواجى تن مىدهند ؛ بنابراين با مرگِ آن‌ها چيزى شايسته به‌مرد نمىرسد و بالعكس پس از مردنِ چنان مردى همه‌ى آنان بهره‌مند مىشوند .\r\nدر اين‌جا كمبود ديگرى هم كه پايه‌ى شرعى ندارد - اضافه بر دو اصلِ نخست ، در كمبود سهم‌الارثِ زن - برحسب فتاواى اكثر فقيهان - به‌چشم مىخورد كه : زن تنها از منقولات و بهاىِ خانه‌ى مسكونى و يا ساير ساختمان‌ها سهم دارد ! كه حق زن بسيار كم و در نتيجه ناچيز خواهد بود ؛ به‌ويژه در زمان‌هاى گذشته كه بهاىِ زمين و مانندش از بهاىِ اموال منقول بسيار زيادتر بوده ، و هم‌اكنون نيز چنان است « 1 » ولى همين‌جا به‌وضوح ملاحظه مىكنيم كه نصّ قرآن محروميت زنان را از اين‌بخش كلان بر طرف ساخته و براى آنان از كلّ ميراث مرد ، از منقول و اعيان ، سهم‌الارث مقرر داشته است ، چنان‌كه در آيه‌ى ارث مىخوانيم :\r\n« وَلَهُنّ الرُّبُعُ مِمّا تَركْتُم إِن لم يكن لَكُم وَلَدٌ فَإن كان لَكُم وَلدٌ فَلَهُنّ الثُّمُنُ ممّا تركتم مِن بَعد وصيّةٍ توصون بها أو دَينٍ » ( سوره‌ى نساء ، آيه‌ى 12 )\r\nو مىبينيم كه اين‌جا از يك‌چهارم و يا يك‌هشتم سهم‌الارثِ زنان از شوهرانشان ، تنها بخش وصيّت و ديْن مستثنى شده و ديگر هيچ ، همان‌طور كه در ميراث زن نيز براى مرد چنان است كه « مَن بَعد وصيّةٍ\r\n\r\n\r\n","description":"","footnote":"\r\n( 1 ) - و اگر بهاى اموال منقول و غيرمنقول يكسان باشد ميراث زنان - از اموال منقول - گرچه با اضافه‌ى بهاى خانه مسكونى - خيلى ناچيز است كه در صورت چهار زن بودن ، ميراث هريكى از آنان 164 مرد مىشود\r\n","page_name":" 11 ","page_number":11},
  {"content":"\r\n\r\nيوصين بها أو دَينٍ » ( سوره‌ى نساء ، آيه‌ى 12 ) پس زن و مرد در سهم‌الارث از تمامى ميراث يكسانند ، و اين استثناء در هر دو نصّ ، بسيار روشن است ، و چيز ديگرى از سهم‌الارث مرد نسبت به‌زن جدا نشده ، چنان‌كه مرد هم از كلّ ميراث زن ارث مىبرد .\r\nنكته‌ى قابل توجه اين است كه استثناى « مِن بعَد وصيّةٍ . . . أو دَينٍ » در چهار جاى قرآن تكرار شده و هرگز در اين موارد اشاره‌اى به‌جدا بودنِ اموال غيرمنقول و اعيانى از ميراث مرد نسبت به‌زن وجود ندارد ، كه اگر چنان استثنايى در كار بود لااقل يك‌بار در قرآن كريم ياد مىشد ، و از استثناى وصيت و دَين كه در جاهاى ديگر هم آمده كم مىشد .\r\nدر اين‌جا نيز رواياتى بر خلاف قرآن به‌چشم مىخورد كه اضافه بر طرد نخستين آن‌ها به‌دليل مخالفت با قرآن ، از جهت تعارض بين خود اين روايات و نيز استدلالشان مردود است ؛ مانند اين‌كه : « چون زن با ازدواجش در اصلِ نسبِ مرد ( كه اصل پيوند نسبى است ) وارد نشده ، از اصلِ ميراث مرد كه زمين و اعيان است ارث نمىبرد » .\r\nبا آن‌كه همين‌دليل درباره‌ى مرد نيز هست كه با ازدواجش ، داخل اصل نسب زن نشده ، پس اعيان ميراث هريك از اين دو با وجود يكى از آنان در انحصار ساير وارثان نسبى طبقه‌ى اول خواهد بود ، يا : « چون ممكن است زن پس از مرگ شوهرش ازدواج كند و با شوهر جديد در سهم‌الارث خانه ، مزاحم ساير وارثان شود ، از قسمت اعيانى ميراث مرد محروم است ! »\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nو حال آن‌كه اين قضيه درباره‌ى مردان بيشتر اتفاق مىافتد كه ازدواج مردِ زن‌مُرده ، از ازدواج زنِ بيوه خيلى بيشتر است . وانگهى چرا در اين‌صورت ، زنان بايد از بهاى اموال غيرمنقول ديگر هم محروم باشند ، ولى در بهاى خانه‌ى مسكونى - كه مورد استدلال اين حديث است - سهيم باشند ؟ « 1 » ما در تفسير سى جلدى « الفرقان » و « تبصرةالفقهاء » و رساله‌ى « توضيح‌المسائل نوين » « عوص في البحار » ده‌ها ايراد بر اين‌گونه روايات داريم كه هم به‌خودى خود بر خلاف عقل مىباشند ، و هم با رواياتى ديگر - شيعى و سنّى - تناقض دارند و هم بر خلاف نصّ قرآنند .\r\nنه تنها زن در نظر اسلام از هيچ بخشى از ميراث مرد محروم نيست ، بلكه به‌نصّ قرآن تا يك‌سال پس از مرگ شوهر - قبل از ازدواج مجدد - حق سكونت و نفقه ، در خانه‌ى ملكى او را اضافه بر ارث دارد ، به‌اين‌صورت كه بايستى نخست مخارج معيشت يك‌سال او از ميراث جدا شود و سپس ارث ميان وارثان تقسيم گردد .\r\nو قرآن كريم در اين‌باره مىفرمايد : « والّذين يتوفّون منكم و يذرون ازواجاً وصيّة لازواجهم متاعاً الىالحول غير اخراج فان خرجن فلاجناح عليكم فيما فعلن فى انفسهنّ من معروفٍ واللَّه عزير حكيم » ( سوره‌ى بقره ، آيه‌ى 240 ) ( و كسانى از شما كه مىميرند و زنانى پس از خود باقى مىگذارند ، سفارش\r\n\r\n\r\n","description":"","footnote":"\r\n( 1 ) - و از جمله نكبات فتواى محروميت زنان از تمامى ماترك شوهرانشان اين است كه زنانى شيعى كه شوهرانشان سنى مذهبند ، براى فرار از اين محروميت سنى مىشوند - كه چنان محروميتى به‌فتواى سنيان براى زنان نيست - چنان‌كه در لبنان چنان جريانى اتفاق افتاده و ادامه دارد .\r\n","page_name":" 13 ","page_number":13},
  {"content":"\r\n\r\n- الهى - است به سودِ اين زنان كه تا يك سال بايستى نفقه‌ى آنان و سكونتشان - از اصل ميراث - تأمين شود ، پس اگر در اين ميان از خانه‌ى زناشويى خارج شدند بر شما بازماندگان باكى نيست در آن‌چه از كارهاى شايسته مىكنند ) كه شوهر كنند و يا در اداره‌ى زندگىشان خودكفا و جدا گردند .\r\nو نيز « اولواالارحام » « اقربين » كه سرسلسله‌ى آنان همين زنانند ، از مهم‌ترين مصاديقِ وصيّتِ به‌ثلث مىباشند ، كه در مواردِ استثنايى ، بايستى نيازمندىشان با وصيت از ثلث ميراث برآورده شود ، چنان‌كه اين دو آيه بيانگر اين اولويت است .\r\nولى متأسفانه در اين‌جا بسيارى از فقيهان زن را از « اولواالارحام » نمىدانند ، در حالىكه زن خود صاحب رحم و مادر فرزندان است ، پس چگونه است كه فرزندان او جزو اولوالارحام هستند ولى خود او كه صاحب رحم و پرورش‌دهنده‌ى آنان است ، جزو آنان نيست ؟ در حالى كه طبق آيه‌ى « اولواالارحام بعضهم أولى ببعض فى كتاب‌اللَّه إن‌ّاللَّه بكل شى عليم » ( سوره‌ى انفال ، آيه‌ى 75 ) زن مشمول اولين درجات ارث است و اگر وارث ديگرى نباشد ، تنها وارث خواهد بود .\r\nپس مىبينيم كه بر پايه‌ى نظام اقتصادىِ اسلام ، هرگز براى زن ، درماندگى مالى وجود ندارد ، كه در زمان زندگى پدر ، شوهر و پسر ، بايستى آن‌ها به او نفقه دهند ، و تا يك‌سال پس از مرگ شوهر هم حق نفقه و سُكنى را داراست و بعد از اين نيز پدر ، پسر و سپس وارثان ذكور\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nديگر به‌ترتيب طبقات ارث ، در نگهدارى او وظيفه‌ى شرعى دارند ، و در آخر براى زنانى كه از اين افراد ، كسى را ندارند ، بيت‌المال مسلمين وظيفه دارد كه حداقل زندگى مادى آن‌ها را تأمين كند ، و هرگز به‌عنوان قانون اسلامى ، شغلى بر آنان واجب نيست ؛ چرا كه با بُنيه‌ى جسمى و حفظ عفاف آنان ، هر شغل و كارى تناسب ندارد ، مگر كارهايى كه ضرورى باشد و نيز آن‌ها را به‌اختلاط با گروه مردان نكشاند . بنابراين گرچه سهم‌الارثِ زنان به‌ظاهر كمتر از مردان مىنمايد ولى در حقيقت - برمبناى اختلاف مخارجشان - بيشتر و يا حداقل برابر با آنان است .\r\n\r\nمرجعيّت\r\nنظرِ مرجعيّتِ فتوا و قضاوت نيز ، چون اين‌كارها خود تحميلى بر زنان است ، هرگز اين دو براى آنان وجوب ندارد ، كه در ميان مردان چنين كفايتى هست ، ولى اگر زنى شايستگى بيشترى براى مرجعيتِ فتوا داشت طبعاً بر مردانى كه در حدّ او نيستند مقدّم است ، مثلًا اگر حضرت فاطمه عليها السلام الآن تشريف داشتند ، آيا واجب نبود كه - حتى مجتهدان - در احكام شرعيه از ايشان پيروى كنند ؟ زيرا « فبشر عباد . الّذين يستمعون‌القول فيتّبعون احسنه » ( سوره‌ى زمر ، آيه‌ى 18 ) تنها نظر نيكوتر را مورد پذيرش مكلفان قرار داده است چه مرد و يا زن باشد ، براين مبنا شرط مرد بودن - هم‌چون شرايطى ديگر به‌جز احسنه - بر خلاف نصّ اين آيه و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nآياتى مشابه است .\r\nو اين « احسنه » از مرده همان « احسنه » از زنده است ، كه مرگ جسم آن را از بهترين نمىاندازد ، چنان كه حرف زنده بودن حساب فتوى نظرش را بهتر نمىكند ، و آيا پيامبر صلى الله عليه و آله و امامان معصوم كه رحلت كرده‌اند مورد تقليد نيستند ، در حالى كه تمامى مجتهدان از همين بزرگواران تقليد مىكنند ؟ !\r\n\r\nقضاوت\r\nقضاوت ، منصبى ربانى است كه تنها عدالت و قاطعيت را مىطلبد و هيچ‌گونه سازشى با عطوفت - بيش حد از عدالت - ندارد ، و اگرچه عاطفه‌ى زن ، خود موهبتى است از جانب خداى متعال براى حفظ نسل ، و دوام محبت در كانون گرم خانواده ، ولى درباب قضاوت ، اين خصيصه كاربردى جز نفى عدالت ندارد ، و چون عاطفه و تأثيرپذيرىِ زن بيشتر از مرد است ، به‌اين‌جهت نوعاً زنان ، قاضى نمىتوانند بشوند ، و اگر مردانى هم‌چون زنان انعطاف‌پذير باشند ، اين‌ها نيز حق قضاوت ندارند ، ولى اگر احياناً زنانى عطوفتِ ويژه‌ى زنانگى را نداشته باشند و عادلانه و قاطعانه حكم كنند ، مىتوانند بر مسند قضاوت تكيه زنند و در كلّ ، چون شرايطِ قضاوت كه واجب كفايى است و در مردان كامل‌تر است نوعاً ويژه‌ى آنان خواهد بود . بالاخص آن‌كه برخوردهايى در قضاوت‌ها پيش مىآيد كه با\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nپوشش و عدمِ تماس زنان با مردان منافى است ، و بالاخره در روايات هم آن‌چه به‌چشم مىخورد « ليس عليهِنَّ » است و ديگر هيچ ، كه قضاوت و مانند آن بر آن‌ها واجب نيست ، نه آن‌كه جايز نباشد ، چون غير از تحميل بر ايشان و تأثّرپذيريشان ، چندان ثمره‌ى ديگرى را دربرندارد .\r\n\r\nقصاص\r\nدر اين‌جا براى بررسى حكم قصاص مرد يا زن و هم‌چنين ديه‌ى زن و مرد ، ناگزيريم مقدمه‌اى را تفصيلًا بيان كنيم :\r\nمسلماً براى صاحبان خرد ناب ، بسى روشن است كه قانون قصاص در اسلام حكمى ربانى است ، كه شارع حكيم آن‌را تنها به‌جهت پيشگيرى عادلانه از جرم و جنايت وضع فرموده است ، و جنجالى كه در ساليان اخير براى حذف قصاص به‌بهانه‌ى دفاع از حقوق بشر - با تهمت غيرانسانىبودن قصاص - برپا شده ، قطعاً از روى خردورزى نيست ، و ما به‌وضوح ، سايه‌ى افكار ليبراليستىِ غرب‌گرايان را بر آن مشاهده مىكنيم .\r\nالبته قرآن كريم از همان ابتداى تنزيل حكم قصاص - پس از بيان وجوب آن - علت آن‌را نيز متذكّر شده است ، چنان‌كه در سوره‌ى بقره ، آيه‌ى 178 و 179 به‌ترتيب مىفرمايد : « يا ايّهاالّذين آمنوا كُتِبَ عَليكُم‌ُالْقِصاصُ . . . » « اى كسانى كه ايمان آورديد ! قصاص بر شما نوشته\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nشده . . . » ( بر شما قصاص : ( پىگيرى جرم ) واجب شد . . . ) « ولكم فىالقصاص حيوةٌ يا أولى االألباب لعلّكم تتّقون » در قصاص : پىگيرى جرم ، براى شما زندگانى است شايد شما بپرهيزيد .\r\nدر اين‌جا مىبينيم كه تأكيد محورى آيه : « حيوة » است كه به‌معناى استمرار و ايجاد حيات و امنيّت زندگى در جامعه‌ى بشرى است ، و قصاص به‌عنوان عاملى مهم در استمرار حيات فردى و اجتماعى و مانعى براى ارتكاب جرم و جنايت و قتل مىباشد ، قصاص هم تنها به‌معناى اعدام نيست ، بلكه به‌معناى گرفتن حقّ وارثان مقتول و يا حقّ شخص مصدوم براى پىگيرى جنايت و جرم است ، پس در جامعه‌اى كه فرهنگ ايمانى و اسلامى به‌عنوان مانع مهم درونى در جلوگيرى از قتل و جنايت ، رشد نكرده ، بىترديد قصاص به‌عنوان مانعى برونى در دفع و كاهش جرم لازم است .\r\nمهم‌ترين بخش قانون قصاص هم درباره‌ى قصاص قتل نفس است كه اگر وارثان مقتول درخواست قصاص قاتل را نمايند ، بايستى قاتل ، همآنند جرمى كه انجام داده ، قصاص شود ؛ مثلًا اگر قاتل ، كسى را با چاقو كشته باشد ، بايستى با چاقو قصاص گردد ، نه آن‌كه به‌دار آويخته يا تيرباران شود ، زيرا قرآن كريم مىفرمايد : « فمن اعتدى عليكم فاعتدوا عليه بِمِثْلِ ما اعْتدى عليكم » ( سوره‌ى بقره ، آيه‌ى 194 ) كه همآنندى در تجاوز را مقرر داشته است .\r\nپس به‌دليل اين آيه‌ى مباركه بايد قصاص مُماثِل به‌عنوان ضابطه‌ى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nكلّى رعايت گردد ، و در قصاص اعضا نيز اگر مجرمى نخست دست يك‌نفر را از مچ و بعداً از آرنج و سپس از بازو قطع كرد ، در صورتى كه مصدوم بخواهد مجرم قصاص شود ، نمىتوان يك‌باره بازوى مجرم را جدا كرد ، بلكه بايد قصاص ، همآنند مراحل جنايت انجام گيرد ، و به‌ترتيب ، دست ، آرنج و بازوى مجرم قطع شود ، مگر در صورت تخفيف كه دست يك‌جا قطع شود ، و يا كلًا بخشوده شود چه با دريافت ديه و يا بخشش آن .\r\nو شبهه‌ى « مُثله » هم كه توسط برخى از اشخاص در اين‌جا مطرح شده ، مغالطه‌اى بيش نيست ، زيرا حرمت « مُثله‌كردن » در جايى است كه فردى مثله نكرده را قطعه‌قطعه كنند و يا اعضاى شخصى را پيش از كشتن وى ، « مُثله » - بدون عمل مماثل - نمايند كه اين عمل از نظر شرع مقدس اسلام و عرف سالم ، ممنوع است . ولى تشريح مرده ، براى آموزش پزشكى يا نجات جان يك انسان زنده ، اضطراراً واجب است و نيز پاداش مُثله همان مثله و قصاص مماثل است .\r\n\r\nشروط قصاص\r\nچهار شرط ، واجب است حكم قصاص لغو و تبديل به‌ديه شود و به‌جز شرط اول ، بقيه‌ى شروط ، درباره‌ى قصاص اعضا نيز بايد مراعات گردد :\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n1 - با درخواست ديه از سوى يك يا چند نفر از ورثه‌ى مقتول ، قصاص - به‌اندازه‌ى اين درخواست - لغو مىشود و بايد ساير ورثه نيز از اين عفو تبعيت كنند ، زيرا قرآن كريم مىفرمايد : « فَمَن عُفِى لَهُ مِن أخِيهِ شئُ فَاتِّباعُ بِالمعروف وَ أداءٌ اليهِ بِإحْسانٍ ذلكَ تخفيفٌ مِن رَبِّكُم وَ رَحمةٌ فَمَنِ اعتَدى بَعد ذلك فَله عذابٌ أليم » ( سوره‌ى بقره ، آيه‌ى 178 ) س هركسى از سوى برادرش چيزى ( از قصاصش ) بخشوده شد پس بايد تبعيتى از اين - بخشش - شايسته انجام گيرد كه اگر بخششى ناشايست باشد اين قصاص با اين بخشش بخشوده نيست . و هم‌چنان باقى است .\r\n2 - لغو قصاص به‌جهت عدم امكان اجراى فيزيكى آن ، كه پيرامون اين موضوع در مبحث قصاص مرد به‌زن ، مفصلًا توضيح داده شد .\r\n3 - لغو اضطرارى قصاص براى جلوگيرى از ضرر اهمّ ، يعنى لغو قصاصى كه اجراى آن قطعاً سبب به‌خطر افتادن جان يا مال ديگران يا اختلافات فرقه‌اى شديد و خونريزى مىگردد .\r\n4 - لغو قصاص به‌صورت خاص با توبه‌ى قطعى قاتل : به‌شرطى كه توبه‌ى وى براى حاكم شرع عادل « 1 » بدون شبهه ، محرز شود ، و معناى توبه‌ى قاتل هم اين‌است كه او به‌گونه‌اى از جنايت خود پشيمان شده و به‌اصلاح خود همّت گمارده است كه بقا و استمرار زندگى او براى خودش و يا جامعه‌اش حيات‌بخش بوده ، و منافع فراوان معنوى و\r\n\r\n\r\n","description":"","footnote":"\r\n( 1 ) - حاكم شرع عادل ، در اصل فقيهى عادل است كه تنها مطابق با قرآن و سنّت قطعيه حكم مىكند و در فرع ، قاضى عادل دادگاه صالحه است كه برمبناى فتاواى فقيه يا فقهاى عادل قرآنى ، احكام قضايى را صادر مىكند و اين دو عادل هرگز چيزى را با احكام كتاب و سنّت شريك نمىكنند ؛ يعنى به‌روايات مخالف قرآن و يا حتى اجماع و شهرت و يا به‌ضرورت مخالف قرآن ، هيچ‌گونه اعتنايى ندارند .\r\n","page_name":" 20 ","page_number":20},
  {"content":"\r\n\r\nمادى را دربرداشته باشد .\r\nدر اين‌جا تذكّر اين‌نكته ضرورى است كه حقّ وارثان براى قصاص ، حقّ شخصى است ، ولى حقّ حيات جسمانى و روحانىِ قاتلِ تائبِ صالح مصلِح ، حقّ نوعى است ، و حقّ نوعى بر حق شخصى تقدّم دارد ، بنابراين ترك قصاص نسبت به‌او بر حقّ وارثان مقتول مقدّم است ، البته اين توبه پيش از دسترسى يا عدم امكان دستيابى به‌قاتل و قبل از دستگيرى او حتماً صادقانه است و اثبات قطعى آن ، آسان‌تر از احراز توبه‌ى او بعد از دستگيرى ، در زندان است . نحوه‌ى احراز توبه هم به‌اين‌گونه است كه بايد دو شاهد عادل ، نزد حاكم شرع عادل ، شهادت دهند كه قاتل بدون اطلاع ديگران به‌طور خالصانه توبه كرده و درصدد اصلاح خود برآمده و در انجام اعمال شرعى و ترك محرمات و هدايت مجرمين و حفظ نواميس اسلامى كوشا است .\r\nو اگر سؤال شود كه چگونه اين توبه را مىپذيريد ؟ پاسخ اين است كه قوم يونس عليه السلام پس از اعراض حضرتش از آنان و وعده‌ى حتمى عذاب الهى ، واقعاً توبه كردند ، با آن‌كه ايمان - عِندَ رُؤيِةالبأس : در ديدن زيان ، ايمان نيست ، و لكن در اين‌جا - چون اين توبه حقيقى بود - استثنائاً خداى سبحان ايمان‌آوردن ايشان را پذيرفت و آنان را عذاب نكرد .\r\n« فلولا كانت قريةٌ آمنتْ فَنَفَعَها ايمانُها الّا قومَ يونس لمّا آمنوا كشفنا عنهم عذاب الخِزْى فىالحيوةالدّنيا و متّعناهم الى حين » ( سوره‌ى يونس ، آيه‌ى 98 ) پس اگر ايمان گروهى كه ايمان آوردند سودشان نداد ( بدين‌جهت بود كه اين\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nايمان واقعيتى نداشت ) مگر قوم يونس ، چون ايمان - واقعى - آوردند عذاب خواركننده را در زندگى دنيا از آنان بر طرف ساختيم و تا زمانى ( كه به‌گناهشان برنگشته‌اند ) بهره‌مندشان نموديم .\r\nو يا اين‌كه جناب سلمان عليه السلام مشرك بود ، سپس توبه كرد و مسلمان شد ، آيا شرك بدتر است يا قتل ؟ مسلماً شرك بدتر از قتل است ، و با اين‌حال توبه‌اش مقبول درگاه الهى واقع گرديد ، پس اگر شخصى مرتكب قتلى شده است ، اما استمرار حياتش بعد از توبه همآنند « سلمان » براى خود و اجتماع انسانى منافع محرز الزامى دارد و بالعكس قصاص او ضرر هنگفت و غيرقابل جبرانى براى خود و جامعه به‌بار مىآورد ، استثنائاً توبه‌اش مورد قبول است و قصاص نمىشود ولى خون بهايش برعهده‌ى قاتل است .\r\nو مادامى كه اجراى قصاص موجبات استمرار حيات فردى و اجتماعى انسان‌ها را فراهم مىسازد ، حكمى ثابت است ، كه لغو آن تنها ضرر و زيان و تهديد جانى و سلب امنيت جامعه‌ى بشرى را در پى دارد ، و در جهان امروز كه ترس و خشيت از پروردگار بسيار ناچيز است ، چگونه مىتوان بدون هيچ شرطى حكم قصاص را حذف نمود ؟ در اوضاع نابه‌سامان عصر حاضر و كثرت بىعدالتى ، تبعيض و فساد موجود در سراسر جهان ، اگر حكم قصاص نيز براى پيگيرى جرم و پيشگيرى از تجرّى وجود نداشته باشد ، افراد مجرمى كه داراى توانايى مادى باشند ، خواهند گفت : من فلانى را مىكشم ، آن‌گاه اگر دستگير نشدم كه هيچ ، اگر\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nهم دستگير شدم ، در نهايت با پرداخت ديه آزاد خواهم شد !\r\nاگر گفته شود در كشورهاى ديگرى كه قانون قصاص ندارند ، آمار قتل و جنايت هم كمتر از جوامعى است كه اين حكم را دارند ، مىگوييم :\r\nاولًا اين حكم قرآنى است و خداى حكيم خود به‌حكمت آن آگاه‌تر است و آمار كم يا زيادِ جرم ، هرگز توجيهى براى نفى اين حكم نيست و تنها با همان شروط فوق‌الذكر ، مىتوان قصاص را لغو نمود .\r\nثانياً : در بعضى از كشورهاى اسلامى كه حكم قصاص را اجرا مىكنند ، آمار جرم بسيار كمتر از جوامع ديگر است .\r\nثالثاً : اين دروغى بيش نيست كه در كشورهاى فاقد قانون قصاص ، آمار جنايت كمتر از جاهاى ديگر است ، زيرا اخبار و رويدادهاى جهانى ، پيرامون قتل و جنايت ، خصوصاً تهديد افراد جامعه با اسلحه‌ى گرم و سرد ، حاكى از ناامنىهاى شديد در جوامع غيراسلامى است .\r\nآمار جنايت هم در هر كشورى ، بايستى با امكانات آن كشور سنجيده شود و با اين‌كه در جوامع غربى سطح رفاه عمومى بسيار بالا است ، باز هم مىبينيم كه در آن‌جا ، جنايات قابل توجهى رخ مىدهد كه انكارناپذير است ، و اگر آن امكانات رفاهى ، اشتغال ، درآمد و . . . در كشورهاى جهان سوم نيز ايجاد مىشد ، آمار جرم كمتر از وضعيت فعلى مىگرديد . با اين‌حال گرچه آسايش و رفاه در غرب زياد است ، ولى امنيت ، اعتماد ، دوستى ، برادرى و استحكام نظام خانواده در كشورهاى جهان سوم ؛ مخصوصاً جهان اسلامى بسى بيشتر از غرب است و حتى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nقابل مقايسه با جوامع غربى نيست .\r\nاينك بايد گفت : چرا اعتراض طرفداران حقوق بشر را نسبت به‌حكومت‌هايى نمىشنويم كه به‌كشورهاى ديگر حمله مىكنند ، مثلًا با تجهيز شيميايى و تسليحاتى دولت بعثى عراق ، هزاران نفر از مردم استان‌هاى مرزى ايران و عراق را قتل‌عام كردند ، و يا در حمله به‌ويتنام و يا با ايجاد اختلافات قبيله‌اى در كشورهاى آفريقايى و خصوصاً با جنايات مكرر در فلسطين ، در اردوگاه‌هاى صبرا و شتيلا و جنين و مناطق ديگر جهان ، هزاران انسان بىگناه را به‌خاك و خون كشيده‌اند .\r\nاما با كمال تأسف فرياد نقض حقوق بشر را به‌هنگام اجراى قوانين اسلامى مىشنويم ، آن‌هم قانونى كه براى پيشگيرى و كاهش جرم ، به‌اولياى دم مقتول اجازه مىدهد خواهان قصاص و پيگيرى جنايت شوند ! آيا اين فرياد از سر دلسوزى و آن سكوت از روى عدالت است ؟ !\r\n\r\nتفاوت قصاص و ديه‌ى زن و مرد\r\nو اما در قصاص جانى ، كه خون‌بهاى زن نصف مرد است ، از اين‌جهت نيست كه مثلًا ارزش انسانى زن كمتر از مرد باشد ، بلكه نصّ قرآن و سنت قطعيّه چنين حكمى را بيان داشته كه مخالفت با آن براى مسلمان جايز نيست .\r\nو در حكمت اين حكم با بررسىهاى عقلانى ، اجتماعى و واقعيت\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nعينى خارجى مىتوان گفت : اولًا : از جهت چند برابر بودنِ توليد مثل مرد نسبت به‌زن ، ارزش جسمى - و نه روحىِ - مرد بيش از زن است ، مانند دو كارگاه كه امكانات اقتصادى هر دو از جهات مادى و فيزيكى يكسان است ، ولى توليد يكى به‌عللى بيشتر از ديگرى است ، كه در نتيجه بهاى آن نيز بيشتر خواهد بود ، ثانياً : مرد نوعاً و لزوماً زيربناى اقتصادى ، تربيتى و نگهبانىِ خانواده است ، و چون با اعدامِ مردى به‌خاطر كشتن زنى ، زيربناى سازمان خانواده‌اش متزلزل مىشود ، بالنّتيجه در قصاص و خون‌بها تشابه مطلق ميان زن و مرد نخواهد بود و اين حكم هم ظلم به‌زنان نيست ، بلكه حكمى الهى و تعبّدى است ، ثالثاً ، با ملاحظه‌ى واقعيت خارجى ملموس ، در كلّ دنيا مىبينيم كه كارآيى مردان در عرصه‌ى فعاليت‌هاى جسمى و حتى فكرى بيشتر از زنان است و اگر اين بازدهىِ وسيع و دامنه‌دار را ناديده بگيريم آيا تشابه خون‌بها ميانشان ظلم به‌ارزش واقعىِ جسمى مردان نيست ؟ وانگهى تعداد زنان - نوعاً - بيشتر از مردان است .\r\n\r\nچگونگى قصاص مرد با كشتن زن\r\nاين‌كه فقهاى سنتى مىگويند : اگر مردى ، زنى را به‌قتل رساند ، وارثان زن مىتوانند با پرداخت نصف ديه‌ى مرد به‌ورثه‌ى او ، وى را\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nقصاص كنند « 1 » ، صحيح نيست ، چون جان قابل خريد و فروش نيست ، به‌ويژه آن‌كه آيه‌ى مباركه‌ى « فمن اعتدى عليكم فاعتدوا عليه به مثل ما اعتدى عليكم » ( سوره‌ى بقره ، آيه‌ى 194 ) در جزاى جنايات عدوانى ، اعتداى به‌مثل و مماثلت و همانندى در مقابله با جرم و يااصطلاحاً مقابله به‌مثل را به‌عنوان قاعده‌اى كلى مطرح نموده است و وارثان زن مقتول - در صورت درخواست قصاص - تنها حق قصاص نيمى از بدن مرد قاتل را\r\n\r\n\r\n","description":"","footnote":"\r\n( 1 ) - اگر در اين‌جا گفته شود طبق رواياتى مىتوان با پرداخت فاضل ديه به‌ورثه‌ى مرد قاتل ، او را قصاص كرد و اعدام نمود ! پاسخ مىدهيم كه : روايات مذكور در « وسايل‌الشيعه » ( ابواب القصاص فىالنفس - باب 33 ) متعارض با روايات ديگر و مجموعاً متضاد با قرآن و در نتيجه متساقط مىباشند ، بدين‌صورت كه اولًا : در سيزده روايت باب 33 ، مَروىُ عنه ، تنها دو معصوم عليه السلام هستند كه بالنتيجه مفهوماً دو روايت محسوب شده و اين‌دو روايت اعدام قاتل با ردّ فاضل ديه را قبول دارند كه مخالف با چهار نصّ قرآنى است و در اين‌جا تنها به‌يكى از آن نصوص اشاره مىشود ؛ چنان‌كه خداى تعالى فرموده است « الانثى بالانثى » ؛ يعنى تنها قصاص زن در برابر زن جايز است و اعدام مرد قاتل با ردّ فاضل ديه معنايش [ الذَّكَرُ بالانثى 
  ] است كه صريحاً با « الانثى بالانثى » و « الحرُّ بالحرّ » مخالف مىباشد و « النفس بالنفس » نيز حكم توراتى منقول قرآن است و دو وجه دارد : يا قاعده‌ى كلى است كه « الانثى بالانثى » به‌عنوان نصّ قرآن ، مبين آن است و يا اين‌كه منسوخ است با « الانثى بالانثى » و « الحرُّ بالحرّ » ؛ بنابراين به‌هيچ‌وجهى روايات مذكوره‌ى دوسته‌ى اول از معصومين عليها السلام صادر نشده است . ثانياً : يك‌روايت ، بدون ردّ فاضل ديه ، كشتن مرد قاتل را لازم مىداند كه هم با دو روايت گذشته متعارض است و هم با قرآن در تضاد مىباشد ، پس مقبول نيست . پس همان‌طور كه ملاحظه شد : تعارض داخلى ثلاثى بين روايات فوق‌الذكر و تضاد خارجى مجموع روايات دسته‌ى اول و دوم با قرآن ، نافىِ كشتن قاتل با رد فاضل ديه است ، در نتيجه چنان اعدامى قطعاً حرام است . و برمبناى اعتداى به‌مثل تنها نيمى از اعضاى مرد قايل - كه مطابق با تمامى بدن زن است - در صورت امكان و عدم مرگش قطع بايد بشود\r\n","page_name":" 26 ","page_number":26},
  {"content":"\r\n\r\nدارند ، كه ديه‌ى اين نيمه‌ى بدن ، مساوى با پانصد مثقال طلاست ، زيرا اولًا : برمبناى آياتى از قرآن ، قطعاً ديه‌ى مرد با زن تفاوت دارد و مقدار آن نيز طبق سنّت قطعيه به‌اين‌صورت تعيين شده است كه ديه‌ى كامله‌ى مرد هزار مثقال طلا و ديه‌ى كامله‌ى زن پانصد مثقال طلاست ، و البته قصاص هم در اين‌جا تبديل به‌ديه نخواهد شد ، چون اجراى قصاص فوق‌الذكر در عصر حاضر ، امكان فيزيكى دارد .\r\nتذكّر اين‌نكته لازم است كه عدم صدور فتواى مذكور در گذشته به‌اين‌جهت بوده كه از هنگام نزول قرآن كريم تا چندى قبل ، اجراى حكم قصاص در اين‌موضوع خاصّ ( قطع نيمى از اعضاى مرد قاتل ) ، امكان‌پذير نبوده و قصاص نصف بدن مرد قاتل ، منجر به‌مرگ وى مىشده ، و بالطّبع قصاص به‌ديه تبديل مىگرديده است ، ولى اكنون با پيشرفت علم پزشكى و جراحى ، چنان قصاصى امكان‌پذير است . « 1 » پس\r\n\r\n\r\n","description":"","footnote":"\r\n( 1 ) - البته به‌جز قصاص كلى نيمه‌ى سر و گردن و سينه و شكم و مواردى ديگر كه اضطراراً به‌ديه مبدّل مىشوداً در ضمن ، قصاص هم بايد در حال هوشيارى قاتل اجرا شود و بىهوش كردن وى جايز نيست - مگر اين‌كه وارثان زن مقتول ، بدان راضى شوند - چون آيه‌ى اعتداى به‌مثل ، قصاص دردآور را واجب مىداند ، علاوه برآن ، همان‌طور كه آيه‌ى « جزاءُ بما كسَبا نكالًا مِن‌َاللَّه » ( سوره‌ى مائده ، آيه‌ى 38 ) دردآور بودن قطع دست سارق را لازم دانسته ، در قصاص قتل عمدى نيز اين نكات ( دردآور بودن ) اولويت قطعيه دارد ، پس بايد نيمى از كل بدن قاتل كه قابليت انفصال يا فلج شدن را دارد ، قصاص شود به‌گونه‌اى كه وى نميرد ؛ مثلًا برخى از اعضاى سمت راست بدن و بعضى از اعضاى سمت چپ را به‌صورتى قصاص ( : قطع يا فلج ) كنند كه تلف‌شدن يا كورى يا ضررى ديگر به‌چشم مقابل شود و قابليت فلج‌كردن آن‌هم نيست ، قصاص تبديل به‌ديه‌ى همان عضو مىشود كه در اين‌موارد ، قبل از اجراى قصاص نظريه‌ى كارشناسى پزشك مربوطه شرط است ولى ساير اعضا مثل يك‌دست ، يك‌پا ، يك‌گوش و . . . كه قطع آن‌ها ضررى به‌عضو مقابل ندارد بايد قطع گردد و اگر انفصال ضرر دارد ولى فلج‌كردن آن عضو بىضرر است ، « قطع » تبديل به « فلج » مىشود و در غير اين‌دو حالت ، قصاص تبديل به‌ديه مىگردد .\r\nالبته ، عضو قطع‌شده ، مملوك وارثان زن است ، زيرا وارثان زن تنها مالك نيمى از بدن مرد قاتل هستند و قاتل هم بايد آن‌ها را براى پيوند مجدد از وارثان زن خريدارى نمايد ، ولى اختيار فروش با ورثه‌ى مقتول است ؛ يعنى اولويت فروش را آنان تعيين مىكنند و مىتوانند اعضاى منفصل را به‌هركسى بفروشند ، زيرا مقتضاى اعتداى به‌مثل ، محروميت مرد از اعضاى قصاص‌شده‌اش مىباشد ؛ يعنى همان‌طور كه قاتل ، زن مقتول را كلًا از زندگى محروم كرده ، خود نيز بايد از نيمى از بدنش محروم گردد مگر با موافقت وارثان زن ؛ ضمناً آنان حق ندارند اعضاى مقطوع را بىمصرف بگذارند يا آن‌ها را هدر دهند ، زيرا اسراف و تبذير در اسلام حرام است و اگر بخواهند مال خود را\r\n","page_name":" 27 ","page_number":27},
  {"content":"\r\n\r\nدر حال حاضر ، عدم وجود اين‌فتوا در بين ساير فقيهان هيچ‌گونه توجيهى ندارد و در حقيقت اين‌گونه قصاص با اعدام كامل مرد قاتل چندان تفاوتى ندارد ، و ارزش بدنى مردان و زنان نيز به‌طور عادلانه مراعات شده است .\r\nحال اگرچه اين فتوا در ميان فقيهان سنّتى سابقه ندارد ، ولى با دليلى كه متذكّر شده و مىشويم ، برمبناى فقه قرآنى ، مماثلت در قصاص ، ضابطه‌ى كلى اجراى احكام جزايى است و نمىتوان نيمى از خون‌بهاى مرد قاتل را به‌ورثه‌اش پرداخت و او را اعدام نمود ، زيرا جان ، بعضاً يا كلًا قابل خريد و فروش نيست ؛ از باب مثال شما حق نداريد به‌شخصى بگوييد ، كلّ ديه‌ى من را به‌ورثه‌ام بده و سپس مرا بكش ! معناى ردّ فاضل ديه - كه به‌تفصيل آن‌را ردّ كرديم - نيز همين است كه نصف ديه‌ى كامله‌ى مرد را به‌ورثه‌اش بدهند و سپس او را به‌قتل رسانند . اين‌كار در واقع ، خريد نيمه‌ى جان مرد قاتل است كه به‌هيچ‌وجه درست نيست ، و بطلان ردّ فاضل ديه ، براى قصاص چند نفر به‌خاطر كشتن يك‌نفر نيز كاملًا\r\n\r\n\r\n","description":"","footnote":"\r\nتلف كنند ، بايستى از باب نهى از منكر جلوى اين‌كار گرفته شود و در صورت اصرارشان به‌هدر رفتن ، آن اعضا با رضايت آنان ، متعلق به‌قاتل خواهد شد و گرنه بايد در اختيار حاكم شرع عادل قرار گيرد تا به‌غير قاتل بفروشد . هزينه‌ى قطع اعضا - به‌شرط عدم مرگ يا ضرر - با وارثان زن است ، زيرا اينان خواهان قصاص هستند و ديه را نپذيرفته‌اند كه البته با فروش عضو يا اعضايى از قاتل ، مىتوانند هزينه‌ى قصاص را تأمين كنند . در مرحله بعد ، اگر هيچ‌يك از اعضاى منفصل قاتل قابل استفاده نباشد ، اين هزينه به‌عهده‌ى بيت‌المال و در نهايت با خود قاتل است .\r\nحال اگر مرد قاتل بتواند به‌هروسيله‌ى ممكن نيمه‌ى جانش را از وارثان زن خريدارى كند ، واجب است اين‌كار را انجام دهد ، اگرچه بيش از بهاى آن يا چند برابر آن‌را براى حفظ جان خود بپردازد و اين‌تنها در هنگام اصرار وارثان زن به‌قصاص مىباشد\r\n","page_name":" 28 ","page_number":28},
  {"content":"\r\n\r\nواضح است ، چنان‌كه قرآن كريم مىفرمايد : « . . . فَلا يُسرِف فىالْقَتلِ إنّه كانَ منصوراً » ( سوره‌ى اسراء ، آيه‌ى 33 ) و حضرت ابوالحسن‌الرّضا عليه السلام نيز به‌اين آيه در بطلان ردّ فاضل ديه ، استدلال فرموده‌اند كه در قتل مشترك هريك از جانيان به‌اندازه‌ى جنايتشان همان‌گونه كه جنايت كرده‌اند - در حد امكان - بايستى قصاص شوند .\r\nدر اين‌جا بيان اين‌نكته ضرورت دارد كه : تغيير موضوعات احكام در اثر مقتضيات زمان و مكان به‌هيچ‌وجهى با اصل احكام شريعت منافات ندارد ، زيرا احكام قرآن و سنّت ، هميشه گويا ، ثابت و تغييرناپذير بوده و هست و تنها موضوعات احكام پويا است ؛ بنابراين فقه قرآنى ، فقه گويا است كه همواره مستند به‌وحى شريعت خاتم است ، و فقط پويايى موضوعات را مىپذيرد و نه پويايى احكام را ، و به‌اين‌جهت هيچ‌گاه بن‌بستى ندارد و بدون ذرّه‌اى تغيير در احكام ثابت شريعت ، هميشه پاسخ‌گوى تمامى پرسش‌ها است .\r\nو همان‌طور كه ملاحظه شد ، اين فتواى جديد نيز به‌جهت تغيير موضوع صادر شده و هرگز در حكم قصاص يا مقدار ديه ، تغييرى حاصل نشده است ، بلكه چون در عصر حاضر ، موضوع قصاص نيمه‌ى بدن مرد قاتل امكان‌پذير مىباشد ، حكم قصاص ، موضوع مذكور را دربرمىگيرد ، كه در نتيجه جايى براى دريافت نصف ديه‌ى مرد باقى نمىماند و بالاخره ما تنها بر اساس اصولى از قرآن و سنّت پيامبر صلى الله عليه و آله - كه هر دو برمبناى عقل سليم است - فتوا داده‌ايم .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو بايد توجه داشت كه اگر تمامى نيمه‌ى بدن مرد قاتل موجب مرگش ، و يا فلج اعضايى ديگرش بشود در اين صورت منتقل به‌ديه مىشود ، و تنها اعضايى را مىتوان قطع كرد كه چنان موجباتى را دربرندارد . و در هر صورت مماثلت و همانندى ميان اين نصف يا تمامى بدن زن بايد عادلانه مراعات گردد .\r\n\r\nفتوايى عجيب ! 4\r\nهم‌چنين برحسب فتواى اكثريت فقيهان سنّتى ، ديه‌ى يك تا سه انگشت زن همانند ديه‌ى يك تا سه انگشت مرد است ، اما اگر چهار انگشت زنى كلًا قطع گردد ، ديه‌ى آن مساوى با ديه‌ى دو انگشت است ! و متأسفانه اين فتوا برحسب روايتى ، به امام صادق عليه السلام نسبت داده شده است ، در نتيجه ارزش ديه‌ى چهار انگشت زن از سه انگشت وى كمتر و مساوى با دو انگشت مىباشد ، ولى اين فتواى مشهور به‌نصّ آياتى از جمله آيه‌ى « مقابله به‌مثل » باطل است . هم‌چنين اگر حساب عدد رياضى و ارزش تعداد انگشتان را درنظر بگيريم ، چطور امكان دارد كه چهار كمتر از سه و مساوى با دو باشد ؟ ! « أفلا تعقلون » ؟ !\r\nاضافه براين بسيارى از فقهاى سنتى مىگويند : ديه‌ى اعضاى يگانه‌ى زن و مرد ، با ديه‌ى كامل هريك از آنان ، مساوى است ! اما اگر دو عضو همانند باشند مثل چشم ، گوش ، كليه ، و ساير اعضاى جفت به‌جز بيضه ،\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nهريك به‌اندازه‌ى نيمى از كل بدن ارزش دارد !\r\nحال آن‌كه اين‌گونه ارزش نهادن ، كلًا ناعادلانه و متعارض با قرآن و غيرعقلى است ؛ چنان‌كه با محاسبه‌ى ديه‌ى اعضاى فرد و زوج هر شخص ، مىبينيم قيمت مجموع اعضاى انسان ، ده‌ها برابر خون‌بهاى كل مرد يا زن است كه با اين‌حساب ، بهاى جزء جزء بدن ، در جمع بيش از كلّ بدن است و اين‌مطلب با اصل عقلى « كلّ بزرگ‌تر از جزء است » منافات دارد و هم اين‌كه در اين‌جا مماثلتى وجود ندارد ؛ زيرا قيمت تك تك اعضاى بدن در مجموع بايستى مساوى با همه‌ى بدن باشد و نه اين‌كه ده‌ها برابر ، بيشتر از كلّ بدن باشد !\r\nو اما در پاسخ اين‌كه چرا بايد ديه‌ى كل بدن زن مساوى با يك بيضه‌ى مرد باشد در حالىكه جزيى كوچك از بدن مرد است و بدون آن‌هم مىتواند به‌زندگى خود ادامه دهد ؟ بايد گفت : اولًا اين فتوا مخالف با قرآن است و هيچ عقل سالمى هم آن‌را نمىپذيرد ، چنان‌كه قرآن با آيه‌ى « والجروحَ قصاص » اين‌حكم را تبيين نموده است كه بايد قصاص كلّ جراحت‌هاى وارده‌ى بر اشخاص هماهنگ با جنسيت خودشان باشد ، ثانياً ديه‌ى اجزاى بدن از موضوعات احكام است كه غيرمتخصص ذىربط ، حق اظهارنظر پيرامون آن‌را ندارد ، و چون آيه‌ى كريمه‌ى « قبشر عباد . الذين يستعمون‌القول فيتبعون احسنه » و آيه‌ى مباركه‌ى « و أمرهم شورى بينهم » مجموعاً نيكوترين و برترين نظر را نظريه‌ى مشورتى خبرگانِ صالح دانسته و پيروى از آن‌را واجب مىداند ،\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبه‌اين‌منظور بايد شوراى خبرگان عادل در زمينه‌ى ديات اعضاء يعنى كارشناسان عادل پزشك ( پزشكى قانونى ) ، حداقل يك‌بار براى هميشه ، ديه‌ى اعضاى مختلف بدن را به‌ترتيب اولويت و اهميت آن‌ها با روش - تسهيم به‌نسبت ديه‌ى كامله - تعيين كنند ، و در اين‌محاسبه اعضايى را كه اهميت حياتى بيشترى دارند بر اعضاى ديگر مقدم دارند و مقادير آن‌را نيز برحسب واحد مثقال طلا محاسبه نمايند تا هيچ‌گاه تورم پول در زمان‌هاى متفاوت خدشه‌اى براين محاسبه وارد نكند .\r\nبنابراين مقتضاى عدالت اين‌است كه خون‌بهاى كل بدن را بر اعضاى يگانه و دوگانه بخش كنند كه در اين تقسيم عادلانه ، قيمت يك‌چشم و يك‌كليه و يا يك بيضه‌ى مرد ، بسيار كمتر از خون‌بهاى كل مرد يا زن است ، نه آن‌كه ديه‌ى كل بدن زن ، مساوى با عضو كوچكى مانند يك بيضه از مرد باشد !\r\nدر اين‌جا ملاحظه مىشود كه فقه سنتى و غيرقرآنى ، دين‌گريز و عقل‌گريز است ، ولى فقه قرآنى ، دين و عقل‌پذير است ؛ به‌همين‌سبب با توجه به‌وجود چنان فتاواى ناهنجارى در ميان علماى شيعه و سنّى ، ما به‌بررسى كامل فتاواى فقهى پرداختيم و با دقت در قرآن و سنّت ، بيش از پانصد فتواى مخالف قرآن و سنّت را در كتابِ فقهى استدلالىِ « تبصرةالفقها » نقد كرديم و بخش مهمى از فتاواى قرآنى را نيز در رساله‌ى « توضيح‌المسائل نوين » درج نموديم .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nحرمتِ ابدى\r\nاز جمله ظلم‌هاى فاحش و رنج‌آور نسبت به‌حقوق زن و مرد كه در برخى از موارد ، موجب گسستگى نظام خانواده گرديده ، صدور فتوايى مشهور از طرف فقهاى سنتى است بدين مضمون كه : اگر مردى ، زنى را در حال عده‌ى طلاق يا وفات براى خود عقد كند و بعد از مباشرت - يكى از آن‌ها يا هر دوى آنان - آگاه شوند كه ازدواج با زن در حال عدّه حرام است ميان آن‌دو براى هميشه حرمت ابدى ايجاد مىشود ! !\r\nدر اين‌جا علاوه بر نقد و ردّ اين فتواى ظالمانه ، به‌نمونه‌هايى از پيامدهاى ناهنجار آن‌كه سبب فروپاشى كانون گرم چند خانواده‌ى محترم گرديده است ، در پاورقى اشاره مىكنيم . « 1 »\r\n\r\n\r\n","description":"","footnote":"\r\n( 1 ) - يكى از مؤمنين قضيه‌اى تأسف‌انگيز را براى اين‌جانب تعريف كرد ، وى گفت : در اوايل سال 1362 « ه . ش » ، روزى پس از پايان كار به‌خانه رفتم ، ولى با تعجب ديدم كه همسرم چادر به‌سر كرده و در گوشه‌اى نشسته و گريه مىكند . پرسيدم : چه شده ؟ او گفت : امروز كه به‌حمام محله رفته بودم ، ديدم زنى گريه مىكرد . سؤال كردم : چرا گريه مىكنى ؟ او ماجرايى را برايم نقل كرد كه فعلًا من هم به آن مبتلا هستم ، آن زن گفت : من مُطلقه بودم و بدون آگاهى به‌حكم حرمت ازدواج در حال عدّه ، با مردى ازدواج كردم ، اما بعد از ساليانى چند متوجه شدم كه طبق فتواى مشهور ، استمرار ازدواج من با شوهرم ، حرمت ابدى دارد ! و بدين‌سبب مجبور گرديدم با داشتن چند فرزند ، از وى جدا شوم ؛ بعد از نقل اين قضيه همسرم به‌من گفت : من نيز به‌هنگام ازدواج در حال عدّه بودم ولى چون به‌حرمت آن آگاهى نداشتم ، جريان را به‌شما نگفتم . آن برادر مؤمن سپس گفت : من با ناراحتى از يك‌طرف و احساس وظيفه‌ى شرعى از طرف ديگر ، به‌دفاتر آقايان مراجع آن‌زمان يعنى مرحوم آقاى شريعتمدارى ، مرحوم آقاى خمينى ، مرحوم آقاى مرعشى نجفى و مرحوم آقاى گلپايگانى مراجعه نمودم و اين‌مسأله را استفتاء كردم ، همه‌ى آنان بالاتفاق جواب دادند كه : « شما نسبت به‌يكديگر حرمت ابدى داريد ! » آن‌گاه من ناخواسته به‌گمان اين‌كه حكم الهى را اجرا مىكنم با داشتن دو فرزند دختر ، از همسرم جدا شدم در حالى كه با او هيچ مشكل خانوادگى نداشتم و هر دو از همديگر كاملًا راضى بوديم !\r\nنمونه‌ى ديگر اين‌كه يكى از وكلاى دادگسترى قم با يك‌واسطه براى اين‌جانب نقل كرد كه در سال 1376 « ه . ش » ، يكى از پرونده‌هاى حقوقى كه با اجراى حكم دادگسترى ، مختومه اعلام شده است ، مربوط به زن و مردى بوده كه بدون هيچ اختلافى ، فقط به‌صِرف ازدواج ناآگاهانه‌ى زن در حال عدّه ، بعد از چند سال زندگى با هم ، با داشتن چهار فرزند ، مجبور به‌جدايى شدند !\r\n","page_name":" 33 ","page_number":33},
  {"content":"\r\n\r\nالبته بىترديد چنان ازدواجى در حال عدّه حرام مىباشد و خود به‌خود انطلاق و جدايى حاصل است ، اما - با دليلى قرآنى كه بعداً در پاورقى ذكر خواهد شد - هيچ مشكل و حرمتى ابدى براى ازدواج و استمرار زوجيت در اين‌جا وجود ندارد و مرد به‌راحتى مىتواند پس از پايان عدّه‌ى زن ، وى را - به‌شرط توبه‌ى طرفينى - عقد نمايد . اگرچه متأسفانه فقهاى سنّتى بيش از ده فتواى ديگر - پيرامون حرمت ابدى ازدواج ميان برخى از مردان و زنان - را به‌فتواى مذكور افزوده‌اند ، ولى ما با بررسى جامع دو كتاب اصلىِ روايى « 1 » در اين‌زمينه درمىيابيم كه منشأ صدور اين فتاوا ، رواياتى متضاد و متعارض با يكديگر و مخالف با قرآن است ، آن‌گاه با تدبّر در قرآن كريم ملاحظه مىكنيم كه قرآن با حكم مبارك « واحِلِّ لكم ما وَراءَ ذلكم » ( سوره‌ى نساء ، آيه‌ى 24 ) : آنچه پس از اينها است حلال شده كه پس از ذكر محارم نَسَبى و سَبَبى و رضاعى آمده است ، چنان فتاوايى را ابطال مىكند و تنها دو مورد حرمت ابدى در ازدواج قابل قبول است كه آن‌هم حرمت ابدىِ نكاحِ زن و مرد ، بعد از طلاق نهم بين آن‌دو ، و هم‌چنين حرمتِ ابدىِ استمرار همسرى با زن ملاعنه كرده است . « 2 »\r\n\r\n\r\n","description":"","footnote":"\r\n( 1 ) - جامع احاديث‌الشّيعه و وسائل‌الشّعيه .\r\n( 2 ) - زيرا اطلاق آيه‌ى « احِلَّ لكم ما وَراءَ ذلكم » نسبت به‌دو مذكور ، جنبه‌ى ضابطه‌اى دارد و اطلاق نصّ و يا ظاهر مستقر شامل آن‌دو نيست ، بنابراين سنّت قطعيه كه حكم حرمت ابدى\r\n","page_name":" 34 ","page_number":34},
  {"content":"\r\n\r\n\r\nمحرمات شيرخوارگى\r\nو از ديگر مسائلى كه نسبت به‌حقوق ازدواج ميان زنان و مردان ، معضلاتى را ايجاد كرده - و به‌عنوان ضرورتى فقهى نزد مسلمانان مطرح شده - ، اين‌است كه اكثريت فقهاى شيعه و سنّى با ناديده گرفتن حكمى قرآنى ، قايل به‌بسط و گسترش محرميّت به‌سبب شيرخوارگى از دو فرد\r\n\r\n\r\n","description":"","footnote":"\r\nاستمرار ازدواج با دو زن مذكور را بيان كرده است ، هيچ‌گونه منافاتى با قرآن ندارد و محرّمات ازدواجى ذكر شده در قرآن تنها پيرامون حرمت ازدواج ابتدايى با محارم نَسبى و سَببى و رضاعى مىباشد و سپس آيه‌ى « احِلَّ لكم ما وَراءَ ذلكم » بقيه‌ى ازدواج‌هاى ابتدايى را حلال نموده است ، - بنابراين رواياتى كه ازدواج ابتدايى با افراد معيّنى غير از محارم مذكور در قرآن را موجب حرمت ابدى ازدواج مىدانند ، مخالف با قرآن بوده و مقبول نيستند ، اما حرمت ابدى استمرار ازدواج با زن ملاعنه كرده و با زن مطلقه پس از طلاق نهم را كه در احاديث قطعىالصدور از معصومين عليه السلام ذكر شده است ، برمبناى « اطيعوالرسول و اولىالامر منكم » پذيرفته و اطاعت مىكنيم ، زيرا اولًا در ملاعنه برحسب نصّ قرآن ، مردى كه ادعا مىكند زنش زنا كرده ، ابتداءاً چهار مرتبه به‌خدا قسم مىخورد كه من در اين ادعا راست مىگويم و در مرتبه‌ى پنجم مىگويد : لعنت خدا بر من باد اگر دروغگو باشم . و زن نيز براى تبرئه‌ى خود چهارمرتبه به‌خدا قسم مىخورد كه شوهرم دروغ مىگويد و اگر او راستگو باشد ، غضب خدا بر من باد ، در نتيجه چون يكى از آن‌ها تهمت‌زننده محسوب مىشود ، هرگز ميان آن‌دو تناسب و كفو بودن - كه شرط صحت ازدواج است - وجود ندارد ، پس به‌اين‌جهت زن ملاعنه كرده ، مشمول « احِلَّ لكم ما وَراءَ ذلكم » نيست .\r\nثانياً حرمت ابدى استمرار ازدواج بعد از طلاق نهم ، به‌خودى خود دليل بر نفى امكان سازش ميان چنين زن و مردى مىباشد ، چون وقتى پيش از طلاق نهم ، دوبار اين زن ازدواج كرده و سپس با شوهر دوم و سومش - به‌ترتيب فاصله‌هاى طلاق‌ها - آميزش نموده و بدون اجبار و به‌دليل سازگارى دوباره از آنان طلاق گرفته است و با اين‌حال ، شوهر اول سه‌بار ديگر او را طلاق داده ، ديگر جايى براى ازدواج بعدى باقى نمىماند .\r\nاما در مورد زن افضا شده ( زنى كه مجراى تناسلى و بول وى يكى شده است ) ، استمرار ازدواج با او حرمت ابدى ندارد ، بلكه تنها آميزش با او حرام است كه هرگز منافاتى با « احِلَّ لكم ما وَراءَ ذلكم » ندارد ، چون آيه‌ى مذكور حرمت ابدى ازدواج با غيرمحارم نسبى و سببى و رضاعى را حلال نموده و نه حرمت موقت آميزش را ، مانند حرمت آميزش در حالت احرام ، روزه و حيض و نفاس كه حرمتى موقت براى آميزش در عين حليت ازدواج است ؛ بنابراين اگر زن افضاء شده با معالجه‌ى پزشكى و جراحى ، سلامت خود را بازيابد ، مباشرت با وى نيز جايز است .\r\n","page_name":" 35 ","page_number":35},
  {"content":"\r\n\r\n( مادر و خواهر رضاعى ) به‌دوازده الى چهارده گروه از زنان و مردان ، شده‌اند . ولى در اين‌جا با نگرشى دقيق در قرآن كريم مىبينيم كه خداى سبحان پس از شمارش محارم هفت‌گانه‌ى نَسَبى ، تنها دو فرد را به‌جهت شيرخوارگى ، جزو محارم محسوب نموده و در باب حرمت ازدواج ، تنها مادر و خواهر رضاعى را به‌مادران و خواهران نسبى ، ملحق كرده است .\r\nبنابراين ، نصّ آيه‌ى مباركه‌ى « و امَّهاتُكمْ اللّاتي أرضَعْنَكُم و أخواتُكم مِن‌الرَّضاعَة » ( سوره‌ى نساء ، آيه‌ى 23 ) خود گواه صراحتِ حرمت رضاعى ( شيرخوارگى ) در دو فرد خاص است ولاغير ؛ و استناد به‌حديث ( يَحرُمُ من‌الرّضاع ما يحرم من‌النّسَبِ ) ( آن‌چه به‌جهت نَسَب حرام مىشود ، از جهت رضاع نيز حرام مىشود ) هرگز درست نيست ، زيرا اطلاق حديث به‌هيچ‌وجه نصّ مقيد آيه را مطلق نمىنمايد كه آن‌را تحت‌الشعاع خود قرار دهد ، « 1 » وانگهى حديثى موافق با نصّ آيه نيز از معصوم عليه السلام داريم\r\n\r\n\r\n","description":"","footnote":"\r\n( 1 ) - اگر هم بعضى از فقهاى سنّتى بگويند : قرآن حرمت رضاعى را به‌اختصار معيّن كرده و تفصيلش را برعهده‌ى روايت نهاده است ، پاسخ مىدهيم : اولًا تنها نمونه‌ى أدنى ، فرد اعلى را به‌طريق اولى هستند ، ثانياً اگر باب مختصرگويى مطرح بود ، چرا به‌جاى اين مختصر ، مفصّلش كه مبسوطاً ده كلمه دارد و شامل همه‌ى محارم نسبى هفت‌گانه‌ى مذكور در آيه نيست ، مختصرى خيلى كوتاه‌تر و شامل‌تر از آن در سه كلمه مانند : « وهُنّ من‌الرّضاعة » نيامده است كه تمامى هفت دسته‌ى محارم نسبى را دربرگيرد ؟ ! در حالىكه با كمال تأسف مىبينيم اين فقها نه تنها دو مورد محارم را به‌دوازده و سپس سُنّيان به‌چهارده گروه رسانده‌اند كه از جمله‌ى آن‌ها ملحق كردند رابطه‌هاى سببى به‌اصطلاح فقهى « مصاهره » ( دامادى ) به‌رابطه‌هاى نسبى است . حال اگر فرضاً بخواهيم به‌اطلاق حديث در مخالفت با نصّ قرآن عمل كنيم ، تنها آن رابطه‌ى شيرخوارگى موجب حرمت ازدواج است كه جايگزين رابطه‌هاى هفت‌گانه‌ى نسبى باشد ؛ يعنى مثلًا - به‌فتواى ديگران - اضافه بر مادر و خواهر رضاعى ، كسانى ديگر چون دختر از شوهر ديگر ، عمه ، خاله ، دختر برادر و دختر خواهر نيز جزء محارم رضاعى شمرده شده‌اند .\r\nدر صورتىكه اين فتوادهندگان ، زن پسر رضاعى و مانند او را كه رابطه‌اى سببى دارند ، نيز اضافه كرده‌اند و حال آن‌كه حرمت رضاعى تنها در اختصاص ازدواج است و آيا از ازدواج ميان دو مذكر و دو مؤنث ممكن است ؟ ! بنابراين ، پسر رضاعى براى مرد ، و دختر رضاعيى براى زن ، معنا و مفهومى ندارد ؟ ! تفصيل اين مسأله را در رساله‌ى « توضيح‌المسائل نوين » و كتاب فقهى استدلالىِ « تبصرةالفقهاء » ملاحظه فرماييد\r\n","page_name":" 36 ","page_number":36},
  {"content":"\r\n\r\nبنابراين محارم رضاعى تنها عبارتند از :\r\n1 - دايه‌اى كه به‌پسرى شير داده باشد .\r\n2 - خواهر شما در شيرخوارگى كه هر دو از دايه‌اى شير خورده‌ايد .\r\n3 - دخترى كه از شير مادر شما استفاده كرده است ؛ چه اين‌كه شما از مادرتان شير خورده يا نخورده باشيد .\r\nاگرچه پيامبر گرامى اسلام صلى الله عليه و آله از ابتداى دعوت توحيدى ، دين اسلام را شريعتى سهل و آسان معرفى نموده‌اند ، ولى پيرايه‌هايى كه ازسوى مسلمانان با دورى از قرآن به‌اين شريعت افزوده شد ، چهره‌اى ديگر از آن را به‌نمايش گذاشته كه منافى با حقيقت اسلام اصيل است ، چنان‌كه پيامد اين فتواى مخالف با نصّ قرآن ، مشكلات ناگوارى را براى برخى از اجتماعات اسلامى دربرداشته ، خصوصاً در مناطق روستايى و شهرستان‌ها كه زنانى به‌عنوان « دايه » استخدام مىشوند تا كودكانى - از افراد فاميل يا همسايگان خود - را شير دهند ، و ما نمونه‌اى از اين مشكلات ازدواجى را در پاورقى گزارش مىكنيم . « 1 »\r\n\r\n\r\n","description":"","footnote":"\r\n( 1 ) - در سال 1376 « ه . ش » ، طلبه‌اى از طلاب علوم‌القرآن ، با ارتباط تلفنى ، مسأله‌اى را كه در استان اصفهان ، شهرستان قمشه اتفاق افتاده بود ، بدين‌صورت نقل كرده و گفت : در اين‌جا معمول است كه زنان توانمند به‌كودكان ديگران - از فاميل و همسايگان - شير مىدهند ، و پس از ساليانى چند ، دختران و پسران حدود پنجاه خانوار ، به‌جهت مسائل شيرخوارگى و به‌خاطر رعايت فتواى مشهور ، نمىتوانند با يكديگر ازدواج كنند و از تمام مراجع نيز درباره‌ى اين موضوع استفتاء كرده‌اند و همه‌ى آنان بالاتفاق ، چنان ازدواجى را حرام دانسته‌اند ؛ حال شما چه مىفرماييد ؟\r\n","page_name":" 37 ","page_number":37},
  {"content":"\r\n\r\n\r\nشهادت در مسائل قضايى\r\nشهادتِ زنان درباره‌ى امور جنسى - به‌جز مساحقه و بكارت - پذيرفته نيست ، چون حضور زنان براى رؤيت جرم جنسى ، خلافِ اخلاق بوده و برازنده‌ى عفافشان نيست ، و نيز رفت و آمدهاى بيرونى كه زمينه‌ى شهادت مىباشد ، نوعاً براى مردان است و نه زنان ، و بالاخره در شرايطى كه مردان مؤظفند براى حفظِ عفت عمومى ، تخلفات و انحرافات جنسى را كه مثلًا در ملاء عام انجام مىشود مشاهده كنند ، و اين‌حضور براى آنان واجب كفايى است ، ديگر نوبت به‌زنان نمىرسد ، البته هرگز حق تفتيش و تجسّس از زناهاى مخفى براى احدى وجود ندارد ، و علم به‌زنا و يا رؤيت اشخاصى غير از چهار شاهد عادل مرد و اقرار به زنا ، نيز فقط موجب نهى از منكر است و نه حدّ ، بلكه در اين‌گونه موارد - چنان‌چه شهادتى داده شود - هشتاد ضربه شلاق حدّ شهادت‌دهنده است .\r\nو اگر شهادت زن در امور مالى نصفِ مرد است ، كه شهادت دو مرد مساوى با شهادت يك‌مرد و دو زن مىباشد - و نه حتى چهار زن - در اين‌جا نيز اولًا اين‌حكم تعبّدى ، طبق نصّ قرآن بايد پذيرفته شود كه « و استشهدوا شهيدين من رجالكم فان لم يكونا رجلين فرجلٌ و امرأتان »\r\n\r\n\r\n","description":"","footnote":"\r\nاين‌جانب گفتم : « يستفتونك قل‌اللَّه يفتيكم . . . » « از تو - پيامبر صلى الله عليه و آله - فتوا مىخواهند ، بگو خدا به‌شما فتوا مىدهد ، ثانياً به‌نصّ قرآن درباب شيرخوارگى فقط ازدواج با مادر و خواهر رضاعى حرام است و بقيه‌ى افراد نامحرم هستند و مىتوانند با هم ازدواج نمايند .\r\nايشان خوشحال شده و پس از چند روز ديگر دوباره تلفن كردند و گفتند : مژده مىدهم كه با اين فتواى قرآنى ، معضل حدود پنجاه خانوار حل شده است . ( والحمداللَّه رب‌ّالعالمين )\r\n","page_name":" 38 ","page_number":38},
  {"content":"\r\n\r\n( سوره‌ى بقره ، آيه‌ى 282 ) يعنى : دو مرد را در امور مالى خود شاهد بگيريد و اگر دو مرد نبودند ، پس يك‌مرد و دو زن » ثانياً خود اين آيه ، حكمت اين حكم را فراموشى و انعطاف‌پذيرى زنان در نفى و اثبات مسائل مالى ذكر كرده است كه « أن تَضِلَّ احداهُما فَتّذكَّر إحداهُما الاخرى » ( سوره‌ى بقره ، آيه‌ى 282 ) « اگر يكى از دو زن ، موضوع مشهود را فراموش كند يا دچار سردرگمى شود ، « 1 » ديگرى او را هوشيار سازد » اما چون در اين‌جا قرآن پس از ذكر حكم ، علت يا حكمت آن‌را بيان فرموده است ، بنابراين چنان حكمى ، قابل تغيير و استثنا است . كه اگر زن يا زنانى اين‌گونه نباشند ، همانند مردان ، شهادت مالىشان پذيرفته است ، و بالعكس اگر مرد يا مردانى فراموش‌كار و انعطاف‌پذير باشند ، حكمشان همان حكم زنان فراموش‌كار است ، و در هر صورت مردان و زنان در ابراز شهادتشان بايد مصداق « مِمَّن ترضون من‌الشهداء » باشند ، كه حداقل عدالتى در شهادت است تا علم‌آور باشد چه از مردان يا زنان و يا هر دو .\r\nدر باب شهادت بر باكره يا ثِيِّبه بودن ، باردارى ، مساحقه و مانند اين‌گونه ويژگىهاى زنان ، تنها شهادت زنان قابل قبول است و شهادت مردان درباره‌ى مساحقه و مانندش هرگز پذيرفته نيست ، زيرا اين ديدار براى مردان هرگز قابل قبول نيست ، كه زنان خود توان تحمل چنان ديدارى را ندارند .\r\n\r\n\r\n","description":"","footnote":"\r\n( 1 ) - « تَضِلِّ » در اين‌جا به‌معناى ضلالت و گماهى نيست ، بلكه به‌دليل « مِمَّن تَرضَون . . . » به‌معنى سردرگمى و فراموشى در عين واجد بودن عدالت است .\r\n","page_name":" 39 ","page_number":39},
  {"content":"\r\n\r\n\r\nطلاق\r\nاز آن‌جا كه ازدواج ، عقدى لازم و شركتى شرعى ميانِ مرد و زن است ، بنابراين بقاء و عدم بقايش نيز بايستى با رضايت طرفين و برمبناى موازين شرعى باشد و طلاق ، بدون عذر شرعى ، طبق آيه‌ى « اوفوا بالعقود » بر هريك از زن و مرد حرام و باطل است ، و برحسب آياتى مانند « وعاشروهن بالمعروف » كه درباره‌ى معاشرتى نيك با زنانى پس از طلاق است ، اين معاشرت شايسته در حال زناشويى بسيار برتر است و آيا طلاق بدون عسر و يا حرجى كه قابل اصلاح نيست ، معاشرتى شايسته است كه مرد با امكان اصلاح - و يا بدتر عدم عسر و حرج - همسرش را طلاق گويد ! با آن‌كه ازدواج مجدد زن طلاق‌يافته بسى مشكل‌تر از مرد طلاق‌دهنده است !\r\nوانگهى اين خود لازمه‌ى عقد لازم است كه تنها با توافق طرفين و يا عسر يا حرجى قابل جدايى است ، براين مبنا هريك از دو همسر تنها در صورت عدم امكان تداوم در زوجيت مىتوانند از يكديگر جدا شوند و طلاق در انحصار مرد نيست .\r\nاز طرف ديگر ، زن هم در صورت حرج و يا ضرر و تخلف مرد از وظايف زناشويى و فراهم نكردن امكانات عادى زندگى ، حق طلاق دارد و يا بالاتر كه اگر ترسى از زيرِ پاگذاشتن حدود الهى در صورت تداوم ازدواج وجود داشته باشد ، برمبناى آيه‌ى « الّا أن يخافا ألّا يقيما حدودَاللَّه » ( سوره‌ى بقره ، آيه‌ى 229 ) اگر بترسند حدود و مقررات الهى اقامه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nنگردد ، با اين‌شرط و عدم امكان اصلاح ، چنان طلاقى از نظر شرع واجب است ، كه اگر شوهر هم به‌چنان طلاقى راضى نشد حاكم شرع عادل بايد به‌ولايتِ شرعيه ، زن را طلاق دهد و يا ديگرى و حتى خودش نزد دو شاهد عادل اين طلاق را جارى كند تا احكام الهى اجرا شود و ادامه‌ى اين زندگى باعث ظلم و انجام گناهانى نگردد .\r\nآرى ! طلاق تنها در صورتى كه ترس از ترك حقوق و احكام الهى وجود داشته باشد واجب است و اگر ناسازگارى از هر دو است طلاق ، به‌اصطلاح « مُبارات » است ، كه تنها بخشى از مهريه‌ى زن براى اجراى اين طلاق بخشوده مىشود ، و اگر اين ترس و ناسازگارى تنها از طرف زن است ، طلاق ، اصطلاحاً « خُلْع » است كه زن حداكثر ، تمامى مهريه‌اش را براى آن به‌شوهرش مىبخشد ، ولى اگر اين تنها شوهر است كه به‌عللى شايسته و بايسته تصميم به‌طلاق گرفته و نه زن ، اين‌جا طلاقْ رِجعى است - مگر در بعضى از موارد - و در اين‌طلاق در مدتِ عِدِّه ، شوهر تنها به‌شرطِ تصميم بر اصلاح ، مىتواند به‌زن رجوع كند ، و اگر قصد ديگرى به‌جز اصلاح زندگى مشترك داشته باشد ، از جمله نيرنگ براى پايمالى مهريه و اجبار زن به‌طلاق خلع ، اين رجوع باطل است ، زيرا : « و بُعُو لَهُتُنّ احقُّ بر دِّهنِّ فى ذلك إن أرادو اصلاحاً » ( سوره‌ى بقره ، آيه‌ى 228 ) : شوهرانشان ( از ديگران ) سزاوارترند در رجوع كردن به‌آنان اگر اراده‌ى اصلاح داشته باشند ( و البته در اين‌جا هرگز چيزى از مهريه كاسته نمىشود ، مگر در صورتى كه از زن فحشايى سر زند و به‌همين علت هم مرد او را طلاق\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nدهد ، كه در اين‌جا بخشى از مهريه از بين خواهد رفت ) .\r\nبه‌هرحال ، حرام و باطل است كه شوهر بدون دليل شرعى ، زنش را طلاق دهد ، پس حتىالمقدور بايستى خودشان را اصلاح كنند و در آخر كار « فابعثوا حكَمَماً من أهله و حَكَماً مِن أهلها إن يريدا اصلاحاً يوفّق اللَّه بَينهُما » ( سوره‌ى نساء ، آيه‌ى 35 ) پس بفرستيد شخصى شايسته‌ى ميانجىگرى را از خاندان شوهر و كسى را هم از خاندان زن كه اگر بخواهند [ در اين‌باره 
  ] اصلاحى كنند ، خدا بين آن‌دو پيوند خواهد داد [ كه از طلاق نجات يابند 
  ]\r\nبراين اساس طلاق هم‌چون حقّى طرفينى است و هرگز در انحصار شوهران نيست . و اين فتوا كه مرد در هر صورت مىتواند طلاق بدهد ظالمانه و بر خلاف قرآن است .\r\n\r\nحقوق مشترك همسران\r\nاز ديدگاه قرآن حقوق زندگى ، ميان زن و مرد همسان و عادلانه است ، نه آن‌كه مرد بيش از زن حق داشته باشد : « و لهنّ مثل‌الّذى عليهنّ بالمعروف و للرجال عليهن درجةُ » ( سوره‌ى بقره ، آيه‌ى 228 ) براى زنان است همانند آن‌چه - در زندگى زناشويى - برعهده‌ى ايشان است به‌گونه‌اى شناخته شده [ در عرف و شرع اسلامى 
  ] . و تنها مردان مرتبه‌اى از زنان برترند و اين برترى ، كرامتى عنداللَّه نيست ، بلكه مفرد بودن « درجةٌ » از نظر ادبيات عرب ، تنها جواز رجوع مرد در طلاق رجعى به‌شرط اراده‌ى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاصلاح است ، كه از صدر آيه روشن است : « شوهرانشان در رجوع كردن به ايشان پس از اين طلاق در صورت تصميم اصلاح - از ديگران - برترندو اين‌هم اشاره‌اى است به‌اين جريان كه طلاق كلًا در زمينه‌ى فساد تحمل‌ناپذيرى در تداوم زناشويى است و بس .\r\nو آيه‌ى « الرّجال قوّامون علىالنّسأ » ( سوره‌ى نساء ، آيه‌ى 24 ) نيز تنها مردان را پاسدار زندگى زنان قرار داده كه هم از جهت اداره‌ى مادى زندگى و هم از نظر نگهبانى عفّت ، بايستى آنها را پاسدارى كنند ، و نه آن‌كه « قوّامون » به‌معنى مردسالارى و رياست و برترى مطلق مردان بر زنان باشد ، زيرا واژه‌ى قَوّام بر وزن فَعّال ، برگرفته از قِوام و قيام و قيمت ، به‌معنى بسيار استقامت‌دهنده و پايداركننده و ارزش‌بخش به‌زندگى است ، و چون توانايى زنان در حفاظت از كيان خود در مواقع خطر كمتر از مردان مىباشد ، مردان براين مهم به‌عنوان پاسداران نيرومند ذكر شده‌اند نه آن‌كه زنان را مورد ستم و دستورهاى نابخردانه قرار دهند ، البته اگر مردان در زمينه‌ى حفظ عفاف زنانى نكاتى شرعى را لازم دانستند ، بر زنان نيز رعايت اين نكات ضرورى است كه « والصالحات قائنات حافظات للغيب بماحفظاللَّه . . . » ( زنان صالح قانت و خاضع ( در برابر خدا ) مىباشند ، و ( نيز ) نگهبان ( خودشان و مصالح شوهرانشان ) در پنهانى هستند بدان‌گونه كه خدا نگهبانى كرده است كه اين‌هم قواميت زنان نسبت به‌مردان است در حد امكان و توانشان ) . « و من عَمِلَ صالحاً من ذَكَرٍ أو انثى و هو مؤمنُ فأولئك يدخلون‌الجنة » ( سوره‌ى غافر ، آيه‌ى 40 ) و هركه كار شايسته‌اى انجام دهد از\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمرد يا زن ، در حالىكه مؤمن باشد - نتيجه‌اش اين‌است كه - ايشان وارد بهشت مىشوند .\r\nپس با توجه به‌آيات فوق‌الذكر معلوم مىشود كه برپايه‌ى حقوق متقابل زن و شوهر ، چنان‌كه كارهاى زن نبايد بر خلاف خواسته‌هاى شوهر - برحسب حقوق شرعيه - باشد ، كارهاى شوهر نيز چنان است و اينان هرگز حق جلوگيرى از يكديگر را در انجام واجبات و ترك محرمات ندارند ، و نيز نمىتوانند يكديگر را از كارهاى مباح بازدارند ، مگر آن‌كه با شؤون همسرى منافات داشته باشد كه در اين‌جا هم اين حق دو طرفه است ، زيرا امر به‌معروف و نهى از منكر ، حكمى طرفينى است :\r\n« والمؤمنون و المؤمنات بعضهم اولياء بعض يأمرون بالمعروف و ينهون عن‌المنكر » ( سوره‌ى توبه ، آيه‌ى 71 ) « مردان و زنان نسبت به‌يكديگر ولايت دارند ، همديگر را امر به‌معروف و نهى از منكر مىكنند . »\r\nبنابراين ، كارهايى مانند صله‌ى رحم ، عيادت و يا ديدار پدر و مادر و يا شركت در جلسات تبليغ دين و عبادت ، براى زن به‌شرط عدم اختلاف در وظايف زناشويى و عدم ضايع‌شدن حقوق طرف مقابل - همانند مرد - نيازمند به‌اجازه‌ى همسرش نيست ، چون ازدواج بايستى برپايه‌ى احكام الهى باشد و نه خيالات و زن‌سالارى يا استبداد مردانه .\r\nمثلًا حرام است كه شوهر به‌زنش بگويد : من راضى نيستم به‌ديدن پدر و مادر و فاميلت به روى و يا به‌فلان مجلس دينى راه يا بى ، و از اين‌قبيل اوامر و نواهىِ جاهلانه ، چرا كه استبداد به‌هرشكل ، به‌ويژه در زندگى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nزناشويى محكوم است ، اگرچه به‌جهت حفظ حقوق مشترك طرفين ، هماهنگى و اطلاع از كارهاى يكديگر در اين‌موارد لازم است .\r\nالبته روابط اجتماعى و خانوادگى هم بايد برمبناى اوامر الهى باشد و اگر هريك از همسران داراى اقوام بىدين و لاابالى هستند ، بايستى براساس احكام الهى مراتب امر به‌معروف و نهى از منكر را درباره‌ى آنان اجرا كنند ، و در صورت عدم تأثيرپذيرى به‌منظور اجراى دستورات الهى بايستى ترك رابطه شود .\r\nو در كل معناى برابرى طرفين تساوى در تمامى جهاتشان نيست - كه ممكن هم نيست ، بلكه به‌معناى حقوقى عادلانه در اين ميان است كه در برخى جهات زنان بر مردان مقدمند و در بعضى جهات هم مردان بر زنان تقدم دارند ، و در مواردى هم مانند ارتباطها و ساير نيازهاى زندگى و مانندش با هم برابرند و تنها برترى مطلق در جهت برترى ايمانى است چه نسبت به‌مردان و يا زنان ، و برترىهاى طرفين نسبت به‌يكديگر در زمينه‌ى مصلحت زناشويى است .\r\n\r\nحضانت\r\nو اما براى حضانت فرزند كه به‌معناى پرورش در آغوش مهر و تربيت است ، هر دوى پدر و مادر وظايف مشترك دارند ، جز آن‌كه براى پدر ، آغوشِ محبت پدرى و براى مادر آغوشِ مهر و محبت مادرى برتر است\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nكه « حضانتِ » مادر طبعاً بيش از پدر است ، از اين‌رو در صورت جدايى آنان ، بر خلاف آن‌چه گفته مىشود كه حضانتِ پسر دو سال ويژه‌ى مادر است و سپس پدر ، و حضانت دختر هفت‌سال به‌عهده‌ى مادر و بعد هم پدر - كتاب و سنّت ، طلاق را موجب جدايى كلى فرزند از حضانت پدر و مادر نمىداند ، درست است كه دختر نياز بيشترى به‌حضانت مادر دارد و پسر كمتر ، ولى اين موجب نمىشود كه فرزندان در دو سالگى يا هفت‌سالگى به‌كلى از مادر گسيخته گردند و هم‌چنان نزد پدرهاشان باشند ، بلكه در هرحال ، هر دوى پدر و مادر اين حق را دارند كه فرزند مشترك خود را به‌طور شايسته ديدار و تربيت نمايند ، بنابراين از نظر حضانتِ در آغوش داشتن ، مادامى كه دختر يا پسر نياز به‌آغوش تنگاتنگ پرورشى دارند نوعاً مادر مقدم است ؛ به‌ويژه در صورتى كه آغوش تربيتى او از جهت محاسن اخلاقى برتر باشد ، و يا اين‌كه پدرى نخواهد يا نتواند حضانت فرزندش را بپذيرد ، بالاخره حضانت ويژه‌ى كسى است كه فرزند در آغوش او نيكوتر پرورده مىشود ؛ و دو سال پسر و هفت سال دختر قاعده‌اى است كه درباره‌ى هريك از پدر و مادر برحسب مصلحت شرعى تبديل‌پذير است تا هر دوى پدر و مادر با داشتن صلاحيت حضانت ، در تربيت فرزندشان سهيم باشند ، مگر در صورت عدم صلاحيت يا استنكاف هريك از آن‌دو كه طبعاً حضانت را به‌ديگرى منتقل مىكند .\r\nو در كل همان‌گونه كه در حالت همسرى هر دو همسر در حضانت\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nفرزندانشان در حدود مصلحت با يكديگر برابرند ، پس از طلاق نيز اين جريان تداوم دارد ، كه طلاق ميان دو همسر طلاق و جدايى از فرزندان را دربرندارد .\r\n\r\nتعدّد زوجات\r\nتعدّد زوجات از نظر شرع ، مقيد به‌شروطى عادلانه است كه حتى در يك ازدواج هم عدالت شرط اساسى است زيرا : « إن خفتم الّا تُقسطوا فىاليّتامى فانكحوا ما طاب لكم من‌النّساء مَثنى و ثُلاثَ و رُباع و إن خفتم الّا تعدلوا فواحدةٌ » ( سوره‌ى نساء ، آيه‌ى 3 ) « اگر بترسيد در ميان يتيمانِ دختر كه تربيت آنان به‌عهده‌ى شماست قسط را - كه برتر از عدالت است - برقرار نكنيد ، پس ازدواج كنيد با آن‌كه و آن‌گونه كه براى شما پسنديده و خوشايند است ، دو يا سه يا چهار از اين زنان و اگر بترسيد كه عدالت را رعايت نكنيد پس يكى ( كافى است ) . . . »\r\nدر اين‌جا مبناى اصلى تعدّد زوجات ، ترس از ترك واجب يا انجام حرام نسبت به‌يتيمان است ؛ يعنى اگر بدون ازدواج ، نسبت به‌آنان ظلم شود يا واجبى نسبت به‌آنان ترك گردد ، جايز يا واجب است تا چهار ازدواج توسط مرد با توانايى عدالت انجام پذيرد ، و در ديگر موارد نيز وجوب يا رجحان تعدد ازدواج در صورت همين ترس و هم‌چنين رعايت عدالت است ؛ يعنى مفعول « الّا تعدلوا » محذوف است و قيد\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nويژه‌اى ندارد ، به‌همين‌سبب براى حفظ عدالت ميان زنان در زندگى زناشويى ، واجب و لازم است كه تا سرحدّ امكان به‌گونه‌اى برابر و شايسته با آنان رفتار كند ، به‌جز علاقه‌ى باطنى و محبت كه دست خود انسان نيست ، و « لن تستطيعوا » نيز ناظر به‌همين است . بنابراين ، مرد فقط در زمانى مىتواند ازدواج متعدّد نمايد كه توانايىهاى دينى ، اقتصادى ، اخلاقى ، جسمى ، جنسى و روحى براى اداره‌ى چند زن را داشته باشد و نه آن‌كه با تنگ‌دستى و يا استبداد و بداخلاقى بخواهد زنانى را سرگردان و اسير شهوات خود نمايد .\r\n« و ان خفتم الّا تعدالوا فواحدة » « و اگر بترسيد كه عدالت - را برقرار - نكنيد پس يكى [ كافى است 
  ] ، « أو ما مَلَكَت أيمانُكم » يا - در حد امكان و توانتان - راه شرعىِ ديگرى براى رفع نيازمندى جنسى [ را درپيش بگيريد 
  ] كه از جمله عقد موقَّت است ، آرى ! اين اهميت رعايت عدالت در ازدواج واحد است تا چه رسد كه عدالت در تعدّد زنان باشد ، پس اين ازدواج واحد چه دائم و يا موقّت ، [ راهى 
  ] نزديك‌تر است به‌اين‌كه از نظر اقتصادى و اخلاقى . . . عائله‌مند و دچار مشكل نشويد .\r\nاين‌جا ، آن‌چه در آغاز به‌چشم مىخورد اصل رجحان يا وجوب در تعدّد ازدواج است ، چه از نظر رعايت قسط در ميان دختران يتيم كه با ازدواج تبديل به‌عدل مىشود - زيرا بخش معاشرتىِ حفاظت از يتيم ، قسط مىباشد كه از عدل بالاتر است - و يا از ديدگاه ديگر كه مرد نتواند حتى با يك‌زن ، زندگى عادلانه‌ى خود را ادامه دهد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاين عدالت ، عدالت اجتماعى نيز هست ؛ يعنى اگر تعداد زنان به آن اندازه نيست كه شما بتوانيد با چند زن ازدواج كنيد ، چون مردانى ديگر بدون ازدواج مىمانند ، بايد عدالت را رعايت كنيد ، و همين‌طور عدالت در زندگى خودتان از لحاظ اقتصادى و غيره ، كه اين « تعدد ازدواج » ميدان مسابقه در ورزش عدالت است ، و عادل‌ترين مردان و زنان كسانى هستند كه تمامى جهات عدالت را رعايت كنند ، مرد در چهار جنبه « 1 » و زن در يك و يا بيشتر ، و اين خود بهترين الگوى عدالت است ، و مردان و زنانى كه از اين امتحان بسيار دشوار سرافراز بيرون آيند ، در تمامى صحنه‌هاى عدالت اجتماعى پيروز خواهند بود .\r\nاز طرفى هم اصل تعدّد ازدواج ، اولًا نصّ قرآن و تعبّدى است ، و ثانياً ضرورتى غيرقابل انكار است ، زيرا تعداد زنان در سراسر جهان در طول تاريخ بيش از مردان بوده و هست ، و نيز از دست‌دادن قدرت توليد مثل زنان خيلى زودرس‌تر از مردان است ، و طبع تعدّد ازدواج در مردان بيشتر از زنان است ، بلكه تعدّد براى زنان مؤمن در حد صفر است ، مگر زنانى كه تقيّدى به‌شرع ندارند ، و نيز تلف‌شدن به‌واسطه‌ى بيمارى يا جنگ در گروه مردان ، خيلى زيادتر از زنان مىباشد ، و هم‌چنين موارد اضطرارى براى توليد مثل نسل مانند مواقع جنگ ، اقتضا مىكند كه مردان\r\n\r\n\r\n","description":"","footnote":"\r\n( 1 ) - در عدالت بين زنان و حتى نسبت به‌يك‌زن و عدالت اجتماعى كه تعداد زنان و مردان برابر باشند تعدد ازدواج ظلم به‌ديگران است و هم‌چنين حفظ عدالت فردى براى سلامت روحى و جسمى خود مرد كه تعدّد يا اصل ازدواج دائم ، منجر به‌ظلم و سختى نسبت به‌خود وى و يا ديگران نشود و « الّا تعدلوا » همه‌ى اين موارد را شامل است و نه اين‌كه اگر مردى فقط بتواند بين چند زن عدالت را رعايت كند ، مجاز به‌تعدّد زوجات باشد\r\n","page_name":" 49 ","page_number":49},
  {"content":"\r\n\r\nدر هنگام بازگشت موقت به‌پشت جبهه ، امكان توليد مثل متعدّد را داشته باشند كه سرجمع ، تعداد زنان براى ازدواج خيلى بيشتر از مردان است ، پس آيا زنانى كه بيش از تعداد مردان هستند بايد بدون ازدواج بمانند ، يا خداى ناكرده تن به‌انحراف و آلودگى دهند تا گروهى از آنان كه به‌تعداد مردانند آزادانه بدون شريك ، با شوهرانِ خود زندگى كنند ؟\r\nو چگونه يك انسان و بالاتر از آن يك مؤمن مىتواند بپذيرد كه هم‌جنسش به‌يكى از دو عذاب و محروميت از زندگى زناشويى مبتلا شود تا خودش به‌راحتى و بدون هيچ دغدغه‌اى زندگى كند ؟ مقتضاى عدل انسانى و ايمانى اين است كه با فراهم شدن شرايط عدالت در تعدّد ازدواج اين آمادگى را از خود نشان دهد ، و يا حداقل مانع چنان جريانى نباشد ، و در زمينه‌ى تعدّد عادلانه ، جنجال و هرج و مرج ايجاد نكند ، البته در تعدّد ازدواج شروطى از قبيل امكان مالى و اخلاقى و نياز جنسى و اجتماعى به‌اين تعدّد و مانند اين‌ها وجود دارد كه شرط اول تبلور عدالت است ، كه در اين‌ميدان ، عادلان درجه‌ى اول را براى زندگى عادلانه‌ى اجتماعى مىتوان برگزيد ، و سپس اين‌كار خود يكى از عوامل تقسيم عادلانه‌ى ثروت است كه در غير اين‌صورت و بدون داشتن امكانِ اقتصادى به اداره‌ى چند زن و فرزند نمىتوان اقدام به‌چنان ازدواجى نمود . آرى ! اين‌گونه و نه به‌گونه‌اى ديگر كه بدون هيچ قيد و بندى ، چند زن برگزينى با آن‌كه از اداره‌ى زندگى يك زن هم ناتوانى ، تا چه رسد كه از رعايت عدالت در سه بُعد ديگرِ اين تعدّد هم ناتوان باشى .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nو البته اين ازدواج بايد زير نظر حاكم شرع عادل و دادگاه صالحه انجام گيرد و ملاحظه شود كه آيا مردِ خواهان ازدواجِ مجدد ، توانايىهاى لازم براى اجراى عدالت فردى و اجتماعى ، مخصوصاً قدرت مالى و جنسى براى اداره‌ى دو يا چند زن را با رعايت شرع دارد يا خير ؟\r\nو آن‌گاه به‌وى اجازه‌ى تعدّد زوجات بدهد و براى هر ازدواجى مجدّد چنين اجازه‌اى از حاكم شرع عادل لازم است تا مردانى با تنگ‌دستى و فقر اقدام به‌ازدواج مجدد ننمايند ، و زنانى را به‌خاطر هوس و شهوت خود اسير نكنند و مگر آن‌كه خودِ زنان راضى باشند ، البته بعضى از مردان ، با اجبار و زور ، زن اول را به‌ازدواج مجددشان راضى مىنمايند كه دادگاه صالحه بايستى اولًا برمبناى قدرت اقتصادى مرد ، ثانياً وجود شرايط ايمانى و اخلاقى و اجتماعى و . . . اجازه‌ى ازدواج مجدّد را براى آنان صادر كند . منظور از توانايى اقتصادى هم ، برآوردن نيازهاى عادى خوراك ، پوشاك و مسكن و نفقه‌ى زنان و برآوردن نياز جنسى در حد عرف عادى است ، و نه آن‌گونه بسيار مرفه و تجملاتى ، و نه آن‌كه به‌زنان سخت بگذرد و گرسنه و ناروا بمانند ، بلكه بايد عدالتى شرعى مراعات گردد تا به‌آنان ظلم نشود . در صورت تمامى شرايط عدالت - حتى در مورد تحمل زن - و نياز جنسى تعدد ازدواج واجب يا مستحب و دست‌كم جايز است .\r\nالبته تعدّد ازدواج براى زنان ممكن نيست ، زيرا با تعدّد شوهر ، شناسايى نطفه براى زن امكان‌پذير نيست ، و حتى اگر زن طلاق بگيرد ،\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nطبق نصوص قرآن و سنت بايد مدتى را عدّه نگه‌دارد تا احتمال اندك وجود نطفه نيز از ميان برود . البته اگر زنى به‌طور قطع و يقين و صد در صد از نظر پزشكى بچه‌دار نمىشود و به‌گونه‌اى كه كوچك‌ترين احتمال هم در باردارى وى نمىرود ، مثل زنان يائسه و يا زنانى كه رحم ندارند و يا اين‌كه ماه‌هاى متوالى ، حداقل سه دوره‌ى قاعدگى با شوهر خود مباشرت نداشته‌اند و در امثال اين‌موارد قطعى ، زنان مىتوانند بدون عدّه ، بعد از طلاق يا اتمام مدت در عقد موقت ، و يا پس از طلاق در عقد دايم بلافاصله ازدواج نمايند ، و تنها زنانى بايد عدّه نگه‌دارند كه كمترين احتمال باردارى آنان از نظر پزشكان برايشان وجود دارد .\r\nو در نتيجه تعدد ازدواج يكجاى زن با مردانى چند كلًا حرام است ، ولى تعدد ازدواج يك مرد با زنانى چند تا چهار زن يا واجب ، يا حرام و يا مباح است ، كه هرسه صورت برمبناى عدالت و فضيلت است و بس ، و نه هوسرانى مردان و مانند آن .\r\n\r\nازدواج موقت\r\nطبق نصّ آيه‌ى مباركه ى : « فَمَا اسْتَمْتَعْتُمْ بِهِ مِنهُنَّ فَآتُو هُنَّ أُجورَهُنَّ فريضة » ( سوره‌ى نساء ، آيه‌ى 24 ) ازدواج موقت جايز است و حتى اگر آيه و رواياتى هم درباره‌ى جواز آن نداشتيم ، خود لفظ نكاح در آيات و روايات ، شامل عقد دائم و موقّت مىباشد ، مانند لفظ بيع كه قرارداد\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدائم و موقّت را دربرمىگيرد .\r\nاين‌گونه ازدواج ، از اكثريت زنان نسبت مردان و يا عدم امكان ازدواج دائم براى برخى از زنان و نيازشان به‌سرپرست سرچشمه مىگيرد ؛ به‌ويژه اين‌كه بعضى از مردان نيز شرايط وامكان ازدواج دائم را ندارند ؛ مثلًا گروهى از آنان مسؤوليت‌هاى اقتصادى سنگينى دارند ، بالنتيجه در اين‌جا ازدواج موقّت خود ضرورتى ثانوى است ، و آيا اگر شما امكان خريد خانه‌هاى مسكونى را نداريد ، نبايد خانه‌اى هم بيع شرطى ، يا اجاره كنيد ؟ !\r\nكسانى كه ازدواج موقّت را تقبيح مىكنند ، نمىتوانند انكار نمايند كه در همه‌ى جوامع بشرى روابط موقّت زن و مرد وجود داشته و دارد ؛ مخصوصاً در جوامع غربى ، اين روابط موقّت به‌طور نامشروع ، باعث تولد فرزندان نامشروع زيادى مىشود كه جداى از مخالفت با احكام شرع ، از هم‌گسيختگى نسل بشرى را روز به‌روز بيشتر مىكند و بنيان ارتباطات سالم خانوادگى را سست نموده و از بين مىبرد .\r\nاين افراد به‌بهانه‌ى توهين به‌ارزش زن ، مىپندارند قرارداد عاقلانه‌ى مرد و زن براى يك زندگى موقّت به‌ضرر زن مىباشد ، حال آن‌كه اگر زن يا مرد در ازدواج دائم يا موقت متضرّر گردند ، ازدواجشان باطل است و تنها به‌شرط عدم زيان طرفين ، عقدشان صحيح است . خداى متعال با تشريع ازدواج موقّت ، بر بشر منّت نهاد تا كسانى كه امكان ازدواج دائم را ندارند و مىخواهند به‌طور موقّت با هم زندگى آبرومندانه و بدون گناه\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nداشته باشند ازدواج موقت نمايند تا هم از مشكلات عزوبت خلاص شوند ، و هم فرزندانى شايسته از خود به‌جاى گذارند .\r\nاز جمله ضرورت‌هاى ازدواج موقّت اين‌است كه زن و مرد نتوانند به‌جهت مشكلات شغلى ، زندگى دائمى تشكيل دهند ، و يا از لحاظ سنّى و يا هرجهت ديگر ، رغبتى به‌ازدواج دائم نداشته باشند ، و يا براى زناشويى دائم ، توجهى به‌آنان نشود ، و يا در محيط مدرسه و مانند آن نتوانند با نامحرمان ، كارشان را ادامه دهند ، كه از نظر شرع اين خود يكى از موارد بسيار مهم ازدواج موقّت و محرميّت است ، كه پسر و دختر تا مدتى كه همكارند به‌طور سطحى با هم محرم باشند ، و اگر هم خواستند به‌طور دائم با هم زندگى كنند ، آن‌گاه بساط عقد دائم را بچينند . البته ازدواج موقت براى دختران تنها در حدّ محرميّت مجاز است و هرگز دختر باكره ، جواز شرعىِ عقد موقّت با آميزش را ندارد ، زيرا در اين‌كار ، قطعاً دختر متضرّر مىگردد و معامله‌ى زيان‌بار در اسلام حرام است و ساير حالات محرميّت براى دختر باكره در عقد موقّت تنها به‌شرطى جايز است كه امكان ازدواج دائم براى وى از بين نرود ، و اگر در وضعيتى از فرهنگ و اجتماع ، عقد محرميّت براى آبرو و حيثيت و تشكيل زندگى آينده‌ى او خطر و ضررهايى را در پى داشته باشد ، حتى عقد محرميت نيز براى دختر صحيح نخواهد بود ، مگر آن‌كه كسى افشاء كننده و زيانبار از آن مطلع نگردد و مباشرت هم انجام نپذيرد .\r\nبه‌هرحال ، تأكيد مىكنيم كه عقد موقت بدون آميزش ، براى دختر در\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمواقعى جايز است كه احتمال ازدواج دائم آن دختر با همان پسر بسيار باشد ؛ مثلًا پس از مراسم خواستگارى و قبل از عقد دائم ، معمولًا عقد موقتى براى محرميّت و اجراى مراسم بعدى انجام مىشود كه صحيح است ، زيرا عقد دائم بعد از آن حتمى و عقلانى است ، و حتى اگر در اين‌موارد ، بر اثر بروز مشكلاتى عقد دائم منتفى گردد ، براى آبروى دختر چندان ضررى ندارد زيرا عرف جامعه ، چنين مواردى را بر دختر عيب نمىشمارد ، اما در غيرحالت خواستگارى اگر دختر متوجه شود پسرى قصد فريب و سوءاستفاده از اين عقد موقت را دارد ، و يا براى آبروى او خطراتى را دربردارد ، بايد از عقد محرميت صرف‌نظر كند و به‌پسر بگويد تنها به‌شرط عقد دائم حاضر به‌صحبت و رابطه با اوست ، بدين‌وسيله اگر آن پسر قصد ازدواج دائم با او را داشته باشد ، چنين خواهد كرد ، و اگر قصد نيرنگ و فريب وى را دارد ، دختر با طفره‌رفتن پسر متوجه‌ى نيرنگ او خواهد شد و در غير اين‌صورت تنها قصد محرميت در كار است ، كه به‌گونه‌اى پنهان انجام گيرد حلال است .\r\n\r\nاجازه‌ى پدر\r\nاجازه‌ى پدر در عقد به‌شرطى لازم است كه به‌مصلحت شرعى « 1 »\r\n\r\n\r\n","description":"","footnote":"\r\n( 1 ) - مصلحت شرعى يعنى رعايت تمامى جوانب احكام شرعى براى صحّت عقد دائم يا موقت تا بر دين ، عقل ، جان ، مال و آبروى زن يا مرد هيچ‌گونه ضرر و زيانى وارد نشود و اگر ازدواجى دائم يا منقطع ، با حيله و فريب و يا سفاهت و نادانى همراه باشد و يا اين‌كه عزّت انسان مؤمن را در ميان خانواده ، فاميل ، آشنايان و يا جامعه ، خدشه‌دار يا پايمال كند ، و در نهايت ، نقصى در يكى از نواميس پنج‌گانه ايجاد نمايد ، قطعاً جايز نيست\r\n","page_name":" 55 ","page_number":55},
  {"content":"\r\n\r\nدختر باشد ، و اگر هم بدون رعايت اين مصلحت ، پدر اصرار به‌چنان ازدواجى داشته باشد ، هرگز جايز نيست ، و به‌عكس اگر ازدواجى به‌صلاح هر دوى پسر و دختر باشد ، پدر حق ممانعت از آن‌را ندارد ، بنابراين اگر پسر و دخترى با رعايت تمام مصالح شرعيه بخواهند ازدواج شايسته‌اى انجام دهند و پدر دختر اجازه ندهد ، حاكم شرع بايد با بررسى جوانب شرعى ، اجازه‌ى ازدواج آن‌ها را صادر نمايد ؛ در نهايت اگر حاكم شرعى نيز دچار اشتباه شود يا دخالت نكند و مسأله را به‌خودشان واگذار نمايد ، ازدواج دختر به‌شرطى كه عاقل و رشيده باشد جايز است و تنها در صورت سفاهت ، حكم به‌بطلان عقد مىگردد ولو پدر هم اجازه داده باشد .\r\nو قرآن هم كه اصل شريعت است هرگز ولايت بر دختر در ازدواج را به‌طور مطلق به‌پدر نداده است ، « 1 » بلكه از باب مصلحت شرعى ، چون پدر از ديگران به‌دختر نزديك‌تر و آگاه‌تر به‌مصلحت او مىباشد ، بسيار شايسته است كه اجازه‌ى او در تمامى عقدهاى دخترانش لحاظ گردد .\r\nالبته اگر پسر يا دخترى بخواهند ازدواج ناعادلانه‌اى بر خلاف شرع انجام دهند ، برعهده‌ى عموم آشنايان و مؤمنان مخصوصاً پدر و مادر است كه از\r\n\r\n\r\n","description":"","footnote":"\r\n( 1 ) - گروهى از فقها مانند مرحوم شيخ انصارى ، مرحوم ميرزا محمدتقى شيرازى ، مرحوم سيد اسماعيل صدر ، مرحوم سيد محمدكاظم طباطبايى و مرحوم سيد محمود شاهرودى نيز ولايت پدر بر دختر در ازدواج را قبول ندارند\r\n","page_name":" 56 ","page_number":56},
  {"content":"\r\n\r\nباب نهى از منكر جلوى اين عمل را بگيرند ، و چون اين‌جا برمبناى « و أنْذِر عشيرَتَكَ الاقربين » ( سوره‌ى شعراء ، آيه‌ى 214 ) پدر نسبت به‌دخترش بيش از ديگران اولويت نهى از منكر دارد ، بايد با هر وسيله‌ى ممكنِ شرعى ، دختر را از ازدواج ناشايست نهى كند ، و قبول نكردن نصيحت پدر و مادر و ديگر مؤمنان بر چنان دخترى حرام و ازدواج وى منكر و باطل است و انطلاق و جدايى خود به‌خود حاصل مىشود .\r\n\r\nخواستگارى طرفينى\r\nعادتى هم كه در ميان افراطيون است و ربطى به‌اسلام ندارد ، اين‌است كه خواستگارى حتماً بايد از طرف پسر باشد ، و حال آن‌كه از طرف دختر هم شايسته است ، چنان‌كه درباره‌ى پيامبر بزرگوار عليه السلام قرآن مىفرمايد :\r\n« و امرأةً مؤمنةً إن وهبت نفسها للنبّىّ إن اراد النبى أن يستنكحها خالصةً لك من دون المؤمنين » ( سوره‌ى احزاب ، آيه‌ى 50 ) « و اگر زنى باايمان ، خودش را به‌پيامبر ببخشد - كه از حضرتش خواستگارى بدون مهريه كند - اگر پيغمبر بخواهد با او همسرى كند - اين زن - ويژه‌ى تو ( پيامبر ) است . »\r\nبرحسب آياتى چند كه ايجاب از طرف مرد و قبول از طرف زن مىباشد ، و اين‌كه نوعاً درخواست و خواستگارى از طرف مرد است چه بهتر كه ايجاب هم از طرف مرد باشد گرچه از طرف زن هم جايز است .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nسنخيت هماهنگ زوجين\r\nبالاخره ازدواج حقّ طرفينى است و هرگز ويژگى و اختصاص ديگرى وجود ندارد ، جز آن‌كه دو همسر با هم ، همتا و شايسته‌ى زندگى ايمانى باشند و ديگر هيچ ، و شرايط ديگر تحت‌الشعاع بوده و هرگز نقشى بنيادين ندارند ، مگر اصل پيوند روحى ، عقلى و ايمانى كه در پرتوش پيوند جسمى است .\r\nبنابراين رعايت سنخيت در ازدواج از نظر شرايط روان‌شناسى ، حقوقى ، تفاهم فرهنگى و ساير موارد نيز ، پسنديده و مورد تأييد شرع است ؛ چرا كه عدم رعايت بعضى از سنخيت‌هاى روانى ، چه بسا موجب گسيختگى بَعدِى عقد خواهد شد . و رعايت اين نكات همان ايمان و معنويت و احترام به‌حقوق طرفين است . بنابراين اختلاف شرايطى مثل تحصيلات ، سن ، قد ، زيبايى ، تفاوت‌هاى فرهنگى و اقتصادى و . . . اگر چنان باشد كه احتمال بروز مشكلاتى را در آينده براى طرفين دربرداشته باشد ، بايد سنخيت لحاظ شود و برمبناى آيه‌ى « و من آياته أن خلق لكم من انفسكم أزواجاً لتسكنواليها و جعل بينكم مودّةً و رحمة . . . » ( سوره‌ى روم ، آيه‌ى 21 ) ازدواج بايستى آغاز و تداومش موجب سكونت و آرامش روحى و جسمى در هر دو همسر باشد ، و ازدواجى كه ضد آرامش است چه حرج و يا عسر درست نيست .\r\nدين مبين اسلام علاوه بر اين‌كه به‌رعايت حقوق و موازين شرعى در كل مسائل توجه دارد ، در امر علاقه و محبت زوجين به‌يكديگر نيز تأكيد\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nفراوان دارد و چنين نيست كه قوانين حقوقى براى طرفين دليل برعدم توجه به‌رابطه‌ى عاطفى زوجين باشد ؛ حتى حكمت و علت اصلى ازدواج در قرآن ، سكونت و آرامش بيان شده و مسلماً رعايت سنخيت‌هاى شرعى و اجتماعى در ارتباط و ايجاد آرامش طرفين كاملًا مؤثر است كه اگر به‌اين مسائل توجه كافى شود ، يقيناً اختلافات ، طلاق و جدايى كاهش خواهد يافت .\r\nدولت اسلامى مؤظف است براى كاهش آمار طلاق ، زمينه‌ى دسترسى سريع به‌آموزش‌هاى لازم دينى ، روان‌شناسى ، حقوقى و ساير موارد لازم را قبل از ازدواج براى زوجين مهيّا نمايد ، زيرا در دنياى امروز كه شيوه‌ها و معيارهاى زندگى جوانان تغيير كرده و هر جوانى با نوعى تفكّر به‌زندگى مىنگرد ، مسلماً بايد آگاهىها و مهارت‌هاى لازم را براى ازدواج كسب كند تا عقد مباركشان منجر به‌طلاق و جدايى نامبارك نگردد ، و اين آموزش‌هاى قبل از عقد برمبناى شرع ، عقل و علم ، قطعاً براى پيشگيرى از طلاق بسيار مفيد خواهد بود .\r\nبه‌هرحال ، اگرچه در اين‌جا تمامى ابعاد زندگى زناشويى مورد بحث است ولى اين مختصر ، گنجايش شرح و بسط آن‌را ندارد و تنها بايد گفت ازدواج ضرورتى است همه‌گانى كه خوددارى از آن در صورت امكان ، خوددارى از حكم خداست ، مگر براى اشخاصى كه شرايط شرعى ازدواجشان فراهم نيست كه كه در اين‌صورت بايستى عفاف را پيشه‌ى خود سازند و البته فقر هم به‌تنهايى مانعى براى ازدواج نخواهد بود ، چرا\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nكه خداى متعال وعده داده است آنان را از فضل خود ، بىنياز مىگرداند و قرآن در اين‌زمينه مىفرمايد : « وَ أنكحوا الايامى منكُم والصّالحين مِن عِبادِكُم و امائِكُم إنْ يَكونوا فُقَراءَ يُغْنِهِم‌ُاللَّه مِنْ فَضلِه واللَّه واسِعٌ عليم . وَلْيَسْتفَف‌ِالّذين لايَجِدونَ نكاحاً حتّى يَغْنِيَهُم‌ُاللَّه مِن فضله . . . » ( سوره‌ى نور ، آيات 32 و 33 ) . ( . . . و اگر كسانى از مردان بىتوانند خدا آنان را غنى خواهد كرد . . .\r\nو كسانىكه ازدواجى - نه دايم و نه منقطع - نمىيابند بايستى عفاف پيشه كنند تا خدا آنان را از فضلش - برخوردار و براى ازدواج - بىنيازشان گرداند . )\r\nو همين‌طور به‌فرموده‌ى رسول اكرم عليه السلام : « النّكاح من سنّتى فمن رغب عن سنّتى فليس منّى » « زناشويى از روش ( دين ) من است ، پس هركه از روش من رويگردان شود از من نيست » چنان‌كه « مِن تَزوَّج فَقَدْ أحْرَز نِصْفَ دِينهِ - ثُلُثىْ دينِهِ - فَلْيَتَّق‌ِاللَّه فِىالنصْفِ - الثّلْثِ - الآخَرِ » هركه ازدواج كند نصف يا دو سوم دين خود را حفظ كرده است پس بايستى در نصف يا يك‌سوم ديگر در پرهيزگارى بكوشد .\r\nدر اين‌جا با تأملى در حديث مشهور پيامبر عليه السلام ملاحظه مىكنيم كه هرگز چنين تهديدى نسبت به‌ساير نيازهاى زندگى را از آن‌حضرت - در جريان‌هاى مادى - سراغ نداريم كه « رويگردانى از ازدواج ، مساوى با بىدينى باشد » ، به‌همين‌جهت نيز اسلام ، تمامى قيود غيرقابل تحمل را كه با عناوين گوناگون ، سدّ راه ازدواج بوده و هست ، برداشته است ، تا جايى كه با ياد دادن سوره‌اى كوتاه از قرآن به‌عنوان مهريه ، مىتوان پيمان زناشويى بست ، عقد ازدواج با شرايطى آسان ، قرارداد محكم و متين\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nهمسرى است ، اگرچه با لفظ عربى يا فارسى يا هر زبانى ديگر باشد و حتى با نوشته ، يا اشاره و يا وسايل صريح ديگرى كه دلالت بر رضايت همسرى كند ، صحيح است و هيچ‌يك از قدماى فقها و گروهى از متأخرين ، صيغه‌ى لفظى را در نكاح اثبات نكرده‌اند . ضمناً چندين‌بار خواندن خطبه‌ى عقد با الفاظ مختلف ، كه اكنون رواج دارد به‌معناى عقد بعد از عقد بوده و كارى باطل و تحصيل ماحصل و نوعى بازى با كلمات است .\r\nو قبول همسرى با هر وسيله‌ى اثبات‌كننده‌ى آن ، در جهاتى كه ذكر مىشود با زنا فرق دارد : 1 - در زنا هيچ‌يك از شرايط ازدواج وجود ندارد ، 2 - و چنان‌چه شرايط ازدواج هم مطرح باشد چون زن و مرد ، مصمم به‌ازدواج نيستند ، و صرفاً آميزش مورد نظر است ، به‌اين‌جهت چنان عملى در سِلك نكاح نيست ، 3 - تفاوت ديگر نكاح و زنا اين‌است كه در نكاح ، مهريه در مقابل همسرى است ، چه مباشرت باشد يا نباشد و اگر هم زن مهريه را ببخشد هم‌چنان شرط همسرى پابرجاست ، ولى در زنا ، مزد در مقابل عمل جنسى است كه اگر اين‌كار انجام نشود ، مزدى هم در كار نيست . و ارتباط جنسى با زن شوهردار كلًا حرام است و . . .\r\nدر هرصورت ، ازدواج امرى طبيعى و مطابق با فطرت انسانى است و خداى متعال آن‌را سبب آرامش زوجين ، نزديكى قلوب و ازدياد عواطف روحانى آنان به‌يكديگر قرار داده است ، ولى زنا حتى در جوامع منحرف ، باعث اضطراب ، افسردگىهاى روانى ، به‌خطر افتادن نظام خانواده\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nو اضمحلال نسل بشر است . و اين‌عمل آن‌قدر ضدّ اخلاقى است كه حتى زناكار براى ازدواج به‌سراغ زناكار نمىرود !\r\nدر قرآن كريم نيز ازدواج مرد يا زن زناكار را به‌طور مطلق حرام مىداند ؛ يعنى زناكار نه با مؤمنين مىتواند ازدواج كند و نه با زناكارى ديگر ، مگر آن‌كه توبه كند .\r\nو بالاخره چون ازدواج ، مشاركتى همه‌جانبه در زندگى است بايستى تمامى جوانب اين شركت از نظر شايستگى رعايت شود ، زيرا ازدواج بسيار مهم‌تر از عضويت در شركت‌هاى اقتصادى ، فرهنگى و . . . بوده ، بلكه خود وفاقى در تمامى ابعاد انسانى ، فردى و اجتماعى است . ما در تفسيرالفرقان در « سورةالنّساء » و در سوره‌هايى ديگر پيرامون حقوق متقابل زنان و مردان ، مشروحاً بحث نموده‌ايم كه مختصرى از آن در « تبصرةالفقهاء » و هم‌چنين در رساله‌ى « توضيح‌المسائل نوين » آمده است .\r\n\r\nشروط حدّ زنا\r\nدر جريان تخلّفات اخلاقى نيز ، نخست بايستى دولت و اجتماع اسلامى با رهبرى شرعمّداران ، شيوه‌ى ازدواج صحيح را به‌گونه‌اى كه اسلام قرآنى مقرر داشته است رواج دهند تا هرگز زمينه‌اى براى انحراف اخلاقى و جنسى پيش نيايد و اگر با اين‌وصف ، عملى ضدّ اخلاقى\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبه‌گونه‌اى انجام شود به گونه‌اى افشاگر كه چهار نفر مرد عادل در رهگذر ، آن‌را بنگرند ، اين‌جا ، جاى شهادت است كه با شرايطش هر دوى زن و مرد به‌كيفر مىرسند ، ولى چنان جرمى ، هرگز در جامعه‌ى اسلامى به‌طور آشكار اتفاق نمىافتد ، مگر بسيار كم ، و اسلام با قانون جزايى با اين‌قيود ، تنها خواسته است اجتماعات اسلامى چنان ناهنجار و بىپرده نشوند كه مانند برخى از جوامع غربى و حيوانانى در ملاء عام ، عمل منافى عفّت انجام شود و ناظران نيز اهميتى به آن ندهند ، و هرگز علمِ حاكمِ شرع درباره‌ى كيفر عمل جنسى نامشروع كافى نيست ، چون علم يعنى شهادتى غيرحضورى ؛ و رؤيت جرم جنسى هم توسط افرادى كمتر از چهار نفر مرد عادل ، حكمش فقط نهى از منكر است و نه كيفر ، زيرا حدّ شرعى تنها در موارد شايسته مقرر گشته است : « لولا جاءوا عليه بأربعة شهداء فإذ لَم يأتوا بالشُّهداء فأولئك عنداللَّه هم‌الكاذبون » ( سوره‌ى نور ، آيه‌ى 13 ) « چرا - اين تهمت‌زنندگان - براى اثبات زنا ، با چهار شاهد مرد نيامدند ، پس چون با چهار شاهد نيامدند ، در نتيجه اينان نزد خدا همان دروغ‌گويانند . »\r\nكه نه كمتر از آن و نه شهادت زنان و نه اقرار زناكاران ، نه تنها هرگز حجّت شرعى نيست ، بلكه دروغ است و موجب تنبيه و حدّ قَذف ( : تهمت ) نيز هست ؛ چنان‌كه در نصّ آيات نور مىبينيم .\r\nو اصولًا حد زنا در انحصار همين رؤيت است و بس ، البته در صورتى كه اين ارتباط قطعاً زنا باشد . و در غير اين‌صورت تنها علم به‌زنا و يا گواهى كمتر از چهار مرد عادل هرگز كافى نيست ، بلكه موجب حد\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nهشتاد تازيانه براين اشخاص است و نه متهم به‌زنا ، و تنها در صورت علم به‌زنا حكم نهى از منكر به‌جا است و بس .\r\n\r\nروابط اجتماعى نامحرمان\r\nبنابراين با مشاهده‌ى روابط عادى زنان و مردان مثل قدم‌زدن با هم در خيابان بدون حركات زشت و زننده ، هيچ‌كس حق مزاحمت و تجسس و سؤال از آنان را ندارد ، و اگر رفتارشان خارج از عرف و فرهنگ و نزاكت عمومى باشد مخصوصاً به‌گونه‌اى كه توجه همگان را جلب نمايد ، چه با محرمان يا نامحرمان بايستى مراتب امر به‌معروف و نهى از منكر را انجام داد ، و در صورت عدم توجه به‌تذكر و شؤون مردمى ، بايد مورد سؤال قرارگيرند .\r\n\r\nشغل زنان\r\nافزايش مشاركت اجتماعى زنان هم از ديدگاه اسلام به‌شرط رعايت عفاف ، نزاكت و متانتِ كامل ، بسيار ارزشمند است ، به‌گونه‌اى كه در موارد غيرضرورى با مردان در يك‌جا نباشند ؛ چرا كه امكان برقرارى ارتباط جنسىِ حرام ، به‌وسيله‌ى صحبت‌هاى غيرضرورى بين آنان افزايش مىيابد و يا حداقل تحريك شهوات نامشروع طرفين را در پى\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخواهد داشت ، و بالاخره سهم مردان در كارهاى اقتصادى به‌مراتب بيش از زنان است ، و كاربرد مسؤوليت و وظايف اقتصادىشان نيز به‌همين اندازه بيشتر و آزادى كار و فعاليتشان افزون‌تر است ، و امور اقتصادى هرگز براى زنان واجب نيست مگر در پرتو زندگى داخلى ؛ مثل كار در خانه‌هايشان يا مكان‌هايى كه دور از مردان باشند كه به‌سود خود و زندگيشان باشد ، حتى زمانى كه شوهر از كارافتاده است و هيچ راهى براى درآمد ندارد و يا فوت كرده و تأمين مخارج فرزندان براى زن ميسّر نيست ، بر دولت و بيت‌المال مسلمين واجب است كه زن را اداره نمايد تا او مجبور نباشد به‌هركارى كه در شأن او نيست تن دهد و به‌گروه مردان نزديك شود ، مگر اين‌كه دولت يا خودِ زن ، كارى را انتخاب كنند كه زمينه‌ى ارتباط مردان و زنان در آن‌كار وجود نداشته و يا منافى عفّت نباشد .\r\nالبته اين مسأله توهين يا تحميلى بر زنان نيست ، بلكه تنها از نظر شرع مقدس اسلام فعاليت‌هاى اجتماعى مالى زنان وجوب ندارد ، ولى اگر زنانى بخواهند با حفظ حريم اجتماع و مواظبت در عفاف و حجاب خود و ديگران ، در زمينه‌هاى علمى و شغلى فعاليتى انجام دهند دليلى بر حرمت آن نداريم ، جز آن‌كه سفارش الهىِ ويژه‌ى زنان اين‌است كه : « و قَرْنَ فى بيوتكنّ ولاتبرجن تبرج الجاهلية » ( سوره‌ى احزاب ، آيه‌ى 33 ) « در خانه‌هاى خود با وقار قرارگيريد و هم‌چون برج‌هاى نمايانگر جاهليت خود را در معرض ديدگان نامحرمان قرار ندهيد . » بنابراين وظيفه‌ى اداره‌ى داخل\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمنزل بيشتر به‌عهده‌ى زنان است ؛ مثلًا پيامبر گرامى اسلام صلى الله عليه و آله به‌هنگام ازدواج حضرت زهرا عليها السلام با حضرت على عليه السلام با يك تقسيم‌بندى عادلانه كارهاى درون خانه را برعهده‌ى حضرت زهرا عليها السلام نهاده و كارهاى بيرون منزل را به‌حضرت على عليه السلام واگذار كردند ، اين امر باعث شد كه در همان‌حال حضرت زهرا عليها السلام فرمود : « فَلا يَعلَمُ ما داخَلَنى من‌السُّرور الّا اللَّه بإكفائى رسول‌اللَّه تَحمُّلَ رقاب‌الرّجال » « كسى جز خدا نمىداند من چقدر خوشحال شدم كه رسول خدا صلى الله عليه و آله مرا از وظيفه‌ى سنگينى كه مردان در بيرون از خانه بردوش دارند ، معاف كرد . » « 1 »\r\nو بايد دانست همان‌طور كه مرد در زندگى ، حقّ تحميل بر زن را ندارد ، زن نيز چنان است ، و هريك بخشى ويژه و بخشى همسان و عادلانه در زندگى دارند ؛ يعنى مشاركتى كه بايستى بُنيه و عفّت زن در آن لحاظ شود ؛ فلذا از ديدگاه اسلام ، زنِ خانه‌دار ، نسبت به‌ديگران از حمايت بيشترى برخوردار است . و در اقتصاد كشاورزى و روستايى هم زنان سهم مهم‌ترى دارند كه طبعاً بايستى به‌خدمات آنان ارج بيشترى نهاده شود ، نه اين‌كه زحمات مردان هم به‌عهده‌ى آنان باشد ! بلكه بايد مشاركتى شايسته و دور از اجحاف و همراه عفاف در كارهايشان داشته باشند .\r\nبنابراين حقوق زن در محدوده‌ى خانواده ، مجموعه تكاليفى از « لَه » و « عَليه » است ، - چنان‌كه گذشت - و چون زندگيشان مشترك است هر\r\n\r\n\r\n","description":"","footnote":"\r\n( 1 ) - « فَقَضى رسول‌ُاللَّه على فاطمة بخدمة مادون‌الباب و قضى على علي بما خلفه . فقالت فاطمة . . . » ( بحار ، ج 43 / ص 81 و 31 )\r\n","page_name":" 66 ","page_number":66},
  {"content":"\r\n\r\nدوى آنان بايد در اداره‌ى زندگى سهيم باشند ، جز آن‌كه سهم مرد در بيرون منزل ، و براى زن ، درون منزل است ، گرچه هردو در درون و بيرون ، وفاق و هماهنگى شايسته‌ى شرعى دارند .\r\nدر تشكيلات ادارى نيز زنان با رعايت جدايى از مردان مىتوانند - در صورت ضرورت يا رجحان - به‌كارهاى شايسته‌اى مشغول شوند ؛ به‌ويژه در امور آموزشى كه فقط زنان براى دختران ، همانند مردان براى پسران آموزش دهند ، و در امور پزشكى و مانند آن ، واجب است كه اين دو جنس از هم جدا باشند ، و قطعاً حرام است كه پزشك زن در معالجه‌ى مماس مردان ، يا مرد در معالجه‌ى مماس زنان مسؤوليتى داشته باشد ، مگر در موارد اضطرارىِ حياتى كه جان ، بهبود يا مداواى انسانى ، در خطر باشد ، و پزشك هم‌جنس نيز در دسترس نباشد ، يا در بيمارىهاى خاص به‌شرط نبودن متخصص هم‌جنس ، و نيز اگر در مواقع عادى و غيرضرورى ، فاصله‌ى مكانى موجبات حرج و عسر را براى مراجعه به‌پزشك هم‌جنس فراهم كند ، جايز است پزشك در حد ضرورت به اين‌گونه مداواى جنس مخالف اقدام نمايد .\r\nاز نظر سياسى - همانند امور اقتصادى و غيره - زنان نيز حق دخالت شايسته در كارهاى اسلامى و حتى در مرجعيّت فتوا را دارند ، زيرا از ديدگاه اسلام ، اصل برترى در تفكّر و كارِ نيكو است ، چه از زن و يا از مرد باشد ، چنان‌كه خطبه‌هاى حضرت زهرا عليها السلام و حضرت زينب عليها السلام ، خود الگوى زيبنده و بسيار برازنده و ارزنده‌اى براى حضور دينى و سياسى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nزنان در امور اجتماعى به‌هنگام ضرورت است . بنابراين زنان تنها به‌شرط ضرورت و حفظ عفاف و عدم امكان مفسده ، مىتوانند در حضور مردان سخنرانى كنند .\r\nاما اكنون ملاحظه مىشود اين شعار زيبا : ( حضرت زهرا عليها السلام الگوى زنان است . ) دستاويز كسانى شده و با بهانه‌هاى مختلف و مغالطه‌اى فريبنده ، زنان را به‌حضور مطلق در اجتماع و مشاركت همه‌جانبه و دوشادوش با مردان ، ترغيب مىكنند ، و متأسفانه نتايج فسادآور آن‌را در جامعه‌ى امروز ايران - مانند ساير كشورهاى بىبند و بار - به‌وضوح مىبينيم .\r\nدرست است كه حضرت زهرا عليها السلام همواره بهترين اسوه و الگوى زنان در همه‌ى مراحل زندگى مىباشد ، و اين خود حقيقتى انكارناپذير است ، اما چگونه الگو بودن آن‌حضرت در عمل ، كه نكته‌اى است بسيار مهم با برنامه‌اى از پيش تعيين‌شده از سوى خودباختگان در برابر فرهنگ غرب ، به‌فراموشى سپرده شده است .\r\nحضرت زهرا عليها السلام از بهترين پيروان شريعت قرآن بوده و تنها در مواقع ضرورت ، آن‌هم براى دفاع از احكام قرآن در جمع مردان حضور پيدا مىكرده ، چنان‌كه آيات امر به‌معروف و نهى از منكر ، مردان و زنان را مأمور اجراى اين فريضه‌ى الهى فرموده است ، و بيعت زنان مدينه با پيامبر صلى الله عليه و آله به‌معناى حضور مطلق زنان در جامعه نبوده بلكه امرى ضرورى بود كه با حفظ عفاف آنان انجام گرديد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nآزادى ؟\r\nتمام اين تأكيدات بر جدايى زنان از مردان ، دليل بر بدبينى نسبت به‌زنان يا مردان نيست ، بلكه تنها به‌منظور پيشگيرى قبل از درمان است ، و آيا در جوامعى كه زنان و مردان با هم به‌سادگى صحبت و رفت و آمد مىكنند ، امكان فساد بيشتر است ، يا در جاهايى كه امكان چندانى ، حتى براى ارتباط كلامى بين نامحرمان نيست ؟ در شهرستان‌ها كه عرف و توده‌ى مردم نمىپذيرند مرد و زنى بدون دليل با هم صحبت كنند و حفظ حجاب نيز اهميت بيشترى نسبت به‌رعايت آن در جوامع به‌ظاهر مدنى دارد ، مىبينيم كه حتى آمار طلاق هم كمتر است ، تا چه رسد به‌آمار گناه .\r\nبنابراين كسانى كه از آزادى بىقيد و شرط و بىبند و بارى حمايت مىكنند ، بهتر است با آزادى از هرگونه پيش‌داورى به‌اين نكته توجه كنند كه بىحجابى و بدحجابى و روابط بىپرده‌ى دختران و پسران ، دليل بر پيشرفت و تمدن نيست ، بلكه دليل بر غلبه و سلطه‌ى بىمرز غريزه‌ى جنسى بر عقلانيت انسان ، و نتيجتاً عقب‌ماندگى از انسانيّت است ، و فطرت پاك انسان نيز ، حتى جدا از وحى ربّانى ، بشريت را به‌تعادل غرايز دعوت مىنمايد .\r\nبه‌هرحال ، رهاسازى شهوات سركش با نام آزادى ، عواقب خطرناكى را براى انسان به‌بار مىآورد كه نتيجه‌ى اين آزادىخواهى فسادآميز را در همان مجامع آزادىخواهان به‌وضوح مشاهده مىكنيم !\r\nو اما منظور از آزادى ، تنها آزادى در بيان ، شغل ، انتخاب همسر و . . .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاست و حتى اين آزادىها نيز بايستى برمبناى ايمان باشد ، نه اين‌كه هر سخن يا شغل و يا هر عمل خلاف شريعت قرآن مثل دروغ ، غيبت ، تهمت ، ربا ، رشوه ، اختلاس ، رباخوارى و امثال اين محرمات آزاد باشد ! اينان غافلند كه انسان بايد از شرّ هواى نفس و شيطان آزاد گردد نه از احكام خداى رحمان و رحيم ، و اگر كسى خواست از اطاعت خداى سبحان آزاد باشد و از احكام الهى سرپيچى كند ، نتيجه‌اى جز خسران دنيوى و اخروى ندارد !\r\nاز اينان مىپرسيم چرا از غرب فقط بىبند و بارى را ياد گرفته‌ايد و به‌دنبال تكنولوژى ، علم و صنعت غرب نمىرويد ؟ چرا رقص و آواز و ميهمانى مختلط به‌سبك اروپايى را براى خود افتخار مىدانيد و به‌دانش و احتياج علمى و صنعتى به‌بيگانگان و اسارت و ذلّت علمى در برابر آنان اهميت نمىدهيد ؟\r\nبايد دانست كه آزادى از انجام دستورات الهى ، اسارت و زندانى شدن دربند هواى نفس است كه از هر زندانى ديگر مخوف‌تر است ! و كسانى كه عمل‌كردن به‌احكام خدا را محدوديت مىدانند ، و در واقع مغالطه‌ى لفظى مىكنند ، چون اجراى اوامر الهى ، آزادى از شرّ هواى نفس است ، و آيا پيروى از شيطان و قرارگرفتن در بندِ حصارهاى شيطانى محدوديت و بر خلاف آزادى عقلانى نيست ؟\r\nآرى ! كسى كه تن به پستىهاى مفاسد جوامع غربى نداد و بندها را از دست و پايش باز كرد و از قيد وسوسه‌هاى شيطانى رها شد ، او حقيقتاً\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nآزاد شده است ؛ پس آزادى از قيود شيطانى ، محدوديت نيست بلكه در حقيقت نامحدوديت و پيوستن به‌درياى معارف بىكران الهى و مكارم اخلاقى است .\r\nبسى روشن است كه نقش‌هاى شايسته و به‌دور از شهوات و هوس‌ها ، نقش و جايگاه زن را والاتر مىگرداند ، اما متأسفانه در دوره‌ى پهلوى و مانندش ، كه اگر هم زنان در امور اجتماعى و ادارى و . . . همسان با مردان يا جلوتر از ايشان قرار مىگرفتند ، تنها اهداف تبليغاتى و ابزارى درنظر بود ولاغير ؛ مانند سكرتر ، منشى ، فروشنده و . . . جوان‌تر و زيباتر ، گرچه كاربردى كمتر داشته باشند . آيا در آن‌زمان ارزش و احترام زنان بيشتر بود يا زمانىكه زنان در حريم عفاف ، خود و اجتماع را از فساد محافظت كنند ؟\r\nبه‌خوبى معلوم است كه افزايش مشاركت زنان در فعاليت‌هاى مختلف اجتماعى ، در محيطهايى كه بىبند و بارى وجود دارد ، افزايش اعمال نامشروع خواهد بود كه جلوگيرى از تجاذب جنسى در اين‌ميان بسى دشوار و يا ناشدنى است ، اما در جوامعى كه ارزش‌هاى اخلاقى و دينى رعايت مىشوند ، زنان مىتوانند با اطمينان بيشترى فعاليت نمايند . به‌هرحال ، نه به‌گونه‌ى تفريطىِ شرقى كه زنان تنها بايد در اندرونى خانه‌ها مىماندند و حتى در صندوق‌خانه حبس مىشدند ، و نه به‌صورت افراطىِ غربى كه رها و بىبند و بار ، در جوامع حضور دارند و حتى متكبرانه بر مردان فرمان مىرانند ! اگرچه تكبر و غرور از هر دوى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nمرد و زن مذموم است .\r\nاين‌جا بايد يادآورى كرد كه اگرچه فعاليت‌هاى زنان در عرصه‌هاى سينما ، تئاتر ، شعر ، موسيقى ، نقاشى و غيره در قبل از انقلاب و پس از آن تفاوت‌هاى زيادى دارد ، ولى بايد توجه داشت كه عنوان جمهورى اسلامى ، هرگز حرامى را حلال نمىكند ، چنان‌كه عنوان شاهنشاهى هم نمىتواند حلالى را حرام كند ، و برخى از شركت‌هاى زنان در اين‌گونه جريانات شهوت‌انگيز است و روابط نامشروع را از طريق تحريكات سمعى و بصرى و . . . زيادتر مىكند ، و حتى هم‌خوانى علنى زنان در برابر مردان حرام است ، زيرا صداى نازك زن ، خود تحريك‌آميز است ، چنان‌كه قرآن كريم خطاب به‌زنان پيامبر مىافزايد : « فَلا تَخْضَعْنَ بِالقَولِ فَيَطمَع‌َالّذى فى قلبِه مرض » ( سوره‌ى احزاب ، آيه‌ى 32 )\r\nمضمون آيه‌ى مباركه اين‌است كه صداى نازك زن در گفتار با عشوه و ناز و دلربايى ، سبب طمع كسى مىشود كه در دلش بيمارى شهوات حرام وجود دارد ، و نهىِ الهى نسبت به‌زنان پيامبر ، براى اين‌گونه سخن گفتن ، وظيفه‌ى ساير زنان را به‌وضوح معين مىنمايد .\r\nو خلاصه هرگونه تحريكاتِ شهوانى چه از مرد و يا از زن در شرع مقدس اسلام ممنوع مىباشد . آيا مىتوان پذيرفت كه موسيقى شهوت‌انگيز در زمان شاه حرام و اكنون حلال باشد ؟ خير ! قطعاً در جمهورى اسلامى كه بهاى خون شهيدان و جانبازان است ، حرام‌تر است ، زيرا عنوان جهانىاش جمهورى اسلامى است ، و هرگونه عمل و سخنى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nكه از دولت‌مردان ، علما و روحانيون و ساير مردم در اين جمهورى سر زند ، به‌عنوان اسلام تلقى مىشود كه اگر خداى ناخواسته ، غيراسلامى و يا بدتر ، ضداسلامى باشد خطرش بيشتر از اعمال گذشتگان است ، چون اسلام ، ضد اسلام خواهد بود .\r\nبايستى پس از چهارده قرن كه حكومت رسمى اسلامى براى غيرمعصوم به‌دست ما تشكيل شده ، با تمام نيرو بكوشيم كه اسلامِ قرآنى را بدون شائبه و بىكم و زياد و در حدّ امكان بين خودمان و جهانيان مطرح و عملى كنيم تا اعمالمان نمايانگر اسلام حقيقى و موجب جلب ديگران به اسلام حقيقى باشد و نه آن‌كه سبب فرار آنان از اصل دين شويم !\r\n\r\n","description":"","footnote":"","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\n\r\nپاسخ پرسش‌هايى چند از سمينار زنان تهران\r\nمحضر محترم حضرت آيةاللَّه‌العظمى آقاى حاج شيخ محمد صادقى تهرانى پرسش‌هاى زير مطرح مىشود :\r\nس : اگر مرد و زن در حقوق ، مشترك و همسانند پس چرا حجاب بر زن واجب است و بر مرد واجب نيست ؟\r\nج : از آن‌جا كه جاذبه‌ى جنسى زن ، براى مرد بيشتر از جاذبه‌ى جنسى مرد براى زن است ، براى اين‌كه زنان از دستبرد مردان نامحرم به‌دور باشند ، حجاب بر آن‌ها واجب شده است ، و چنان‌كه نگهبانى از اشياى گرانبها همچون طلا و مانندش به‌مراتب مهم‌تر و بيشتر از اشياى ارزان‌تر مانند مس است ، و اين حفاظتِ بيشتر ، هرگز اهانتى به‌جواهرات محسوب نمىشود ، بلكه خود احترامى بيشتر به آن اشياى گران‌قيمت است ، زنان نيز كه در بُعدِ عفّت ، ارزشمندتر از مردانند ، بايستى در اجتماع محفوظتر از مردان باشند ؛ آرى ! « ذلِكَ أدْنى أن يُعرَفْنَ فلا يؤذَيْنَ » ( سوره‌ى احزاب ، آيه‌ى 59 ) آن‌حجاب شايسته نزديك‌ترين - وسيله - است كه\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبه‌عفّت و نجابت شناخته شوند تا مورد اذيت و آزار مردان قرار نگيرند ، چنان‌كه « ذِلكَ أزكى لهم » ( سوره‌ى نور ، آيه‌ى 30 ) براى هر دوىِ زن و مرد ، اين حجاب پاكيزه‌تر ( محافظت‌كننده‌تر ) از برخوردهاى ناپاك است ؛ و چنين نيست كه حجاب براى مردان وجود نداشته باشد ، بلكه مردان نيز بايستى پوششى مناسب كه محرّك نباشد ، دربرداشته باشند .\r\nدر حقيقت حجاب براى زن ، لباس عفّت ، زينت و پاكدامنى است كه حتى در نماز هم‌چنان حجابى واجب است كه در محضر خاص الهى هم بايد باحجاب حاضر شود تا اگر احياناً نامحرمى حضور داشته يا بر او گذر كند ، حجاب زن پيش از آن آماده باشد و در كل ، لباس حجاب ، احترام و زينتى براى زنان است كه در حالت نماز گرچه نامحرمى هم نباشد ، هم‌چنان از باب « خذوا زينتكم عند كل مسجد » ( سوره‌ى اعراف ، آيه‌ى 31 ) حجاب بر آنان واجب است .\r\nبنابراين حجاب براى زنان - همانند نگهبانى از طلا در مكان امن دليل بر ارزش بيشتر عفاف آنان است ، نه دليل بر سخت‌گيرى يا توهين و تحميل به‌آنان ؛ براين اساس براى زنان سالخورده حجاب واجب نيست ، و هم‌چنين برمبناى آيه‌ى « أوالطفل‌الذين لم يظهروا على عورات‌النساء » ( سوره‌ى نور ، آيه‌ى 31 ) بر زنان در برابر اطفالى كه نسبت به‌آنان ، آگاهى و توان جنسى ندارند ، حجاب لازم نيست ، و نيز مردانى سالمند كه حالت جنسى از آنان سلب شده و يا تجاذبى جنسى بين آنان و زنان وجود ندارد و نمىتواند داشته باشد ، برحسب آياتى مانند « غير\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nاولىالاربة من‌الرجال » : به‌جز صاحبان نياز جنسى از مردان مَحرم هستند ، ولى اطفالى كه آگاهى و توان جنسى دارند ، به‌زنان نامحرمند .\r\nبالاخره در جاهايى كه تجاذبى جنسى هست ، محرميّت نيز وجود ندارد ، و اگر هرگز تجاذبى نباشد ، طرفين نسبت به‌يكديگر محرمند ؛ مثلًا كودكانى كه به‌فرزندخواندگى در دامان كسانى به‌جز محارم خود تربيت مىشوند ؛ به‌ويژه اگر اين‌جريان برايشان معلوم نباشد ، اين كودكان به‌آنان محرمند ، زيرا آياتى مانند « القواعدُ من‌النساء اللّاتى لايرجون نكاحاً » و « أو التابعين غير اولىالاربة من‌الرجال » ( سوره‌ى نور ، آيات 60 و 31 ) حكمت محرميت را اصل عدم تجاذب جنسى ميان مرد و زن دانسته است ، بنابراين در صورتى كه اطفال فرزنده‌خوانده از هنگام شيرخوارگى يا مدتى بيش از بلوغ ، همواره تحت حضانت و تربيت مستمر افرادى غير از محارم خود باشند ، با مراعات قطعى اصل مذكور كه تجاذب جنسى وجود نداشته باشد ، به‌هنگام بلوغ جنسى ( پسران در سيزده سالگى و دختران در ده سالگى ) ، پسر حضانت‌شده ( فرزندخوانده ) به‌كليه‌ى افراد اناث و دختر حضانت‌شده به‌همه‌ى افراد ذكور خانواده‌اى كه متوالياً با آنان زندگى كرده ، محرم مىباشند - زيرا هرگز خيال رابطه‌ى جنسى چه با ازدواج و يا . . . در ذهنشان نيست - و البته در همين‌حال نيز ازدواجشان با آنان جايز است ، چون از محارم ذاتىِ نَسَبى يا سَبَى يا رضاعى نيستند ، بلكه محرميّت فىمابين عَرَضى است ؛ ضمناً حكم مذكور در موارد استثنايى كه جاذبه‌ى جنسى وجود داشته باشد ، جارى است و حفظ\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nحجاب اين‌جا هم لازم است ؛ يعنى اگر فرزندخواندگان و حتى محارمى كه در قرآن ياد شده‌اند ، تجاذبى جنسى نسبت به‌يكديگر داشته باشند ، به‌همديگر نامحرمند ؛ مثلًا اگر برادرى بخواهد از بىحجابى خواهرش سوءاستفاده كند ، اين دو نيز به‌يكديگر نامحرمند .\r\nبالاخره حجاب در تمامى ابعادش ، حكمى الهى است كه رعايت آن بر مردان به‌اندازه‌ى عدم تحريك و بر زنان كلًا - به‌جز صورت و دو دست و دو پا تا مچ - واجب است و طبق آيه‌ى « و قل للمؤمنات يغضضن من ابصارهن و يحفظن فروجهن ولا يبدين زينتهن الا ما ظهر منها وليضر بن بخمرهن على جيوبهن ولا يبدين زينتهن إلا لِبُعولَتِهِنَّ » ( سوره‌ى نور ، آيه‌ى 31 ) « و به‌زنان باايمان بگو : ديدگان خود را [ از ديدن عورت‌هاى ديگران 
  ] فرو نهند و عورت‌هاى خود را [ از هرگونه نگرشى 
  ] حفظ كنند و زينت‌شان را [ در برابر مردان نامحرم 
  ] نمايان نگردانند ، مگر آن‌چه [ كه طبعاً 
  ] از آن‌ها پيداست و بايد روسرىهاى خود را بر سينه‌هاشان فروكِشند و زينت‌شان را آشكار نكنند ، مگر براى شوهرانشان و . . . » .\r\nدر اين آيه ، انداختن خُمُر يا روسرى بر روى گردن و سينه ، نشانگر رعايت كردن حجاب است كه اين فرمان الهى به‌اضافه‌ى ساير اوامر حضرت حق ، بايستى از طرف زنان مراعات گردد ، چنان‌كه آيه‌ى جلابيب ( پوشاك سراسرى ) تكميل حجاب را بر زنان واجب كرده است تا تمامى بدنشان از نگاه‌هاى مردان نامحرم محفوظ بماند . و اصولًا بر زنان و مردان ، هر نگاهى كه محرّك شهوت جنسى مخالف باشد ، به‌طور\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nكلى حرام است ، چه به‌نامحرمان و يا محارم و حتى اهل كتاب ، اما نگاه غيرشهوانى به‌زنان اهل كتاب تنها در حدّ اعضاى غيرمحرّك مثل سر و گردن و دست‌ها جايز است ، و نگاه به‌عكس يا فيلم‌هاى محرك شهوانى نيز به‌هرشكلى قطعاً حرام است ، مگر با عدم دسترسى به‌اينان ، و نيز عدم حالت شهوانى به‌غير زنانشان .\r\nس : اگر زندگى ميان زن و مرد كاملًا مشترك است ، پس چرا مرد مىتواند در يك‌زمان با چند زن ازدواج كند ولى زن از تعدّد ازدواج محروم است ؟\r\nج : زن ، خود امانت‌دارى است كه بايد مواظبت كند تا نطفه‌اى كه در رحم خود دارد با نطفه‌هاى ديگران مخلوط نشود و تنها ويژه‌ى يك مرد باشد تا ارتباط خانواده روشن و نسل محفوظ باشد ، و نيز شركت چند مرد با يك زن اولًا با طبع زن سازگارى ندارد ، و ثانياً براى خود مرد هم قابل تحمل نيست . اگر هم كسانى اين دلايل را نپذيرند ، چنان‌كه ذكر شد ، تمام اين احكام تعبّدى است و طبق نصّ قرآن وجوب دارد .\r\nس : اگر عدّه‌ى طلاق يا وفات لازم است ، بايد بر هر دوى زن و مرد لازم باشد ، و گرنه بايستى هر دو از قيد و بند عدّه آزاد باشند ، پس چرا تنها زن بايد عدّه را مراعات كند ؟\r\nج : عدّه‌ى طلاق فقط براى جلوگيرى از اختلاط نطفه است كه سه حيض ، عدم باردارى را قطعى مىكند . از اين‌رو زنانى كه حداقل\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبه‌اندازه‌ى سه دوره‌ى كامل قاعدگى ، مباشرت نكرده ، يا يائسه‌اند ، يا به‌علت نابالغ بودن ، استعداد باردارى را ندارند ، يا زن حامله پس از وضع حمل ، و نيز زنانى كه رَحِم خود را برداشته‌اند ، چون اينان هرگز باردار نمىشوند ، عدّه‌ى طلاق ندارند ، چنان‌كه از آيات و رواياتى چند پيداست . زنانى كه از قرص ضدّ باردارى استفاده مىكنند و يا رحم خود را مسدود نموده‌اند ، يا براى زنانى كه شوهرشان با عمل جراحى ، امكان توليد مثل خود را مسدود كرده است ، به‌شرطى كه با تأييد پزشكان به‌هيچ‌وجه احتمال حمل نداشته باشند ، اينان نيز عدّه ندارند . البته عدّه‌ى طلاق در اصل تنها براى جلوگيرى از اختلاط نطفه‌هاست و نه احترام زوجيت .\r\nولى در عدّه‌ى وفات ، در هر صورت تنها به‌احترام مرگ شوهر اين عدّه پابرجاست ، ولى احترام زناشويى به‌تنهايى هرگز موجب عدّه نيست والّا مرد هم بنابراين احترام - كه بايستى متقابل باشد - بايد عدّه نگه دارد . و در مورد عدّه‌ى وفات كه در اختصاص زن است ، چون به‌نصّ قرآن واجب شده ، حتى اگر حكمتش را ندانيم بايد بپذيريم . اما چون قرآن و سنّت تقديم اهم بر مهم را واجب مىداند ، بنابراين در تقدّم بين احترام زن به‌وفات شوهر و يا توليد مثل مرد از زنانى ديگر ، مسلماً دوّمى مهم‌تر است ، چرا كه زنان در عدّه‌ى وفات چهارماه و ده شب ، توليد مثلى ندارند ، ولى مردان اگر بخواهند به‌احترام همسر ، چهارماه عدّه‌ى وفات نگه‌دارند ، توليد مثل و افزايش نيروى انسانىشان به‌تعويق مىافتد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nس : آيا واجب نبودن جهاد ، نماز جمعه ، و . . . ترك نماز و روزه در حالت حيض و نفاس براى زنان ، خود محروميتى از حكم واجب خدا نيست ؟\r\nج : هرگز ! زيرا اصل تبعيت از حكم الهى است ، و همان‌طور كه زنان در هنگام عادت ماهانه از انجام نماز منع شده‌اند ، همين نخواندنِ نماز برايشان عبادت و اطاعت از فرمان الهى است ، و اگر زنى در آن حالت نماز بخواند ، از دستور خدا سرپيچى كرده است . اگرچه واجب است در آن‌حالت به‌اندازه‌ى مدت نماز ذكر بگويد كه چگونگىاش در پاسخ به‌پرسش پنجم بيان خواهد شد ؛ بنابراين مفروض سؤال ، دليل بر محروميت زنان نيست و خوشا به‌حال زنان كه بدون جهاد و بدون آن‌همه مشقّت جسمى و خطرات ، ثوابِ جهاد برايشان در شوهردارى منظور شده است كه طبق حديث پيامبر صلى الله عليه و آله جهاد زن ، شوهردارى نيكوى اوست .\r\nبه‌علاوه ، اين خود به‌جهت مراعات بُنيه‌ى جسمانى ، حفظ عفّت و مسؤوليت‌هاى خانوادگى آنان است ، مگر در بسيج عمومى كه زن‌ها نيز بايستى در جهاد شركت كنند ، و در اين‌حال عمدتاً كارهاى غيرجنگى از قبيل پرستارى ، آماده‌سازى غذا و اسلحه و غيره برعهده‌ى آن‌هاست . در نماز جمعه نيز اگر امام جمعه عادل باشد و براى رضايت گروهى خاص ، موجبات غيبت و تهمت و دروغ عليه ديگران را فراهم نسازد ، شرايط كامل صحّت خطبه را رعايت كند - اگر مشقّتى فراوان و برخوردهاى نامناسب برايشان نباشد - بايستى در آن‌هم شركت كنند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nس : آيا جملات ( هنُّ نواقص‌الحُظوظِ و نواقص‌الايمان ) كه در نهج‌البلاغه درباره‌ى زنان آمده است ، اهانتى به‌زن نيست ؟\r\nج : در پاسخ بايد گفت كه اين جملات خود افترايى كذب و اهانتى جبران‌ناپذير به‌ساحت قدس و مقام والاى اميرالمؤمنين على عليه السلام است كه ( نواقص‌الحظوظش ) چنان‌كه گذشت ، خود ، ناقص است ، زير برمبناى احكام اقتصادى اسلام ، مرد در هرصورت نفقه‌دهنده مىباشد ولى زن نفقه‌گيرنده است ، و نيمه‌ى ارثش نيز نوعاً برجاى مىماند ، و هم‌چنين ( نواقص‌الايمانش ) نيز ناقص و باطل است ؛ چون حرام‌بودن نماز در حال حيض و نفاس حكمى الهى است ، كه اگر نقصى باشد ( معاذاللَّه ) در حكم الهى است ، و امثال حضرت زينب عليها السلام و زينبيان و مؤمناتى ديگر كه در اين‌حالت ، طبق فرمان الهى از نماز و روزه معذورند ، آيا اين از نقصان ايمان آنان است يا نشانه‌ى اطاعت از امر خداى سبحان ؟\r\nالبته براى جبران حكم مذكور ، براى معذوران واجب است كه با وضو رو به‌قبله به‌اندازه‌ى مدت نماز ، خداى سبحان را با گفتن اذكارى ياد كنند و البته جايز است در گفتن اذكار واجب ، بدون نيّت نماز ، تمام اذكار نماز را بگويند ، زيرا « خَمْس صَلَواتٍ لاتُتْرَك على كلّ حالٍ » . « 1 » : پنج نماز است كه\r\n\r\n\r\n","description":"","footnote":"\r\n( 1 ) - وجوب ذكر گفتن در اوقات نماز براى حائض و نُفّساء ، برمبناى دلايلى قطعى از كتاب و سنّت است كه ذيلًا بيان مىشود : اولًا برپايه‌ى آيه‌ى « اقِم‌الصَّلاة لِذِكرى » ( سوره‌ى طه ، آيه‌ى 14 ) كه دليل اقامه‌ى نماز را « ذكراللَّه » از عهده‌اش ساقط دانسته ، اگر شخصى از خواندن نماز معذور باشد ، مانند غريق ، به‌هيچ‌وجهى « ذكراللَّه » از عهده‌اش ساقط نمىگردد و در هرصورت با گفتن حداقل يك‌بار « تكبير » و يا با اشاره ، « ذكراللَّه » بر او واجب است و هم‌چنين برطبق قاعده‌ى فقهى « الميسور لايُترَك بالمعسور » و احاديثى از امام صادق عليه السلام با مضمون « خمسُ صَلواتٍ لاتتركِ على كلى حال » ( اصول كافى : ج 3 ، ص 278 و التهذيب : ج 2 ، ص 172 ) و « خمسُ صَلواتٍ يَصَلينَ على كل حال » ( بحارالانوار : ج 88 ، ص 299 ) هرگز نماز در هيچ‌حالى ، مطلقاً ترك نمىشود و شخص معذور بايد بَدَل آن‌را به‌جا آوَرَد ؛ در نتيجه پنج حديثى كه در « وسائل‌الشيعه : ابواب‌الخيض ، باب چهلم » وجوب ذكرگويى حائض و نُفَساء در اوقات نماز را از امام باقر عليه السلام و امام صادق عليه السلام گزارش داده است ، چون هيچ حديثى هم با آن مخالف نيست در ذيل آيه‌ى شريفه‌ى مذكور ، حجت بالغه‌ى الهيه است و خلاصه‌ى احاديث مورد نظر ، حكم فقهى مذكور در متن اين صفحه مىباشد كه حكم ثابت الهى است .\r\n","page_name":" 82 ","page_number":82},
  {"content":"\r\n\r\nدر هرحالى ترك نمىشود .\r\nهمانند اين مطلب در صدر اسلام نيز عمل مىشده و مستمراً است ، آيا اگر سپاهيان اسلام و مانندشان در حال خطر ، از كيفيت نماز مىكاستند ، مىتوان گفت كه ناقص‌الايمانند چون نمازشان قصر يا ناقص بوده است ؟\r\nبه‌طور كلى ، ما هيچ‌گونه سخن مسلّم صد در صد اسلامى به‌جز قرآن كريم و صحيفه‌ى سجاديه و مصباح‌الشريعة نداريم ، و حتى نهج‌البلاغه نيز - دست‌كم - دچار چنان جعليّاتى هست ؛ اگرچه از ساير كتب حديث ، درصد غلطهايش بسيار كمتر و بسيار ناچيز است و از تعداد انگشتان دست هم تجاوز نمىكند ، و اىكاش ! مردم مسلمان به‌ويژه حوزه‌هاى علميه ، محور اصلى علوم اسلامى را برپايه‌ى قرآن مىنهادند كه هرگز اشاره‌اى هم بر خلاف فطرت ، عقل ، علم و حسّ ندارد ، و هر اندازه عقل و علم پيشرفت كند و پيشرو گردد ، حقايقى از اين كتاب ابدى روشن‌تر خواهد شد .\r\nس : اين‌چه تساوى حقوق است كه زن بايد در عبادات مستحب از همسرش اجازه بگيرد ؟\r\nج : در پاسخ همان‌طور كه بيان شد چنان محدوديتى هرگز شرعى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنيست و قاعده‌ى « ولهنَّ مثل‌الذى عليهنَّ بالمعروف » ( سوره‌ى بقره ، آيه‌ى 228 ) مرد و زن را در تمامى واجبات ، محرّمات ، مستحبّات ، مرجوحات و مباحات همسان مىداند ، حال چرا اگر زنى بخواهد نماز شب يا نافله يا دعاى كميل بخواهند و يا نذر كند و . . . بدون اجازه‌ى شوهرش درست نباشد ؟ ! ولى براى مرد صحيح است ؟ البته اگر كارى غيرواجب يا حرام ، موجب ترك بعضى از وظايف زوجيت شود ، همان‌طور كه انجامش بر زن حرام است بر مرد نيز حرام مىباشد . معضل اساسى اين‌است كه افراطِ غربى بىبند و بار ، و تفريط شرقى كه نظر درستى از اسلام ندارد و افكارى از جاهليت گذشته در او نقش بسته ، زنان و مردان را به‌افراط و يا تفريط كشانده است و چاره‌اى به‌جز ميانه‌روىِ عادلانه‌ى قرآنى نيست .\r\nس : اندازه‌ى بلوغ و تكليف به‌طور كلى چيست ؟ و چرا دختر شش سال پيش از پسر مكلّف مىگردد ؟ و آيا در تكليف روزه كه گفته مىشود براى دختر در نه‌سالگى و براى پسر در پانزده‌سالگى است ، ستمى بر دختران روا نشده است ؟ در حالى كه حدّاقل ، بُنيه‌ى اين دو همسان است ، و اگر بنيه‌ى پسران بيشتر از دختران نباشد كمتر از آنان نيست ؟ !\r\nج : اندازه بلوغ امرى تكوينى است كه شارع مقدس براى آن ، سال مشخصى را تعيين نكرده ، بلكه تنها حدّ ميانگين را بيان فرموده است و اولين حدّ تكليف ، بلوغ عقلى است يعنى عقل داراى رسايى و توانايى دريافت احكام شرعى و تصديق به‌وجود خداى واحد و رسالت و معاد\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nداشته باشد ، چنان‌كه قرآن مىفرمايد : « . . . وَ أوحى الَىَّ هذا القُرآنِ لِانذِرَكم بِهِ وَ مَن بَلَغَ » ( سوره‌ى انعام ، آيه‌ى 19 ) : و اين قرآن به‌سوى من وحى شد تا شما ( مكلفان ) را بدان هشدار دهم ، و ( نيز ) آنان كه بالغ‌اند و بدان‌ها ( هشدار قرآنى ) رسيده است . بنابراين همين كه عقل انسان بفهمد خدايى هست كه بايد عبادت شود ، نماز بر او واجب مىگردد ؛ چه سنّ انسان زياد باشد يا كم ، ولى حدّ ميانگينش مخصوصاً در جوامع اسلامى ، ده‌سالگى است ، چنان‌كه در رواياتى نيز اين‌گونه آمده كه در اين سن ، نماز بر هر دوى پسر و دختر واجب است ، مگر در مواردى استثنايى كه در سنّ كمتر يا بيشتر اين‌دو بلوغ فرارسيده و بر مكلّف نماز واجب مىگردد ، و اين نقطه‌ى نخستين بلوغ است كه به‌نيروى جسمى و اقتصادى ارتباطى ندارد ، بلكه ملاكِ آن ، توانايى عقلانى فرد است .\r\nبخش دومِ بلوغ ، توانايى جسمانى است كه شرط تكليف در روزه ، همين توانايى است ، و پسر و دختر حدّاقل در بُنيه‌ى جسمانى براى روزه‌دارى يكسانند ، اما با اين‌حال ساير مجتهدان براى پسران ديرتر روزه را واجب مىدانند كه اين خود ظلم به‌دختران است . بنابراين سنّ وجوب روزه براى هر دو يكسان است و در روايات بسيارى تكليف روزه براى هر دو ، سيزده‌سالگى مقرر گشته است ، البته در همين سن هم اگر از روزه‌دارى ناتوان بودند ، از انجام آن معافند ، و گاهى ممكن است به‌علت توانايى جسمىِ زودرس ، در سنين كمتر هم روزه بر آنان واجب گردد . خلاصه اين‌كه حدّ وجوب روزه - پس از بلوغ عقل - به‌بُنيه‌ى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nجسمانى و به توانايى بدن مكلّف بستگى دارد و اگر در رواياتى ، سيزده‌سالگى به‌عنوان سنّ تكليف روزه معيّن شده ، به‌اين دليل است كه در سرزمين گرم عربستان دختر و پسر زودتر رشد كرده و توانايى انجام روزه را پيدا مىنمايند و در اكثر مناطق گرمسير نيز چنين است ، ولى در مناطق سردسير اين‌گونه نيست ، چون افراد ديرتر رشد مىكنند و بالاخره سيزده‌سالگى ميانگين قاعده‌ى روزه‌دارى است ، چنان‌كه رشد زناشويى دختران ، پيش از پسران و رشد اقتصادى پسران قبل از دختران است .\r\nس : زن و مرد فقيرى كه داراى مشكلات اقتصادى و اجتماعى هستند ، آيا مىتوانند در صورت باردارى زن جنين را سقط كنند تا هنگامى كه آمادگى جسمى ، روحى و مالى براى اداره‌ى فرزند را داشتند ، بچه‌دار شوند ؟\r\nج : هرگز ! پس از انعقاد نطفه - چه با ازدواج و يا حتى « معاذاللَّه » با زنا - سقط جنين به‌هيچ‌وجه جايز نيست ، اگرچه نطفه باشد تا چه رسد به‌ناقص‌الخلقه و هر حيله‌اى در انجام اين‌كار - گرچه پيش از دميده‌شدن روح در جنين باشد - مشمول اقدام ضمنى براى قتل نفس است ؛ مثلًا زن باردار مجاز نيست كه اشيايى سنگين را از روى زمين بلند كند تا جنينش سقط شود ، و سقط جنين زنده ، خود قتل نفس است ، مگر در صورتىكه براى حفظ جان مادر ، چاره‌اى به‌جز سقط جنين نباشد كه اين‌كار خود ، دفاعى از طرف مادر براى حفظ جانش مىباشد و ديه‌ى سقط جنين - در غير حالت اضطرار - به‌هنگام نطفه 20 مثقال طلا ، و علقه ( خون\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبسته‌شده‌ى زالومانند ) 40 مثقال ، و مضغه ( همانند گوشت جويده‌شده ) 60 مثقال ، و درحالىكه جنين استخوان‌بندى شده ( عظام ) 80 مثقال ، و در حال تكميل بدن با پوشش گوشتى 100 مثقال طلاست ، و سپس با ورود روح در بدن جنين در حدود چهارماهگى كه جنين زنده مىشود ، براساس سنّت قطعيه ديه‌ى سقط دختر 500 مثقال و پسر 1000 مثقال طلاست و قتل نفس هم در اختصاص حالت اخير است و سقط جنين قبل از آن در حاشيه‌ى قتل نفس ، موجب ديه‌هاى مذكور مىباشد .\r\nديه نيز بايد به‌وارث جنين پرداخته شود و اگر مسبِّب سقط جنين ، زن باشد وارث ، پدر جنين است و بالعكس ، مادر جنين است ، و اگر زن و مرد با هم موجب سقط جنين باشند ، ديه به‌وارثان ديگر با ملاحظه‌ى طبقات ارث پرداخت مىشود ، و اگر شخصى غير از پدر و مادر جنين ، بدون رضايت آنان ، سبب سقط جنين گردد ، ديه برعهده‌ى اوست و وارث ، پدر و مادر جنين هستند ، و در صورت خود خواستن و رضايتشان اين ديه ميان آنان برحسب - فعاليت‌هاشان - مشترك است .\r\nو اما كنترل مواليد با مقدماتى پيش از آميزش ، با روش‌ها و وسايلى كه به نقص عضو منجر نشده و موجب نازايى دائمى يا بيمارى زن و مرد نشود ، به‌شرط ضرورت واقعى جايز است ، و به‌طور كلى اگر در توليد مثل ، حرج يا عسرى باشد ، چنان توليد مثلى در صورت حرج واجب نيست و در صورت عسر حرام است ، زيرا « قَدِّموا لأِنْفُسكم » ( سوره‌ى بقره ، آيه‌ى 223 ) توليد مثل در حالت يُسر را ، امر مىكند ؛ بدين‌معنا كه وجود\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nفرزند از نظر معنوى و تربيت شرعى براى پدر و مادر زيان‌بار نباشد و او بر اثر انحراف جامعه منحرف نگردد ، و نيز سوءتغذيه‌اى كه موجب بيمارى فرزند يا والدين شود ، وجود نداشته باشد .\r\nس : همسر مردى نازا است ؛ بدين‌صورت كه مدتى پس از انعقاد نطفه ، تخمك بارور شده ، در رحم وى از بين مىرود ، حال آيا شوهر مىتواند تخمك را بعد از لقاح با كمك پزشك متخصص از رحم همسر نازا به‌رحم زن ديگرى انتقال دهد ؟ در فرض جواز اين عمل و به‌دنيا آمدن كودك ، كدام‌يك از زنان ، مادر او محسوب مىشوند ؟ و احكام ارث در مورد وى چگونه است ؟\r\nج : چون جان جنين با اين انتقال نجات مىيابد ، انجام اين‌كار واجب است و بايستى گيرنده‌ى جنين ، زن شوهردار نباشد و با پدر جنين به‌صورت دائم يا موقت ازدواج كند ، و اگر شرايط ازدواج براى آنان فراهم نشود ، مثلًا زن راضى به‌عقد نيست يا ازدواجشان به‌عسر مىانجامد ، بايد در هر صورت براى حفظ جان جنين اين‌كار - گرچه براى لحظات تلقيح - انجام پذيرد ، ولى انتقال جنين به‌رحم خواهرزن و محارم پدر چنان كه نمىتواند با آن‌ها ازدواج كند ، هرگز جايز نيست - مگر در صورت ضرورت بىبديل كه كلًا انتقال جنين براى حفظ جانش - با رعايت ترتيب محرميّت - واجب است و اگر شوهر ، پزشك باشد ، بايد جابه‌جايى را خود وى انجام دهد ، ولى در غير اين‌صورت ، واجب است\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبه‌پزشك متخصص زن مراجعه شود و اگر پزشك زن هم در دسترس نبود ، بايد پزشك مرد اين‌كار را انجام دهد و مراعات مراتب چهارگانه‌ى مذكور واجب است .\r\nاما درباره‌ى مادر طفل ، برمبناى آيه‌ى شريفه‌ى « يخرُجُ مِن بَين‌ِالصُّلبِ والتَّرائِب » ( سوره‌ى طلاق ، آيه‌ى 7 ) كه فرزند را از نطفه‌ى مرد و زن ، و صاحب نطفه را كلًا پدر و مادر فرزند مىداند ، و هم‌چنين براساس آيه‌ى مباركه‌ى « والوالداتُ يُرضِعنَ اولادَهُنَّ » ( سوره‌ى بقره ، آيه‌ى 233 ) كه زاينده‌ى فرزند را - كلًا - مادر طفل مىداند ، چه وى صاحب نطفه باشد يا نباشد ، نتيجتاً اين بچه دو مادر دارد و از هركدام بالسّويّه ، نصف ارث مادرى را مىبرد ، چنان‌كه هر دو مادر نيز از اين فرزند هريك نصف ارث او را مىبرند .\r\nس : لطفاً حكم شرعى شير دادن مادر به‌فرزند خردسال را بيان فرماييد .\r\nج : برمبناى مجموع مفاد دو آيه‌ى مباركه‌ى « والوالداتِ يُرضِعنِ اولادَهُنَّ حولَين كاملَين ان أراد أن يُتِمَّ الرَّلرّضاعة . . . » ( سوره‌ى بقره ، آيه‌ى 233 ) و « حَملُه و فِصالُه ثلاثون شهراً » ( سوره‌ى احقاق ، آيه‌ى 15 ) اقل حمل شش‌ماه و اكثرش نه‌ماه است ، در نتيجه از « حولَين كاملَين » ( 24 ماه ) ، تنها 21 ماه شير دادنِ طفل ، در صورت امكان بر مادرش واجب است و سه ماه پايانى بنابه درخواست شوهر است كه اگر او بخواهد شير دادن به‌مدت 24 ماه تكميل شود ، در صورت مطالبه‌ى اجرت از طرف زن ، بايد مزد شير دادن را به‌وى بپردازد ، اگرچه زن مىتواند تمام مدت دوسال شير دادن را\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nدريافت كند ، ولى در مدت اصلى ( 21 ماه ) چه با مزد و يا بىمزد ، شير دادن به‌فرزند مشتركشان بر او هم‌چنان واجب است و بايد وظيفه‌ى شرعى خود را انجام دهد ، و مرد هم ضامن اجرت مدت مذكور است .\r\nس : آيا ازدواج مرد و زن با اختلاف بيش از بيست سال و يا بيشتر جايز است ؟\r\nج : چنين ازدواج‌هايى كه به‌جهت ناهماهنگى شرايط جسمى ، روحى و روانى طرفين خواه ناخواه به‌عسر مىانجامد - مگر در مواردى استثنايى - حرام است و بايد حاكم شرعى عادل از آن جلوگيرى نمايد ، ولى اگر بااطلاع حاكم شرع ، توافقى عادلانه در اين ازدواج انجام پذيرد كه حرج يا عسرى را دربرنداشته باشد ، چنان ازدواجى جايز است مانند ازدواج پيامبر اكرم صلى الله عليه و آله با عايشه .\r\nس : چرا بايد مرد مجاز باشد كه هرگونه مىخواهد با زنش ، همبستر شود ؟ مثلًا شوهر در اكثر مواقع براى مجامعت از راه دُبُر اقدام مىكند كه باعث اذيت و آزار اين‌جانب است ، لطفاً حكم قرآنى اين مسأله را بيان فرماييد .\r\nج : مجامعت از راه دُبُر ، به‌هرجهتى حرام است ؛ چه زيان‌آور باشد و يا بىزيان و در آميزش جنسىِ مجاز ، هر دو همسر حقشان با يكديگر برابر است از باب « وَلَهُنَّ مِثل‌ُالَّذى عَليهِنَّ بِالمعروفِ . . . » ( سوره‌ى بقره ، آيه‌ى 228 ) و آيه‌ى مباركه‌ى « نسائُكم حَرْثُ لكم . . . » ( سوره‌ى بقره ، آيه‌ى 223 ) مجامعت با\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nزن را به‌عنوان حَرث ( زراعت ) و توليد مثل جايز دانسته كه در انحصار آميزش از جلو است تا موجب توليد مثل شود و عمل جنسى از دُبُر ، حَرث نبوده بلكه حرص است و سبب توليد مثل نمىشود و روايات نيز در اين‌جا دو دسته‌اند و تنها رواياتى كه موافق آيه هستند مورد قبولند ، مانند خبرى از رسول گرامى صلى الله عليه و آله كه درباره‌ى چنان زنى فرموده است « هىاللّوطيةالصغرى » او لواطدهنده‌ى كوچك است ، و اخبارى را كه بر خلاف آيه و اين‌گونه رواياتند ، نمىپذيريم .\r\nس : پدر دخترى 18 ساله فوت كرده و مادرش با مردى ازدواج نموده است ، آيا اين دختر به‌ناپدرى مَحرم مىباشد ؟\r\nج : برمبناى آيه‌ى مباركه‌ى « وَ ربائِبُكمُ اللّاتى فى حجورِكُم من نساءِكم اللّاتى دخلتم بهِنَّ » ( سوره‌ى نساء ، آيه‌ى 23 ) دختر زن از شوهر سابق او ، با دو شرط به‌هنگام بلوغ به‌ناپدرى محرم مىگردد : اول اين‌كه پيش از بلوغ مدت زمانى در دامان ناپدرى تربيت و بزرگ شده باشد ، و ثانياً قبل از بلوغ دختر ، ناپدرى با مادر دختر مباشرت كند ؛ بنابراين در مفروض مسأله ناپدرى به‌دختر مذكور نامحرم است .\r\nس : آيا با جارى شدن صيغه‌ى ازدواج بين مرد و زن ، پدرشوهر به‌عروس و مادر زن به‌داماد محرم مىشوند ؟\r\nج : به‌مجرّد ايجاد عقد ، پدرشوهر به‌عروس محرم مىشود ، ولى به‌شرطى مادر زن به‌داماد محرم مىگردد كه مباشرت با عروس انجام\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nپذيرد و قبل از آن ، مادر زن به‌وى محرم نيست .\r\nس : ما دو دختر دانشجو هستيم كه اشتياق زيادى به‌عبادت اعتكاف داريم و براى انجام آن ، هرسال به‌ستاد اعتكاف در يكى از مساجد جامعه مراجعه كرده و ثبت‌نام مىكنيم ؛ ولى متأسفانه امسال به‌جهت كمبود جا در ( مسجد جامع ) از شركت در اين‌عبادت محروم شديم ، حال با توجه به‌اين‌كه مسؤولان ستادهاى اعتكافِ سراسر كشور نيز در ساليان گذشته مكرراً در مصاحبه‌هاى مختلف اظهار داشته‌اند كه كمبود مسجدجامع ، سبب محروميت صدها هزار جوان مشتاق اعتكاف ، از شركت در اين مراسم عبادى شده است ، لطفاً با پاسخ اين مسأله ، ما را راهنمايى فرماييد كه آيا در احكام دين مقدس اسلام راه حلى براى اين معضل وجود دارد ؟\r\nج : آرى ! قرآن پاسخ‌گوى تمامى پرسش‌هاست ؛ چنان‌كه درباره‌ى همين مسأله نيز خداى سبحان مىفرمايد : « . . . وَأنتُم عاكِفُونَ فِىالْمَساجدِ . . . » ( سوره‌ى بقره ، آيه‌ى 178 ) و كاملًا واضح است كه در آيه‌ى مباركه ، « المساجد » جمعِ مُحَلّى باللام و مفيدِ استغراق است . بنابراين نصِّ در شموليّت بر كلّ مساجد مىباشد و اصطلاحاً نصِّ در عموم تخصيص‌بردار نيست و اگر هم برفرض محال ، قابل تخصيص باشد ، تخصيص اكثر ، مستهجن است . بنابراين « قطعاً اعتكاف در كل مساجد جايز است و اختصاص به‌مساجد جامع تخصيصى اكثر است . » و طبعاً هر حكمى كه از متن قرآن اتخاذ شود مورد قبول همه‌ى مسلمانان است .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nالبته شيعيان حقيقى و پيروان پيامبر صلى الله عليه و آله و اهل بيت پيامبر صلى الله عليه و آله مطابق با اوامر مبارك آن حضرات ، اقوال و روايات را به‌قرآن عرضه مىكنند و به‌هيچ‌وجهى با قرآن كريم مخالفت نخواهند كرد .\r\nبالنّتيجه ، رواياتى كه اعتكاف را در انحصار مسجد جامع مىدانند ، به‌استحباب بيشتر توجيه مىشوند ، زيرا وسعت و امكانات و رجحان در مساجد جامع براى معتكفين ، بيشتر از مساجد ديگر است ، و اگر روايات مذكور قابل توجيه نباشند ، چون با نصّ قرآن مخالفند ، مردودند .\r\nس : محترماً به‌استحضار مىرساند : اين‌جانب زنى بيوه هستم كه پدرم نيز در ساليان گذشته فوت كرده است ؛ و اكنون به‌همراه دو برادرم وارثان مادرم مىباشيم ، و لكن پس از فوت مادر مرحومه‌مان ، متوجه شديم كه ايشان در زمان حيات خود ، بدون اطلاع ورثه‌اش كل مايملك خود را به‌شخصى اجنبى هبه نموده و اين‌عمل را در دفتر رسمى به‌ثبت رسانده است ، اينك مشكلات و اختلافاتى بين وارثان حقيقى و شخص تصاحب‌كننده‌ى مال پيش آمده ، لطفاً عنايت فرموده ، حكم شرعى درباره‌ى مسأله‌ى فوق‌الذكر را بيان فرماييد تا فرزندان مضطر آن مرحومه به‌وظيفه‌ى شرعى خود نسبت به‌عمل انجام‌شده‌ى فوق آگاه گردند .\r\nج : هرگونه عملى كه بر خلاف قرآن و سنّت قطعيه انجام شود ، سفيهانه و باطل است و متأسفانه چون مادر شما بر خلاف نصّ آيه‌ى « و اولواالارحام بعضهم أولى ببعض فى كتاب‌اللَّه إن‌ّاللَّه بكل شئ عليم »\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n( سوره‌ى انفال ، آيه‌ى 75 ) اموال خود را به‌شخص اجنبى كه از اولواالارحام وى نيست واگذار نموده ، مرتكب سفاهت شده است ، بنابراين فعل مزبور قطعاً حرام و گيرنده‌ى اموال مذكور ، مالك آن‌ها نبوده و غاصب است ، مگر در ثلث مال به‌شرطى كه ورثه‌ى حقيقى ، به‌طور ضرورى به آن محتاج نباشند و با جدا شدن ثلث از اصل اموال مورِّث ، مضطرّ نگردند ؛ زيرا قرآن كريم مىفرمايد : « إن تَرَكَ خيراً » ( سوره‌ى بقره ، آيه‌ى 80 ) نه : إن تَرَكَ مالًا ! پس اگر واگذارى ثلث به‌اجنبى ، خَير نباشد ؛ يعنى سبب اضطرار ورثه گردد ، وصيت در آن جايز نيست .\r\nو اما دلايل حكمِ بما انزل‌اللَّه فوق‌الذكر اين‌است كه اولًا : انسان مختار مطلق نيست تا هرگونه تصرّفى در اموال خود بنمايد ، زيرا برمبناى نصوصى از آيات قرآن ، اموالِ اصلىِ هر شخصى در انحصار ورثه‌ى شرعى اوست ، به‌جز مقدار ثلثِ مال كه جايز است ، در صورت رعايت شرايط شرعى با وصيت يا هبه و صلح به‌ديگران انتقال يابد .\r\nو اطلاق روايات معصومين عليها السلام ، درباره‌ى نفوذ هبه و صلح نيز به‌نصوصى از قرآن و سنّت قطعيّه تخصيص خورده است ، پيرامون اولويت ارحام و اقربينِ نيازمند نسبت به‌ديگر ارحام و اقربين او در حيات و ممات تا چه رسد به‌ديگران از نظر قرآن و سنت مقدم است و هم‌چنين نصوصِ حرمت اسراف و تبذير و نپرداختن دَين و تصرّف سفيهانه در اموال شخصى و . . . البته اموال اشخاص دو بخش است : بخش فرعى آن مربوط به‌خرج‌هاى عادى زندگى اعم از خوراك و پوشاك\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nو هدايايى از درآمد اقتصادى كه اضافه بر حوائج عادى است و تصرف در آن جايز است ولى بخش اصلى آن مثل اموال غيرمنقول ، سرمايه‌ى بنيادى زندگى هر شخص و خانواده‌اش محسوب مىشود و همان‌طور كه حرام است كلّ اين اموال را اتلاف كند ، جواز بخشش كلى آن‌ها به‌غير ارحام و اقربين و يا بخشش كل مال به‌يكى از ارحام و اقربين را نيز ندارد ، اگرچه براى هبه‌ى ثلث مال به‌ارحام نيازمند ، حتماً بايد اولويت احتياج اضطرارى و اقربيت آنان لحاظ شود .\r\nو اما براى نحوه‌ى تقسيم اموال نيز آياتى نازل شده است ، از جمله آيه‌ى مباركه‌ى « يوصيكم‌اللَّه فى اولادكم للذِكَّر مثلُ حظَّ الانثيين » ( سوره‌ى نساء ، آيه‌ى 11 ) كه سفارش حتمى ربانى به « كُم » است و « كُم » در مرحله‌ى اول خطاب به‌زندگان است و اين گمانِ بىاساس كه چون آيه‌ى مذكور در بين آيات ميراث واقع شده ، مربوط به‌احكام بعد از مرگ اشخاص است ، هرگز صحيح نيست ، زيرا « كُم » پس از مرگ مكلّف نيستند ، بلكه بعد از فوت مورّث ، چه وصيت كرده باشد يا نه ، در هرصورت اموالش ميان وارثانش - كما فرض‌اللَّه به‌ترتيب طبقات ارث - تقسيم مىگردد ، مگر آن‌كه خداى تعالى به‌جاى آيه‌ى « يوصيكم‌اللَّه » جمله‌اى مانند يوصِىاللَّه لِما بَعد مَوتكم را نازل مىكرد كه حيات اشخاص را دربرنمىگرفت .\r\nبنابراين اطلاق « يوصيكم‌اللَّه » داراى دو بُعد است : نخست نصّ محورى راجع به « كُم » كه خطاب به‌مكلّفان در حال حيات است ، و سپس ظاهر آيه كه به‌دنبال نصّ آن ، استمرارِ وصيّت الهى پس از مرگ را دربردارد و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبه‌هيچ‌وجه نمىتوان نصّ را ناديده گرفت و به‌ظاهر اكتفا كرد !\r\nو اگر هم حوزيان دوباره بدون هيچ‌گونه دليلى اصرار كنند كه چون آيه‌ى مذكور ، در بين آيات ارث نازل شده ، فقط شامل احكام بعد از مرگ است ، مىگوييم ، قرارداشتن آيه‌ى مباركه در ميان آيات ديگر به‌هيچ‌وجه من‌الوجوه اطلاق حكم الهى را نقض نمىكند ؛ مثلًا آيه‌ى خمس : « واعلموا أنّنما غَنِمتُم مِن شى فأن للَّهِ خُمُسَه و للرّسول » ( سوره‌ى انفاق ، آيه‌ى 41 ) دربين آيات جنگ واقع شده ولى تمامىِ احكام خمس را بيانگر است و با فراگيرى آن ، هرگز منافاتى ندارد ؛ وانگهى غنيمت در انحصار جنگ نيست چه از جهت لُغوى و چه از ديدگاه قرآن مانند آيه‌ى « فَعِندَاللَّه مغانُم كثيرة » ( سوره‌ى نساء ، آيه‌ى 94 ) در حالىكه خدا جنگ نمىكند و اگر « ما غَنِمُتم مِن شى » در اختصاص جنگ بود ، آيه به‌صورت « ما غنمتم فىالحرب » نازل مىشد ، ولى « من شى » دليل بر استغراقِ بلااستثناء است ، بنابراين حمل آن بر غنيمت جنگى - كه يكى از هزاران غنائم است و تنها در بعضى زمان‌ها اتفاق مىافتد - مستهجن است .\r\nدر نتيجه براى رفع اختلاف بين ورثه‌ى مرحومه‌ى فوق‌الذكر و شخص اجنبى متصرفِ مال ، بايد به‌قرآن رجوع كرد و برمبناى آيه‌ى : « و ما اختلفتم فيه من شى فحُكمه الىاللَّه . . . » ( سوره‌ى شورى ، آيه‌ى 10 ) رافع اختلافات حكم‌اللَّه است كه تفصيلًا نقل شد و اقوال مشهوره‌ى فقهاء در مقابل قرآن ، به‌هيچ‌وجهى حجيت شرعيه ندارد ، بلكه اساساً اجتهاد در مقابل نصّ كتاب و سنّت باطل است .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدر پايان متذكر مىگردد كه اين دفتر پس از بحث‌هايى پيرامون حقوق بانوان پاسخ‌گوى پرسش‌هايى است كه از طرف سمينار زنان در تهران براى ما رسيده ، كه بر خلاف تصميم آنان در كتابى كه وعده داده بودند به‌چاپ نرسيده است ؛ البته نگارنده به‌طور مطلق پذيراى ايرادها و پرسش‌هاى سازنده است و چند سؤال پايانى از مسأله‌ى هشتم به‌بعد ، مربوط به‌استفتاءآتى است كه براى نويسنده ارسال شده ؛ و چنان‌كه پيداست دليل اصلى قرآن و رواياتى است كه موافق آن باشد ، و يا حداقل با قطعىالصدور بودنش ، مخالف با قرآن نباشد و اين يگانه روش فقهى ماست كه با محوريّت قرآن در اصل و سپس امتثال اوامر مبارك حضرات اهل بيت نبوت عليها السلام مبنى بر وجوب مؤكّد عرضه‌ى احاديث به‌قرآن ، اين راه مستقيم را ادامه مىدهيم و اصل مطلب اين‌است كه اگر ما بخواهيم حقيقتاً از رسول خدا و ائمه‌ى اطهار عليها السلام پيروى كنيم بايد به‌امام آنان تمسّك كنيم ، و امام معصومان محمدى عليها السلام قرآن است . اگر ما قرآن را مهجور و ترك كنيم ، هرگز مودّتى نسبت به‌اهل بيت نداريم و هرگز پيامبر بزرگوار را در بُعد أعلاى عصمت نمىدانيم ؛ چون محور اصلى عصمت عُليا قرآن است ؛ چنان‌كه از ابن‌عباس سؤال كردند : « ما كان خلق رسول‌اللَّه صلى الله عليه و آله . قال : كان خُلُقُه‌ُالقرآن : اخلاق پيامبر چگونه بود ؟ گفت : تماماً قرآن بود . » پيامبر كه مجمع‌ُالثِّقْليْن است ، ثِقل اكبرش قرآن است كه روح و معناى قرآن در قلب ، عقل ، فكر و زبان و تمام وجودش تحقق يافته است ؛ بنابراين اگر ما از رسول‌اللَّه صلى الله عليه و آله تبعيتِ قرآنى نكنيم ، اصلًا اسلام را\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nپيروى نكرده‌ايم ! پس مودّت فىالقربى و عظمت علياى اهل بيت عصمت و رسالت عليه السلام بايستى عملًا در مسلمانان آشكار شود ؛ خصوصاً در زمان غيبت كبرى كه پيروى از قرآن در اصل و پيروى از سنّت قطعيه در فرع ، بايد شاخص ما باشند ، والّا مسلمانى ما لفظ و خيالى بيش نيست و حقيقت ندارد و البته آياتى از قرآن و رواياتى متواتر از معصومان عليها السلام مؤكّداً به‌مسلمانان امر كرده‌اند كه هر روايت و حديثى بايد بر قرآن عرضه شود و آن‌چه موافق قرآن است مقبول است « 1 » ، و آن‌چه مخالف قرآن است قبول نكنيد كه تهمت به‌معصوم و جَعل است .\r\nو هم‌چنين هر حديثى كه موافق و مخالف قرآن نيست ، اگر قطعىالصدور و علم‌آور است ، قابل قبول است ؛ چون بر مبناى « أطيعواللَّه و أطيعواالرسول و اولىالامر منكم » ( سوره‌ى نساء ، آيات 4 و 59 ) بعد از اطاعت خداى متعال ، اطاعت از رسول و امامان معصوم پس از او در اين‌گونه احاديث كه مورد استفاده‌ى معصومان محمدى از رموز قرآن است - واجب است و تبيان كل شى بودن اين هر دو تبيان عمومى و خصوصى را دربردارد و اگر روايتى علم‌آور نيست ، از باب « ولاتقف ما ليس لك به علم » ( سوره‌ى اسراء ، آيات 17 و 36 ) « و آن‌چه را كه برايت به آن علمى نيست ، پيروى نكن . » مقبول نيست .\r\nبنابراين پيروى از قرآن و در حاشيه‌اش سنّت ، مأموريت واجبِ كلّ مسلمان‌هاست و شيعه‌ى واقعى كسى است كه اصولًا از قرآن و از سنّت\r\n\r\n\r\n","description":"","footnote":"\r\n( 1 ) - چه راوى آن عادل باشد يا نباشد ، ولى در صورتى كه حديث موافق قرآن ، منسوب به‌معصوم عليه السلام است كه راوى آن عادل بوده و خبر واحد نيز نباشد\r\n","page_name":" 98 ","page_number":98},
  {"content":"\r\n\r\nقطعيه در عقايد و فروع دين پيروى كند و ما به‌يارى خداى متعال ، بر محور دقت و بررسى معصومانه‌ى قرآنى ، پاسخ‌گوى كل پرسش‌ها و اشكالاتى كه درباره‌ى قرآن و سنّت مىشود هستيم ، و توفيق الهى را مستمراً خواهانيم كه ما را به‌معارف علياى قرآنى آشناتر گرداند تا با زمينه‌سازى قرآنيان براى ظهور و قيام ولى امر مسلمين جهان و احياگر قرآن حضرت بقيه‌اللَّه ( عجل اللَّه تعالى فرجه الشّريف ) ، مظلوميت قرآن كه مظلوم‌ترين مظلوم‌ها در بين كلّ كتاب‌هاست ، به‌يارى خداى سبحان بر طرف شود .\r\nوالسلام عليكم و رحمةاللَّه و بركاته جمعه 13 رجب‌المرّجب 1413 ( 17 / 10 / 1371 )\r\nحوزه‌ى علميه‌ى قم - محمد صادقى تهرانى\r\n\r\n","description":"","footnote":"","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n\r\n\r\nمناظرات مكتوب پيرامون حقوق زنان از ديدگاه كتاب و سنّت\r\nبسم‌اللَّه الرّحمن الرّحيم\r\nچنان‌كه ملاحظه خواهد شد ، به‌دنبال دريافت نامه‌اى از سوى يكى از دانشگاهيان مسلمان و درخواست پاسخ به‌دو مقاله‌ى انتقادى كه به‌عنوان دفاع از حقوق زنان در نشريه‌ى « ايران فردا » چاپ شده بود ، مبادرت به‌نگارش جوابيه‌ى آن دو مقاله گرديد ، ولى متأسفانه دست‌اندركاران مجله‌ى « ايران فردا » - كه به‌اصطلاح از مجلات گروه روشنفكران است - نه تنها به‌ادّعاى خود ، مبنى بر ايجاد فضاى آزاد بحث و گفت‌وگو براى روشنگرى ، تحقيق و . . . پشت پا زدند ، بلكه تعهّد متقابل خويش را براى درج پاسخ ما - كه در قانون مطبوعات به‌صراحت بر آن تأكيد شده است - نيز زير پا گذاشتند .\r\nبه‌هرحال ، ما به‌وظيفه‌ى شرعى خود در جهت دفاع از قوانين حيات‌بخش اسلام عمل نموده و به‌هنگام سكوت ديگران ، جوابيه‌ى\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمقالات مذكور را انتشار مىدهيم ؛ شايد زمينه‌اى فراهم گردد تا قلم و بيان ، آزادى عادلانه‌ى اسلامى خود را بازيابند !\r\nلعل‌ّاللَّه يُحدُثُ بعد ذلك امراً قم‌المشرفة - جامعةالقرآن\r\nآبان‌ماه 1375 - محمد صادقى تهرانى\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبسم اللَّه الرّحمن الرّحيم\r\nمحضر حضرت استاد علامه آيت‌اللَّه دكتر محمد صادقى تهرانى زيد مجده و دام بقائه !\r\nبا عرض سلام و تجديد احترامات فائقه ؛\r\nپيرو مذاكره‌ى تلفنى ، همان‌گونه كه وعده داده بودم تصوير دو مقاله از « نشريه‌ى ايران فردا » با عناوين « حقوق زنان پس از انقلاب » و « قصاص از ديدگاه قرآن » كه به‌مسائل و ديدگاه‌هاى فقهى مرتبط با موضوع حقوق زن در اسلام از ديدگاه نيازها و تحولات جامعه و با برداشتى - به‌ظاهر - قرآنى پرداخته است به‌ضميمه‌ى اين وجيزه تقديم مىكنم . از اين‌ميان به‌خصوص مقاله‌ى « قصاص از ديدگاه قرآن » همان‌طور كه از عنوانش پيداست با ديدى - به‌ظاهر - قرآنى و با اين رويكرد در موضوع خاص قصاص كه « در اين‌مقاله به‌احاديث مختلف در مورد قصاص استناد نشده است ، چون اگر تضادى بين بعضى از موارد قانون مجازات اسلامى و . . . با برخى از آيات قرآن مشاهده شود تمام احاديثى كه مؤيد آن مواد قانونى باشند از درجه‌ى اعتبار ساقطاند » ( در صفحه‌ى اول مقاله ) حائز اهميت\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nبوده و توجه عموم خوانندگان مقاله و به‌طريق اولى علمايى چون حضرت‌عالى را كه مخاطبان واقعى مقالاتى از اين دست و تأمّلات مطرح شده در آن مىباشيد مىطلبد .\r\nواقعيت آن‌كه به‌عنوان يك دانشجوى پىگير مباحث فقهى و قرآنى و علاقه‌مند به‌طرح جديد و « گويا » به‌تعبير جناب‌عالى در اين حوزه ، بعضى سؤالات نويسنده‌ى مقاله‌ى فوق‌الذّكر را علىرغم مطالعه‌ى جزوه‌ى « حقوق زن از ديدگاه كتاب و سنّت » حضرت‌عالى بىپاسخ يافته‌ام ، اميدوارم با مطالعه‌اى جدّى در اين‌گونه سؤالات طى مقاله‌اى كه ان‌شاءاللَّه براى همين نشريه جهت درج در شماره‌هاى آتى ارسال خواهيد فرمود باب مباحثى از اين دست را كه براى فهم اجتهادى و نه تقليدى گشوده است با توضيحات و تأمّلات قرآنى خود مفتوح‌تر فرماييد .\r\nدوم آن‌كه يكى از سؤالات ذهنى و هميشگى من از ابتداى آشنايى با نظرات و افكار جناب‌عالى تا به‌حال همواره اين بود كه چرا اثرى از اين آراء در نشريات فكرى مؤثر در شكل‌گيرى آراى طبقه‌ى تحصيل‌كرده و روشنفكران مذهبى جامعه‌ى امروز ايران مشاهده نمىشود ؟ بديهى است پاسخ اين سؤال اگر در مورد نشريات حوزه‌اى ، عدم تمايل يا ترس آن‌ها از انتشار اين ديدگاه‌هاى مخالف با جوّ حاكم و روند موجود سنّتى حوزه‌ها باشد ، اما در مورد نشريات فكرى طبقه‌ى دانشگاهى اين پاسخ در واقع رفع تكليفى بيش نخواهد بود كه از مثل جناب‌عالى با روحيه‌ى\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nموجود بسيار بعيد است . تا آن‌جا كه من مىدانم يا مىتوانم بدانم ، تعدادى از نشريات جدّى و مهم فكرى مطرح در جامعه‌ى دانشگاهى ما يقيناً از انتشار مقالات جناب‌عالى استقبال خواهند نمود از همين‌روست كه معتقدم اگر ملاحظه‌ى خاصى در ميان نيست كه من از آن بىخبر باشم ، بسيار مناسب خواهد بود حضرت‌عالى توجهى به‌طرح نظرياتتان در چنين نشرياتى بفرماييد و چه مناسبتى بهتر از همين مقالات تقديمى ، كه مقاله‌اى مشتمل بر ديدگاه‌هاى جناب‌عالى را مىطلبد .\r\nسوم آن‌كه شماره‌ى اخير مجله‌ى « فرزانه » كه ويژه‌ى مطالعات مربوط به‌زنان مىباشد ، ويژه‌نامه‌اى در مورد موضوع بلوغ دختران منتشر نموده است كه مشابهت تامى با نوع طرح بحث جناب‌عالى در ضميمه همراه رساله نوين در همين خصوص دارد ، ولى باز هم جاى خالى مقاله‌اى از جناب‌عالى در آن محسوس بود ، اگر صلاح بدانيد كه ديدگاهتان در اين‌باره براى درج در شماره‌ى آتى اين نشريه ارسال شود براى امثال بنده باعث خوشحالى و خوشبختى خواهد بود .\r\nدر پايان از اين همه پرگويى و اظهار فضل از محضر انور حضرت‌عالى تقاضاى عفو نموده ، ضمن اميدوارى به‌تداوم خدمت قرآنى آن جناب ، ملتمس دعاى خير در مواقع استجابت دعا در حضر و سفر مىباشم .\r\nارادتمند : حسين جابرى\r\n5 شهريورماه 1374 - تهران\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nحقوق زنان پس از انقلاب\r\nمقاله‌اى از نشريه‌ى ايران فردا ، شماره‌ى 11\r\nبهمن‌ماه و اسفندماه 1372\r\n( نويسنده : شيرين عبادى )\r\nقانون اساسى جمهورى اسلامى ايران در اصل بيستم بر تساوى حقوق زن و مرد تأكيد مىكند . در اصل بيست و يكم ، دولت مؤظف گرديده است كه موجبات نيل به‌تساوى حقوق را فراهم آورد .\r\nاصل مذكور مقرّر مىدارد : « دولت مؤظف است حقوق زن را در تمامى جهات با رعايت موازين اسلامى تضمين نمايد و امور زير را انجام دهد :\r\n1 - ايجاد زمينه‌هاى مساعد براى رشد شخصيت زن و احياى حقوق مادى و معنوى او .\r\n2 - حمايت مادران ؛ به‌ويژه در دوران باردارى و حضانت فرزند ، و حمايت از كودكان بىسرپرست .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n3 - ايجاد دادگاه صالح براى حفظ كيان و بقاى خانواده .\r\n4 - ايجاد بيمه‌ى خاص بيوگان و زنان سالخورده و بىسرپرست .\r\n5 - اعطاى قيموميت فرزندان به‌مادر شايسته در جهت غبطه‌ى آن‌ها در صورت نبودن ولى شرعى » .\r\nماده‌ى 300 : « ديه‌ى زن مسلمان خواه عمدى خواه غيرعمدى ، نصف ديه‌ى مرد مسلمان است » .\r\nماده‌ى 435 : « قطع دو بيضه دفعتاً ديه كامل ، قطع بيضه‌ى چپ دو ثلث ديه و قطع بيضه‌ى راست ثلث ديه دارد » .\r\nتبصره : فرقى در حكم مذكور بين جوان و پير و كودك و بزرگ و عِنّين و سالم و مانند آن نيست » .\r\nاز تلفيق دو ماده‌ى مذكور ، اين‌طور استنباط مىشود كه بها و ارزش جان يك زن با تمام شخصيت و معلومات و تقوايش ، نصف يك عضو از كارافتاده و بيمار مرد ارزيابى مىشود ؛ آيا اين‌است معنا و مفهوم « ايجاد زمينه‌هاى مساعد براى رشد شخصيت زن و احياى حقوق مادى و معنوى او ؟ ! »\r\nيا به‌موجب ماده‌ى 209 قانون مجازات اسلامى : « هرگاه مرد مسلمانى عمداً زن مسلمانى را بكشد ، محكوم به‌قصاص است و ليكن بايد ولىّ زن ، قبل از قصاص قاتل ، نصف ديه‌ى مرد را به‌او بپردازد . »\r\nماده‌ى 213 همان قانون مقرر داشته است : « در هر مورد كه بايد مقدارى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاز ديه را به‌قاتل بدهند و قصاص كنند ، بايد پرداخت ديه قبل از قصاص باشد . »\r\nبنابراين مىبينيم اگر مردى ، زنى را عمداً بكشد ، اجراى عدالت ، يعنى قصاص قاتل ، موكول به‌پرداخت « نصف ديه » است و چون ممكن است تهيه‌ى آن براى شاكى ( خانواده‌ى مقتوله ) دشوار باشد ، لذا مىتواند مانعى در جهت اجراى عدالت محسوب گردد .\r\nنكته‌ى جالب توجه آن است كه اين‌شرط فقط در مورد مسلمانان رعايت نمىشود ، بلكه در مورد غيرمسلمانان هم بايد اجرا شود .\r\nماده‌ى 210 قانون مجازات اسلامى مصوب سال 1370 مقرر داشته است : « هرگاه كافر ذمى عمداً كافر ذمى ديگر را بكشد قصاص مىشود ، اگرچه پيرو دو دين مختلف باشند و اگر مقتول زن ذمى باشد بايد ولىّ او قبل از قصاص نصف ديه مرد ذمى را به‌قاتل بپردازد . »\r\nبنابراين اگر مردى مسيحى ، زنى مسيحى را عمداً به‌قتل رساند ، هرچند كه در دين آن‌ها ممكن است زن و مرد مساوى باشند ، قبل از قصاص قاتل بايد نصف ديه را به‌او بپردازد .\r\nدر برخى از مسائل ، شهادت زنان قابليت استماع ندارد ؛ مثلًا به‌موجب بند الف ماده‌ى 237 قانون مجازات اسلامى : قتل عمد فقط با شهادت دو مرد عادل به‌اثبات مىرسد و يا طبق ماده‌ى 119 همان قانون در مورد لواط ، شهادت زنان پذيرفته نيست و از همه جالب‌تر آن‌كه در خصوص اثبات جرم مساحقه ، يعنى جرمى كه فقط به‌وسيله‌ى زنان قابل ارتكاب\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاست ، شهادت زن براى اثبات آن پذيرفته نيست .\r\nدر پاره‌اى موارد قانون ، شهادت زن را براى اثبات جرم فقط به‌شرطى مىپذيرد كه مرد يا مردانى نيز حاضر به‌اداى شهادت شوند .\r\nماده‌ى 74 قانون مجازات اسلامى مقرر مىدارد : « زنا چه موجب حد جلد باشد و چه موجب حد رجم ، با شهادت چهار مرد عادل يا سه مرد عادل و دو زن عادل ثابت مىشود . »\r\nمطلب مهم آن‌است كه اگر حتى پنجاه زن عادل كه ناظر وقوع جرمى هستند ، حسب وظيفه‌ى وجدانى خود و با توجه به‌دستور صريح « ولاتكتموا الشهادة » در دادگاه حاضر شده شهادت دهند ، نه تنها به‌حرف آنان توجهى نمىشود ، بلكه هريك از آنان به‌هشتاد ضربه‌ى شلاق نيز محكوم خواهند شد ؛ زيرا ماده‌ى 76 قانون مذكور مقرر مىدارد : « شهادت زنان به‌تنهايى يا به‌انضمام شهادت يك‌مرد عادل ، زنا را ثابت نمىكند ، بلكه در مورد شهود مذكور حد قذف طبق احكام قذف جارى خواهد شد . » و مىدانيم كه حد قذف ، هشتاد ضربه شلاق است .\r\nدر بند دوم از اصل 21 قانون اساسى جمهورى اسلامى ايران بر « حمايت مادران ، بالخصوص در دوران باردارى و حضانت فرزند . . . »\r\nتأكيد شده است . متأسفانه در اين‌مورد نيز حمايتى از مادران در قوانين داخلى ديده نمىشود .\r\nماده‌ى 1169 قانون مدنى مقرر مىدارد « براى نگهدارى طفل ، مادر تا دو سال از تاريخ ولادت او اولويت خواهد داشت ؛ پس از انقضاء\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاين‌مدت ، حضانت با پدر است ، مگر نسبت به‌اطفال اناث كه تا سال هفتم ، حضانت آن‌ها با مادر خواهد بود . » طبق ماده‌ى مذكور در صورت طلاق و جدايى والدين ، اگر مادر صالح براى حضانت فرزندش هم باشد و حتى علىرغم ميل و مصلحت كودك و نياز او به دامن پرمهر و عطوفت مادر ، دادگاه مكلف است حكم به جدايى مادر و فرزند داده ، حضانت را به پدر واگذار كند .\r\nحق اندك مادر براى حضانت و نگهدارى فرزند در صورت ازدواج مجدد در مدتى كه حضانت طفل با او است ، مبتلا به‌جنون شود و يا به‌ديگرى شوهر كند حق حضانت با پدر خواهد بود . » در ماده‌ى مذكور ، ازدواج مجدد مادر در رديف « جنون » بوده و باعث سلب حق حضانت است . فراموش نكنيم كه حق حضانت ، يكى از انواع حقوق اجتماعى است و سلب حقوق اجتماعى يكى از اقسام مجازات‌هاى قانونى است و با اين‌ترتيب آيا قانون مدنى زن را به‌خاطر ازدواج شرعى و قانونى مجازات نمىكند ؟\r\nنكته‌ى ديگرى كه تذكرش ضرورى است ، اختيار بىحد و حصر پدر در امر ازدواج فرزندان است .\r\nماده‌ى 1014 قانون مدنى مقرر مىدارد : « نكاح قبل از بلوغ ممنوع است . »\r\nتبصره‌ى 1 ماده‌ى قانون مدنى مقرر داشته است : « سن بلوغ در پسر پانزده سال تمام قمرى و در دختر نُه‌سال قمرى است . » بنابراين پسرى كه\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nپانزده‌سال تمام و دخترى كه نُه‌سال تمام قمرى دارد ، قانوناً مىتوانند ازدواج كنند ، هرچند كه در عمل از اين اجازه‌ى قانونى بسيار كم استفاده مىشود ، زيرا وضعيت اجتماع و زمان به‌كيفيتى است كه اقتضا مىكند پسران پانزده‌ساله و دختران نُه‌ساله ، پشت ميزهاى مدرسه ، به‌تحصيل ادامه دهند ، تا آن‌كه خانواده‌اى را اداره نمايند ، ولى با اين‌حال اگر كسى مايل به‌استفاده از اين مجوز قانونى باشد ، نمىتوان او را منع كرد و قانوناً مانعى در راه ازدواج وى به‌وجود آورد . بايد توجه داشت كه ازدواج از سن بلوغ هم جايز است .\r\nتبصره‌ى ماده‌ى 1014 قانون مدنى مقرر مىدارد : « عقد نكاح قبل از بلوغ با اجازه‌ى ولى صحيح است به‌شرط رعايت مصلحت مولى عليه . »\r\nبا اين‌ترتيب ، حتى مىتوان دختران نوزادى را طبق صوابديد ولىاش ( پدر و جدّ پدرى ) به‌عقد ازدواج مردى درآورد .\r\nنكته‌ى قابل توجه آن‌است كه تشخيص مصلحت « مولى عليه » صرفاً برعهده‌ى پدر يا جدّ پدرى است و مقامات قضايى حق اظهارنظر در اين‌خصوص را ندارند .\r\nچنان‌چه پدر يا جدّ پدرى ، در تشخيص اين مصحلت دچار خطا و لغزش شوند ، كيفرى نخواهند داشت و عقد ازدواج هم به‌قوت قانونى خود باقى خواهد ماند . مضافاً به‌اين‌كه اساساً نظر و اراده‌ى مادر مطرح نيست و او بايد در رديف بيگانگان ناظر چنين ازدواج هولناكى باشد .\r\n« ايجاد دادگاه صالح براى حفظ كيان و بقاى خانواده » نيز جزو\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nتعهدات و وظايف دولت جمهورى اسلامى ايران است . در اين‌مورد « دادگاه مدنى خاص » براى حل و فصل دعاوى خانواگى تأسيس شده است ، اما ايجاد چنين دادگاهى با وجود ماده‌ى قانون مدنى كه مقرر داشته است : « مرد مىتواند هروقت كه بخواهد زن خود را طلاق دهد » چگونه مىتواند به‌حفظ كيان و بقاى خانواده كمك كند ؟ نقش دادگاه مدنى خاص ، درمورد اختيار يك‌جانبه مرد براى طلاق ، فقط منحصر به‌تعيين داوران و سعى در سازش بين زوجين است ، و اگر مردى در انجام طلاق مصرّ باشد ، دادگاه ناگزير بايد حكم طلاق را صادر كند . بعد از اجراى صيغه‌ى طلاق چنان‌چه زن با طلاق موافق نبوده و ضمناً طلاق به‌علت تقصير زن صورت نگرفته باشد ، زن حق دارد با تقديم دادخواست ، اجرت‌المثل خدماتى را كه در منزل شوهر انجام داده و قصد تبرع هم نداشته است ، مطالبه كند . فرضاً اگر بعد از ده‌سال زندگى مشترك ، شوهر بدون آن‌كه زنش تقصيرى داشته باشد با اجازه‌ى حاصل از ماده‌ى 1133 قانون مدنى همسرش را طلاق دهد ، زن بعد از طلاق مىتواند اجرت‌المثل آشپزى و بچه‌دارى و خانه‌دارى كه در منزل شوهر انجام داده است ، مطالبه كند و از اين بابت به‌وى دستمزدى نيز پرداخت خواهد شد !\r\nآن‌چه گفته شد موارد بسيار اندك و مختصرى است از نابرابرىهاى قانونى و اساس جنسيّت ، و گرنه موارد بىشمارى وجود دارد كه در حوصله‌ى اين مقاله نمىگنجد ؛ اما راه حل چيست ؟ بديهى است قوانين بايد اصلاح شوند و در راه اصلاح قوانين مشكلات عديده‌اى وجود دارد\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nكه مهم‌ترين آن‌ها باورهاى سنتى جامعه است .\r\nبا اين‌توضيح كه به‌رغم عده‌اى چون قوانين ما جنبه‌ى مذهبى دارند لذا لايتغير مىباشند و نمىتوان تحت هيچ شرايطى آن‌را اصلاح كرد .\r\nحال آن‌كه در بررسى و پژوهشى كه توسط متخصصين و علماى اعلام صورت مىگيرد ممكن است ثابت شود كه در پاره‌اى از موارد مىتوان قوانين بهترى هم داشت ؛ به‌عنوان مثال ، قانون مدنى در ماده‌ى 947 مقرر مىدارد : « زوجه از قيمت ابنيه و اشجار با فرض استحقاق بقا در زمين بدون اجرت تقويم مىگردد » در بين علماى شيعه ، تعداد كثيرى معتقدند كه زن از كل ميراث ارث مىبرد و قانون مدنى مىتوانست از آراى اين فقيهان استفاده كند .\r\nبنابراين مشاهده مىشود كه اصلاح ماده‌ى 947 قانون مدنى نه تنها با احكام مقدس اسلام مغايرتى ندارد ، بلكه به‌شريعت هم نزديك‌تر است .\r\nدر برخى از مسائل ديگر كه چنين وضعيتى ندارند ، شايد مجمع تشخيص مصلحت نظام بتواند راه حل خوبى باشد ، چه وجود چنين تبعيضات قانونى و نابرابرىهايى در شرايط اقتصادى و اجتماعى فعلى ، باعث دلسردى زنان جامعه از يك‌رو و سوءاستفاده دشمنان داخلى و خارجى از سوى ديگر مىگردد ؛ چنان‌چه مىبينيم همواره در مجامع بين‌المللى حكومت جمهورى اسلامى ايران با نقض حقوق زن متهم مىشود و حال آن‌كه اساساً نبايد مسأله از اين ديدگاه مطرح شود .\r\nبه‌نظر من ، حكومت ايران هرگز سر سازگارى با زنان ايرانى را ندارد ،\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nزيرا به‌خوبى واقف است كه نمىتوان نيمى از افراد جامعه را ناديده انگاشت . مسأله ، درك صحيح از احكام مذهبى و انطباق آن با مقتضياى زمان است . خوشبختانه راه اجتهاد باز است و حل اين‌گونه معضلات برعهده‌ى فقها مىباشد .\r\nشيرين عبادى\r\n\r\n","description":"","footnote":"","page_name":" 115 ","page_number":115},
  {"content":"\r\n . \r\n","description":"","footnote":"","page_name":" 116 ","page_number":116},
  {"content":"\r\n\r\nمقاله‌ى خانم مهندس ژيلا موحد شريعت‌پناهى ، در ارتباط\r\nبا مقاله‌ى خانم شيرين عبادى ، كه در اين‌جا\r\nعيناً متن آن‌را از مجله‌ى ايران فردا ،\r\nشماره‌ى 19 نقل مىكنيم .\r\nدر شماره‌ى 11 مجله‌ى ايران فردا مقاله‌اى تحت عنوان « حقوق زنان پس از انقلاب » ، از خانم شيرين عبادى به‌چاپ رسيد كه نويسنده برخى از مواد قانونى مجازات عمومى در ارتباط با زن و مرد را مورد بحث و نقد قرار داده بود . مقاله‌ى « تحقيقى در مورد قصاص از ديدگاه قرآن » در ارتباط با مقاله‌ى ياد شده به‌دستمان رسيد كه اكنون به‌چاپ مىرسد .\r\nهدف از درج و انتشار اين نوع مقالات ، صرفاً روشنگرى ، تحقيق ، تأمل و در نهايت اصلاح و تكميل مقررات حقوقى و جزايى در كشور ماست .\r\nقصد آن‌است كه اهل نظر ، نظريات خود را ابراز كنند تا راه اجتهاد درست و علمى و سرانجام بهبود اوضاع اجتماعى و رفع ستم طبقاتى از جامعه ( از جمله زنان ) گشوده شود .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n« ولكم فىالقصاص حيوة يا اولىالالباب لعلّكم تتّقون » ( سوره‌ى بقره ، آيه‌ى 179 )\r\n« و اى خردمندان ! در قصاص براى شما زندگانى است تا شايد پروا كنيد . »\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nتحقيقى در مورد قصاص از ديدگاه قرآن\r\nنويسنده : مهندس ژيلا موحد شريعت‌پناهى )\r\nهدف از اين نوشتار ، طرح سؤالاتى تحقيقى پيرامون مواردى از قانون مجازات اسلامى و درخواست پاسخ ( تأييدى ، ردى يا اصلاحى ) از طرف فقها و متخصصان به‌اين سؤال‌هاست ، تا ابهام از اذهان بر طرف گردد .\r\nسؤالات عمدتاً از دو منشأ سرچشمه مىگيرد :\r\nالف ) تضاد بين برخى از مواد اين‌قانون با بعضى از آيات نورانى قرآن\r\nب ) پرسش‌هايى عقلى كه پس از تفكر در بعضى از مواد قانون براى تطبيق آن با قاعده‌ى فقهى ( ماحكم به‌العقل ، حكم به‌الشرع ) « 1 » در ذهن پديدار مىشود .\r\nدر اين‌مقاله به‌احاديث مختلف در مورد قصاص استناد نشده است ؛ چرا كه طبق احاديث زير كه مورد اتفاق علماى شيعه مىباشد چنين مىخوانيم :\r\n\r\n\r\n","description":"","footnote":"\r\n( 1 ) - آشنايى با علوم اسلامى ، اصول فقه ، استاد مرتضى مطهرى ، ص 40\r\n","page_name":" 119 ","page_number":119},
  {"content":"\r\n\r\n1 - « ما وافق كتاب‌اللَّه فخذوه و ما خالف كتاب‌اللَّه فدعوه » « 1 » رسول خدا صلى الله عليه و آله : « آن‌چه وفق مىدهد با كتاب خدا ، پس آن‌را اخذ كنيد و آن‌چه مخالف است با كتاب خدا ، پس آن‌را رها كنيد . »\r\n2 - « ما جائكم عنى يوافق كتاب‌اللَّه فانا قلته و ما جائكم يخالف كتاب‌اللَّه فلم اقله » « 2 » رسول خدا صلى الله عليه و آله : « هر سخنى به‌نام من براى شمانقل كردند و موافق كتاب خدا بود ، پس آن‌را من گفته‌ام و هر سخنى كه مخالف كتاب خدا بود پس آن‌را من نگفته‌ام . »\r\n3 - « اذا حدثتكم بشى فاسئلونى من كتاب‌اللَّه » « 3 » امام باقر عليه السلام : وقتى چيزى براى شما گفتم دليل قرآنى آن‌را از من بپرسيد . »\r\n4 - « كل حديث لايوافق كتاب‌اللَّه فهو زخرف » « 4 » امام صادق عليه السلام : « تمامى احاديثى كه با كتاب خدا موافق نباشد ، پس آن احاديث باطل است . »\r\nتمام احاديث بالا با كتاب خدا هماهنگى كامل دارند ؛ پس اگر تضادى بين بعضى اين مواد اين قانون و برخى از آيات قرآن مشاهده شود ، تمام احاديثى كه مؤيد آن مواد قانونى باشند از درجه‌ى اعتبار ساقطاند . پس از اين مقدمه وارد موضوع مىشويم .\r\nبخش اول - قصاص نفس :\r\nتعريف قصاص : قصاص كيفرى است كه جانى به آن محكوم مىشود و\r\n\r\n\r\n","description":"","footnote":"\r\n( 1 ) - اصول كافى ، جلد اول ، كتاب فضل علم ، باب « الاخذ بالسنة والكتاب » حديث اول\r\n( 2 ) - همان منبع ، حديث پنجم .\r\n( 3 ) - اصول كافى ، جلد اول ، كتاب فضل علم ، باب‌الرد الىالكتاب و السنة\r\n( 4 ) - اصول كافى ، جلد اول ، كتاب فضل علم ، باب « الاخذ بالسنه والكتاب » ، حديث سوم\r\n","page_name":" 120 ","page_number":120},
  {"content":"\r\n\r\nبايد با جنايت او برابر باشد ؛ قصاص دو قسم است : قصاص نفس و قصاص عضو .\r\nقصاص نفس :\r\nالف : تضاد با قرآن : خداوند در آيات زير مىفرمايد : « يا ايّهاالنّاس اتّقوا ربّكم‌الّذى خلقكم من نفس واحدة و خلق منها زوجها . . . » ( سوره‌ى نسا ، آيه‌ى 2 ) « اى مردم ! تقواى خدايتان را پيشه كنيد ، همان خدايى كه شما را از يك‌تن آفريد و جفت او را از [ جنس 
  ] او آفريد . . . »\r\n« والّذى خلقكم من نفس واحدة و جعل منها زوجها ليسكن اليها . . . » ( سوره‌ى اعراف ، آيه‌ى 189 ) « اوست آن‌كه شما را از يك‌تن آفريد و همسر او را نوع و پديد كرد تا به‌دو آرام گيرد . »\r\n« خلقكم من نفس واحدة ثمّ جعل منها زوجها . . . » « شما را از يك‌تن يعنى آدم عليه السلام آفريد ، سپس از او - از جنس او - همسرش را آفريد . . .\r\nاز مجموع اين سه آيه مىتوان نتيجه گرفت كه زن و مرد از نفس واحده آفريده شده‌اند ؛ يعنى نفس زن و مرد مساويند ، بنابراين اگر يك‌مرد ، زن را به‌عمد بكشد ، نفسى مساوى با خود را كشته است ، پس بايد نخست طبق تعريف قصاص كه « كيفر جانى بايد با جنايت او برابر باشد » مرد قاتل قصاص شود .\r\nدوم آن‌كه : طبق مفاد آيه‌ى 45 از سوره‌ى شريفه‌ى مائده كه مىفرمايد : « و كتبنا عليهم ان‌ّالنفس بالنفس و العين بالعين والانف بالانف و\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nالاذن بالاذن و السّن بالسّن و . . . » « و نوشتيم بر آن‌ها در آن ( تورات ) همانان كه تن را به‌تن و چشم را به‌چشم و بينى را به‌بينى و گوش را به‌گوش و دندان را به‌دندان و . . . »\r\nمرد قاتل بايد بدون قيد و شرط در صورت درخواست ولى دم ، قصاص شود . ماده‌ى 209 قانون مجازات اسلامى مىگويد : « هرگاه مرد مسلمانى عمداً زن مسلمانى را بكشد ، محكوم به‌قصاص است ليكن بايد ولى زن قبل از قصاص قاتل ، نصف ديه‌ى مرد را به‌او بپردازد . »\r\nو يا هم‌چنين ماده‌ى 258 از همين قانون مىگويد : « هرگاه مردى زنى را به‌قتل رساند ، ولى دم حق قصاص قاتل را با پرداخت نصف ديه دارد و در صورت رضايت ، قاتل مىتواند به‌مقدار ديه يا كمتر يا بيشتر از آن مصالحه نمايد . »\r\nچنان كه مىبينيم بين اين دو ماده‌ى قانونى و نتيجه‌اى كه از آيات شريفه‌ى مذكور گرفته مىشود مغايرت وجود دارد و آن قيد « ليكن بايد ولى زن قبل از قصاص قاتل ، نصف ديه‌ى مرد را به‌او بپردازد » است ، چرا كه با وجود اين قيد ، كليه‌ى خانواده‌هايى كه فقير باشند و زنى از آن‌ها به‌دست مردى كشته شود آن خانواده از حق خونخواهى محروم خواهند شد .\r\nالبته عده‌اى از طرفداران اين ماده‌ى قانونى به‌آيه‌ى 178 از سوره‌ى شريفه‌ى بقره استناد مىكنند كه مىفرمايد : « يا ايهاالّذين آمنوا كتب عليم‌القصاص فىالقتلى ، الحرّ بالحرّ و العبد بالعبد و الانثى بالانثى »\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n« اىكسانى كه ايمان آورده‌ايد ! قصاص در قتل بر شما نوشته شد ، آزاد به‌آزاد ، بنده به‌بنده ، و زن به‌زن » . پاسخ ما اين‌است كه اولًا طبق نظر استاد علامه طباطبايى طبق اسناد تاريخى ، اين آيه در مورد انتقام‌جويىهاى قبيله‌اى و براى جلوگيرى از خونريزىهاى بىپايانى كه در جاهليت مرسوم بوده ، نازل گرديده است . « 1 » « 2 »\r\nدوم آن‌كه طبق نظر آيت‌اللَّه طالقانى در پرتوى از قرآن كه ذيل اين آيه مىگويد : اين تقابل مشعر به‌حصر براى اثبات تساوى و نفى امتياز در خونخواهى است ، فقط قاتل آزاد و قاتل زن قصاص شود نه غير آن .\r\nچنان‌چه شيوه‌ى امتيازى جاهليت پيش از اسلام و جاهليت كنونى ( جاهليت زمان طاغوت ) است كه در مقابل كشته شدن يك‌تن از سران يا افراد قدرتمند يا افراد سرشناس بسيارى را به‌خون مىكشيدند يا چندين تن را محكوم به‌قصاص مىنمودند يا خون بىگناهى را لوث مىكردند .\r\nبنابراين مفهوم تقابل وصفى ندارد تا عبد به‌حرّ و زن به‌مرد و هم‌چنين . . .\r\nقصاص نشود . « 3 »\r\nسوم آن‌كه چنان كه اصرار شود كه حتماً بايد « صورت ظاهر آيه حفظ شود » و زن به‌زن قصاص گردد و بنابراين مرد قاتل را نمىتوان به‌خونخواهى زن مقتول قصاص كرد ، اين پرسش مطرح مىشود كه چرا اگر يك‌زن مردى را بكشد ، زن را به‌خونخواهى مرد مقتول بدون\r\n\r\n\r\n","description":"","footnote":"\r\n( 1 ) - تفسير الميزان ، علامه طباطبايى ، جلد دوم ، ص 318\r\n( 2 ) - نمونه بينات در شأن نزول آيات ، باقر محقق ، ص 54\r\n( 3 ) - پرتوى از قرآن ، آيت‌اللَّه طالقانى ، چاپ چهارم ، جلد دوم ، ص 54\r\n","page_name":" 123 ","page_number":123},
  {"content":"\r\n\r\nقيد و شرط قصاص مىكنند ؟\r\nسرانجام جمع ديگرى از طرفداران اين دو ماده‌ى قانونى استدلال مىكنند كه اين آيه ناسخ آيه‌ى سوره‌ى مائده است . بنابراين حكم طرح‌شده در سوره‌ى مائده به‌وسيله‌ى اين آيه منسوخ شده است . در پاسخ بايد گفت : اولًا به‌نظر تمام تاريخ‌نويسان ، سوره‌ى مائده آخرين سوره‌اى است كه بر پيامبر گرامى اسلام نازل شده است ، بنابراين آيه‌ى 178 از سوره‌ى بقره كه قبل از آيه‌ى 45 از سوره‌ى شريفه‌ى مائده آمده است نمىتواند ناسخ آن باشد چون بايد ناسخ بعد از منسوخ بيايد و نه قبل از آن .\r\nثانياً خداوند حكيم در آيه‌ى 106 از سوره‌ى شريفه‌ى بقره مىفرمايد : « ما ننسخ من آية او نُنسِها نأت بخير منها او مثلها الم تعلم ان‌ّاللَّه على كلّ شى قدير » « هر آيه‌اى را كه نسخ مىكنيم يا فراموش مىكنيم ، بهتر از آن يا مانند آن‌را مىآوريم . آيا نمىدانى كه خدا بر تمام چيزها بسيار تواناست . » « 1 »\r\nحال سؤال اين‌است كه حكم تساوى در قصاص بهتر است يا عدم تساوى در قصاص ؟\r\nگروهى ديگر از مفسران معتقدند كه در اين‌جا لزومى ندارد اين آيه را ناسخ براى آيه‌ى سوره‌ى مائده بگيريم ، چرا كه در آيه‌ى سوره‌ى مائده ، بيان حكم قصاص در تورات و مسيحيت است كه خداوند براى پيامبر\r\n\r\n\r\n","description":"","footnote":"\r\n( 1 ) - نويسنده‌ى مقاله بخشى از آيه را درست ترجمه نكرده ! ترجمه‌ى صحيح « نُنسِها » چنين است : از ياد [ تان 
  ] مىبريم ) و نه فراموش مىكنيم ، زيرا فراموشى درباره‌ى خدا هيچ معنايى ندارد\r\n","page_name":" 124 ","page_number":124},
  {"content":"\r\n\r\nنقل فرموده است ، اما در اين‌جا ( سوره‌ى بقره ، آيه‌ى 178 ) حكم شريعت محمدى است ، به‌دليل اين‌كه مورد آيه « يا ايّهاالّذين آمنوا » شروع شده است .\r\nخداوند حكيم در آيه‌ى 14 از سوره‌ى شريفه‌ى آل‌عمران مىفرمايد :\r\n« و انزل التّورية والانجيل من قبل هدىللنّاس . . . » « تورات و انجيل را پيش از آن فرو فرستاد براى هدايت مردم »\r\nو نيز در آيه‌ى 46 از سوره‌ى شريفه‌ى عنكبوت مىفرمايد : « ولا تجادلوا اهل‌الكتاب الّا بالّتى هى احسن . . . والهنا والهكم واحد و نحن له مسلمون » « و با اهل كتاب جز با روشى كه نيكوتر است بحث نكنيد . . . و خداى ما و خداى شما يكى است و همگى ما او را گردن نهاده و فرمان‌برداريم . »\r\nاكنون سؤال اين‌است كه طبق اين آيات شريفه پيرامون موسى عليه السلام و عيسى عليه السلام و محمد صلى الله عليه و آله از ديدگاه قرآن همگى مسلمان محسوب مىشوند . حال چگونه است كه در ميان گروهى از اين مسلمانان ، وقتى يك‌مرد زنى را مىكشد ، او را بدون قيد و شرط قصاص مىكنند ولى گروه ديگر ابتدا نصف ديه را از خانواده‌ى مقتوله بىگناه طلب مىكنند ؟ آيا مىشود از خداى واحد بدون هيچ دليلى منطقى ، دو حكم غيرواحد صادر شود ؟ در اين‌صورت چگونه مىتوان به‌آيه‌ى شريفه‌ى : « و من لم يحكم بما انزل‌اللَّه فاولئك هم‌الكافرون » ( سوره‌ى مائده ، آيه‌ى 44 ) « و كسانى كه به‌آن‌چه كه خدا نازل كرده حكم نكنند ، پس همان كافرها هستند » عمل كرد ؟\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nب ) تضاد با عقل :\r\n1 - اگر مردى عادل در اثر سكته‌ى قلبى يا بيمارى فوت كند ، عقلًا هيچ‌كس ، عده‌ى بىگناه ديگرى را مسؤول پرداخت ديه به‌خانواده‌ى آن مرد محترم نمىكند ؛ پس با كدامين استدلال عقلى هنگامى كه به‌خونخواهى زنى بىگناه ( كه به‌دست مردى ظالم كشته شده است ) مىخواهند آن مرد ظالم را قصاص كنند ، خانواده داغدار و ستمديده‌ى آن زن مقتوله كه كوچك‌ترين گناهى مرتكب نشده‌اند ، موظف به‌تأمين مخارج خانواده‌ى آن مرد ظالم خواهند بود ؟\r\nبه‌نظر نگارنده ، اصولًا هنگامى كه سرپرست خانواده‌اى در جامعه‌ى اسلامى به‌هردليل فوت مىكند ، يا قصاص مىشود عقلًا بايد از بيت‌المال مخارج آن خانواده تأمين شود ( تا هنگامى كه حداقل يكى از اعضاى آن خانواده ، توانايى برعهده گرفتن مسؤوليت سرپرستى خانواده را كسب كند . )\r\n2 فرض كنيد زنى بىشوهر ، صاحب چندين فرزند خردسال و پدر و مادرى پير و ناتوان كه تحت تكفل زن هستند ، به‌دست مردى بر سر اختلافات مالى به‌قتل مىرسد ، حال پس از قصاص قاتل ، دو كفه‌ى ترازوى عدالت را با هم مقايسه مىكنيم . در يك كفه خانواده‌ى مقتوله‌ى بىگناه نشسته‌اند كه با فروش وسايل زندگى خود نصف ديه را تهيه كرده\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو به‌خانواده‌ى قاتل ظالم داده‌اند ، و در كفه‌ى ديگر ترازو خانواده‌ى قاتل گناهكار همراه با چند صدهزارتومان پولى كه از خانواده‌ى مقتول بىگناه گرفته‌اند .\r\nآبا به‌نظر شما دو كفه‌ى ترازوى عدالت هم‌سنگ‌اند ؟\r\n3 دو مرد را درنظر بگيريد ، يكى از آن‌ها به‌زن شوهردارى تجاوز به‌عنف مىكند و پس از دستگيرى طبق ماده‌ى 82 از مجازات اسلامى قصاص ، بدون قيد و شرط محكوم به‌اعدام مىشود چرا كه اين ماده‌ى قانونى مىگويد : « زناى به‌عنف و اكراه موجب قتل زانى اكراه‌كننده است . »\r\nو مرد دوم زنى ديگر را ابتدا بىهوش كرده و سپس به‌او تجاوز كرده و سرانجام او را مىكشد . حال فرض كنيد كه اين زن يك‌ساعت قبل از بىهوشى با شوهرش كه يك ساعت قبل از قتل در منزل بوده ، رابطه‌ى زناشويى عادى داشته است و در هنگام قتل در منزل تنها بوده و هيچ شاهدى براى تجاوز وجود ندارد . قاتل دوم پس از دستگيرى به‌اتهام قتل محاكمه مىشود و به‌شرط دريافت نصف ديه از خانواده‌ى مقتوله محكوم به‌قصاص مىشود حال پس از پرداخت نصف ديه و قصاص قاتل دوم ، دو كفه‌ى ترازوى عدالت را با هم مقايسه مىكنيم .\r\nدر يك كفه خانواده‌ى مردى كه تجاوز به‌عنف كرده بدون پول و در كفه‌ى دوم خانواده‌ى مردى كه تجاوز به‌عنف كرده سپس زن مورد تجاوز را كشته و با صحنه‌سازى ماجراى تجاوز را پنهان كرده است ، همراه با چند صد هزارتومان پولى كه از خانواده‌ى مقتوله مورد تجاوز قرار گرفته\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبىگناه دريافت كرده است . آيا به نظر شما دو كفه‌ى ترازوى عدالت هم‌سنگ‌اند ؟\r\nبخش دوم : قصاص اعضا\r\nالف ) تضاد با آيات قرآنى\r\n1 ) ماده‌ى 273 مىگويد : در قصاص عضو ، زن و مرد برابر يكديگر و مرد جانى به‌سبب نقص عضوى كه به زن وارد كرده به قصاص عضو مانند آن محكوم مىشود و تا جايى كه ديه‌ى عضو ناقص‌شده به‌ثلث ديه‌ى كامل برسد ، چيزى به‌مرد داده نمىشود و اگر ديه‌ى عضو ناقص‌شده ، بيش از ثلث ديه‌ى كامل باشد مانند ديه‌ى دست ، در صورتى مرد جانى مورد قصاص عضو مانند آن قرار مىگيرد كه نصف ديه آن عضو را به‌او بدهند .\r\nمىبينيم كه اين ماده‌ى قانونى تا آن‌جا كه برابرى را مطرح مىكند ، هماهنگ با آيات نورانى قرآن است و آن‌جا كه نابرابرى و پرداخت ديه را مطرح مىكند با آيه‌ى 45 از سوره‌ى شريفه‌ى مائده با همان استدلالات بخش اول ، در تضاد قرار مىگيرد .\r\nب ) تضاد با عقل\r\nبا دقت در محتواى اين ماده قانونى درمىيابيم كه اگر مردى 10 عدد\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاز دندان‌هاى زنى را عمداً بشكند ، آن‌زن مىتواند تقاضاى شكاندن 10 عدد از دندان‌هاى مرد را داشته باشد ولى اگر آن مرد يك‌دندان ديگر از زن را بشكند ( جرم بيشتر ) ، حال زن براى تقاضاى شكاندن 11 دندان از همان مرد بايد پولى معادل ديه‌ى 5 دندان به آن مرد بپردازد . آيا اين ماده قانونى همان مفهوم مخالف عقل كه جرم بيشتر ، تنبيه كمتر است را تداعى نمىكند ؟\r\nيك‌بار ديگر تأكيد مىنمايم همان‌طورى كه در بخش اول مفصلًا استدلال كرديم اگر احاديثى مؤيد هريك از مواد قانونى مورد بحث در اين‌نوشتار ، وجود داشته باشند ، به‌خاطر مغايرت آن‌ها با آيات نورانى قرآن ، از درجه‌ى اعتبار ساقط خواهند بود .\r\nو سرانجام در پايان اين نوشتار سؤالاتى را مطرح كرده و از طرفداران اين مواد قانونى صميمانه خواهشمندم كه جواب‌هاى خود را براى روشن‌شدن حقايق مطرح كرده و نگارنده را رهين منت خويش سازند :\r\n1 - آيا نبايد اجتهاد متناسب با شرايط روز در اين مواد قانونى صورت گيرد ؟ همانند اجتهادى كه براى رفع ممنوعيت شركت زنان در انتخابات صورت گرفت . ( چرا كه تا 50 سال پيش به‌فتواى علماى شيعه و سنى ، زنان از حق رأى دادن محروم بودند . ) « 1 »\r\n2 - آيا در قرن بيستم مىتوان استدلال كرد كه ارزش اقتصادى يك‌مرد بىسواد بيش از ارزش اقتصادى يك‌زن تحصيل‌كرده است ؟\r\n\r\n\r\n","description":"","footnote":"\r\n( 1 ) - كتاب « زن و انتخابات » ، از سلسله انتشارات از اسلام چه مىدانيم ؟ نويسندگان جمعى از صاحب‌نظران ، از انتشارات كتابفروشى طباطبايى ، ص 60 تا 74\r\n","page_name":" 129 ","page_number":129},
  {"content":"\r\n\r\n3 - اگر يك‌مرد كسى را كه از نظر ژنتيكى دوجنسى ( نر - ماده ) « 1 » است بكشد ، قاتل را چگونه بايد قصاص كرد ؟\r\n4 - اگر كليه‌ى يك برادر را به‌كليه‌ى خواهرش پيوند زدند و مردى به‌كليه‌ى آن‌خواهر ( يا در واقع كليه‌ى برادر او ) آسيب رساند و آن‌را از كار انداخت ، آيا ضارب بايد محكوم به‌پرداخت ديه‌ى كليه‌ى يك‌زن بشود يا يك‌مرد ؟ آيا اين برادر كه با فداكارى خويش باعث نجات جان خواهر خود شده است نمىتواند مدعى ديه‌ى كليه‌ى از كارافتاده‌ى خويش بشود ؟\r\nژيلا موحّد شريعت‌پناهى\r\n\r\n\r\n","description":"","footnote":"\r\n( 1 ) - آيا به‌راستى مردان از زنان برترند ؟ كورين هوت ، مترجم دكتر محمود بهزاد ، ص 68\r\n","page_name":" 130 ","page_number":130},
  {"content":"\r\n\r\n\r\nپاسخ حضرت آيت‌اللَّه صادقى تهرانى به‌دو مقاله‌ى گذشته\r\n1 - پاسخ به‌مقاله‌ى خانم شيرين عبادى\r\nبسم‌اللَّه الرحمن الرحيم\r\nمدير مسؤول نشريه‌ى محترم « ايران فردا » ، مقتضى است پاسخ ذيل را به‌جواب مقاله‌ى : « حقوق زنان پس از انقلاب » نوشته‌ى خانم شيرين عبادى كه در آن نشريه ( شماره‌ى يازدهم ، بهمن و اسفند 1372 ) به‌چاپ رسيده بود ، طبق تعهّد مطبوعاتى خود در آن نشريه درج نماييد .\r\nدر آغاز مقاله‌ى « حقوق زنان پس از انقلاب » ، نخست برمبناى ادعاى تساوى مطلق حقوق زن و مرد اعتراضاتى به‌نقض آن شده است ، در حالىكه تساوى حقوق زن و مرد در اسلام تنها به‌معنى تساوى حقوق آنان در برابر عدالت و ارزش ذاتى و كاركرد واقعى ايشان است و نه تساوى كلى ميان مرد و زن كه قطعاً ظالمانه و يا ناشدنى است ، حتى حقوق زنان نسبت به‌خودشان نمىتواند برابر باشد ، چنان‌كه حقوق مردان\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nنسبت به‌يكديگر برابر نيست زيرا ارزش‌هاى مادى و معنوى هريك نسبت به‌هم‌جنسشان فرق دارد ، تا چه رسد به‌جنس مقابل ، و به‌طور خلاصه تساوى حقوق زن و مرد نسبت به‌يكديگر برمبناى عدالت است نه برمبناى مخالف آن ، و بدين‌جهت تساوى حقوق هر انسانى تنها با ارزش ذاتى و فكرى و كاركردش صحيح و عادلانه است ، و تساوى مطلق كوركورانه يا برخاسته از تعصّب ، چه ميان مرد و زن و چه هريك نسبت به‌هم‌جنسشان ظالمانه مىباشد ؛ مثلًا در باب اصل تفاوت‌داشتن ديه‌ى مرد نسبت به‌زن ، نصّ آيه‌ى 178 سوره‌ى بقره « الحر بالحر و العبد بالعبد و الانثى بالانثى » است و اين برابرى ميان مردان ، و ميان زنان را - و در نتيجه نابرابرى ميان قصاص مردان و زنان را ثابت مىكند ، و اين تفاوت برمبناى برترى مرد بر زن از لحاظ ذاتى و معنوى و روحى نيست ، بلكه بدين‌جهت است كه حتى با صرف‌نظر از حكم شرع ، بنابر واقعيت عينى انكارناپذير موجود در طول تاريخ و عرض جغرافى ، اولًا : تعداد زنان بيش از مردان بوده و مىباشد ؛ ثانياً : توليد مثل مردان با توانانى ازدواج بيشتر ، به‌طور معمول در تمامى جوامع ، بيش از زنان است و ثالثاً :\r\nتعهد و امكان اداره‌ى زندگى براى مردان نيز بيش از زنان است « 1 » كه در\r\n\r\n\r\n","description":"","footnote":"\r\n( 1 ) - ذكر اين واقعيات انكارناپذير به‌عنوان دليل نيست ، بلكه احتمالًا حكمت دوبرابر بودن ديه‌ى مرد نسبت به‌زن وجود واقعيات مذكور است و حتى اگر ما حكمت آن‌را نيافتيم ، نمىتوانيم با ذكر مواردى در تساوى زن و مرد ، حكم قرآنى را عوض كنيم . در نهايت اگر كسى اين واقعيات را به‌عنوان حكمت نپذيرد ، هرگز نصّ آيات و روايت قطعىالصدور كه دلالت بر چگونگى ديات و قصاص و شهادت زنان و مردان دارد قابل تغيير نيست و همانند تعداد ركعات نماز بايد پذيرفته شود و هيچ فردى حتى پيامبر نمىتواند به‌هردليل يا عنوانى اين احكام را تغيير دهد . اگرچه بعضى از دگرانديشان در توجيهى براى تغيير احكام قرآنى گفته‌اند كه احكام عبادات فردى قابل تغيير نيست ، اما احكام حقوقى و اجتماعى قرآن برحسب بازدهى اجراى آن‌ها در جامعه در شرايط مختلف قابليت تغيير را دارد ! مثلًا قصاص يا ساير مجازات‌ها اگر در جامعه‌اى بازدهى نداشته باشد ، مىتوان آن‌ها را به‌اقتضاى شرايط تغيير داد ! عرض مىكنيم كه پذيرش كل احكام قرآن خود عبادت است و در هيچ‌جايى از قرآن نمىبينيم كه مثلًا فرموده باشد : احكام فردى مرا بپذيريد و احكام اجتماعى مرا با تشخيص مصلحت خودتان تغيير دهيد و اين سخن گزاف ، حاصل پندارهاى عقل غيرمطلق و خطاپذير بشر است كه گروهى گمان كرده‌اند ممكن است وحى الهى بازدهى نداشته باشد ، در حالىكه بايد توجه مىكردند معضلات اجتماعى امروز در سراسر دنيا ، حاصل عمل‌نكردن به‌قرآن است و محال است احكام قرآنى به‌طور صحيح اجرا شود و بازدهى نداشته باشد . تفصيل بيشتر در اين‌باره را در كتاب « رمز وحدت در شريعت » آورده‌ايم\r\n","page_name":" 132 ","page_number":132},
  {"content":"\r\n\r\nنتيجه حداقل تفاوت ميان ارزش جسمى مردان و زنان اين‌است كه ارزش جسمى مردان بيشتر از زنان مىباشد ، كه در اين‌جا براى دريافت اندازه‌ى دقيق شرعى آن به‌وحى مراجعه مىكنيم و مىبينيم كه در سنت قطعيّه پيامبر اسلام عليه السلام كه برمبناى « اطيعواالرّسول » واجب‌الاطاعة است ، ديه‌ى مردان نسبت به‌زنان طبق وحى دو برابر است و اين تفاوت هرگز از نظر ذاتى و معنوى نيست ، زيرا برخى از زنان - از نظر معنوى و علمى - برتر از مردانند ؛ چنان‌كه برخى از مردان يا زنان بر بعضى ديگر برترىهايى - از همين جهت - دارند . البته برترىهاى اعمال نيك و مزدهاى دنيوى و اخروى به‌جاى خود محفوظ است ، ولى برترى كلّى مرد بر زن از جهات بدنى و جسمى ، حكمى جداگانه دارد كه بدان اشاره گرديد .\r\nو اين‌كه اگر مردى زنى را بكشد در صورتى قصاص مىشود كه خانواده‌ى مقتول نيمه‌ى ديگر از خون‌بهاى مرد را بپردازد ، هرگز درست نيست زيرا جان انسان ، نه كلًا و بعضاً ، قابل داد و ستد نيست ، چنان‌كه\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nهيچ‌كسى نمىتواند بگويد ديه‌ى جان مرا بدهيد و مرا بكشيد ! و اگر هم برفرض غلط ، مواد 209 و 213 قانون مذكور درست باشد ! بايد خانواده‌ى مقتول در صورت امكان مالى و درخواست قصاص ، نيمه‌ى خون‌بهاى مرد را بپردازند و گرنه « ديه » برعهده‌ى بيت‌المال اسلامى است چنان‌كه اگر هم زنى مردى را به‌قتل رساند اضافه بر قصاص بايستى خانواده‌ى زن در صورت امكان نيمه‌ى ديگر خون‌بهاى مرد را به‌ورثه‌ى مرد بپردازند و يا اگر ندارند بيت‌المال آن‌را بپردازد . « 1 »\r\nو اين‌كه شهادت زن در مواردى مانند زنا و لواط پذيرفته نيست براى مراعات عفاف زن است كه زن نبايد هرگز منظره‌ى اين دو عمل جنسى را بنگرد و به‌نصّ قرآن تنها شهادت چهار شاهد عادل مرد ، قابل قبول است و بدلى هم ندارد كه بگوييم مثلًا دو زن به‌جاى يك‌مرد مىتوانند شهادت دهند زيرا بدل تنها در باب دَيْن مقبول است برمبناى نصّ قرآن « فان لم يكونا رجلين فرجل و امرأتان » ( سوره‌ى بقره ، آيه‌ى 282 ) ولى درباره‌ى مساحقه ، تنها شهادت زنان مورد پذيرش شرع است ، زيرا مرد هرگز حق نگريستن به‌مساحقه را ندارد تا برفرض بتواند شهادت دهد .\r\nدرباره‌ى حضانت نيز برمبناى اولويت ، دختر بيش از پسر مورد حضانت زن است ولى تنها حضانت شايسته ، كه اگر هركدام از زن و مرد شايستگى نداشتند ، اين حضانت به‌طرف صلاحيت‌دار منتقل مىگردد ، جنون هم در نفى صلاحيت ميان مرد و زن مشترك است ، و اگر از زن در\r\n\r\n\r\n","description":"","footnote":"\r\n( 1 ) - وارثان زن مقتول در صورت درخواست قصاص ، تنها حق قصاص نيمى از بدن مرد قاتل را دارند كه نحوه‌ى انجام آن قصاص در آغاز اين كتاب آمده است .\r\n","page_name":" 134 ","page_number":134},
  {"content":"\r\n\r\nصورت ازدواج ، رفع صلاحيت حضانت شود ، بدين‌جهت است كه اداره‌ى شوهر و تحت قيمومت شوهر بودن در اين‌باره نقش مهمى دارد كه در اين‌جا اين حضانت به‌شوهر قبلى منتقل مىشود كه اگر شوهر قبلى نيز ازدواج كند و بدان‌جهت حضانتش نقصان پيدا كرد ، حق حضانتش منتفى مىگردد . بنابراين گرچه قاعده‌ى اصلى درباب حضانت همان است كه در ماده‌ى 1169 قانون مدنى ذكر گرديده ، ولى بايد مصلحت شرعى هم مراعات گردد « 1 » ، كه در غير اين‌صورت ، هيچ حضانتى براى طرف يا طرفين نخواهد بود .\r\nو درباره‌ى ازدواج نيز پدر ولايتى بر دختر ندارد مگر از باب مصلحت آن‌هم در چارچوب شرع و سنّ بلوغ پسر و دختر هم در مرحله‌ى آغازين كه تكليف به‌نماز است به‌طور يكسان ده‌سالگى هجرى قمرى مىباشد گرچه سن بلوغ ازدواج در دختر جلوتر از پسر است كه تقريباً سيزده‌سالگى است و در مورد پسر پانزده‌سالگى ، ولى در هر دو بلوغ ازدواج برحسب شرايط جسمى و آب و هوايى ، استثناپذيرند .\r\nو اين‌كه مرد مىتواند هر وقت بخواهد زنش را طلاق دهد بر خلاف نصّ قرآن « اوفوا بالعقود » است . بلكه طلاق تنها در صورت حرج جايز و در صورت عسر واجب است ؛ وانگهى در عقد لازم هيچ‌يك از طرفين حق فسخ آن‌را ندارند ، مگر در موارد استثنايى ، البته طلاق يك‌جانبه از\r\n\r\n\r\n","description":"","footnote":"\r\n( 1 ) - و تشخيص آن تنها در چارچوب شرع به‌عهده‌ى حاكم شرع عادل است و در بخش نخست كتاب نيز توضيحات لازم داده شده است\r\n","page_name":" 135 ","page_number":135},
  {"content":"\r\n\r\nطرف مرد در غير دو صورت حرج و عسر حرام و باطل است . « 1 »\r\nو در هر صورت در تمامى مواردى كه نابرابرىهاى ظاهرى ميان حقوق مرد و زن مشاهده مىشود اگر برطبق نصّ قرآن و سنّت قطعيّه باشد مقبول و گرنه مطرود است ؛ مثلًا مرد با شرايط شرعى حق ازدواج بيش از يك‌زن را در يك‌زمان دارد ، ولى زن - به‌ملاحظه‌ى اختلاط نطفه و مصالحى ديگر - چنان حقّى را ندارد ، زن براى حفظ حريم عفّتش بايد از نامحرمان حجاب كند ، و بر مرد نفقه‌دادن واجب است ولى بر زن واجب نيست .\r\nو بالاخره تمامى حقوق زن و مرد برحسب عدالت اسلامى مقرّر شده است و اگر اختلافى وجود دارد برمبناى مصلحت شرعى است ؛ چه اختلاف ميان خود مردان يا زنان و يا ميان مردان و زنان با يكديگر وجود داشته باشد كه اگر در قرآن و سنّت قطعيّه به‌عنوان مصلحت شرعى موردنظر باشد مقبول مؤمنين و مؤمنات است و تأكيد در شرعىبودن مصلحت به‌اين دليل است كه تشخيص مصلحت ، سليقه‌اى ، تحميلى و يا در صلاحيت عده‌اى خاص نيست و به‌طور كلى هر مصلحتى كه بر خلاف نصّ كتاب و سنت باشد مفسده بوده و مردود است .\r\n\r\n\r\n","description":"","footnote":"\r\n( 1 ) - البته زن نيز در صورت حرج و عسرى كه با مداخله‌ى حكمين بر طرف نمىشود ، مىتواند خود را مطلقه نمايد و حاكم شرع بايد در صورت اثبات حالت عسر يا حرج حكم طلاق وى را صادر نمايد ، ولى در غيرحرج و عسر هيچ‌كدام از دو همسر حق طلاق ندارند\r\n","page_name":" 136 ","page_number":136},
  {"content":"\r\n\r\nاما از جمله مصالح شرعى درباب ارث زن كه متأسفانه با ناديده انگاشتن آن ، ظلمى عظيم ، همواره بر حقوق زنان تحميل شده و مىشود ، اين‌است كه ارث زن از تمامى ميراث ، نصف ارث مرد از تمامى ميراث است ، زيرا برطبق نصوصى از آيات قرآن است كه شش‌مرتبه در آن‌ها فقط وصيت و دَين استثناء شده است و اين نصف ارث مرد بودن ارث زن در برابر ارث مرد براين مبنى است كه مرد كلًا نفقه مىدهد و زن نفقه مىگيرد كه در نتيجه اصل ميراث زن كه ظاهراً نصف ميراث مرد است بيش از مرد خواهد بود زيرا مصرفش بسيار كمتر از مرد است . « 1 »\r\nدر پايان براى اطلاع بيشتر پيرامون حقوق زنان ، مقتضى است به‌كتب عربى « تفسيرالفرقان » « تبصرةالفقها » و رساله‌ى مختصر فارسى « حقوق زن از ديدگاه كتاب و سنت » ه در آغاز اين نوشتار آمده ، مراجعه شود .\r\nوالسلام عليكم و علينا و على عباداللَّه الصالحين قم‌المشرفة - محمد صادقىتهرانى - 6 / 7 / 1374\r\n\r\n\r\n","description":"","footnote":"\r\n( 1 ) - خلاصه كه اين نصوص و ظواهر پابرجاى قرآن هرگز با هيچ قانون ، روايت ، اجتهاد و يا تشخيص مصلحت عده‌اى خاص و . . . قابل انكار نيست ، بلكه هرگونه توجيهى بر خلاف قرآن ، از نظر اسلامى تقبيح مىشود و اگر ما به‌گونه‌اى شايسته و دقيق بدون تحميل به‌آيات قرآن بنگريم ، پاسخ كل پرسش‌هاى خود را يافته و هرگز اشاره‌اى هم بر خلاف فطرت ، عقل و علم و . . . در آن نمىيابيم\r\n","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\nپاسخ به‌مقاله‌ى خانم ژيلا موحد شريعت‌پناهى\r\nبسم‌اللَّه الرّحمن الرّحيم\r\nمدير مسؤول نشريه‌ى محترم « ايران فردا » ، مقتضى است جوابيه زير را به‌مقاله‌ى خانم مهندس ژيلا موحد كه در آن نشريه ( شماره‌ى 19 ، مردادماه 1374 ) به‌چاپ رسيده بود به‌جهت درخواست پاسخ از سوى ايشان و طبق تعهد مطبوعاتى خود در آن مجله درج نماييد .\r\nاز آن‌جا كه خانم مهندس موحد در مقاله‌ى خود سؤالاتى را در مورد قصاص مطرح نموده و درخواست پاسخى براى رفع ابهام از اذهان نموده‌اند بدين‌وسيله عرض مىشود كه اولًا : قاعده‌ى منسوب به فقه اسلامى ! ( كلّما حكم به‌العقل ، حكم به‌الشّرع و كلّما حكم به‌الشّرع حكم به‌العقل ؟ ! ) دو افترا و دروغ مشهور است زيرا اگر دو « كلّما » كليّت داشت ، ديگر نيازى به‌شرع نداشتيم و عقل بر كليه احكام شرعى حاكم بود ! در صورتى كه عقل ، كلًا مطلق نيست « 1 » ، ولى وحى و شرع به‌طور همه‌جانبه و هميشه مطلق است ؛ پس چگونه ميان مطلق و غيرمطلق تساوى خواهد\r\n\r\n\r\n","description":"","footnote":"\r\n( 1 ) - مگر در جايى كه عُقلا هيچ اختلافى با هم نداشته باشند ؛ مانند اجتماع و امتناع نقيضين كه مورد قبول تمامى عُقلا است .\r\n","page_name":" 139 ","page_number":139},
  {"content":"\r\n\r\nبود ؟ مثل اين‌كه گفته شود بين علم خدا ( شرع ) و علم مخلوق ( برگرفته از عقل ) تساوى است ؟ ! و هم‌چنين قاعده‌ى مذكور ، خلاف نصوص تمامى آياتى است كه شرع را در انحصار وحى مىداند نه عقل . چنان‌كه اعقل عُقلاى عالم يعنى حضرت محمد رسول‌اللَّه صلى الله عليه و آله هيچ‌گاه براساس عقل نورانى خود حكمى را معيّن نفرموده ، بلكه هرگز سخنى جز وحى بر زبان نياورده‌اند . « و ما ينطق عن‌الهوى ان هو الّا وحى يوحى » ( سوره‌ى نجم ، آيات 3 و 4 ) . دراين‌جا از نگارنده‌ى مقاله‌ى مذكور مىپرسيم كه : آيا عقل مىتواند حكم كند كه مثلًا نماز صبح دو ركعت باشد يا سه ركعت ؟ ! البته پرواضح است كه عقل بايد تابع شرع باشد ؛ ثانياً درست است كه عرض احاديث بر كتاب‌اللَّه محك اصلى شناخت احكام شريعت اسلام مىباشد - چنان‌كه در رساله‌ى فقه گويا [ و كتاب‌هاى ديگر 
  ] مفصّلًا پيرامون آن بحث نموده‌ايم - و لكن بايد فهم كتاب براساس دلالت خود كتاب باشد برمعناى آيات ، با توجه به‌معناى لغت و ادبيات صحيح عرب ؛ و اين خود تفسير به‌رأى است كه آرا و افكار و سليقه‌هاى شخصى با تأثير عوامل درونى يا برونى - و يا پيش‌فرض‌ها - بر دلالت كتاب مبين تحميل گردد .\r\nو اما نگارنده‌ى مقاله از مجموع سه آيه‌ى قرآن پيرامون خلقت انسانى چنين نتيجه گرفته كه خدا زن را از جنس مرد آفريده و نفس زن و نفس مرد مساويند ، در حالى كه به‌برداشت ايشان اشكالات صريح ادبى و معنوى وارد است زيرا در هر سه آيه جمله‌ى « خلقكم من نفسٍ واحدة » تكرار گرديده ، و در اين‌جا « كم » كه مجموعه‌ى بشريت از زن و\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمرد مىباشند و از يك فرد آفريده شده و نه از دو فرد ، براى اين‌كه اگر معنى « خلق منها زوجها » آفرينش زن از جنس مرد باشد كه يعنى خدا مرد را از خاك آفريده و زن را از خاكى ديگر ، منتهى هم‌جنس با هم ؛ نتيجه‌اش معنىكردن آيه‌ى « خلقكم من نفسٍ واحدة » به‌طور ناقص است ؛ يعنى آن‌را به‌صورت « خلقكم من نفسٍ » ! معنى كرده‌ايم كه اين معنى تفسير به‌رأى و غلط است ، زيرا پيامد آن قائل شدن به‌دو مبدأ براى خلقت بشريت است در حالى كه آفرينش بشر تنها يك مبدأ دارد و آن هم مرد است « نفسٍ واحدة » و از مرد ( آدم ) ، زن اول ( حوّا ) آفريده شده و از دو بقيه‌ى مردان و زنان آفريده شده‌اند . پس چگونه نفس مرد با نفس زن كه از بخشى از او خلق شده هيچ تفاوتى نداشته و مساوى باشد ؟ و اگر هم برفرض ، نظريه‌ى نگارنده‌اى مقاله را قبول كنيم كه زن از جنس مرد آفريده شده آيا امكان ندارد دو جنس با هم تفاوت ارزشى داشته باشند ؟\r\nمثلًا دو مرغ كه يكى از آن‌ها روزى دو عدد تخم مىگذارد و ديگرى روزى يك‌عدد ، آيا ارزش اقتصادى و جسمى هر دو يكسان است ؟\r\nبنابراين چه در بُعد اوّل ( نصّ قرآن ) كه نفس زن از بخشى از نفس مرد آفريده شده ، و چه در بُعد دوّم كه نظريه‌ى نويسنده‌ى مقاله است و نفس زن از جنس نفس مرد آفريده شده ، از هيچ‌كدام اين نتيجه به‌دست نمىآيد كه نفس زن و نفس مرد به‌طور مطلق مساويند !\r\nدر مورد اختلاف ميان قصاص و خون‌بهاى زن و مرد در مقاله‌ى مذكور چنين آمده است كه : چون آيه‌ى « والانثى بالانثى » ( سوره‌ى بقره ،\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nآيه‌ى 178 ) قبل از آيه‌ى « . . . النّفس بالنّفس . . . » ( سوره‌ى مائده ، آيه‌ى 45 ) است ، نمىتواند ناسخ آيه‌ى مائده باشد و يا در آيه‌ى 106 سوره‌ى مباركه‌ى بقره : « ما ننسخ من آية اوننسها نأت بخير منها او مثلها الم تعلم ان‌ّاللَّه على كلّ شى قدير » سؤالى مطرح نموده‌اند كه : حكم تساوى در قصاص بهتر است يا عدم تساوى در قصاص ؟\r\nدر پاسخ عرض مىشود : درست است كه سوره‌ى مائده آخرين سوره‌ى نازله مىباشد و آخر بايد قبل را نسخ كند ، اما آيه‌ى « النّفس بالنّفس » بيانگر حكم تورات است و به‌جهت خاتميت شريعت قرآن ، در احكام اختلافى بين قرآن و تورات با انجيل و صحف ديگر ، قرآن مبيّن و يا ناسخ تورات و ديگر كتب آسمانى مىباشد و در اين‌موارد قبل و بعد بودن آيه ، نقشى در تعيين حكم ندارد بلكه حكم قرآنى محور رفع اختلاف است ، و نسخ نيز در شريعت الهى اشكالى ندارد تا اگر در موردى نسخ يا تبيين صورت گرفت و آيه‌ى قرآنى قبل از آيه‌اى بود كه حكم شرايع گذاشته را بيان كرده .\r\nبا استناد به‌آيه‌ى 106 سوره‌ى بقره « خيرٌ منها » بودن آن زير سؤال برده شود زيرا در صورتى كه قرآن كريم ، حكمى از شرايع گذشته را نسخ كند ، خودِ اين ناسخيّت مصداق آيه‌ى 106 سوره‌ى مباركه بقره است البته هرگز احكام اصلى الهى نسخ نمىشوند بلكه برحسب مصلحت تشريع و وضعيت زمان و مكان به‌جهت ابتلا و امتحان مردم ، بعضى از احكام فرعى منسوخ گرديده است ، پس استدلال نويسنده‌ى مقاله به‌آيه‌ى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمذكور قبل از طرح سؤالشان ، از موضوع بحث خارج است .\r\nدر اين‌جا نيز اگر گفته شود كه : « النّفس بالنّفس » اطلاق دارد و غير از دو بُعد برابرى مرد با مرد يا زن با زن ، شامل برابرى زن با مرد نيز مىباشد ، پاسخ اين‌است كه آيه‌ى « الانثى بالانثى » كه در قرآن كريم به‌عنوان حكم قرآنى ذكر شده ، ناسخ آن‌است ولى چون آيه‌ى « النّفس بالنّفس » با مبيّن بودن « الانثى بالانثى » درست است ، و شايد در شريعت تورات هم اين حكم بوده و منسوخ هم نيست زيرا نسخ‌شدنش نيز دليل قطعى مىخواهد ؛ حال در دو وجه مذكور ، چه اين‌كه « الانثى بالانثى » مبيِّن باشد - كه هست - يا ناسخ باشد ، هر دو آيه‌ى بقره و مائده عادلانه است و اگر هم برفرض ، « النّفس بالنّفس » كليّت داشته باشد ، « الانثى بالانثى » ناسخ آن و عادلانه‌تر است ولى همان‌طور كه توضيح داده شد : « الانثى بالانثى » نه ناسخ است و نه منسوخ .\r\nوانگهى دو برابر بودن خون‌بهاى مرد خلاف عدالت نيست تا ناسخيت « الانثى بالانثى » - برفرض مبيِّن نبودنش - خلاف عدالت باشد ، زيرا همان‌طور كه در جوابيه به‌مقاله‌ى « حقوق زنان پس از انقلاب » توضيح داديم ، اولًا : در تمام زمان‌ها به‌طور متوسط تعداد زنان بيشتر از مردان بوده و مىباشد ؛ ثانياً : توليد مثل مردان در تمامى جوامع بيش از زنان است ، و ثالثاً : تعهّد و امكان اداره‌ى زندگى براى مردان نيز بيش از زنان مىباشد ، و در اين‌جا بُعد ارزش ذاتى يا معنوى در باب قصاص مطرح نيست ، چنان‌كه در خون‌بهاى اعضا نيز براى هريك كلًاّ به‌حساب\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nخودش ديه مقرّر گرديده و ديه‌ى آن‌ها نيز مشترك نيست ، و اعتراض به‌ماده‌ى 273 در مورد قصاص اعضاء كاملًا وارد است چون خلاف نصّ قرآن و سنّت مىباشد ؛ و اين‌كه خانواده‌ى فقيرى كه عزادار زنى مقتول هستند بايد نيم‌بهاى خون مرد قاتل را به‌خانواده‌ى مرد بپردازند تا حق قصاص داشته باشند ، اولًا موردى خاص است ، و در ثانى چنان‌كه در پاسخ مقاله‌ى قبلى ذكر گرديد ، هرگز چنان حقّى وجود ندارد كه نيمى از جان مردى مورد معامله باشد ؛ بنابراين قسمتى از ماده‌ى 258 كه به‌ولىّ دم حق مىدهد مرد قاتل را با پرداخت نصف ديه قصاص كند ، خلاف نصّ كتاب و سنّت است . « 1 »\r\nو در مورد مفروضى كه مردى با زن شوهردارى ، زناى به‌عنف كرده ، و مرد ديگرى پس از بيهوش كردن زن شوهردار با او زنا كرده و جريان زنا را پنهان نموده و سپس او را كشته ، و نويسنده‌ى مقاله اعتراض كرده كه چرا در قصاص اين‌دو نفر عدالت رعايت نمىشود زيرا اولّى پس از دستگيرى بدون قيد و شرط محكوم به‌اعدام مىگردد ، ولى دومى به‌شرط پرداخت نصف ديه از طرف ولىّ دم ، محكوم به‌اعدام مىشود ؟ پاسخ اين‌است كه هر دو حكم مذكور غلط است زيرا فقط در صورتى كه چهار مرد عادل با هم شهادت به‌زناى مرد اول دهند او محكوم به‌اعدام است و در غير اين‌صورت بهتان بوده و حدّ قذف جارى مىگردد و دومى را هم پس از شهادت چهار مرد عادل اعدام مىكنند ، و در صورت نبودن شاهد\r\n\r\n\r\n","description":"","footnote":"\r\n( 1 ) - و چنان‌كه دربخش نخستين كتاب مشروحاً بيان كرديم تنها بايد نيمه‌ى بدن وى قصاص گردد ؛ يعنى قطع يا فلج شود\r\n","page_name":" 144 ","page_number":144},
  {"content":"\r\n\r\nنمىتوان نيمه‌ى جان را مورد معامله قرار داد . و بالاخره به‌جهت تكميل اين بحث - اضافه بر جواب‌هايى كه به‌نويسنده‌ى مقاله داده شده - به‌اعتراض برخى ديگر از زنان كه مىگويند : دو برابر بودن ديه‌ى مرد نسبت به‌زن ، موجبات تجرّى مردان در قتل زنان را فراهم مىآورد ! پاسخ مىدهيم اولًا : اين حكم برمبناى قرآن و سنّت « ما انزل‌اللَّه » است و شارع حكيم به‌تمامى جوانب احكام آگاهى كامل دارد ؛ ثانياً : « قل اتُعلِّمون‌اللَّه بدينكم » ( سوره‌ى حجرات ، آيه‌ى 16 ) « بگو آيا شما دينتان را به‌خدا ياد مىدهيد . »\r\nبنابراين در مواردى كه حكمت احكام را نمىدانيم ، نمىتوانيم با تفسير به‌رأى برآن ايراد وارد كنيم ، زيرا پيامد آن بىاهميتى و عمل‌نكردن به‌احكام شرع را دربردارد ؛ مثلًا آيا مىتوانيم در مورد زنا بگوييم چون ديدن يك شاهد تا سه شاهد ، موجب اجراى حدّ زنا نمىشود و بسيار كم اتّفاق مىافتد - مخصوصاً در جوامع اسلامى - كه چهار شاهد عادل با هم منظره‌ى زنا را ببينند پس اين حكم موجب ازدياد فحشا در جامعه مىگردد ! در حالىكه مىدانيم خدا به‌حكمت آن آگاه‌تر است و براى حيثيّت و آبروى انسان‌ها ارزش زيادى قائل است ؛ ثالثاً : اين اعتراض در صورتى صحيح است كه برفرض آدم‌كشى حرام نباشد و يا اين‌كه حرمت قتل زن كمتر از حرمت قتل مرد باشد ، در حالىكه هر دو قتل از نظر گناه و كيفر اخروى با هم برابرند .\r\nاكنون از مجموع بحث گذشته اين مطلب روشن مىگردد كه سؤال مذكور در مقاله : ( حكم تساوى در قصاص بهتر است يا عدم تساوى در\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nقصاص ؟ ) مغالطه‌اى بيش نيست ، زيرا معناى تساوى در قصاص ، همان عدالتى است كه در قرآن بيان شده ، پس به‌جاى تساوى در قصاص « عدالت در قصاص » درست است و آيات قرآنى هم با شأن نزول‌ها قابل تقييد يا توسعه نيست ، زيرا قرآن در دلالتش مستقل است و نظر مرحوم علامه طباطبايى و مرحوم آقاى طالقانى نيز - اگر چنان باشد كه نويسنده‌ى مقاله فهميده است - هرگز نصّ و يا ظاهر قرآن را مقيّد به‌موردى نمىكند كه قيدش در خود آيه وجود ندارد ، و از جمله مواردى كه بدون توجه دقيق و عميق به‌آيات قرآن از جهت نكات لفظى و معنوى و اطلاق ، تقييد ، نسخ و . . .\r\nسؤالى توسط نويسنده‌ى مقاله مطرح شده و قبل از دريافت پاسخ ، پايان سؤال را با آيه‌ى 44 سوره‌ى مائده ختم نموده‌اند ، سوال ذيل مىباشد : ( اكنون سؤال اين است كه طبق آيات 4 آل‌عمران و 36 عنكبوت ، پيروان موسى عليه السلام و عيسى عليه السلام و محمد صلى الله عليه و آله از ديدگاه قرآن كريم همگى مسلمان محسوب مىشوند حال چگونه است در ميان گروهى از اين مسلمانان ، وقتى يك‌مرد زنى را مىكشد ، او را بدون قيد و شرط قصاص مىكنند ، ولى گروه ديگر ابتدا نصف ديه را از خانواده‌ى مقتوله‌ى بىگناه طلب مىكنند ؟ آيا مىشود از خداى واحد بدون هيچ‌دليل منطقى ، دو حكم غيرواحد صادر شود ؟ در اين‌صورت چگونه مىتوان از آيه‌ى شريفه‌ى « و من لم يحكم بما انزل‌اللَّه فاولئك هم‌الكافرون » ( سوره‌ى مائده ، آيه‌ى 44 ) « و كسانى كه به‌آن‌چه خدا نازل كرده ، حكم نكنند ، پس همان‌ها كافر هستند » عمل كرد ؟ )\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nپاسخ اين‌است كه اولًا : مسلمان دو عنوان دارد : يك عنوان مسلمان يعنى تسليم اللَّه بودن كه اسلام عامّ است و از اين‌جهت همه‌ى پيروان حضرت موسى عليه السلام ، حضرت عيسى عليه السلام ، حضرت محمد صلى الله عليه و آله موحّد ، مسلمان و اهل كتاب هستند ، اگرچه كتب آسمانى يهود و نصارى تحريف گرديده و توحيدشان نيز ناقص مىباشد ، و به‌عنوان ديگر مسلمان فقط شامل مسلمانى است كه تسليم اسلام خاصّ باشد كه اسلام آخرين است و تنها مسلمانان پيرو پيامبر گرامى اسلام حضرت محمد صلى الله عليه و آله را دربرمىگيرد ؛ ثانياً : در بسيارى از آيات قرآن كريم ، خداى متعال با پيروان تورات و انجيل احتجاج كرده كه چرا شما اسلام نمىآوريد و چرا به‌شريعت خاتم ايمان نمىآوريد ، و در آياتى اهل كتاب مسلمان نشده را كافر حساب كرده ؛ مثلًا در آيه‌ى اول سوره‌ى بيّنه « لم يكن‌الّذين كفروا من اهل‌الكتاب . . . » آن‌ها را « الذين كفروا » ناميده است ، چرا « كفروا » ؟ چون در دو بُعد كفر ورزيدند : يك بُعد در شريعت خودشان كه توحيدشان ناقص است ، و يك بُعد هم كفروا به‌اسلام آخرين ؛ پس يهود و نصارى ، همان‌گونه كه پيرو اسلام عامّ هستند بايد به‌هنگام نزول قرآن كريم ، از اسلام خاصّ تبعيّت كنند ؛ پس براى نويسنده‌ى مقاله نيز مسلم است كه خداى سبحان بعضى از احكام را در شرايع مختلفه تغيير مىدهد و اين‌گونه نيست كه همه‌ى احكام در تمامى شرايع يكسان باشد ، چون اگر كلّ احكام الهى در همه‌ى شرايع يكسان بود ، شرع‌هاى متعدد معنى نداشت ، و درست است كه خداى همه يكى است ولى اين خداى واحد\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبراى هرگروه از مسلمانانِ نوحى ، ابراهيمى ، موسوى ، عيسوى ، و مسلمانان محمدى صلى الله عليه و آله بعضى از احكام را به‌ترتيب شرايع نسخ كرده و همان‌طور كه در ابتداى بحث اشاره گرديد ، در احكام اصلى ( توحيد و نبوت و معاد ) نسخ وجود ندارد ، بلكه در بعضى از احكام فرعى اختلاف است و در بعضى از آن‌ها هم نسخ به‌گونه‌اى است كه فقط شكل حكم فرعى تغيير مىكند و به‌اصل آن ضررى وارد نمىگردد ؛ مثلًا شكل نماز يا روزه‌ى مسلمانان محمدى صلى الله عليه و آله ، با نماز و روزه‌ى مسلمانان موسوى و عيسوى تفاوت دارد ولى اصل نماز و روزه ثابت است ، پس خداى واحد مانند پزشك واحد ، گاه دارويى را به‌مريضى مىدهد و هنگامى كه آن دارو تمام شد دارويى ديگر ؛ و اين داروهاى مختلف را در يك‌حال تجويز نمىكند كه با هم منافات داشته باشند ، چون موجب تناقض مىشود ، بلكه در حالات مختلفه داروهاى مناسب با هرحالى را به‌بيمار مىدهد .\r\nاكنون همان‌گونه كه در پاسخ به‌سؤالات مكرر و مشابه قبل اشاره شد ، در اين‌جا هم عرض مىكنيم : ذكر دو حكم مذكور در سؤال نويسنده‌ى مقاله به‌عنوان دو حكم غيرواحد در هيچ يكى از شرايع آسمانى نيامده است ، زيرا نصّى برثبوت قصاص بدون قيد و شرط در حكم فرضى اوّل ، در هيچ‌يك از شرايع گذشته نداشته‌ايم ، و حكم دوّم نيز ، مورد قبول نيست كه قبلًا پاسخ داده شد ، اگرچه برفرض وجود دو حكم غيرواحد ذكر شده ، پاسخ سؤال مذكور « خير » است ، و اما راجع به‌چگونگى عمل\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبه‌آيه‌ى شريفه‌ى 44 سوره‌ى مائده عرض مىشود : اگر « ما انزل‌اللَّه » قرآن « الانثى بالانثى » نبود و تنها « النّفس بالنّفس » منقول از شريعت تورات و شريعت انجيل بود ، ما همان را مىپذيرفتيم ، و متأسفانه نگارنده‌ى مقاله « ماانزل‌اللَّه » در اسلام خاتم را ترك كرده و ما « ما انزل‌اللَّه » در اسلام قبلى را اتّخاذ نموده آن‌هم با اين شرط كه حتماً « النّفس بالنّفس » قصاص مرد در برابر زن را دربرمىگيرد ، در اين‌جا با توجه به‌همه‌ى جوانب بحث گذشته سؤال ما از نويسنده‌ى مقاله اين‌است كه حال چه كسى مشمول آيه‌ى « و من لم يحكم بما انزل‌اللَّه فاولئك هم‌الكافرون » خواهد بود ؟\r\nدر پايان اين جوابيه ، به‌سؤالات چهارگانه‌اى كه در انتهاى نوشتار مذكور مطرح شده ، پاسخ داده مىشود :\r\n1 ) معنى اجتهاد مناسب با شرايط روز ، تنها در مورد برداشت‌هاى موضوعى است ، ولى احكام اسلامى به‌هيچ‌وجه من‌الوجوه قابل تغيير برحسب تغيير زمان و مكان و . . . نيست كه نمونه‌هايى از قبض و بسط در موضوعات احكام را در رساله‌ى فقه گويا مشروحاً بيان نموده‌ايم ؛ از جمله در باب قربانى در « مُنى » كه برمبناى « فكلوا منها واطعموا البائس‌الفقير » واجب بوده ، ولى اكنون كه قربانىها بسيار ، و فقرايى كه بتوانند در « مُنى » از آن‌ها استفاده كنند ناچيزند ، اين قربانى ديگر موضوعيتى ندارد و بايد به‌گونه‌اى ديگر اين بخشش مالى براى بينوايان انجام شود ؛ مثلًا در مكّه يا مدينه و يا هر جاى ديگر كه به‌فقير دسترسى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nنداشته باشند ، نه آن‌كه ميليون‌ها گاو ، گوسفند و شتر در آن‌جا ، قربانىِ دفنِ به‌زيرزمين و يا سوزاندن گردند و يا خوراك كرم‌ها و سگ‌ها شوند و بدترين اسراف وحشيانه به‌نام دين در برابر ميليون‌ها گرسنه‌ى جهان اسلام صورت گيرد .\r\nو اگر در گذشته به‌علت خوف از فتنه‌ى كفار و يا خوف از حيوانات درنده و . . . نماز در سفر از جهت كيفيتش قصر مىگرديده و يا به‌جهت عسر در سفر ، روزه‌گرفتن موجب ضررى بدنى مىشده و افطار واجب بوده است ، اكنون كه هر دو موضوع تغيير كرده و چه بسا به‌هنگام سفر ، راحت‌تر از وطن خود هستيم ، نماز و روزه‌ى مسافران در هيچ‌جا قصر و افطار نمىگردد ، مگر در جاهايى كه موضوع « ان خفتم » و « عسر » وجود داشته باشد .\r\nو مثلًا در « نحر » شتر و « ذبح » ساير حيوانات حلال گوشت كه به‌صورت فردى با دست بوده ، اكنون كه زندگى ماشينى شده و موضوع تغيير كرده فردى يا افرادى مىتوانند حيواناتى را رو به‌قبله نهند و يك‌جا با گفتن « بسم‌اللَّه » به‌هرزبانى كه باشد ، با فشار دادن يا لمس دكمه‌ى برقى همگى آن‌ها را نحر يا ذبح كنند .\r\n2 - درست است كه ارزش اقتصادى يك‌زن باسواد بيشتر از يك‌مرد بىسواد است ، ولى اين‌مورد به‌كلّيّت قانون اشكالى وارد نمىكند ؛ وانگهى توليد مثل زن هرچند علامه باشد خيلى كمتر از مرد بىسواد است ، و همان‌گونه كه مفصلًا توضيح داده شد در اين‌جا بُعد ارزش معنوى مطرح\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nنيست . « 1 »\r\n3 اگر يك‌مرد ، كسى را كه از نظر ژنتيكى دو جنسى ( نر - ماده ) است بكشد ، بايد نيم‌بهاى مجموع ديه‌ى زن و مرد - يعنى 750 مثقال طلا - را به ولىّ دم بپردازد .\r\n4 - اگر كليه‌ى يك برادر را به‌خواهرش پيوند زدند كليه مال كسى است كه بالفعل نزد اوست و به‌هنگام قصاص ، حكم آن مربوط به‌شخص گيرنده‌ى كليه است نه دهنده‌ى كليه ، بنابراين اگر ضاربى به‌كليه‌ى آن خواهر - كه كليه‌ى پيوندى برادرش بوده - آسيب رساند و يا آن‌را از كار انداخت محكوم به‌پرداخت ديه‌ى كليه‌ى زن است نه مرد ، و برادر آن زن نيز نمىتواند مدعى ديه‌ى كليه از كارافتاده‌اى باشد كه قبلًا از آنِ او بوده و به‌خواهرش بخشيده ؛ چون پس از بخشش به‌خواهرش ، كليه از آنِ خواهر اوست و برادر نمىتواند هيچ‌گونه ادعايى داشته باشد .\r\nاينك براى اطلاع بيشتر پيرامون احكام قصاص از ديدگاه قرآن و سنّت ، مقتضى است به‌كتب عربى تفسيرالفرقان و تبصرةالفقهاء و رسائل فارسى حقوق زن از ديدگاه قرآن و سنّت در همين كتاب و توضيح‌المسائل نوين مراجعه گردد ، و نگارنده‌ى اين جوابيه آماده‌ى\r\n\r\n\r\n","description":"","footnote":"\r\n( 1 ) - و چنان‌چه مطرح باشد ، ارزش معنوى ميان خود مردان و ميان خود زنان ، تفاوت در قصاص ، هرج و مرج در تشخيص حكم است كه هرگز قابل كنترل نخواهد بود و همان‌طور كه گفته شد قدرت توليد مثل بيشتر مردان و ساير موارد قطعاً جنبه‌ى واقعيت انكارناپذير بيرونى دارد و حكمت تفاوت حكم قصاص مرد و زن همين واقعيات است و بالاخره « الحر بالحر » دليل تساوى خون‌بهاى مردان نسبت به‌يكديگر است و « الانثى بالانثى » عهده‌دار تساوى خون‌بهاى زنان با هم است و اين دو نصّ ، دلايل قطعى بر نابرابرى خون‌بهاى مرد و زن است ؛ چنان‌كه « العبد بالعبد » دليل بر نابرابرى عبد با حُرّ مىباشد\r\n","page_name":" 151 ","page_number":151},
  {"content":"\r\n\r\nپاسخ‌گويى مكاتبه‌اى ، حضورى ، تلفنى ، ايميلى ، فاكسى و اينترنتى و تلويزيونى به‌تمامى سؤالات محقّقان پيرامون اسلام و قرآن مهجور مىباشد .\r\nوالسّلام على عباداللَّه الصّالحين\r\nقم‌المشرّفه - محمد صادقىتهرانى\r\nمهرماه 1374\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nنامه‌ى خانم مهندس ژيلا موحد شريعت‌پناهى در پاسخ به جوابيه‌ى اول\r\nضمن تشكر فراوان از جناب آقاى صادقىتهرانى كه وقت گرانبهاى خويش را صرف خواندن مقاله‌ى اين‌جانب نموده‌اند ، فهرست‌وار مطالبى را در پاسخ مىآورم :\r\n1 ايشان در ابتداى جوابيه ، قاعده‌ى منسوب به‌فقه يعنى : كلّما حكم به‌العقل ، حكم به‌الشرع و كلّما حكم به‌الشرع حكم به‌العقل ، را دو افتراى دروغ مشهور دانسته‌اند .\r\nجواب‌بنده به‌عنوان يك روشنفكر مذهبى اين قاعده را از كتاب استاد مطهرى ( و بسيارى از علماى ديگر اسلامى ) نقل كرده‌ام . استاد مطهرى شخصى است كه امام ( ره ) در وصف ايشان و به‌مناسب شهادت ايشان فرموده‌اند : « تسليت در شهادت شخصيتى كه عمر شريف و ارزنده‌ى خود را در راه اهداف مقدس اسلام صرف كرد با كجروىها و انحرافات مبارزه‌ى سرسختانه كرد . تسليت در شهادت مردى كه در اسلام‌شناسى و فنون\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمختلفه‌ى اسلام و قرآن كريم كم‌نظير بود . . . » « 1 » آيا مىتوان به‌همين سادگى اين اصل منسوب به‌فقه را كه در طول تاريخ اسلام حربه‌ى برنده‌اى برعليه مخالفان اسلام بوده است را مردود دانست ؟\r\nآيا جناب آقاى صادقىتهرانى ، آيات نورانى قرآن ، استدلالات اين‌جانب و استدلالات خويش را به‌چه چيزى درك و فهم كرده‌اند ؟ آيا جز با عقل خويش ؟ از طرف ديگر تعقلىبودن اسلام در آيات متعدد از قرآن از جمله آيات 242 بقره ، نور 61 ، آل‌عمران 118 ، حديد 17 ، يوسف 2 ، و . . . آمده است .\r\n2 ايشان نوشته‌اند : نگارنده‌ى مقاله از مجموع سه آيه‌ى قرآن پيرامون خلقت انسان چنين نتيجه گرفته‌اند كه خداوند زن را از جنس مرد آفريد و نفس زن و نفس مرد مساويند . و سپس در مخالفت با اين‌نظر استدلالى نموده‌اند .\r\nجواب‌شگفتا ! كه در قرن بيستم و با اين‌همه پيشرفت در علم ژنتيك و انسان‌شناسى و تطبيق آن‌ها با آيات نورانى قرآن كريم « 2 » و با اين‌همه پيشرفت‌هاى علمى زنان در تمام عرصه‌اى علمى و عملى از فضانوردى گرفته تا جراحى ، از علوم كامپيوترى گرفته تا تحقيقات زيست‌شناسى ، از علم فيزيك گرفته تا علم روان‌شناسى ، هنوز ايشان مىخواهند ثابت كنند كه نفس مرد با نفس زن متفاوت و از او برتر است . براى اين‌كه بحث تكرارى نشود بنده بحث را با يك استدلال و سؤال قرآنى به‌پايان مىبرم .\r\n\r\n\r\n","description":"","footnote":"\r\n( 1 ) - فرازهايى از پيام‌هاى امام خمينى ( ره ) به‌مناسبت شهادت استاد مطهرى .\r\n( 2 ) - خلقت انسان از دكتر يداللَّه سحابى .\r\n","page_name":" 154 ","page_number":154},
  {"content":"\r\n\r\nدر تمام ترجمه‌هاى معتبر موجود در هنگام ترجمه‌ى كلمه‌ى « نفس » چه براى زن و چه براى مرد كوچك‌ترين تفاوتى ديده نمىشود از جمله در آيه‌ى 22 از سوره‌ى شريفه‌ى مائده كه مىفرمايد : « انّه من قتل نفساً به غير نفس او فساد فىالارض فكانّما قتل‌الناس جميعاً » « همانا كسى كه نفسى را به‌جز در مقابل نفس ديگر ( قصاص ) بكشد ، يا در مقابل فسادى كه در زمين كرده بكشد ، پس چنان است كه كه همه‌ى مردم را دسته‌جمعى كشته باشد . » و يا در آيه‌ى 98 از سوره‌ى شريفه‌ى انعام كه مىفرمايد : « و هوالذى انشأكم من نفس واحده فمستقر و مستودع . . . » « و او است كسى كه شما را از يك نفس واحد ايجاد كرد سپس مستقر كرد و وديعت‌گاهى قرار داد . . . »\r\nسؤال من اين‌است كه آيا تاكنون در هيچ كتاب لغت عرب ، در مقابل كلمه‌ى نفس دو معناى متفاوت براى نفس زن و نفس مرد ديده شده است ؟ بنده كه منجدالطّلاب ، قاموس قرآن و فرهنگ نوين عربى فارسى را ملاحظه كرده‌ام ، چنين تفاوت و تفكيكى را نديدم .\r\n3 - در جاى ديگر استدلال كرده‌اند كه : « اگر هم برفرض نظريه‌ى نگارنده‌ى مقاله را قبول كنيم كه زن از جنس مرد آفريده شده آيا امكان ندارد دو جنس با هم تفاوت ارزشى داشته باشند ؛ مثلًا دو مرغ كه يكى از آن‌ها روزى دو عدد تخم مىگذارد و ديگرى روزى يك‌عدد ، آيا ارزش اقتصادى و جسمى هر دو يكسان است ؟ »\r\nجواب‌خوشبختانه ايشان خود جواب متناقض با اين استدلال را در جاى ديگرى از جوابيه‌ى خويش چنين بيان مىكنند : « درست است كه\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nارزش اقتصادى يك‌زن باسواد بيشتر از يك‌مرد بىسواد است ، ولى اين مورد به‌كلّيّت قانون اشكالى وارد نمىكند . »\r\nقضاوت در مورد چگونگى حلّ اين تناقضات را به‌خوانندگان بىطرف وامىگذارم .\r\n4 - ايشان در مقابل پرسش اين‌جانب كه : « حكم تساوى در قصاص بهتر است يا عدم تساوى در قصاص » استدلالى آورده‌اند از جمله : و اگر هم بر فرض « النفس بالنفس » كليّت داشته باشد ، « الانثى بالانثى » ناسخ آن و عادلانه‌تر است .\r\nجواب : بنده در اين استدلال لغت « عادلانه‌تر » را نمىتوانم فهم كنم ، زيرا كه : « يا در شريعت موسى به مردان ظلم مىشده » كه « مرد را به زن » قصاص مىكرده‌اند و يا « اكنون به زنان ظلم مىشود » كه « مرد را به زن » قصاص نمىكنند .\r\nحال از آن‌جايى كه خداوند حكيم نسبت‌دادن هرگونه ظلم را به‌خود مطلقاً رد مىكند « ليس بظّلام للعبيد » « و خدا به‌بندگان ظالم نيست . »\r\n( آيات 182 از سوره‌ى شريفه‌ى آل عمران ، 51 از سوره‌ى شريفه‌ى انفال و . . . » ، پس ناچاراً بايد بپذيريم كه هم در شريعت موسى و هم در شريعت اسلام ، مىتوان « مرد را به‌زن » قصاص كرد و اين عادلانه است .\r\n5 نوشته‌اند كه : « معنى اجتهاد مناسب با شرايط روز ، تنها در مورد برداشت‌هاى موضوعى است ولى احكام اسلامى به‌هيچ‌وجه من‌الوجوه قابل تغيير برحسب تغيير زمان و مكان و . . . نيست . »\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nجواب مستقيماً از كتاب زن و انتخابات نقل قول مىكنيم : « پس از بيان مقدمات و دلايل مذكور ، شورا ( علماىالازهرا ) فتواى صريح خود را درباره‌ى حرمت زن در پارلمان به‌صورت ذيل ، صادر مىكند : « با توجه به‌دلايل سابق ، شوراى فتوا مقرر مىدارد كه شريعت اسلام طبق آن‌چه در حديث شريف قبل وارد شده ، تصدى هرگونه ولايت عامه را كه فرد بارز آن تشريع قوانين ؛ يعنى وظيفه‌ى اصلى اعضاى پارلمان است ، براى زن ممنوع و حرام كرده است . » « 1 » و در جاى ديگر به‌نقل از همين كتاب مىخوانيم ( در مورد فتواى فقهاى شيعه ) : « به‌نظر ما چهار روايت مذكور در بالا براى آنان كه مىخواهند بىطرفانه اين موضوع را مطالعه كنند دلايل كافى به‌شمار مىرود و مسأله‌ى ممنوع‌بودن بانوان را از تصدى ولايت عامه ( قانون‌گذارى - اجراى قوانين - قضاوت ) به‌قدرى روشن مىسازد كه هيچ‌گونه احتياجى به‌توضيح و تشريح ما هم نيست . » « 2 »\r\nمىبينيم كه شركت زن در انتخابات به‌عنوان يك‌حكم ( بدون قيد و شرط ) حرام اعلام شده است ، و دلايل آورده شده به‌عنوان مقدمه ، هيچ‌كدام به‌موضوع اشاره ندارند بلكه حكم محسوب مىشوند ؛ پس چگونه اين‌حكم با اجتهاد تغيير يافته است ؟\r\n6 ايشان خود نيز با استدلالات ديگرى به‌مواردى از قانون اعتراض داشته‌اند كه از حيطه‌ى مقاله‌ى اين‌جانب فراتر رفته است .\r\n\r\n\r\n","description":"","footnote":"\r\n( 1 ) - زن و انتخابات از سلسله انتشارات از اسلام چه مىدانيم ؟ ، نويسندگان جمعى از صاحب‌نظران ، صفحه‌ى 64\r\n( 2 ) - همان منبع ، ص 73\r\n","page_name":" 157 ","page_number":157},
  {"content":"\r\n\r\n7 هم‌چنين ايشان به‌اعتراض برخى ديگر از زنان نيز پاسخ داده‌اند كه از حيطه‌ى مقاله‌ى اين‌جانب خارج بوده است .\r\n8 در پاسخ به سؤال 2 از مقاله‌ى اين‌جانب ، ايشان با اين استدلال كه « توليد مثل زن هرچند علّامه باشد خيلى كمتر از از مرد بىسواد است » پاسخ داده‌اند .\r\nجواب : اولًا آيا در زمانى كه جلوگيرى از ازدياد جمعيت مورد قبول همه‌ى دولت‌ها ( از جمله دول اسلامى ) مىباشد ، باز هم قدرت توليد مثل بيشتر مىتواند مبناى ارزش‌گذارى بيشتر باشد ؟\r\nثانياً : اگر مردى به هردليل قدرت توليد مثل خود را از دست بدهد ، آيا آقاى صادقى تهرانى حكم قصاص در مورد او را متفاوت از مردى كه قدرت توليد مثلش عادى است ، تعيين مىكنند ؟\r\n9 - در پاسخ به سؤال 3 : ايشان پاسخى به چگونگى قصاص قاتل نكرده و فقط مبلغ ديه را تعيين كرده‌اند .\r\n10 - در پاسخ به سؤال 4 نوشته‌اند : « بنابراين اگر ضاربى به‌كليه‌ى آن خواهر كه كليه‌ى پيوندى برادرش بوده - آسيب رساند و يا آن را از كار انداخت ، محكوم به پرداخت ديه‌ى كليه‌ى زن است نه مرد و برادر آن زن نيز نمىتواند مدعى كليه از كارافتاده‌اى باشد كه قبلًا از آنِ او بوده است و به‌خواهرش بخشيده ، چون پس از بخشش به‌خواهرش ، كليه از آنِ خواهر اوست و نمىتواند هيچ‌گونه ادعايى داشته باشد . »\r\nجواب : همان‌طور كه در استدلالات پيشين آقاى صادقىتهرانى\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمشاهده كرديم ، ايشان قائل به « تفاوت ارزشى بين دو جنس مرد و زن » مىباشند . بنابراين برپايه‌ى استدلال خودشان ، آن برادرى كه كليه‌ى خود را به خواهر خويش هديه كرده است ، « نقصى » را عمداً در وجود خودش ايجاد كرده كه بيش از « جبران نقصى » است كه براى خواهرش انجام شده ؛ يعنى برادر قسمتى از كارآيى خويش را به عنوان يك مرد از دست داده و فقط نصف كارآيى آن را ( البته از نظر آقاى صادقى تهرانى ) به خواهرش منتقل كرده است .\r\nاگر بخواهيم مثال واضح‌ترى بزنيم ، مىتوانيم چنين تصور كنيم كه خواهرى منزل مسكونى خود را در اثر زلزله از دست داده است و برادرش خانه‌اى به وسعت دو برابر منزل اوليه به او مىبخشد ، ليكن خواهر فقط از نصف وسعت منزل استفاده مىكند و بقيه منزل را بلااستفاده مىگذارد ؛ حال اگر شخصى عمداً خانه‌ى بخشيده شده را تماماً خراب كند ، به نظر اين‌جانب خواهر مىتواند ادعاى خسارت براى گرفتن قيمت خانه را داشته باشد ، اگرچه فقط از نصف آن استفاده مىكرده است .\r\n11 - ايشان در قسمتى از جوابيه‌ى خويش به‌عنوان يكى از دلايل « كم‌ارزش بودن » زنان نسبت به مردان نوشته‌اند : « اولًا تعداد زنان بيش از مردان بوده و مىباشد . »\r\nجواب : در اين‌جا بهتر است از آمار و ارقام ملى و بين‌المللى كمك بگيريم . به‌نقل از سالنامه‌ى جمعيتى جهان « 1 » :\r\n\r\n\r\n","description":"","footnote":"\r\n( 1 ) - سالنامه‌ى جمعيتى جهان ، 1990 ، پژوهشى در گيتاشناختى جمعيت ، محمدرضا عسگرى .\r\n","page_name":" 159 ","page_number":159},
  {"content":"\r\n\r\nجمعيت جهان در سال 1990 برابر بوده است با 000 / 230 / 231 / 5 نفر . درصد جمعيت مردان در سال 1990 برابر بوده است با 3 / 50 درصد »\r\nاز اين دو رقم نتيجه مىگيريم كه جمعيت مردان در كل جهان در سال 1990 برابر بوده است با 690 / 308 / 631 / 2 نفر و جمعيت كل زنان در تمام جهان در سال 1990 برابر بوده است با 310 / 921 / 599 / 2 ؛ يعنى در سال 1990 در سراسر جهان تعداد كل مردان 380 / 387 / 31 نفر بيش از تعداد كل زنان در سراسر جهان بوده است .\r\nهم‌چنين از آمار سرشمارى 1365 چنين استخراج مىشود « 1 » :\r\nكل جمعيت ايران در سال 1365 : 010 / 445 / 49\r\nجمعيت كل مردان در ايران در سال 1365 : 961 / 280 / 25\r\nجمعيت كل زنان در ايران در سال 1365 : 049 / 164 / 24\r\nيعنى در كشور جمهورى اسلامى ايران نيز در سال 1365 تعداد مردان 912 / 116 / 1 نفر بيش از زنان بوده است .\r\nخداوندا ! منتقدين بىغرض را در جامعه‌ى ما زيا بفرما تا بتوانيم راه‌حل‌هايى مورد رضاى تو براى مشكلات پيدا كنيم .\r\nوالسلام - با تشكر مجدد\r\nژ . م . شريعت‌پناهى\r\n23 / 9 / 1374\r\n\r\n\r\n","description":"","footnote":"\r\n( 1 ) - سرشمارى عمومى نفوس و مسكن ، مهرماه 1365 ، مركز آمار ايران\r\n","page_name":" 160 ","page_number":160},
  {"content":"\r\n\r\n\r\nجوابيه‌ى حضرت آيت‌اللَّه صادقى تهرانى به نامه‌ى خانم مهندس شريعت‌پناهى\r\nبسم‌اللَّه الرّحمن الرّحيم\r\nحضور محترم مسؤول مجله‌ى « ايران فردا » ، السلام عليكم و رحمةاللَّه و بركاته !\r\nبه‌اطلاع آن‌جناب مىرساند نامه‌ى مهندس ژيلا موحّد كه در پاسخ به جوابيه‌ى اين‌جانب به‌مقاله‌ى ايشان نگاشته‌اند ، در تاريخ 3 / 12 / 1374 « ه . ش » دريافت شد . مقتضى است در صورت چاپ نمودن آن در مجله‌ى ايران فردا ، پاسخ ذيل را طبق قانون مطبوعات در آن نشريه درج نماييد .\r\nهدف از اين جوابيه به‌نامه‌ى مهندس ژيلا موحّد ، ترغيب‌نمودن روشنفكران مسلمان به تدبّر بيشتر در در آيات قرآن و در نهايت ايجاد روحيه‌ى تعبّد در برابر احكام خداى حكيم مىباشد . اگرچه بر آزادانديشان مسلمان و تابعان شريعت قرآن پرواضح است كه جوابيه‌ى پيشين به‌مقاله‌ى قبلى ، جامع و مانع و بيانگر قصاص عادلانه از ديدگاه\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكتاب و سنّت بوده است ، ولى به‌جهت مسؤوليتى كه در قبال دفاع از قرآن مهجور و سنّت مظلوم برعهده‌ى تمام مكلفان نهاده شده ، سطور ذيل تحرير مىگردد .\r\nبا كمال تأسف بايد عرض كنم اگر نگارنده‌ى نامه به‌ادبيات صحيح عربى به‌طور دقيق توجه داشتند و در جوابيه‌ى اين‌جانب نيز تأمّل بيشترى مىنمودند ، براى ايشان ابهامى باقى نمىماند تا در پاسخ به آن ، به نقل قول متوسل شوند ، زيرا اين شيوه بسى آسان‌تر از استدلال ادبى و علمى است ؛ چنان‌كه ذيلًا ملاحظه خواهد شد .\r\nجواب به پاسخ شماره‌ى 1 مندرج در نامه ايشان در دو بخش از اين پاسخ عبارت « كلّما حكم به‌العقل ، حكم به‌الشّرع . . . » را ابتداءاً « قاعده‌ى منسوب به‌فقه » و در انتها « اصل منسوب به فقه » دانسته‌اند كه نشانه‌ى توافق ايشان با نظر ماست ؛ يعنى قاعده‌ى مذكور به فقه اسلامى نسبت داده شده و جعلى است ولى اثرى از آن در كتاب و سنت ديده نمىشود ، و هم‌چنين بلافاصله پس از رؤيت مقدمه‌ى ما پيرامون قاعده‌ى مذكور ، كه آن را « دو افترا و دروغ مشهور » دانسته‌ايم ، بدون توجه به توضيحات بعدى ، اقدام به پاسخ نموده و دچار اشتباه شده‌اند ، زيرا خودِ كلمه‌ى « افترا و دروغ مشهور » دليل بر آن است كه قاعده‌ى مذكور ، در كتب بعضى از علما موجود است ، اما اسلامى نيست ، نه اين‌كه خواسته باشيم وجود آن را از كتب ايشان نفى نماييم . سپس در پاسخ خود بعد از نقل قولى از مرحوم امام ( ره ) پيرامون مرحوم شهيد مطهرى ( ره ) دو سؤال را\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمطرح نموده‌اند كه به هر دو پاسخ مىدهيم ، البته با توجه به اين كه مرحوم شهيد مطهرى ( ره ) و علماى ديگر ، هرگز معصوم نبوده‌اند تا همه‌ى كتاب‌هايشان به‌طور مطلق حجّت شرعى باشد ، زيرا تنها وحى الهى است كه مطلقاً حجّيت شرعى دارد ؛ چه وحى كتاب يا وحى حاشيه‌اى سنّت قطعيّه . ضمناً در ادامه‌ى روش « مهندس ژيلا موحد » تنها براى نمونه به‌نقل قولى از مرحوم امام ( ره ) اكتفا مىكنيم - كه براى طرد اوهام از نسبت دادن اشتباه به‌ايشان كافى است - و در صحيفه‌ى نور ، جلد 20 ، ص 20 ، س 26 به‌صورت ذيل درج شده است : « اين‌جانب از روى جدّ نه تعارف معمولى مىگويم : از عمر به‌باد رفته‌ى خود در راه اشتباه و جهالت تأسف دارم و شما اى فرزندان برومند اسلام ! حوزه‌ها و دانشگاه‌ها را از توجه به شؤونات قرآن و ابعاد بسيار مختلف آن بيدار كنيد . « تدريس قرآن » در هر رشته‌اى از آن را محّط نظر و مقصد اعلاى خود قرار دهيد ، مبادا خداى ناخواسته در آخر عمر كه ضعف پيرى بر شما هجوم كرد ، از كرده‌ها پشيمان و تأسف بر ايام جوانى بخوريد ، هم‌چون نويسنده . »\r\nحال تذكر اين نكته لازم است كه اگرچه نگارنده‌ى نامه با استفاده از سخنان مرحوم امام ( ره ) پيرامون شهيد مطهرى ( ره ) خواسته‌اند بين قاعده‌ى مذكور و نظر خويش مبنى بر تساوى خون‌بهاى مرد و زن ، ارتباط برقرار سازند ، ولى مرحوم امام به هنگام فتوا دادن به صراحت خون‌بهاى مرد را دو برابر زن مىدانستند ، چنان‌كه در تحريرالوسيله‌ى ايشان مضبوط است و نظر همه‌ى علماى اسلام نيز همين است ، و اما\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمغالطه‌اى كه در نامه آمده است ، اين است كه با قرار دادن دو سؤال پشت سر هم ، درك و فهم آيات قرآن و مطالب استدلالى را به قاعده‌ى مذكور ارتباط داده‌اند كه نتيجه‌ى آن يعنى يكسان پنداشتن فهم شريعت با تشريع عقل ! در صورتى كه ما نيز اصول عقايد اسلامى را تعقّلى مىدانيم ، ولى اين بدان معنا نيست كه پس از پذيرش تعقّلى دين اسلام ، به جاى تبعيّت از احكام قرآن و سنّت قطعيه ، حكم شرع را تابع حكم عقل بدانيم ، و اگر برفرض محال قاعده‌ى منسوب به فقهِ فوق‌الذّكر درست باشد ! و نظريه‌ى نگارنده‌ى نامه را بپذيريم ، چون عقول مختلف است احكامشان نيز مختلف خواهد بود ، در نتيجه شريعت دچار تضاد و تناقض مىگردد ؛ وانگهى اگر همه‌ى عقول هر آن‌چه را كه شرع حكم مىكند به‌طور يكسان حكم كنند ، ديگر نيازى به‌شرع نيست ، در حالى كه مىدانيم عقل در احكام شرعى فقط وسيله‌ى فهم حكم از كتاب و سنت است ، نه دليلى مستقل از آن ، زيرا اگر هر آن‌چه را عقل حكم كند شرعى بدانيم در اين صورت با آيه‌ى « ولايشرك فى حكمه احداً » ( سوره‌ى كهف ، آيه‌ى 26 ) به جنگ برخاسته‌ايم ، زيرا آيه‌ى مذكور ، هرگونه حكم ربّانى را - اعم از تكوينى و تشريعى - مخصوص خدا مىداند و هيچ شريكى براى آن قائل نيست ، و سنّت پيامبر صلى الله عليه و آله نيز منقول از حكم الهى است ، و بالجمله آياتى متعدد از قرآن هم ، هرگز به هيچ‌وجه من‌الوجوه ، اشاره‌اى به‌تشريع حكم براساس عقل از سوى انسان‌ها ننموده‌اند ، و حتى ساحت قدس عاقل‌ترين خردمندان عالم يعنى پيامبر اكرم صلى الله عليه و آله را نيز از آن مبرّا\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nندانسته‌اند ، چنان‌كه خداى تعالى در آيه‌ى ذيل به صراحت ، پيامد تشريع احتمالى در حدّ استحاله از سوى آن بزرگوار را ، عقوبتى سخت دانسته‌اند و فرموده : « ولو تَقَوَّل علينا بعض الاقاويل . لاخذنا منه باليمين . ثمّ لقطعنا منه الوتين . فما منكم من احدٍ عنه بحا جزين . » ( سوره‌ى الحاقّه ، آيه‌ى 47 ) « اگر بر فرض محال ، بعضى گفته‌ها را - از پيش خود - به ما نسبت دهد ، با دست قدرت ما ، مأخوذ خواهد شد . و رگ و حيات رسالتش بريده گردد . پس احدى از شما را ياراى جلوگيرى از اراده‌ى ربّانى نخواهد بود . »\r\nاينك بايد نگارنده‌ى نامه به‌اين پرسش پاسخ دهند كه « آيا عقل خود را از عقل كل ؛ يعنى عقل محمد مصطفى صلى الله عليه و آله برتر مىدانند ؟ ! حال به ضرس قاطع در پاسخ به سؤال مسطور در صفحه‌ى اول نامه مىگوييم :\r\nآرى ! بايد قاعده‌اى را كه منسوب به فقه بوده - و مخالف با نصوص آياتى از قرآن است كه تشريع را منحصر به خداى حكيم مىداند - مردود دانست ، زيرا حربه‌اى برنده عليه كيان اسلام بوده و مىباشد . البته هنوز ايشان به‌اين پرسش پاسخ نداده‌اند كه : « آيا عقل مىتواند حكم كند كه مثلًا نماز صبح دو ركعت باشد يا سه ركعت ؟ ! »\r\nجواب به‌پاسخ شماره‌ى 2 : در اين بخش از نامه هم با توسل به مقدمه‌اى زيبا مبنى بر « شگفتا ! كه در قرن بيستم و با اين همه پيشرفت در علم ژنتيك و انسان‌شناسى و تطبيق آن‌ها با آيات نورانى قرآن كريم و . . . »\r\nخواسته‌اند به‌حكم الهى پيرامون خون‌بهاى مرد و زن خدشه‌اى وارد كنند ، در صورتى كه برخورد ايشان شگفت‌انگيزتر است كه اصرار دارند آيه‌ى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n« الاثنى بالاثنى » را با نظر خود تطبيق دهند ، نه نظر خود را با آن . البته حضرت امام اميرالمؤمنين عليه السلام درباره‌ى اين معضل پيشگويى كرده و در قسمتى از خطبه‌ى 138 نهج‌البلاغه فرموده‌اند : « . . . و يعطف‌الرّاى علىالقرآن اذا عطفوا القرآن علىالرّأى » يعنى : « حضرت قائم ( عج ) - پس از ظهور - رأى مردم را بر قرآن تطبيق مىدهد ، هنگامى كه مردم قرآن كريم را بر رأى خود معطوف كرده‌اند . »\r\nو اين خود تفسير به رأى است كه كسى قبل از نگرش مستقيم و خالى از تعصّب به‌آيات قرآن ، مفادّ مطالب علمى را پذيرفته باشد ، و سپس به‌قرآن مراجعه كند ، با اين كه نظرات علمى بشرى مطلق نيستند ، ولى وحى الهى مطلق است ، و تمامى آيات قرآن برمبناى علم مطلق خدا نازل شده است ، پس در بعضى از موارد كه علوم بشرى مطابق با قرآن نيست ، نقص از بشر است نه از علم مطلق الهى ، و حال كه خداى سبحان خون‌بهاى مرد را دو برابر زن مقرّر فرموده است ، آيا علم محدود بشر مىتواند به علم نامحدود الهى در اين زمينه اعتراض كند ، در حالى كه خدا حكيم و عادل است .\r\nدر بخش ديگرى از پاسخ شماره‌ى 2 چنين آمده است : « من تاكنون براى نفس ، دو معناى متفاوت نديده‌ام » جواب اين‌است : ما هم با اين نظر موافق بوده‌ايم ولى از شما سؤال مىكنيم اگر لفظى شامل چند چيز باشد ، آيا معنى آن برابرى چند چيز با يكديگر است ؟ مثلًا كلمه‌ى « شىُّ » شامل خالق و مخلوق است ؟ آيا در اين صورت خالق و مخلوق با هم برابرند ؟ !\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدرست است كه هم رسول گرامى « نَفْس » است و سلمان فارسى رحمهم الله هم « نفس » ؛ آيا اين دو نفس گرامى با هم برابرند ؟ ! پس زن و مرد كه هر دو نفس‌اند ، نه تنها با هم از نظر ارزش و كارآمدى متفاوتند ، بلكه زنان هم همچون مردان با يكديگر متفاوند .\r\nجواب به‌پاسخ شماره‌ى 3 : اوّلًا طبق حكم صريح و آشكار آيه‌ى « الانثى بالانثى » و نه الذَّكَرُ بالانثى ! حكم قرآن تفاوت ميان خون‌بهاى مرد و زن است ، چه اين كه ما دليل ديگرى داشته يا نداشته باشيم ، زيرا خدا عالِمِ مطلق است و ما محدوديم و كلّ حكمت‌ها را نمىفهميم ؛ ثانياً استدلال ما برمبناى « اگر » بود و نه آن كه حكم تورات ، تساوى در قصاص باشد ؛ وانگهى عادلانه‌تر در مقابل عادلانه ، معنايش روشن است ، ولى براى فهم بيشتر مطلب مثالى مىزنيم : مثلًا نسبت به‌همه‌ى مردم بايد با عدالت رفتار كرد ، ولى به يتيمان بايد احسان نمود كه فوق عدالت است ، البته درست است كه عدالت واجب مىباشد ، و ليكن احسان به يتيم ، واجب دوم است و عادلانه‌تر ، كه اگر نسبت به مال او با عدالت رفتار شود يك واجب انجام شده ولى واجب ديگر كه احسان است ترك گرديده ، به‌همين منوال نيز « ممكن است » در شريعت ابدى اسلام كه همه‌ى جوانب احكام ، براساس علم مطلق الهى مراعات شده ، قصاص زن به زن عادلانه‌تر است و هركدام به جاى خود درست است ولى نكته اين است كه در آيه‌ى « النّفس بالنّفس » برابرى خون‌بهاى مرد و زن مشخص نيست ، بلكه به طور مطلق نفس را با نفس برابر دانسته ، ولى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nآيه‌ى « الانثى بالانثى » آن را توضيح داده است . بنابراين براساس نكته‌ى مهم مذكور ، هر دو حكم تورات و قرآن مانند يكديگر و عادلانه خواهد بود .\r\nثالثاً : اختصاص « الانثى بالانثى » « 1 » نشانگر آن است انثاى اوّل قاتل و دومى مقتول است ، بنابر اين نصّ آيه‌ى مذكور پس از قتل هر زنى تنها زنى قاتل قصاص مىگردد نه مرد ، چنان‌كه در « الحُرّ بالحُرّ » و « العبد بالعبد » فقط مرد « آزاد به آزاد » و « بنده به بنده » قصاص مىشود ، و بالجمله مفهوم آيات فوق‌الذّكر ، تفاوت قصاص بين زن و مرد و هم‌چنين بين حرّ و عبد را اثبات مىكند كه اگر تفاوتى در قصاص بين « زن و مرد » و « حرّ و عبد » وجود نداشت ، اختصاصات فوق غلط بود ، بنابراين اگر فرض كنيم « النّفس بالنّفس » برابرى خون‌بهاى مرد و زن را در بر داشته باشد ، خود اختصاص « الانثى بالانثى » ناسخ « النّفس بالنّفس » است ، ولى همان‌طور كه در قسمت قبل اشاره كرديم اختصاص « الانثى بالانثى » مبيّن « النّفس بالنّفس » است .\r\nجواب به‌پاسخ شماره‌ى 5 : ما مىگوييم احكام خداى حكيم با يكديگر تضاد نداشته و قابل تغيير برحسب زمان و مكان نيست ، ولى متأسفانه اجتهادات با هم تضاد دارند و اجتهادى هم كه مبنايى جز كتاب و سنّت داشته باشد تشريع است ، و اگر مختصراً مبناى قرآن و سنّت رعايت گردد اكثريت قريب به اتفاق اجتهادات موافق يكديگر خواهد بود ، زيرا تنها\r\n\r\n\r\n","description":"","footnote":"\r\n( 1 ) - همانند « الحر بالحر » كه در بخش اول كتاب درباره‌ى آن بحث نموديم\r\n","page_name":" 168 ","page_number":168},
  {"content":"\r\n\r\nعدم عصمت از خطا ، مانع اتّفاق كامل است ، و با توجّه به اين كه احكام قرآن و سنّت ، بيانٌ للنّاس و حجت بالغه‌ى الهى است ، اختلافات به مرز صفر نزديك مىگردد .\r\nاكنون هر دو فتواى منقول از علماى الازهر و فقهاى شيعه را به ترتيب بررسى مىكنيم و مىبينيم كه در نظريه‌ى علماى الازهر - از چند جهت - موضوع و حكم با يكديگر مخلوط شده و با هم در تضادّند ؛ بدين‌معنا كه موضوع شركت زن در پارلمان ربطى به ولايت عامّه و تشريع قانون ندارد و تشريع قانون نيز ربطى به ولايت عامّه ندارد ، زيرا تشريع قانون نه حقّ مرد است و نه حقّ زن « 1 » ، بلكه حقّ خداست . چنان‌كه مفصلًا بحث گرديد ، هم‌چنين وظيفه‌ى اصلى اعضاى پارلمان تنها عبارت است از تطبيق موضوعات بر احكامى كه توسط فقيه از قرآن و سنّت قطعّيه به‌دست آمده و متخصّص هر امرى از امور كشورى اعمّ از زن و مرد پس از مشورت كامل ، توانايى تطبيق موضوعات بر احكام را دارند و هيچ‌دليل خاصّى از كتاب و سنّت ، مبنى بر حرمت شركت زن در انتخابات نداريم ، و بالاخره براساس قرآن و سنّت ، ولايت عامّه يا رهبرى كلّى جامعه در اختصاص مرد است ، بنابراين ممنوع بودن بانوان از تصدّى ولايت عامّه ، به‌عنوان فتواى فقهاى شيعه صحيح است ، ولى در تعريف ولايت عامّه منقول از فتواى ايشان ولايت عامه به طور كلى به‌عنوان رهبرى جامعه در اختصاص مرد است ، ولى اجراى بعضى از\r\n\r\n\r\n","description":"","footnote":"\r\n( 1 ) - و حتى پيامبر بزرگوار نيز كه عاقل‌ترين عُقلاست ، حق تشريع ندارد\r\n","page_name":" 169 ","page_number":169},
  {"content":"\r\n\r\nقوانين كه مادون ولايت عامّه باشد ، بين زن و مرد مشترك است ، و در باب قضاوت نيز در كتاب و سنّت ، دليلى بر حرمت يا وجوب قضاوت زن نداريم ، بلكه در سنّت معصومين عليها السلام عبارت ( ليس عليهنّ ) مورد تأكيد واقع شده كه قضاوت بر زنان واجب نيست ، نه آن كه حرام باشد ؛ يعنى جايز است . ولى بعضى فقهاى ما ( ليس عليهنّ ) را با ( ليس لهنّ ) اشتباه كرده و به « حرمت قضاوت زن » فتوا داده‌اند ، پس چنان‌كه ملاحظه شد اجتهادات با هم در تضادّند ، نه احكام خداى عليم و حكيم .\r\nجواب به‌پاسخ شماره‌ى 6 و 7 : در هر دو مورد ، توضيحات استدلالى به جهت تكميل بحث و اتمام حُجّت شرعى بوده است تا راه هرگونه اعتراضى به حكم قصاص مسدود گردد .\r\nجواب به‌پاسخ شماره‌ى 8 : جواب سؤال اول : آرى ! اين قانونى ثابت و پايدار است كه به طور كلى قدرت توليد ، مبناى ارزش‌گذارى بيشتر مىباشد ، چه در مسائل اقتصادى و يا غيره ؛ و قانون جلوگيرى از ازدياد جمعيت توسط دولت‌ها ربطى به كاهش قدرت توليد مرد ندارد ، وانگهى اگر هم توليد مثل او را در محدوده‌اى از زمان جبراً متوقف كند ، ولى قدرت او هم‌چنان نهفته و موجود است ، و به‌طور كلى توليد مثل مرد در دو بُعد از زن بيشتر است :\r\n1 - طولًا يعنى : عمرِ توليد مثل مرد بيشتر از زن است ، زيرا زن يائسه مىشود ولى توانايى مرد مدت‌ها باقى مىماند ، و هم‌چنين زن در حال حيض و نفاس محذور دارد اما مرد حالات مذكور را ندارد .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n2 - عرضاً ؛ يعنى : طبق آيه‌ى « . . . مثنى و ثلاث و رباع » ( سوره‌ى نساء ، آيه‌ى 3 ) مرد مىتواند در يك زمان با بيش از يك زن ازدواج كند و اين هم مخالف با قانون دولت نيست ، و مصداق توليد مثل بيشتر است ، اگرچه قانون حق دارد جلوى اين ازدواج را بگيرد ، وانگهى شرع تابع قانون دُوَل نيست و تا جايى كه حرج و عسرى در توليد ، مثل تغذيه و تربيت فرزند وجود نداشته باشد ، توليد مثل آزاد است ، و برمبناى آيه‌ى « . . . و قدّموا لانفسكم » ( سوره‌ى بقره ، آيه‌ى 223 ) : و پيش فرستيد - فرزندانى - براى خودتان ، توليد مثل در حالت « يُسر » واجب مىباشد .\r\nجواب سؤال دوم : خير ! حكم قصاص هر دو مورد مذكور يكسان است كه در جواب به پاسخ شماره‌ى 3 علت آن بيان شد .\r\nجواب به پاسخ شماره‌ى 9 : اكتفا كردن به تعيين مبلغ ديه در پاسخ به‌سؤال سوم نامه‌ى قبلى ، بدان علّت بوده كه مرد را فقط در صورت كشتن « مرد ديگر » قصاص مىكنند .\r\nجواب به‌پاسخ شماره‌ى 10 : اوّلًا اين‌جانب قائل به‌تفاوت ارزش معنوى بين زن و مرد نبوده و نيستم ؛ چنان‌كه به‌تبعيّت از قرآن مىگويم :\r\n« انّ اكرمكم عنداللَّه اتقيكم » « به‌راستى گرامىترين شما نزد خدا با تقوىترين شماييد » و تشريح حكم قصاص درمورد مرد و زن هم به دستور خداى سبحان بوده و ربطى به ما ندارد ، چون اين‌جانب قائل نيستم ، بلكه ناقل هستم ، آن هم به‌خاطر پيروى از اسوةُ حسنهٌ ؛ يعنى رسول‌اللَّه صلى الله عليه و آله كه آن بزرگوار نيز ناقل احكام خدا بوده‌اند ، چنان‌كه در آيه‌ى 176 سوره‌ى\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nنساء مىخوانيم : « يستفتونك قل‌اللَّه يفتيكم . . . » « از تو - پيامبر صلى الله عليه و آله - فتوا مىخواهند بگو خدا به‌شما فتوا مىدهد . . . »\r\nثانياً : آرى ! برادرى كه كليه‌اش دو برابر كليه‌ى خواهرش ارزش دارد با از دست دادن يك‌كليه مقدارى از كارآيى خود را از دست داده ، ولى در مقابل با اين ايثار ، باعث نجات جان خواهر خود شده است ؛ بنابراين هر شخصى به‌آسانى مىفهمد كه اهميت نجات جان خواهر ، بيشتر از نقص در بدن برادر است ، و نقص جزيى در بدن او كمتر از جبران نقص كلّى در حيات خواهر مىباشد ، و در حقيقت او قسمتى از كارآيى خويش را به عنوان يك مرد از دست داده ، ولى با فداكارى انسانى خود ، تمام كارآيى حياتى را به خواهرش منتقل كرده است ، و مثالى كه در نامه آورده شده ربطى به موضوع فوق‌الذّكر ندارد ، زيرا در مثال مذكور پس از آن كه برادرى ، خانه‌اى را كه دو برابر وسعت خانه‌ى قبلى خواهرش بوده به او بخشيد ، خواهر مالك تمام خانه مىگردد ، گرچه از نصف آن استفاده كند ، و اگر كسى عمداً خانه را تماماً خراب كند ، خواهر مىتواند خسارت تمامى آن را بگيرد ، چون مالك كلّ آن بوده است ، البته اين‌جانب در شگفتم كه چگونه مثال فوق را به موضوع بخشش كليه ربط داده‌اند .\r\nجواب به‌پاسخ شماره‌ى 11 : اوّلًا : برمبناى قرآن ، ارزش معنوى زن و مرد - عنداللَّه - براساس تقوى محاسبه مىشود . ثانياً : زيادتر بودن نسبت به مردان مربوط به ميانگين جمعيت زنان و مردان در طول تاريخ است . ثالثاً : در اين‌جا آمار بشر در مقابل علم مطلق الهى كه مربوط به‌كلّ\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nتاريخ مىباشد قرار گرفته است ، زيرا در طرف اول ، آمارى ارائه شده كه در برهه‌اى از زمان - آن هم با سرشمارى بشر - تعداد تقريبى مردان را بيش از زنان معيّن كرده ، حال آن كه معمولًا زنان روستايى - مخصوصاً در كشورهاى جهان سوم - خود را در معرض آمار قرار نمىدهند ، و در طرف ديگر مىبينيم كه خداى سبحان با دانستن آمار دقيق مرد و زن - با وجود جنگ‌ها و علل ديگر - تعدّد ازدواج را تا حدّ « مثنى و ثلاث و رباع » جايز دانسته است . اينك از نگارنده‌ى نامه مىپرسيم كه : آيا آمار بشرى در مقابل علم مطلق خدا ، ارزشى دارد ؟\r\nو بالاخره شما درباره‌ى آيه‌ى « مثنى و ثلاث و رباع » چه مىگوييد ؟\r\nآيا علم خدا را نيز تخطئه مىكنيد ؟ در پايان اين جوابيه پرسشى ادبى را مطرح مىكنيم ، اگرچه « مهندس ژيلا موحّد » تاكنون هيچ اشاره‌اى به‌پاسخ اصلى و استدلالى اين‌جانب پيرامون مبيّن بودن « الانثى بالانثى » و منسوخ نبودنش نكرده‌اند .\r\nمقدمه‌ى سؤال : اوّلًا : طبق تصريح ايشان در ترجمه‌ى سه آيه‌ى ياد شده در مقاله ، « نفسٍ واحدة » حضرت آدم عليه السلام است . ثانياً : براساس ادبيات عربى « نفسٍ واحدة » مفرد و خاصّ است و معناى « مِنْ » هم از نظر لفظى در اين جا « تبعيض » است . بنابراين « . . . خلق منها زوجها . . . »\r\nبدون تفسير به رأى يعنى : « از او جفتش را آفريده » . ثالثاً : انسان بودن زن محرز است و نيازمند به بيان نيست تا ايشان جنس را معيّن كنند . سؤال ما : شما به‌كدام دليل سه آيه‌ى مندرج در مقاله را به‌صورت ( از - جنس -\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاو همسرش را آفريد ) معنى كرده‌ايد ؟ ضمناً اگر دعا در پايان نامه براى درخواست از خدا مىباشد به نوشتن در نامه احتياجى ندارد ، چون خداى تعالى سميع و بصير است ، و اگر مقصود اين است كه اين‌جانب را تلويحاً منتقد مغرض معرفى نماييد ، خوب است منصفانه قضاوت كنيد و انصاف بدهيد . آيا كسى كه حكم شريعت تورات را - آن‌هم طبق فهم خود - بر حكم شريعت قرآن ترجيح مىدهد بىغرض است ؟ و كسى كه حكم شريعت جاوادن و خاتم قرآن را بر حكم شرايع گذشته ترجيح مىدهد با غرض است ؟\r\nنگارنده‌ى اين جوابيه همان‌گونه كه در جوابيه پيشين اعلام نموده ، همواره آماده‌ى پاسخ‌گويى مكاتبه‌اى ، حضورى ، تلفنى ، تلويزيونى ، اينترنتى و فكسى به تمامى پرسش‌ها ، پيرامون قرآن مهجور و سنّت مظلوم مىباشد .\r\nوالسّلام على عباداللَّه الصّالحين\r\nقم‌المشرفه - محمد صادقىتهرانى\r\nجمعه 11 / 12 / 1374\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nنامه‌ى خانم مهندس ژيلا موحّد شريعت‌پناهى در پاسخ به جوابيه‌ى دوم\r\nبسم‌اللَّه الرحمن الرحيم\r\nضمن تشكر مجدد از آقاى صادقىتهرانى كه وقت گرانبهاى خويش را صرف روشنگرى يكى از احكام خداوند حكيم نموده‌اند ، در پاسخ به‌جوابيه مورخ جمعه 11 / 12 / 74 ايشان ، مطالبى را فهرست‌وار عرض مىكنم :\r\n1 - الف ) در بحث مربوط به « قاعده‌ى منسوب فقه » يعنى « كلّما حَكَمَ به‌العقل ، حكم به‌الشرع و . . . » چنين نتيجه گرفته‌اند كه : « چون عقل‌ها مختلف‌اد ، احكامشان نيز مختلف خواهد بود ؛ در نتيجه شريعت دچار تضاد و تناقض مىگردد . »\r\nپاسخ : آرى ! در طول تاريخ اسلام نيز همين اتفاق افتاده است ، تا جايى كه هم‌اكنون چند ده فرقه‌ى مختلف در اسلام وجود دارد كه همه خود را تابع كتاب و سنّت مىدانند و با وجود اين يكديگر را تحمل كرده\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nو به رسميت مىشناسند و در مراسم حج ، برادرانه و خواهرانه در كنار يكديگر به عبادت مىپردازند . حال بر عهده‌ى مجتهدين است كه باز هم با استفاده از عقل خويش و هماهنگ با پيشرفت‌هاى علمى و فنى ( علم كاربردى ) و تعقّل در آن‌ها از همان كتاب و سنّت ، احكامى را استخراج كنند كه تضادّى با علم كاربردى نداشته باشد ، والّا بر سر دانشمندانى همچون گاليله و مبارزانى همچون ژاندارك ، همان خواهد آمد كه قرون وسطا آمد .\r\nبه‌نظر اين‌جانب تنها راه حل علمى و قرآنى جهت عمل به‌آيه‌ى « فبشّر عبادالّذين يستمعون‌القول فيتبعون احسنه » ، تشكيل دارالتقريب مذاهب اسلامى از تمامى علما ، مجتهدين ، صاحب‌نظران و متخصصين مىباشد تا براساس تفكّر ، تعقّل ، تدبّر و شورا ، قرآن را به بهترين وجوهش عمل كنند و دنياى اسلام را از تفرقه رهايى بخشند .\r\n1 - ب ) در ادامه نوشته‌اند : « آيا عقل مىتواند حكم كند كه نماز صبح دو ركعت باشد يا سه ركعت باشد ؟ »\r\nپاسخ : از آن‌جايى كه قرآن كريم در اين مورد سكوت كرده و سنّت صحيحه ( اجماعى و نامتضاد با قرآن ) اين‌طور منتقل شده كه پيامبر گرامى اسلام ، نماز صبح را دو ركعت مىخوانده‌اند و آيه‌ى 6 از سوره‌ى شريفه‌ى ممتحنه مىفرمايد : « لقد كان لكم فى رسول‌اللَّه اسوة حسنه » ، پس عقل سليم هم آن را مىپذيرد و دو ركعت بودن نماز صبح هيچ‌گونه تضادّى هم با عقل سليم ندارد ( مطمئن باشيد كه اگر اين حكم حتّى با\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nيكى از آيات نورانى قرآن متضاد بود ، در آن چون و چرا مىكردم . )\r\n2 - الف ) در مورد آيه‌ى « الانثى بالانثى » چنين نتيجه گرفته‌اند كه :\r\nپس در بعضى از موارد كه علوم بشرى مطابق با قرآن نيست ، نقص از بشر است و نه علم مطلق الهى و حال كه خداى سبحان ، خون‌بهاى مرد را دو برابر زن مقرّر فرموده است ، آيا علم محدود بشر مىتواند به‌علم نامحدود الهى در اين‌زمينه اعتراض كند در حالى كه خداوند حكيم و عادل است ؟\r\nپاسخ : خير ! علم محدود بشر نمىتواند به علم نامحدود الهى در هيچ زمينه‌اى اعتراض كند ، ليكن بحث ما بر سر اين است كه « آيا خداوند سبحان ، خون‌بهاى مرد را دو برابر زن مقرّر فرموده است يا خير ؟ » چرا كه اولًا : آيه‌ى « النّفس بالنّفس » متضاد با اين ادّعا است ؛ ثانياً : در مورد « الانثى بالانثى » يعنى زن را فقط بايد به زن قصاص كرد ، سؤال اين‌جاست : پس چرا اگر زنى مردى را بكشد ، بدون قيد و شرط او را مىكشند ؟ » آيا جز اين است كه به‌آيه‌ى شريفه‌ى « النّفس بالنّفس » عمل مىكنند ؟\r\n2 - در پايان قسمت 2 آورده‌اند كه : « درست است كه هم مرد نفس است و هم زن ، اما اين مطلب تساوى مطلق را ثابت نمىكند ، چنان‌كه رسول‌اللَّه صلى الله عليه و آله نفس است و سلمان فارسى هم نفس است ؛ آيا اين دو نفس گرامى با هم برابرند ؟\r\nپاسخ : اولًا كه خداوند حكيم مىفرمايند : « خلقكم من نفس واحدةٍ » ، پس به فرموده‌ى خداى حكيم اين دو نفس با هم برابرند . ثانياً : به‌شهادت\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nخود آقاى صادقى تهرانى كه قصاص مرد به مرد را صحيح مىداند ، اين دو نفس چون هر دو مرد هستند ، از نظر قصاص با هم برابرند .\r\n3 - الف ) نوشته‌اند : « در اين‌قسمت از نامه با آوردن دو بخش از جوابيه‌ى اين‌جانب كه بخش اول به‌طور كامل و بخش بعدى به‌طور ناقص نقل شده ، بدون ذكر هيچ دليلى آن دو را متناقض دانسته‌اند » پاسخ ايشان در مثال اول دو مرغ را مثل زده‌اند كه « يكى از آن‌ها روزى دو عدد تخم مىگذارد و ديگرى روزى يك عدد ، آيا ارزش اقتصادى و جسمى هر دو يكسان است ؟ »\r\nجوابى كه خود ايشان ، هم در نامه‌ى قبلى و هم در نامه‌ى فعلى به اين سؤال داده‌اند اين‌است كه : « به‌طور كلّى قدرت توليد ، مبناى ارزش‌گذارى بيشتر مىباشد » و نتيجه گرفته‌اند كه چون قدرت توليد مثل مردان بيش از زنان است ، پس ديه‌ى اقتصادى يك زن باسواد بيشتر از يك مرد بىسواد است ، ولى اين به كليّت قانون اشكالى وارد نمىكند » يعنى با وجود آن كه ارزش اقتصادى يك زن باسواد بيشتر از يك مرد بىسواد است ، ليكن بر خلاف مثال اوّل ، ديه‌ى او بر مبناى ارزش اقتصادىاش تعيين نمىشود و كليّت قانون ( يعنى ديه‌ى مرد دو برابر زن ) تغيير نمىكند .\r\nايشان در ردّ اين تناقض مىنويسند : « و طبعاً هر قانون استثنايى هم دارد » و ادامه مىدهند : « پس بايد ايشان به اين پرسش پاسخ دهند كه : آيا عاقل‌بودن انسان‌ها با وجود يك يا چند ديوانه نقض مىگردد ؟ » جواب :\r\nپاسخ اين سؤال در وضعيت فعلى كه اكثريت قريب به‌اتّفاق انسان‌ها\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nعاقلند « خير » مىباشد ، ليكن اگر روزى برسد كه اكثريّت انسان‌ها ديوانه شوند ، آن وقت پاسخ اين سؤال « آرى » خواهد بود . اينك يك سؤال متقابل مطرح مىكنيم : « اگر روزى برسد كه تعداد زنان باسواد با مردان باسواد برابر شود ( و يا حتّى بيشتر ) ، آيا آن وقت تغييرى در قانون قصاص فعلى پيدا خواهد شد ؟ »\r\n4 - الف ) در ابتداى اين قسمت مجدّداً ايشان به‌آيه‌ى « الانثى بالانثى » استناد كرده و بر همين پايه استدلالى نموده‌اند كه ايشان را به همان قسمت ( 2 - الف ) رجوع مىدهيم .\r\n5 - الف ) س از ردّ نظر علماى الازهر مىنويسند : « هيچ دليل خاصّى از كتاب و سنّت مبنى بر حرمت شركت زن در انتخابات نداريم . »\r\nاسخ : اگر اكنون بعد از حدود 40 سال از فتواى علماى الازهر و تقريباً تمامى علماى شيعه در آن زمان ، معلوم شد كه « فتواى شركت زن در انتخابات حرام است » باطل بوده است ، من ، زن روشنفكر مسلمان ، از كجا اطمينان حاصل كنم كه « خون‌بهاى مرد دو برابر زن است » در حالى كه ادلّه‌ى روشنى از كتاب خدا مبنى بر « النّفس بالنّفس » و « خلقكم من نفس واحدةٌ » وجود دارد ؟\r\n5 - ب ) در ادامه‌ى بحث نوشته‌اند كه « در باب قضاوت نيز در كتاب و سنّت ، دليلى بر حرمت يا وجوب قضاوت زن نداريم » . پاسخ : خوشحاليم كه از زبان يك عالم مورد قبول ، اين حرفِ حق ، كتباً زده شده است و اميدوارم كه با تحقيق بيشتر از طرف علمايى چون آقاى صادقى تهرانى ،\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبقيه‌ى حقوق پايمال شده‌ى زنان نيز احيا شود . ان‌شاءاللَّه !\r\n8 - پاسخ اين قسمت بحث چون همانند قسمت 3 مىباشد ، مرجوع به همان قسمت مىشود .\r\n9 - در اين قسمت ملاحظه مىكنيم كه نظريات آقاى صادقىتهرانى كه براساس تعقّل ايشان از كتاب و سنّت اخذ شده است با نظريات قانون‌گذاران فعلى جمهورى اسلامى ايران و شوراى نگهبان كه مطمئناً آن‌ها نيز با تعقّل خويش از كتاب و سنّت استخراج كرده‌اند ، متضاد مىباشد كه تنها راه چاره تشكيل دارالتقريب مذاهب اسلامى با ويژگىهاى قسمت ( 1 - ب ) مىباشد .\r\n10 - در مورد مثال كليه ، براى روشن‌تر شدن تشابه ، توضيح بيشترى مىدهم : چون طرفداران نصف ديه ، اعتقاد دارند كه كليه‌ى يك‌مرد در بدن يك‌زن ، نصف كارآيى كليه‌ى يك‌مرد را دارد ، پس ما هم تشبيه كرديم به آن كه خواهرى فقط از نصف منزلى كه برادرش به او بخشيده استفاده كند ، و اين استدلال را كه اگر شخصى به‌كليه‌ى خواهر ( كه قبلًا كليه‌ى برادر بوده ) آسيبى برساند « خواهر حق دارد كه فقط نصف ديه را بگيرد » به‌اين دليل رد كرديم كه اگر كسى خانه‌ى بخشيده شده به خواهر را خراب كند ، بايستى تمام خسارت را به خواهر بپردازد ، اگرچه فقط از نصف خانه استفاده مىكرده است .\r\n11 - در مورد آمار و ارقام جمعيت مجدّداً استدلال كرده‌اند كه « آيا آمار بشرى در مقابل علم مطلق خداوند ارزش دارد ؟ » پاسخ : در هيچ يك\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاز آيات نورانى قرآن مطرح نشده است كه تعداد زنان بيش از مردان است ، و اگر ايشان به آيه‌ى 3 از سوره‌ى شريفه‌ى نساء استدلال كنند ، ما نيز پاسخ مىدهيم كه اولًا : اين آيه همسران را محدود به 4 كرده است ( چون قبل از نزول اين آيه محدوديتى نبود ) ؛ ثانياً : جواز داده است و واجب نكرده است ؛ ثالثاً : مقيّد به شرط عدالت است و در صورت خوف از عدم امكان اجراى عدالت ، امر به اكتفا به يك عدد شده است ؛ رابعاً : در آيه‌ى 129 از سوره‌ى شريفه‌ى نساء آمده است : « و هرگز استطاعت نداريد كه بين زنان عدالت كنيد ، حتى اگر حريص باشيد » . پس اگر بىطرفانه و نه از ديدگاه يك مرد طرفدار چهار زنى به مجموعه‌ى آيات و شرايط مربوطه نگاه كنيم ، درخواهيم يافت كه اين آيات « مردان مؤمن را گام به‌گام به‌سوى تك‌همسرى هدايت مىكند » كه در اين صورت هم حكم خدا و هم آمار و ارقام علمى با يكديگر هماهنگ شده و كوچك‌ترين تضادّى ما بين آن‌ها نخواهد بود .\r\n12 - الف ) باز هم چون « الانثى بالانثى » مطرح شده ، پاسخ همان پاسخ قسمت ( 2 - الف ) خواهد بود .\r\n12 - ب ) نوشته‌اند : « طبق تصريح ايشان در ترجمه‌ى سه آيه‌ى ياد شده در مقاله ، نفس واحده ، حضرت آدم عليه السلام است » پاسخ : خير ! بنده در هيچ جاى مقاله چنين تصريحى نداشته‌ام . شايد منظور آقاى صادقى تهرانى ترجمه‌ى آيه‌ى سوم در ابتداى مقاله باشد كه مسؤوليتش با مترجم محترم آقاى دكتر سيد جلال‌الدين مجتبوى است و نه بنده ؛ بلكه\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nاگر بخواهيم پايبند عبارات دقيق عربى آيه باشيم ، چون نفس ، مؤنث و واحدة نيز مؤنث است ( اگرچه مترجمين و مفسّرين بدون هيچ دليل قرآنى آن را مذكر گرفته‌اند ) ، بسيار محتمل است كه نفس اوليه ، مؤنث بوده باشد و مانند حضرت مريم عليه السلام كه مؤنث بود و توانست حضرت عيسى را كه مذكر بود ، به‌وجود آورد .\r\n12 - ج ) « معناى از او جفتش را آفريد » مورد تأييد نگارنده بوده است .\r\n12 - د ) سؤال كرده‌اند : شما به‌كدام دليل سه آيه‌ى مندرج در مقاله را به‌صورت ( از جنس او همسرش را آفريد ) معنى كرده‌ايد ؟\r\nپاسخ : والًا : در ترجمه‌ى دكتر سيد جلال مجتبوى ، استاد دانشگاه تهران ، چاپ و صحافى سازمان چاپ و نشر وزارت فرهنگ و ارشاد اسلامى در ترجمه‌ى « و خلق منها زوجها » چنين آمده است : « و جفت او را از جنس او آفريد » ؛ ثانياً : كلمه‌ى زوج در زبان عرب هم براى « زن » و هم براى « شوهر » ، هر دو به‌كار رفته است ؛ بنابراين ترجمه‌ى دقيق كلمه‌ى زوج در فارسى ، « همسر » مىباشد و نه « زن » و يا « شوهر » ؛ خوشبختانه در تمام آياتى كه زوجيت مطرح شده كفويت نيز مطرح شده است .\r\n12 - ه ) و بالاخره به‌صورت گله مطرح كرده‌اند : « كه اگر دعا در پايان نامه براى درخواست از خداوند است ، به‌نوشتن در نامه احتياجى ندارد ، چون خداوند تعالى سميع و بصير است و اگر مقصود اين‌است كه\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاين‌جانب را تلويحاً به‌عنوان منتقد مغرض معرفى نماييد . . . »\r\nپاسخ : بنده تقريباً عموم منتقدين را غيرمغرض مىدانم ( اصل برائت ) ؛ از جمله جناب آقاى صادقى تهرانى را و اكنون نيز بسيار خوشحالم كه ايرادات ايشان باعث تفكر بيشتر بنده روى مطلب مورد بحث گرديد و اگر پاسخ‌گويى مجدد هم شده است ، خدا را شاهد مىگيرم كه منظور تبادل آرا در محيطى به دور از جنجال و توهين بوده است . همچنين يكى ديگر از اثرات دعا را رواج يك انديشه و تفكّر مىدانم . بنابراين با انتخاب اين دعا سعى كرده‌ام كه منتقدين محترم را مطمئن سازم كه اگر انتقادشان بىغرضانه باشد ، چون خود را نيز بىغرض مىدانم ، به تدريج به سوى حقيقت قرآنى پيش خواهيم رفت تا ان شاءاللَّه عامل به‌آيه‌ى شريفه‌ى « فبشّر عبادالّذين يستمعون القول فيتبعون احسنه » بشويم . اين‌بار نيز با انتخاب دعاى ديگرى كه عاجزانه از خداوند حكيم مسألت كرده‌ام كه مرا نيز در زمره‌ى مشمولين آن قرار دهد ، جوابيه را به‌پايان مىبرم .\r\nخدايا ! چنان سعه‌ى صدر و وسعت عقل به ما عطا فرما تا تلخى پذيرش شكست در كاممان در شيرينى دريافت حقيقت تحليل رود .\r\nآمين يا رب‌العالمين\r\nژيلا موحد شريعت‌پناهى\r\n7 / 2 / 1375\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nجوابيه‌ى سوم حضرت آيت‌اللَّه صادقىتهرانى در پاسخ‌به‌نامه‌ى خانم ژيلا موحد كه بعد از آن ديگر پاسخى از ايشان دريافت نشد\r\nبسم‌اللَّه الرّحمن الرّحيم\r\nپيش از نوشتن پاسخ به نامه‌ى سوّم خانم مهندس موحّد - كه در تاريخ 30 / 2 / 1375 دريافت شد - بايد عرض كنم كه متأسفانه آزادى بيان و قلم از ديدگاه دست‌اندركاران « مجله‌ى ايران فردا » معناى حيرت‌انگيزى دارد ، زيرا مقاله‌ى ايشان را در مردادماه 1374 به طور كامل چاپ مىكنند - كه در متن آن نيز درخواست پاسخ درج گرديده - ولى جوابيه‌ى آن را كه حداقل بايد به اندازه‌ى سطور مقاله‌ى ياد شده چاپ گردد ، نه تنها چاپ نمىكنند ، بلكه در صفحه‌ى 79 مجله‌ى ايران فردا ، شماره‌ى 24 ، مورخ اسفندماه 1374 ، به بهانه‌ى اين كه « بسيارى از خوانندگان مجله از بحث‌هاى ريزطلبگى بهره‌ى چندانى نخواهند گرفت » از چاپ كردن پاسخ سرباز مىزنند ! ! ولى ما در همين‌جا مىگوييم : اولًا\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nچون ايشان بحث را به صورت بحث‌هاى طلبگى مطرح كرده‌اند پاسخ هم همان‌گونه است و هركسى اشكال طلبگى را فهميد پاسخ آن را خواهد فهميد ؛ ثانياً : پاسخ ما طلبگى و حوزوى نيست ، بلكه برمبناى استدلال به نصّ آيات قرآن است كه هر انسان هوشيارى آن را مىفهمد ؛ ثالثاً : آيا درست است كه حكم اسلام علناً در مجله‌اى زير سؤال رود ، ولى پاسخ آن را به بهانه‌ى « بحث‌هاى طلبگى » چاپ نكنند ؟ آيا اگر كسى مؤمن به قرآن باشد ، دفاع از حريم قرآن را واجب نمىداند ؟ ! قطعاً چنان برخوردى ، عملِ يك انسان متشرّع و متديّن نيست ؛ تا چه رسد به كسانى كه داعيه‌ى روشنفكرى دارند ! آيا اين است مفهوم روشنفكرى ؟ ! آيا اين است مفهوم انسانيّت ؟ ! آيا اين است مفهوم آزادگى ؟ !\r\nو اما گرچه خانم موحّد هنوز به جوابيه‌ى ما ، خصوصاً به سؤالات نحوى مطروحه در آن ، پاسخ صحيحى نداده‌اند ، ولى به جهت رفع ابهام از اذهان بعضى خوانندگان ، پاسخ مقاله‌ى سوم ايشان را به‌شرح ذيل تحرير مىكنيم :\r\nپاسخِ جوابِ ( 1 - الف ) : اولًا : معلوم نيست در مقاله‌ى دوم و سوم ايشان ، قاعده‌ى ( كلما حَكَم . . . ) فقهى است يا منسوب به فقه . اگر فقهى است چرا مىنويسند منسوب به فقه و اگر فقهى نيست و منسوب به فقه است كه اصلًا جاى بحث ندارد ، ولى به‌هرحال علت اختلاف فرق مختلفه در اسلام اين است كه عملًا نه لفظاً در محور اصلى كتاب و سنّت ، يعنى عدم تفسير به رأى ، اتفاق ندارند ، و اگر قاعده‌ى ( كلّما . . . ) درست باشد\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبايد شرع هم مختلف باشد ، ولى چون شريعت وحدت دارد ، پس فِرَق مختلفه غلط است و برداشت‌هاى مختلف از شريعت هم دليل بر اختلاف در مبدأ شرع نيست ؛ وانگهى مبدإِ اصلى شرع ، قرآن است كه آن نيز مهجور مىباشد و بر مسلمانان واجب است برحسب آيه‌ى كريمه‌ى « واعتصموا بحبل‌اللَّه جميعاً ولاتفرّقوا » به قرآن و سنّت اعتصام نمايند و همگى در انجام احكام الهى - به‌جاى تفرّق - وحدت داشته باشند ، و در حقيقت ، تمامى مسلمانان با وحدت واقعى در زير سايه‌ى يك خيمه قرار گيرند تا مجموعه‌ى سرزمين‌هاى اسلامى « دارالوحدة الاسلاميّة » باشد .\r\nپاسخ جواب ( 1 - ب ) : عقل به شرح ذيل داراى دو بُعد است : يا انسان چيزى را عقلًا محال مىداند يا ممكن ؛ و ممكن هم دو قسم است : يا انسان احاطه‌ى عقلى بر چيزى دارد ، بدون احتياج به ديگران و يا اين كه احاطه‌ى عقلى ندارد و آن را محال هم نمىداند ؛ دو ركعت بودن نماز صبح از نوع اخير است كه عقل انسان آن را محال نمىداند ، اما نيازمند به دليل است ، و متأسفانه در اين جا مهندس موحّد ، امكان قسم دوم را به جاى قسم اول نهاده و چنين مغالطه كرده كه عقل با حكم دو ركعت بودن نماز صبح معارضه‌اى ندارد ، بلى ! ما هم مىگوييم معارضه‌اى ندارد ، ولى حرف ما اين است كه « حكم به‌العقل » ( حتميّت حكمى به‌وسيله‌ى عقل ) با معارضه نداشتن حكمى با عقل فرق دارد . آيا عقل بدون آگاهى از سنّت قطعيّه ، حتميّت دو ركعت را مىتواند تشخيص دهد ؟ ! پس مىبينيم كه اين حكم شرعى ، ( حكم به‌العقل ) نيست .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nپاسخ جواب ( 2 - الف ) : آرى ! اولًا خداى سبحان برمبناى « الانثى بالانثى » ( حكم شريعت قرآن ) ، تفاوت بين خون‌بهاى مرد و زن را مشخص فرموده ؛ ثانياً طبق سنّت قطعيّه‌ى پيامبر اكرم عليه السلام كه وحيى در حاشيه‌ى قرآن است ، اندازه‌ى خون‌بهاى مرد را دو برابر زن مقرّر فرموده كه مورد قبول تمامى مسلمين است . ثالثاً : آيه‌ى « النّفس بالنّفس » چه مطلق باشد و چه مبيّن ، در هر صورت نمىتواند حكم قرآنى را نقض كند ، زيرا در صورت اول ( اطلاق ) كه دربرگيرنده‌ى همه‌ى حالات ذيل يعنى ( 1 - زن در مقابل زن 2 - مرد در مقابل مرد 3 - زن در مقابل مرد 4 - مرد در مقابل زن ) باشد به عنوان حكم توراتى توسط حكم قرآنى « الانثى بالانثى » منسوخ مىگردد ، و در صورت دوم ( مبيّن بودن ) آن مىباشد كه يك زن در مقابل يك زن و يك مرد در مقابل يك مرد ، نه چند زن در مقابل يك زن ، يا چند مرد در مقابل يك مرد ، و حتى علّامه طباطبايى ( ره ) نيز در بيان آيه‌ى 178 بقره چنين مرقوم كرده‌اند كه :\r\n« آيه‌ى مذكوره نسبت به‌آيه‌ى شريفه‌ى « النّفس بالنّفس » حكم تفسير را دارد » ؛ يعنى ايشان نيز قائل به‌مبيّن بودن « الانثى بالانثى » هستند ، در نتيجه تساوى بين خون‌بهاى مرد و زن را قبول ندارند ، بلكه برطبق فقه سنتى مىگويند : ( مىتوان مرد را در صورت كشتن زنى قصاص نمود با شرط گرفتن باقيمانده‌ى ديه‌ى مرد از اولياى زن مقتوله ) كه ناسخ است و نه مبيّن ؛ اولًا : با نظر هيچ‌يك از مفسرين در طول تاريخ موافق نيست ؛ ثانياً : اگر ما هم قول مذكور را قبول كنيم قائل به‌تناقض در قرآن شده‌ايم\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nدر حالىكه ميان احكام شريعت قرآن به‌هيچ‌وجه تناقضى وجود ندارد ، زيرا « النّفس بالنّفس » در هر دو وجهِ اطلاق يا تبيين ، حكم شريعت تورات است اگرچه در صورت اطلاق به‌وسيله‌ى « الانثى بالانثى » نسخ مىگردد .\r\nبه‌هرحال ، شما با مفسّر صحبت مىكنيد ، و مفسر قرآن بايد تنها تابع قرآن باشد نه تابع مفسّرى ديگر . و اگرچه مكرّراً در دو جوابيه‌ى پيشين با استدلال نحوى و منطقى صرفاً برمبناى ادبيات عربى پاسخ شما را داده‌ايم ، ولى شما به‌جاى توجه به‌استدلال دوباره ، مطالب گذشته را تكرار كرده‌ايد كه در اين‌مورد بايد علماى فنّ ادبيات عرب قضاوت كنند .\r\nدر اين‌جا نيز مختصراً عرض مىكنيم : بلى ! جز اين‌است كه شما گفته‌ايد ، زيرا « الانثى بالانثى » مبيّن يا ناسخ « النّفس بالنّفس » است .\r\nپاسخ جواب ( 2 - ب ) : ( پاسخ اولًا ) : در اين‌جا گفته‌ايد « خلقكم من نفسٍ واحدة » نفس پيامبر عليه السلام و سلمان با هم برابرند ، جواب : اولًا طبق ادبيات عرب « نفسٍ واحدة » يك‌فرد انسان است ؛ ثانياً : خلق‌شدن انسان‌ها از يك‌فرد ، دليل بر برابرى نفوس با يكديگر نيست ، مثل انتاج برق از آب به‌وسيله‌ى ژنراتور در نيروگاه‌هاى آبى كه به‌دست آمدن برق از آب دليل بر تساوى برق و آب نيست ؛ ثانياً : بلى ! قصاص مرد به‌مرد صحيح است ولى طبق ادله‌ى قطعيّه از كتاب و سنّت ، مقام عصمت مورد اشتباه قرار گرفته است .\r\nپاسخ جواب ( 3 - الف ) : اگر احياناً و استثنأً ارزش اقتصادى زن بيشتر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاست به‌معناى ارزش كار اوست و نه ارزش توليد مثل ، و ارزش توليد مثل خيلى بيشتر از ارزش كار است و بالاخره مردان نوعاً از نظر ارزش ( 1 - توليد مثل 2 - توليد اقتصادى 3 - اداره‌ى خانواده ) بر زنان برترى دارند و اين جمع در مورد خصوص توليد مثل ، قابل استثناء هم نيست و در دو مورد ديگر اكثريت مطلق حاكم است .\r\nجواب ( سوال متقابل ) خير ! تغييرى پيدا نخواهد شد زيرا ميزان اصلى ، ارزش توليد مثل است ، و هيچ‌گاه توليد مثل مرد و زن يكسان نمىگردد وانگهى « اگرِ » شما احاله به‌محال است تاكنون ، زيرا ده‌ها هزار سال از زندگى مرد و زن مىگذرد و هنوز اين تصور كه زن و مرد در توليد اقتصادى ، يكسان باشند به‌وقوع نپيوسته و اگر هم به‌وقوع بپيوندند باز هم در توليد مثل تساوى نيست ، و در قانون قصاص تغييرى حاصل نخواهد شد .\r\nپاسخ جواب ( 4 - الف ) : شما يا بايد استدلالات ما را جواب دهيد با اين‌كه قول حقّ را بپذيريد ، رجوع كردن به‌قسمت ( 2 - الف ) تكرار مكرّرات است . شما اگر مىتوانيد بايد نسخيت النّفس بالنّفس را اثبات كنيد و گرنه حكم الانثى بالانثى واضح است و تفسير از ما نيست ، خداى سبحان چنين فتوا داده است .\r\nپاسخ جواب ( 5 - الف ) : شما به‌عنوان زن مسلمان اگر واقعاً تابع حكم قرآن هستيد ، از همين يك آيه‌ى مختصر يعنى الانثى بالانثى كه از احكام شريعت قرآن است مىتوانيد به‌حكم خدا اطمينان حاصل كنيد\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nو اندازه‌ى خون‌بها را نيز از سنّت قطعيّه پيامبر عليه السلام استخراج كنيد ، بنابراين راه به‌اطمينان رسيدن بسيار آسان است اگر با چشم باز و به‌دور از تعصّب به‌قرآن و سنّت نظر افكنيم .\r\nپاسخ جواب ( 11 ) : آيه‌ى و ان خفتم الّا تعدلوا فواحدة حكم است و حكمِ بىموضوع معنايى ندارد ، زيرا اگر تعداد زنان و مردان مساوى باشد اصلًا حكم تجويز تعدّد ازدواج غلط است ، و آيه‌ى 129 سوره‌ى نساء نيز موضوع را تعدّد زنان گرفته ، همان تعدّدى كه در آيه‌ى قبل تجويز شده است ليكن عدالت اگر در همه چيز است محال است و بر خلاف موضوع هر دو آيه مىباشد . بنابراين مقصود از لن تستطيعوا عدالتى است كه امكان‌پذير نيست و آن عدالت در محبت است كه خود آيه بيانگر اين مطلب مىباشد زيرا فرموده : فلا تميلوا كل‌ّالميل ؛ يعنى كلّ علاقه را از بعضى زنان سلب نكنيد كه فتذروها كالمعلّقة گويى شوهر ندارد بلكه بعضى از علاقه‌ها كه علاقه‌ى باطنى و محبت است و امكان تساوى در آن نيست مسلوب مىشود و بقيه‌ى علاقه‌ها به‌جاى خود باقى است .\r\nو بالاخره چون آيه ، خطاب به‌تمامى مردان در طول تاريخ است ، بنابراين طبق آمارِ قرآن ، تعداد زنان بيشتر از مردان است و گرنه قول خداى متعال ( نعوذ باللَّه ) كذب خواهد بود ، در حالىكه قرآن درباره‌ى سخن خدا مىفرمايد : و من اصدق من‌اللَّه حديثاً » ( سوره‌ى نساء ، آيه‌ى 78 ) وانگهى اگر تمام مردان ، شرايط عدالت را نمىتوانند رعايت كنند و بعضى\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاز آن‌ها توانايى رعايت كردن عدالت را دارند همين بعضى كافى است كه تعداد زنان بيش از مردان باشد ، و قضيه‌ى عدالت در آن‌چه نسبت به‌زنان محال نيست مانند نفقه و هم‌بسترى و مانند آن ، خود ورزشگاه مهمى است براى استحكام عدالت در خانواده كه زيربناى عدالت اجتماعى است ، تا عادل‌ترين افراد از مرد و زن شناخته شوند ، در نتيجه تجويز تعدّد ازدواج با شرط عدالت ، تحكيم بنيان عدالت در تمامى ابعاد اجتماع اسلامى است كه عدالت در حاكميت و سياست و اقتصاد و . . . را دربرمىگيرد . پس چنان‌كه ملاحظه شد بين « آمار و ارقام بشرى با بررسى ناقص » و « آمار خدا برگرفته از علم الهى » تضاد وجود دارد .\r\nپاسخ جواب ( 12 - ب ) : در اين‌جا دو مطلب را نوشته‌اند : اول اين‌كه ترجمه‌ى آيه‌ى 6 از سوره‌ى زمر ، مندرج در مقاله‌ى ايشان مربوط به‌شخص ديگرى است در حالىكه در آيه‌ى دوم به‌صراحت آورده‌اند كه ( اوست آن‌كه شما را از يك نر آفريد ) و هيچ قرينه‌اى دالّ بر اين‌كه ترجمه‌ى سه آيه‌ى مذكور از خود ايشان نيست وجود ندارد زيرا پس از آن ، چنين استدلال كرده‌اند كه « از مجموع اين سه آيه مىتوان نتيجه گرفت . . . » در اين‌جا بايد گفت كه اگر ترجمه‌ى آيه‌ى سوم را قبول ندارند درباره‌ى آيه‌ى دوم چه مىگويند ؟ و اگر متن ترجمه‌ها از ايشان نيست چرا نه تنها در متن بلكه در زيرنويس مقاله هم هيچ اشاره‌اى بدان نكرده‌اند ؟ بالاخره وظيفه‌ى خواننده‌ى مقاله‌ى ايشان چيست ؟ متن مقاله را از ايشان بداند يا از ديگرى ؟ ! آيا اين روش بحث روشنفكرانه است كه\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nهرگاه در بحثى به‌اشتباه خود پى مىبريم به‌جاى تصحيح خطا ، فوراً نوشته‌ى خود را بدون هيچ قرينه‌اى به‌ديگرى نسبت دهيم ، البته ممكن است ترجمه‌ى آيه از شخص ديگرى باشد ولى در حين خواندن مقاله ، كسى متوجه‌ى اين نكته نمىشود .\r\nمطلب دوم اين‌است كه گفته‌اند : « چون نفس مؤنث است و واحدة نيز مؤنث است بسيار محتمل است كه نفس اوليه مؤنث بوده باشد ! ! » اگر واقعاً ادبيات عربى را قبول داريد پس توجه كنيد كه : اولًا : « نفس » لفظاً مؤنث مجازى است كه هم بر مؤنّث و هم بر مذكّر اطلاق مىشود نه فقط بر مؤنت .\r\nثانياً : در آيه‌ى خلقكم من نفسٍ واحدة ، نفسٍ واحدة مفرد و مذكّر است زيرا در آياتى كه حضرت آدم عليه السلام را منشأ پيدايش بشر معرفى كرده نفسٍ واحدة مذكّر خواهد بود چون آدم مذكّر است چنان‌كه در پنج آيه از قرآن ، ابتداى خلقت بشر را از خاك دانسته و سپس در آيه‌ى 59 از سوره‌ى آل‌عمران مىفرمايد : انّ مثل عيسى عنداللَّه كمثل آدم خلقه من تراب پس مىبينيم كه نفسٍ واحدة آدم و مذكّر است ؛ ثالثاً : به‌هيچ‌وجه من‌الوجوه احتمال داده نمىشود كه نفس اوليه مؤنث بوده باشد زيرا در آيات : 1 - « وقلنا يا آدم اسكن انت و زوجك‌الجنة ( سوره‌ى بقره ، آيه‌ى 35 ) 2 - « يا آدم اسكن انت و زوجك الجنة » ( سوره‌ى اعراف ، آيه‌ى 19 ) زوجك همسر آدم و مؤنث است و در آيه‌ى فقلنا يا آدم انّ هذا عدوّ لك و لزوجك » ( سوره‌ى طه ، آيه‌ى 117 ) نيز به‌دليل مقارنه كلمه‌ى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nزوج به‌معناى زوجه است ؛\r\nرابعاً : اگر نفس اوليه مؤنث بوده باشد بايد به‌جاى آيات هشتگانه‌اى كه در آن‌ها لفظ بنى آدم نازل گرديده است ، لفظ « بنى حوّا » نازل مىشد !\r\nپاسخ جواب ( 12 - ج و د ) : حال كه معناى « از او جفتش را آفريد » را تأييد مىكنيد ، صحيح و مطابق با قرآن است و حاكى از توجه دقيق شما در اين‌جا به‌ادبيات عربى است كه من را بيانيه نمىدانيد بلكه آن‌را تبعيضيّه دانسته و معناى « از جنس او » را غلط و « از او » را درست مىدانيد و تمامى بحث هم بر سر همين نكته بوده است كه همسر آدم از او آفريده شده است و اين‌كه گفته‌اند : زوج در زبان عرب براى هر دوى زن و مرد به‌كار رفته است درست است ، ولى نوع استعمال آن در جمله اهميت دارد كه اگر پيش از آن لفظ مذكّر ذكر شده باشد زوج مؤنّث خواهد بود و بالعكس هم زوج « مذكّر » است ، ضمناً معلوم نيست مقصود شما از اين جمله چيست كه گفته‌ايد : خوشبختانه در تمام آياتى كه زوجيّت مطرح شده كفويّت نيز مطرح شده است ، چون زوجيت دو بُعد دارد :\r\n1 - زوجيّت تكوينى و من كلّ شى خلقنا زوجين يعنى خدا جفت‌ها را كفو خلق كرده .\r\n2 - زوجيّت تشريعى كه زن و مرد بايد با هم ، هم‌كفو باشند ، و هيچ‌يك از دو بُعد مذكور معناى تساوى مطلق را نمىرساند كه مثلًا زن مرد باشد و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمرد زن ، و يا هر دو مرد باشند يا هر دو زن ، بلكه كفو بودن يعنى اين‌كه زن و مرد با هم براى ازدواج و زندگى تناسب داشته باشند و اين تناسب مستلزم تساوى در كلّ ابعاد نيست چنان‌كه هر كليدى زوج قفل است آيا با هم يكسانند ؟ !\r\nپاسخ جواب ( 12 - ه ) : اينك برادرانه شما را نصيحت مىكنم كه شيوه‌ى مناسبى را براى اختتام نامه‌هاى خود انتخاب نكرده‌ايد ، و متأسفانه صريحاً قضيه‌ى « شكست » را در دعاى خود گنجانده‌ايد . آيا بحث دو مسلمان درباره‌ى آياتى از قرآن به‌عنوان « جنگ » قلمداد مىگردد يا اين‌كه مقصود از آن رسيدن به‌رضاى خداى متعال است ؟ آيا بهتر نبود اين‌گونه دعا مىكرديد : خدايا ! چنان وسعت عقل و سعه‌ى صدر به‌ما عطا فرما كه شيرينى حقيقت را دريابيم . به‌هرحال لحن شما در دعا ، خالى از قصد معيّنى نيست كه خود بدان آگاهيد ؛ و شايد سخن مفّسر عظيم‌الشّأنى چون مرحوم علّامه طباطبايى ( ره ) درباره‌ى تفسيرالفرقان ، رويه‌ى شما را تغيير دهد . ايشان در ابتداى جلد اول تفسيرالفرقان چنين مرقوم فرموده‌اند : تفسير شريف فرقان كه زيارت شد كتابى است كه موجب روشنى چشم و مايه‌ى افتخار ماست .\r\nدر پايان بار ديگر اعلام مىكنم اين‌جانب پاسخ‌گوى تمامى پرسش‌ها پيرامون قرآن مهجور و سنّت مظلوم هستم البته تاكنون هيچ‌گاه - طى نيم‌قرن گذشته - بحث‌هايى كه با علماى شيعى و سنّى داشته‌ام محكوم نشده‌ام و آنان نيز هنوز بر هيچ‌يك از كتب يك‌صد و چندگانه‌ى\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاين‌جانب نقدى ننوشته‌اند - مگر يك‌مورد سه صفحه‌اى پيرامون نماز مسافر كه به‌ضميمه‌ى نامه ارسال مىگردد . « 1 » اين در حالى است كه در كتب مذكور بنيان‌هاى اساسى فقه ، فلسفه ، اصول ، منطق ، رجال ، حديث ، عرفان و . . . را فقط با دليل كتاب و سنّت نقد و بررسى نموده‌ام ، با اين‌وصف - چنان‌كه مكرّراً در مجامع مختلف اعلام نموده‌ام - همواره آماده‌ى مناظره با يكايك علماى شيعى و سنّى پيرامون اين‌كه : ادله‌ى اسلامى تنها منحصر به‌كتاب و سنّت است مىباشم ، و آوردن اجماع ، عقل ، قياس ، استحسان ، استصلاح و . . . را به‌هر نحوى به‌عنوان دليل فقهى در كنار كتاب و سنّت ، شريك قرار دادن براى شارع مىدانم به‌دليل نصّ آيه‌ى ولا يُشرِكُ فى حكمه احداً زيرا احكام الهى يا در قرآن ذكر شده و يا در سنّت پيامبر عليه السلام « 2 » و هيچ‌گاه علما با اجماع و عقل و . . . حق\r\n\r\n\r\n","description":"","footnote":"\r\n( 1 ) - نقد فوق‌الذكر شامل سه نامه‌ى پياپى بوده است كه آن‌را به‌ترتيب به‌صورت مناظره‌ى مكتوب پاسخ داده‌ايم و البته در آن‌جا نيز ملاحظه خواهيد نمود كه منتقد بحث را ناتمام رها كرده است . خوانندگان محترم مىتوانند با مراجعه به‌كتاب « نگرشى جديد بر نماز و روزه‌ى مسافران » - منتشره در تهران ، توسط انتشارات اميدفردا ، تلفن 66913568 - 66917449 - 09123574809 - متن نقد مذكور و پاسخ منتقد را با عنوان « مناظره‌ى مكتوب پيرامون نماز مسافر » مطالعه فرمايند\r\n( 2 ) - و اكنون نيز با تدبّرى بيشتر در قران ، اين‌نكته را دريافته‌ام كه حتى سنت پيامبر نيز برگرفته از خود قرآن است ، زيرا برحسب آياتى مانند « و اتل ما اوحى اليك من كتاب ربّك لامبدل لكلماته ولن تجد من دونه ملتحداً » ( سوره‌ى كهف ، آيه‌ى 27 ) هرگز پيامبر بزرگوار به‌جز قرآن پناهگاهى و حياتى نداشته است كه در نتيجه سنت قطعيه در حاشيه‌ى قرآن ، بيانگر رموز خصوصى قرآن از جمله حروف مقطعه و نيز بيانگر رموز حروف كلمات دالّه‌ى قرآن است . و هم‌چنين برحسب آياتى مانند « قل اننى لن يُجيرَنى من‌اللَّه احد ولن اجد من دونه ملتحداً » ( سوره‌ى جن ، آيه‌ى 22 ) پناهگاه و ملجايى ربانى جز خداى سبحان وجود ندارد . در نتيجه براى پيامبر بزرگوار پناهگاه و ملجايى ربانى جز خداى متعال و پناهگاه و ملجايى وحيانى جز قرآن ، هرگز نبوده است .\r\n","page_name":" 196 ","page_number":196},
  {"content":"\r\n\r\nتشريع يا دريافت حكم شرعى را ندارند بلكه همه بايد تابع و تنها ناقل احكام كتاب و سنّت قطعيه باشند و نه اين‌كه نظرات مشهور ميان خودشان را به‌شرع نسبت دهند .\r\nخداى متعال به‌ما و شما توفيق بندگى خالصانه عطا فرمايد ! « و آخر دعوانا أن الحمداللَّه رب‌ّالعالمين »\r\nقم‌المشرّفه - جامعة علوم‌القرآن\r\nمحمد صادقى تهرانى - 9 / 3 / 1375 « ه . ش »\r\nنكته : تا هنگام چاپ اين كتاب هيچ نامه‌ى ديگرى از خانم مهندس ژيلا موحد شريعت‌پناهى و يا ديگر منتقدان دريافت نشده ، كه اين خود دليل بر پذيرش ايشان يا بىپاسخى است .\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n\r\nمتن جوابيه‌ى حضرت آيت‌اللَّه صادقىتهرانى در موردعهدنامه‌ى مصوب مجمع عمومى سازمان ملل راجع به‌حقوق زنان كه به‌درخواست مركز تحقيقات قوه قضائيه تحرير شده است\r\nبسم‌اللَّه الرّحمن الرّحيم\r\nدر مورد عهدنامه‌ى مصوب مجمع عمومى سازمان ملل جهت رفع كليه‌ى تبعيضات عليه زنان به‌عرض مىرساند :\r\nمردان و زنان در كليه‌ى حقوقى كه منافى عفت يا حالت‌هاى ويژه‌ى آنان نباشد برمبناى كتاب و سنّت مشتركند و اين مقتضاى انسانيت مشترك فيما بين آن‌هاست كه در حقوق زندگى و زندگىساز به‌گونه‌اى عادلانه دخالت داشته باشد ، البته اين حقوق بر سه بخش است :\r\n1 - حقوق مشترك بين زنان و مردان به‌اندازه‌اى ارزش كار و تفكر و فعاليتشان كه حقوق محورى از لحاظ اشتراك بشرى است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n2 - حقوق ويژه‌ى مردان به‌حساب ويژگى جنسى و نيروى مردانگى ، كه هرگز تبعيضى عليه زنان نيست .\r\n3 - حقوق ويژه‌ى زنان نيز به‌همين ميزان بوده و تبعيض عليه مردان نيست . بنابراين در اين‌حقوق ويژه ، هريك از زنان و مردان برمبناى مصلحت فردى و اجتماعى خود از حقوق مناسب با خودشان بهره‌مندند .\r\nچنان‌كه در حقوق مشترك نيز هر فردى تنها حق بهره‌گيرى از مقدار كوشش خود را دارد .\r\nنقد ماده‌ى 1 : وجه تمايز برمبناى تمايز جنسيت ، خود وجهى است عادلانه كه نفى آن ، خود بىعدالتى نسبت به‌طرفين است ؛ يعنى تحميل ويژگىهاى زنان بر مردان و بالعكس ، ستمى است بر هر دوى آنان ، و تنها آزادىهاى حيات‌بخش انسانى با حفظ عفاف زنان مشترك است كه در زمينه‌هاى سياسى ، فرهنگى ، اجتماعى ، اقتصادى و مدنى ، حقوقى مشترك دارند .\r\nنقد ماده‌ى 2 : اين ماده در كليه‌ى مواردش برمبناى نسخِ كلِ تبعيضات عليه زنان است ، در حالىكه بعضى از تبعيضاتى كه عليه آنان شمرده شده در حقيقت عليه آنان نيست ؛ اگر به‌نفع آنان نباشد ، مانند مقرراتى كيفرى . . . در حالىكه خون‌بهاى زن كمتر از مرد است البته نه از نظر كاستىِ روحى بلكه از اين جهت كه تعداد زنان بيشتر از مردان و توليد مثل مردان و نيز قدرت و وظيفه‌ى اداره‌ى امور اقتصاديشان بيشتر از زنان است بنابراين ارزش بدنى زنان حداقل نصف مردان است ، و بالاخره برابرى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمطلق ميان زنان و مردان هرگز پذيرفته نيست مانند ارث زنان كه نصف مردان است البته از كل ميراث ؛ كه اين تبعيض ظاهرى ، در حقيقت ، تبعيض واقعى نيست ، زيرا مردان در كل خانواده هميشه نفقه‌دهنده‌اند و زنان نفقه‌گيرنده ، بنابراين در اسلام حقوق زنان ، بيشتر از مردان رعايت شده و در موارد استثنايى ، كمبود ارث زنان با وصيت به‌ثلث اموال جبران‌پذير است .\r\nنقد ماده‌ى 10 - الف : شرايط مساوى در زمينه‌ى شغل و حرفه ، در صورتى صحيح است كه با عفت و طهارت و موقعيت جسمانى و زناشويى زنان منافات نداشته باشد ؛ چنان‌كه در شغل و حرفه‌ى مرد نيز همان‌گونه است كه حرفه‌ى پزشكىِ زنانه براى مرد و بالعكس با هيچ‌كدام تناسب ندارد ؛ به‌ويژه مامايى مرد براى زن و عمل جراحى جنس مخالف .\r\nو ( ج ) : آموزش مختلط كه موجب ارتباطات شهوانى و جنسى است ، از نظر شرع و حتى عرف سالم هم ممنوع است .\r\nو ( ز ) : امكانات مشابه در ورزش به‌شرطى صحيح است كه به‌طور مختلط انجام نشود و تناسب با بُنيه‌ى هريك مراعات گردد .\r\nنقد ماده‌ى ( 11 - ب ) و مواد مشابه ديگر ، قبلًا بيان شده و نيازى به‌تكرار ندارد .\r\nنقد ماده‌ى 13 - ج : حق استفاده در فعاليت‌هاى تفريحى ، رشته‌هاى مختلف ورزشى ، مشروط است به‌عدم اختلاط و حفظ عفاف زنان ؛ چنان‌كه در تمامى مواد بايستى اين دو اصل كاملًا مراعات گردد .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nنقد ماده‌ى 16 - ب : پرداخت مهريه و نفقه تنها برعهده‌ى مردان است .\r\nو ( و ) : حق مشابه و حضانت تنها در صورتى صلاحيتِ مشابه است كه اگر قيموميت و حضانتِ يكى از اين دو همسر بيشتر به‌صلاح فرزند باشد ، او از اولويت بيشترى برخوردار است ، و اگر اصولًا حضانت و قيموميت مصلحتى فرزند در اختصاص يكى از آن‌دو باشد ديگرى حق حضانت و قيموميت ندارد ، و تنها در مُراوده و ديدار فرزند حق مشابه دارند به‌شرطى كه منحرف‌كننده‌ى فرزند نباشد .\r\nنقد ماده‌ى 16 - ( 2 ) : ازدواج ثابت اگرچه در دفاتر رسمى ثبت نشود ، شرعى و قانونى است ، و ثبت در دفتر تنها به‌منظور مصلحت حفظ حقوق طرفين است ، و تنها اعتراف طرفين به‌زوجيت و يا اقامه‌ى شهود يك‌طرف براى اثبات زوجيت كافى است مگر با قسمى شايسته كه اين شهادت را نقض كند .\r\nبالاخره حقوق بين‌المللى زن و مرد در حدود مصلحت هر دو برمبناى كتاب و سنّت بيشتر رعايت شده در ضمن اين‌كه حقوق اختصاصى هريك به‌جاى خود نيز رعايت گرديده است ، كه لَهِ هريك ، عليه ديگرى نيست بلكه به‌نفع او نيز هست ؛ چنان‌كه بهترين كتابِ دربردارنده‌ى حقوق همه‌جانبه‌ى زنان و مردان يعنى قرآن مىفرمايد : . . . ولهنّ مثل‌الّذى عليهنّ بالمعروف . . . توضيح كامل بحث مزبور را در كتاب « تبصرةالفقهاء بين‌الكتاب و السّنّة » و در همين كتاب خواهيد يافت .\r\nوالسّلام على عباداللَّه الصالحين\r\nحوزه‌ى علميه‌ى قم - جامعة علوم القرآن\r\nمحمد صادقىتهرانى - 7 / 7 / 1376\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nمختصرى از زندگىنامه‌ى علمى و سياسى فقيه مجاهد و مفسّر و محقّق ، حضرت آيةاللَّه‌العظمى صادقى تهرانى « دامت بركاته »\r\nبسم اللَّه الرّحمن الرّحيم\r\nب‌ه درخواست بنياد تاريخ انقلاب اسلامى ايران ، در خردادماه 1373 ( ه . ش ) گوشه‌هايى از زندگى نگارنده ، محمّد صادقى تهرانى متولد به‌سال 1305 ( هجرى شمسى ) در تهران در خاندانى روحانى از مرحوم حاج شيخ رضا لسان‌المحقّقين بدين شرح است :\r\nتا سن سيزده سالگى كه پدرم در قيد حيات بود سيكل دوم دبيرستان را به‌پايان رساندم . سپس به‌حَلَقات دروس عرفانى ، اخلاقى و تفسيرى مرحوم آيةاللَّه‌العظمى ميرزا محمّدعلى شاه‌آبادى استاد بزرگ مرحوم امام خمينى پيوستم و در ضمن يك‌سالى هم به‌دروس مقدماتى ( ادبيات عرب ) پرداختم ، سپس در سال 1320 عازم قم شده ، طىّ سه سال دروس سطح را پايان دادم .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nدر سال 1323 ، مرحوم آيةاللَّه‌العظمى بروجردى به‌قم آمدند . در دروس ايشان شركتى فعّال داشتم ، به‌گونه‌اى كه در مسائل فقهيه ، خود اتخاذ رأى مىكردم . طبعاً از دروس فقه ، فلسفه ، عرفان و ساير علوم اسلامى اساتيدى ديگر بهره‌مند مىشدم . ولى محور اصلىِ تحوّل فكرىام ، همان جنبش آغازين علمى نزد مرحوم آيةاللَّه‌العظمى آقاى شاه‌آبادى بود كه حركتِ قرآنى مرا از آغاز كرده و تاكنون استمرار داد و تمامى تحصيلات حوزوىام و تمامى مؤلفاتم تحت‌الشّعاع آن بود و هست ؛ پس از آن مرحوم آيةاللَّه‌العظمى علّامه‌ى طباطبائى نقشى عظيم در استمرار درجات تفسيرى ، عرفانى ، فلسفى و اخلاقىام داشت .\r\nدر دروس اين دو بزرگوار هفت سال شركت كردم ، و در سفرهاى بسيارى كه از قم به‌تهران داشتم از دروس فلسفى مرحوم آيةاللَّه‌العظمى ميرزامهدى آشتيانى و ميرزا احمد آشتيانى بهره‌ى وافرى مىبردم اگرچه استفاده‌هاى علمى از مرحوم آقاى شاه‌آبادى ، نقش نخستينِ محورى داشت .\r\nپس از ده سال توقف مستمر در قم ، به‌تهران مراجعت كرده و در دو بُعدِ علمى و سياسى به‌فعّاليت شديد پرداختم ، با مرحوم آيةاللَّه‌العظمى سيّدابوالقاسم كاشانى در قيام نفت و عليه شاه ، و با مرحوم آيةاللَّه العظمى حاج سيداحمد خوانسارى و مرحوم آيةاللَّه‌العظمى حاج شيخ محمّدتقى آملى از نظر استمرار مراحل فقهى ارتباط داشتم ، و همچنين در طى مدت اقامت ده‌ساله در تهران ، در دانشكده‌ى معقول و منقول ( معارف اسلامى )\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبدون شرط حضور در كلاس درس و تنها با شركت در امتحانات ، چهار ليسانسِ حقوق ، علوم تربيتى ، فلسفه و فقه ؛ و پس از سه سال دكتراى عالى معارف اسلامى را دريافت داشتم . همان‌جا سه سال به‌تدريس حكمت ( فلسفه‌ى اسلامى ) برمبناى قرآن و سنت از روى متن كتاب « آفريدگار و آفريده » پرداختم ، جلساتى هم بر دو محور علمى و سياسى عليه حكومت شاهنشاهى در هفت نقطه‌ى تهران داشتم كه بيشتر قشر دانشجو در آن جلسات شركت مىكردند . منبر هم مىرفتم كه آن‌هم ، داراى نوآورىهاى علمى و سياسى بود ، و كلًا مورد تعقيب و تهديد و تحديد دستگاه ستمشاهى بودم .\r\nدر سال 1341 ه . ش در اثر مبارزات شديد بر ضد رژيم طاغوتى ، خصوصاً به‌جهت سخنرانى در سالگرد ارتحال مرحوم آيةاللَّه‌العظمى بروجردى در مسجد اعظم قم كه براى نخستين بار افشاگرىهايى عليه شاه را در برداشت ، از سوى ساواك محكوم به‌اعدام شدم و ايران را مخفيانه به‌قصد حجّ ترك نمودم ، در مكه و مدينه با سخنرانىها و اعلاميه‌هايى به‌زبان فارسى و عربى عليه طاغوت ، بين عمره و حجّ دستگير شدم ، حج را در حصار مأموران دولتى انجام دادم ، ولى بر اثر استدلالات قاطع اينجانب در برابر حكومت سعودى و اجتماع بزرگ و تحصن علماى عِراقَين در مسجدالحرام ، آزاد شده و تحت الحفظ به‌عراق رفتم ، نهضت علمى قرآنى و سياسى را در نجف اشرف - به‌مدت ده سال - با تدريس تفسير ، فقه ، اخلاق ، عقايد و . . . سخنرانى و تأليف\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nادامه دادم .\r\nدرضمن برحسب درخواست دولت ايران ، حكومت عراق تصميم گرفت مرا به‌ساواك ايران تحويل دهد ، ولى در اثر مخفى شدن در بيت مرحوم آيةاللَّه العظمى خويى ، با فعّاليت‌هاى ايشان ، توطئه آنان خنثى شد .\r\nبا آغاز اخراج ايرانيان از نجف اشرف و كل شهرهاى عراق ، به‌بيروت هجرت كردم ، جريان دو نهضت قرآنى و سياسى به‌مدّت پنج سال در لبنان ادامه داشت .\r\nبا تشكيل نماز جمعه در سراسر لبنان ، سخنرانىهايى بر محور قرآن در جلسات مذهبى ، كه نهضت سياسى ضد شاه را هم براى تشكيل حكومت اسلامى دربر داشت ، و نيز با تأليفاتى نوين ، زمينه‌اى مناسب براى گفت‌وگو با علماى اديانِ ديگر براى اثبات حقّانيت اسلام قرآنى ايجاد شد . به‌گونه‌اى كه در مناطق مختلف لبنان ، ضمن گفتمان قرآنى با علماى شيعى ، به‌مباحثه و مناظره با علماى سنّى ، مسيحى ، يهودى ، و دُرزى پرداخته و با ملحدين و مشركين هم بحث مىنمودم و آنان يا سكوت مىكردند و يا محكومِ استدلالات قرآنى مىشدند .\r\nبا شدت‌گرفتن جنگ داخلىِ لبنان ، آن‌جا را به‌قصد حجاز ترك نمودم ، دو سال متمادى در مكّه‌ى مكرّمه با تماسى مستمر با شخصيت‌هاى علمى و سياسى اسلامى سراسر جهان ، بر مبناى دو نهضت قرآنى و سياسى ، فعاليت‌هاى پيگير و دامنه دارى براى رشد تفكر انقلاب\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nقرآنى در ميان مسلمانان انجام شد .\r\nدر آنجا نيز اضافه بر مناظره‌هايى قرآنى با علماى وهّابى ، و عدم محكوميت اينجانب در هيچ‌يك از مناظرات ، حدود يك‌صد خانوار سنّى را در مركز حكومت آل سعود ( مكه‌ى مكرمه ) ، تنها با ادلّه‌ى قرآنى و گاه با استناد به‌يك آيه از قرآن ( آيه‌ى مباركه‌ى 32 از سوره‌ى فاطر ) به‌مذهب اهل‌البيت عليهم السلام راهنمايى نمودم و بحمداللَّه تعالى همگى آنان شيعه شدند .\r\nبراى دومين بار به‌فاصله‌ى هفده سال ، دستگير شدم و پس از آزادى به‌لبنان بازگشتم . در هر دو مرحله‌ى بازداشت در مكه‌ى مكرمه زندانى شدم به‌ويژه در دوّمين زندان ، ابتدا در مدينه ، سپس مكّه و در پايان در « سجن التّرحيلِ » جدّه بودم ، در دستگيرى نخست در كلانترى حرم و سپس در « شرطةالعاصمة » كه شهربانى مكه است در بازداشت بودم ، در زندان دوّم بود ، كه شنيدم مرحوم امام خمينى به‌پاريس هجرت نموده‌اند .\r\nپس از گذشت دو هفته از زندان دوّم به‌بيروت بازگشته و از آنجا براى ديدار امام و قرار جريان انقلاب به‌پاريس رفتم . در اقامت ده روزه‌ى پاريس و شركت شبانه روزى در جلسات مرحوم امام ، در چندين دانشگاه سخنرانىهاى ممتدى بر هر دو مبناى قرآنى و سياسى داشتم .\r\nپس از بازگشت به‌بيروت به‌فاصله‌ى چندين روز از بازگشت امام به‌ايران ، پس از هفده سال هجرت - كه در طى آن چهار بار غياباً توسط ساواك شاه ، محكوم به‌اعدام شده و دائماً تحت تعقيب ساواك بودم -\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبه‌ايران بازگشتم ، و پس از پايه‌ريزى جمهورى اسلامى كه در حركات بنيادينش ، نقشى مؤثر داشتم ، در قم اقامت كرده و تاكنون بر محور معارف قرآن ، دروس و تأليفات و خطابات خود را ادامه داده‌ام ، و به‌جهت مشورت‌هايى با مرحوم امام ، و براى ريشه‌دار كردن نهضت و انقلاب قرآنى ، در كارهاى اجرائى شركت نكردم . مگر چند روزى در آغاز انقلاب كه برحسب خواسته‌ى مرحوم امام ، مراجعات اصلى مردم را پاسخگو بودم و پيش از تشكيل نمازهاى جمعه بطور رسمى ، اضافه بر سخنرانىهايى در سراسر ايران ، نماز جمعه را در مراكز استان‌ها و بعضى از شهرهاى ديگر ، تشكيل دادم .\r\nسرآمدش نمازجمعه‌اى بود كه در پارك ملّت مشهد مقدّس در حضور حدود نيم ميليون نفر نمازگزار انجام شد ، از تانك به‌عنوان منبر نماز جمعه و از تيربار ضدهوايى بعنوان سلاح و از لباس كفن كامل استفاده كردم . در همين نخستين نمازجمعه‌ى مشهد ، مردم طومارى طولانى را تهيه كردند كه صدها هزار امضاء داشت و با اكثريت امضاها خواستار انتصاب رسمى اينجانب به‌امامت جمعه‌ى مشهد مقدّس شدند ، و سپس طومار را به‌دفتر امام ارسال كردند ولى به‌دست ايشان نرسيد .\r\nنمازجمعه‌ى مستمرّى هم در مسجد مقدّس جمكران ، و در ضمن در دانشگاه صنعتى شريف ، و چند جمعه هم در مسجد دانشگاه تهران اقامه كردم ، سپس مرحوم امام مرحوم حجّة الاسلام و المسلمين آقاى طالقانى را به‌عنوان امام جمعه‌ى تهران مقرّر نمودند .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبا تركِ نمازجمعه در قم به‌علت اذيت‌هاى فراوان عدّه‌اى از متحجّرين حوزوى و تهمت‌هاى كذب ديگران تمام اوقاتم صرف تدريس و تأليف شد ، كه 25 جلد از تفسير سى جلدىِ « الفرقان » را به‌مدت ده سال در قم ، ضمن دو تدريس عربى و فارسى تأليف كردم .\r\nبه‌ياد دارم كه مرحوم آيةاللَّه‌العظمى علّامه‌ى طباطبائى به‌من فرمودند تا اين تفسير پايان نيافته كتاب ديگرى ننويسم و چنان هم شد ، بالاخره در رشته‌هاى تفسيرى ، فلسفى ، فقهى و . . . بيش از 113 اثر تحقيقى قرآنى كه بسيارى از آنها به‌چاپ رسيده يا زيراكس شده و كتاب‌هايى هم كه فعلًا خطى است تأليف نمودم .\r\nبرخى از بزرگان علماى اسلام در عصر حاضر نكاتى را پيرامون تأليفات اينجانب متذكّر شده‌اند ، مِن‌جمله مرحوم آيةاللَّه‌العظمى حكيم مىفرمودند : شما در عين حركات زياد انقلابى ، كتاب‌هايى تأليف نموده‌ايد كه در مدتى كم از تمامى مؤلفين با سابقه‌ى نجف از نظر تعداد و محتوى سبقت گرفته ، و نيز مرحوم امام و مرحوم آقاى خوئى درباره‌ى كتاب « المقارنات » در نجف فرمودند : بهترين كتابى است كه عليه يهود و نصارى نوشته شده ، و بالاخره بر حسب تصديق مؤلَّفاتى گوناگون ، درجه‌ى عالى اجتهاد اينجانب در تمامى علوم اسلامى مورد تأييد مراجعى عظيم‌الشّأن بوده است . جز آنكه با گذشت مراحل تحقيقاتى تفسيرى ، و برمبناى آنها ، نظرات فقهى ، اصولى ، فلسفى ، عقيدتى ، عرفانى و سياسىِ اينجانب اختلافات زيادى با ساير علما دارد .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدر تفسيرِ كم‌تر آيه‌اى است كه نكته‌اى مغفول و يا خطايى مشهود نسبت به آن آيه‌ى مباركه را در ميان تفاسير شيعه و سنى متذكر نشده باشيم ، و در فقه با بسيارى از نظرات مشهور علماى شيعى و سنّى و احياناً با تعدادى از نظرات هر دو فرقه اختلاف داريم ، كه بيش از پانصد فتوى برمبناى قرآن و سنّت و مخالف با نظرات مشهور را در « تبصرةالفقهاء » آورده‌ايم ؛ و مبناى اين اختلاف وسيع در كلّ علوم اسلامى ، آزاد انديشى و تدبّرِ بدون پيش‌فرض در قرآن مبين است ، حال‌آنكه اگر علماى اسلام قرآن را درست بررسى كنند درصد اختلافاتشان با هم بسيار كم مىگردد گرچه اين گونه فتاواى آنان بر خلاف اجماع و رواياتى هم باشد .\r\nاركان اوّليه‌ى فلسفه‌ى مرسوم حوزوى را مانند قِدمت زمانى جهان و حدوث ذاتى آن ، سنخيت خدا و آفريدگان بر مبناى ضرورت سنخيت علت و معلول ، قاعده‌ى « الواحد لا يَصدُرُ منه الا الواحد » و . . . را بر خلاف برداشت‌هاى درست عقلى و قرآنى دانسته و طبعاً بسيارى از نظرات فلسفى را قبول ندارم . در منطق بشرى اضافه بر اعتراضاتى چند ، تعداد شصت و شش تضاد - طبق حساب ابجدى « اللَّه » - ميان نظرات منطقيان موجود است كه در حاشيه‌ى تفسير « الفرقان » در سوره‌ى اعراف ( جلد دهم ، صفحات 37 تا 48 ) يادداشت كرده‌ام .\r\nو بالاخره در علم اصول ، بحث و تحقيق در مباحث الفاظ را نادرست مىدانم - چنان كه هيچ يك از علماى علوم تجربى نيز در بديهيات لفظى\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبحث نمىكنند - و اصول عملى هم از نصوص كتاب و سنت پيداست . « 1 » اختلاف ما با اكثر علما در مسائل فقهى از ساير علوم بيشتر است ، و تمامى اينها مبناى قرآنى دارد ، در تفسير سى جلدى « الفرقان » در همه‌ى اين موارد به‌تفصيل سخن رفته است . و از نظر فقهى نيز علاوه بر تفسير ، در كتاب‌هاى « تبصرةالفقهاء » « اصول الاستنباط » « تبصرةالوسيلة » « على شاطىء الجمعة » و . . . به‌زبان عربى ، و نيز در « رساله‌ى توضيح‌المسائل نوين » « فقه گويا » « اسرار ، مناسك و ادلّه‌ى حجّ » « مفت‌خواران » و . . .\r\nمباحث مهم فقهى قرآنى را مطرح كرده‌ايم . تمامى اين اختلافات برمبناى اصالتِ دلالت قرآنى است كه آن‌را « ظنّىّ الدّلالة » تلقّى كرده‌اند ! با آن‌كه در فصاحت و بلاغت ، در بالاترين اوج است .\r\nاين خادم كوچك قرآن ، تمامى علوم حوزوى منتسب به‌اسلام را - كه نزد بزرگ‌ترين علماى نيم قرن دريافته‌ام - از آغاز در حاشيه‌ى قرآن قرارداده و رفته رفته به‌اختلاف وسيع اين علوم با قرآن پىبرده‌ام ، و بسيار شده كه با علماى بزرگ گفت‌وگو كرده‌ام و حتى يك‌بار هم محكوم نشده‌ام ، و نوعاً معترفند كه علوم و معارف قرآنى در حوزه‌ها چندان اصالتى ندارد . و معتقدم كه مهمتر از انقلاب سياسى مرحوم امام ، بايستى انقلاب قرآنى در همه‌ى ابعاد علمى ، سياسى و . . . تحقّق يابد . اينجانب ادلّه‌ى اسلامى را ويژه‌ى قرآن و سنّت مىدانم و محور اصلى هم در اين\r\n\r\n\r\n","description":"","footnote":"\r\n( 1 ) - كتاب « اصول‌الاستباط » ويژه مباحث ضداصول حوزوى است .\r\n","page_name":" 211 ","page_number":211},
  {"content":"\r\n\r\nميان « قرآن » است ، زيرا خداى متعال مىفرمايد : ( و اتلُ ما اوحى اليك من كتاب ربّك لا مبدّل لكلماته و لن تجد من دونه مُلتحداً ) ( كهف / 27 ) و بخوان ، و پيروى كن آن‌چه را از كتاب پروردگارت : ( قرآن ) به‌سويت وحى شده ، هرگز هيچ تبديل‌كننده‌اى براى آن نيست و هرگز به‌جز قرآن پناهگاهى ( رسالتى و وحيانى ) نتوانى يافت .\r\nبنابراين آيه‌ى مباركه ، مسلمانان نيز به‌پيروى از وحى الهى به‌پيامبر گرامى صلى الله عليه و آله هيچ مرجع و پناهگاهى به‌جز قرآن كريم نخواهند داشت كه اگر حديثِ متواترى نيز در دست باشد در صورت مخالفت با نصّ و يا ظاهرِ مستقرِّ قرآن مردود است ، حتى اگر حكمى هم ضرورتى اسلامى داشته باشد نيازمند به‌اصلى قرآنى است ، مگر اين‌كه قرآن نفى و يا اثباتى درباره‌ى آن نداشته باشد كه از باب « اطيعواالرّسول » پذيرفته است ، چنان كه اگر امامان معصوم عليهم السلام هم مؤيّد چنان ضرورتى باشند تصديق مىشود ، البته از باب « و أولىالأمر منكم . » و اين روايات قطعى هم برگرفته از حروف مقطعه و رمزى آيات قرآن است ، كه آيه‌ى 27 كهف ، منشأ همه‌ى احكام را از قرآن مىداند و بس ؛ در نتيجه سنّت ، وحى ويژه‌اى در برابر قرآن نيست .\r\nشهرت و اجماع و اطباق و حتّى ضرورتِ بين مسلمين هم در برابر قرآن نقشى ندارد ، زيرا بر پايه‌ى آيه‌ى « قل فللّه الحجّةالبالغة » چنان كه حجتهاى اثبات كننده‌ى اصل شريعت « بالغه » است ، آنها هم كه احكام شريعت را ثابت مىكنند ، حجت بالغه‌اند كه يا در قرآن ، و يا بالاخره در سنّت قطعيه بيان شده ، و هرگز نمىتوان پذيرفت كه خداى سبحان ،\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nحكمى از احكامش را در قرآن و سنّت ثابته نياورده باشد ، تا ما نيازمند به‌مانندِ اجماع و شهرت و اقول اين و آن باشيم ، وانگهى چون نظرات تأليف‌شده‌ى فقيهان ، اندك است ، به‌دست آوردن اجماع همگانى نيز محال است . و فرضاً اگر هم ممكن بود ، هرگز به‌عنوان دليل شرعى قابل پذيرش نبود و نيست . دليل ظنّى هم از ديدگاه قرآن مطرود است كه « لاتقف ما ليس لك به‌علم » نيز هرگز ويژه‌ى اصولِ دين نيست ، زيرا اين ممنوعيتِ غير علم ، پس از احكامى فرعى آمده است ، بنابرين ظنّ و گمان هرگز نقشى در احكام الهى ندارد كه : « ان‌ّالظّنّ لايغنى من‌الحق شيئاً » ؛ اگر هم كتاب‌هايى اسلامى در حوادثى از ميان رفته ، علم و قدرت و رحمت الهيّه در بيان حجّت بالغه‌اش از ميان نرفته است . علم رجال هم اگر نقشى داشته باشد خيلى كمرنگ است ، زيرا جاعلان متونى از احاديث ، سندهايى را هم ساخته‌اند و در نتيجه ، احاديثى صحيح‌السّند ! ! بر خلاف نصّ يا ظاهرِ پايدار قرآن ، به‌دست ما داده‌اند .\r\nچنان‌كه در كتاب « غَوص‌ٌفىالبِحار » حدود يك‌صد و هشتاد جلد كتاب حديثىِ شيعى و سنّى را برمبناى كتاب و سنّت نقد كرده‌ايم .\r\nپس محك اصلى شناخت اسلام ، تنها قرآن و سنّت قطعيه‌ى موافق آن است ، و يا لااقل سنّتى علم‌آور كه موافق و يا مخالف قرآن نباشد ، كه مستفاد از حروف رمزى است ، در نتيجه بسيارى از فتواها و احتياطات مردود است ، و اگر نظراتى فقهى بين فِرَق اسلامى نمودار است كه بر خلاف عقل ، حسّ ، عدل و علم مىباشد ، هرگز پايه‌ى قرآنى ندارد ، و\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمگر ممكن است اسلامى را كه برمبناى دليل قاطع عقلى پذيرفته‌ايم ، با خود اين مبناى نخستين مخالفتى كند ؟ !\r\nمثلًا درباره‌ى مناظره‌ى حضرت صادق عليه السلام باابوحنيفه روايت جعل كرده‌اند كه فرضاً آن‌حضرت ضمن نهى از قياس باطل ، مبادرت به‌رد قياس اولويت قطعيه نموده ! و مثلًا به‌راوى فرموده باشند : اگر يك انگشت زن بريده شود ديه‌اش يك‌دهم ديه‌ى كامله‌ى مرد است ( يعنى صد مثقال طلا ) و دو انگشت زن ، دو دهمش و سه ، سه دهمش ، ولى ديه‌ى چهار انگشتش مساوى با ديه‌ى دو انگشت او است !\r\nحال آن‌كه اولًا قياس اولويت قطعيه ، قياسى كاملًا صحيح است و مطابق با كتاب و سنت و عقل همه‌ى عقلاست ، ثانياً آيا مىتوان پنداشت كه چهار ، از نظر حساب و ارزش از سه كم‌تر و با دو برابر باشد ! ؟ قرآن هم پس از بيان تفاوت ديه‌ى زن و مرد با آيه‌ى « وَالجروحَ قصاص » ديه‌ى اعضاى زنان را متناسب با ديه‌ى كامله‌ى آنان و ديه‌ى اعضاى مردان را نيز متناسب با ديه‌ى كامله‌ى آنان مقرّر فرموده‌است ،\r\nو نيز در باب ارثِ زنان از شوهران ، اكثر قريب به‌اتفاق فقهاى شيعى ، زنان را از اموال غير منقوله به‌جز قيمت بناى خانه‌ى مسكونى و غيره محروم نموده‌اند ، با آن‌كه بر حسب نصوصى قرآنى هرگز چنان محروميتى وجود ندارد ، زيرا آيه‌ى 11 و 12 سوره‌ى نساء ، تنها وصيّت و دَين را از « ما تَرَكِ » مورِّث استثنا كرده و اين حكم را براى ميراث مرد و زن مكرّراً بيان فرموده است كه : « . . . من بعد وصيّة يوصى بها أو دَين . . . » ، « . . . من بعد\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nوصية يوصين بها أو دَين ، و لهنّ الرّبع مما تركتم ان لم يكن لكم ولد فان كان لكم ولد فلهنّ الّثمن ممّا تركتم من بعد وصيّة توصون بها أو دَين . . . من بعد وصية يوصى بها أو دَين غير مضارّ وصيةً من‌اللَّه واللَّه عليم حليم » كه مكرراً تنها مورد وصيت و دين را - براى زنان هم‌چون مردان - استثنا زده است و ديگر هيچ .\r\nروايات اسلامى هم دراين‌باره گوناگون است ، اكثريت فقهاى ما تنها به‌رواياتى استناد كرده‌اند كه هم بر خلاف قرآن است و هم برهان موجود در آنها بر خلاف كل موازين عقلى و شرعى است . مثلًا در رواياتى براى محروميت فوق‌الذكر چنين استدلالى آورده‌اند : « چون زن ، داخل نسب اصلى مرد نشده پس از اصل ميراث ارث نمىبَرَد ! » در حالىكه عكسش نيز چنان است . يعنى چون مرد هم داخل اصل نسب زن نيست پس مانند او از اصل ميراث نبايد ارث ببرد .\r\nو در رواياتى ديگر اين‌گونه آمده : « چون زن بيوه ممكن است ازدواج كند و سپس با شوهر دوّمش به‌خانه‌ى ميراثىِ شوهر اوّل برود و حق ديگران را غصب كند از عين خانه محروم است ! » حال آن‌كه مگر مرد پس از فوت همسرش ، در ازدواج بعدى فعّال‌تر از بيوه نيست ؟ و در غصب هم مگر از زن نيرومندتر نيست ؟ وانگهى چرا در صورتى كه شوهر نكند هم‌چنان ازين بخش ميراث محروم است . پس برمبناى دليل اين روايت ، اگر زن با آن دو احتمال از قسمت‌هاى اصلى « ميراث » محروم باشد ، مرد بايد محروميتى بيشتر داشته باشد .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nو يا در قضيه‌ى « عاقله » كه بر مبناى فتاوا ، اگر شخصى بالغ بدون تعمّد كسى را كشت ، خون‌بهاى مقتول بر عهده‌ى عموها و دايىهاى قاتل است هر چند اينان نوجوان بىثروت و وى مسنّ و ثروتمند باشد ! اين فتوا هم صد در صد مخالف عقل و بر خلاف نصوص آياتى از قرآن كريم است .\r\nو نيز در باب قصر نماز و افطار روزه ، همان سفر هشت فرسنگى گذشته ، مبناى فتواى مشهور است با آن‌كه لااقل « مسيرةُ يومٍ » ميزان است يعنى مسافت يك روز مسافرت با وسايل نقليه‌ى امروزى كه خيلى بيشتر از هزار كيلومتر است ، وانگهى اين هم ملاك نيست ، بلكه بر حسب آيه‌ى قصر : « إن خفتم أن يفتنكم‌الّذين كفروا » تنها به‌شرط خوف بر جان و مانند آن ، تنها از كيفيت نماز كاسته مىشود ، كه امروزه در سفر ، هرگز نماز شكسته نمىشود و روزه نيز افطار نمىگردد .\r\nو درباره‌ى فتواى مشهور لزوم طهارت از جنابت براى ورود روزه دار به‌صبح رمضان ، با رجوع به‌قرآن مىبينيم كه بر حسب نص قرآنى هرگز چنان قيدى وجود ندارد ، زيرا « فالآن باشروهنّ . . و كلوا و اشربوا حتّى يتبيّن لكم الخيط الابيض من الخيطالاسود من‌الفجر » مباشرت با زنان را هم‌چون خوردن و آشاميدن ، تا لحظه‌اى پيش از طلوع فجر جايز دانسته ، كه ديگر وقتى براى غسل جنابت نخواهد ماند ، رواياتى شيعى و روايات سنّى هم موافق نصّ آيه است و تنها چند روايت شيعى كه با يكديگر تناقض هم دارند اين طهارتِ پيش از طلوع فجر را يا واجب و يا شرط صحت روزه مىدانند .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبا بزرگان علما پيرامون علوم رايج حوزوى به‌ويژه فقه گفت‌وگوهايى داشته‌ام ، از جمله بامرحوم آيةاللَّه‌العظمى حاج سيداحمد خوانسارى درباره‌ى ازدواج با زناكارى كه توبه نكرده و نمىكند ، فرمودند : به‌احتياط واجب نبايد با او ازدواج - اگر چه موقت - كرد ، زيرا بدون مانع بودن زن ، از شروط صحّت ازدواج است ، و گفته‌ى زناكار هم پذيرفته نيست ، گفتم :\r\nبنابراين حرمت ازدواج با او اقوى است و نه به‌احتياط واجب ، وانگهى « حرّم ذلك على المؤمنين » آن‌را تحريم كرده است و اگر هم روايات دراين‌باره مختلف باشند ، تنها آن‌كه با نصّ آيه موافق است مقبول است ؛ فرمودند : شايد ائمّه عليهم السلام آيه‌اى را درنظر داشته‌اند كه اين حرمت را نسخ كرده ، گفتم : اوّلًا آيات ناسخ و منسوخ قرآن معلوم است ، ثانياً در آيه‌ى پنجم سوره‌ى مائده كه آخرين سوره‌ى نازله مىباشد ، نصّ « والمحصنات من‌المؤمنات و . . . » پاكدامنى زنان را شرط اصلىِ ازدواج با آنان دانسته ، كه يا اين آيه شرط مهمترى درباره‌ى عفاف آنان دارد ، و يا لااقل دستى به « حرّم ذلك علىالمؤمنين » نزده است ، بنابراين تا هنگامىكه زنى زِنايش ثابت نشده حكم عفاف براى وى جاريست . در اين جا بود كه ايشان طبق نصِّ آيه‌ى تحريم ، فتواى قطعى به‌حرمت ازدواج ناهمسان دادند .\r\nهم‌چنين با مرحوم آية اللَّه العظمى گلپايگانى در اين‌باره بحث شد ؛ فرمودند : در حاشيه‌ى خطّى « عروه » احتياط واجب كرده‌ام ، ولى پس از بررسى ديديم كه فتواى ايشان احتياط مستحب بود . گفتم : بر مبناى نصِّ آيه‌ى تحريم اين احتياطات هم بىجاست و طبق دو نص قرآنى اين\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nازدواج ناهمسان حرام است .\r\nمرحوم آيةاللَّه‌العظمى خويى هم مىفرمودند : « لاينكحُ » خبر است و نه انشاء پس حرمت نيست ، گفتم اگر خبر است قطعاً دروغ است ، زيرا هرگز مرد زناكار براى ازدواج به‌دنبال زن زناكار نمىرود ، و زن زناكار هم در تكاپوى ازدواج با مرد زناكار نيست ، پس « لاينكحُ » انشاء است به‌لفظ خبر ، و چون « حرّم » و « ذلك » مذكّرند ، مرجع و مشارٌاليه آن‌دو فقط « نكاح » است و نه « زنا » كه لفظاً مؤنّث مجازى است . و اگر هم بر فرض محال ، مرجع « ذلك » زنا بود ! مىپرسيم : آيا زنا تنها بر مؤمنان حرام است ؟ ! و نه بر كافران و فاسقان ؟ ! بنابراين « حرّم ذلك علىالمؤمنين » نصّ بر حرمت است ! فرمودند : از اين « حُرِّمَ » غفلت شده و دليل اول هم درست است .\r\nدر باب مسئله‌ى مشهوره‌ى « رِضاع » : شيرخوارگى ، نوعاً فتواى اكثريت فقها بر اين است كه اگر پسرى از زن شما شير خورْد پسر رضاعى شماست ، پس اگر او ازدواج كرد ، و سپس همسرش را طلاق داد يا پسر فوت كرد ، ازدواج با اين زن بر شما حرام است ! ! در اين باره با « مرحوم آيةاللَّه‌العظمى خمينى » در نجف اشرف گفت‌وگويى داشتم ، ايشان فتواى مشهور را مىپذيرفتند ! ! گفتم : اولًا پسر رضاعى هيچ معنايى ندارد ، زيرا حرمت رضاعى فقط در چهارچوب ازدواج است ، و آيا ازدواج ميان پدر و پسر رضاعى هم ممكن است ؟ تا پسر ، حرمت رضاعى داشته باشد ! ! وانگهى « و حلائل ابنائكم الّذين من اصلابكم » حرمت ازدواج را ويژه‌ى\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nزنان پسران صُلبى و اصلى دانسته ، كه در نتيجه چنان پسرانى و « ادعياء » ( فرزندخواندگان ) از اين حكم برونند ، اگر هم بر فرض محال پسران رضاعى وجود داشتند ، ازدواج با زنان آنان معنايى ندارد ! ايشان پس از گفتن جملاتى كوتاه فرمودند : فتواى مشهور محترم و پذيرفته است ، با آن‌كه بر خلاف آيه است و روايتى هم نيست كه آن را تأييد كند ! ! بالاخره ما مبتلا به‌اجماع و شهرتيم .\r\nگفتم : ولى در كلّ ، موافق با نصِّ قرآن و بر خلاف فتاواى ديگران ، حرمت شيرخوارگى در انحصار مادران و خواهران رضاعى است .\r\nدر باب وجوب اطاعت مطلق از سنّت پيامبر و سيره‌ى ائمه‌ى معصومين عليهم السلام به مرحوم آيةاللَّه‌العظمى خويى متذكّر شدم كه از جهت اشاره‌ى كتاب و صراحت سنّت ، قطعاً غسل جمعه واجب است . پس چرا در اين حكم ، اجماع و شهرت فقها بر استحباب است ! ؟ فرمودند : ما گرفتار شهرت و اجماعيم ! گفتم : اين گرفتارى ، خلاف كتاب و سنّت است .\r\nدر باب زكاتِ « الزّيتون و الرمّان » كه در آيه‌ى 141 سوره‌ى انعام در مورد اموال زكويّه آمده ، به‌دليل « آتوا حقّه يوم حصاده » نيز مرحوم آيةاللَّه العظمى خوي عرض كردم : بنابرين زكات به‌بيش از نُه چيز تعلق مىگيرد .\r\nفرمودند : اين آيه مكّى است و زكات حكمى مدنى است . گفتم : از سى آيه‌ى مكّى و مدنى درباره‌ى زكات ، شانزده آيه‌اش مكّى است . فرمودند :\r\nاين فقهِ جديد است ! گفتم : اين فقهِ قرآن است و قديمىتر از فقه شماست .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبا مرحوم آيةاللَّه‌العظمى ميرزامهدى آشتيانى درباره آيه‌ى « ان من شىءٍ الّا يسبّح بحمده » گفت‌وگويى شد ، فرمودند : اين تسبيح ، تكوينى است ، يعنى نگرش درست در وجود اشياء ما را به‌وجود خداى سبحان راهنمايى مىكند ، گفتم : تسبيحِ تكوينى قابل فهمِ تمام مكلّفان بوده و به آن امر شده است مانند : « قل انظروا ماذا فىالسّماوات والارض » و همچنين در آياتى ديگر مانند : « افلم ينظروا فى ملكوت‌السّماوات والارض » نگرش نكردن و نيانديشيدن در حقيقتِ وجودىِ آسمان‌ها و زمين - كه ذاتاً نيازمند مطلق و فقر مَحضَند - توبيخ شده است بنابراين تسبيح در آيه‌ى « ان من شىءٍ الّا يسبّح بحمده » صرفاً تسبيح تكوينى نيست زيرا خداى متعال در ادامه‌ى آيه مىفرمايد : « و لكن لا تفقهون تسبيحهم » « ليكن تسبيحاتشان را درنمىيابيد » و اين پاسخ‌گوى شماست ، چون خداى بزرگ هرگز مكلّفان را به‌چيزى امر نمىكند كه « لاتفقهون » :\r\nنمىفهميد ، پيامد آن باشد ؛ پس با دقت در معناى آيه ، اين نكته را در مىيابيم كه همه‌ى اشياء - اعمّ از جمادات ، نباتات و حيوانات - علاوه بر تسبيح تكوينى ، هر يك به‌زبانِ ويژه‌ى خود ، آگاهانه و با اختيار به‌تسبيح خداى سبحان مشغول هستند ولى ما نحوه‌ى آن تسبيح را نمىفهميم . اين فيلسوف بزرگوار در آخر كار نظر مرا پذيرفت .\r\nبا مرحوم آيةاللَّه‌العظمى حاج سيّد ابوالحسن رفيعى قزوينى درباره تجرّد و عدم تجرد روح گفتگويى به‌ميان آمد ، گفتم : اضافه بر ساير ادلّه بر انحصار تجرّد به‌خدا ، چرا فيلسوفان به‌آيه‌ى « قل‌الرّوح من امر ربّى »\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبراى تجرّد روح تمسّك بدين‌گونه جسته‌اند ، كه روح از عالم امر است ، و امر هم ايجاد مجرّدات است ! ! با آنكه ( امر ) در لغت تنها به‌معنى فرمان ، كار و چيز است و آيه‌ى « الاله‌الخلق والأمر » هم پس از خلقت و عرش آمده ، كه به‌معنى آفرينش و تدبير است ، پس « الخلق » كلّ آفرينش ، و « الامر » كل كار تدبير آفريدگان است ، چنان كه « كل شىءٍ خلقناه به قدر » خلق و آفرينش را مربوط به‌تمامى اشياء دانسته ، پس در اختصاص خلق مادّيات نيست . بعد از سخنانى چند فرمودند : آرى آن‌گونه استدلال به‌قرآن ، تعدّى و تفسير به‌رأى است ، اگر اينان از پيش خود با ادلّه‌اى كه قانعشان كرده به‌تجرّد روح اعتقاد دارند چرا اين عقيده را بر قرآن تحميل مىكنند ! !\r\nو بالاخره ، حتّى با صَرف‌نظر از اين مباحثات و مناظرات ، اگر قرآن محور اصلى علوم اسلامى باشد ! بسيارى از نظريات حوزوى مخدوش است . اين يك ايراد بزرگ بر علوم اسلامى ! است كه يا پايه‌ى قرآنى ندارد و يا بر ضدّ قرآن است ! و اشكال ديگر اين است كه اگر هم احياناً در اكثر محافل حوزوى ، نظرى صحيح با بررسى دقيق ، مطابقِ دليلِ قرآن و سنّت مطرح گردد ، چون بر خلاف مشهور است ، در كتب منتشره و يا به‌هنگام اعلان فتوا در رساله‌هاى علميه ، چهره‌ى ديگرى به خود مىگيرد ، از جمله در بحث با مرحوم آيةاللَّه‌العظمى مرعشى نجفى درباره اينكه دخانيات روزه را باطل مىكند يا نه ، در جلسه‌اى خصوصى فرمودند :\r\nبه‌دليل حديثى موثّق ، دود مبطل روزه نيست . گفتم : نخست به‌دليل قرآن ،\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nكه فقط خوردن و آشاميدن و مباشرت با زن را مبطل روزه مىداند و سپس به‌دليل روايت ؛ - البته بر مبناى قرآن ، استعمال دخانيات قطعاً حرام است ولى روزه را باطل نمىكند - بعد از آن گفتم : آيا در رساله هم اين گونه مرقوم فرموده‌ايد ؟ فرمود : به‌ملاحظه‌ى مردم نه ، بلكه آن را نيز در رساله از مبطلات برشمرده‌ام !\r\nآنچه نوشتم اندكى از بسيار و مختصرى از تلاش مستمرّ نگارنده براى گسترش نهضت قرآنى در سطح جهان است ، و البته مشروح اين خاطرات و زندگينامه مفصّلًا در مصاحبه‌اى هشتصد صفحه‌اى در حال تنظيم است كه ان‌شاءاللَّه به‌چاپ خواهد رسيد .\r\nبه‌انتظار روزى كه معارف قرآن جهانگير شود ، با قيام منتَظَر منتظِران امام مهدى ( عجّل‌اللَّه تعالى فرجه الشّريف ) .\r\nقم - محمّد صادقى تهرانى - 15 خرداد 1383 ه . ش\r\nجامعةُ علوم‌ِالقرآن / « واحد تبليغات »\r\nقم - بلوار امين ، كوچه‌ى 21 ، پلاك 7 ، كد پستى : 37139\r\nتلفن : 2934425 ؛ نمابر : 1 - 2935480\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nتأليفات حضرت آيةاللَّه‌العظمى صادقى تهرانى ( دامت بركاته )\r\n\r\nعربى\r\n1 - الفرقان فى تفسير القرآن بالقرآن\r\nوالسنة « 30 مجلداً »\r\n31 - التّفسير الموضوعى بين الكتاب\r\nو السّنّة « 22 مجلّداً »\r\n53 - الفقه‌المُقارَن بين‌الكتاب و السّنّة « 8 مجلّدات »\r\n61 - عقائدنا\r\n62 - المقارنات\r\n63 - رسول‌الإسلام في الكتب السّماوية\r\n64 - حوار بين الإلهيين و الماديين\r\n65 - علىّ و الحاكمون\r\n66 - على شاطىء الجمعة\r\n67 - فتياتنا\r\n68 - أين « الكراسة »\r\n69 - مقارنات فقهيّة\r\n70 - تاريخ‌الفكر و الحضارة\r\n71 - لماذا نصلّى و متى نقصر من‌الصّلاة ؟\r\n72 - لماذا انتصرت اسرائيل و متى تنهزم ؟\r\n73 - حوار بين اهل الجنّة و النّار\r\n74 - المناظرات\r\n75 - المسافرون\r\n76 - تبصرةالفقهاء بين‌الكتاب و السّنّة\r\n77 - تبصرةالوسيلة بين‌الكتاب و السّنّة\r\n78 - أصول الاستنباط بين‌الكتاب و السّنّة\r\n79 - غَوصٌ في البِحار بين‌الكتاب و السّنّة\r\n80 - الفقهاء بين‌الكتاب و السّنّة\r\n81 - شذرات الوسائل و الوافي\r\n« مخطوط »\r\n82 - البلاغ في تفسير القرآن بالقرآن\r\n83 - غوص فىالبحار - خطى\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nفارسى :\r\n83 - بشارات عهدين\r\n84 - ستارگان از ديدگاه قرآن\r\n85 - اسرار ، مناسك و ادلّه‌ى حجّ\r\n86 - انقلاب اسلامى 1920 عراق\r\n87 - آفريدگار و آفريده\r\n88 - حكومت قرآن\r\n89 - دعاهاى قرآنى « خطى »\r\n90 - حكومت مهدى عليه السلام\r\n91 - آيات رحمانى\r\n92 - گفت‌وگويى در مسجدالنّبى صلى الله عليه و آله\r\n93 - مسيح عليه السلام از نظر قرآن و انجيل\r\n94 - خاتم پيامبران\r\n95 - سپاه نگهبانان اسلام\r\n96 - مفت‌خواران\r\n97 - قرآن و نظام آموزشى حوزه « جزوه »\r\n98 - قضاوت از ديدگاه كتاب و سنت\r\n98 - حكومت صالحان يا ولايت فقيهان\r\n« خطى »\r\n100 - ماترياليسم و متافيزيك\r\n101 - مفسدين فىالارض\r\n102 - نماز جمعه\r\n103 - نماز مسافر با وسايل امروزى\r\n104 - پيروزى اسرائيل چرا و شكست آن\r\nكى ؟\r\n105 - برخورد دو جهان‌بينى\r\n106 - حقوق زنان از ديدگاه قرآن و سنّت\r\n107 - رساله‌ى توضيح‌المسائل نوين\r\n( تأليف سال 1368 )\r\n108 - فقه گويا\r\n109 - مسافران ( نگرشى جديد بر نماز و\r\nروزه مسافر )\r\n110 - توضيح‌المسائل نوين ( تأليف سال\r\n1373 )\r\n111 - ترجمان قرآن ( ترجمه و تفسير\r\nفارسى مختصر قرآن )\r\n112 - تفسير فارسى پنج جلدى\r\n113 - فقه گويا\r\n114 - تفسير سوره‌ى حمد\r\n115 - تفسير فارسى پنج جلد\r\n116 - توضيح‌المسائل نوين / 1384\r\n\r\n","description":"","footnote":"","page_name":" 224 ","page_number":224},
  {"content":"\r\n . \r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n . \r\n","description":"","footnote":"","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n . \r\n","description":"","footnote":"","page_name":" 229 ","page_number":229},
  {"content":"\r\n . \r\n","description":"","footnote":"","page_name":" 230 ","page_number":230},
  {"content":"\r\n . \r\n","description":"","footnote":"","page_name":" 231 ","page_number":231},
  {"content":"\r\n . \r\n\r\n","description":"","footnote":"","page_name":" 232 ","page_number":232}
  ]