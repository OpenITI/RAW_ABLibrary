[
  {"content":"\r\n . \r\n","description":"","footnote":"","page_name":" الغلاف 1 ","page_number":1},
  {"content":"\r\n . \r\n","description":"","footnote":"","page_name":" الغلاف 2 ","page_number":2},
  {"content":"\r\n\r\nترجمه\r\nتفسير مجمع البيان\r\nتاليف\r\nامين الاسلام ومفسر بزرگ عالم تشيع\r\nشيخ ابوعلى الفضل بن الحسن الطبرسى ( ره )\r\nمتوفى سال 548\r\nترجمه ونگارش از :\r\nدانشمند معظم جناب آقاى سيد هاشم رسولى محلاتى\r\nجلد دوازدهم\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nمؤسسه انتشارات فراهانى\r\nمؤلف : علامه بزرگوار مرحوم طبرسى ره\r\nمترجم : آقاى سيد هاشم رسولى محلاتى\r\nتصحيح : آقاى سيد هاشم رسولى محلاتى\r\nناشر : مؤسسه انتشارات فراهانى\r\nچاپ : از مشعل آزادى\r\nتعداد : 2000\r\nقطع : وزيرى\r\nكاغذ : 80 گرمى اعلاء\r\nتاريخ چاپ اول : 121 / 1351\r\nصحافى : از مؤسسه مهر آئين\r\nنقاشى پشت جلد : از آتليه آريان\r\nهمه ى حقوق طبع براى ناشر محفوظ است\r\nتهران - بازار كتابفروشان تلفن 530465\r\n\r\n","description":"","footnote":"","page_name":" 2 ","page_number":4},
  {"content":"\r\n\r\n\r\nجلد دوازدهم\r\n\r\nسورهء هود\r\nبر طبق گفتهء بيشتر مفسرين : تمامى اين سوره مكى است ، ولى قتاده گفته :\r\nتنها يك آيهء آن يعنى آيهء  « أَقِمِ الصَّلاةَ طَرَفَيِ النَّهارِ . . . »  در مدينه نازل شده است .\r\n\r\nشمارهء آيات آن :\r\nبگفتهء قراء كوفه : يكصد و بيست و سه آيه است ، و بنا بر قول شاميان و پيشينيان از قراء مدينه ( و باصطلاح مدنى اول ) يكصد و بيست و دو آيه ، و نزد ديگران يكصد و بيست و يك آيه است .\r\n\r\nفضيلت اين سوره :\r\nأبى بن كعب از رسول خدا - صلى اللَّه عليه و آله - روايت كرده كه فرمود : هر كس اين سوره را بخواند بشمارهء هر كس كه بنوح و هود و صالح و شعيب و لوط و ابراهيم و موسى ايمان آورده و يا آنها را تكذيب كرده است ده حسنه به او عطا شود ، و روز قيامت از سعيدان باشد .\r\nو ثعلبى بسند خود از أبى جحيفه حديث كرده كه برسولخدا - صلى اللَّه عليه و آله - عرض شد :\r\nاى رسول خدا ! پيرى زود در شما اثر كرده ؟ حضرت فرمود : ( آرى ) سورهء هود و امثال آن پيرم كرد . و در روايت ديگرى است كه ابو بكر اين سخن را گفت ، و حضرت در پاسخش فرمود : سورهء هود و امثال آن : ( يعنى ) سورهء حاقة و واقعه و « عم يتساءلون » و « هل اتاك حديث الغاشيه » مرا پير كرده .\r\nو عياشى از امام باقر عليه السلام روايت كرده كه فرمود : هر كس سورهء هود را\r\n\r\n","description":"","footnote":"","page_name":" 3 ","page_number":5},
  {"content":"\r\n\r\nدر هر جمعه بخواند خداوند در روز قيامت او را در زمرهء پيمبران محشور سازد ، و حسابش آسان گردد ، و در آن روز عمل خطايى براى او باقى نماند .\r\nتفسير اين سوره :\r\nچون خداى تعالى سورهء يونس را با بحث از « وحى » بپايان رسانيد ، و فرمود :\r\n « وَ اتَّبِعْ ما يُوحى إِلَيْكَ . . . »  در اين سوره با بيان وحى مزبور سخن خود را افتتاح فرموده چنين گويد :\r\n\r\n","description":"","footnote":"","page_name":" 4 ","page_number":6},
  {"content":"\r\n\r\n\r\n[ سوره هود ( 11 ) : آيات 1 تا 4 
  ]\r\nبِسْمِ اللَّهِ الرَّحْمنِ الرَّحِيمِ\r\nالر كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ ( 1 ) أَلاَّ تَعْبُدُوا إِلاَّ اللَّهَ إِنَّنِي لَكُمْ مِنْهُ نَذِيرٌ وَ بَشِيرٌ ( 2 ) وَ أَنِ اسْتَغْفِرُوا رَبَّكُمْ ثُمَّ تُوبُوا إِلَيْهِ يُمَتِّعْكُمْ مَتاعاً حَسَناً إِلى أَجَلٍ مُسَمًّى وَ يُؤْتِ كُلَّ ذِي فَضْلٍ فَضْلَهُ وَ إِنْ تَوَلَّوْا فَإِنِّي أَخافُ عَلَيْكُمْ عَذابَ يَوْمٍ كَبِيرٍ ( 3 ) إِلَى اللَّهِ مَرْجِعُكُمْ وَ هُوَ عَلى كُلِّ شَيْءٍ قَدِيرٌ ( 4 )\r\n\r\nترجمه :\r\nبنام خداوند بخشايندهء مهربان ، الف ، لام ، راء ، ( اين ) كتابى است كه آيات آن استوار ( و محكم ) و سپس شرح و توصيف شده ، و از جانب خداى فرزانه و خبير آمده ( 1 ) تا شما جز خدا را نپرستيد ، براستى كه من از جانب وى براى شما بيم دهنده و نويد بخشم ( 2 ) و ( ميگويم ) كه از پروردگارتان آمرزش بخواهيد و بدرگاهش توبه كنيد ، تا از بهره‌اى نيكو در مدتى معين شما را بهره‌ور سازد ، و فضل هر صاحب فضيلتى را به او بدهد ، و اگر روى بگردانيد من از عذاب آن روز بزرگ بر شما بيمناكم ( 3 ) بازگشت شما بسوى خدا است ، و او بر همه چيز توانا است . ( 4 ) .\r\n\r\n","description":"","footnote":"","page_name":" 5 ","page_number":7},
  {"content":"\r\n\r\n\r\nشرح لغات :\r\nاحكام : جلوگيرى كردن از فساد و تباهى كار . و « حكمت » شناسايى چيزهايى است كه جلوگيرى از تباهى و نقص كار مىكند و شناختن آنچه زشت را از زيبا ، و فساد را از صحيح جدا سازد .\r\nحكيم : در مورد خداى تعالى به دو معنا آيد : 1 - به معناى اسم فاعل « محكم » و از صفات فعل باشد يعنى كارهاى او محكم است . 2 - آنكه به معناى « عليم » ( و دانا ) و از صفات ذات باشد .\r\n\r\nتفسير :\r\n  « الر »   در اول سورهء بقره معناى اين حروف و همچنين قولهاى بسيارى را كه در تفسير آن گفته‌اند ، بيان داشتيم ، و تكرار آن در اينجا بىفائده است .\r\n  « كِتابٌ أُحْكِمَتْ آياتُهُ ثُمَّ فُصِّلَتْ »   اين قرآن كتابى است كه آيات آن محكم است و سپس شرح و توضيح شده است ، و در معناى اين جمله چند وجه گفته‌اند :\r\n1 - ابن عباس گفته : يعنى آيات آن - مانند كتابها و اديان پيشين - نسخ نشود ، و با بيان حلال و حرام و ساير احكام شرح و توضيح شود .\r\n2 - حسن و ابى العاليه گفته‌اند : معناى آيه اين است كه آيات قرآن بوسيلهء امر و نهى محكم شده و با ذكر وعده و تهديد و پاداش و كيفر توضيح شده است .\r\n3 - از مجاهد نقل شده كه گفته است - يعنى آيات قرآن يك جا محكم و استوار گرديده ( و پى ريزى شده ) و سپس در وقت نزول آيه آيه و تدريجاً نازل گرديده تا شخص مكلف براى تدبر و دقت در آنها فرصت و قدرت بيشترى داشته باشد .\r\n4 - ابو مسلم گفته : يعنى نظم آن به جهت فصاحتى كه دارد محكم است تا به حدى كه معجزه گرديده ، و سپس با شرح و بيان توضيح شده .\r\n5 - معناى پنجم آن است كه آيات آن متقن و محكم است كه خلل و تباهى در آن نيست ، زيرا كار محكم آن كارى است كه آن را با استحكام انجام دهند و خلل و نقصى در آن نباشد . و سپس آنها بدنبال يكديگر قرار داده شده است .\r\n\r\n","description":"","footnote":"","page_name":" 6 ","page_number":8},
  {"content":"\r\n\r\n  « مِنْ لَدُنْ حَكِيمٍ خَبِيرٍ »   و اين قرآن از نزد آن خدايى براى شما آمده است كه در كارهاى خود حكيم ، و نسبت بأحوال خلق و مصالحشان دانا و خبير است .\r\n « أَلَّا تَعْبُدُوا إِلَّا اللَّهَ إِنَّنِي لَكُمْ . . . »  خداوند اين كتاب را نازل كرده تا بشما دستور دهد كه جز او را نپرستيد ، و من شما را از نافرمانى و عقاب الم انگيزش بيم دهم و بفرمانبردارى و پاداش نيكويش نويد بخشم .\r\n « وَ أَنِ اسْتَغْفِرُوا رَبَّكُمْ ثُمَّ تُوبُوا إِلَيْهِ »  او را هدف آمال خود قرار داده و آمرزش از وى بخواهيد و بوسيلهء توبه بدرگاهش توسل جوييد . و جبائى گفته : يعنى نسبت به گناهانتان از وى آمرزش بخواهيد ، و در آينده نيز هر گاه گناهى از شما سر زد بدرگاهش توبه كنيد . و فراء گفته است : « ثم » در اينجا به معناى « واو » است ، و توبه و استغفار هر دوى آنها يكى است و « توبه » براى تأكيد آمده است .\r\n « يُمَتِّعْكُمْ مَتاعاً حَسَناً إِلى أَجَلٍ مُسَمًّى »  يعنى وقتى شما از او آمرزش خواستيد و بدرگاهش توبه كرديد شما را در دنيا از نعمت آسايش و خوشى و وسعت تا هنگامى كه مرگتان مقدر شده بهره‌مند مىكند . و زجاج گفته : يعنى شما را باقى ميگذارد و مانند مردمان كافر گذشته به عذاب استيصال دچار نمىسازد و از بين نمىبرد .\r\n « وَ يُؤْتِ كُلَّ ذِي فَضْلٍ فَضْلَهُ »  برخى گفته‌اند : فضل در اينجا به معناى تفضيل و اعطاء است ، و ضمير در « فضله » به صاحب فضل بر ميگردد و معناى آن چنين مىشود كه بهر كس مطابق برترى او از نظر مال و سخن و ساير اعمال دست و پا ، پاداش آن را ميدهد . و معناى ديگر آن است كه بهر كس هر چه كار كند پاداش عمل او را باندازهء عملش ميدهد ، زيرا هر كس اعمال نيك او در دنيا بيشتر باشد درجات او در بهشت بيشتر خواهد بود ، و روى اين معنى بهتر آن است كه ضمير در « فضله » را بخداى تعالى بازگردانيم .\r\n « وَ إِنْ تَوَلَّوْا »  و اگر آنان از دستورات خدا روى بگردانند . و يا اگر شما روى بگردانيد .\r\n « فَإِنِّي أَخافُ عَلَيْكُمْ عَذابَ   يَوْمٍ كَبِيرٍ »  من از عذاب روز بزرگ يعنى روز قيامت بر شما بيمناكم ، و معناى بيمناكى به معناى شك و ترديد نيست بلكه به معناى يقين است\r\n\r\n","description":"","footnote":"","page_name":" 7 ","page_number":9},
  {"content":"\r\n\r\nيعنى اى محمد به اينها بگو در اين صورت من ميدانم كه عذاب بزرگى در پيش داريد ، و اينكه آن روز را ببزرگى توصيف فرموده بخاطر شدائد و سختيهاى آن روز است .\r\n « إِلَى اللَّهِ مَرْجِعُكُمْ »  بازگشت شما در آن روز بسوى حكم و فرمان خدا است ، زيرا ديگران را در آن روز حكم و فرمانى نيست .\r\n « وَ هُوَ عَلى كُلِّ شَيْءٍ قَدِيرٌ »  و او بباز گرداندن شما و زنده كردن و كيفرتان قادر و توانا است ، و با اينوضع از نافرمانى و مخالفت او بترسيد .\r\n\r\n","description":"","footnote":"","page_name":" 8 ","page_number":10},
  {"content":"\r\n\r\n\r\n[ سوره هود ( 11 ) : آيه 5 
  ]\r\nأَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْهُ أَلا حِينَ يَسْتَغْشُونَ ثِيابَهُمْ يَعْلَمُ ما يُسِرُّونَ وَ ما يُعْلِنُونَ إِنَّهُ عَلِيمٌ بِذاتِ الصُّدُورِ ( 5 )\r\n\r\nترجمه :\r\nهان بدانيد كه آنها دلهاى خويش را ( از استماع و فهم سخنان حق ) بگردانند تا خود را از وى مخفى كنند ، آگاه باشيد كه اينان وقتى خود را در جامه‌ها به پيچانند خدا آنچه را نهان كنند و هر چه را آشكار سازند ميداند كه او بمكنونات دلها آگاه و دانا است ( 5 )\r\n\r\nشرح لغات :\r\nثنى : به معناى پيچيدن . و عطف و استثناء هم از همين معنى و همين باب است ، زيرا عطف كردن چيزى به چيزى به معناى پيچاندن و ارتباط چيزى به چيز ديگر است ، و استثناء نيز عطف چيزى است به اخراج و بيرون بردن آن از چيز ديگر .\r\n\r\nشأن نزول :\r\nابن عباس گفته : اين آيه دربارهء اخنس بن شريق نازل گشته كه مردى شيرين - زبان بود و در ظاهر رسول خدا - صلى اللَّه عليه و آله - را با چرب زبانى ديدار ميكرد ولى در دل دشمنى خود را با آن حضرت پنهان ميداشت . و عياشى بسند خود از امام باقر - عليه السلام - روايت كرده كه فرمود : جابر بن عبد اللَّه به من خبر داد كه مشركين هر وقت رسول خدا - صلى اللَّه عليه و آله - را ديدار ميكردند سر و گردن خود را با جامه مىپوشاندند كه حضرت آنها را نبيند ، و دنبال اين جريان بود كه آيهء فوق نازل گرديد .\r\n\r\n","description":"","footnote":"","page_name":" 9 ","page_number":11},
  {"content":"\r\n\r\n\r\nتفسير :\r\nچون در آيات قبل سخن از قرآن بميان آمد خداى سبحان در اين آيه رفتار آنها را در وقت شنيدن قرآن بيان فرموده گويد :\r\n « أَلا إِنَّهُمْ يَثْنُونَ صُدُورَهُمْ »  اين كافران و منافقان كفر خويش را در دل مخفى كنند ، و برخى گفته‌اند : يعنى دلهاى خود را بگردانند كه سخن خدا را نشنوند ، و فراء و زجاج گفته‌اند : يعنى دلها را بر دشمنى پيغمبر - صلى اللَّه عليه و آله - بگردانند ، و برخى گفته‌اند : آنها وقتى مجلسى بر ضد پيغمبر اسلام تشكيل ميدادند ، و براى بهم زدن برنامه‌هاى آن حضرت انجمنى ميكردند به يكديگر نزديك شده و سينه‌هاشان را بهم مىچسباندند و بطور آهسته و نجوى سخن ميگفتند .\r\n « لِيَسْتَخْفُوا مِنْهُ »  و روى معناى اخير يعنى ميخواستند بدينوسيله خود را از خداى تعالى مخفى سازند ، و اينقدر نادان بودند كه خيال ميكردند اگر بهم نزديك شده و سينه‌ها را به يكديگر بچسبانند خداوند از اسرار آنها آگاه نمىشود ، و روى معناهاى ديگر يعنى ميخواستند بدينوسيله خود را از پيغمبر - صلى اللَّه عليه و آله - مخفى و پنهان كنند .\r\n « أَلا حِينَ يَسْتَغْشُونَ ثِيابَهُمْ »  ابن عباس گفته : يعنى اينان با جامه‌ها خود را مىپوشانند و در صدد ضدّيت با پيغمبر و مؤمنان بر ميآيند ، و بدينوسيله نيت قلبى خود را مكتوم و پنهان ميدارند .\r\n « يَعْلَمُ ما يُسِرُّونَ »  بدنبال آيهء بالا خداوند ميفرمايد : در آن وقتى كه اينان بجامه‌ها خود را مىپوشانند ، و آن را حائل و پرده‌اى براى خود قرار ميدهند ( و خيال ميكنند خداوند از انديشه و فكر آنان بىخبر است ، در همان حال غافلند كه ) خدا هر چه را پنهان دارند و هر چه را آشكار سازند همه را ميداند ، و از ازل به حال آنان آگاه بوده است .\r\n « إِنَّهُ عَلِيمٌ بِذاتِ الصُّدُورِ »  كه خدا به آنچه در دلها است و بمكنونات قلبها دانا است .\r\n\r\n","description":"","footnote":"","page_name":" 10 ","page_number":12},
  {"content":"\r\n\r\n\r\n[ سوره هود ( 11 ) : آيات 6 تا 8 
  ]\r\nوَ ما مِنْ دَابَّةٍ فِي الْأَرْضِ إِلاَّ عَلَى اللَّهِ رِزْقُها وَ يَعْلَمُ مُسْتَقَرَّها وَ مُسْتَوْدَعَها كُلٌّ فِي كِتابٍ مُبِينٍ ( 6 ) وَ هُوَ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ وَ كانَ عَرْشُهُ عَلَى الْماءِ لِيَبْلُوَكُمْ أَيُّكُمْ أَحْسَنُ عَمَلاً وَ لَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ لَيَقُولَنَّ الَّذِينَ كَفَرُوا إِنْ هذا إِلاَّ سِحْرٌ مُبِينٌ ( 7 ) وَ لَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُهُ أَلا يَوْمَ يَأْتِيهِمْ لَيْسَ مَصْرُوفاً عَنْهُمْ وَ حاقَ بِهِمْ ما كانُوا بِهِ يَسْتَهْزِؤُنَ ( 8 )\r\n\r\nترجمه :\r\nهيچ جنبنده‌اى در زمين نيست جز آنكه روزيش بر خدا است ، و خداوند قرارگاه و جايگاه او را ميداند ، و همه در مكتوب آشكار ( و لوح محفوظ ) ثبت است ( 6 ) و او است كه آسمانها و زمين را در شش روز آفريد و عرش وى بر آب قرار داشت تا شما را بيازمايد كه كداميك نيكو كارتريد ، و اگر بدانها بگويى كه شما محققاً پس\r\n\r\n","description":"","footnote":"","page_name":" 11 ","page_number":13},
  {"content":"\r\n\r\nاز مرگ زنده خواهيد شد همانا مردمانى كه كافر شده‌اند خواهند گفت : كه اين جز جادويى آشكار نيست ( 7 ) و اگر عذاب را از اينان تا مدت معينى بتأخير اندازيم ( از روى مسخره ) گويند : چه چيز سبب تأخير آن گشته ؟ هان بدانيد آن روزى كه عذاب بر آنها فرا رسد از آنها بازگشتنى نيست ، و آنچه را مسخره ميكردند دچارش خواهند گرديد ( 8 ) .\r\n\r\nتفسير :\r\n « وَ ما مِنْ دَابَّةٍ فِي الْأَرْضِ »  و هيچ جنبنده‌اى نيست كه در زمين جنبش كند ، و اين جمله همهء جنبندگان روى زمين از انسان و جن و پرنده و چرنده و حيوانات وحشى و ديگر جانوران را شامل مىشود .\r\n « إِلَّا عَلَى اللَّهِ رِزْقُها »  جز آنكه خداى سبحان متكفل روزى آنها شده و روى اقتضاء مصلحت و حكمت روزيشان را مىرساند .\r\n « وَ يَعْلَمُ مُسْتَقَرَّها وَ مُسْتَوْدَعَها »  مجاهد گفته : يعنى و قرارگاه آنها و نيز جايى كه آنها را بوديعت گذارده يعنى صلب پدران و رحم مادرانشان را ميداند . و ابن عباس و ربيع گفته‌اند : « مستقرّ » جايى است كه در زمين بدان پناه برند ، و « مستودع » قبر آنها است كه پس از مرگ در آن قرار گرفته و از آن بيرون آيند . و ديگرى گفته : « مستقر » جايى است كه عملشان بر آن استقرار گيرد ، و « مستودع » جايى است كه بدان باز گردند .\r\n « كُلٌّ فِي كِتابٍ مُبِينٍ »  با اين جمله خداوند خبر ميدهد كه همهء آنها در كتابى آشكار كه همان لوح محفوظ باشد ثبت و نوشته شده است .\r\n « وَ هُوَ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ »  و با اين جمله نيز خبر ميدهد كه خداى سبحان آنها را در اين مدت از زمان آفريده و خلق فرمود ، با اينكه قدرت داشت آنها را در فاصلهء چشم بر هم زدنى بيافريند ، و اين جريان بدانجهت بود كه خداوند ميخواهد بيان فرمايد : مصلحت چنين اقتضا دارد كه كارها روى حكمت جريان يابد و از روى ترتيب انجام پذيرد . و منظور از شش روز آن مقدار زمانى است كه\r\n\r\n","description":"","footnote":"","page_name":" 12 ","page_number":14},
  {"content":"\r\n\r\nباندازهء شش روز باشد نه روزهاى معمولى ما كه با طلوع و غروب خورشيد امتداد دارد ، زيرا در آن وقت روزى به اين ترتيب وجود نداشته .\r\n « وَ كانَ عَرْشُهُ عَلَى الْماءِ »  و عرش او بر آب بود ، و اين جمله دلالت دارد بر آنكه عرش و آب پيش از خلقت آسمانها و زمين وجود داشته ، و آب بقدرت پروردگار متعال در جايگاه ديگرى بوده كه خداوند بكمال قدرت خويش آن را در آن جايگاه نگاه ميداشته ، و اين خود بزرگترين عبرت براى منكران است . و ابو مسلم گفته : منظور از عرش بنا و ساختمان آسمانها و زمين است كه خدا آن را بر آب بنا كرد ، زيرا عرش به معناى بنا آمده در آنجا كه فرمايد :  « وَ مِمَّا يَعْرِشُونَ  « 1 » » يعنى آنچه بنا ميكنند ، و اين جمله براى آن است كه معلوم شود بناى بر روى آب عجيب‌تر و شگفت انگيزتر است .\r\n « لِيَبْلُوَكُمْ أَيُّكُمْ أَحْسَنُ عَمَلًا »  يعنى آفريدگان را آفريد و تدبير امورشان را فرمود تا نيكو كارى نيكوكاران را آشكار سازد زيرا هدف اصلى همين بود ، يعنى رفتار او با شما مانند رفتار كسى است كه شما را در بوتهء امتحان و آزمايش گذارده تا خيال نشود كه خداوند بندگان را پيش از آنكه كارى بكنند روى علم خود پاداش و كيفر ميدهد ، و از جملهء  « أَحْسَنُ عَمَلًا »  نيز استفاده مىشود كه عملها ، خوب و خوبتر دارند و گاهى عملى خوب است و نسبت بعملى ديگر خوبتر است .\r\n « وَ لَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ لَيَقُولَنَّ . . . »  اى محمد اگر به اينها بگويى كه شما پس از مرگ براى حساب و كيفر زنده ميشويد آنان كه كافر شده‌اند در ظاهر گويند كه اين سخن جز جادويى آشكار نيست .\r\n « وَ لَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ »  و اگر ما عذاب استيصال را از اين مردمان كافر تا مدت معين و سر آمد معلوم آن تأخير اندازيم . . . و « امت » در اينجا بگفتهء ابن عباس و مجاهد به معناى زمان است چنانچه در آن آيهء ديگر فرموده :\r\n « وَ ادَّكَرَ بَعْدَ أُمَّةٍ »  « 2 » كه در آنجا « امة » به معناى زمان است . و على بن عيسى گفته :\r\n« امة » به معناى جماعت است ، يعنى اگر عذاب اينها را تا مردمى كه پس از اينها بيايند\r\n\r\n\r\n","description":"","footnote":"\r\n( 1 ) - سورهء نحل آيهء 68\r\n( 2 ) - سورهء يوسف آيهء 45 .\r\n","page_name":" 13 ","page_number":15},
  {"content":"\r\n\r\nو بر كفر خود اصرار ورزند و مؤمنى در آنها بهم نرسد بتأخير اندازيم . . . چنانچه همين كار را نسبت بقوم نوح كرديم . و جبائى گفته : معناى آيه اين است كه اگر عذاب اينان را تا مردمى ديگر كه پس از ايشان بيايند و آنها را تكليف كنيم و نافرمانى كنند كه در آن وقت حكمت اقتضاى نابودى آنها را بنمايد ، بتأخير اندازيم . . .\r\nو در حديثى كه از امام باقر و امام صادق عليهما السلام روايت شده فرموده‌اند :\r\nمنظور از  « أُمَّةٍ مَعْدُودَةٍ »  در اين آيه ياران حضرت مهدى عليه السلام هستند كه بشمارهء اصحاب بدر بيش از سيصد و ده نفر هستند و مانند ابرهاى پائيزى گرد هم جمع شوند .\r\n « لَيَقُولُنَّ ما يَحْبِسُهُ »  از روى مسخره گويند : اگر اين عذاب راست بود چه چيز آن را بتأخير انداخت ؟\r\n « أَلا يَوْمَ يَأْتِيهِمْ لَيْسَ مَصْرُوفاً عَنْهُمْ »  آگاه باشيد كه اين عذابى كه دير آمدنش را مسخره ميكنند هر گاه در وقت معينى خدا اراده كند و بر آنها فرود آيد هيچكس نيروى بازگرداندنش را از آنها ندارد ، و در آن موقعى كه خدا بخواهد آن را بياورد احدى قدرت بردنش را ندارد .\r\n « وَ حاقَ بِهِمْ ما كانُوا بِهِ يَسْتَهْزِؤُنَ »  و به همان عذابى كه مورد استهزاء و تمسخرشان بود دچار گردند .\r\n\r\n","description":"","footnote":"","page_name":" 14 ","page_number":16},
  {"content":"\r\n\r\n\r\n[ سوره هود ( 11 ) : آيات 9 تا 11 
  ]\r\nوَ لَئِنْ أَذَقْنَا الْإِنْسانَ مِنَّا رَحْمَةً ثُمَّ نَزَعْناها مِنْهُ إِنَّهُ لَيَؤُسٌ كَفُورٌ ( 9 ) وَ لَئِنْ أَذَقْناهُ نَعْماءَ بَعْدَ ضَرَّاءَ مَسَّتْهُ لَيَقُولَنَّ ذَهَبَ السَّيِّئاتُ عَنِّي إِنَّهُ لَفَرِحٌ فَخُورٌ ( 10 ) إِلاَّ الَّذِينَ صَبَرُوا وَ عَمِلُوا الصَّالِحاتِ أُولئِكَ لَهُمْ مَغْفِرَةٌ وَ أَجْرٌ كَبِيرٌ ( 11 )\r\n\r\nترجمه :\r\nو اگر ما انسان را برحمتى از جانب خويش برخوردار سازيم و سپس آن را از ( روى مصلحت از ) وى بگيريم او نوميد و كفران پيشه گردد ( 9 ) و اگر او را پس از محنتى كه به دو رسيده نعمتى بدهيم گويد : بديها از من دور شده و شادمان گردد و به خود فخر كند ( 10 ) جز آن كسانى كه صبر نموده و كارهاى شايسته كرده‌اند كه براى آنها آمرزش و پاداش بزرگى است ( 11 ) .\r\n\r\nشرح لغات :\r\nذوق : چشيدن مزهء چيزى با دهان ، و اينكه خداى سبحان حلال كردن لذتها را به انسان بنام چشيدن ناميده از باب سرعت زوال آنها است چنانچه مزهء چيزهاى چشيدنى بسرعت زوال پذيرد .\r\nكندن چيزى است از جاى خود .\r\nقطع اميد از چيز . و مقابل آن : رجاء و اميد است .\r\n\r\n","description":"","footnote":"","page_name":" 15 ","page_number":17},
  {"content":"\r\n\r\nنعماء : نعمت بخشى بنعمتى كه اثر آن در روى صاحب نعمت ظاهر گردد . و ضراء مقابل آن است .\r\nفرح و سرور : نظير يكديگرند در معنى ، و به معناى گشايش دل است بوسيلهء چيزى لذت بخش .\r\nفخور : به كسى گويند كه بسيار فخر و مباهات كند ، و اين لفظ در نكوهش استعمال شود زيرا به معناى تكبر كردن بر كسى است كه تكبر بر او جايز نيست .\r\n\r\nتفسير :\r\nخداى سبحان در اين آيات حال كفران كردن انسان را در مقابل نعمتهاى او بيان فرموده چنين گويد :\r\n « وَ لَئِنْ أَذَقْنَا الْإِنْسانَ مِنَّا رَحْمَةً »  و اگر نعمت سلامتى و وسعت در مال و فرزند و ساير نعمتهاى دنيايى ديگر را بر انسان ارزانى داريم .\r\n « ثُمَّ نَزَعْناها مِنْهُ »  سپس بر طبق مصلحتى كه ما ميدانيم آن نعمت را از وى برگيريم .\r\n « إِنَّهُ لَيَؤُسٌ كَفُورٌ »  او كه عادتش بر نوميدى و كفران نعمت است نوميد و كفران پيشه گردد ، و منظور كافرانى هستند كه نسبت بخداى حكيم جاهل و نادان هستند و نميدانند كه او نعمتى را به بنده‌اش نميدهد و از وى باز نگيرد جز از روى مصلحت و حكمت .\r\n « وَ لَئِنْ أَذَقْناهُ نَعْماءَ بَعْدَ ضَرَّاءَ مَسَّتْهُ »  و اگر پس از بلائى كه به او رسيده است نعمتى را بر وى ارزانى داشته و بدهيم .\r\n « لَيَقُولَنَّ ذَهَبَ السَّيِّئاتُ عَنِّي »  در هنگام فرود آمدن نعمت اظهار كند كه آنچه موجب ناراحتى و تنفر طبع من بود بر طرف گرديد و ديگر بسراغ من نخواهد آمد ، و منظور از « سيئات » در اينجا سختيها و دردها و بيماريها است ، و با اين سخن ديگر شكر خداى را بجا نياورد و سپاسگزارى نكند .\r\n « إِنَّهُ لَفَرِحٌ فَخُورٌ »  براستى كه وى شادمان گشته و بمردم فخر و مباهات كند ،\r\n\r\n","description":"","footnote":"","page_name":" 16 ","page_number":18},
  {"content":"\r\n\r\nو بدين ترتيب نه در رنج و محنت صبر كند و نه در وقت رسيدن نعمت شكر گذارى و سپاس دارد .\r\n « إِلَّا الَّذِينَ صَبَرُوا وَ عَمِلُوا الصَّالِحاتِ . . . »  جز آن مردمى كه در برابر سختى صبر كنند و در نعمت شكر گذارى كنند ، و بر كارهاى شايسته و اعمال صالح مواظبت دارند كه آنها را آمرزش و پاداش بزرگى است كه همان بهشت باشد .\r\n\r\n","description":"","footnote":"","page_name":" 17 ","page_number":19},
  {"content":"\r\n\r\n\r\n[ سوره هود ( 11 ) : آيات 12 تا 14 
  ]\r\nفَلَعَلَّكَ تارِكٌ بَعْضَ ما يُوحى إِلَيْكَ وَ ضائِقٌ بِهِ صَدْرُكَ أَنْ يَقُولُوا لَوْ لا أُنْزِلَ عَلَيْهِ كَنْزٌ أَوْ جاءَ مَعَهُ مَلَكٌ إِنَّما أَنْتَ نَذِيرٌ وَ اللَّهُ عَلى كُلِّ شَيْءٍ وَكِيلٌ ( 12 ) أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ ( 13 ) فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّهِ وَ أَنْ لا إِلهَ إِلاَّ هُوَ فَهَلْ أَنْتُمْ مُسْلِمُونَ ( 14 )\r\n\r\nترجمه :\r\nشايد برخى از چيزها را كه به تو وحى مىشود واگذارى ، و از ناراحتى اينكه ميگويند چرا گنجى بر او فرود نيايد يا فرشته‌اى همراه او نيايد دلتنگ شوى ، ( اما ) تنها تو بيم رسانى و خدا بر هر چيز نگهبان است ( 12 ) يا اينكه گويند اين قرآن را خود ساخته است ، بگو شما هم اگر راست مىگوييد ده سوره مانند آن بسازيد و هر كس را مىتوانيد جز خدا ( براى اين كار بكمك ) بخوانيد ( 13 ) و اگر پاسخ شما را ( در اين دعوت ) ندادند بدانيد كه تنها اين قرآن بعلم خدا نازل گشته و معبودى جز او نيست ، آيا شما تسليم و فرمانبردار او خواهيد شد ( 14 ) .\r\n\r\n","description":"","footnote":"","page_name":" 18 ","page_number":20},
  {"content":"\r\n\r\n\r\nشرح لغات :\r\nضائق : به معناى ضيق و تنگ شدن است .\r\nكنز : مال دفينه را گويند بخاطر گرد آمدن و اجتماع آن و هر مجتمعى را عرب كنز و مكتنز گويد ، و در شرع اسلام در مورد نكوهش بر هر مالى كه حق خدا از آن خارج نگردد اطلاق گردد اگر چه دفينه نباشد .\r\nافتراء : دروغ بستن .\r\n\r\nشأن نزول :\r\nاز ابن عباس روايت شده كه رؤساى قريش در مكه بنزد رسول خدا - صلى اللَّه عليه و آله - آمده و گفتند اى محمد اگر تو براستى پيغمبرى ، كوه‌هاى مكه را براى ما به طلا مبدّل كن يا فرشتگانى همراه خود بياور كه به نبوت تو گواهى دهند ، و به دنبال اين سخن آيات فوق نازل گرديد . و عياشى بسند خود از امام صادق عليه السلام روايت كرده كه رسول خدا - صلى اللَّه عليه و آله - بعلى عليه السلام فرمود : من از خداى خود خواستم تا ميان من و تو برادرى برقرار سازد و اين كار را كرد ، و سپس در خواست كردم كه تو را وصى من گرداند و اين كار را هم انجام داد ، دسته‌اى از آن مردم ( كه اين سخن را از آن حضرت شنيدند ) گفتند : به خدا يك من خرما كه در ميان انبانى پوسيده باشد نزد ما محبوبتر است از آنچه محمد از خدا خواسته ! چرا سلطنت و قدرتى از خدا نخواست كه بر دشمنانش نيرو گيرد ، يا گنجى درخواست نكرد كه از فقر نجاتش دهد ؟ و بدنبال اين سخن آيات فوق نازل گرديد .\r\n\r\nتفسير :\r\nخداى سبحان در اين آيات پيغمبر خود را به استقامت و ثبات در مقابل دشمنان مأمور ساخته و دستور احتجاج با آنها را بوى ميدهد .\r\n « فَلَعَلَّكَ تارِكٌ بَعْضَ ما يُوحى إِلَيْكَ »  و شايد تو برخى از قرآن را واگذارى و از آياتى كه در آنها دشنام خدايان آنها است دست باز دارى و بايشان تبليغ نكنى ، بخاطر آنكه از مخالفت و شرّ آنان ميترسى .\r\n\r\n","description":"","footnote":"","page_name":" 19 ","page_number":21},
  {"content":"\r\n\r\n « وَ ضائِقٌ بِهِ صَدْرُكَ »  و شايد سينه‌ات از آنچه ميگويند و از آزار و تكذيب آنها تنگ شود .\r\n « أَنْ يَقُولُوا لَوْ لا أُنْزِلَ عَلَيْهِ كَنْزٌ أَوْ جاءَ مَعَهُ مَلَكٌ »  از ناراحتى يا از ترس آنكه ميگويند چرا گنجى از مال بر او فرود نيايد ، يا چرا فرشته با او نيايد كه بنفع او گواهى دهد ، و منظور از لفظ « لعل » ( شايد ) شك و ترديد نيست ( چنانچه ظاهر معناى اين لفظ است ) بلكه منظور نهى و بازداشتن آن حضرت است از ترك تبليغ و دستور بأداى رسالت او است ، چنانچه ما به كسى كه فرمانبردار است ولى ديگران او را بنافرمانى ما ميخوانند مىگوييم : شايد تو بخاطر گفتار فلانى دستور ما را انجام نميدهى . . . و اين كلام بخاطر آن است كه ديگران را از همراه ساختن اين شخص با خود مأيوس گردانيم . و بنا بر اين معناى آيه اين است كه آنچه را به تو وحى شده وامگذار و بخاطر سخنان اينان دلتنگ نشو .\r\n « إِنَّما أَنْتَ نَذِيرٌ وَ اللَّهُ عَلى كُلِّ شَيْءٍ وَكِيلٌ »  كه فقط تو بيم دهنده‌اى و خدا بر هر چيز نگهبان است كه بدان نفع رساند و زيان را از آن دور گرداند .\r\n « أَمْ يَقُولُونَ افْتَراهُ »  يعنى بلكه اينها ميگويند پيغمبر قرآن را از پيش خود ساخته و آورده است ، و برخى گفته‌اند جمله‌اى در اينجا در تقدير است و معنى چنين است : آيا اينان تو را دربارهء قرآن تكذيب كنند يا گويند تو آن را بدروغ بر خدا بسته‌اى ؟ . . .\r\n « قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ »  اى محمد باينان بگو : اگر چنانچه شما مىپنداريد پس ده سوره با اين نظم و فصاحتى كه قرآن دارد بياوريد ، زيرا قرآن به زبان شما نازل شده و من هم در ميان شما بزرگ شده‌ام . . . و اگر نتوانستيد اين كار را بكنيد پس بدانيد كه قرآن از نزد خداى تعالى است . و اين جمله صريح است در اينكه آنان را بمبارزه طلبيده و دليل بر اين است كه جهت اعجاز قرآن همان فصاحت و بلاغت آن در اين ترتيب مخصوص است ، و وجه اعجاز جز اين نبوده و گرنه معنى نداشت كه در مورد افتراء و دروغ بستن آن مردم را بمبارزهء خويش دعوت كند ، زيرا\r\n\r\n","description":"","footnote":"","page_name":" 20 ","page_number":22},
  {"content":"\r\n\r\nافتراء بوسيلهء سخن و كلام انجام گردد . و منظور از « مثل » نيز در جمله  « مِثْلِهِ مُفْتَرَياتٍ »  نظير و مثل در جنس نيست كه بخواهد بفرمايد : ده سوره از جنس قرآن بياوريد ، زيرا مثل قرآن از نظر جنس همان حكايت آن است و در نقل حكايت قرآن تحدى و مبارزه - جويى واقع نشود بلكه منظور همان تحدى و مبارزه جويى متعارف در ميان شعراى عرب نظير امرئ القيس و علقمه و عمرو بن كلثوم و جرير و ديگران بوده است .\r\n « وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ »  يعنى هر كه را جز خدا ميدانيد بكمك بطلبيد تا در مورد معارضه و نظير آوردن براى قرآن شما را كمك كنند ، اگر راست مىگوييد كه من اين قرآن را از پيش خود ساخته و بر خدا نسبت مىدهم ، و منظور از جملهء  « مَنِ اسْتَطَعْتُمْ »  همهء دشمنان و مخالفان پيغمبر - صلى اللَّه عليه و آله - از همهء ملتها است ، و اين حدّ اعلاى تحدى و احتجاج است ، و در اين آيه دلالت روشنى بر اعجاز قرآن است زيرا پس از آنكه ما ميدانيم پيغمبر - صلى اللَّه - عليه و آله - آنها را بمبارزهء با آوردن مانند قرآن دعوت كرده ، و بدنبال عيب جويى و دشنام بدين و آئين و خدايان دروغين آنها از قتل و اسارتشان نيز بدست مسلمانان خبر داده و تهديدشان كرده ، و از طرف ديگر نيز ميدانيم كه حرص دشمنان آن حضرت براى ابطال و از بين بردن كار نبوت او از هر كس بيشتر بوده تا بدان حدّ كه جان و مال خود را بر سر اين كار گذارده بودند . در چنين وضعى وقتى بدانها گفته شود :\r\nشما خوب است بجاى اينهمه رنجها و مشقتهايى كه براى از بين بردن پيغمبر اسلام و خنثى كردن تبليغات او ميكشيد بيائيد مانند اين قرآن را بياوريد و آنها نتوانند مثل آن را آورده و حاضر گردند آن همه مخارج را متحمل شده و جنگها به راه اندازند و براى جلوگيرى از نفوذ پيغمبر تن بكشتن و اسارت و سختيهاى جنگ بدهند .\r\nاينها خود بزرگترين دليل است بر اينكه آنها از آوردن مثل قرآن عاجز و ناتوان بوده‌اند ، زيرا اگر مىتوانستند مانند قرآن را بياورند و اين كار مقدور آنها بود بطور قطع و مسلم بجاى آن همه رنجها و مخارج و مشكلات همين كار را انجام ميدادند ، زيرا هيچ عاقلى اين كار را نمىكند كه براى انجام يك منظور واحد از آسانترين كارها دست\r\n\r\n","description":"","footnote":"","page_name":" 21 ","page_number":23},
  {"content":"\r\n\r\nباز دارد و بسخت‌ترين مشكلات تن در دهد تا آن منظور را عملى سازد .\r\nو اگر سؤال شود : كه چرا قرآن براى دعوت آنها بمبارزه گاهى ده سوره را ذكر فرموده و گفته است : اگر راست مىگوييد ده سوره مانند آن بياوريد ، و گاهى بآوردن يك سوره مانند قرآن دعوت كرده و گاهى فرموده « حديثى مانند آن بياوريد » ؟\r\nپاسخش آن است كه : تحدّى و مبارزه جويى در اصل آن چيزى است كه اعجاز بدان حاصل گردد كه همان آوردن كلامى در اين نظم و ترتيب باشد ، و مانعى ندارد كه اين تحدّى به كم باشد يا زياد .\r\n « فَإِلَّمْ يَسْتَجِيبُوا لَكُمْ »  اگر پاسختان را ندادند . . . برخى مانند مجاهد و جبائى گويند : اين جمله خطاب به مسلمانان است ، يعنى اگر اين كافران پاسخ شما را در معارضهء با قرآن با آوردن ده سوره مانند آن ندادند و دعوت شما را در اينباره اجابت نكردند .\r\n « فَاعْلَمُوا أَنَّما أُنْزِلَ بِعِلْمِ اللَّهِ »  پس اى مسلمانان بدانيد كه اين قرآن تنها بعلم خدا نازل گشته است . و اين معنا روى آن است كه مخاطب در آيه مسلمانان باشند ، و اما اگر مخاطب كافران باشند چنانچه برخى ديگر گفته‌اند معناى آن چنين مىشود كه اى كافران اگر كسانى را كه بكمك خواستيد پاسخ شما را ندادند و در نتيجه نتوانستيد مانند قرآن را بياوريد در اين صورت حجت بر شما تمام گشته است ، و قول سوم آن است كه مخاطب رسول خدا - صلى اللَّه عليه و آله - است ، و اينكه بلفظ جمع فرموده براى احترام و عظمت آن حضرت بوده است ، و منظور آگاهى و اطلاع دادن از اعجاز قرآن و نزول آن از طرف خداى سبحان است .\r\nو در اينكه منظور از علم خدا در جملهء  « بِعِلْمِ اللَّهِ »  چيست چند وجه گفته‌اند :\r\n1 - وجه اول آنكه گفته‌اند يعنى خدا بدان عالم است كه آن حق است و از جانب وى نازل گشته است .\r\n2 - ديگر آنكه معناى  « بِعِلْمِ اللَّهِ »  آن است كه ترتيب جمله بندى و تأليف بلند آن از روى علم خداوند انجام شده و هيچكس قدرت معارضهء آن را ندارد .\r\n\r\n","description":"","footnote":"","page_name":" 22 ","page_number":24},
  {"content":"\r\n\r\n3 - برخى هم گفته‌اند يعنى خداوند روى علمى كه بنظم و ترتيب قرآن داشته است آن را نازل فرموده و جز او ديگرى بدان عالم نبوده است .\r\n « وَ أَنْ لا إِلهَ إِلَّا هُوَ »  يعنى و بدانيد كه معبودى جز او نيست ، زيرا آوردن مانند چنين معجزه‌اى را كسى جز خداى يگانه نتواند .\r\n « فَهَلْ أَنْتُمْ مُسْلِمُونَ »  و آيا پس از اينكه بوسيلهء كلام خداوند حجت بر شما تمام شده تسليم و فرمانبردار هستيد و بيگانگى او گردن نهاده و ايمان ميآوريد ، و اين جمله به صورت استفهام ولى در معنى امر و دستور است ، يعنى تسليم شويد و گردن بنهيد .\r\n\r\n","description":"","footnote":"","page_name":" 23 ","page_number":25},
  {"content":"\r\n\r\n\r\n[ سوره هود ( 11 ) : آيات 15 تا 16 
  ]\r\nمَنْ كانَ يُرِيدُ الْحَياةَ الدُّنْيا وَ زِينَتَها نُوَفِّ إِلَيْهِمْ أَعْمالَهُمْ فِيها وَ هُمْ فِيها لا يُبْخَسُونَ ( 15 ) أُولئِكَ الَّذِينَ لَيْسَ لَهُمْ فِي الْآخِرَةِ إِلاَّ النَّارُ وَ حَبِطَ ما صَنَعُوا فِيها وَ باطِلٌ ما كانُوا يَعْمَلُونَ ( 16 )\r\n\r\nترجمه :\r\nهر كس طالب زندگى دنيا و زيور آن باشد ما پاداش اعمال آنها را در دنيا بطور كامل بدهيم ، و چيزى از آن كم گذارده نخواهد شد ( 15 ) و اينان كسانى هستند كه در آخرت جز آتش دوزخ نصيبى ندارند و هر چه در دنيا انجام داده‌اند از بين رفته است و كارهايى را كه ميكرده‌اند ( چون براى خدا نبوده ) بيهوده و هدر است ( 16 ) .\r\n\r\nشرح لغات :\r\nزينت : آراستن چيزى است بوسيلهء چيز ديگرى از جامه و زيور .\r\nتوفية : اداى حق بتمامى و بطور كامل .\r\nبخس : نقصان حق . و هر ستمگرى را « باخس » گويند از باب اينكه با ستم در حق ديگران نقصان وارد كند .\r\n\r\nتفسير :\r\n « مَنْ كانَ يُرِيدُ الْحَياةَ الدُّنْيا وَ زِينَتَها »  هر كس زيور دنيا و سرور و شادمانى آن را خواهد و طالب آخرت نباشد .\r\n « نُوَفِّ إِلَيْهِمْ أَعْمالَهُمْ فِيها وَ هُمْ فِيها لا يُبْخَسُونَ »  ما پاداش اعمال آنها را در دنيا بطور كامل\r\n\r\n","description":"","footnote":"","page_name":" 24 ","page_number":26},
  {"content":"\r\n\r\nو تمام ميدهيم و چيزى از آن كم نخواهد شد ، و در اينكه منظور كيست اختلاف شده است ، جمعى مانند ضحاك و قتاده و ابن عباس گفته‌اند : منظور مشركانى هستند كه بروز قيامت ايمان نداشتند و كارهاى نيكى مانند صلهء رحم و دستگيرى مستمندان و خوددارى از ستمگرى و كمك بمظلومان و اعمال ديگرى كه مورد پسند عقل و خرد هست مانند پل ساختن و غيره داشتند ، خداى متعال پاداش اعمال چنين افرادى را در دنيا بدهد مثل اينكه روزيشان را وسعت داده و بدنشان را سالم گردانده و انواع نعمتها را در اختيارشان بنهد و ناراحتيها را از ايشان دور سازد .\r\nوجه ديگر آنكه گفته‌اند : هر يك از اين مشركان كه در حال كفر و شرك و پيش از آنكه بپاداش خود برسند از دنيا برود خداى تعالى در روز قيامت به همان اندازه كه حق دارد از عذاب او بكاهد ولى بهره‌اى از ثواب ندارد .\r\nو برخى چون جبائى گفته‌اند : مقصود از اين آيه منافقانى هستند كه به منظور دست يافتن بغنائم جنگى همراه پيغمبر - صلى اللَّه عليه و آله - بجنگ ميرفتند و هدف آنها يارى دين و ثواب آخرت نبود ، خداى تعالى براى اينان نصيبى از غنيمت جنگ منظور فرمود .\r\nو قول ديگر آنست كه منظور مردمان رياكارند كه چنين افرادى در آخرت ثواب و پاداشى ندارند و آيهء فوق مانند آن آيهء ديگر است كه فرموده :  « مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ »  « 1 » و در حديث است كه پيغمبر اكرم - صلى اللَّه عليه و آله - فرمود : امت مرا بشوكت و قدرت در روى زمين مژده دهيد ، و هر كداميك از آنها كه عملى را براى دنيا انجام دهد در آخرت نصيب و بهره‌اى ندارد .\r\n « أُولئِكَ الَّذِينَ لَيْسَ لَهُمْ . . . »  اينان در آخرت نصيبى جز آتش دوزخ ندارند ، و آنچه را در دنيا كرده‌اند از بين رفته است و استحقاق ثوابى در مقابل آنها ندارند زيرا آن اعمال را بر خلاف دستور انجام دادند ، و كارهايى را كه براى غير خدا كرده‌اند هدر و باطل است .\r\n\r\n\r\n","description":"","footnote":"\r\n( 1 ) - سورهء شورى آيهء 20 .\r\n","page_name":" 25 ","page_number":27},
  {"content":"\r\n\r\nو حسن در تفسير خود نقل كرده كه : مردى از اصحاب رسول خدا از خانهء خود بيرون رفت و بكنيزكى برخورد كه جامه و سر و وضع زيبايى داشت ، آن مرد در كنار او نشست ، كنيزك برخاست ، مرد دست خود را دراز كرده به صورت آن كنيزك گذارد و بدنبال او برخاسته بتعقيب او به راه افتاد ، مقدارى كه رفت صورتش بديوارى خورد و مجروح گرديد ، پس از اين جريان دانست كه اين زخم بخاطر گناهى بود كه از وى سرزد ، از آنجا بنزد رسول خدا - صلى اللَّه عليه و آله - آمد و جريان را عرض كرد ، حضرت فرمود : تو مردى بودى كه خدا كيفر اين گناهت را در دنيا به تو داد ، و خداى تعالى هر گاه نسبت به بنده‌اى نظر خيرى نداشته باشد كيفر گناهش را نگاه دارد تا در آخرت به دو بدهد ، و هر گاه نسبت به بنده‌اى نظر خير داشته باشد كيفر گناهش را در دنيا بدهد .\r\n\r\nارتباط اين دو آيه با آيه‌هاى قبل :\r\nوجه ارتباط اين دو آيه با آيهء پيشين آن است كه در آيهء قبل خداى سبحان فرمود :  « فَهَلْ أَنْتُمْ مُسْلِمُونَ »  آيا شما ايمان آورده و مسلمان ميشويد ؟ در اينجا شايد گوينده‌اى ميگفت : اگر ما بخاطر سلامت مال و جان خود تظاهر به اسلام كنيم و به ظاهر مسلمان شويم چگونه است ؟\r\nخداى سبحان در پاسخ اين سؤال فرمود : كسى كه منظورش تحصيل دنيا باشد خواه بوسيلهء تظاهر به اسلام و خواه بساير وسائل راهش اين است . . .\r\n\r\n","description":"","footnote":"","page_name":" 26 ","page_number":28},
  {"content":"\r\n\r\n\r\n[ سوره هود ( 11 ) : آيات 17 تا 22 
  ]\r\nأَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ وَ مِنْ قَبْلِهِ كِتابُ مُوسى إِماماً وَ رَحْمَةً أُولئِكَ يُؤْمِنُونَ بِهِ وَ مَنْ يَكْفُرْ بِهِ مِنَ الْأَحْزابِ فَالنَّارُ مَوْعِدُهُ فَلا تَكُ فِي مِرْيَةٍ مِنْهُ إِنَّهُ الْحَقُّ مِنْ رَبِّكَ وَ لكِنَّ أَكْثَرَ النَّاسِ لا يُؤْمِنُونَ ( 17 ) وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أُولئِكَ يُعْرَضُونَ عَلى رَبِّهِمْ وَ يَقُولُ الْأَشْهادُ هؤُلاءِ الَّذِينَ كَذَبُوا عَلى رَبِّهِمْ أَلا لَعْنَةُ اللَّهِ عَلَى الظَّالِمِينَ ( 18 ) الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ هُمْ كافِرُونَ ( 19 ) أُولئِكَ لَمْ يَكُونُوا مُعْجِزِينَ فِي الْأَرْضِ وَ ما كانَ لَهُمْ مِنْ دُونِ اللَّهِ مِنْ أَوْلِياءَ يُضاعَفُ لَهُمُ الْعَذابُ ما كانُوا يَسْتَطِيعُونَ السَّمْعَ وَ ما كانُوا يُبْصِرُونَ ( 20 ) أُولئِكَ الَّذِينَ خَسِرُوا أَنْفُسَهُمْ وَ ضَلَّ عَنْهُمْ ما كانُوا يَفْتَرُونَ ( 21 )\r\nلا جَرَمَ أَنَّهُمْ فِي الْآخِرَةِ هُمُ الْأَخْسَرُونَ ( 22 )\r\n\r\n","description":"","footnote":"","page_name":" 27 ","page_number":29},
  {"content":"\r\n\r\n\r\nترجمه :\r\nآيا كسى كه برهانى روشن از جانب پروردگارش دارد و بدنبالش گواهى از او نيز دارد ، و پيش از او نيز كتاب موسى كه پيشوا و رحمت بود ( به دو گواهى داده ) آيا اينان به او ايمان ميآورند ؟ و هر يك از اين دسته‌جات به دو كافر شوند دوزخ جايگاه آنها است و تو در اينباره ترديد نداشته باش ، و اين وعدهء حقى است از طرف پروردگار تو ولى بيشتر مردم باور نمىكنند ( 17 ) و چه كسى ستمكارتر است از آنكه بر خدا دروغ به بندد ، و اينان بر خداى خويش عرضه شوند و گواهان ( در آن روز ) گويند : اينها بودند كه بپروردگارشان دروغ بستند ، اى كه لعنت خدا بر ستمگران باد ( 18 ) آن كسانى كه مردم را از راه خدا باز دارند و كجى آن را خواهند ، و آخرت را انكار كنند ( 19 ) اينان ( از كيفر خدا ) در روى زمين فرار نتوانند كرد و ياورى جز خدا ندارند عذابشان دو چندان خواهد شد ، و آنها ( با اينكه گوش و چشم دارند از راه عناد و دشمنى ) نه شنيدن توانند و نه آنكه به بينند ( 20 ) اينانند كه خود را بخسران ( و زيان ) افكنده‌اند و دروغهايى را كه مىبستند نابود گرديد ( 21 ) لا جرم اينان در آخرت زيانكارتر خواهند بود ( 22 ) .\r\n\r\nشرح لغات :\r\nبينة : دليل و حجت فاصل و جدا كنندهء ميان حق و باطل .\r\nعرض : بمعرض گذاردن چيزى براى اطلاع از وضع و حال آن ، و معناى عرضه داشتن بندگان بر خداوند آن است كه آنها را براى مطالبهء بندگان ديگر در جايگاه مخصوص نگاه دارند ، و اين مانند آن است كه آنها را بر خدا عرضه داشته‌اند .\r\nعوج : كجى و انحراف از راه راست ، و انحراف در دين را « عوج » بكسر عين گويند ، و در امثال عصا و چيزهاى ديگر « عوج » بفتح آن گويند تا ميان ديدنى و ناديدنى فرق باشد .\r\n\r\nتفسير :\r\n « أَ فَمَنْ كانَ عَلى بَيِّنَةٍ مِنْ رَبِّهِ »  اين جمله به صورت استفهامية است ولى منظور\r\n\r\n","description":"","footnote":"","page_name":" 28 ","page_number":30},
  {"content":"\r\n\r\nتقرير مطلب است . و مقصود از « بينه » قرآن است ، و فاعل در « كان » رسول خدا - صلى اللَّه عليه و آله - است ، يعنى : آيا پيغمبرى كه از جانب پروردگار خود دليل روشنى چون قرآن دارد . . .\r\nو برخى گفته‌اند : منظور هر كسى است كه بر حق بوده و از روى حجت و دليل بدين و آئينى ايمان آورده است ، زيرا لفظ « من » عاقلان را شامل گردد .\r\nو جبائى گفته : منظور مؤمنان از اصحاب حضرت محمد - صلى اللَّه عليه و آله - هستند .\r\n « وَ يَتْلُوهُ شاهِدٌ مِنْهُ »  و پيروى او كند كسى كه بدرستى و صحت آن گواهى دهد .\r\nو در اينكه منظور كيست ؟ اختلاف شده ، ابن عباس و مجاهد و زجاج گفته‌اند : منظور از  « شاهِدٌ مِنْهُ »  جبرئيل است كه قرآن را از جانب خدا بر پيغمبر ميخواند . و قول ديگر آنست كه منظور از « شاهد » حضرت محمد - صلى اللَّه عليه و آله - است ، و همين معنى در روايتى از امام حسين عليه السلام روايت شده و ابن زيد و جبائى نيز اين قول را اختيار كرده‌اند .\r\nو برخى گويند : منظور از « شاهد » زبان اوست كه قرآن را به زبان خود ميخواند و اين قولى است كه از محمد بن حنفية و حسن و قتاده نقل شده .\r\nو در روايتى كه از امام باقر و حضرت رضا عليهما السلام نقل شده فرموده‌اند : « شاهد » على بن ابى طالب عليه السلام است كه بر صدق گفتار پيغمبر - صلى اللَّه عليه و آله - گواهى دهد ، و همين معنى را طبرى نيز بسند خود از جابر بن عبد اللَّه از على عليه السلام روايت كرده است .\r\nو مجاهد گفته : « شاهد » آن فرشته‌اى است كه آن را حفظ كند و پا بر جا سازد .\r\nو ابو مسلم گفته :  « بَيِّنَةٍ مِنْ رَبِّهِ »  همان حجت و دليل عقلى است و اينكه خداى تعالى آن را به خود منسوب داشته بخاطر آن است كه دليلهاى عقلى و شرعى را او منصوب دارد ، و منظور از « شاهد » كه دنبال آن آيد و بدرستى آن گواهى دهد همان قرآن كريم است .\r\n\r\n","description":"","footnote":"","page_name":" 29 ","page_number":31},
  {"content":"\r\n\r\n « وَ مِنْ قَبْلِهِ كِتابُ مُوسى إِماماً وَ رَحْمَةً »  و پيش از اين قرآن ، و يا بگفتهء بعضى يعنى پيش از محمد - صلى اللَّه عليه و آله - كتاب موسى نيز او را تصديق كرده - زيرا حضرت موسى نيز در تورات بآمدن پيغمبر اسلام بشارت داده است - و آن كتاب پيشوا است كه در كارهاى دين از آن پيروى شود ، و رحمتى است يعنى نعمتى است از خداى تعالى بر بندگان ، و برخى گفته‌اند : سبب رحمتى است براى كسى كه بدان ايمان آورد .\r\n « أُولئِكَ يُؤْمِنُونَ بِهِ »  يعنى اينان كه برهانى روشن از پروردگار خود دارند به قرآن ايمان آورند ، و برخى گفته‌اند ضمير به پيغمبر برگردد ، يعنى اينان بمحمد ايمان آورند . و تقدير آيه و معناى آن از اول تا اينجا اين گونه است كه : آيا كسى كه برهان روشنى از جانب پروردگار خود دارد ، و داراى بصيرت و بينايى است همانند كسى است كه برهان و بصيرتى ندارد . . . ؟ و برخى گفته‌اند : معناى آيه چنين است :\r\nآيا كسى كه برهانى از جانب پروردگار خود دارد و گواهى نيز بر صدق خود همراه دارد ، و پيش از آن نيز گواهى بر صدق خود داشته و بهمهء آنها ايمان آورده همانند كسى است كه زندگى و زيور دنيا را خواسته و بدانها ايمان نياورده است . . . ؟\r\n « وَ مَنْ يَكْفُرْ بِهِ مِنَ الْأَحْزابِ فَالنَّارُ مَوْعِدُهُ »  و هر كس از مشركان عرب و ساير دستجات كفار مانند يهود و نصارى و ديگران كه به قرآن - يا به حضرت محمد ( ص ) - كافر گردند و منكر او شوند آتش دوزخ جايگاه و مقرّ آنها است . و در حديث است كه پيغمبر - صلى اللَّه عليه و آله - فرمود : هيچ فرد از افراد امتها چه يهودى و چه نصرانى نيستند كه نبوت مرا بشنوند و آن گاه به من ايمان نياورند جز آنكه اهل دوزخند .\r\n « فَلا تَكُ فِي مِرْيَةٍ مِنْهُ »  در شك و ترديد نباش . و خطاب در ظاهر متوجه رسول خدا است ولى منظور همهء مكلفين هستند ، و برخى گفته‌اند : تقدير آن چنين است كه : اى انسان و يا اى شنونده تو در شك و ترديد از أمر پروردگار خود مباش .\r\n « إِنَّهُ الْحَقُّ مِنْ رَبِّكَ »  كه براستى او - يعنى قرآن يا حضرت محمد - صلى اللَّه عليه و آله - يا خبرى را كه بشما داد حق است و از جانب خداى تعالى است .\r\n\r\n","description":"","footnote":"","page_name":" 30 ","page_number":32},
  {"content":"\r\n\r\n « وَ لكِنَّ أَكْثَرَ النَّاسِ لا يُؤْمِنُونَ »  ولى بيشتر مردم بخاطر جهل و نادانى كه نسبت به خداوند دارند و نبوت پيغمبر را منكرند راستى و درستى او را باور ندارند .\r\n « وَ مَنْ أَظْلَمُ مِمَّنِ افْتَرى عَلَى اللَّهِ كَذِباً »  و هيچكس ستمكارتر از آن كسى نيست كه بر خدا دروغ بندد .\r\n « أُولئِكَ يُعْرَضُونَ عَلى رَبِّهِمْ »  اينان در روز قيامت در جايگاهى كه همهء خلائق آنها را مىبينند براى بازپرسى و حساب و كتاب باز ايستند تا از اعمالشان سؤال شود و كيفر كارهاشان را به بينند .\r\n « وَ يَقُولُ الْأَشْهادُ »  و گواهان گويند . . . و منظور از اين گواهان يا فرشتگانى هستند كه موكل بر بندگان بوده‌اند - چنانچه مجاهد گفته - و يا انبياء و پيمبرانند - چنانچه ضحاك گفته - و يا پيشوايان مردمان با ايمان در هر عصر و زمانى ميباشند - چنانچه ديگران گفته‌اند . . .\r\n « هؤُلاءِ الَّذِينَ كَذَبُوا عَلى رَبِّهِمْ »  اينان هستند كه بر پيمبران و فرستادگان خدا دروغ بستند .\r\n « أَلا لَعْنَةُ اللَّهِ عَلَى الظَّالِمِينَ »  هان كه لعنت خدا بر ستمگران باد . ممكن است اين جمله دنبالهء سخن گواهان باشد ، و ممكن است جملهء جداگانه و ابتداى سخن باشد . سپس خداى سبحان اين ستمگران را كه مورد لعنت هستند چنين توصيف فرموده گويد :\r\n « الَّذِينَ يَصُدُّونَ عَنْ سَبِيلِ اللَّهِ »  آنان كه مردم را از راه بدر كرده و اغواء كنند و از دين خدا باز دارند ، چه آنكه شبهه‌اى بر آنان القاء كنند ، و يا مورد تهديد و تطميع خويش قرارشان دهند ، و يا كارهاى ديگرى بدين منظور انجام دهند .\r\n « وَ يَبْغُونَها عِوَجاً »  و طالب ايجاد انحراف در راه خدا و عدول از راستى و درستى هستند . و برخى گفته‌اند : منظور كم و زيادى است كه در كتاب ميكردند تا دليلها را تغيير داده و اوصاف پيغمبر آخر الزمان ، با رسول خدا - صلى اللَّه عليه و آله - تطبيق نكند چنانچه يهود اين كار را ميكردند ، و برخى گفته‌اند منظور شبهاتى است كه\r\n\r\n","description":"","footnote":"","page_name":" 31 ","page_number":33},
  {"content":"\r\n\r\nوارد ميكردند و حقيقت را كتمان كرده دست بتحريف تأويل و معنى آن ميزدند .\r\n « وَ هُمْ بِالْآخِرَةِ هُمْ كافِرُونَ »  و اينان قيامت و زنده شدن مردگان و ثواب و عقاب را منكر بودند .\r\n « أُولئِكَ لَمْ يَكُونُوا مُعْجِزِينَ فِي الْأَرْضِ »  اينان كه مورد لعنت حق بودند و مردم را از راه خدا باز ميداشتند چنان نبود كه بتوانند از فرمان خدا در وقتى كه بخواهد آنها را نابود كند در روى زمين فرار كنند چنانچه انسان در وقت حملهء دشمن فرار مىكند ، و اينكه خداى سبحان در اين آيه فرار در زمين را بخصوص ذكر فرمود با اينكه آنان در هيچ حال و هيچ جايى از تحت قدرت حقتعالى فرار نمىتوانستند بكنند بدان جهت بوده كه معمولا افراد بشر هنگام احساس خطر به پناهگاههاى زمينى پناهنده ميشوند ، و گرنه زمين اختصاصى ندارد ، و با اين جمله خداوند هر پناهگاهى را براى آنان نفى فرموده و تذكر ميدهد كه اين كافران هيچ پناه و مانعى از عذاب خدا ندارند .\r\n « وَ ما كانَ لَهُمْ مِنْ دُونِ اللَّهِ مِنْ أَوْلِياءَ »  و يار و ياورى ندارند كه بتوانند در هنگام نزول بلا در دنيا و نزول انواع عذاب در آخرت از طرف خداوند از آنها دفاع و حمايت كند و در دفع آن ياريشان دهد .\r\n « يُضاعَفُ لَهُمُ الْعَذابُ »  در معناى اين آيه چند وجه گفته‌اند :\r\n1 - چنان نيست كه تنها بواسطهء كفرشان عذاب شوند بلكه گذشته از اينكه براى كفر عذاب و كيفر ميشوند براى ساير گناهان نيز عذاب شوند ، چنانچه در آيهء ديگر فرموده :  « زِدْناهُمْ عَذاباً فَوْقَ الْعَذابِ بِما كانُوا يُفْسِدُونَ »  « 1 » .\r\n2 - يعنى هر وقت يك نوع از عذاب بر آنها صورت گيرد بدنبال آن نوعى ديگر همانند آن يا سخت‌تر بيايد و هم چنان پيوسته روى استحقاقى كه داشته‌اند عذابهاى گوناگون به بينند .\r\n3 - عذاب نسبت ببزرگان و رؤساى آنها مضاعف گردد بخاطر كفرشان و بخاطر\r\n\r\n\r\n","description":"","footnote":"\r\n( 1 ) - سورهء نحل آيهء 88 .\r\n","page_name":" 32 ","page_number":34},
  {"content":"\r\n\r\nاينكه مردم را به پيروى خود ميخواندند ، كه يكى عذاب گمراهى است و ديگرى عذاب گمراه كردن و باز داشتن مردم از راه خدا .\r\n « ما كانُوا يَسْتَطِيعُونَ السَّمْعَ وَ ما كانُوا يُبْصِرُونَ »  در معناى اين جمله نيز چند وجه ذكر شده :\r\n1 - عذاب آنها مضاعف گردد بخاطر آنكه اينان ميتوانستند بشنوند ولى نشنيدند و مىتوانستند به بينند ولى از روى عناد و دورى از حق نديدند كه لفظ « باء » را در اول جمله تقدير بگيريم و بگوئيم « بما كانوا يستطيعون . . . » بوده است ، چنانچه شاعر در شعر خود گفته :\r\n نغالى اللحم للاضياف نياً * و نرخصه اذا نضج القدور « 1 » \r\nكه در اصل « نغالى باللحم » بوده است ، و اين وجهى است كه فراء و بلخى گفته‌اند ، و در حقيقت معناى چهارمى هم براى جملهء  « يُضاعَفُ لَهُمُ الْعَذابُ »  مىشود .\r\n2 - اينان بخاطر آنكه شنيدن آيات خدا بر ايشان سنگين بود و تذكر و فهم آنها را خوش نداشتند بمنزلهء آن كسانى قرار گرفته‌اند كه اصلا قدرت شنيدن نداشتند ، و چون ديدنشان نيز سودى براى آنها نداشت و از تدبر در آيات رو گردان بودند همانند كسانى بودند كه اصلا آيات خدا را نمىديدند ، و اين مانند همان شعرى است كه اعشى گفته :\r\n ودّع هريرة ان الركب مرتحل * و هل تطيق وداعاً ايها الرجل « 2 » \r\nو ما ميدانيم كه اعشى قدرت بر وداع را داشته اما از جهت اينكه وداع بر او گران و سنگين بوده يكسره قدرت بر وداع را از خود سلب كرده است .\r\n3 - منظور خدايان و بتهاى آنها است كه خدايان آنها قدرت شنيدن و ديدن نداشتند و اين وجه از ابن عباس نقل شده و قدرى بعيد است .\r\n\r\n\r\n","description":"","footnote":"\r\n( 1 ) - گوشت نپخته را براى ميهمانان به قيمت گران خريدارى كرده و در ديگها پخته و از آنان پذيرايى ميكنيم .\r\n( 2 ) - با هريرة وداع كن كه كاروان ميرود ، و آيا طاقت وداع دارى اى مرد !\r\n","page_name":" 33 ","page_number":35},
  {"content":"\r\n\r\n4 - اينكه لفظ « ما » را نافيه نگيريم بلكه مانند اين جمله باشد كه گويند « لاواصلنك ما لاح نجم » تا ستاره‌اى پيدا است من به تو اكرام مىكنم ، و در اينجا معنى اين باشد كه تا زنده‌اند ( و گوششان مىشنود و چشمشان مىبيند ) معذب خواهند بود .\r\n « أُولئِكَ الَّذِينَ خَسِرُوا أَنْفُسَهُمْ »  اينان بخاطر اعمالى كه انجام داده‌اند و مستحق عذاب گرديدند نابود و هلاك شدند . و اين معناى زيان بنفس آنها است ، و زيان بنفس بزرگترين زيانها است زيرا جايگيرى ندارد .\r\n « وَ ضَلَّ عَنْهُمْ ما كانُوا يَفْتَرُونَ »  معناى آن در چند جا گذشت .\r\n « لا جَرَمَ أَنَّهُمْ فِي الْآخِرَةِ هُمُ الْأَخْسَرُونَ »  بناچار كردار آنها در آخرت نيز موجب خسران و زيان بيشتر آنها گرديده است . و برخى گفته‌اند : يعنى بطور حتم و حق كه شكى در آن نيست اين كافران در آخرت زيانكارترين مردم خواهند بود .\r\n\r\nارتباط اين آيات :\r\nآيهء اولى مربوط است به گفتار خداى تعالى كه فرمود :  « قُلْ فَأْتُوا بِعَشْرِ سُوَرٍ مِثْلِهِ . »  و مقصود اين است كه وقتى نتوانستند ده سوره بياورند بدانها بگو : آيا كسى كه برهان روشنى از پروردگار خود دارد ، مانند كسى است كه دليل و برهانى ندارد ، . . . و برخى گفته‌اند : مربوط است به آيهء ديگر كه بعد از آن فرمود :  « مَنْ كانَ يُرِيدُ الْحَياةَ الدُّنْيا . . . »  يعنى كسى كه كوشاى در دين است همانند كسى است كه هدفش فقط زندگى دنيا و زيور آن مىباشد ؟ ! و ارتباط آيهء دوم يعنى آيهء  « وَ مَنْ أَظْلَمُ مِمَّنِ افْتَرى عَلَى اللَّهِ كَذِباً . . . »  بما قبل آن چنين است كه خداى سبحان ميخواهد حال شخص غافل و شخص عاقل و بىخرد را بيان كند ، و مثل اين است كه اينان گفته‌اند : چه زيانى دارد كه ما خدا را نشناسيم ؟ . . .\r\nخداوند در پاسخشان فرمايد : كسى كه خدا را نشناسد مأمون نيست از اينكه بر خدا دروغ به بندد و چه كسى ستمكارتر است از آن كسى كه بر خدا دروغ بندد . . .\r\n\r\n","description":"","footnote":"","page_name":" 34 ","page_number":36},
  {"content":"\r\n\r\n\r\n[ سوره هود ( 11 ) : آيات 23 تا 24 
  ]\r\nإِنَّ الَّذِينَ آمَنُوا وَ عَمِلُوا الصَّالِحاتِ وَ أَخْبَتُوا إِلى رَبِّهِمْ أُولئِكَ أَصْحابُ الْجَنَّةِ هُمْ فِيها خالِدُونَ ( 23 ) مَثَلُ الْفَرِيقَيْنِ كَالْأَعْمى وَ الْأَصَمِّ وَ الْبَصِيرِ وَ السَّمِيعِ هَلْ يَسْتَوِيانِ مَثَلاً أَ فَلا تَذَكَّرُونَ ( 24 )\r\n\r\nترجمه :\r\nآنان كه ايمان آورده و كارهاى شايسته كردند و بدرگاه پروردگار خود خاضع گشتند آنان اهل بهشتند و در آن جاويدانند ( 23 ) مثل اين دو گروه همانند كور و كر و شنوا و بينا است آيا مثل آنها يكسان است ؟ چرا متذكر نمىشويد ! ( 24 ) .\r\n\r\nشرح لغات :\r\nاخبات : طمأنينه و آرامش است .\r\n\r\nتفسير :\r\nچون در پيش سخن از كافران بميان آمد و آنچه را خداوند براى آنان آماده كرده است ذكر شد ، بدنبال آن حال مؤمنان را ذكر فرموده :\r\n « إِنَّ الَّذِينَ آمَنُوا وَ عَمِلُوا الصَّالِحاتِ »  آنان كه خداى سبحان و پيغمبر او را تصديق كرده و بيگانگى خدا ايمان آوردند ، و كارهاى شايسته‌اى را كه خدا دستور داده انجام دادند .\r\n « وَ أَخْبَتُوا إِلى رَبِّهِمْ »  ابن عباس گفته : يعنى انابه و تضرع بدرگاهش كردند .\r\nو مجاهد گفته : يعنى بذكر و ياد خدا آرامش و اطمينان يافتند ، و قتاده گفته : يعنى خضوع و خشوع بدرگاهش نمودند . و هر سه اين معناها نزديك بهم است .\r\n\r\n","description":"","footnote":"","page_name":" 35 ","page_number":37},
  {"content":"\r\n\r\n « أُولئِكَ أَصْحابُ الْجَنَّةِ هُمْ فِيها خالِدُونَ »  معناى آن واضح است . و بدنبال اين جمله براى مؤمنان و كافران مثلى زده فرمايد :\r\n « مَثَلُ الْفَرِيقَيْنِ كَالْأَعْمى وَ الْأَصَمِّ وَ الْبَصِيرِ وَ السَّمِيعِ »  يعنى مثل گروه مسلمانان مانند بينا و شنوا است و مثل گروه كافران مانند كور و كر است ، زيرا شخص مؤمن از حواس خود سودمند شود چون آنها را در راه دين به كار اندازد ، و شخص كافر از آنها بهره‌مند نگردد و از اينرو مانند كسى است كه اصلا حسّ بينايى و شنوايى ندارد .\r\n « هَلْ يَسْتَوِيانِ مَثَلًا »  آيا حال كور و كر با حال بيناى شنوا نزد شخص عاقل و خردمند يكسان است ؟ و چنانچه نزد مردمان خردمند ايندو يكسان نيستند همچنين حال شخص مؤمن و كافر نيز يكسان نيست .\r\n « أَ فَلا تَذَكَّرُونَ »  آيا در اينمطلب تفكر و انديشه نمىكنيد تا حقيقت را دريابيد ؟\r\n\r\n","description":"","footnote":"","page_name":" 36 ","page_number":38},
  {"content":"\r\n\r\n\r\n[ سوره هود ( 11 ) : آيات 25 تا 28 
  ]\r\nوَ لَقَدْ أَرْسَلْنا نُوحاً إِلى قَوْمِهِ إِنِّي لَكُمْ نَذِيرٌ مُبِينٌ ( 25 ) أَنْ لا تَعْبُدُوا إِلاَّ اللَّهَ إِنِّي أَخافُ عَلَيْكُمْ عَذابَ يَوْمٍ أَلِيمٍ ( 26 ) فَقالَ الْمَلَأُ الَّذِينَ كَفَرُوا مِنْ قَوْمِهِ ما نَراكَ إِلاَّ بَشَراً مِثْلَنا وَ ما نَراكَ اتَّبَعَكَ إِلاَّ الَّذِينَ هُمْ أَراذِلُنا بادِيَ الرَّأْيِ وَ ما نَرى لَكُمْ عَلَيْنا مِنْ فَضْلٍ بَلْ نَظُنُّكُمْ كاذِبِينَ ( 27 ) قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ آتانِي رَحْمَةً مِنْ عِنْدِهِ فَعُمِّيَتْ عَلَيْكُمْ أَ نُلْزِمُكُمُوها وَ أَنْتُمْ لَها كارِهُونَ ( 28 )\r\n\r\nترجمه :\r\nو همانا ما نوح را بسوى قومش ( با اين پيام ) فرستاديم كه من بيم رسانى آشكارم ( 25 ) تا جز خداى يگانه را نپرستيد كه براستى من از عذاب دردناك روز قيامت بر شما بيمناكم ( 26 ) آن دسته از سران قوم او كه كافر بودند ( به دو ) گفتند : ما تو را جز بشرى مانند خود نمىبينيم ، و نمىبينمت كه در آغاز كار جز جمعى فرو مايگان از ما پيرويت كرده‌اند ، و از شما برترى و مزيتى نسبت به خود نمىبينيم بلكه شما را دروغگويانى\r\n\r\n","description":"","footnote":"","page_name":" 37 ","page_number":39},
  {"content":"\r\n\r\nمىپنداريم ( 27 ) نوح بدانها گفت اى مردم اگر به بينيد كه من با دليل روشنى از جانب پروردگارم آمده‌ام و او رحمتى نيز از جانب خود به من داده كه بر شما پوشيده و پنهان مانده آيا من چگونه ( با اينحال ) مىتوانم شما را با تنفرى كه از آن داريد بپذيرش و قبول آن وا دارم\r\n! ( 28 ) .\r\n\r\nشرح لغات :\r\nرذل : به معناى پست و ناچيز و جمع آن ارذل و جمع ارذل اراذل است مثل كلب و أكلب و أكالب و ممكن است جمع ارذل باشد مانند اكبر و اكابر .\r\nرأى : به معناى رؤيت آمده و هم به معناى چيزى است كه مورد نظر انسان در كار مىباشد .\r\n\r\nتفسير :\r\nچون در آيات پيشين از وعد و وعيد و بيم و اميد ذكرى بميان آمد بدنبال آن خداى سبحان داستان پيمبران گذشته را براى تأكيد مطلب و ترساندن مردمان كافر و دلدارى پيغمبر - صلى اللَّه عليه و آله - بيان فرموده و بداستان نوح سخن را آغاز كرد .\r\n « وَ لَقَدْ أَرْسَلْنا نُوحاً إِلى قَوْمِهِ . . .   أَنْ لا تَعْبُدُوا إِلَّا اللَّهَ »  نوح را بسوى قومش فرستاديم تا بدانها بگويد : من بيم رسانى آشكارم و شما را بيم دهم كه جز خداى يگانه را پرستش نكنيد ، يعنى خداى را بيگانگى بشناسيد و پرستش جز او را واگذاريد ، و دعوت خود را به اخلاص در عبادت و پرستش آغاز فرمود - و اين معنايى است كه زجاج گفته است - و برخى گفته‌اند : حضرت نوح عليه السلام آنها را بتوحيد دعوت كرد زيرا مهمترين چيزها همين بود ، و هيچ عبادتى قبل از شناختن خداوند بيگانگى پذيرفته نيست .\r\n « فَقالَ الْمَلَأُ الَّذِينَ كَفَرُوا مِنْ قَوْمِهِ ما نَراكَ إِلَّا بَشَراً مِثْلَنا »  بزرگان قوم او كه كافر بودند از روى پندار باطلى كه داشتند و خيال ميكردند پيغمبر بايد از غير جنس بشر باشد به دو گفتند ما تو را جز بشرى مانند خود نمىبينيم ، ولى نمىدانستند كه فرستادن پيغمبر از جنس خود مردم چه بسا بصلاح آنها نزديكتر بوده و موجب مىشود تا شبهه\r\n\r\n","description":"","footnote":"","page_name":" 38 ","page_number":40},
  {"content":"\r\n\r\nو ترديد دربارهء او كمتر گردد .\r\n « وَ ما نَراكَ اتَّبَعَكَ إِلَّا الَّذِينَ هُمْ أَراذِلُنا »  و نمىبينيم كه اشراف و بزرگان و سران ما از تو پيروى كرده باشند بلكه پيروان تو طبقهء پائين و پست ما هستند كه مال و جاهى ندارند .\r\n « بادِيَ الرَّأْيِ »  يعنى جز آنها كه فقط ظاهر كار را مىبينند و تدبير و تفكر در گفتار تو نمىكنند .\r\nو زجاج گفته : يعنى اينها نيز در ظاهر به تو ايمان آورده و پيرويت مىكنند ولى در باطن و حقيقت ايمان ندارند . و برخى « بادئ الرأى » بهمزه قرائت كرده‌اند و روى اين قرائت معناى آن چنين مىشود كه اينان در ظاهر كه نگاه كرده‌اند پيروى تو را ميكنند و اگر تفكر و انديشه ميكردند پيرويت نمىكردند . و برخى جملهء  « بادِيَ الرَّأْيِ »  را مربوط به « أراذلنا » دانسته‌اند يعنى در همان ابتداى امر هر كه آنها را به بيند ميداند كه اينها فرومايگان ، و مردمانى پست هستند .\r\n « وَ ما نَرى لَكُمْ عَلَيْنا مِنْ فَضْلٍ »  و ما براى تو و همراهانت فضيلت و برترى بر خود نمىبينيم زيرا مزيت و برترى افراد بواسطهء مال بسيار و منزلت و مقام و يا شرافت نسبى است . . . و اينكه آنان از اين راه وارد شدند براى آن بود كه نسبت بطريقهء استدلال نادان و جاهل بودند ، و اگر براستى از راه معجزاتى كه دليل بر نبوت و پيغمبرى آن حضرت بود وارد ميشدند به خوبى مىدانستند كه او پيغمبر خدا است و كسانى كه به دو ايمان آورده بحقيقت مؤمن هستند ، و هر كه بمخالفت با آن حضرت برخاسته كافر است ، و اساساً اين طرز تفكر و استدلال دنيا داران است كه هميشه دين داران را وقتى فقير باشند كوچك شمرده و تحقير ميكنند و پست ميشمارند اگر چه در پيشگاه خداى سبحان گرامى و محبوب باشند .\r\n « بَلْ نَظُنُّكُمْ كاذِبِينَ »  و اين دنبالهء سخن سران قوم نوح بود كه به آن حضرت ميگفتند : بلكه ما شما را مردمانى دروغگو مىپنداريم .\r\n « قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي »  نوح به آنها فرمود : اى مردم\r\n\r\n","description":"","footnote":"","page_name":" 39 ","page_number":41},
  {"content":"\r\n\r\nاگر شما به بينيد كه من با برهانى روشن و داراى حجتى از جانب پروردگار خود هستم كه بر صدق نبوت من گواهى دهد . . . و ابن عباس گفته : يعنى بر يقين و بصيرت و معرفتى از ربوبيت و عظمت پروردگار خود هستم . . .\r\nو اختلاف است كه آيا اين گفتار نوح عليه السلام پاسخ كداميك از سخنان آنها بوده است ؟\r\nبرخى گفته‌اند : جواب اين گفتارشان بوده كه گفتند ؟ « ما شما را دروغگويانى پنداريم » و مثل اين است كه آن حضرت در پاسخ آنها فرموده : اگر مرا از دروغگويان پنداريد چه خواهيد گفت اگر من بر خلاف پندار شما راستگو و داراى برهان و حجتى از جانب پروردگار خود باشم آيا در چنين وقتى باز هم مرا تصديق نخواهيد كرد ؟\r\nو ديگرى گفته : جواب از آن جمله گفتار آنها است كه گفتند : « ما تو را جز بشرى مانند خود نمىبينيم » يعنى اگر چه من بشرى مانند شما هستم اما اگر برهان و حجتى بر صدق گفتار خود داشته باشم باز هم تصديقم نخواهيد كرد ؟ و اينمطلب نيز از آن استفاده مىشود كه رسالت و نبوت بوسيلهء معجزه آشكار و معلوم گردد ، و بشر بودن در آن مدخليتى ندارد .\r\nو برخى گويند : اين گفتار حضرت نوح عليه السلام پاسخ سخن آنها است كه مىگفتند : « ما تو را نمىبينيم جز آنكه جمعى از فرومايگان و دونان ما از تو پيروى كرده‌اند . . . » و گويا آن حضرت در پاسخ آنان فرموده : به خدا پناه ببريد و به آن برهان و رحمتى كه خدا به آنها داده است چنگ زنيد و بدينوسيله بمقام و رفعت و فضيلتى برسيد نه اينكه به اين دنياى پست و فانى قانع و دلخوش گرديد ، پس در حقيقت اراذل و فرو مايه شما هستيد كه بجاى توسل ببرهان و رحمت حق بدنياى ناپايدار قانع شده‌ايد نه آنها .\r\nو ديگرى گويد : جواب از سخن ديگر آنها است كه گفتند : « ما براى شما فضيلتى نسبت به خود نمىبينيم » و نوح در پاسخ اين سخن ميفرمود : پيرو مال و جاه نباشيد بلكه بايد از حجت و دليل پيروى كرد . . . و ممكن است پاسخ از همهء اين سخنان باشد .\r\n\r\n","description":"","footnote":"","page_name":" 40 ","page_number":42},
  {"content":"\r\n\r\n « وَ آتانِي رَحْمَةً مِنْ عِنْدِهِ »  و خدا رحمتى از جانب خود به من عطا كرده كه منظور همان مقام نبوت است .\r\n « فَعُمِّيَتْ عَلَيْكُمْ »  و بخاطر تدبر نكردنتان بر شما پوشيده و مخفى مانده است .\r\n « أَ نُلْزِمُكُمُوها وَ أَنْتُمْ لَها كارِهُونَ »  آيا شما ميخواهيد تا من شما را بمعرفت خداى تعالى و دين اجبار كنم ؟ اين كار مقدور من نيست . و ممكن است معناى آيه آن باشد كه آيا ميخواهيد من شما را بقبول و پذيرش نبوت و دين يا « بينة » و برهان اجبار كنم . . . و شايد منظور اين باشد كه وظيفهء من تنها همانست كه شما را به « بينه » و برهان راهنمايى و دلالت كنم ، ولى اجبار بمعرفت آن در عهدهء من نيست .\r\n\r\n","description":"","footnote":"","page_name":" 41 ","page_number":43},
  {"content":"\r\n\r\n\r\n[ سوره هود ( 11 ) : آيات 29 تا 31 
  ]\r\nوَ يا قَوْمِ لا أَسْئَلُكُمْ عَلَيْهِ مالاً إِنْ أَجرِيَ إِلاَّ عَلَى اللَّهِ وَ ما أَنَا بِطارِدِ الَّذِينَ آمَنُوا إِنَّهُمْ مُلاقُوا رَبِّهِمْ وَ لكِنِّي أَراكُمْ قَوْماً تَجْهَلُونَ ( 29 ) وَ يا قَوْمِ مَنْ يَنْصُرُنِي مِنَ اللَّهِ إِنْ طَرَدْتُهُمْ أَ فَلا تَذَكَّرُونَ ( 30 ) وَ لا أَقُولُ لَكُمْ عِنْدِي خَزائِنُ اللَّهِ وَ لا أَعْلَمُ الْغَيْبَ وَ لا أَقُولُ إِنِّي مَلَكٌ وَ لا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّهُ خَيْراً اللَّهُ أَعْلَمُ بِما فِي أَنْفُسِهِمْ إِنِّي إِذاً لَمِنَ الظَّالِمِينَ ( 31 )\r\n\r\nترجمه :\r\nو اى مردم من براى اين كار خود ( كه دعوت و هدايت شما باشد ) مالى ( و پاداشى ) نميخواهم كه مزد من جز بر خدا نيست ، و من چنان نيستم كه مردمى را كه ايمان آورده‌اند از خود دور كنم اينان خداى را ديدار ميكنند ، ولى من شما را مردمى مىبينم كه نادانى مىكنيد ( 29 ) واى مردم اگر من آنها را از خود دور گردانم كيست كه مرا ( از خشم و عذاب خدا در اين كار ناهنجار ) يارى كند چرا پند نميگيريد ؟ ( 30 ) و من نه ميگويم\r\n\r\n","description":"","footnote":"","page_name":" 42 ","page_number":44},
  {"content":"\r\n\r\nكه خزينه‌هاى خدا ( و مقدرات وى ) نزد من است ، و نه غيب ميدانم ، و نه ميگويم كه فرشته‌ام ، و نه نسبت به آنها كه در چشم شما خوار و پست مىآيند ميگويم كه خدا خيرى به آنها نميدهد ، خدا بهتر ميداند در ضمير و دلهاى ايشان چيست ، و گرنه ( در غير اين صورت ) من از ستمگران خواهم بود\r\n( 31 ) .\r\n\r\nشرح لغات :\r\nطرد : دور كردن از روى خوارى .\r\nازدراء : كوچك و حقير شمردن .\r\n\r\nتفسير :\r\nنوح پيغمبر عليه السلام براى آنكه خيال آنها را از درخواست مال و مزدى براى كار خود آسوده سازد و عذر آنها را در نپذيرفتن دعوت از نظر مخارج و بودجهء مالى قطع كند فرمود :\r\n « وَ يا قَوْمِ لا أَسْئَلُكُمْ عَلَيْهِ مالًا »  اى مردم من براى اين دعوتى كه بسوى خداوند ميكنم از شما مزدى نميخواهم كه از ترس پرداخت مال از پذيرفتن دعوتم خوددارى كنيد .\r\n « إِنْ أَجرِيَ إِلَّا عَلَى اللَّهِ »  كه ثواب و مزد من در اين كار جز بر خدا نيست .\r\n « وَ ما أَنَا بِطارِدِ الَّذِينَ آمَنُوا »  و من مردمان با ايمان را از پيش خود نميرانم و از روى اهانت آنها را از خود دور نخواهم كرد . و زجاج و ابن جريج گفته‌اند : اينان از نوح خواسته بودند آنها را از خود دور كند تا به دو ايمان آورند ، و بشخصيتشان بر مىخورد كه در رديف آنها قرار گيرند .\r\n « إِنَّهُمْ مُلاقُوا رَبِّهِمْ »  با اين جمله پاسخ درخواستشان را داده و آنها را آگاه كرده كه اينان پروردگار خود را ديدار ميكنند ، و اگر من آنها را طرد كنم بكيفر اين عمل دچار عذاب خدا خواهم گشت .\r\n- و اين معنايى است كه زجاج كرده - و جبائى گفته : يعنى اينان ثواب و پاداش پروردگار خود را ديدار خواهند كرد و با اينحال چگونه فرو مايه و اراذل هستند ، و چگونه ممكن است مستحق طرد باشند و كسى آنها را از خود طرد كند .\r\n\r\n","description":"","footnote":"","page_name":" 43 ","page_number":45},
  {"content":"\r\n\r\n « وَ لكِنِّي أَراكُمْ قَوْماً تَجْهَلُونَ »  و من شما را مردمى مىبينم كه در مورد حق و اهل حق نادانى مىكنيد ، و يا در مورد اينمطلب كه فضيلت و برترى مردم بوسيلهء دين است نه بسبب دنيا نادانى مىكنيد ، و معناى سومى كه گفته‌اند : آنست كه شما در اين درخواست كه من مؤمنان را از خود دور كنم نادانى مىكنيد .\r\n « وَ يا قَوْمِ مَنْ يَنْصُرُنِي مِنَ اللَّهِ إِنْ طَرَدْتُهُمْ »  اى مردم اگر من اين مردمان با ايمان را طرد كنم در نتيجه اينان در آخرت در پيشگاه خداوند خصم من گردند كيست كه در آن وقت مرا از عذاب خدا حفظ كند ؟\r\n « أَ فَلا تَذَكَّرُونَ »  آيا انديشه نمىكنيد تا بدانيد كه حقيقت همانست كه من ميگويم و اينكه بعضى خواسته‌اند اين آيه را دليل بر نفى شفاعت از گنهكاران بگيرند صحيح نيست ، زيرا نصرت و يارى ( كه در اين آيه هست ) به معناى دفاع از روى قهر و غلبه است ، و شفاعت به معناى درخواست از روى خضوع و خواهش است ، و ارتباطى بهم ندارد . « 1 »  « وَ لا أَقُولُ لَكُمْ عِنْدِي خَزائِنُ اللَّهِ »  و من بيش از آن حدى كه هستم و زياده از مقدار ، خود را بالا نبرم كه ادعا كنم مقدرات خدا در نزد من است و من هر چه خواهم ميتوانم انجام دهم و بهر كه خواهم بدهم و از هر كه خواهم بازگيرم . . . و برخى گفته‌اند : منظور از خزينه‌هاى خدا كليدهاى روزى بندگان او است ، و اين جمله پاسخ گفتار آنها است كه\r\n\r\n\r\n","description":"","footnote":"\r\n( 1 ) - خلاصهء استدلال آن كس كه ميخواهد براى نفى شفاعت به اين آيه تمسك جويد اين است كه نوح عليه السلام ميفرمايد : اگر من چنين عمل خلافى را مرتكب شوم كسى در قيامت نيست كه مرا يارى كند . . . و از اين جمله معلوم مىشود كه در قيامت كسى نيست كه ديگرى را يارى و شفاعت كند ، و با اين جمله خداى تعالى نفى شفاعت را در قيامت بيان فرموده ؟ چنانچه نوح پيغمبر نيز از خود نفى كرده و گفته : من در قيامت شفيعى ندارم .\r\nو خلاصه پاسخى كه مؤلف بزرگوار از اين حرف داده اين است كه فرق است ميان شفاعت و ميان نصرت ، اين آيه ميگويد : كسى نيست كه در قيامت يارى و نصرت ديگرى را در مقابل عذاب خدا بنمايد ، و يارى و نصرت در جايى اطلاق ميگردد كه كسى بخواهد از روى قهر و غلبه ديگرى را مقهور خويش سازد ، اما در معناى شفاعت قهر و غلبه نيست بلكه شفاعت به صورت درخواست و خواهش است ، و بنا بر اين آيهء شريفه ارتباطى بمسئلهء شفاعت و نفى آن ندارد .\r\n","page_name":" 44 ","page_number":46},
  {"content":"\r\n\r\nمىگفتند : ما تو را جز بشرى مانند خود نمىبينيم ، يا پاسخ گفتار ديگرشان است كه مىگفتند : براى شما مزيتى بر خود نمىبينيم . . .\r\n « وَ لا أَعْلَمُ الْغَيْبَ »  و مدعى نيستم كه علم غيب دارم تا شما را بر سود و زيانتان دلالت و راهنمايى كنم . و ممكن است معناى اين جمله آن باشد كه من علم غيب ندارم تا از ضمائر و اسرار درونى شما آگاه باشم ، و بنا بر اين معناى اين جمله پاسخ گفتار آنها است كه ميگفتند : اينان كه مىبينى پيرويت ميكنند در صورت ظاهر به تو ايمان آورده‌اند ولى در دل ايمانى به تو ندارند . و معناى گفتار آن حضرت روى اين معنى آن است كه من جز ظاهر كار آنها را نميدانم و جز خداى تعالى كسى از درون و ضمائر دل آنها خبر ندارد .\r\n « وَ لا أَقُولُ إِنِّي مَلَكٌ »  و نميگويم كه من فرشته هستم تا از پيش خود از آسمان بشما خبر دهم بلكه من بشرى هستم كه جز از راه تعليم خداوند چيزى نميدانم ، و برخى گفته‌اند : يعنى من نميگويم از مرد و زن خلق نشده و از روحانيان عالم ديگرى هستم بلكه من هم مانند شما بشرى هستم كه خداى يگانه برسالت خويش مخصوصم داشته است .\r\n « وَ لا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّهُ خَيْراً »  و دربارهء اين مردان با ايمانى كه شما كوچكشان ميشماريد و خوارشان ميدانيد و بخاطر اينكه آنها را در جامهء فقيران مشاهده ميكنيد در چشمتان خوار آيند نمىگويم : خداوند در آينده پاداش اعمالشان را نميدهد و ثوابى در نزد او ندارند ، بلكه هر چه خير است خدا بدانها ميدهد ، اما در دنيا توفيقشان دهد ، و اما در آخرت نيز با ثوابهايى كه بدانها عطا مىكند همه خيرها را به ايشان ميدهد .\r\n « اللَّهُ أَعْلَمُ بِما فِي أَنْفُسِهِمْ »  و خدا بدانچه آنها از اخلاص و غيره در دل دارند داناتر خواهد بود .\r\n « إِنِّي إِذاً لَمِنَ الظَّالِمِينَ »  كه اگر آنها را بخاطر ايمان ظاهريشان از خود طرد كنم و يا چيزى جز آنچه ميدانم درباره‌شان بگويم در اين هنگام از ستمگران خواهم بود\r\n\r\n","description":"","footnote":"","page_name":" 45 ","page_number":47},
  {"content":"\r\n\r\n\r\n[ سوره هود ( 11 ) : آيات 32 تا 35 
  ]\r\nقالُوا يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ ( 32 ) قالَ إِنَّما يَأْتِيكُمْ بِهِ اللَّهُ إِنْ شاءَ وَ ما أَنْتُمْ بِمُعْجِزِينَ ( 33 ) وَ لا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ إِنْ كانَ اللَّهُ يُرِيدُ أَنْ يُغْوِيَكُمْ هُوَ رَبُّكُمْ وَ إِلَيْهِ تُرْجَعُونَ ( 34 ) أَمْ يَقُولُونَ افْتَراهُ قُلْ إِنِ افْتَرَيْتُهُ فَعَلَيَّ إِجْرامِي وَ أَنَا بَرِيءٌ مِمَّا تُجْرِمُونَ ( 35 )\r\n\r\nترجمه :\r\nگفتند : اى نوح تو با ما مجادله كردى و جدال را از حدّ گذراندى اكنون اگر راست مىگويى آن عذابى را كه بما وعده ميدهى براى ما بياور ( 32 ) نوح گفت : آن عذاب را خداوند اگر بخواهد حتماً براى شما خواهد آورد و شما از آن فرار نتوانيد كرد ( 33 ) و اگر خدا خواهد كه شما را گمراه كند ( و از رحمت خويش محروم بدارد ) نصيحت من هم اگر بخواهم شما را نصيحت كنم سودتان ندهد كه او پروردگار شما است و بسويش بازگشت خواهيد كرد ( 34 ) آيا اينان ( باز هم ) ميگويند ( محمد ) آن را دروغ ( از پيش خود ساخته و ) به خدا بسته است بگو اگر چنين كرده باشم كيفر اين\r\n\r\n","description":"","footnote":"","page_name":" 46 ","page_number":48},
  {"content":"\r\n\r\nجرم به گردن من است و از گناهانى كه شما ميكنيد بيزارم ( و بدانها كيفر نشوم ) ( 35 ) .\r\n\r\nشرح لغات :\r\nجدال و مجادله : مقابله با دشمن است بحجت و برهان يا شبهه‌اى كه موجب گردد طرف از رأى خود بازگردد ، و اصل آن از جدل به معناى محكم پيچيدن چيزى است .\r\nو جدال و مراء در معنى نظير يكديگرند جز آنكه « مراء » نكوهيده و مذموم است زيرا « مراء » در مورد مخاصمه و نزاع دربارهء حقى گفته شود كه ظاهر و آشكار شده .\r\nولى جدال اين گونه نيست .\r\nاعجاز : پنهان شدن از طريق گريختن و فرار كردن .\r\nافتراء : به معناى دروغ بستن است و فرق آن با سخن دروغ آن است كه سخن دروغ را ممكن است انسان بعنوان نقل قول ديگرى بگويد ، ولى افتراء آن دروغى است كه انسان از پيش خود بسازد .\r\n\r\nتفسير :\r\n « قالُوا يا نُوحُ قَدْ جادَلْتَنا فَأَكْثَرْتَ جِدلَنَا »  خداى سبحان در اينجا جواب قوم نوح را به آن حضرت حكايت مىكند كه در پاسخ وى گفتند : اى نوح با ما جدال و مخاصمه كردى و از حدّ معمول در اينباره گذراندى .\r\n « فَأْتِنا بِما تَعِدُنا إِنْ كُنْتَ مِنَ الصَّادِقِينَ »  اكنون اگر راست مىگويى كه خدا ما را بخاطر كفر عذاب خواهد كرد آن عذاب را بر ما بياور ، يعنى ما به تو ايمان نخواهيم آورد و دعوتت را نخواهيم پذيرفت .\r\n « قالَ إِنَّما يَأْتِيكُمْ بِهِ اللَّهُ إِنْ شاءَ »  نوح بدانها گفت : عذاب را جز خداى سبحان كسى نخواهد آورد و اين كار بدست او است كه هر گاه بخواهد ميآورد و جز او ديگرى قدرت بر اين كار ندارد ، و او اگر بخواهد شتاب كند و اگر بخواهد بتأخير اندازد .\r\n « وَ ما أَنْتُمْ بِمُعْجِزِينَ »  و شما نمىتوانيد از آن فرار كنيد .\r\n « وَ لا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ إِنْ كانَ اللَّهُ يُرِيدُ أَنْ يُغْوِيَكُمْ »  در تأويل اين آيه ( كه معناى ظاهر آن با مبانى دينى سازگار نيست به شرحى كه در صفحه بعد\r\n\r\n","description":"","footnote":"","page_name":" 47 ","page_number":49},
  {"content":"\r\n\r\nخواهد آمد ) چند وجه گفته‌اند :\r\n1 - يعنى اگر خدا بخواهد شما را از رحمت خود محروم سازد و بكفرتان كيفر دهد نصيحت من نيز اگر بخواهم نصيحتتان كنم سودى بشما ندهد ، و خداى سبحان در قرآن ( در جاى ديگر ) عقاب و كيفر را بنام « غى » ناميده است در آنجا كه فرمود :\r\n « فَسَوْفَ يَلْقَوْنَ غَيًّا »  « 1 » و چون خداى سبحان قوم نوح را از رحمت و ثواب خويش محروم و نوميد كرده بود ، و اين معنى را به اطلاع حضرت نوح عليه السلام نيز رسانده بود در آنجا كه به دو فرمود :  « أَنَّهُ لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ »  « 2 » از اينرو نوح بدانها گفت : شما بواسطهء رفتار خود كه موجب محروميت از رحمت حق گشته و سبب شده‌ايد تا عذاب خدا بسويتان بيايد با اينوضع نصيحت من ديگر سودتان ندهد .\r\n2 - معناى آيه اين است كه اگر خدا بخواهد كيفر شما را در مورد گمراه ساختن و اغوايى كه از مردم كرده‌ايد و آنها را بضلالت كشانده‌ايد بدهد نصيحت من سودتان نبخشد ، و منظور اين است كه اگر خدا بخواهد شما را بر اين عمل ( كه همان اغواء و گمراه كردن خلق باشد ) عقوبت كند . . . و رسم عرب اين است كه كيفر عمل را گاهى بنام همان عمل ذكر ميكنند چنانچه در گفتار خداى سبحان نيز هست كه فرموده :\r\n « وَ جَزاءُ سَيِّئَةٍ سَيِّئَةٌ مِثْلُها »  « 3 » و يا فرموده :  « وَ مَكَرُوا وَ مَكَرَ اللَّهُ . . . »  « 4 » و آيهء  « اللَّهُ يَسْتَهْزِئُ بِهِمْ » . . . »  « 5 » و امثال اين آيات كه در پيش گذشت . ( و در اينجا نيز خداى سبحان كيفر اغواء و گمراه كردن را « اغواء » ناميده است ) .\r\n3 - معنايى است كه حسن گفته و آن اين است كه اگر خدا بخواهد شما را هلاك و نابود سازد در هنگام نزول عذاب نصيحت من بشما سودى ندهد اگر چه سخنم را در آن وقت بپذيريد و ايمان آوريد ، زيرا خداوند حكم فرموده كه ايمان را در هنگام نزول عذاب نپذيرد . و از عرب نقل كرده كه گفته‌اند : « اغويت فلاناً » يعنى فلانى را\r\n\r\n\r\n","description":"","footnote":"\r\n( 1 ) - سورهء مريم آيهء 59\r\n( 2 ) همين سوره آيهء 36\r\n( 3 ) - سورهء شورى آيهء 40\r\n( 4 ) سورهء آل عمران آيهء 54\r\n( 5 ) سورهء بقرة آيهء 15\r\n","page_name":" 48 ","page_number":50},
  {"content":"\r\n\r\nهلاك و نابود ساختم ( كه اغواء به معناى هلاك ساختن آمده ) و نيز گويند : « غوى الفصيل » يعنى بچه شتر از كثرت آشاميدن شير هلاك شد .\r\n4 - از جعفر بن حرب نقل شده كه گفته است : قوم نوح معتقد بودند كه خداى تعالى بندگان خود را از دين گمراه ميسازد ، و كفرى كه آنها داشته‌اند روى اراده و رضايت خدا بوده و گرنه آن وضع را تغيير ميداد و آنها را مجبور بايمان و پيروى نوح ميكرد . و روى اين عقيدهء باطلى كه داشتند نوح به صورت تعجب و انكار گفتار و پندار باطل آنان ميگويد : نصيحت من با اين عقيدهء باطلى كه شما داريد بشما سودى ندهد .\r\nو بهر صورت ما نمىتوانيم « اغواء » را در اين آيه به معناى ظاهرى آن كه گمراه ساختن و كافر كردن آن مردم بود بگيريم چنانچه جبريان گفته‌اند ، زيرا با دليلهاى بسيار ثابت شده كه ارادهء كفر از خداوند و انجام آن در خارج از قبيح‌ترين اعمال است چنانچه أمر به آن قبيح است ، و چنانچه أمر به آن جايز نيست فعل و ارادهء آن جايز نيست ، و اگر اين كار جايز بود بايد بگوئيم : آمدن شخصى هم براى گمراه ساختن مردم از طرف خداى تعالى جايز است و حتى ممكن است خداوند معجزاتى هم بدست چنين شخصى آشكار كند . . . و بطلان اين گفتار واضح است .\r\n « هُوَ رَبُّكُمْ وَ إِلَيْهِ تُرْجَعُونَ »  و او است آفريدگار و روزى ده شما كه سر انجام شما بسوى حكم و ارادهء او است و او جزاى اعمال شما را خواهد داد .\r\n « أَمْ يَقُولُونَ افْتَراهُ »  برخى چون مقاتل گفته‌اند : مرجع ضمير پيغمبر اسلام عليه السلام است يعنى آيا اين كافران زمان محمد - صلى اللَّه عليه و آله - بخبرى كه وى از داستان قوم نوح عليه السلام ميدهد ايمان ميآورند يا اينكه ميگويند : محمد آن را از پيش خود ساخته و به خدا نسبت ميدهد .\r\n « قُلْ إِنِ افْتَرَيْتُهُ فَعَلَيَّ إِجْرامِي »  اى محمد به اينها بگو : اگر چنانچه پنداريد من آن را از پيش خود ساخته‌ام كيفر اين جرم بر خود من است و شما كيفر اين عمل مرا نخواهيد ديد .\r\n « وَ أَنَا بَرِيءٌ مِمَّا تُجْرِمُونَ »  و من هم بجرم و گناه شما مؤاخذه نخواهم شد .\r\n\r\n","description":"","footnote":"","page_name":" 49 ","page_number":51},
  {"content":"\r\n\r\nو از ابن عباس نقل شده كه گفته : مرجع ضمير همان نوح عليه السلام است ، و قوم نوح ميگفتند : وى بر خدا دروغ مىبندد ، . . . تا به آخر آيه .\r\n\r\nتناسب و ترتيب :\r\nروى قول مقاتل ارتباط اين آيه نيز بما قبل آن معلوم مىشود ، چون روى اين قول جمله مربوط مىشود به آيهء :  « أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ »  به شرحى كه گذشت .\r\n\r\n","description":"","footnote":"","page_name":" 50 ","page_number":52},
  {"content":"\r\n\r\n\r\n[ سوره هود ( 11 ) : آيات 36 تا 39 
  ]\r\nوَ أُوحِيَ إِلى نُوحٍ أَنَّهُ لَنْ يُؤْمِنَ مِنْ قَوْمِكَ إِلاَّ مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ ( 36 ) وَ اصْنَعِ الْفُلْكَ بِأَعْيُنِنا وَ وَحْيِنا وَ لا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ ( 37 ) وَ يَصْنَعُ الْفُلْكَ وَ كُلَّما مَرَّ عَلَيْهِ مَلَأٌ مِنْ قَوْمِهِ سَخِرُوا مِنْهُ قالَ إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ ( 38 ) فَسَوْفَ تَعْلَمُونَ مَنْ يَأْتِيهِ عَذابٌ يُخْزِيهِ وَ يَحِلُّ عَلَيْهِ عَذابٌ مُقِيمٌ ( 39 )\r\n\r\nترجمه :\r\nو بنوح وحى شد كه از قوم تو جز آنها كه ايمان آورده‌اند كس ديگرى ايمان نخواهد آورد پس از كارهايى كه اينها ميكنند اندوهگين مباش ( 36 ) و كشتى را تحت مراقبت و فرمان ما بساز و دربارهء كسانى كه ستم كرده‌اند مرا مخاطب مساز ( و نجاتشان را از من مخواه ) كه آنها غرق شدنى هستند ( 37 ) نوح ( دست به كار شد و ) كشتى مىساخت ، و هر وقت گروهى از بزرگان قومش بر او مىگذشتند مسخره‌اش ميكردند ، نوح ( در جواب آنها ) گفت : اگر ما را مسخره ميكنيد ما هم همين طور كه اكنون مسخره ميكنيد ، شما را مسخره ميكنيم ( 38 ) و به زودى خواهيد دانست آن\r\n\r\n","description":"","footnote":"","page_name":" 51 ","page_number":53},
  {"content":"\r\n\r\nعذابى كه صاحبش را خوار گرداند بر چه كسى در خواهد آمد ، و آن عذاب دائم بر چه كسى فرود آيد ! ؟ . ( 39 )\r\n\r\nشرح لغات :\r\nابتئاس : مصدر « افتعال » است از « بؤس » به معناى اندوه و گاهى هم به معناى فقر آيد .\r\nفلك : كشتى است و مفرد و جمع آن يكى است .\r\n\r\nتفسير :\r\n « وَ أُوحِيَ إِلى نُوحٍ . . . »  خداى سبحان بنوح خبر داد كه هيچيك از قوم تو در آينده به تو ايمان نميآورند و از اين رو از رفتار آنان محزون و غمناك مباش ، و البته معلوم است كه راه فهميدن اينمطلب كه كسى در آينده ايمان ميآورد همان سمع است و عقل چنين دلالتى ندارد ، همين كه نوح دانست ديگر كسى از آن مردم و نه از نسل آنان ايمان نخواهد آورد از اينرو بر آنها نفرين كرده گفت : « پروردگارا از اين كافران ديّارى در روى زمين باقى مگذار كه اگر بگذاريشان بندگانت را گمراه كنند و جز بدكارانى ناسپاس توليد نكنند » « 1 » و چون خداوند اراده فرمود نابودشان كند به پيغمبرش نوح دستور داد براى خود و قومش كشتى بسازد و به دو فرمود :\r\n « وَ اصْنَعِ الْفُلْكَ »  و براى سوار شدن خود و كسانى كه به تو ايمان آورده‌اند كشتى بساز  « بِأَعْيُنِنا »  ابن عباس گفته : يعنى در برابر ديد ما ، و تأويل آيه اين است كه بمحافظت ما يعنى همانطور كه وقتى كسى در ديد و تحت نظر ديگرى باشد در وقت توجه زيان او را حفظ مىكند ، و اينكه از اين معنى تعبير به « ديد » و چشم شده براى تأكيد محافظت و دفاع است . و برخى گفته‌اند : مراد از « أعين » در آيه فرشتگانى هستند كه موكل بر نوح و ديده‌بان بر او بودند يعنى در حضور آن فرشتگان كه تو را تحت نظر دارند ، و اينكه آن فرشتگان را چشم خود دانسته و به خود منسوب داشته است براى تعظيم و بزرگداشت مقام آنها است .\r\n\r\n\r\n","description":"","footnote":"\r\n( 1 ) - سورهء نوح آيهء 27 .\r\n","page_name":" 52 ","page_number":54},
  {"content":"\r\n\r\n « وَ وَحْيِنا »  ابو مسلم گفته يعنى آن را طبق آنچه ما از اوصاف آن كشتى و وضع آن به تو وحى كرده‌ايم بساز . و ابن عباس گفته : يعنى طبق دستور و وحى ما كشتى بساز ، زيرا نوح عليه السلام ساختن كشتى نميدانست و خدا بدينوسيله به او تعليم فرمود . يعنى در موقع ساختن كشتى هر چه را تو از نظر طول و عرض و تركيب آن بخواهى ما به تو وحى خواهيم كرد .\r\n « وَ لا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ »  و از من عفو و گذشت مردمانى را كه از قوم تو كافر شدند درخواست نكن و از آنها وساطت نكن كه به زودى غرق خواهند شد ، و اين جمله حد اعلاى تهديد است چنانچه سلطانى بوزيرش بگويد :\r\nاز فلانى پيش من سخنى مگو . . . و برخى گفته‌اند : منظور زن و فرزند نوح بوده‌اند ، و اينكه نوح را از اين كار نهى فرمود بخاطر آن بود كه او را از درخواست مطلبى كه پذيرفته نمىشود مصون دارد و از مساعدت بطاغيان و سركشان باز دارد .\r\n « وَ يَصْنَعُ الْفُلْكَ »  نوح عليه السلام مطابق اين دستور الهى به كار ساختن كشتى اقدام كرد  « وَ كُلَّما مَرَّ عَلَيْهِ مَلَأٌ مِنْ قَوْمِهِ سَخِرُوا مِنْهُ »  و هر وقت دستهء از بزرگان و اشراف قوم او به روى ميگذشتند و او را سر گرم بساختن كشتى مشاهده ميكردند مسخره‌اش ميكردند ، و برخى گفته‌اند : از روى تمسخر بوى مىگفتند : اى نوح پس از پيغمبرى تازه نجّار شده‌اى ! و ديگرى گفته : تمسخرشان از اينجهت بود كه ميديدند در روى زمين خشك و جايى كه آبى وجود ندارد آن كشتى با آن طول و عرض را ميسازد از اينرو ميخنديدند و از كار او تعجب ميكردند .\r\n « قالَ إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ »  زجاج گفته : يعنى اگر كار ما را اكنون بجهل و نادانى منسوب ميداريد ما هم در وقت فرود آمدن عذاب شما را بجهل و نادانى منسوب خواهيم داشت ، و برخى گفته‌اند : يعنى در وقت هلاكت و غرق شدنتان كيفر تمسخر شما را خواهيم داد و منظور از اين كيفر همان عذابى است كه از جانب خدا بر آنها فرود آمد ، و از عذاب خدا تعبير به تمسخر شده است . و محتمل است منظور اين باشد كه ما در آن وقت شما را از روى شماتت تمسخر خواهيم كرد .\r\n\r\n","description":"","footnote":"","page_name":" 53 ","page_number":55},
  {"content":"\r\n\r\n « فَسَوْفَ تَعْلَمُونَ »  پس به زودى خواهيد دانست كداميك از ما و شما مستحق تمسخر و استهزاء هستيم ، و يا معنى جمله اين است كه به زودى كيفر تمسخر خود را خواهيد دانست .\r\n « مَنْ يَأْتِيهِ عَذابٌ يُخْزِيهِ »  بحسب ظاهر اين جمله ابتداى سخن ديگرى از نوح عليه السلام است و ارتباطى بما قبل ندارد ، ولى بهتر همانست كه بگوئيم اين جمله مربوط بما قبل است يعنى به زودى خواهيد دانست كه عذاب خوار كننده و رسوا كننده در دنيا بسراغ كداميك از ما دو طائفه خواهد آمد .\r\n « وَ يَحِلُّ عَلَيْهِ عَذابٌ مُقِيمٌ »  و فرود آيد بر وى عذاب دائم در آخرت .\r\n\r\nداستان نوح و كشتى :\r\nحسن گفته است : طول كشتى نوح يكهزار و دويست ذراع بوده و عرض آن ششصد ذراع . و قتاده گفته : طول آن سيصد ذراع و عرضش پنجاه ذراع و ارتفاعش سى ذراع بوده ، و در آن در قسمت عرض آن قرار داشت . و ابن عباس گفته : كشتى مزبور مركب از سه طبقه بود ، يك طبقه براى مردم ، و طبقهء ديگر براى چهارپايان ، و طبقهء سوم براى جانوران و وحوش ، بدين ترتيب كه طبقهء زيرين جاى وحوش و درندگان و جانوران بود ، و طبقهء وسط جاى چارپايان ، و خود نوح و همراهانش در طبقهء بالا جاى گرفتند و هر چه از خوراكى و ساير لوازم بود در همان طبقهء بالا جاى دادند . و عايشه از رسول خدا - صلى اللَّه عليه و آله - روايت كرده كه نوح نهصد و پنجاه سال در ميان قوم خود بود و آنها را بخداى تعالى دعوت فرمود . و چون دورانشان بسر آمد درختى غرس كرد و آن درخت بزرگ شد و شاخهاى آن بهر طرف رفت نوح در اينوقت آن را بريد و شروع بساختن كشتى نمود ، قوم وى كه او را ميديدند جريان را مىپرسيدند و او در جواب ميگفت : كشتى ميسازم . مردم او را مسخره ميكردند و ميگفتند : تو كشتى را در خشكى مىسازى پس كجا در آب ميأندازى ؟ نوح بدانها ميگفت : به زودى خواهيد دانست ! و چون كشتى تمام شد و آب از زمين جوشيد و كوچه‌ها را فرا گرفت ، زنى بچه‌اش را كه بسيار دوست داشت بر داشته و بكوهى پناه برد تا همين كه ثلث آن كوه را آب گرفت بالاتر رفت تا به بالاى\r\n\r\n","description":"","footnote":"","page_name":" 54 ","page_number":56},
  {"content":"\r\n\r\nكوه رسيد و همين كه ديد آب خود او را تا گردن گرفت بچه را بر سر دست بلند كرد و هم چنان آب بالا آمد تا وقتى كه او را با فرزندش فرا گرفت ، و چنانچه خدا ميخواست بيكى از آنها ترحم كند بمادر آن كودك رحم ميكرد .\r\nو على بن ابراهيم بسندش از امام صادق عليه السلام روايت كرده كه فرمود :\r\nچون خداى تعالى خواست قوم نوح را هلاك كند چهل سال زنان را عقيم كرد كه ديگر فرزندى نزائيدند ، و چون نوح عليه السلام از ساختن كشتى فراغت يافت خداى تعالى او را مأمور ساخت به زبان سريانى صدا بزند و همهء حيوانات را گرد خود جمع كند ، و با انجام اين دستور همهء حيوانات نزد وى گرد آمدند ، و نوح عليه السلام از جنس هر حيوانى يك جفت در كشتى در آورد بجز موش و گربه ، و چون حيواناتى كه در كشتى بودند از سرگين چارپايان و كثافات آنها بنوح شكايت كردند آن حضرت خوك را خواست و دست به پيشانيش كشيد عطسه‌اى زد و يك جفت موش از دماغش افتاد و آنها زاد و ولد كردند و زياد شدند به حدى كه حيوانات از كثرت آنها به تنگ آمده دوباره شكوه بنزد نوح آوردند ، حضرت شير را خواست و دست به پيشانيش كشيد عطسه‌اى زد و يك جفت گربه از بينى او افتاد ( و موشها را خوردند ) . و مجموع افرادى كه از همهء مردم دنيا به آن حضرت ايمان آورده بودند هشتاد نفر بودند . و در روايت ديگرى است كه حيوانات از عذره ( فضلهء حيوان و انسان ) بنوح عليه السلام شكايت كردند ، خداى تعالى بفيل امر كرد و او عطسه زد و خوك ( از بينيش ) افتاد . ( كثافات را بر طرف كرد ) .\r\nو شيخ طوسى در كتاب نبوت بسندش از امام صادق عليه السلام روايت كرده كه فرمود : كسانى كه از قوم نوح عليه السلام بوى ايمان آوردند هشت نفر بودند .\r\n\r\n","description":"","footnote":"","page_name":" 55 ","page_number":57},
  {"content":"\r\n\r\n\r\n[ سوره هود ( 11 ) : آيات 40 تا 43 
  ]\r\nحَتَّى إِذا جاءَ أَمْرُنا وَ فارَ التَّنُّورُ قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ وَ أَهْلَكَ إِلاَّ مَنْ سَبَقَ عَلَيْهِ الْقَوْلُ وَ مَنْ آمَنَ وَ ما آمَنَ مَعَهُ إِلاَّ قَلِيلٌ ( 40 ) وَ قالَ ارْكَبُوا فِيها بِسْمِ اللَّهِ مَجْراها وَ مُرْساها إِنَّ رَبِّي لَغَفُورٌ رَحِيمٌ ( 41 ) وَ هِيَ تَجْرِي بِهِمْ فِي مَوْجٍ كَالْجِبالِ وَ نادى نُوحٌ ابْنَهُ وَ كانَ فِي مَعْزِلٍ يا بُنَيَّ ارْكَبْ مَعَنا وَ لا تَكُنْ مَعَ الْكافِرِينَ ( 42 ) قالَ سَآوِي إِلى جَبَلٍ يَعْصِمُنِي مِنَ الْماءِ قالَ لا عاصِمَ الْيَوْمَ مِنْ أَمْرِ اللَّهِ إِلاَّ مَنْ رَحِمَ وَ حالَ بَيْنَهُمَا الْمَوْجُ فَكانَ مِنَ الْمُغْرَقِينَ ( 43 )\r\n\r\nترجمه :\r\nتا آن وقتى كه فرمان ما آمد و تنور جوشش كرد ( و آب بيرون آمد ) گفتيم از هر جفتى دو تا با خود بردار و خاندان خود را نيز بردار مگر آن كس كه وعدهء هلاكتش از پيش گذشته است ، و نيز كسانى را كه ايمان آورده‌اند ( همراه خود ببر ) و جز اندكى كسى\r\n\r\n","description":"","footnote":"","page_name":" 56 ","page_number":58},
  {"content":"\r\n\r\nبه او ايمان نياورده بود ( 40 ) و بدانها گفت : بكشتى سوار شويد ، بنام خدا ( تبرك جوييد ) در وقت سوار شدن و ايستادنش ، كه پروردگار من آمرزنده و مهربان است ( 41 ) و آن كشتى آنها را در ميان موجى چون كوه‌ها راه مىبرد ، و نوح پسرش را كه در كنارى بود صدا زد كه اى پسر تو هم با ما سوار شو و با كافران مباش ( 42 ) وى گفت : بكوهى پناه ميبرم تا از ( خطر ) اين آب نگاهم دارد ، به دو گفت : امروز از فرمان خدا ( و عذاب وى ) نگهدارى ( و نگهبانى ) نيست مگر آن كس را كه او رحم كند . و موج ( دريا در اينوقت ) ميان آن دو حائل شد و از جملهء غرق شدگان گشت ( 43 ) .\r\n\r\nقرائت :\r\nاز على بن ابى طالب و امام باقر و حضرت صادق عليهم السلام و همچنين از عروة زبير نقل شده كه در آيهء سوم « و نادى نوح ابنه » - بفتح نون و هاء - خوانده‌اند ، و از عكرمه نيز نقل شده كه « ابنها » خوانده است ، و معناى قرائت عكرمه معلوم است كه مرجع ضمير زن نوح است ، و آن پسر زن نوح عليه السلام بوده ، و روى قرائت ائمهء اطهار نيز « ابنه » مخفف « ابنها » است كه در معنى با قرائت عكرمه يكسان است .\r\n\r\nشرح لغات :\r\nفور : به معناى غليان و جوشش است ، و اصل آن به معناى ارتفاع و بالا آمدن است چنانچه گويند : « فار القدر » يعنى آنچه در ديگ بود بواسطهء غليان بالا آمد .\r\nارساء : نگهداشتن كشتى است بوسيله‌اى كه آن را نگاه دارد .\r\nعصمت : نگهدارى .\r\n\r\nتفسير :\r\nخداى سبحان در اين آيات جريان نابود كردن قوم نوح را اين گونه خبر ميدهد :\r\n « حَتَّى إِذا جاءَ أَمْرُنا »  يعنى چنانچه گفته شد اين بود وضع نوح و قوم وى تا وقتى كه فرمان ما دربارهء فرود آمدن عذاب در رسيد .\r\n « وَ فارَ التَّنُّورُ »  و آب بشدت از تنور جوشيده و بالا آمد . و دربارهء اين تنور چند قول است :\r\n\r\n","description":"","footnote":"","page_name":" 57 ","page_number":59},
  {"content":"\r\n\r\n1 - از ابن عباس و حسن و مجاهد نقل شده كه گفته‌اند : تنور مزبور تنورى بود كه براى پختن نان ساخته شده بود و مربوط به حضرت آدم عليه السلام بود ، و اين نشانه‌اى براى نبوت نوح عليه السلام بود زيرا آب از جايى بيرون آمد كه بر خلاف عادت و معهود بود . و بدنبال اين قول اختلاف ديگرى شده و جمعى گفته‌اند : تنور مزبور در خانهء نوح عليه السلام و در جايى بنام « عين ورده » در سر زمين شام بوده ، و گروهى گفته‌اند :\r\nدر ناحيهء كوفه بوده چنانچه از ائمهء بزرگوار ما نيز همين قول نقل شده است .\r\nو مفضل بن عمر در حديثى طولانى از امام صادق عليه السلام روايت كرده كه فرمود :\r\nتنور مزبور در خانهء پير زنى مؤمنه و در طرف راست قبلهء مسجد كوفه بود ، مفضل گويد : به آن حضرت عرضكردم : كيفيت بيرون آمدن آب از تنور چگونه بود ؟ فرمود : آرى خدا ميخواست بقوم نوح آيتى از آيات خود را نشان دهد ، و پس از جوشش آب از تنور از آسمان هم باران زيادى باريد ، فرات طغيان كرد و چشمه‌هاى ديگر طغيان كردند و خداوند آنها را غرق كرد ، و نوح و ديگران را كه در كشتى بودند نجات داد . گفتم : نوح چند روز در كشتى بود تا آب فرو نشست و از آن بيرون آمدند ؟\r\nفرمود : هفت شبانه روز . پرسيدم : آيا مسجد كوفه قديمى است ، و از قديم بوده است ؟\r\nفرمود : آرى ، آنجا جاى نماز پيمبران خدا است ، و رسول خدا - صلى اللَّه عليه و آله - در شب معراج كه به آسمان ميرفت در آنجا نماز خواند ، و جبرئيل به دو عرضكرد : اينجا مسجد پدرت آدم و جايگاه نماز و مصلاى انبياء و پيغمبران الهى است ، تو هم فرود آى و در آن نماز بگذار . پيغمبر نيز فرود آمد و در آن نماز خواند ، و سپس جبرئيل او را به آسمان برد .\r\nو در حديث ديگرى است كه كشتى با محمولات آن روى آب سبك مينمود و يكصد و پنجاه شبانه روز روى آب بود .\r\nو ابو عبيدهء حذاء از امام باقر عليه السلام روايت كرده كه فرمود : وسط مسجد كوفه باغى است از باغهاى بهشت ، و نماز در آن ثواب هفتاد نماز دارد ، و در آن مسجد\r\n\r\n","description":"","footnote":"","page_name":" 58 ","page_number":60},
  {"content":"\r\n\r\nهزار و هفتاد نفر از پيغمبران نماز گذارده‌اند ، و تنور در آنجا بجوشش در آمد ، و آن وسط بابل بوده و محل اجتماع پيمبران الهى عليهم السلام است .\r\n2 - قول دوم كه دربارهء تنور از ابن عباس و زهرى و عكرمه نقل شده و زجاج نيز آن را اختيار كرده آنست كه منظور از « تنور » همان روى زمين و ظاهر آن است ، و مؤيد اين قول است آيهء ديگرى كه دربارهء همين داستان است و خدا فرموده :  « . . . وَ فَجَّرْنَا الْأَرْضَ عُيُوناً  « 1 » » يعنى « و ما زمين را به صورت چشمه‌ها بشكافتيم . . . » .\r\n3 - از امير المؤمنين على عليه السلام روايت شده كه فرمود : معناى گفتار خداى تعالى  « وَ فارَ التَّنُّورُ »  يعنى سپيدهء صبح طلوع كرد و نشانه‌هاى آمدن روز ظاهر گرديد و شب سپرى شد . چنانچه عرب در اينباره ميگويد : « نور الصبح تنويراً » .\r\n4 - تنور به معناى بلنديهاى زمين و جاهاى مرتفع باشد يعنى آب از جاهاى مرتفع جوشيد . . . و اين معنايى است كه از قتاده نقل شده .\r\n5 - معناى  « فارَ التَّنُّورُ »  آنست كه خشم خدا بر آنها سخت شد و انتقام وى آنان را فرا گرفت ، چنانچه عرب گويد : « حمى الوطيس » تنور گرم شد ، و يا گويد « فار قدر - القوم » ديك اين قوم به جوش آمد كه هر دو كنايه از شدت جنگ و سختى آن است . چنانچه آن شاعر نيز گفته است :\r\n تفور علينا قدرهم فنذيمها * و نفثأها عنا اذا حميها غلا \r\n( يعنى ديگ آنها ( براى جنگ ) بر ما جوشيد ، ولى ما حرارت آن را هر گاه بجوشش ميآمد فرو مىنشانديم ) كه منظور از جوش آمدن ديگ همان جنگ است ، ولى اين معنى بعيدتر از همهء اقوال گذشته است ، و چنانچه كلام را بر همان معناى حقيقى خود كه روايت هم شاهد آن است حمل كنيم بهتر است .\r\n « قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ »  اين آيه را دو جور خوانده‌اند يكى آنكه « كل » را بكسر و بدون تنوين بخوانيم و معناى آن چنين مىشود :\r\n\r\n\r\n","description":"","footnote":"\r\n( 1 ) - سورهء قمر آيهء 12 .\r\n","page_name":" 59 ","page_number":61},
  {"content":"\r\n\r\nو چون آب جوشيدن گرفت بنوح گفتيم : از هر جنسى از حيوانات يك جفت - يعنى يك نر و ماده - با خود بردار . و قرائت ديگر آن است كه « كل » به تنوين بخوانيم و در اين صورت لفظ « اثنين » تأكيد مىشود ، و معناى آن چنين است از هر جفت دو تا بردار .\r\n « وَ أَهْلَكَ إِلَّا مَنْ سَبَقَ عَلَيْهِ الْقَوْلُ »  و خاندان و فرزندان خود را نيز بردار جز آن كس كه وعدهء نابودى او در پيش گذشته است و به تو خبر داده‌ايم كه ايمان نخواهد آورد ، كه منظور زن خيانتكار او بنام « واغلة » و پسرش كنعان بود .\r\n « وَ مَنْ آمَنَ »  و نيز آن كس را كه به تو ايمان آورده با خود ببر .\r\n « وَ ما آمَنَ مَعَهُ إِلَّا قَلِيلٌ »  و جز اندكى به دو ايمان نياوردند كه بگفتهء بيشتر مفسران هشتاد نفر بودند ، و بگفتهء مقاتل : هفتاد و هشت نفر بودند كه هفتاد و دو نفر آنها مردان و زنان قوم او بودند و سه تن از پسران نوح با زنانشان بودند كه جمعاً هفتاد و هشت نفر ميشدند ، و او گفته : جسد آدم عليه السلام را نيز با خود حمل كردند . و از ابن جريح و قتاده نقل شده كه گفته‌اند : آنها ده نفر بودند و همين قول از امام صادق عليه السلام نيز روايت شده . و اعمش گفته : هفت نفر بودند كه از آن جمله سه پسر نوح : سام ، و حام و يافث و زنانشان بوده‌اند . و عرب و روميان و پارسيان و ساير عجم از نژاد سام هستند ، و سياه پوستان حبشه و زنگيان و غيره نژاد حام هستند ، و نژاد ترك و چينيها و ساكنين شمال شرقى اروپا و شمال آسيا و يأجوج و مأجوج از فرزندان يافث ميباشند .\r\n « وَ قالَ ارْكَبُوا فِيها »  و نوح به آن دسته كه به دو ايمان آورده بودند گفت : در كشتى سوار شويد ، و در اينجا جمله‌اى در تقدير است و معناى آن چنين است كه چون آب فوران كرد و نوح از عذاب خدا و نابودى كافران مطلع شد بخاندان و همراهان خود گفت : سوار شويد .\r\n « بِسْمِ اللَّهِ مَجْراها وَ مُرْساها »  يعنى تبرك جوييد بنام خدا و يا بگوئيد : « بسم اللَّه » در وقت رفتن كشتى و در وقت توقف آن ، و برخى گفته‌اند : معناى آيه اين است كه وسيلهء حركت و توقف آن « بسم اللَّه » بود . و ضحاك گفته : هر وقت ميخواستند كشتى حركت كند مىگفتند : « بسم اللَّه مجراها » و كشتى به راه ميأفتاد ، و هر گاه ميخواستند توقف كند و بايستد مىگفتند : « بسم اللَّه مرسيها » آن وقت كشتى ميايستاد .\r\n\r\n","description":"","footnote":"","page_name":" 60 ","page_number":62},
  {"content":"\r\n\r\n « إِنَّ رَبِّي لَغَفُورٌ رَحِيمٌ »  اين دنبالهء سخن نوح است كه به آنها گفت : براستى كه پروردگار من آمرزنده و مهربان است .\r\n « وَ هِيَ تَجْرِي بِهِمْ فِي مَوْجٍ كَالْجِبالِ »  كشتى نوح و همراهانش را بر روى آب ميبرد در ميان امواجى كه در بزرگى و ارتفاع چون كوه‌ها بود . و اينكه امواج را بكوهها تشبيه فرموده دليل است بر اينكه يك موج نبوده بلكه موجهاى بسيارى بوده است .\r\nو حسن گفته : آب بقدرى بالا آمد كه سى ذراع بالاتر از قلهء كوه‌ها بود . و ديگرى گفته :\r\nپانزده ذراع بالاتر بود .\r\nو بگفتهء برخى : كشتى نوح روز يازدهم رجب حركت كرد و شش ماه روى آب بود تا همهء زمين را گردش كرد و در هيچ كجا نايستاد ، و چون به مكه رسيد در جاى كعبه هفت بار طواف كرد ، و خداى سبحان خانهء كعبه را بالاى آب قرار داده بود ، سپس كشتى هم چنان پيش رفت تا بكوه جودى كه در سر زمين موصل بود رسيد و در روز دهم محرم بود كه در آنجا توقف كرد .\r\nو بزرگان ما از امام صادق عليه السلام روايت كرده‌اند كه نوح عليه السلام در روز اول ماه رجب سوار كشتى شد و روزه گرفت و بهمراهان خود نيز دستور داد روزه بگيرند و هر كه آن روز را روزه بگيرد آتش دوزخ باندازهء مسير يك سال راه از وى دور گردد .\r\n « وَ نادى نُوحٌ ابْنَهُ »  نوح پسرش را كه كنعان بود و بعضى گفته‌اند : نامش « يام » بوده صدا زد .\r\n « وَ كانَ فِي مَعْزِلٍ »  و او در جايى قرار داشت كه از جاى توقف نوح فاصله داشت . و برخى گفته‌اند : يعنى از نظر دين و آئين با نوح فاصله داشت ، يعنى از دين پدر خود فاصله گرفته بود ، و نوح خيال ميكرد وى پيرو دين او است ، و به همين جهت او را صدا زد و برخى گفته‌اند : يعنى با كشتى فاصله داشت .\r\n « يا بُنَيَّ ارْكَبْ مَعَنا وَ لا تَكُنْ مَعَ الْكافِرِينَ »  پسر جان با ما سوار شو و با كافران مباش ، و نوح با اين جمله ميخواست او را سوار كشتى كند تا از غرق نجات يابد ، حسن گفته :\r\nوى با پدرش نوح از روى نفاق رفتار ميكرد و از اينرو پدرش او را صدا زد ( و نميدانست\r\n\r\n","description":"","footnote":"","page_name":" 61 ","page_number":63},
  {"content":"\r\n\r\nكه در دل كافر است ) و ابو مسلم گفته : او را مشروط بايمان صدا زد ، يعنى اى پسر به خدا ايمان آور و سپس با ما سوار كشتى شو و بر دين كافران مباش .\r\n « قالَ سَآوِي إِلى جَبَلٍ يَعْصِمُنِي مِنَ الْماءِ »  گفت : من بيكى از پناه‌گاههايى كه در كوه است پناهنده ميشوم تا مرا از آفات آب نگاه دارد .\r\n « قالَ لا عاصِمَ الْيَوْمَ مِنْ أَمْرِ اللَّهِ إِلَّا مَنْ رَحِمَ »  نوح گفت : امروز چيزى نمىتواند از عذاب خدا كسى را حفظ كند مگر آن كس كه خدا بوسيلهء ايمان به او رحم كند ، پس بيا و به خدا ايمان بياور تا خدا به تو رحم كند .\r\n « وَ حالَ بَيْنَهُمَا الْمَوْجُ فَكانَ مِنَ الْمُغْرَقِينَ »  موج ميان آن دو حائل شد و از غرق شدگان گرديد .\r\n\r\n","description":"","footnote":"","page_name":" 62 ","page_number":64},
  {"content":"\r\n\r\n\r\n[ سوره هود ( 11 ) : آيه 44 
  ]\r\nوَ قِيلَ يا أَرْضُ ابْلَعِي ماءَكِ وَ يا سَماءُ أَقْلِعِي وَ غِيضَ الْماءُ وَ قُضِيَ الْأَمْرُ وَ اسْتَوَتْ عَلَى الْجُودِيِّ وَ قِيلَ بُعْداً لِلْقَوْمِ الظَّالِمِينَ ( 44 )\r\n\r\nترجمه :\r\nو گفته شد اى زمين آب خود را فرو بر ، و اى آسمان ( باران را ) بازگير ، و آب فرو رفت ، و فرمان انجام شد ، و كشتى بر ( كوه ) جودى قرار گرفت ، و گفته شد دورى ( از رحمت حق ) بر گروه ستمكاران باد ( 44 ) .\r\n\r\nشرح لغات :\r\nبلع : فرو بردن چيز است از راه حلق بدرون .\r\nاقلاع : كندن از بيخ ، بطورى كه اثرى از آن بجاى نماند .\r\n\r\nتفسير :\r\nدر اين آيه خداى سبحان اوضاع پس از طوفان را بيان فرموده .\r\n « وَ قِيلَ يا أَرْضُ ابْلَعِي ماءَكِ »  يعنى خداى سبحان به زمين فرمود : آب خود را كه از چشمه‌ها جوشيده بود فرو بر كه ديگر بر روى تو آبى باقى نماند . و با اين جمله خبر ميدهد كه در كمترين مدت آب فرو رفت .\r\n « وَ يا سَماءُ أَقْلِعِي »  يعنى خداى تعالى به آسمان فرمود : اى آسمان از باران خوددارى كن ، و اين جمله نيز خبر ميدهد كه ابرها بيكسو رفت و در أسرع وقت باران قطع شد .\r\n « وَ غِيضَ الْماءُ »  و آب از روى زمين بدرون آن فرو رفت ، يعنى زمين آب خود را فرو برد ، و گفته‌اند : زمين آب خود و آبى را كه از آسمان آمده بود همه را در خود فرو\r\n\r\n","description":"","footnote":"","page_name":" 63 ","page_number":65},
  {"content":"\r\n\r\nبرد چون خدا فرموده :  « وَ غِيضَ الْماءُ »  و آب فرو رفت ، و برخى گفته‌اند : زمين تنها آب خود را فرو برد و آب آسمان به صورت درياها و رودها در آمد زيرا خدا فرمود :  « ابْلَعِي ماءَكِ »  آب خود را فرو بر و همين معنا از ائمهء بزرگوار ما عليهم السلام نيز روايت شده است .\r\n « وَ قُضِيَ الْأَمْرُ »  يعنى فرمان دربارهء هلاكت كافران بتمامى انجام شد ، و يا بگفتهء بعضى : فرمان دربارهء نجات نوح و همراهانش انجام گرديد .\r\n « وَ اسْتَوَتْ عَلَى الْجُودِيِّ »  يعنى كشتى بر كوه معروف به « جودى » قرار گرفت ، زجاج گفته : كوه مزبور در ناحيهء « آمد » « 1 » بوده ، و ديگرى گفته نزديك بجزيرهء موصل بوده است ، و ابو مسلم گفته : « جودى » نام هر كوه و زمين سختى است . و در كتاب « النبوة » باسناد خود از أبى بصير از امام على بن موسى بن جعفر عليهم السلام روايت كرده كه فرمود :\r\nحضرت نوح به مقدارى كه خدا ميخواست در كشتى ماند و سپس او را به حال خود گذاشت .\r\nدر اينوقت خداوند بكوهها وحى فرمود كه من كشتى نوح را بر دامن يكى از شماها قرار مىدهم ، كوه‌ها گردن كشيدند ولى كوه جودى كه در موصل بود فروتنى كرد ، و خداوند سينهء كشتى را به همان كوه زد ، نوح در اينوقت گفت :\r\n« يا ماريا اتقن » كه معناى آن به عربى چنين بود « يا رب اصلح » يعنى پروردگارا كار را اصلاح كن . و در روايت ديگرى است كه گفت : « يا رهمان اتقن » يعنى « يا رب احسن » پروردگارا نيكى كن . و برخى گفته‌اند : كشتى نوح يك ماه در كوه جودى فرو رفت .\r\n « وَ قِيلَ بُعْداً لِلْقَوْمِ الظَّالِمِينَ »  و خداى تعالى فرمود : دورى بر قوم ستمكاران باد .\r\nيعنى خدا ستمكاران را از رحمت خود دور گرداند براى آنكه خود را در معرض نابودى\r\n\r\n\r\n","description":"","footnote":"\r\n( 1 ) - آمد - بكسر ميم - چنانچه در لغت نامه دهخدا است : نام شهرى قديم و مستحكم در شمال بين النهرين و آن با سنگهاى سياه بنا شده و شط دجله آن را چون هلالى احاطه كرده است و در قرب آن چشمه‌هايى است كه شهر را آب ميدهد . و امروز بديار بكر معروف است ، و بضم و فتح ميم نيز آمده است .\r\n","page_name":" 64 ","page_number":66},
  {"content":"\r\n\r\nو هلاكت در آوردند . و ممكن است اين جمله گفتار فرشتگان خدا و يا گفتار نوح و مؤمنان به دو بوده است .\r\nو در اين آيه وجوه بديعى از فصاحت و عجائبى از بلاغت وجود دارد كه كلام بشر هرگز نمىتواند بپايهء آن برسد و بلكه نزديك به آن بشود . يكى آنكه به صورت امر آمده با اينكه زمين و آسمان از جمادات هستند تا اقتدار بيشترى را برساند ، و ديگر زيبايى در تطابق معنى و تأليف ، و ديگر حسن بيان در تصوير وضع حال ، و ديگر ايجاز و اختصار و گزيده گويى ، و ساير وجوهى كه بر أهل خبره و اطلاع و كسانى كه با محاورات عرب و كلمات آنها آشنا هستند پوشيده نيست .\r\nو در نقلى آمده كه كفار قريش خواستند مانند قرآن چيزى بياورند و براى اين كار چهل روز خوراك خود را نان سفيد مغز گندم و گوشت بره و شراب ناب قرار دادند كه ذهنشان صاف و پاك شود و چون خواستند شروع به كار كنند اين آيه بگوششان خورد بهم گفتند : اين سخن شباهت بكلام مخلوق ندارد و چيزى نمىتوان مانند آن آورد از اينرو دست از كار خود كشيدند و مأيوسانه از هم جدا شدند .\r\n\r\n","description":"","footnote":"","page_name":" 65 ","page_number":67},
  {"content":"\r\n\r\n\r\n[ سوره هود ( 11 ) : آيات 45 تا 49 
  ]\r\nوَ نادى نُوحٌ رَبَّهُ فَقالَ رَبِّ إِنَّ ابْنِي مِنْ أَهْلِي وَ إِنَّ وَعْدَكَ الْحَقُّ وَ أَنْتَ أَحْكَمُ الْحاكِمِينَ ( 45 ) قالَ يا نُوحُ إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ فَلا تَسْئَلْنِ ما لَيْسَ لَكَ بِهِ عِلْمٌ إِنِّي أَعِظُكَ أَنْ تَكُونَ مِنَ الْجاهِلِينَ ( 46 ) قالَ رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِهِ عِلْمٌ وَ إِلاَّ تَغْفِرْ لِي وَ تَرْحَمْنِي أَكُنْ مِنَ الْخاسِرِينَ ( 47 ) قِيلَ يا نُوحُ اهْبِطْ بِسَلامٍ مِنَّا وَ بَرَكاتٍ عَلَيْكَ وَ عَلى أُمَمٍ مِمَّنْ مَعَكَ وَ أُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذابٌ أَلِيمٌ ( 48 ) تِلْكَ مِنْ أَنْباءِ الْغَيْبِ نُوحِيها إِلَيْكَ ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا فَاصْبِرْ إِنَّ الْعاقِبَةَ لِلْمُتَّقِينَ ( 49 )\r\n\r\n","description":"","footnote":"","page_name":" 66 ","page_number":68},
  {"content":"\r\n\r\n\r\nترجمه :\r\nو نوح پروردگار خويش را ندا داده گفت : پروردگارا پسر من از خاندان من است ، و همانا وعدهء تو حق است و تو بهترين داوران هستى ( 45 ) خدا بنوح فرمود :\r\nوى از خاندان تو نيست ، و همانا او ( داراى ) عملى ناشايسته است . و تو از من چيزى را كه علم بدان ندارى در خواست مكن ، من تو را پند مىدهم كه مبادا از نادانان باشى ( 46 ) نوح گفت : پروردگارا به تو پناه ميبرم كه دربارهء چيزى كه بدان علم ندارم درخواست كنم و اگر تو مرا نيامرزى و ترحم نكنى از زيانكاران خواهم بود ( 47 ) خطاب شد اى نوح فرود آى باسلام ( و سلامتى ) از جانب ما و بركتهايى كه بر تو است و بر امتهايى كه با تو هستند ، و امتهايى كه پس از اين بهره‌مندشان كنيم و سپس از جانب ما بعذابى دردناك دچار شوند ( 48 ) اين از خبرهاى غيب است كه ما به تو وحى ميكنيم كه نه تو و نه قوم تو آن را پيش از اين نميدانستند ، پس صبر كن كه براستى سر انجام نيك مخصوص مردمان با تقوى است ( 49 ) .\r\n\r\nقرائت :\r\nكسايى و يعقوب و سهل در آيهء دوم « انه عمل غير صالح » به صورت فعل خوانده‌اند .\r\nو ديگران « عمل غير صالح » به صورت اسم با تنوين قرائت كرده‌اند . وجه قرائت اول و معناى آن معلوم است ، يعنى او كار غير شايسته‌اى كرده ، و معناى آيه روى قرائت دوم چنين است : كه اين سؤال و در خواست تو در مورد چيزى كه علم بدان ندارى عملى ناشايسته است ، و ممكن است ، ضمير در « انه » بمفاد آيهء قبلى بر گردد كه نوح گفت :\r\n « ارْكَبْ مَعَنا وَ لا تَكُنْ مَعَ الْكافِرِينَ »  يعنى اينكه قرين كافران كشتى و از ما فاصله گرفتى و حاضر نشدى با ما سوار كشتى شوى و در زمرهء ما بيايى ، عملى ناشايسته است .\r\n\r\nتفسير :\r\n « وَ نادى نُوحٌ رَبَّهُ فَقالَ »  نوح از روى تعظيم و در خواست پروردگار خود را ندا كرده گفت :\r\n « رَبِّ إِنَّ ابْنِي مِنْ أَهْلِي وَ إِنَّ وَعْدَكَ الْحَقُّ »  يعنى اى مالك من و اى خالق و رازق من تو\r\n\r\n","description":"","footnote":"","page_name":" 67 ","page_number":69},
  {"content":"\r\n\r\nبه من وعده دادى كه خاندان مرا نجات دهى و پسر من نيز جزء خاندان من است ، و همانا وعدهء تو حق است و خلافى در آن نيست و از اينرو اگر پسر من از كسانى است كه وعدهء نجاتشان را داده‌اى او را نيز نجات ده .\r\n « قالَ يا نُوحُ إِنَّهُ لَيْسَ مِنْ أَهْلِكَ »  در معناى اين جمله چند وجه گفته‌اند :\r\n1 - ابن عباس و سعيد بن جبير و ضحاك و عكرمه و جبائى گفته‌اند : وى پسر صلبى نوح بوده و معناى آيه اين است كه اين پسر از زمرهء خاندان تو كه وعدهء نجاتشان را داديم نيست . زيرا خداى سبحان در آنجا كه وعدهء نجات خاندان نوح را داد از ميان آنها كسانى را كه قصد غرق كردنشان را داشت استثناء فرمود با اين جمله كه گفت :  « وَ أَهْلَكَ إِلَّا مَنْ سَبَقَ عَلَيْهِ الْقَوْلُ »  .\r\n2 - معناى اين كه فرمود : « او از خاندان تو نيست » يعنى بر دين و آئين تو نيست و همان كفر او موجب شد تا از نظر حكم ، جزو خاندان نوح نباشد ، و اين قولى است كه گروهى از مفسرين آن را اختيار كرده‌اند ، و اين معنى مانند سخنى است كه رسول خدا - صلى اللَّه عليه و آله - دربارهء سلمان فرمود :\r\n« السلمان منا اهل البيت »\r\n( سلمان از ما خانواده است ) يعنى بر دين و آئين ما است .\r\nو على بن مهزيار بسندش از حضرت رضا عليه السلام روايت كرده كه امام صادق عليه السلام فرمود : خداى تعالى بنوح فرمود : « او از خاندان تو نيست » زيرا وى با نوح مخالف بود ، ولى كسانى كه پيروش بودند آنها را از خاندان و أهل او محسوب داشت . و مؤيد اين معنا است جمله‌اى كه خداوند بعنوان علت دنبالش فرموده يعنى جملهء  « إِنَّهُ عَمَلٌ غَيْرُ صالِحٍ »  زيرا بوسيلهء اين جمله بيان فرمود كه وى بخاطر كفر و رفتار بدى كه داشت از تحت احكامى كه مخصوص خاندان او بود بيرون رفت ، و از عكرمه نقل شده كه گفته است : وى پسر نوح بود اما در عمل و هدف مخالف او بود و از اينرو به دو گفته شد  « إِنَّهُ لَيْسَ مِنْ أَهْلِكَ »  .\r\n3 - از حسن و مجاهد نقل شده كه گفته‌اند : آن پسر حقيقتاً پسر نوح نبود بلكه در اثر خيانت زن نوح در خانهء آن حضرت به دنيا آمده بود ، و نوح روى جريان\r\n\r\n","description":"","footnote":"","page_name":" 68 ","page_number":70},
  {"content":"\r\n\r\nظاهرى ( بدون اطلاع از خيانت آن زن ) گفت : پروردگارا اين پسر من است . . . و خداى تعالى نيز با بيان اين جمله كه فرمود :  « إِنَّهُ لَيْسَ مِنْ أَهْلِكَ »  پرده از روى كار بر داشت و خيانت همسرش را به دو اطلاع داد .\r\nولى اين وجه ضعيف است .\r\nاولا - به جهت آنكه با ظاهر قرآن منافات دارد كه نوح او را بعنوان فرزند خطاب كرد در آنجا كه خدا گويد  « وَ نادى نُوحٌ ابْنَهُ » . \r\nو ثانياً - انتساب چنين مطلبى بر پيمبران الهى جايز نيست و مقام آنها از امثال اين گونه مطالب منزه و مبرا است ، و خداى سبحان براى عظمت و شخصيت آنها از امثال اين گونه نسبتهاى ناروا و بلكه مطالب كوچكترى كه موجب تنفر مردم گردد مقام - شان را مبرا ساخته است . و در حديثى از ابن عباس روايت شده كه گفته است : زنان پيمبران هيچگاه زنا نكردند ، و خيانت زن نوح ( كه در قرآن ذكر شده ) اين بود كه شوهرش را بديوانگى نسبت ميداد ، و خيانت زن لوط ( هم كه باز در قرآن ذكر شده ) آن بود كه مردم را از ورود مهمانان بر او مطلع ميساخت ( به شرحى كه در همين سوره و سوره‌هاى ديگر بيايد ؟ .\r\n4 - وجه چهارم اين است كه گفته‌اند : پسر مزبور پسر زن نوح بود ( كه از شوهر ديگرى داشت ) و باصطلاح ربيبهء نوح بود ، و مؤيد اين قول است قرائت « ابنه » بفتح هاء و همچنين قرائت « ابنها » - كه قبل از اين بيان كرديم .\r\nولى بهتر در تأويل آيه همان دو قول اول است .\r\n « إِنَّهُ عَمَلٌ غَيْرُ صالِحٍ »  معناى اين جمله را در بحث قرائت روى دو قرائتى كه شده است بيان داشتيم . و سيد مرتضى ( ره ) گفته است : معناى آيه اين است كه پسر تو داراى عملى ناشايسته است ، و براى اين تأويل استشهاد بقول خنساء كرده كه گويد :\r\n ما ام سقب على بوّ تطيف به * قد ساعدتها على التحنان اظئار \r\n ترتع ما رتعت حتى اذ ادّكرت * فانما هى اقبال و ادبار « 1 » \r\n\r\n\r\n","description":"","footnote":"\r\n( 1 ) - يعنى اين شترى كه بچه‌اش را كشته‌اند تا وقتى كه ياد بچه‌اش نيست ميچرد\r\n","page_name":" 69 ","page_number":71},
  {"content":"\r\n\r\nكه در اصل « ذات اقبال و ادبار » بوده . و در اينجا هم تقدير آيه اين است كه « انه ذو عمل غير صالح » .\r\nو اما سخن آن كس كه گفته : معناى آيه اين است كه « اين سؤال تو در مورد چيزى كه بدان علم ندارى عملى ناشايسته است » روى مذاق آنان كه گفته‌اند : عمل قبيح بر انبياء جايز نيست ، درست در نميآيد ، و اگر كسى بدانها بگويد : در صورتى كه انتساب عمل قبيح بر انبياء جايز نباشد ، پس چگونه خدا بنوح فرمود :  « فَلا تَسْئَلْنِ ما لَيْسَ لَكَ بِهِ عِلْمٌ »  آن چيزى را كه بدان علم ندارى درخواست مكن - و نيز چگونه نوح گفت :  « رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِهِ عِلْمٌ »  - پروردگارا به تو پناه ميبرم تا چيزى را كه بدان علم ندارم از تو درخواست كنم - ؟\r\nدر جواب گويند : مانعى ندارد كه خدا نوح را از درخواستى كه بدان علم نداشته نهى كند اگر چه چنين درخواستى از او سر نزده بود ، و نوح نيز از چنين درخواستى به خدا پناه ببرد در صورتى كه آن را انجام نداده بود ، چنانچه خداى سبحان پيغمبر خود را از شرك نهى فرموده در آنجا كه ميگويد :  « لَئِنْ أَشْرَكْتَ لَيَحْبَطَنَّ عَمَلُكَ »  « 1 » - اگر شرك بورزى محققاً عمل تو تباه مىشود - با اينكه وقوع شرك از پيغمبر جايز نيست ( و او شرك نورزيد ) و باصطلاح بطور قضيهء شرطيه فرموده است . و در خواست نوح عليه السلام در مورد نجات فرزندش مشروط بمصلحت خدا بود نه بطور قطع و غير مشروط ، و چون خداى تعالى بيان فرمود كه مصلحت در نجات او نيست درخواست او بر طرف گرديد ، و جواب خداوند مطابق مضمون درخواست نوح بوده است .\r\n « إِنِّي أَعِظُكَ أَنْ تَكُونَ مِنَ الْجاهِلِينَ »  يعنى تو را بر حذر ميدارم كه از نادانان باشى .\r\nيعنى از نادانان مباش ، و جبائى گفته است : يعنى من تو را پند مىدهم تا در نتيجه از زمرهء نادانان نباشى و مسلماً پند خداوند روى نادانى نوح نبوده و او از كار قبيح مبرا است .\r\n\r\n\r\n","description":"","footnote":"\r\n( و علوفه مىخورد ) و همين كه ياد بچه‌اش افتاد از شدت اضطراب و نگرانى به عقب و جلو ميرود و اينطرف و آن طرف ميگردد .\r\n( 1 ) - سورهء زمر آيهء 65\r\n","page_name":" 70 ","page_number":72},
  {"content":"\r\n\r\n « قالَ رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِهِ عِلْمٌ »  در اينوقت بود كه نوح گفت :\r\nپروردگارا به تو پناه ميبرم كه از تو چيزى را درخواست كنم كه درستى آن را نميدانم و تو آن را انجام خواهى داد و معناى اين جمله در اينجا خضوع و فروتنى در پيشگاه خداى سبحان است تا موجب شود كه خدا او را موفق بدارد و به خود وامگذارد . و اينكه حرف نداء يعنى لفظ « يا » از اول  « رَبِّ إِنِّي . . . »  حذف شد ولى در آيهء پيش از آن يعنى  « يا نُوحُ إِنَّهُ لَيْسَ مِنْ أَهْلِكَ . . . »  حذف نشد بدانجهت است كه در اينجا نداى نوح از روى تعظيم صورت گرفته ، و در آنجا از روى تنبيه بوده و لازم است كه در چنين موردى حرف تنبيه در لفظ بيايد .\r\n « وَ إِلَّا تَغْفِرْ لِي وَ تَرْحَمْنِي أَكُنْ مِنَ الْخاسِرِينَ »  و اگر مرا نيامرزى و رحم نكنى از زيانكاران خواهم بود ، و اين كلام را نيز نوح عليه السلام از روى خشوع و فروتنى در برابر خداى تعالى اظهار كرده اگر چه گناهى از وى سر نزده بود .\r\n « قِيلَ يا نُوحُ اهْبِطْ »  گفته شد اى نوح از كشتى يا از كوه فرود آى .\r\n « بِسَلامٍ مِنَّا »  بسلامت و نجاتى از جانب ما ، و برخى گفته‌اند يعنى با تحيت و سلامى كه از ما بر تو است .\r\n « وَ بَرَكاتٍ عَلَيْكَ »  و نعمتهاى هميشگى و خير و خوبيهايى فزاينده كه هم چنان پيوسته بر تو فرود آيد .\r\n « وَ عَلى أُمَمٍ مِمَّنْ مَعَكَ »  يعنى و بر امتهايى از مؤمنان كه با تو در كشتى بودند . و برخى گفته‌اند : يعنى بر امتهايى از نژاد مردمان با ايمانى كه با تو در كشتى بودند . و قول ديگر آن است كه منظور از امتها در اينجا حيواناتى بودند كه با نوح در كشتى بودند ، زيرا خداوند در آنها نيز بركت قرار داد .\r\n « وَ أُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذابٌ أَلِيمٌ »  يعنى امتهايى در آينده از نسل اينها پديد خواهد آمد كه ما در دنيا بأنواع نعمتها آنان را بهره‌مند خواهيم ساخت ولى آنان كفران نعمت ميكنند و ما نابودشان ميكنيم ، و پس از نابودى به عذاب دردناك ما دچار خواهند شد . و حسن گفته است : مردمى كه سر گرم لذتهاى دنيا گردند نابود خواهند\r\n\r\n","description":"","footnote":"","page_name":" 71 ","page_number":73},
  {"content":"\r\n\r\nشد زيرا جهل و نادانى و غفلت بر آنان غالب شود ، و در نتيجه جز به دنيا و آبادى و لذتهاى آن انديشه نكنند .\r\n « تِلْكَ مِنْ أَنْباءِ الْغَيْبِ »  اين خبرهايى را كه ما به تو داديم از آن خبرهايى است كه علم و اطلاع بدانها نداشتى و از تحت علم تو غايب بود .\r\n « نُوحِيها إِلَيْكَ ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا »  يعنى اين خبرهايى را كه ما به تو وحى كرديم نه تو آنها را پيش از وحى ما ميدانستى و نه قوم تو از مردم عرب آنها را ميدانستند ، زيرا آنها اهل اطلاع از كتابهاى تاريخى نبودند ، و برخى گفته‌اند  « مِنْ قَبْلِ هذا »  يعنى پيش از آمدن اين قرآن و نقل داستانهايى كه در آن است .\r\n « فَاصْبِرْ »  پس اى محمد تو هم در مورد تبليغ رسالت و در برابر آزار قوم خود صبر كن چنانچه نوح بر آزار قوم خود صبر كرد ، و علت اينكه خداوند داستان پيمبران گذشته را در قرآن كريم تكرار فرموده ، همين بود كه پيغمبر اسلام - صلى اللَّه عليه و آله - در برابر آزارى كه از كافران جهالت پيشه و نادانان ميديد در همهء حالات صبر و تحمل كند .\r\n « إِنَّ الْعاقِبَةَ لِلْمُتَّقِينَ »  يعنى براستى كه سر انجام پسنديده و نيكو و پيروزى از آن مردمان با تقوى است ، چنانچه براى نوح عليه السلام بود .\r\n\r\n","description":"","footnote":"","page_name":" 72 ","page_number":74},
  {"content":"\r\n\r\n\r\n[ سوره هود ( 11 ) : آيات 50 تا 60 
  ]\r\nوَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ إِنْ أَنْتُمْ إِلاَّ مُفْتَرُونَ ( 50 ) يا قَوْمِ لا أَسْئَلُكُمْ عَلَيْهِ أَجْراً إِنْ أَجْرِيَ إِلاَّ عَلَى الَّذِي فَطَرَنِي أَ فَلا تَعْقِلُونَ ( 51 ) وَ يا قَوْمِ اسْتَغْفِرُوا رَبَّكُمْ ثُمَّ تُوبُوا إِلَيْهِ يُرْسِلِ السَّماءَ عَلَيْكُمْ مِدْراراً وَ يَزِدْكُمْ قُوَّةً إِلى قُوَّتِكُمْ وَ لا تَتَوَلَّوْا مُجْرِمِينَ ( 52 ) قالُوا يا هُودُ ما جِئْتَنا بِبَيِّنَةٍ وَ ما نَحْنُ بِتارِكِي آلِهَتِنا عَنْ قَوْلِكَ وَ ما نَحْنُ لَكَ بِمُؤْمِنِينَ ( 53 ) إِنْ نَقُولُ إِلاَّ اعْتَراكَ بَعْضُ آلِهَتِنا بِسُوءٍ قالَ إِنِّي أُشْهِدُ اللَّهَ وَ اشْهَدُوا أَنِّي بَرِيءٌ مِمَّا تُشْرِكُونَ ( 54 )\r\nمِنْ دُونِهِ فَكِيدُونِي جَمِيعاً ثُمَّ لا تُنْظِرُونِ ( 55 ) إِنِّي تَوَكَّلْتُ عَلَى اللَّهِ رَبِّي وَ رَبِّكُمْ ما مِنْ دَابَّةٍ إِلاَّ هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ ( 56 ) فَإِنْ تَوَلَّوْا فَقَدْ أَبْلَغْتُكُمْ ما أُرْسِلْتُ بِهِ إِلَيْكُمْ وَ يَسْتَخْلِفُ رَبِّي قَوْماً غَيْرَكُمْ وَ لا تَضُرُّونَهُ شَيْئاً إِنَّ رَبِّي عَلى كُلِّ شَيْءٍ حَفِيظٌ ( 57 ) وَ لَمَّا جاءَ أَمْرُنا نَجَّيْنا هُوداً وَ الَّذِينَ آمَنُوا مَعَهُ بِرَحْمَةٍ مِنَّا وَ نَجَّيْناهُمْ مِنْ عَذابٍ غَلِيظٍ ( 58 ) وَ تِلْكَ عادٌ جَحَدُوا بِآياتِ رَبِّهِمْ وَ عَصَوْا رُسُلَهُ وَ اتَّبَعُوا أَمْرَ كُلِّ جَبَّارٍ عَنِيدٍ ( 59 )\r\nوَ أُتْبِعُوا فِي هذِهِ الدُّنْيا لَعْنَةً وَ يَوْمَ الْقِيامَةِ أَلا إِنَّ عاداً كَفَرُوا رَبَّهُمْ أَلا بُعْداً لِعادٍ قَوْمِ هُودٍ ( 60 )\r\n\r\n","description":"","footnote":"","page_name":" 73 ","page_number":75},
  {"content":"\r\n\r\n\r\nترجمه :\r\nو بسوى قوم عاد برادرشان هود را فرستاديم ، و او ( بدانها ) گفت : اى مردم خداى يكتا را بپرستيد كه معبودى جز او نداريد ، و شما ( در مورد اينكه بتان را بخدايى ميخوانيد ) جز دروغزن بيش نيستيد ( 50 ) اى مردم من از شما مزدى براى پيغمبرى نميخواهم كه مزد من با كسى است كه مرا آفريده آيا تعقل نمىكنيد ( 51 ) و اى مردم از پروردگار خود آمرزش بخواهيد سپس بدرگاهش توبه آوريد تا آسمان را بطور فراوان بر شما ريزان گرداند ( و برايتان باران فراوان ببارد ) و نيرويى بر نيروتان بيفزايد و به حال كفر و نافرمانى ( از دعوت من ) روى نگردانيد ( 52 ) گفتند : اى هود تو ( براى دعوت خود ) دليل روشنى نياوردى ، و ما بخاطر گفتار تو از خدايان خود دست بردار نيستيم و به تو ايمان نميآوريم ( 53 ) و جز اين چيزى دربارهء تو نگوئيم كه بعضى از خدايان ما به تو آسيبى\r\n\r\n","description":"","footnote":"","page_name":" 74 ","page_number":76},
  {"content":"\r\n\r\nرسانده‌اند ( و باختلال حواس دچار گشته‌اى ) وى گفت : من خدا را گواه ميگيرم و شما هم شاهد باشيد كه من از آنچه جز خدا ( مىپرستيد و ) شريك او قرار ميدهيد بيزارم ( 54 ) و ( با اينوضع ) هر نقشه‌اى دربارهء من ميخواهيد بكشيد و مهلتم ندهيد ( 55 ) كه من بخداى يگانه پروردگار خودم و پروردگار شما توكل ميكنم و هيچ جاندارى نيست جز آنكه اختيارش بدست خدا است و براستى كه پروردگار من بر طريقهء حق است ( و از روى عدالت رفتار مىكند ) ( 56 ) و اگر روى بگردانيد من آنچه را مأمور برسالت آن بودم بشما ابلاغ كردم و خداى من ( شما را نابود كرده و ) گروه ديگرى را جانشين شما خواهد كرد ، و شما ( با اين رفتارتان ) هيچگونه زيان و ضررى به خدا نميزنيد كه پروردگار من نگهبان هر چيز است ( 57 ) و چون فرمان ( به هلاكت قوم هود ) آمد هود را با كسانى كه به او ايمان آورده بودند برحمت خود نجات داديم و از عذاب سختى آنها را ايمن ساختيم ( 58 ) و اين ( قبيلهء ) عاد بودند كه آيه‌هاى پروردگارشان را منكر شدند و فرستادگان خدا را نافرمانى كردند و از هر ستمگر پر عنادى فرمانبردارى كردند ( 59 ) اينان در پى نابوديشان لعنت اين دنيا و هم روز قيامت را بدنبال داشتند ، بدانيد كه ( قوم ) عاد بپروردگار خويش كافر شدند ، كه دورى ( از رحمت خدا ) بر آنها باد ( 60 ) .\r\n\r\nشرح لغات :\r\nفطر : به معناى قطعه شدن و جدا شدن است چنانچه برگ از درخت جدا شود .\r\nمدرار : - صيغهء مبالغه بر وزن معطار و مقدام است - و به معناى ريزان بسيار و پى در پى باندازهء احتياج نه زيادتر از آن كه موجب زيان و تباهى باشد .\r\nاعتراء : رسيدن .\r\nانظار : مهلت دادن به شخص در كارى براى سنجيدن و مطالعهء در آن .\r\nناصية : دسته‌هاى موى سر و يا موى جلوى آن .\r\nعنيد : سركش طاغى .\r\n\r\nتفسير :\r\nخداى سبحان بدنبال داستان نوح عليه السلام داستان هود را آورده و فرمود :\r\n\r\n","description":"","footnote":"","page_name":" 75 ","page_number":77},
  {"content":"\r\n\r\n « وَ إِلى عادٍ أَخاهُمْ هُوداً »  و بسوى قوم عاد برادرشان - يعنى برادر فاميلى و قبيله‌اى نه برادر دينى - هود را فرستاديم .\r\n « قالَ يا قَوْمِ اعْبُدُوا اللَّهَ . . . »  وى بدانها گفت : اى مردم خداى يگانه را بپرستيد و فرمانبرداريش كنيد نه بتها را كه شما معبودى شايستهء پرستش جز خدا نداريد .\r\n « إِنْ أَنْتُمْ إِلَّا مُفْتَرُونَ »  و شما در اين قول و گفتارتان كه مىگوييد : بتان خدايان ما هستند دروغگو هستيد .\r\n « يا قَوْمِ لا أَسْئَلُكُمْ عَلَيْهِ أَجْراً . . . »  و من براى دعوتى كه از شما بپرستش خدا ميكنم مزدى نميخواهم و مزد من جز بر خدايى كه مرا آفريده نيست ، پس چرا سخن مرا تعقل نميكنيد تا بدانيد كه آنچه ميگويم حق است ؟\r\n « يا قَوْمِ اسْتَغْفِرُوا رَبَّكُمْ . . . »  معناى اين جمله و وجه تقديم استغفار بر توبه در اول سوره ( ذيل آيه 3 گذشت ) .\r\n « يُرْسِلِ السَّماءَ عَلَيْكُمْ مِدْراراً »  تا باران را پى در پى و ريزان بر شما بفرستد ، و برخى گفته‌اند : قوم عاد دچار خشكسالى شده بودند و هود ( با بيان اين جمله ) بدانها وعده داد كه اگر توبه كنند با آمدن باران سر زمينشان سر سبز و خرم و مزارعشان آباد گردد ، و درخت‌ها بارور و ميوه‌ها فراوان شود . . . و بنا بر اين آيهء فوق مانند آيهء ديگرى است كه فرموده :   « وَ مَنْ يَتَّقِ اللَّهَ يَجْعَلْ لَهُ مَخْرَجاً وَ يَرْزُقْهُ مِنْ حَيْثُ لا يَحْتَسِبُ »   « 1 » هر كس از خدا بترسد ( و تقوى داشته باشد ) خداوند برايش گشايشى قرار دهد و از جايى كه گمان ندارد روزيش دهد .\r\n « وَ يَزِدْكُمْ قُوَّةً إِلى قُوَّتِكُمْ »  قوت در اينجا بمال و فرزند و نيرو تفسير شده و همهء اينها چيزهايى است كه انسان بدانها نيرو گيرد . و على بن عيسى گفته : يعنى با كثرت افراد و اموال عزتى بر عزتتان بيفزايد ، و برخى گفته‌اند : يعنى نيرويى ايمانى بر نيروى بدنى شما بيفزايد .\r\n « وَ لا تَتَوَلَّوْا مُجْرِمِينَ »  و به حال شرك و كفر از دعوت من رو گردان نشويد .\r\n\r\n\r\n","description":"","footnote":"\r\n( 1 ) - سورهء طلاق آيهء 2 .\r\n","page_name":" 76 ","page_number":78},
  {"content":"\r\n\r\n « قالُوا يا هُودُ . . . »  در پاسخ وى گفتند : اى هود تو حجت و معجزه‌اى كه صدق گفتارت را آشكار سازد براى ما نياورده‌اى و ما بخاطر گفتار تو از پرستش بتها دست بر نداريم ، و تصديقت نخواهيم كرد .\r\nو آنچه سبب شد آنان حجت و معجزه را با ظهورى كه داشت ، و هود آورده بود انكار و دفع كنند چند چيز بود ، از آن جمله : تقليد پدران و رؤساى خود ، و از آن جمله متهم ساختن هود را در ادعاى خود ، زيرا دقت و تحقيق نكردند ، و از آن جمله اينكه در صحت و درستى معجزات هود شبهه و ترديد داشتند ، و از آن جمله اعتقادات نادرست و خرافاتى بود كه آنها را به انكار حجت و معجزهء هود وادار كرد .\r\nو سبب پرستش بتان و دست نكشيدن از آنها نيز چند چيز بود از آن جمله اينكه معتقد بودند پرستش آنها سبب تقرب بدرگاه خداى تعالى است ، و ديگر آنكه چه بسا شيطان بدل آن مردم انداخته بود كه پرستش بتان موجب كاميابى در دنيا است ، و ديگر آنكه شايد معتقد بمذهب « مشبّهه » بودند ( كه خدا را بمخلوقات او تشبيه كرده‌اند ) و روى همين عقيده بتها را به نظر خود به صورت خداوند مىساختند و پرستش ميكردند .\r\n « إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ »  و اين جمله هم دنبالهء گفتار قوم هود است كه به دو گفتند : و ما دربارهء تو جز اين نگوئيم ( و غير از اين گمان نمىبريم ) كه بعضى از خدايان ما بسبب دشنامى كه بدانها ميدهى آسيبى به تو رسانده كه عقلت را از دست داده‌اى .\r\n « قالَ إِنِّي أُشْهِدُ اللَّهَ وَ اشْهَدُوا أَنِّي بَرِيءٌ . . . »  هود گفت : اى مردم خدا را گواه ميگيرم و پس از او شما را شاهد ميگيرم كه من از اين شرك شما بيزارم يعنى اگر شما پنداشته‌ايد كه خدايان شما بخاطر دشنامى كه من بدانها داده‌ام به من آسيب رسانده‌اند من اين بصيرت و بينايى را دارم كه بيزارى جويم از آنچه شما شريك خدا ميدانيد يعنى از اين خدايان دروغى كه خيال كرده‌ايد به من آسيب رسانده‌اند . و اينكه آن مردم را بشهادت طلبيد - با اينكه كافر و فاسق بودند و به همين جهت اهل شهادت و گواهى نبودند - براى اتمام حجت بوده تا ( در پيشگاه خدا ) معذور باشد . و برخى گفته‌اند : منظورش از اينكه فرمود « اشهدوا » يعنى بدانيد و آگاه باشيد ، چنانچه معناى  « أُشْهِدُ اللَّهَ . . . »  ( در\r\n\r\n","description":"","footnote":"","page_name":" 77 ","page_number":79},
  {"content":"\r\n\r\nآيات قرآنى ) همين است كه يعنى خدا ميداند .\r\n « فَكِيدُونِي جَمِيعاً ثُمَّ لا تُنْظِرُونِ »  يعنى شما و خدايانتان هر نقشه و نيرنگى ميخواهيد براى من بكشيد و مهلتم ندهيد ، زجاج گفته : اين از بزرگترين معجزات انبياء الهى است كه آنها يك تنه در مقابل امتهاى خود كه همگى بر ضدّ آنها قيام ميكردند ميايستادند ، و آنها را با بيانهايى نظير بيان فوق بمبارزه ميطلبيدند ، چنانچه در اينجا هود ميگويد : « كيدونى . . . » و هيچكداميك از آن مردم نتوانستند زيانى بوى برسانند ، و نوح نيز بقوم خود گفت :  « فَأَجْمِعُوا أَمْرَكُمْ وَ شُرَكاءَكُمْ . . . »  « 1 » و پيغمبر ما - صلى اللَّه عليه و آله - نيز فرمود :  « فَإِنْ كانَ لَكُمْ كَيْدٌ فَكِيدُونِ »  « 2 » - اگر نقشه‌اى ( براى من ) داريد بكشيد ( و كارى اگر از عهدهء شما ساخته است انجام دهيد ) . و امثال اين گفتار جز از افرادى كه به يارى و نگهدارى خدا اطمينان دارند و ميدانند كه خداوند آنها را از شرّ دشمنان نگاه ميدارد ، سر نميزند . و اظهار نمىشود .\r\n « إِنِّي تَوَكَّلْتُ عَلَى اللَّهِ رَبِّي وَ رَبِّكُمْ »  هود عليه السلام دنبالهء گفتار خود را ادامه داده گفت : كه من كار خود را بخداى سبحان واگذار كرده و بفرمانبردارى و اطاعت او تمسك جسته و نافرمانيش را ترك كرده‌ام ، و حقيقت معناى توكل به خدا همين است ( كه انسان از وى فرمانبردارى كرده و گناه نكند ) .\r\n « ما مِنْ دَابَّةٍ إِلَّا هُوَ آخِذٌ بِناصِيَتِها »  و هيچ حيوان جاندارى نيست كه روى زمين حركت و جنبش كند جز آنكه خدا فرمانروا و مالك آن است كه بهر گونه بخواهد آن را بگرداند و مقهور خويش سازد . و گرفتن « ناصيه » - موى سر يا موى جلوى آن - ( كه خداوند بدان تعبير فرموده ) كنايه از همين معناى قهر و قدرت است ، زيرا كسى كه موى سر كسى را در دست گيرد او را مقهور و ذليل خود ساخته است .\r\n « إِنَّ رَبِّي عَلى صِراطٍ مُسْتَقِيمٍ »  يعنى خداى تعالى با اينكه قاهر و قادر است اما با بندگان خويش از روى عدالت رفتار مىكند ، و معناى جمله اين است كه خدا عادل\r\n\r\n\r\n","description":"","footnote":"\r\n( 1 ) - سورهء يونس آيهء 71 - ترجمه و تفسيرش در جلد يازدهم گذشت .\r\n( 2 ) - سورهء مرسلات آيهء 39 .\r\n","page_name":" 78 ","page_number":80},
  {"content":"\r\n\r\nاست و ظلم نمىكند . و برخى گفته‌اند : يعنى پروردگار من در مورد تدبير كار بندگان بر طريقهء حق است كه اعوجاج و لغزشى در آن نيست و آنچه مصلحت بندگان او است و حكمتش اقتضا دارد به همان گونه رفتار مىكند .\r\n « فَإِنْ تَوَلَّوْا »  اين جمله ممكن است دنبالهء سخن هود عليه السلام باشد - يعنى اگر شما رو گردانديد . . . - و ممكن است كلام خداى سبحان باشد يعنى اى هود اگر اين مردم رو گرداندند . . . - و روى اين قول دوم معناى جملهء بعد نيز اين گونه مىشود :\r\n « فَقَدْ أَبْلَغْتُكُمْ . . . »  پس به آنها بگو : من در مورد ابلاغ رسالت خود تقصيرى ندارم بلكه اين شمائيد كه در نتيجهء نادانى از نصيحت من رو گردانديد و گرنه همهء آنچه را به من وحى شده بشما ابلاغ كردم .\r\n « وَ يَسْتَخْلِفُ رَبِّي قَوْماً غَيْرَكُمْ »  يعنى پروردگار من بكيفر كفرتان شما را نابود مىكند و بجاى شما مردم ديگرى را جانشين شما ميگرداند كه او را بيگانگى پرستش كنند .\r\n « وَ لا تَضُرُّونَهُ شَيْئاً »  و در آن حال شما قدرت بر رساندن زيانى هم به او نداريد ، و برخى گفته‌اند : يعنى از اين رو گرداندن و اعراضتان ضررى به خدا نميزنيد و براى خدا نيز نابود كردن و هلاكت شما ضررى ندارد زيرا وى روى احتياجى كه بشما داشته باشد شما را نيافريده ( و هيچگونه نيازى بخلقت شما براى خود نداشت ) .\r\n « إِنَّ رَبِّي عَلى كُلِّ شَيْءٍ حَفِيظٌ »  براستى كه پروردگار من هر چه را بخواهد از نابودى و هلاكت حفظ كند ، و هر چه را خواهد نابود سازد ، و برخى گفته‌اند : يعنى پروردگار من مرا از آزار شما نگاه ميدارد . و ديگرى گفته : يعنى پروردگار من نگهبان اعمال بندگان خود مىباشد و جزاى اعمال آنها را ميدهد .\r\n « وَ لَمَّا جاءَ أَمْرُنا نَجَّيْنا هُوداً . . . »  و چون فرمان ما به هلاكت قوم عاد بيامد هود را با كسانى كه بوى ايمان آورده بودند از هلاكت نجات داديم ، و گفته‌اند : شمارهء آنها چهار هزار نفر بوده .\r\n « بِرَحْمَةٍ مِنَّا »  ابن عباس گفته : يعنى بهدايت و بيانى كه ما نشانشان داديم و ديگرى گفته : يعنى بنعمتى از جانب ما كه همان نجاتشان بود ، يعنى ما آنها را برحمت\r\n\r\n","description":"","footnote":"","page_name":" 79 ","page_number":81},
  {"content":"\r\n\r\nخويش نجات داديم تا معلوم گردد كه آن عذابى بود كه بخصوص براى نابودى كافران آمده بود و اتفاقى نبود .\r\n « وَ نَجَّيْناهُمْ مِنْ عَذابٍ غَلِيظٍ »  يعنى هم چنان كه از عذاب دنيا نجاتشان داديم از عذاب آخرت نيز نجاتشان داديم ، و غليظ به معناى سنگين و بزرگ است . و محتمل است « غليظ » صفت همان عذابى باشد كه دچار قوم عاد گشت . سپس خداى سبحان كفر قوم عاد را بيان كرده فرمايد :\r\n « وَ تِلْكَ عادٌ جَحَدُوا بِآياتِ رَبِّهِمْ »  و اين قوم عاد بود كه معجزات هود را با اينكه دليل بر صحت نبوتش بود انكار كردند .\r\n « وَ عَصَوْا رُسُلَهُ »  و رسولانش را نافرمانى كردند ، و اينكه تكذيب هود را بتنهايى تكذيب همهء رسولان دانسته بدانجهت است كه هر كس يك رسول را تكذيب كرد در حقيقت بهمهء رسولان كافر شده ، و جهت ديگر آن است كه هود آنها را به ايمان آوردن به خود و برسولانى كه پيش از خود آمده بودند و همچنين بكتابهايى كه بر آنها نازل شده بود دعوت ميكرد ، و آن مردم همه را تكذيب كردند و از اينرو همهء آنها را نافرمانى كردند .\r\n « وَ اتَّبَعُوا أَمْرَ كُلِّ جَبَّارٍ عَنِيدٍ »  و از رؤساى سفله و ساقط از اجتماع ( يا پست ) پيروى كردند ، و برخى گفته‌اند : « جبار » آن كسى است كه از روى خشم مردم را بزند و بكشد . و « عنيد » آن شخص پر عنادى است كه حق را نپذيرد .\r\n « وَ أُتْبِعُوا فِي هذِهِ الدُّنْيا لَعْنَةً »  و پس از اينكه عاد در دنيا به هلاكت دچار گشتند از رحمت حق نيز دور شدند ، زيرا خداى تعالى آنها را از رحمت خود دور ساخت و بمؤمنان نيز دستور داد بر آنها لعنت كنند .\r\n « وَ يَوْمَ الْقِيامَةِ »  و در روز قيامت نيز هم چنان از رحمت حق دور گشتند چنانچه در دنيا دور شدند .\r\n « أَلا إِنَّ عاداً كَفَرُوا رَبَّهُمْ »  بدانيد كه قوم عاد بپروردگار خويش كافر شدند .\r\n « أَلا بُعْداً لِعادٍ قَوْمِ هُودٍ »  يعنى خداوند از رحمت خود دورشان ساخت پس به سختى دور گشتند .\r\n\r\n","description":"","footnote":"","page_name":" 80 ","page_number":82},
  {"content":"\r\n\r\n\r\n[ سوره هود ( 11 ) : آيات 61 تا 68 
  ]\r\nوَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ فِيها فَاسْتَغْفِرُوهُ ثُمَّ تُوبُوا إِلَيْهِ إِنَّ رَبِّي قَرِيبٌ مُجِيبٌ ( 61 ) قالُوا يا صالِحُ قَدْ كُنْتَ فِينا مَرْجُوًّا قَبْلَ هذا أَ تَنْهانا أَنْ نَعْبُدَ ما يَعْبُدُ آباؤُنا وَ إِنَّنا لَفِي شَكٍّ مِمَّا تَدْعُونا إِلَيْهِ مُرِيبٍ ( 62 ) قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ آتانِي مِنْهُ رَحْمَةً فَمَنْ يَنْصُرُنِي مِنَ اللَّهِ إِنْ عَصَيْتُهُ فَما تَزِيدُونَنِي غَيْرَ تَخْسِيرٍ ( 63 ) وَ يا قَوْمِ هذِهِ ناقَةُ اللَّهِ لَكُمْ آيَةً فَذَرُوها تَأْكُلْ فِي أَرْضِ اللَّهِ وَ لا تَمَسُّوها بِسُوءٍ فَيَأْخُذَكُمْ عَذابٌ قَرِيبٌ ( 64 ) فَعَقَرُوها فَقالَ تَمَتَّعُوا فِي دارِكُمْ ثَلاثَةَ أَيَّامٍ ذلِكَ وَعْدٌ غَيْرُ مَكْذُوبٍ ( 65 )\r\nفَلَمَّا جاءَ أَمْرُنا نَجَّيْنا صالِحاً وَ الَّذِينَ آمَنُوا مَعَهُ بِرَحْمَةٍ مِنَّا وَ مِنْ خِزْيِ يَوْمِئِذٍ إِنَّ رَبَّكَ هُوَ الْقَوِيُّ الْعَزِيزُ ( 66 ) وَ أَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ ( 67 ) كَأَنْ لَمْ يَغْنَوْا فِيها أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ ( 68 )\r\n\r\n","description":"","footnote":"","page_name":" 81 ","page_number":83},
  {"content":"\r\n\r\n\r\nترجمه :\r\nو بسوى ثمود برادرشان صالح را فرستاديم و او بدانها گفت : اى قوم خداى يكتا را بپرستيد معبودى جز او نداريد اوست كه شما را از زمين خلق فرموده ، و آباد كردن آن را بدست شما داد پس از وى آمرزش بخواهيد و سپس بدرگاهش روى توبه آريد كه براستى پروردگار من نزديك و اجابت كننده ( دعا ) است ( 61 ) گفتند اى صالح تو پيش از اين مورد اميد ما بودى ( و به تو اميدوار بوديم ) آيا ( اكنون ) ما را از پرستش چيزى كه پدرانمان مىپرستيدند باز ميدارى و براستى كه ما در آنچه بدان دعوتمان ميكنى به سختى در شك و ترديد هستيم ( 62 ) گفت اى قوم آيا چه رأيى ميدهيد اگر من با دليل و برهانى كه از جانب خدا آمده‌ام و خدا رحمتى از خود به من داده پس كيست كه مرا ( با اين نعمتى كه به من داده ) اگر نافرمانيش كنم در قبال او ياريم كند و شما ( با اين سخنان ) جز بر خسران و زيانكارى نيفزائيد ( 63 ) و اى مردم اين شتر خدا است كه براى شما معجزه است ، او را به حال خود واگذاريد تا در زمين خدا بچرد و آسيبى به او نرسانيد كه عذابى نزديك شما را بگيرد ( 64 ) ولى آنها ( گوش نداده ) و شتر را پى كردند ، صالح بدانها گفت ( اكنون كه اين كار را كرديد ) تا سه روز در خانه‌هاى خود از زندگى بهره‌مند گرديد ( كه پس از آن نابود خواهيد شد ) و اين وعده‌اى است ( مسلم ) كه دروغ شدنى نيست ( 65 ) و چون فرمان ما آمد صالح را با كسانى كه به دو ايمان آورده بودند برحمت خود از خوارى آن روز نجات داديم كه براستى پروردگار تو نيرومند و مقتدر است\r\n\r\n","description":"","footnote":"","page_name":" 82 ","page_number":84},
  {"content":"\r\n\r\n( 66 ) و كسانى را كه ستم كردند صيحهء ( آسمانى ) فرا گرفت و در خانه‌هاى خويش بيجان گشتند ( 67 ) چنان كه گويى هيچگاه در آنجا زندگى نكرده‌اند ، بدانيد كه ثمود بپروردگار خويش كافر شدند ، همان كه دورى ( از رحمت حق ) بر ثموديان باد ( 68 ) .\r\n\r\nشرح لغات :\r\nانشاء : ايجاد چيزى است در آغاز بدون وسيله و اسباب .\r\nاستعمار : به كار واداشتن شخص قادر را بر آبادى و عمارت زمين .\r\nمس : به معناى « لمس » است جز اينكه بگفتهء على بن عيسى : « مس » ممكن است ميان دو جماد صورت گيرد ولى « لمس » جز در مورد موجودات زنده استعمال نشود چون لمس در جايى است كه درك در آن باشد .\r\nجثوم : برو در افتادن . و يا بگفتهء برخى : به زانو در آمدن .\r\nغنى بالمكان : يعنى در جايى توقف كرد و بدان اكتفاء نمود و مغنى به معناى منزل آمده . و اصل غنى به همان معناى اكتفاء كردن است ، و غناى بمال هم از همين معنا است چنانچه آواز غناء را نيز از همين باب گويند كه بدان اكتفاء شود .\r\n\r\nتفسير :\r\nخداى سبحان بدنبال داستانهاى قبل ، داستان صالح را بيان فرموده :\r\n « وَ إِلى ثَمُودَ أَخاهُمْ صالِحاً »  و بسوى ثمود برادرشان ( از نظر نسب و قبيله ) صالح را فرستاديم ، و بگفتهء جبائى مسكن ثموديان در وادى القرى ميان مدينه و شام بوده چنانچه قوم عاد در يمن سكونت داشتند .\r\n « قالَ يا قَوْمِ اعْبُدُوا اللَّهَ . . . »  تفسيرش در داستان هود گذشت .\r\n « هُوَ أَنْشَأَكُمْ مِنَ الْأَرْضِ »  او است كه خلقت شما را از زمين آغاز كرد ، زيرا او بود كه آدم را از زمين آفريد و نسب شما نيز به او باز گردد .\r\n « وَ اسْتَعْمَرَكُمْ فِيها »  يعنى شما را آباد كنندگان زمين گردانيد به اين ترتيب كه عمارت و آبادى آن را در تحت اختيار شما نهاد و شما را نيازمند بسكناى در آن كرد . و مجاهد گفته : يعنى در دوران عمرتان آن را در اختيار شما گذارد . و ضحاك گفته : يعنى\r\n\r\n","description":"","footnote":"","page_name":" 83 ","page_number":85},
  {"content":"\r\n\r\nعمر شما را در زمين طولانى كرد ، زيرا عمر ثموديان در دنيا ما بين سيصد تا هزار سال بوده است . و ديگرى گفته : يعنى شما را بعمارت دنيا از طريق بناى مسكن و زراعت اشجار و غيره مأمور ساخته است  « فَاسْتَغْفِرُوهُ ثُمَّ تُوبُوا إِلَيْهِ »  پس از شرك و گناهانتان از وى آمرزش بخواهيد و سپس توبه و بازگشت بدرگاهش را ادامه دهيد .\r\n « إِنَّ رَبِّي قَرِيبٌ »  كه براستى پروردگار من به كسى كه به يگانگى او را بخواند نزديك است  « مُجِيبٌ »  و نسبت به كسى كه او را بخواند اجابت كننده است .\r\n « قالُوا يا صالِحُ قَدْ كُنْتَ فِينا مَرْجُوًّا قَبْلَ هذا »  گفتند اى صالح پيش از اينكه اين سخنان را بگويى ما از تو اميد خير داشتيم چون سابقهء نيكى در پيش ما داشتى ولى اكنون با اين گفتارت از تو مأيوس شديم و با اين حرفهاى تازه‌اى كه ميزنى از خير تو نوميد گشتيم . و برخى گفته‌اند : يعنى ما از تو اميد داشتيم و گمان ميكرديم در مرام و مسلكمان كمك ما باشى .\r\n « أَ تَنْهانا أَنْ نَعْبُدَ ما يَعْبُدُ آباؤُنا »  آيا ما را از پرستش آنچه پدرانمان پرستيده‌اند باز ميدارى و اين جمله گر چه به صورت استفهام است ولى معناى آن انكار است يعنى آنها برنامهء حضرت صالح را كه از پرستش معبودان پدرانشان آنها را باز ميداشت چيز منكرى ميدانستند .\r\n « وَ إِنَّنا لَفِي شَكٍّ مِمَّا تَدْعُونا إِلَيْهِ مُرِيبٍ »  و ما از اين دين و آئينى كه ما را بدان ميخوانى در شك و ترديد هستيم و براى ما موجب ريب و تهمت است زيرا ممكن نيست كه پدران ما در ضلالت و گمراهى بسر برده باشند .\r\n « قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي »  تفسير اين جمله ، پيش از اين در داستان نوح عليه السلام ( در ذيل آيه 28 ) گذشت .\r\n « وَ آتانِي مِنْهُ رَحْمَةً »  و خدا از جانب خويش رحمتى - كه همان مقام نبوت بوده - به من عطا فرمود .\r\n « فَمَنْ يَنْصُرُنِي مِنَ اللَّهِ إِنْ عَصَيْتُهُ »  پس كيست كه عذاب خدا را - با اين نعمتى كه\r\n\r\n","description":"","footnote":"","page_name":" 84 ","page_number":86},
  {"content":"\r\n\r\nبه من داده - در وقت عصيان و نافرمانيش از من باز دارد ؟\r\n « فَما تَزِيدُونَنِي غَيْرَ تَخْسِيرٍ »  يعنى با اين گفتارتان كه مىگوييد « آيا ما را از پرستش آنچه پدرانمان مىپرستيده‌اند ، باز ميدارى » بر من چيزى نيفزائيد جز آنكه دربارهء شما به زيان كارى حكم كنم ، و ابن اعرابى گفته : يعنى اين سخن چيزى جز زيانكارى بر شما نيفزايد ، و برخى گفته‌اند : معناى اين جمله آنست كه اگر من پيشنهاد شما را بپذيرم ( و دست از دعوت خويش بر دارم ) مانند كسى هستم كه بخسران و زيانكارى خود بيفزايد .\r\n « وَ يا قَوْمِ هذِهِ ناقَةُ اللَّهِ لَكُمْ آيَةً »  اى مردم اين شتر خدا است كه آن را براى شما معجزه قرار داده زيرا آن را از دل سنگى بيرون آورده تا شما آن را با اين اوصاف مشاهده و ديدار كنيد و به همان گونه كه درخواست كرديد از كوه بيرون آمد . و شتر مزبور حامله بود و روزى كه نوبت آبشخور او بود همهء آب قريه را مىخورد و حيوان ديگرى با او بر سر آب نمىآمد ، و روزى كه نوبت او نبود همهء مردم و حيوانات از آن آب استفاده ميكردند ، و اين خود بزرگترين معجزه بود ، و از اعراب لفظ « آية » حال از جملهء  « ناقَةُ اللَّهِ »  است يعنى اگر در نبوت من شك و ترديد داريد اين شتر معجزهء من است ، و اينكه آن را به « اللَّه » خدا نسبت داد از باب شرافت آن است چنانچه گويند « بيت اللَّه » .\r\n « فَذَرُوها تَأْكُلْ فِي أَرْضِ اللَّهِ »  پس او را در حال چرا واگذاريد و اين معنى روى آن است كه جملهء  « تَأْكُلْ فِي أَرْضِ اللَّهِ »  را از نظر اعراب « حال » بگيريم و محلا منصوب بدانيم و ممكن است آن را جملهء مستأنفه بگيريم و بنا بر اين معنى چنين مىشود كه آن شتر در زمين خدا ميچرد و گياه و علف مىخورد . . .\r\n « وَ لا تَمَسُّوها بِسُوءٍ فَيَأْخُذَكُمْ عَذابٌ قَرِيبٌ »  و به دو آسيبى از زخم و قتل و غيره نرسانيد كه اگر چنين كرديد به عذاب زود رس خدا دچار ميگرديد .\r\n « فَعَقَرُوها »  پس يكى از آنها آن شتر را پى كرد و ديگران نيز بدان عمل\r\n\r\n","description":"","footnote":"","page_name":" 85 ","page_number":87},
  {"content":"\r\n\r\nراضى بودند . « 1 »  « فَقالَ تَمَتَّعُوا فِي دارِكُمْ ثَلاثَةَ أَيَّامٍ »  صالح فرمود : اينك سه روز در شهرها و بلاد خود از ديدنيهاى زيبا و صداها و ساير چيزهايى كه بوسيلهء حواس درك مىشود استفاده كنيد كه پس از آن عذاب خدا شما را فرا خواهد گرفت ، و اينكه به بلاد و شهرها در اين آيه « خانه‌ها » اطلاق شده بخاطر آنست كه خصوصيت شهر و بلد در آن است كه ساكنين خود را گرد آورد چنانچه خانه نيز اين گونه است . و برخى گفته‌اند منظور از « دار » در اينجا خانهء دنيا است ، و معناى « تمتعوا » يعنى زندگى كنيد ، و اينكه از زندگى و حيات به تمتع و بهره‌گيرى تعبير شده براى آنست كه انسان زنده از حواس خود بهره گيرد و متمتع گردد .\r\nو گويند : هنگامى كه آن ناقه را پى كردند بچه‌اش بالاى كوه رفت و سه بار فرياد كشيد ، صالح فرمود : در مقابل هر فريادى يك روز مهلت داريد ، و روز اول كه شد رنگهاشان زرد شد ، روز دوم قرمز شد ، و روز سوم سياه گرديد ، و اين بود كه دنبالش فرمود :\r\n « ذلِكَ وَعْدٌ غَيْرُ مَكْذُوبٍ »  اين وعده‌اى كه دربارهء عذاب و نزول آن پس از سه روز بشما دادم وعدهء راست و درستى است كه دروغى در آن نيست .\r\nو جابر بن عبد اللَّه انصارى روايت كرده كه چون رسول خدا - صلى اللَّه عليه و آله - در غزوهء تبوك بسر زمين « حجر » « 2 » رسيد به پا ايستاد و خطبه‌اى ايراد فرمود و در آن خطبه گفت : اى مردم از پيغمبر خود در خواست معجزه نكنيد كه اين قوم صالح بود كه از پيغمبر خود خواستند شترى براى آنها بياورد ، و آن شتر در همين درّه ميآمد و آب آنها را ميآشاميد و در عوض مردم روز ديگر كه ميشد به همان اندازه آبى كه خورده\r\n\r\n\r\n","description":"","footnote":"\r\n( 1 ) - يعنى اينكه خدا به صورت جمع فرموده « فعقروها » با اينكه پى كننده يكى از آنها بوده بدانجهت است كه ديگران به عمل او راضى بودند .\r\n( 2 ) - حجر - بر وزن حبر - نام سر زمين ثمود است كه در وادى القرى قرار گرفته و بگفتهء حموى : اكنون نيز دهى در آن سر زمين به همين نام موجود است ، و آثارى هم از ويرانه‌هاى قوم ثمود در آنجا ديده مىشود .\r\n","page_name":" 86 ","page_number":88},
  {"content":"\r\n\r\nبود از آن ناقه شير ميدوشيدند ، و چون آن مردم سر كشى و طغيان كردند خدا بدانها فرمود :\r\nسه روز بيشتر زنده نيستيد ، و اين وعده‌اى بود از طرف خداوند كه دروغ شدنى نبود و سپس صيحهء آسمانى آنها را فرا گرفت و همهء آن قوم را در هر كجا بودند بجز يك نفر كه در حرم خدا قرار داشت و نامش ابو رغال بود و همان حرم خدا مانع از عذاب او شد بقيه را نابود كرد ، اصحاب پرسيدند : اى رسول خدا ابو رغال كه بود ؟ فرمود :\r\nپدر قبيلهء ثقيف .\r\n « فَلَمَّا جاءَ أَمْرُنا نَجَّيْنا صالِحاً وَ الَّذِينَ آمَنُوا مَعَهُ بِرَحْمَةٍ مِنَّا »  نظير اين آيه با تفسير آن در داستان عاد در صفحات قبل گذشت .\r\n « وَ مِنْ خِزْيِ يَوْمِئِذٍ »  ابن انبارى گفته : اين جمله ، بر جملهء محذوفى عطف شده و تقدير آن چنين است : « نجيناهم من العذاب و من خزى يومئذ » يعنى ما آنها را از عذاب و خوارى آن روز نجات داديم . يعنى آن خوارى كه در آن روز دچارشان گرديد .\r\n « إِنَّ رَبَّكَ هُوَ الْقَوِيُّ الْعَزِيزُ »  براستى كه پروردگار تو « قوى » است يعنى بر هر چيز قدرت دارد ، و « عزيز » است يعنى چيزى جلوگير و مانع ارادهء او نگردد .\r\n « وَ أَخَذَ الَّذِينَ ظَلَمُوا الصَّيْحَةُ »  گويند : خداى سبحان بجبرئيل فرمان داد و او بر آنها صيحه‌اى زد كه يك جا مردند ، و ممكنست صيحه‌اى بوده كه بدون واسطهء جبرئيل انجام گرفته و خدا آن را خلق كرده باشد .\r\n « فَأَصْبَحُوا فِي دِيارِهِمْ جاثِمِينَ »  و آنان در شهرهاى خود بيجان و برو در افتادند ، و برخى گفته‌اند : « جاثمين » يعنى به زانو در آمدند و اينكه فرمود : « فأصبحوا » - پس بامداد كردند - بدانجهت بود كه عذاب هنگام بامدادان آنها را گرفت ، و برخى گفته‌اند : صيحهء مزبور شبانه آمد و چون صبح شد به آن حال افتاده بودند .\r\n « كَأَنْ لَمْ يَغْنَوْا فِيها »  گويا اصلا در خانه‌هاى خود نبوده‌اند زيرا آثار آنها به كلى از بين رفته بود و تنها اجساد بيجانشان كه از خوارى و خفتى كه بر آنها وارد شده بود حكايت ميكرد بر جا مانده بود .\r\n « أَلا إِنَّ ثَمُودَ كَفَرُوا رَبَّهُمْ . . . »  تفسير آن در دنبالهء داستان عاد گذشت .\r\n\r\n","description":"","footnote":"","page_name":" 87 ","page_number":89},
  {"content":"\r\n\r\n\r\n[ سوره هود ( 11 ) : آيات 69 تا 76 
  ]\r\nوَ لَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ ( 69 ) فَلَمَّا رَأى أَيْدِيَهُمْ لا تَصِلُ إِلَيْهِ نَكِرَهُمْ وَ أَوْجَسَ مِنْهُمْ خِيفَةً قالُوا لا تَخَفْ إِنَّا أُرْسِلْنا إِلى قَوْمِ لُوطٍ ( 70 ) وَ امْرَأَتُهُ قائِمَةٌ فَضَحِكَتْ فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ ( 71 ) قالَتْ يا وَيْلَتى أَ أَلِدُ وَ أَنَا عَجُوزٌ وَ هذا بَعْلِي شَيْخاً إِنَّ هذا لَشَيْءٌ عَجِيبٌ ( 72 ) قالُوا أَ تَعْجَبِينَ مِنْ أَمْرِ اللَّهِ رَحْمَتُ اللَّهِ وَ بَرَكاتُهُ عَلَيْكُمْ أَهْلَ الْبَيْتِ إِنَّهُ حَمِيدٌ مَجِيدٌ ( 73 )\r\nفَلَمَّا ذَهَبَ عَنْ إِبْراهِيمَ الرَّوْعُ وَ جاءَتْهُ الْبُشْرى يُجادِلُنا فِي قَوْمِ لُوطٍ ( 74 ) إِنَّ إِبْراهِيمَ لَحَلِيمٌ أَوَّاهٌ مُنِيبٌ ( 75 ) يا إِبْراهِيمُ أَعْرِضْ عَنْ هذا إِنَّهُ قَدْ جاءَ أَمْرُ رَبِّكَ وَ إِنَّهُمْ آتِيهِمْ عَذابٌ غَيْرُ مَرْدُودٍ ( 76 )\r\n\r\n","description":"","footnote":"","page_name":" 88 ","page_number":90},
  {"content":"\r\n\r\n\r\nترجمه :\r\nو همانا فرستادگان ما با نويد بنزد ابراهيم آمدند و به دو سلام گفتند او هم سلام گفت و طولى نكشيد كه گوسالهء بريانى ( براى پذيرايى آنها ) آورد ( 69 ) و چون ديد كه دستشان بسوى آن دراز نمىشود آنان را ناآشنا شمرد و ترسى در دلش جاى گرفت ، فرستادگان به دو گفتند : نترس كه ما بسوى قوم لوط فرستاده شده‌ايم ( 70 ) و زنش ايستاده بود و از ( تعجب يا خوشحالى ) بخنديد و ما آن زن را به اسحاق و از پى او به يعقوب نويد داديم ( 71 ) زن ( با تعجب ) گفت : واى بر من چگونه من بزايم با آنكه پير زنى هستم و اين شوهرم نيز پير مردى فرتوت است ، براستى كه اين داستان شگفت انگيزى است ( 72 ) به دو گفتند : چگونه از كار خدا تعجب ميكنى ، كه رحمت خدا و بركتهاى او بر شما خاندان ( شامل ) بوده و براستى كه او ستوده و بزرگوار است ( 73 ) و چون ترس از دل ابراهيم بيرون رفت و نويد ( فرزند ) برايش آمد ، با ما دربارهء قوم لوط بمجادله پرداخت ( و در خواست نجاتشان را ميكرد ) ( 74 ) كه براستى ابراهيم بردبار و پر دعا ( يا مهربان ) و مطيع بود ( 75 ) اى ابراهيم از اين ( خواهش ) در گذر كه فرمان پروردگارت در رسيده و عذابى كه بازگشت ندارد بر آنها فرود خواهد آمد ( 76 ) .\r\n\r\nشرح لغات :\r\nحنيذ : بريان شده ، بر وزن فعيل و به معناى مفعول است ، و زجاج گفته :\r\nحنيذ به گوشت بريان شده‌اى گويند كه بوسيلهء سنگ داغ بريان شده باشد ، و برخى گفته‌اند : به آن گوشت بريان شده‌اى گويند كه آبش بچكد چنانچه عرب گويد : « احنذ هذا الفرس » يعنى اين اسب را در ريسمان كن تا عرقش بچكد .\r\nايجاس : به معناى احساس است . و گفته شود : « أوجس خوفاً » يعنى ترس را در دل گرفت .\r\nبعل : شوهر . و اصل اين لغت به معناى كسى يا چيزى است كه به وضع خود اكتفاء كند و احتياج به ديگرى نداشته باشد ، و از اينرو به نخل خرمايى كه تنها به آب باران اكتفاء كند و احتياجى به آب نهر و چشمه نداشته باشد « بعل » گويند . و به همين اعتبار به صاحب\r\n\r\n","description":"","footnote":"","page_name":" 89 ","page_number":91},
  {"content":"\r\n\r\nخانه و اختيار دار نيز « بعل » گويند .\r\nروع : ترساندن .\r\n\r\nتفسير :\r\nدر اينجا خداى سبحان داستان ابراهيم و لوط را بدنبال داستانهاى گذشته بيان مىكند .\r\n « وَ لَقَدْ جاءَتْ رُسُلُنا إِبْراهِيمَ بِالْبُشْرى »  و منظور از اين فرستادگان فرشتگان هستند ، و در اينكه چند فرشته بوده‌اند اختلاف است ، ابن عباس گفته : سه تا بوده‌اند ، جبرئيل و ميكائيل و اسرافيل ، و در روايتى كه از امام صادق عليه السلام روايت شده عدد آنها چهار تا ذكر شده و نام چهارمى آنها كروبيل بوده است . و برخى گفته‌اند : نه تا ، و سدّى گفته : يازده تا بوده‌اند . كه همگى به صورت جوانانى امرد وارد شدند .\r\n « إِبْراهِيمَ بِالْبُشْرى »  حسن و سدى و جبائى گفته‌اند : اينان با نويد و بشارت به ولادت اسحاق و نبوت او و ولادت يعقوب پس از اسحاق آمدند ، و در روايتى كه از امام باقر عليه السلام روايت شده فرمود : اين بشارت بولادت اسماعيل عليه السلام از هاجر بود ، و برخى گفته‌اند : بشارت به هلاكت قوم لوط بود .\r\n « قالُوا سَلاماً قالَ سَلامٌ »  يعنى فرستادگان ما به ابراهيم سلام كردند ، و برخى گفته‌اند : يعنى بسلامتى رسيده‌اى ، كه خدا به تو سلامتى عطا فرموده ، و بهر صورت اين جمله تحيت فرشتگان بابراهيم عليه السلام بوده ، و ابراهيم نيز در جواب آنها سلام گفت .\r\n « فَما لَبِثَ أَنْ جاءَ بِعِجْلٍ حَنِيذٍ »  يعنى طولى نكشيد كه ابراهيم روى عادتى كه در پذيرايى ميهمان و آوردن طعام و خوراك براى ايشان داشت گوساله‌اى بريان براى آنها آورد ، و اين بدانجهت بود كه خيال كرد آنها ميهمان هستند چون به صورت بشر بودند ، و ابراهيم هم كه ميهمان دوست بود و فرشتگان نيز با بهترين هيئت و صورت بشرى بنزد او آمده بودند . و به همين سبب شتاب در آوردن غذا براى مهمان سنت گرديده .\r\nو چنانچه در شرح لغات گفتيم در معناى حنيذ اختلاف است ، ابن عباس و مجاهد\r\n\r\n","description":"","footnote":"","page_name":" 90 ","page_number":92},
  {"content":"\r\n\r\nو قتاده گفته‌اند : « حنيذ » بريان شده با سنگهاى داغ را گويند ، و فراء گفته : « حنيذ » آنست كه در زمين گودى بكنند و آن را در گودى بريان كنند ، و ابن عطية گفته : « حنيذ » آنست كه پس از بريان شدن آبش بچكد .\r\n « فَلَمَّا رَأى أَيْدِيَهُمْ لا تَصِلُ إِلَيْهِ نَكِرَهُمْ »  و چون ابراهيم ديد دستهاى آنان بگوسالهء بريان دراز نمىشود ( و از آن نميخورند ) در نظرش ناشناس آمدند .\r\n « وَ أَوْجَسَ مِنْهُمْ خِيفَةً »  و ترسى از آنها در دل گرفت . و در اينكه سبب ترس ابراهيم چه بود ؟ اختلاف است ، برخى گفته‌اند : آنها را جوانانى نيرومند مشاهده كرد و خانهء ابراهيم عليه السلام نيز در كنار شهر بود و چون ديد از خوردن غذا امتناع دارند خود را با آن وضع ايمن از بلا نميديد ، زيرا رسم مردم آن زمان چنان بود كه چون كسى غذا و طعام ديگرى را مىخورد صاحب غذا از ناحيهء ميهمان بر جان و مال خود ايمن بود . و برخى گفته‌اند : ابراهيم خيال كرد آنها دزدانى هستند كه براى رساندن آسيبى به دو آمده‌اند ، و ديگرى گفته : احساس كرد كه آنها بشر نيستند و براى كار بزرگى آمده‌اند ، و قولى هست كه گفته‌اند : ابراهيم دانست كه آنها فرشته‌اند ولى ترسيد كه مبادا براى عذاب قوم او آمده باشند ، تا آنجا كه به دو گفتند :\r\n « لا تَخَفْ إِنَّا أُرْسِلْنا إِلى قَوْمِ لُوطٍ »  اى ابراهيم نترس كه ما براى عذاب و هلاكت قوم لوط آمده‌ايم و براى عذاب قوم تو نيامده‌ايم ، و برخى گفته‌اند : آنها دعا كردند و خدا گوسالهء بريان شدهء ابراهيم را زنده كرد و برخاسته به راه افتاد ، در اينوقت ابراهيم دانست كه آنها فرستادگان خدايند .\r\n « وَ امْرَأَتُهُ قائِمَةٌ »  و زنش سارة كه دختر هاران ابن ياحور بن ساروع بن ارعوى بن فالغ و دختر عمو و يا بگفتهء بعضى دختر خالهء ابراهيم بود پشت پرده ايستاده بود و سخن فرشتگان و ابراهيم عليه السلام را مىشنيد .\r\nو مجاهد گفته : « قائمة » يعنى آن زن براى خدمتكارى فرستادگان خدا سر پا ايستاده بود و ابراهيم با ميهمانان نشسته بود . و برخى گفته‌اند : يعنى براى نماز ايستاده بود و ابراهيم نشسته بود .\r\n\r\n","description":"","footnote":"","page_name":" 91 ","page_number":93},
  {"content":"\r\n\r\nو در قرائت ابن مسعود چنين است « و امرأته قائمة و هو جالس » - زنش ايستاده و خود او نشسته بود .\r\n « فَضَحِكَتْ »  بعضى گفته‌اند : مقصود همان حال خنده است كه در هنگام خوشحالى و يا تعجب به انسان دست ميدهد . يعنى بواسطهء تعجبى كه از قوم لوط كرده بود خنديد كه چگونه با اين نزديكى عذاب بدانها غافل و بيخبرند . و برخى گفته‌اند :\r\nخنده‌اش از روى تعجبى بود كه از مشاهدهء آن وضع به او دست داد ، زيرا ديد با اينكه خود كمر به خدمت آنها بسته و از آنها پذيرايى مىكند با اينحال آنان دست به طرف غذا دراز نكرده و از آن نميخورند ، و از اينرو تعجب كرده گفت :\r\nاز اين مهمانان شگفت است كه ما خود براى پذيرايى و احترام آنان كمر بسته‌ايم ولى آنها از غذاى ما نميخورند ! و زجاج گفته : خنده‌اش براى آن بود كه قبلا بابراهيم گفته بود : خواهر زاده‌ات لوط را بنزد خود آر كه من ميدانم به زودى عذابى بر اين قوم نازل خواهد شد و چون ديد گفته‌اش درست در آمد از خوشحالى خنديد . و برخى گفته‌اند : خنده‌اش از روى خوشحالى و تعجبى بود كه از نويد و بشارت ولادت فرزندى بنام اسحاق به دو دست داد ، زيرا سن او از پيرى به نود و هشت يا نود و نه سال رسيده بود ، و شوهرش ابراهيم عليه السلام نيز بسنّ پيرى و كهولت رسيده بود و نود و نه يا صد سال داشت ، و برخى گفته‌اند : صد و بيست سال از عمرش گذشته بود و در جوانى اولاد دار نشده بودند از اينرو تعجب كرده و از روى تعجب و خوشحالى خنديد . و روى اين معنا در كلام تقديم و تأخيرى است و تقدير كلام اين گونه است : « فبشرناها باسحاق و يعقوب فضحكت » يعنى ما او را بولادت اسحاق و يعقوب بشارت داديم و پس از اين بشارت وى خنديد . . .\r\nو اين معناى اخير از امام باقر عليه السلام نيز روايت شده .  « فَبَشَّرْناها بِإِسْحاقَ وَ مِنْ - وَراءِ إِسْحاقَ يَعْقُوبَ »  يعنى ما او را به فرزند ذكورى كه نامش اسحاق و پيغمبر بود مژده داديم ، و پس از اسحاق بيعقوب . و ابن عباس گفته : معناى « وراء » نوه - و فرزند فرزند - است . يعنى ما او را به پيغمبرى كه در ما بين دو پيغمبر قرار داشت نويد داديم .\r\nو منظور همان اسحاق بود كه پدرش ابراهيم و پسرش يعقوب ( و هر دو و بلكه هر سه\r\n\r\n","description":"","footnote":"","page_name":" 92 ","page_number":94},
  {"content":"\r\n\r\nپيغمبر ) بودند .\r\nو برخى چون مجاهد گفته‌اند : « ضحك » يعنى حائض شد و اين معنى از امام صادق عليه السلام نيز روايت شده چنان كه عرب دربارهء خرگوش گويد « ضحك الارنب » يعنى حائض شد . و ضحك - بفتح ضاد - به معناى حيض است . و در لغت ابى الحارث بن كعب بدرخت خرمايى كه شكوفه يا خرمايش در آمده باشد « ضحك النخلة » گويند . و « ضحك » به معناى همان شكوفهء خرما آمده است .\r\nو برخى براى اين معنا كه ضحك به معناى خون حيض است بشعر زير استشهاد كرده‌اند كه گويد :\r\n و ضحك الارانب فوق الصفا * كمثل دم الجوف يوم اللقاء « 1 » \r\nولى فراء گفته است : من آن را از شخص ثقة و قابل اعتمادى نشنيده‌ام و صحيح آنست كه آن را بطور كنايه گفته است .\r\n « قالَتْ يا وَيْلَتى أَ أَلِدُ وَ أَنَا عَجُوزٌ »  ساره گفت : براستى كه اين داستان عجيبى است كه من در سن پيرى از شوهرى پير بچه‌دار شوم ، و اين سخن ساره نه آنكه از روى شك و ترديد او دربارهء قدرت خداى تعالى بوده بلكه چون اين جريان بر خلاف معمول و خارج از عادت بود از اينرو تعجب كرد ، چنانچه موسى عليه السلام هنگامى كه ديد عصايش به صورت اژدهايى در آمده شروع بفرار كرد تا جايى كه به دو گفته شد :  « أَقْبِلْ وَ لا - تَخَفْ  « 2 »  »  - باز گرد و نترس - و گرنه ساره ميدانست كه خداى تعالى قدرت اين كار را دارد ، و كلمهء  « يا وَيْلَتى »  هم كه بر زبانش جارى شد نه اينكه معناى حقيقى آن مقصود بوده و ساره بر خود نفرين كرده است ، بلكه روى عادتى بود كه زنها وقتى دچار تعجب و شگفت شوند اين كلمه را بر زبان جارى كنند . و برخى گفته‌اند : ساره از قدرت خدا تعجب نكرد بلكه ميخواست بداند آيا ( پس از اين مژده ) جوان مىشود يا به همين حالى كه هست بچه‌دار ميگردد كه همهء آنها عجيب و شگفت انگيز بود .\r\n\r\n\r\n","description":"","footnote":"\r\n( 1 ) - و خون حيض خرگوشها در بالاى سنگها مانند خون دلها بود كه در روز جنگ ميريخت .\r\n( 2 ) - سورهء قصص آيهء 31 .\r\n","page_name":" 93 ","page_number":95},
  {"content":"\r\n\r\n « وَ هذا بَعْلِي شَيْخاً »  يعنى با اين شوهرم كه ميدانيد پيرى فرتوت است .\r\n « إِنَّ هذا لَشَيْءٌ عَجِيبٌ »  براستى كه اين مژده كه به من داده شده چيز عجيبى است ! .\r\n « قالُوا أَ تَعْجَبِينَ مِنْ أَمْرِ اللَّهِ »  فرشتگان كه ديدند سارة بشگفت آمده كه چگونه پس از پيرى بچه‌دار شود به دو گفتند : آيا از كار خدا تعجب ميكنى ؟ و استفهام در اينجا باصطلاح به معناى تنبيه و توقيف است ، يعنى آيا تعجب ميكنى كه خداى تعالى دربارهء تو و شوهرت چنين كارى را انجام دهد !  « رَحْمَتُ اللَّهِ وَ بَرَكاتُهُ عَلَيْكُمْ أَهْلَ الْبَيْتِ »  يعنى اينجا جاى تعجب نيست زيرا تعجب در مورد كارى معمولا مىباشد كه سبب آن معلوم نباشد و با اينكه نعمت خدا و خيرات بسيار و فزاينده و دائمى او شامل حال شما خاندان هست جاى چنين تعجبى نيست ، و محتمل است اين جمله به صورت اخبار از وجود چنين نعمتهايى بر آن خاندان و ياد آورى آن بركات باشد ، و ممكن است به صورت دعائى باشد كه فرشتگان بر آنها كرده‌اند يعنى فرشتگان گفتند : رحمت خدا و بركتهايش بر شما خاندان باد ، و منظور از  « أَهْلَ الْبَيْتِ »  خاندان ابراهيم عليه السلام است ، و اينكه سارة را جزء خاندان آن - حضرت بشمار آورده بخاطر آن است كه سارة دختر عموى ابراهيم بود ، و گرنه در اين آيه دليلى نيست بر اينكه همسر انسان از خاندان او است چنانچه جبائى گفته است .\r\nو در حديث است كه امير المؤمنين عليه السلام بجمعى عبور فرمود و بر آنها سلام كرد ، آنها در جواب گفتند : « و عليك السلام و رحمة اللَّه و بركاته عليكم اهل البيت و مغفرته و رضوانه » - يعنى سلام بر تو و رحمت و خدا و بركتهاى او بر شما خاندان و آمرزش و خوشنوديش نيز بر شما باد - حضرت بدانها فرمود : از آنچه فرشتگان به پدر ما ابراهيم عليه السلام گفتند تجاوز نكنيد ، يعنى زياده از اين جمله نگوئيد  « رَحْمَتُ اللَّهِ وَ بَرَكاتُهُ عَلَيْكُمْ أَهْلَ الْبَيْتِ »  .\r\n « إِنَّهُ حَمِيدٌ »  براستى كه او در كارهاى خود پسنديده است ، و برخى گفته‌اند يعنى او خدايى است كه سپاس اطاعت بندگان خود را دارد .\r\n « مَجِيدٌ »  يعنى بزرگوار و كريمى است كه پيش از استحقاق بعطا و بخشش آغاز\r\n\r\n","description":"","footnote":"","page_name":" 94 ","page_number":96},
  {"content":"\r\n\r\nكند ، و ابو مسلم گفته : يعنى قدرت و نعمتش وسيع و فراخمند است . و در خبر است كه سارة جبرئيل گفت : نشانهء اينكه گفتى چيست ؟ جبرئيل چوب خشكى را بر داشت و در ميان انگشتان خود آن را پيچيد و به صورت چوبى تازه و سر سبز در آمد .\r\n « فَلَمَّا ذَهَبَ عَنْ إِبْراهِيمَ الرَّوْعُ وَ جاءَتْهُ الْبُشْرى »  همين كه ترس و خوفى كه از آمدن فرستادگان در دل ابراهيم جايگير شده بود بر طرف گرديد ، و مژدهء به فرزند به او داده شد .\r\n « يُجادِلُنا فِي قَوْمِ لُوطٍ »  با فرستادگان ما سر گرم مجادله دربارهء قوم لوط گرديد ، و مجادلهء وى با آنها بگفته قتاده به اين صورت بود كه بدانها گفت : اگر در ميان آنها پنجاه نفر با ايمان باشد آنها را هلاك ميكنيد ؟ گفتند : نه ، پرسيد : اگر چهل نفر باشد ؟\r\nگفتند : نه ، و هم چنان عدد را كم ميكرد و آنها در جواب ميگفتند : نه ، تا آنكه پرسيد : اگر يك نفر باشد ؟ گفتند : نه ، ابراهيم گفت : لوط در ميان آنها است ؟ آنها در جواب گفتند : ما آگاهتريم كه چه كسى در آنها است ، و ما او را نجات ميدهيم .\r\nو جبائى گفته : مجادلهء ابراهيم با آنها اين گونه بود كه به آنها گفت : بچه گناهى مستحق چنين عذابى شدند كه از بيخ و بن بركنده و نابود گردند ؟ و آيا براستى اين عذاب بر آنها فرود خواهد آمد يا اينكه جنبهء تهديد دارد كه از گناه دست باز داشته و بطاعت گرايند ؟ و بچه عذابى هلاك گردند ؟ و چگونه خداوند مردمان با ايمان آنها را نجات دهد ؟ ( و امثال اينها ) . و چون از تمام جهات سؤال كرد خداوند آن را بنام جدال خوانده ، زيرا چنان بود كه ميخواست از مطلب غامض و مشكلى تحقيق كند .\r\n « إِنَّ إِبْراهِيمَ لَحَلِيمٌ أَوَّاهٌ »  براستى كه ابراهيم بردبار و « اوّاه » بود ، و معناى « اواه » در ذيل آيهء 114 سورهء توبه گذشت .\r\n « مُنِيبٌ »  يعنى در تمام كارهاى خود به خدا رجوع كرده و به دو توكل ميكرد ، و در اين جمله اشاره است به آنكه مجادلهء ابراهيم عليه السلام كار ناشايستى نبود زيرا دنبال جريان مجادله او را بحلم و بردبارى مدح فرموده و ميفهماند كه اين مجادلهء او از روى شفقت و دلسوزى و رأفت صورت گرفته ، زيرا گروه بسيارى را در آتش عذاب مشاهده\r\n\r\n","description":"","footnote":"","page_name":" 95 ","page_number":97},
  {"content":"\r\n\r\nكرد و دلش به حال آنها سوخت .\r\n « يا إِبْراهِيمُ أَعْرِضْ عَنْ هذا »  اين جمله هم دنبال سخن فرشتگان است كه بابراهيم گفتند : اى ابراهيم از اين سخن درگذر و اين مجادله را دربارهء قوم لوط واگذار .\r\n « إِنَّهُ قَدْ جاءَ أَمْرُ رَبِّكَ »  كه براستى فرمان پروردگارت در مورد عذاب آنها آمده و بناچار بر آنها نازل خواهد شد .\r\n « وَ إِنَّهُمْ آتِيهِمْ عَذابٌ غَيْرُ مَرْدُودٍ »  و بطور مسلم عذابى دفع نشدنى كه هيچكس قادر بر دفع آن نيست بر آنها فرود خواهد آمد .\r\n\r\n","description":"","footnote":"","page_name":" 96 ","page_number":98},
  {"content":"\r\n\r\n\r\n[ سوره هود ( 11 ) : آيات 77 تا 83 
  ]\r\nوَ لَمَّا جاءَتْ رُسُلُنا لُوطاً سِيءَ بِهِمْ وَ ضاقَ بِهِمْ ذَرْعاً وَ قالَ هذا يَوْمٌ عَصِيبٌ ( 77 ) وَ جاءَهُ قَوْمُهُ يُهْرَعُونَ إِلَيْهِ وَ مِنْ قَبْلُ كانُوا يَعْمَلُونَ السَّيِّئاتِ قالَ يا قَوْمِ هؤُلاءِ بَناتِي هُنَّ أَطْهَرُ لَكُمْ فَاتَّقُوا اللَّهَ وَ لا تُخْزُونِ فِي ضَيْفِي أَ لَيْسَ مِنْكُمْ رَجُلٌ رَشِيدٌ ( 78 ) قالُوا لَقَدْ عَلِمْتَ ما لَنا فِي بَناتِكَ مِنْ حَقٍّ وَ إِنَّكَ لَتَعْلَمُ ما نُرِيدُ ( 79 ) قالَ لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ ( 80 ) قالُوا يا لُوطُ إِنَّا رُسُلُ رَبِّكَ لَنْ يَصِلُوا إِلَيْكَ فَأَسْرِ بِأَهْلِكَ بِقِطْعٍ مِنَ اللَّيْلِ وَ لا يَلْتَفِتْ مِنْكُمْ أَحَدٌ إِلاَّ امْرَأَتَكَ إِنَّهُ مُصِيبُها ما أَصابَهُمْ إِنَّ مَوْعِدَهُمُ الصُّبْحُ أَ لَيْسَ الصُّبْحُ بِقَرِيبٍ ( 81 )\r\nفَلَمَّا جاءَ أَمْرُنا جَعَلْنا عالِيَها سافِلَها وَ أَمْطَرْنا عَلَيْها حِجارَةً مِنْ سِجِّيلٍ مَنْضُودٍ ( 82 ) مُسَوَّمَةً عِنْدَ رَبِّكَ وَ ما هِيَ مِنَ الظَّالِمِينَ بِبَعِيدٍ ( 83 )\r\n\r\n","description":"","footnote":"","page_name":" 97 ","page_number":99},
  {"content":"\r\n\r\n\r\nترجمه :\r\nو چون فرستادگان ما بنزد لوط رفتند از آمدنشان پريشان خاطر و دلتنگ گرديد و گفت امروز روز بسيار سختى است ( 77 ) و قوم وى بشتاب بسويش آمدند و پيش از آن نيز كارهاى زشت ميكردند ، لوط گفت : اى قوم اين دختران منند كه براى شما پاكيزه‌ترند از خدا بترسيد و مرا در مورد ميهمانانم رسوا نكنيد آيا در ميان شما يك مردى كه داراى رشد باشد وجود ندارد ( 78 ) گفتند : تو خود به خوبى دانسته‌اى كه ما را در دخترانت رغبتى نيست و تو ميدانى كه ما چه ميخواهيم ( 79 ) لوط گفت : اى كاش در برابر شما نيرويى داشتم يا به تكيه گاهى محكم پناه مىبردم ( 80 ) ( فرشتگان ) گفتند : اى لوط ما فرستادگان پروردگار توأيم اينها هرگز به تو دست نيابند ، و تو با خاندان خود پس از گذشتن پاسى از شب از اينجا برويد و كسى از شما بجاى نماند جز زنت كه هر چه بدين قوم برسد بوى هم برسد همانا موعد ( هلاكت ) اينها صبحگاه است ، مگر صبح نزديك نيست ؟ ( 81 ) و چون فرمان ما بيامد ديار آنها را زير و زبر كرديم و سنگهايى از سنگ و گل متحجر بر آنها فرو ريختيم ( 82 ) كه آن سنگها نزد پروردگارت علامت دار ( و نشانه گذارى شده ) بود و چنين عذابى از ستمكاران دور نيست ( 83 ) .\r\n\r\nشرح لغات :\r\nسىء : اصل آن « سوئ بهم » بوده و از سوء به معناى بدى گرفته شده .\r\nضاق بالامر ذرعاً : يعنى مشكلى براى او پيش آمد كه راه گريز از آن را ندارد .\r\nعصيب : سختى و دشوارى در مورد خصوص كار شرّ و اصل اين لغت از « عصب » به معناى پيچيدن و بستن آيد . چنانچه گويند : « عصبت الشيء » يعنى آن را بستم .\r\nو « يوم عصيب » يعنى روزى كه گويا شرور در آن بمردم يا بهمديگر پيچيده و بسته شده است .\r\nاهراع : بتندى دويدن .\r\nقطع الليل : بقسمت زيادى كه از شب بگذرد گفته شود ، و برخى گفته‌اند :\r\nبه نيمى از آن اطلاق گردد .\r\n\r\n","description":"","footnote":"","page_name":" 98 ","page_number":100},
  {"content":"\r\n\r\nسجيل : فارسى و معرب « سنگ و گل » است . و ابو عبيده گفته : به معناى سنگ سخت است . و سجين و سجيل هر دو بيك معنا است ، و رسم عرب بر اين است كه نون و لام را بجاى يكديگر آرند . و برخى سجيل را مشتق از « اسجلته » به معناى « اعطيته » - يعنى به دو عطا كردم - دانسته‌اند ، و برخى ديگر آن را از « سجل » به معناى دلو بزرگ گرفته و گفته‌اند : معناى آيه اين است كه آن سنگها را مانند دلوى ريزان بر سر آنها ريختيم .\r\nو برخى آن را از « سجال » به معناى ارسال دانسته‌اند و يا ديگرى از « سجل » به معناى نامه گرفته و گفته است : گويا عذاب با آن سنگها بر آنها مسجل و ثبت شده بود « 1 » .\r\nمسومة : از سيماء به معناى علامت و نشانه است .\r\n\r\nتفسير :\r\nخداى سبحان در اين آيات داستان ورود فرشتگان را بر لوط و جريان آنها را با قوم او بيان داشته فرمايد :\r\n « وَ لَمَّا جاءَتْ رُسُلُنا لُوطاً »  و چون فرشتگان ما به صورت افراد انسانى بر لوط وارد شدند .\r\n « سِيءَ بِهِمْ »  از آمدنشان ناراحت شد زيرا از قوم خود بر ايشان بيم داشت .\r\n « وَ ضاقَ بِهِمْ ذَرْعاً »  و از آمدنشان دل تنك شد ، چون آنها خوش را صورت و آراسته بجمال و زيبايى مشاهده كرد ، و از آن طرف آنها وى را به پذيرايى از خويش دعوت كردند ، و قوم او نيز در انجام كار زشت با امثال اين گونه افراد شتابان بودند . و برخى گفته‌اند : يعنى كار حفاظت و نگهبانى آنها از آن قوم بد كار بر او مشكل شد ، زيرا راهى بر حفاظت آنها كه به صورت جوانانى امرد آمده بودند نداشت خصوصاً با آن عادت زشتى كه از قوم خود سراغ داشت و ميدانست كه آنها انحراف جنسى داشته و بجنس ذكور متمايل هستند .\r\n « وَ قالَ هذا يَوْمٌ عَصِيبٌ »  و با خود گفت : امروز روز بسيار سخت و پر شرّى است كه شرور در آن بهم پيچيده شده است ، و جهت اينكه اين سخن را به زبان آورد ، همان\r\n\r\n\r\n","description":"","footnote":"\r\n( 1 ) - و معانى ديگرى هم براى سجيل گفته‌اند كه در تفسير خود آيه بيايد .\r\n","page_name":" 99 ","page_number":101},
  {"content":"\r\n\r\nبود كه نميدانست اين افراد فرشتگان خدا هستند و ترس آن را داشت كه قوم وى كار آنها را برسوايى كشانند .\r\nو امام صادق عليه السلام ( در حديثى ) فرمود : هنگامى كه لوط در يكى از مزارع نزديك قريه مشغول زراعت بود فرشتگان خدا بنزدش آمده و بر وى سلام كردند . لوط كه خود را با افرادى خوش قيافه و سفيد پوش و عمامه‌هاى سفيد بر سر مشاهده كرد تعارف منزل كرد و خود جلو افتاد و آنها پشت سرش به راه افتادند ، در اينوقت لوط پيش خود گفت :\r\nچه كارى كردم ؟ اينان را بنزد قومى كه خود آشناى به وضع آنها هستم مىبرم ! از اينرو بدانها رو كرده گفت : اما شما بنزد بد مردمى ميرويد ، از آن سو خداوند بجبرئيل فرموده بود : قوم لوط را هلاك مكن تا وقتى كه لوط سه مرتبه ببدى آنها شهادت دهد . در اينوقت جبرئيل گفت : اين يك بار ، لوط به راه افتاد و براى بار دوم برگشته بدانها گفت : براستى كه شما بنزد مردم بدى از خلق خدا ميرويد ، جبرئيل گفت : اين دو بار ، و لوط همين كه بدروازهء شهر رسيد براى سومين بار برگشته بدانها گفت : شما بنزد مردم بدى از خلق خدا ميرويد ! جبرئيل گفت : اين سه بار .\r\nلوط وارد شهر شد و ميهمانان نيز پشت سرش وارد شده تا بخانهء لوط در آمدند ، زن لوط كه آنها را با آن هيئت نيكو ديد بالاى بام رفته و صدا زد ولى مردم نشنيدند از اينرو آتشى روشن كرد ، مردم كه دود آتش را ديدند شتابان به طرف خانهء لوط آمدند ، چنانچه خداى تعالى نيز فرموده :\r\n « وَ جاءَهُ قَوْمُهُ يُهْرَعُونَ إِلَيْهِ »  قتاده و مجاهد و سدى گفته‌اند : يعنى به منظور عمل زشت بسرعت آمدند ، و ابو مسلم گفته : همديگر را بدانسو سوق ميدادند .\r\nو ( روى قول اول ) در مورد كيفيت پيشنهادى هم كه لوط دربارهء ازدواج آنها با دختران خود كرد اختلاف است كه اين پيشنهاد چگونه بوده است ؟ اين پيشنهادها را به آنها در همان حال كفرشان نموده است چنانچه بعضى گفته‌اند كه در آئين لوط ازدواج زن مؤمنة با مرد كافر جايز بوده چنانچه در صدر اسلام نيز جايز بود و پيغمبر اسلام دختر خود را به ابى العاص بن ربيع داد با اينكه وى هنوز مسلمان نشده\r\n\r\n","description":"","footnote":"","page_name":" 100 ","page_number":102},
  {"content":"\r\n\r\nبود و سپس اين حكم نسخ شد ، و برخى چون زجاج گفته‌اند : پيشنهاد ازدواج لوط مشروط به ايمان آنها بود چون قبل از اين جريان از دخترانش خواستگارى كرده بودند و آن حضرت روى كفر آنها حاضر بازدواجشان نشده بود و برخى گفته‌اند :\r\nپيشنهاد ازدواج مربوط به دو تن از بزرگان آن قوم بود كه حضرت لوط ميخواست دخترانش « رغوراء » و « ريتاء » را به ازدواج آن دو در آورد .\r\n « فَاتَّقُوا اللَّهَ »  يعنى از عقاب خدا در انجام اين كار زشت بترسيد .\r\n « وَ لا تُخْزُونِ فِي ضَيْفِي »  يعنى موجب ننگ براى من نشويد و سبب رسوايى من نگرديد ، و با هجوم بر ميهمانانم مرا خجلت زده نكنيد ، چون وقتى ننگى بميهمان رسيد در حقيقت اين ننگ بميزبان رسيده .\r\n « أَ لَيْسَ مِنْكُمْ رَجُلٌ رَشِيدٌ »  يعنى آيا در ميان شما مردى نيست كه به رشد رسيده باشد و عمل بمعروف و نهى از منكر كند و اين مردم را از اين كار زشت باز دارد ، و ممكن است « رشيد » در اينجا به معناى « مرشد » باشد يعنى كسى كه به كار حق مردم را وا دارد .\r\n « قالُوا لَقَدْ عَلِمْتَ ما لَنا فِي بَناتِكَ مِنْ حَقٍّ »  و اين پاسخ آن مردم بود كه وقتى لوط پيشنهاد ازدواج با دخترانش را به آنها كرد و آنها را به ازدواج حلال دعوت كرد اين جواب را به دو دادند . يعنى ما را بدختران تو نيازى نيست ، و اينكه گفتند : ما را در دختران تو حقى نيست ، روى اين معنا است كه چون انسان به چيزى ميل نداشت از آن چيز رو - گردان است چنانچه از هر چيزى كه حقى در آن ندارد روگردان است . و جبائى و ابن - اسحاق گفته‌اند : يعنى ما را در آنها حقى نيست زيرا ما با آنها ازدواج نميكنيم و آنها معتقد بودند كسى كه با زنى ازدواج نكند حقى نسبت بدان زن ندارد .\r\n « وَ إِنَّكَ لَتَعْلَمُ ما نُرِيدُ »  و تو خود ميدانى كه ما به پسران علاقه داريم نه بزنان .\r\nو چون پند لوط را نپذيرفتند مراتب تأسف خود را از اينكه قدرتى بر دفاع از ميهمانان خود ندارد به اين نحو اظهار كرد :\r\n « قالَ لَوْ أَنَّ لِي بِكُمْ قُوَّةً »  گفت : اى كاش نيرو و قدرت و گروهى داشتم كه بوسيلهء آنها نيرو ميگرفتم و از ميهمانانم دفاع ميكردم .\r\n\r\n","description":"","footnote":"","page_name":" 101 ","page_number":103},
  {"content":"\r\n\r\n « أَوْ آوِي إِلى رُكْنٍ شَدِيدٍ »  يا يك قبيله و عشيره نيرومند و يا پيروانى داشتم كه بوسيلهء آنها شما را دفع ميكردم ولى چكنم كه كسى را ندارم ! امام صادق عليه السلام فرمود : در اينوقت جبرئيل گفت : اى كاش ميدانست چه نيرويى اكنون دارد ؟ آن مردم هم چنان با او بمكابره پرداختند تا بالآخره داخل خانه شدند ، جبرئيل فرياد زد : اى لوط آنها را واگذار تا در آيند ، و همين كه به خانه در آمدند جبرئيل با انگشت خود بدانها اشاره كرد كه بناگاه چشمهاشان كور شد چنانچه خدا ( در جاى ديگر ) فرموده :  « فَطَمَسْنا أَعْيُنَهُمْ »  « 1 » . قتاده گفته : در خبر است كه پس از لوط پيغمبر ، خداوند هيچ پيغمبرى نفرستاد جز در ميان عشيره‌اى نيرومند و قومى مقتدر .\r\nو از رسول خدا - صلى اللَّه عليه و آله - روايت شده كه فرمود : خدا برادرم لوط را رحمت كند كه ميخواست بتكيه گاهى نيرومند پناه برد و آن معاونت و كمك خداى تعالى بود .\r\nو همين كه فرشتگان اندوه و آزارى را كه لوط از قوم خود كشيده بود مشاهده كردند به دو گفتند :\r\n « يا لُوطُ إِنَّا رُسُلُ رَبِّكَ »  اى لوط اندوهگين مباش كه ما براى نابودى اينها آمده‌ايم .\r\n « لَنْ يَصِلُوا إِلَيْكَ »  اينان هرگز نمىتوانند به تو آسيبى برسانند .\r\n « فَأَسْرِ بِأَهْلِكَ »  شبانه با خاندانت بيرون رويد . سدى گفته : جز همان دو دخترى كه لوط داشت كس ديگرى به دو ايمان نياورده بود .\r\n « بِقِطْعٍ مِنَ اللَّيْلِ »  ابن عباس گفته : يعنى در تاريكى شب . و قتاده گفته : پس از پاسى از شب و جبائى گفته : يعنى در نصف شب .\r\n « وَ لا يَلْتَفِتْ مِنْكُمْ أَحَدٌ »  در معناى اين جمله چند وجه گفته‌اند :\r\n1 - مجاهد گفته : يعنى هيچيك از شما به پشت سرش نگاه نكند و اين دستورى بود كه خداوند در مورد اين عبادت به آنها داده بود .\r\n\r\n\r\n","description":"","footnote":"\r\n( 1 ) - سورهء قمر آيهء 37 .\r\n","page_name":" 102 ","page_number":104},
  {"content":"\r\n\r\n2 - جبائى گفته : يعنى هيچيك از شما بمال و اساس زندگى خود كه در شهر دارد توجه نكند .\r\n3 - ابن عباس گفته : يعنى هيچكداميك از شما خاندان باز نماند .\r\n4 - اين جمله دستورى بود بدانها كه وقتى صداى سقوط و ويرانى را شنيدند بدان توجه نكنند .\r\n « إِلَّا امْرَأَتَكَ »  بعضى گفته‌اند : آن زن همراه لوط رفت ولى چون صداى سقوط قريه را شنيد فرياد زد ، « وا قوماه » كه ناگهان سنگى آمد و او را كشت . و ديگرى گفته :\r\nاين جمله استثناء از اصل دستور بود يعنى بجز زنت را كه او را با خود نبر .\r\n « إِنَّهُ مُصِيبُها ما أَصابَهُمْ »  كه همان عذابى كه بمردم ميرسد به او هم خواهد رسيد و بدين ترتيب بوى دستور دادند او را در شهر بگذارد .\r\n « إِنَّ مَوْعِدَهُمُ الصُّبْحُ أَ لَيْسَ الصُّبْحُ بِقَرِيبٍ »  همين كه فرشتگان به لوط خبر دادند كه اينها هلاك ميشوند لوط از شدت دلتنگى و خشمى كه نسبت بدانها داشت بفرشتگان گفت :\r\nهم اكنون اينها را نابود كنيد ، فرشتگان در جوابش گفتند : موعد نابودى اينها صبح است . . و جملهء بعدى را كه گفتند : « آيا صبح نزديك نيست » براى دلدارى لوط گفتند .\r\nو از اين جمله استفاده مىشود كه خداى سبحان هر كه را بخواهد نابود كند در همان زمانى كه برايش معين كرده نابود مىكند اگر چه حوصلهء ديگران بسر رسيده باشد ( و شتاب نابودى او را بخواهند ) و ممكن است جهت اينكه صبحگاه را موعد هلاكت آنان مقرر فرمود ، آن باشد كه چون نفوس در آن وقت آماده‌ترند و مردم گرد همديگرند .\r\n « فَلَمَّا جاءَ أَمْرُنا »  در معناى اين جمله هم چند وجه گفته‌اند :\r\n1 - همين كه فرمان ما دربارهء هلاكت قوم لوط بفرشتگان آمد .\r\n2 - همين كه عذاب ما آمد كه روى اين معنى « فرمان » و « امر » خدا همان نفس عذاب بوده .\r\n3 - همين كه دستور ما به عذاب آمد .\r\n « جَعَلْنا عالِيَها سافِلَها »  يعنى آن قريه را زير و رو كرديم زيرا خداى تعالى\r\n\r\n","description":"","footnote":"","page_name":" 103 ","page_number":105},
  {"content":"\r\n\r\nبجبرئيل دستور داد بال خود را زير زمين برد و آن قريه را بلند كرد تا بجايى كه اهل آسمان بانگ خروس و صداى سگانشان را شنيدند سپس آن را واژگون كرد و آنها را در زمين فرو برد كه تا روز قيامت در آنجا فرياد كنند ، و روى اين تفسير معناى « جعلنا » يعنى به فرمان خود گردانديم كه چون بفرمان او بوده است آن را به خود منسوب داشته و « جعلنا » - گردانديم - فرموده است .\r\n « وَ أَمْطَرْنا عَلَيْها حِجارَةً »  و بر آن ده - يعنى بر كسانى هم كه در ده نبودند ولى از آن مردم و هم عقيده با آنها بودند - سنگ باريديم ، و اين قولى است كه جبائى گفته است ، و برخى گفته‌اند : هنگامى كه جبرئيل آن ده را براى واژگون كردن به بالا برد در همانوقت سنگ بر آن باريد ، و قولى هم هست كه سنگ پس از آنى بر آنها باريد كه دهشان واژگون شده بود ، و اين براى آن بود كه عقوبتشان تشديد شود ، و گويند :\r\nآنها جمعاً چهار شهر بوده كه همان « مؤتفكات » باشد بنامهاى « سدوم » و « عامورا » و « دوما » و « صبوايم » و از همهء آنها بزرگتر سدوم بود كه لوط پيغمبر نيز در آنجا سكونت داشت .\r\n « مِنْ سِجِّيلٍ »  ابن عباس و سعيد بن جبير گفته‌اند : يعنى « سنگ گل » و با اين لفظ سختى و محكمى آنها را بيان فرموده است ، و قتاده و عكرمه گفته‌اند : « سجيل » به معناى گل است و اين قول را آيهء ديگرى نيز كه فرموده است  « لِنُرْسِلَ عَلَيْهِمْ حِجارَةً مِنْ طِينٍ  « 1 » » تأييد مىكند كه فرشتگان در آنجا گفتند : « ما مأموريم كه سنگهايى از گل بر آنها بريزيم » و از عكرمه نيز نقل شده كه گفته است « سجيل » دريايى است معلق در هوا كه از آن سنگ بريزد ، و ضحاك گفته است : « سجيل » همان آجر است ، و فراء گفته : « سجيل » گلى است كه آن را پخته باشند به حدى كه همانند سنگ آسيا شده باشد ، و ابن زيد گفته :\r\n« سجيل » نام آسمان دنيا است كه اين سنگها از آنجا ميآمد « 2 » .\r\n\r\n\r\n","description":"","footnote":"\r\n( 1 ) - سورهء ذاريات آيهء 33 .\r\n( 2 ) - ولى ناگفته نماند كه بعضى از اين معانى و همچنين معناهايى كه در شرح لغات ذكر شد با توصيف آن به « منضود » كه در آيه است سازگار نيست ، و اللَّه اعلم .\r\n","page_name":" 104 ","page_number":106},
  {"content":"\r\n\r\n « مَنْضُودٍ »  صفت « سجيل » است و بگفتهء ربيع يعنى آنها را چنان بهمديگر كوبيده بودند كه به صورت سنگى در آمده بود ، و قتاده گفته : يعنى گويا كنار هم چيده شده بود ، و ابن عباس گفته يعنى بدنبال يكديگر ميآمد .\r\n « مُسَوَّمَةً »  اين كلمه صفت « حجارة » است يعنى آن سنگها نشاندار بود و علامتهايى در آنها گذارده شده بود كه دلالت داشت بر اينكه آنها مخصوص عذاب است . و قتاده و عكرمه گفته‌اند : خطى قرمز در اطراف آن كشيده شده بود ، و ربيع گفته : بر هر يك از آن سنگها نام صاحبش نوشته شده بود ، و ابن جريج گفته : نشانه‌اى داشت كه از سنگهاى زمين متمايز بود ، و حسن و سدى گفته‌اند : مهر خورده بود .\r\n « عِنْدَ رَبِّكَ »  يعنى در علم پروردگار تو ، يا در خزينه‌هاى پروردگارت كه جز وى كسى مالك آنها نيست و جز بفرمان او كسى در آنها تصرف نكند .\r\n « وَ ما هِيَ مِنَ الظَّالِمِينَ بِبَعِيدٍ »  و اين سنگها از ستمگران امت تو نيز اى محمد دور نيست ، و منظور از اين جمله تهديد و ارعاب قريش است ، و قتادة گفته : پس از قوم لوط خداوند هيچ ستمگرى را از آن سنگها پناه نداده است ، پس از خدا بترسيد و از وى بر حذر باشيد . و برخى گفته‌اند : منظور همان قوم لوط هستند كه همهء آنها را فرا گرفت و قتاده گفته است : قوم لوط چهار هزار نفر بودند .\r\n\r\n","description":"","footnote":"","page_name":" 105 ","page_number":107},
  {"content":"\r\n\r\n\r\n[ سوره هود ( 11 ) : آيات 84 تا 95 
  ]\r\nوَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ وَ لا تَنْقُصُوا الْمِكْيالَ وَ الْمِيزانَ إِنِّي أَراكُمْ بِخَيْرٍ وَ إِنِّي أَخافُ عَلَيْكُمْ عَذابَ يَوْمٍ مُحِيطٍ ( 84 ) وَ يا قَوْمِ أَوْفُوا الْمِكْيالَ وَ الْمِيزانَ بِالْقِسْطِ وَ لا تَبْخَسُوا النَّاسَ أَشْياءَهُمْ وَ لا تَعْثَوْا فِي الْأَرْضِ مُفْسِدِينَ ( 85 ) بَقِيَّتُ اللَّهِ خَيْرٌ لَكُمْ إِنْ كُنْتُمْ مُؤْمِنِينَ وَ ما أَنَا عَلَيْكُمْ بِحَفِيظٍ ( 86 ) قالُوا يا شُعَيْبُ أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا أَوْ أَنْ نَفْعَلَ فِي أَمْوالِنا ما نَشؤُا إِنَّكَ لَأَنْتَ الْحَلِيمُ الرَّشِيدُ ( 87 ) قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَ رَزَقَنِي مِنْهُ رِزْقاً حَسَناً وَ ما أُرِيدُ أَنْ أُخالِفَكُمْ إِلى ما أَنْهاكُمْ عَنْهُ إِنْ أُرِيدُ إِلاَّ الْإِصْلاحَ مَا اسْتَطَعْتُ وَ ما تَوْفِيقِي إِلاَّ بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ ( 88 )\r\nوَ يا قَوْمِ لا يَجْرِمَنَّكُمْ شِقاقِي\r\n\r\n","description":"","footnote":"","page_name":" 106 ","page_number":108},
  {"content":"\r\n\r\nأَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ وَ ما قَوْمُ لُوطٍ مِنْكُمْ بِبَعِيدٍ ( 89 ) وَ اسْتَغْفِرُوا رَبَّكُمْ ثُمَّ تُوبُوا إِلَيْهِ إِنَّ رَبِّي رَحِيمٌ وَدُودٌ ( 90 ) قالُوا يا شُعَيْبُ ما نَفْقَهُ كَثِيراً مِمَّا تَقُولُ وَ إِنَّا لَنَراكَ فِينا ضَعِيفاً وَ لَوْ لا رَهْطُكَ لَرَجَمْناكَ وَ ما أَنْتَ عَلَيْنا بِعَزِيزٍ ( 91 ) قالَ يا قَوْمِ أَ رَهْطِي أَعَزُّ عَلَيْكُمْ مِنَ اللَّهِ وَ اتَّخَذْتُمُوهُ وَراءَكُمْ ظِهْرِيًّا إِنَّ رَبِّي بِما تَعْمَلُونَ مُحِيطٌ ( 92 ) وَ يا قَوْمِ اعْمَلُوا عَلى مَكانَتِكُمْ إِنِّي عامِلٌ سَوْفَ تَعْلَمُونَ مَنْ يَأْتِيهِ عَذابٌ يُخْزِيهِ وَ مَنْ هُوَ كاذِبٌ وَ ارْتَقِبُوا إِنِّي مَعَكُمْ رَقِيبٌ ( 93 )\r\nوَ لَمَّا جاءَ أَمْرُنا نَجَّيْنا شُعَيْباً وَ الَّذِينَ آمَنُوا مَعَهُ بِرَحْمَةٍ مِنَّا وَ أَخَذَتِ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ ( 94 ) كَأَنْ لَمْ يَغْنَوْا فِيها أَلا بُعْداً لِمَدْيَنَ كَما بَعِدَتْ ثَمُودُ ( 95 )\r\n\r\n","description":"","footnote":"","page_name":" 107 ","page_number":109},
  {"content":"\r\n\r\n\r\nترجمه :\r\nو بسوى مدين برادرشان شعيب را فرستاديم وى بدانها گفت : اى مردم خداى - يگانه را بپرستيد كه معبودى جز او نداريد و از پيمانه و وزن كم ندهيد ، من كار شما را خوب مىبينم ( و احتياجى بكم فروشى نداريد ) و از عذاب روزى كه ( كافران را ) فرا گيرنده است بر شما بيمناكم ( 84 ) و اى مردم پيمانه و وزن را از روى عدالت تمام بدهيد ، و چيزهاى مردم را ( در داد و ستد ) كم مدهيد و كوشش بفساد در روى زمين نكنيد ( 85 ) باقيماندهء خدا ( در معاملهء صحيح ) بهتر است براى شما ( از آنچه بوسيلهء كم فروشى بدست آوريد ) اگر ايمان داريد و من نگهبان شما نيستم ( 86 ) گفتند آيا نماز و ( دين ) تو دستورت ميدهد كه ما چيزهايى را كه پدرانمان پرستش ميكرده‌اند رها كنيم و يا در اموال خويش بهر گونه كه خواهيم تصرف نكنيم ؟ براستى كه تو بردبار و با فهم ( يا راهنما ) هستى ( 87 ) گفت : اى مردم به نظر شما اگر با من دليل و برهانى از پروردگارم باشد و روزى نيكويى از جانب خود روزيم كرده ( چگونه دست از اطاعتش بر دارم ) ؟\r\nو نميخواهم آنچه را از شما منع ميكنم خودم ( با ارتكاب آن ) با شما مخالفت كنم كه هدف من تا آنجا كه بتوانم چيزى جز اصلاح نيست ، و توفيق من ( در اين دعوت ) جز بارادهء خدا نيست بر وى توكل كنم و بدرگاه او رو آورم ( 88 ) اى مردم مخالفت و دشمنى با من شما را مستوجب و مستحق آن بلائى نكند كه بر قوم نوح يا قوم هود يا قوم صالح رسيد و ( زمان يا مكان ) قوم لوط از شما چندان دور نيست ( 89 ) و از پروردگار خويش آمرزش بخواهيد و بدرگاهش روى توبه آريد كه براستى پروردگار من رحيم و مهربان است ( 90 ) گفتند : اى شعيب ما بسيارى از اين چيزها را كه مىگويى نمىفهميم ، و تو را در ميان خود ناتوان مىبينيم و اگر بخاطر فاميل و طائفه‌ات نبود سنگسارت ميكرديم و گرنه تو خود نزد ما عزيز ( و محترم ) نيستى ( 91 ) گفت اى مردم آيا طائفه ( و فاميل ) من در پيش شما از خدا عزيزترند ، كه شما او را فراموش كرده‌ايد و براستى كه پروردگار من بر آنچه شما ميكنيد آگاه و محيط است ( 92 ) اى مردم ( حال كه چنين است ) شما هر چه توانيد بكنيد و من نيز بوظيفهء خود عمل ميكنم و به زودى خواهيد دانست عذاب خوار\r\n\r\n","description":"","footnote":"","page_name":" 108 ","page_number":110},
  {"content":"\r\n\r\nكننده بكه ميرسد و دروغگو كيست ؟ شما منتظر باشيد كه من هم با شما منتظر هستم ( 93 ) و چون فرمان ما آمد شعيب را با آن كسانى كه به دو ايمان آورده بودند برحمت خويش نجات داديم ، و آن كسانى را كه ستم كرده بودند صيحهء ( آسمانى ) گرفت و در خانه‌هاى خويش بيجان شدند ( 94 ) گويى هيچگاه در آنجا نبوده‌اند ، اى كه نابودى ( و دورى از رحمت خدا ) بر مردم مدين باد چنانچه قوم هود نيز هلاك ( و دور از رحمت حق ) گرديدند ( 95 ) .\r\n\r\nشرح لغات :\r\nوزن : سنجش چيز از نظر سبك و سنگينى بوسيلهء سنجش .\r\nشقاق : جدايى از روى دشمنى و عداوت .\r\nفقه : فهم معناى كلام . و اين لفظ به صورت علم براى نوعى از علوم دينى در آمده و آن علم بمدلول دليلهاى سمعى است چنانچه علم اصول دين : علم بمدلول دليلهاى عقلى است .\r\nرهط : فاميل و عشيرهء انسان را گويند .\r\nظهرى : انداختن چيزى در پشت سر به نحوى كه آن را فراموش كند ، و هر چه را انسان اهميت بدان ندهد گويند : آن را پشت سر انداخته .\r\n\r\nتفسير :\r\nدر اينجا خداى سبحان داستان شعيب را پيرو داستانهاى پيمبران گذشته آورده .\r\n « وَ إِلى مَدْيَنَ أَخاهُمْ شُعَيْباً »  و بسوى اهل مدين برادرشان شعيب را فرستاديم ، و مدين نام قبيله يا شهرى است كه قوم مزبور در آن سكونت داشتند ، و برخى گفته‌اند :\r\nقوم مزبور به مدين فرزند ابراهيم منسوب بوده‌اند .\r\n « قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ »  تفسيرش در صفحات قبل گذشت .\r\n « وَ لا تَنْقُصُوا الْمِكْيالَ وَ الْمِيزانَ »  حقوق مردم را با كم فروشى در كيل و وزن كم ندهيد .\r\n\r\n","description":"","footnote":"","page_name":" 109 ","page_number":111},
  {"content":"\r\n\r\n « إِنِّي أَراكُمْ بِخَيْرٍ »  ابن عباس و حسن گفته‌اند : يعنى من زندگى شما را بخير و خوشى و فراخى و ارزانى مىبينم ، و روى اين معنى شعيب آنها را از قحطى و گرانى ترسانده و بر حذر داشته است . و قتاده و ابن زيد و ضحاك گفته‌اند : منظور از « خير » مال و زيور دنيا است ، يعنى من وضع شما را خوب مىبينم ، اموالتان بسيار و روزيتان فراخ است و احتياجى بكم فروشى نداريد .\r\n « وَ إِنِّي أَخافُ عَلَيْكُمْ عَذابَ يَوْمٍ مُحِيطٍ »  و من بر شما از عذاب آن روزى كه عذابش همهء كافران را احاطه كند و كسى از آن فرار نتواند بيمناكم و منظور همان روز قيامت است . و لفظ « محيط » اگر چه به ظاهر صفت « يوم » است ولى در حقيقت صفت عذاب است .\r\nزيرا احاطهء روز به معناى احاطهء عذاب آنست .\r\n « وَ يا قَوْمِ أَوْفُوا الْمِكْيالَ وَ الْمِيزانَ بِالْقِسْطِ »  و اى مردم حقوق مردم را در چيزهايى كه با پيمانه و وزن بمردم ميدهيد از روى عدالت و انصاف تمام بدهيد .\r\n « وَ لا تَبْخَسُوا النَّاسَ أَشْياءَهُمْ »  و از اموال مردم در معامله‌ها كم نكنيد .\r\n « وَ لا تَعْثَوْا فِي الْأَرْضِ مُفْسِدِينَ »  و در افساد و تباهى گام بر نداشته و سعى نكنيد .\r\n « بَقِيَّتُ اللَّهِ خَيْرٌ لَكُمْ إِنْ كُنْتُمْ   مُؤْمِنِينَ »  يعنى آنچه را پس از اتمام كيل و وزن خداى تعالى از حلال براى شما بجاى بگذارد بهتر است از كم فروشى ، و اينكه آن را مشروط به ايمان كرد و فرمود :  « إِنْ كُنْتُمْ مُؤْمِنِينَ »  بدانجهت بوده كه اگر ايمان داشتند اين گفتار را درك ميكردند و مىفهميدند ، و ابن جبير گفته : معناى آيه اينست كه نعمتى را كه خداوند براى شما باقى نگهدارد بهتر است از آن سودى كه از راه كم فروشى بدست شما آيد . و حسن و مجاهد گفته‌اند : يعنى اطاعت خدا براى شما بهتر از همهء دنيا است ، زيرا ثواب آن براى هميشه ميماند ولى دنيا زوال پذير و فانى است چنانچه در آن آيهء ديگر نيز فرمود :  « وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً . . . »  « 1 » و ثورى گفته است :  « بَقِيَّتُ اللَّهِ »  به معناى روزى خدا است .\r\n « وَ ما أَنَا عَلَيْكُمْ بِحَفِيظٍ »  و من نگهبان و حافظ نعمتهاى خدا نيستم كه آنها را از\r\n\r\n\r\n","description":"","footnote":"\r\n( 1 ) - سورهء كهف آيهء 46 .\r\n","page_name":" 110 ","page_number":112},
  {"content":"\r\n\r\nدست شما بيرون نبرد و تنها حافظ آنها خدا است كه براى شما نگاه دارد ، و از اينرو دوام نعمتهاى او را از راه طاعت و فرمانبرداريش بجوئيد . و برخى گفته‌اند : معناى آيه اينست كه : من نگهبان اعمال و كردار شما نيستم بلكه خدا است كه اعمال شما را محافظت و نگهدارى مىكند و جزاى آن را بشما ميدهد . و ديگرى گفته : يعنى من نگهبان پيمانه و وزن شما نيستم تا در نتيجه حقوق مردم را بتمامى بپردازيد و بدانها ستم نكنيد بلكه وظيفهء من تنها همين است كه شما را از كم فروشى باز دارم .\r\n « قالُوا يا شُعَيْبُ أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا »  و جهت اينكه اين حرف را بشعيب زدند آن بود كه شعيب بسيار نماز ميخواند و چون نماز ميخواند ميگفت : نماز انسان را از كار بد باز دارد و از زشتيها و منكرات جلوگيرى كند از اينرو به دو گفتند :\r\nآيا نماز تو كه خيال ميكنى انسان را به كار نيك وادار كند و از كار بد باز دارد اين دستور را به تو داد ؟ و اين معنايى است كه ابن عباس گفته است . و از حسن و عطا و ابو مسلم نقل شده كه گفته‌اند : معناى آيه اينست كه آيا دين تو به تو دستور ميدهد كه دست از دين گذشتگان بردارى ؟ و اينها گفته‌اند : جهت اينكه نام نماز را بجاى دين برده‌اند بدانجهت است كه نماز از مهمترين دستورات دين است ، و البته اين سخن را از روى استهزاء و مسخره گفتند .\r\n « أَوْ أَنْ نَفْعَلَ فِي أَمْوالِنا ما نَشؤُا »  يعنى آيا نماز تو به تو دستور ميدهد كه ما دست از پرستش آنچه پدرانمان مىپرستيده‌اند بر داريم يا از انجام آنچه را در مالهاى خود ميخواهيم يعنى از كم فروشى دست بازداريم ؟\r\n « إِنَّكَ لَأَنْتَ الْحَلِيمُ الرَّشِيدُ »  از ابن عباس نقل شده كه گفته است : اين كلام را از روى تمسخر و استهزاء گفتند و منظورشان اين بود كه تو سفيه و نادان هستى ، ولى برخى گفته‌اند : از روى حقيقت گفتند ، يعنى تو در ميان قوم خود مرد بردبارى هستى و شايستهء مقام شخصى چون تو نيست كه با قوم خود مخالفت كنى .\r\n « قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي »  اين سخن شعيب بود كه به آنها گفت و تفسيرش در داستانهاى قبلى گذشت .\r\n\r\n","description":"","footnote":"","page_name":" 111 ","page_number":113},
  {"content":"\r\n\r\n « وَ رَزَقَنِي مِنْهُ رِزْقاً حَسَناً »  برخى گفته‌اند : منظور از روزى نيكو در اينجا مقام نبوت است . و حسن گفته : معناى اين جمله آن است كه خداوند مرا بدين خود هدايت كرده و روزى خود را بر من وسيع گردانده ، چون مال زيادى داشت . و برخى گفته‌اند : هر نعمتى كه از طرف خداى سبحان به انسان برسد همان روزى وسيع است .\r\nو در اينجا جمله‌اى در تقدير است كه از نظر ادبى جواب استفهام است و آن اين است كه « آيا با چنين نعمتهايى كه خدا به من داده از عبادت و پرستش او رو بگردانم . . . » و اين جمله‌اى است كه از مضمون كلام معلوم گردد و جمله‌هاى بالا بر آن دلالت دارد .\r\n « وَ ما أُرِيدُ أَنْ أُخالِفَكُمْ إِلى ما أَنْهاكُمْ عَنْهُ »  يعنى من چنان نيستم كه شما را از چيزى نهى كنم و خود بدان دست زنم و هر چه را براى خود به پسندم همان را براى شما پسنديده و انتخاب ميكنم . و معناى ديگر آن است كه هدف من از اينكه شما را از اين كار نهى ميكنم و باز دارم جلب منفعت براى خودم نيست و چنان نيست كه من شما را از كم فروشى نهى كنم تا سود آن عايد خودم گردد .\r\n « إِنْ أُرِيدُ إِلَّا الْإِصْلاحَ »  و من از اين امر و نهىها جز اصلاح كار دين و دنياى شما نظرى ندارم .\r\n « مَا اسْتَطَعْتُ »  تا آنجا كه بتوانم و قدرت داشته باشم .\r\n « وَ ما تَوْفِيقِي إِلَّا بِاللَّهِ »  و توفيق من در مورد امر و نهى بشما جز به خدا نيست و جز او كسى به من توفيق نميدهد ، و آنچه من انجام مىدهم به نيرو و قدرت خودم نيست بلكه بكمك و لطف خدا و سبب سازى او است .\r\n « عَلَيْهِ تَوَكَّلْتُ »  و معناى توكل بر خدا رضايت به تدبير او و واگذار كردن كارها به دو و توسل باطاعت و فرمانبردارى او است .\r\n « وَ إِلَيْهِ أُنِيبُ »  مجاهد گفته : يعنى در روز معاد بازگشتم بسوى او است ، و حسن گفته : يعنى در كردار و نيت دل به خدا رو آورم يعنى همهء كارهاى خود را براى رضاى خدا انجام دهم .\r\n « وَ يا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ . . »  بگفتهء زجاج : يعنى مخالفت و دشمنى\r\n\r\n","description":"","footnote":"","page_name":" 112 ","page_number":114},
  {"content":"\r\n\r\nبا من شما را به عذاب زودرس نكشاند . . . و حسن گفته : يعنى عداوت با من شما را بمخالفت با خداوند وادار نكند كه در نتيجه دچار عذابى همچون عذاب گذشتگان خود گرديد .\r\nو سبب اين عداوت و دشمنى آنها با شعيب همان بود كه آن حضرت ايشان را بمخالفت با پدران و اجداد خود در پرستش بتان دعوت ميكرد ، و از كم فروشى در پيمانه و وزن باز ميداشت .\r\n « مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ »  كه مانند قوم نوح بغرق دچار شويد يا چون قوم هود بباد عقيم گرفتار شويد يا چون قوم صالح بزلزله مبتلا گرديد .\r\n « وَ ما قَوْمُ لُوطٍ مِنْكُمْ بِبَعِيدٍ »  قتادة گفته : يعنى زمان شما از قوم لوط دور نيست .\r\nو ديگرى گفته : يعنى سر زمين آنها نزديك سر زمين شما است از آنها پند و عبرت بگيريد .\r\n « وَ اسْتَغْفِرُوا رَبَّكُمْ ثُمَّ تُوبُوا إِلَيْهِ »  يعنى از خدا آمرزش بخواهيد و سپس بوسيلهء توبه بدرگاهش توسل جوييد ، و برخى گفته‌اند : يعنى براى گذشته آمرزش بخواهيد و براى آينده تصميم ( به اطاعت و ترك گناه ) بگيريد ، و ديگرى گفته : آمرزش بخواهيد و سپس آن حال را ادامه دهيد ، و قول ديگر آنست كه : در علانيه و آشكارا ( با زبان ) استغفار كنيد و در دل از گذشته نادم و پشيمان باشيد .\r\n « إِنَّ رَبِّي رَحِيمٌ »  براستى كه خداى من نسبت به بندگان خود مهربان است و توبه‌شان را مىپذيرد و از گناهانشان در گذرد .\r\n « وَدُودٌ »  و آنها را دوست دارد يعنى منافع آنها را ميخواهد . و برخى گفته‌اند :\r\nيعنى با كثرت نعمت بخشى بر آنها جلب دوستى آنها را بكند ، و ديگرى گفته : « ودود » به معناى دوست است يعنى هر گاه بندگان از وى اطاعت كنند آنها را دوست دارد . و از رسول خدا - صلى اللَّه عليه و آله - روايت شده كه فرمود : شعيب خطيب ( و سخنور ) پيمبران بود .\r\n « قالُوا يا شُعَيْبُ ما نَفْقَهُ كَثِيراً مِمَّا تَقُولُ »  مردمى كه موعظه و نصيحت شعيب را مىشنيدند در پاسخش گفتند : اى شعيب ما معناى بسيارى از چيزهايى را كه مىگويى نمىفهميم ، و بعضى گفته‌اند : يعنى ما خيلى از حرفهاى تو را نمىپذيريم و بدان عمل\r\n\r\n","description":"","footnote":"","page_name":" 113 ","page_number":115},
  {"content":"\r\n\r\nنمىكنيم ، مانند اينكه اگر كسى بشما دستورى بدهد و شما نخواهيد آن كار را انجام دهيد به دو مىگوييد : من نميدانم چه مىگويى ، در صورتى كه معناى سخن او را ميدانيد ولى نميخواهيد آن كار را انجام دهيد . و از اين سخن قوم شعيب معلوم مىشود كه آنها در برابر منطق شعيب ملزم شده بودند و بناچار اين حرف را ميزدند .\r\n « وَ إِنَّا لَنَراكَ فِينا ضَعِيفاً »  و ما تو را در ميان خود ناتوان و ضعيف مىبينيم ، جبائى گفته : منظور ضعف جسمى و ناتوانى بدنى است ، و سفيان گفته : از نظر چشم و بينايى ديده ضعيف بود ، و قتادة و سعيد بن جبير گفته‌اند : شعيب نابينا بوده . و زجاج گفته :\r\nقبيلهء « حمير » شخص نابينا را ضعيف ميناميده‌اند . ولى به نظر ما اين قول صحيح نيست زيرا از اينكه بشعيب ميگفتند « تو در ميان ما ضعيف هستى » معلوم مىشود كه منظورشان از « ضعيف » نابينا نبوده زيرا كسى كه نابينا است در ميان همهء مردم نابينا است و معنى ندارد كه كسى به دو بگويد « تو در ميان ما نابينا هستى » . و اساساً اختلاف شده كه آيا جايز است پيغمبرى كه از جانب خدا آمده نابينا باشد و جمعى گفته‌اند جايز نيست زيرا نابينايى نقصى است كه موجب تنفر مردم است ، و عده‌اى هم در مقابل اينها گفته‌اند :\r\nنابينايى هم مانند ساير امراض بوده و تنفرى ايجاد نميكند . و حسن گفته : ضعيف در اينجا به معناى خوار و پست است .\r\n « وَ لَوْ لا   رَهْطُكَ لَرَجَمْناكَ »  و اگر بخاطر احترام فاميل و عشيرهء تو نبود ما تو را با سنگ بقتل ميرسانديم ، و برخى گفته‌اند : منظور از رجم در اينجا دشنام و ناسزا است يعنى تو را دشنام داده و ناسزا مىگفتيم .\r\n « وَ ما أَنْتَ عَلَيْنا بِعَزِيزٍ »  يعنى چنان نيست كه ما بخاطر عزت و نيرويى كه بر ما دارى دست از كشتن تو برداشته و بدينجهت تو را بقتل نميرسانيم بلكه بخاطر حرمت قوم و قبيلهء تو است ، و حسن گفته : شعيب عليه السلام در ميان قبيلهء خود بسيار محترم و عزيز و از اشراف آنها محسوب ميشد ، و پس از لوط خداوند پيغمبرى را مبعوث نفرمود مگر آنكه در ميان قبيلهء خود محترم و عزيز بود .\r\n « قالَ يا قَوْمِ أَ رَهْطِي أَعَزُّ عَلَيْكُمْ مِنَ اللَّهِ »  شعيب گفت : اى مردم آيا احترام عشيره و\r\n\r\n","description":"","footnote":"","page_name":" 114 ","page_number":116},
  {"content":"\r\n\r\nفاميل من نزد شما زيادتر از احترام خداوند است كه بخاطر حرمت آنها دست از آزار من برداشته‌ايد اما از آن خدايى كه مرا بسوى شما مبعوث داشته ملاحظه‌اى نداريد ؟\r\n « وَ اتَّخَذْتُمُوهُ وَراءَكُمْ ظِهْرِيًّا »  و خدا را پشت سر خود انداخته و يكسره فراموشش كرده‌ايد . و مجاهد گفته : مرجع ضمير همان چيزهايى است كه شعيب بدانها دعوت ميكرد يعنى آنچه را من مأمور تبليغ آن هستم و براى شما آورده‌ام پشت سر خود انداخته‌ايد ، و زجاج گفته مرجع ضمير « دستور و فرمان خدا » است يعنى دستور خدا را پشت سر انداخته و ترك كرده‌ايد .\r\n « إِنَّ رَبِّي بِما تَعْمَلُونَ مُحِيطٌ »  براستى كه پروردگار من كارهاى شما را احصاء مىكند و چيزى از وى فوت نشود ، و حسن گفته : يعنى نسبت بأعمال شما بينا و خبير است و جزاى شما را در مقابل آنها ميدهد .\r\n « وَ يا قَوْمِ اعْمَلُوا عَلى مَكانَتِكُمْ »  اى مردم بر همين حالى كه هستيد هر چه خواهيد بكنيد ، و « مكانة » همان حالى است كه انسان ميتواند در آن حال عملى را انجام دهد و اين جمله تهديدى است در صورت و قالب « امر » و معناى آن اين است كه شما مردم مانند آن است كه مأمور شده‌ايد در همين حال كفر و طغيان بمانيد و اين نهايت خوارى و پستى است . و برخى گفته‌اند : منظور اين است كه شما آنچه را برايتان ممكن است بكنيد ، يعنى شما كارى كه مىگوييد بكنيد و من هم همان كارى را كه ميگويم ميكنم . و قول ديگر آنست كه معناى اين جمله مانند آيهء  « لَكُمْ دِينُكُمْ وَ لِيَ دِينِ »  است يعنى « شما بر دين و آئين خود باشيد و من هم بر دين خود . . . » و اين دليل بر اين است كه آن حضرت از قوم خود نااميد شده بود .\r\n « إِنِّي عامِلٌ سَوْفَ تَعْلَمُونَ »  و من هم بر طبق دستور پروردگارم - يا بر آنچه از بيم دادن شما مأمور هستم - عمل ميكنم ، و به زودى ميدانيد كداميك از ماها خطا كار و ستمگر بر خويشتن هستيم ، و برخى گفته‌اند : يعنى به زودى سر انجام كار بر شما روشن خواهد شد و عاقبت كار را خواهيد دانست .\r\n « مَنْ يَأْتِيهِ عَذابٌ يُخْزِيهِ »  و به زودى راستگو از دروغگو متمايز خواهد گرديد و\r\n\r\n","description":"","footnote":"","page_name":" 115 ","page_number":117},
  {"content":"\r\n\r\nدروغگو به عذاب خوار كنندهء خدا دچار خواهد گرديد .\r\n « وَ ارْتَقِبُوا إِنِّي مَعَكُمْ رَقِيبٌ »  شما منتظر عذاب موعود خدا باشيد كه من هم چشم به راه آمدن عذاب و فرود آمدن آن بر شما هستم ، و ابن عباس گفته است : معناى آيه اين است كه شما منتظر عذاب و لعنت خدا باشيد كه من هم منتظر رحمت و ثواب و نصرت حق هستم . و ديگرى گفته : يعنى شما منتظر وعده‌هاى دروغ شيطان باشيد كه من هم چشم به راه وعده‌هاى راست خداى رحمانم .\r\nو از امام على بن موسى الرضا عليه السلام روايت شده كه فرمود چه بسيار نيكو است صبر و انتظار فرج ، مگر گفتار بندهء صالح ( شعيب ) را نشنيده‌اى كه ميگفت :\r\n« چشم به راه باشيد كه من نيز چشم به راه هستم » .\r\n « وَ لَمَّا جاءَ أَمْرُنا نَجَّيْنا شُعَيْباً . . . »  تفسير آيه در داستان حضرت هود و صالح گذشت .\r\n « وَ أَخَذَتِ الَّذِينَ ظَلَمُوا الصَّيْحَةُ »  و آنان كه ستم كرده بودند دچار صيحه شدند و منظور همان صيحه‌اى است كه جبرئيل بر آنها زد . و بلخى گفته : ممكن است منظور از صيحه همان صيحه و فرياد باشد و ممكن است منظور هلاكت و نابودى آنها بنوعى از عذاب بوده است چنانچه عرب گويد : « صاح الزمان بهم » يعنى هلاك و نابود گشتند و در شعر امرء القيس نيز هست كه گفته : « فدع عنك نهباً صيح فى حجراته . . . » « 1 »   « فَأَصْبَحُوا فِي دِيارِهِمْ جاثِمِينَ كَأَنْ لَمْ يَغْنَوْا فِيها »   تفسير اين آيه نيز در داستان صالح گذشت .\r\n « أَلا بُعْداً لِمَدْيَنَ كَما بَعِدَتْ ثَمُودُ »  بدانيد كه مردم مدين از رحمت خدا به سختى دور شدند چنانچه ثمود دور گشتند . و برخى گفته‌اند : يعنى نابودى بر آنها باد چنانچه قوم ثمود نابود گشتند .\r\n\r\n\r\n","description":"","footnote":"\r\n( 1 ) - شعر در كتاب جامع الشواهد با ترجمه و شرح و شاهد ذكر شده است .\r\n","page_name":" 116 ","page_number":118},
  {"content":"\r\n\r\n\r\n[ سوره هود ( 11 ) : آيات 96 تا 103 
  ]\r\nوَ لَقَدْ أَرْسَلْنا مُوسى بِآياتِنا وَ سُلْطانٍ مُبِينٍ ( 96 ) إِلى فِرْعَوْنَ وَ مَلائِهِ فَاتَّبَعُوا أَمْرَ فِرْعَوْنَ وَ ما أَمْرُ فِرْعَوْنَ بِرَشِيدٍ ( 97 ) يَقْدُمُ قَوْمَهُ يَوْمَ الْقِيامَةِ فَأَوْرَدَهُمُ النَّارَ وَ بِئْسَ الْوِرْدُ الْمَوْرُودُ ( 98 ) وَ أُتْبِعُوا فِي هذِهِ لَعْنَةً وَ يَوْمَ الْقِيامَةِ بِئْسَ الرِّفْدُ الْمَرْفُودُ ( 99 ) ذلِكَ مِنْ أَنْباءِ الْقُرى نَقُصُّهُ عَلَيْكَ مِنْها قائِمٌ وَ حَصِيدٌ ( 100 )\r\nوَ ما ظَلَمْناهُمْ وَ لكِنْ ظَلَمُوا أَنْفُسَهُمْ فَما أَغْنَتْ عَنْهُمْ آلِهَتُهُمُ الَّتِي يَدْعُونَ مِنْ دُونِ اللَّهِ مِنْ شَيْءٍ لَمَّا جاءَ أَمْرُ رَبِّكَ وَ ما زادُوهُمْ غَيْرَ تَتْبِيبٍ ( 101 ) وَ كَذلِكَ أَخْذُ رَبِّكَ إِذا أَخَذَ الْقُرى وَ هِيَ ظالِمَةٌ إِنَّ أَخْذَهُ أَلِيمٌ شَدِيدٌ ( 102 ) إِنَّ فِي ذلِكَ لَآيَةً لِمَنْ خافَ عَذابَ الْآخِرَةِ ذلِكَ يَوْمٌ مَجْمُوعٌ لَهُ النَّاسُ وَ ذلِكَ يَوْمٌ مَشْهُودٌ ( 103 )\r\n\r\n","description":"","footnote":"","page_name":" 117 ","page_number":119},
  {"content":"\r\n\r\n\r\nترجمه :\r\nو ما موسى را نيز با آيه‌هاى خويش و حجت و برهان روشن ( و آشكار ) بسوى فرعون برسالت فرستاديم ( 96 ) بسوى فرعون و بزرگان قوم وى ، ولى آن مردم دستور فرعون را پيروى كردند اما دستور فرعون روى رشد ( و صلاح مردم و خير خواهانه ) نبود ( 97 ) و در روز قيامت پيشاپيش آنها برود و بدوزخ واردشان كند و ( دوزخ ) بد جايگاه وروديست ( 98 ) و در اين دنيا و روز قيامت بلعنت دچار گشتند و چه عطا ( و بهرهء ) بدى داده شدند ( 99 ) اين خبرهاى دهكده‌ها است كه بر تو حكايت كنيم كه بعضى از آنها ( هنوز ) بر پا است و ( بعضى ) از بين رفته ( و نابود ) شده‌اند ( 100 ) و ما بدانها ستم نكرديم بلكه خود آنها بر خويشتن ستم كردند و چون فرمان پروردگار تو بيامد خدايان آنها ( و بتهاشان ) به درد آنها نخوردند و جز زيان و خسران بر آنها نيفزودند ( 101 ) و اين چنين بود بر گرفتن پرودگارت هنگامى كه اهل دهكده‌ها را كه ستمگر بودند بر گرفت كه براستى بر گرفتن ( و انتقام ) او دردناك و سخت است ( 102 ) و در اين جريان عبرتى است براى كسى كه از عذاب آخرت بترسد و آن روزى است كه همهء مردم در آن گرد آيند و روزى است كه همه در آن حضور يابند ( 103 ) .\r\n\r\nشرح لغات :\r\nقدم - يقدم - القوم قدماً : به معناى پيشاپيش رفتن بر مردم .\r\nرفد : كمك . و رفد به معناى عطا نيز آمده ولى از همين معنا گرفته شده چون كمكى است از طرف شخص عطا كننده .\r\nحصيد : به معناى ( محصود ) چيده شده ، و اصل آن از « حصد » به معناى درو كردن زراعت است . و گويند : « حصدهم بالسيف » يعنى آنها را با شمشير كشت .\r\nتتبيب : از « تبت يده » گرفته شده و به معناى خسران و زيان است .\r\n\r\nتفسير :\r\nخداى سبحان در اين آيات داستان موسى عليه السلام را بدنبال قصهء ساير انبياء بيان فرموده .\r\n\r\n","description":"","footnote":"","page_name":" 118 ","page_number":120},
  {"content":"\r\n\r\n « وَ لَقَدْ أَرْسَلْنا مُوسى بِآياتِنا »  ما موسى را بوسيلهء معجزات و دليلهاى روشن خويش كه دلالت بر نبوت او ميكرد فرستاديم .\r\n « وَ سُلْطانٍ مُبِينٍ »  و حجتى آشكارا و خالص از فريب و نيرنگ بنحو اتم و كامل .\r\nو لفظ « سلطان » اگر چه به همان معناى آيه و معجزه است ولى جهت اينكه بدنبال « آيات » و به صورت عطف آمده آن است كه « آيات » از نظر بزرگى اعتبار حجت است ولى « سلطان » را از جهت نيروى عظيمى كه در ابطال خصم دارد حجت گويند ، و هر دانشمندى كه دليلى نيرومند براى دفع شبههء طرف نزاع خود داشته باشد داراى سلطنت است . و گفته‌اند : سلطنت از نظر حجت و دليل قوىتر و نافذتر از سلطنت مملكتى است . و هر گاه كسى از نظر دليل ذى حق بود پيرويش واجب است ، و اگر چنين نباشد پيرويش لازم نيست .\r\n « إِلى فِرْعَوْنَ وَ مَلَائِهِ »  يعنى بسوى فرعون و قوم او و يا اشراف و بزرگان قوم او كه هيبتشان دلها را پر كرده بود .\r\n « فَاتَّبَعُوا أَمْرَ فِرْعَوْنَ وَ ما أَمْرُ فِرْعَوْنَ بِرَشِيدٍ »  و آنان دستور فرعون را پيروى كردند ولى دستور خدا را واگذاردند ، و دستور فرعون هدايت كننده نبود و موجب رشد آنها نمىشد و بخيرى راهبرى نميكرد . و منظور از « أمر » در اينجا كار و فعل است يعنى رفتار و عمل فرعون آنها را بشرّ و بدى وادار ميكرد و از خير و نيكى باز ميداشت .\r\n « يَقْدُمُ قَوْمَهُ يَوْمَ الْقِيامَةِ »  و فرعون در روز قيامت پيشاپيش قوم خود پيش ميرود تا آنها را بدوزخ وارد كند چنانچه در دنيا به راه دوزخ آنها را دعوت ميكرد .\r\n « فَأَوْرَدَهُمُ النَّارَ وَ بِئْسَ الْوِرْدُ الْمَوْرُودُ »  يعنى آبى كه براى رفع تشنگى بر سر آن در آيند آتش است و بد آبشخورى است . و اينكه آبشخور آنان را بنام آتش خوانده براى آن است كه با ورودگاه اهل بهشت كه نهرها و چشمه‌ها است مطابقت داشته باشد ، و برخى گفته‌اند : معناى آيه اين است كه ورودگاه آنان آتش است و بد ورودگاهى است ، و ديگرى گفته : يعنى بهره‌اى كه از آتش نصيب آنها شده به بهره و نصيبى است ، و اينكه لفظ « بئس » به معناى بد در اينجا آمده با اينكه مطابق با عدالت است براى سختى\r\n\r\n","description":"","footnote":"","page_name":" 119 ","page_number":121},
  {"content":"\r\n\r\nو ناگوارى آن است .\r\n « وَ أُتْبِعُوا فِي هذِهِ لَعْنَةً وَ يَوْمَ الْقِيامَةِ »  و در اين دنيا دچار لعنت گردند كه همان غرق در آب باشد و در روز قيامت نيز به لعنت دچار شوند كه همان عذاب آخرت باشد ، و برخى گفته‌اند : خدا در دنيا آنان را بلعنت دچار كرد به اين ترتيب كه آنها را از رحمت خود دور ساخت و پيمبران و مؤمنان نيز بر آنها لعنت كنند ، و در روز قيامت نيز بلعنت دچار گردند كه در هر كجا باشند لعنت از آنها جدا نشود .\r\n « بِئْسَ الرِّفْدُ الْمَرْفُودُ »  يعنى عطاى كسى كه از آتش و لعنت باشد بد عطائى است و اينكه نام آن را عطا گذارده براى مقابلهء آن با عطاهاى اهل بهشت از انواع نعمتهاى الهى است ، قتاده گفته : دو لعنت از جانب خدا براى آنها پى در پى آمده لعنت دنيا و لعنت آخرت ، و نافع بن رزاق از ابن عباس پرسيد : معناى  « بِئْسَ الرِّفْدُ الْمَرْفُودُ »  چيست ؟\r\nگفت : لعنت دنبال لعنت .\r\n « ذلِكَ مِنْ أَنْباءِ الْقُرى نَقُصُّهُ عَلَيْكَ »  يعنى اى محمد اين خبر از خبرهاى بلاد و شهرها است كه براى تو ذكر كرده و به تو خبر ميدهيم تا تذكر و تسليتى براى تو باشد .\r\n « مِنْها قائِمٌ وَ حَصِيدٌ »  كه بعضى از اين ديار اكنون آباد و بعضى ديگر خراب و ويران است كه نابود گشته و ديگر آباد نشده است ، و قتاده و ابو مسلم گفته‌اند : يعنى بعضى از آن بناها سر پا مانده اگر چه ساكنى در آنها نيست و بعضى به كلى ويران گشته و آثارش از بين رفته مانند علفى كه آن را درو كرده باشند . و ابن عباس گفته : يعنى بعضى از آنها سرپا است كه شما آنها را مىنگريد و بعضى نابود گشته و ساكنانش از بين رفته‌اند .\r\n « وَ ما ظَلَمْناهُمْ وَ لكِنْ ظَلَمُوا أَنْفُسَهُمْ »  و در مورد نابود كردن آنها ما ستمى بايشان نكرديم بلكه خودشان بر خويشتن ستم كردند كه كافر شده و دست بكارهايى زدند كه مستحق نابودى گشتند ، و بدين ترتيب بر خود ستم كردند .\r\n « فَما أَغْنَتْ عَنْهُمْ آلِهَتُهُمُ . . . »  و بتهاشان كه جز خدا آنها را ميخواندند براى اينان كارى نكرده و بدردشان نخورد .\r\n\r\n","description":"","footnote":"","page_name":" 120 ","page_number":122},
  {"content":"\r\n\r\n « لَمَّا جاءَ أَمْرُ رَبِّكَ »  هنگامى كه عذاب پروردگارت بيامد ، يا وقتى كه امر پروردگارت بنابودى آنها آمد .\r\n « وَ ما زادُوهُمْ غَيْرَ تَتْبِيبٍ »  مجاهد و قتاده گفته‌اند : يعنى جز بر زيانكارى و نابودى آنها چيزى نيفزودند . و سبب اينكه نابودى و زيان را به بتها نسبت داده بدان جهت است كه آن بتها سبب خسران و زيانشان گشتند و اگر آنها را پرستش نمىكردند هلاك نمىشدند .\r\n « وَ كَذلِكَ أَخْذُ رَبِّكَ إِذا أَخَذَ الْقُرى وَ هِيَ ظالِمَةٌ »  يعنى هم چنان كه در مورد هلاكت و دچار شدن به عذاب دربارهء ملت‌هاى گذشته براى تو ذكر كرديم مؤاخذه و گرفتن پروردگارت دربارهء اهل شهرها وقتى كه ستمگر شوند اين گونه است . . . و در صحيح مسلم و بخارى از رسول خدا - صلى اللَّه عليه و آله - روايت شده كه فرمود : خداى تعالى به شخص ستمگر مهلت ميدهد تا هنگامى كه او را گرفت ديگر از تحت فرمان او بدر نرود ، و سپس اين آيه را قرائت فرمود .\r\n « إِنَّ أَخْذَهُ أَلِيمٌ شَدِيدٌ »  براستى كه بر گرفتن خداى سبحان در مورد شخص ستمگر سخت دردناك و الم انگيز است .\r\n « إِنَّ فِي ذلِكَ لَآيَةً لِمَنْ خافَ عَذابَ الْآخِرَةِ »  و در آنچه براى تو داستان كرديم عبرت و بينايى و نشانهء بزرگى است براى كسى كه از عقوبت خدا در روز قيامت بيم داشته باشد ، و اينكه اين عبرت و بينايى را مخصوص به كسى دانسته كه از عقوبت خدا بترسد ( با اينكه براى همگان عبرت است ) بدانجهت بوده كه تنها اين دسته از مردم هستند كه با تدبر و تفكر در اين داستانها پند گيرند و منتفع گردند .\r\n « ذلِكَ يَوْمٌ مَجْمُوعٌ لَهُ النَّاسُ »  و اين روزى است كه همهء مردم از پيشينيان و پسينيان براى جزاء و حساب در آن روز جمع شوند و مرجع ضمير در « له » همان روز قيامت است .\r\n « وَ ذلِكَ يَوْمٌ مَشْهُودٌ »  و آن روزى است كه همهء خلايق از جن و انس و اهل آسمان و زمين در آن روز حاضر گردند و جز آن روز روز ديگرى كه داراى اين خصوصيت باشد وجود ندارد .\r\n\r\n","description":"","footnote":"","page_name":" 121 ","page_number":123},
  {"content":"\r\n\r\n\r\n[ سوره هود ( 11 ) : آيات 104 تا 108 
  ]\r\nوَ ما نُؤَخِّرُهُ إِلاَّ لِأَجَلٍ مَعْدُودٍ ( 104 ) يَوْمَ يَأْتِ لا تَكَلَّمُ نَفْسٌ إِلاَّ بِإِذْنِهِ فَمِنْهُمْ شَقِيٌّ وَ سَعِيدٌ ( 105 ) فَأَمَّا الَّذِينَ شَقُوا فَفِي النَّارِ لَهُمْ فِيها زَفِيرٌ وَ شَهِيقٌ ( 106 ) خالِدِينَ فِيها ما دامَتِ السَّماواتُ وَ الْأَرْضُ إِلاَّ ما شاءَ رَبُّكَ إِنَّ رَبَّكَ فَعَّالٌ لِما يُرِيدُ ( 107 ) وَ أَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَ الْأَرْضُ إِلاَّ ما شاءَ رَبُّكَ عَطاءً غَيْرَ مَجْذُوذٍ ( 108 )\r\n\r\nترجمه :\r\nو ما آن روز را جز براى مدتى معين بتأخير نيندازيم ( 104 ) آن روز كه بيايد هيچكس جز باذن وى سخن نگويد پس دسته‌اى بدبخت و دسته‌اى نيكبخت باشند ( 105 ) اما آن دسته كه بدبختند در آتش دوزخند و ناله و فريادهايى دارند ( 106 ) و تا آسمانها و زمين بر پا است در آنجا جاويدانند جز آن كس كه خدا بخواهد كه براستى پروردگار تو هر چه خواهد مىكند ( 107 ) و اما آن دسته كه نيكبختند در بهشتند و تا\r\n\r\n","description":"","footnote":"","page_name":" 122 ","page_number":124},
  {"content":"\r\n\r\nآسمانها و زمين هست در آن جاويدانند جز آن كس كه خدا بخواهد و اين عطائى است قطع نشدنى ( 108 ) .\r\n\r\nشرح لغات :\r\nشقاء و شقاوت و شقوت همه به معناى بدبختى است . و سعادت نيز ضدّ آن مىباشد .\r\nزفير : آغاز صداى الاغ است و شهيق آخر آن . و نفسى را نيز كه پى در پى از روى اندوه ميكشند و داراى صدا باشد زفير گويند ، و شهيق : صداى طولانى جانسوزى است كه از دل بر آيد .\r\nخلود : بودن در كارى هميشه . و دوام : بقاء هميشگى است . و به همين اعتبار بخداى سبحان « دائم » گفته شود ولى « خالد » گفته نشود .\r\nجذّ : به معناى قطع است .\r\n\r\nتفسير :\r\nخداى سبحان دنبالهء آيهء فوق كه دربارهء « روز مشهود » يعنى روز قيامت بود فرمود :\r\n « وَ ما نُؤَخِّرُهُ إِلَّا لِأَجَلٍ مَعْدُودٍ »  يعنى ما آن روز را تأخير نيندازيم مگر براى مدتى كه خداى تعالى روى علم خويش بصلاح مردم در ادامهء تكليف خود بر ايشان آن روز را تحت شماره در آورده ، و اين تعبير دليل بر نزديكى روز قيامت است زيرا هر چه تحت شماره در آيد رو بزوال و تمامى است . و اينكه حرف « لام » بر سر « اجل » در آورده و بجاى آن « الى » نياورد براى آنست كه « لام » دلالت بر غرض مىكند و معناى جمله آن مىشود كه تأخير آن روى حكمت بوده ولى لفظ « الى » بچنين معنايى دلالت نميكرد .\r\n « يَوْمَ يَأْتِ لا تَكَلَّمُ نَفْسٌ إِلَّا بِإِذْنِهِ »  هنگامى كه روز قيامت بيايد احدى در آن روز جز به اذن پروردگار تعالى و فرمان او تكلم نكند ، يعنى جز بسخن نيكويى كه مأذون هستند تكلم ديگرى نميكند ، زيرا مردم در آنجا ملزم به ترك كارهاى زشت هستند ، و از آنها عمل زشتى سر نميزند و اما چيزهايى كه زشت و قبيح نيست در انجام آن مأذون\r\n\r\n","description":"","footnote":"","page_name":" 123 ","page_number":125},
  {"content":"\r\n\r\nهستند - و اين معنايى است كه جبائى از آيه كرده است - ولى بهتر آن است كه بگوئيم معناى آيه آن است كه در آخرت احدى سخن سودمندى مانند شفاعت و وساطت و امثال آن بر زبان نياورد جز باذن پروردگار .\r\nسؤال - اگر كسى بگويد : چگونه ميان اين آيه با آيات ديگرى كه دلالت دارد بر اينكه كسى در آن روز سخنى نگويد جمع ميكنيد و آنها را با يكديگر وفق ميدهيد ؟ مانند اين آيه كه فرمود :   « هذا يَوْمُ لا يَنْطِقُونَ وَ لا يُؤْذَنُ لَهُمْ فَيَعْتَذِرُونَ »   « 1 » - آن روز روزى است كه سخن نگويند و اجازه‌شان ندهند كه عذر آورند - و اين آيه  « فَيَوْمَئِذٍ لا يُسْئَلُ عَنْ ذَنْبِهِ إِنْسٌ   وَ لا جَانٌّ »  « 2 » - در آن روز از آدمى و جن از گناهش نپرسند - و در جاى ديگر فرمود :  « وَ قِفُوهُمْ إِنَّهُمْ مَسْؤُلُونَ »  « 3 » - نگاهشان داريد كه مورد بازخواست هستند - و امثال اين آيات كه در ظاهر با اين آيه متناقض است ؟\r\nپاسخ - در جواب گوئيم كه روز قيامت داراى توقفگاههايى است كه در بعضى از آن توقفگاهها اجازهء سخن بمردم داده مىشود و در بعضى جاها اجازه نميدهند ، - و اين معنايى است كه از حسن نقل شده - و ديگرى گفته : معناى اينكه فرموده است :\r\n « لا يَنْطِقُونَ »  - در آن روز سخن نميگويند - يعنى از روى منطق و استدلال سخن نميگويند اما در مورد اقرار بگناهان خود و سرزنش كردن يكديگر و گناهان را به گردن يكديگر انداختن با هم سخن ميگويند ، و اين جمله در آيهء فوق مانند آن است كه شما به كسى كه زياد حرف زده اما هيچيك از روى منطق و استدلال نبوده مىگوييد :\r\nچيزى نياوردى و سخنى نگفتى - كه منظور سخن مستدل و منطقى است - و نظيرش را خداى سبحان فرموده است در آنجا كه گويد  « صُمٌّ بُكْمٌ عُمْيٌ »  « 4 » - كر و لال و كورند - در صورتى كه آنها در ظاهر مىشنيدند و سخن ميكردند و مىديدند اما از آنجايى كه سخن حق را نمىپذيرفتند و در آن تدبر نمىكردند مانند شخص كر و لال و كور بودند .\r\n\r\n\r\n","description":"","footnote":"\r\n( 1 ) - سورهء مرسلات آيهء 35 - 36 .\r\n( 2 ) سورهء الرحمن آيهء 39 .\r\n( 3 ) - سورهء صافات آيهء 24 .\r\n( 4 ) سورهء بقره آيهء 18 .\r\n","page_name":" 124 ","page_number":126},
  {"content":"\r\n\r\nو اين هر دو وجهى كه گفته‌اند نيكو است .\r\nو اما آيهء  « فَيَوْمَئِذٍ لا يُسْئَلُ عَنْ ذَنْبِهِ إِنْسٌ وَ لا جَانٌّ »  معنايش آن است كه آنها براى شناسايى و استعلام از گناهانشان پرسش نشوند از جهت اينكه خداى سبحان عالم به اعمال و كردار آنها است و نيازى به پرسش و سؤال نيست ، بلكه پرسش و سؤالى كه از آنها مىشود از روى توبيخ و سر كوفت زدن به آنها است ، و براى آن است كه آنان را ملزم و محكوم كنند چنانچه در آن آيهء ديگر نيز كه فرمود  « وَ قِفُوهُمْ إِنَّهُمْ مَسْؤُلُونَ »  منظور همين است كه پرسش از روى سرزنش را تثبيت فرموده و سؤال از روى استعلام را نفى فرموده است و بنا بر اين تناقضى ميان اين آيات وجود ندارد .\r\n « فَمِنْهُمْ شَقِيٌّ وَ سَعِيدٌ »  و با اين جمله خداى سبحان خبر ميدهد كه آنها دو دسته‌اند ، دسته‌اى اشقياء و بدبختان كه سزاوار عقاب و عذابند ، و دستهء ديگر سعداء و نيكبختان كه مستحق ثواب و پاداش نيك‌اند و شقاوت نيرو و قوهء اسباب بلاء است چنانچه سعادت قوهء اسباب نعمت است ، و شقى آن كسى است كه بكردار زشت خود در نافرمانى خدا بدبخت گشته ، و سعيد آن كسى است كه به كار نيك در راه فرمانبردارى و اطاعت خداوند خوشبخت گرديده ، و مرجع ضمير در « منهم » مردم هستند كه در آيهء پيشين يعنى در آيهء  « مَجْمُوعٌ لَهُ النَّاسُ »  ذكر شده بود ، و برخى گفته‌اند : به « نفس » در جملهء  « لا تَكَلَّمُ نَفْسٌ إِلَّا بِإِذْنِهِ »  بر ميگردد زيرا « نفس » اسم جنس است .\r\n « فَأَمَّا الَّذِينَ شَقُوا فَفِي النَّارِ »  يعنى آنان كه در اثر اعمال زشت مستحق عذاب و در نتيجه بدبخت شده‌اند در آتش دوزخ خواهند بود ، و اينكه پيش از ورود بدوزخ آنها را به شقاوت توصيف فرموده براى آنست كه وضع آنان طورى است كه بدوزخشان ميكشاند و منجر به بدبختيشان مىشود . و اين حديث كه از رسول خدا - صلى اللَّه عليه و آله - روايت شد كه فرمود :\r\n« الشقى شقى فى بطن امه »\r\n- بدبخت در شكم مادرش بدبخت است - منظور خبر دادن از وضع آيندهء آن كسى است كه در اثر ارتكاب اعمال زشت ببدبختى گرايد و همان اعمال زشت او را بدوزخ كشاند ، چنانچه در مورد كسى كه پدر پيرى دارد گويند « او يتيم است » يعنى به زودى يتيم شود - نه آنكه الان\r\n\r\n","description":"","footnote":"","page_name":" 125 ","page_number":127},
  {"content":"\r\n\r\nيتيم است - . « 1 »  « لَهُمْ فِيها زَفِيرٌ وَ شَهِيقٌ »  زجاج گفته : « زفير » و « شهيق » نام صداى افراد غمگين و محزون است . و « زفير » : به نالهء شديد و بد صدا گويند مانند ابتداى صداى الاغ ، و « شهيق » نالهء سخت و بلند را گويند همانند آخر صداى الاغ . و ابن عباس گفته :\r\nمنظور ناله و آه حسرت و نفس بلند و گريهء ممتد مىباشد .\r\n « خالِدِينَ فِيها ما دامَتِ السَّماواتُ وَ الْأَرْضُ إِلَّا ما شاءَ رَبُّكَ »  در تأويل اين آيه در دو\r\n\r\n\r\n","description":"","footnote":"\r\n( 1 ) - و خلاصهء اشكالى كه موجب انحراف جمعى گشته و وسيله‌اى بدست جبريان داده و ديگران از آن پاسخ گفته‌اند و مصنف نيز بطور اجمال باشكال و جواب مزبور اشاره فرموده اين است كه :\r\nبعضى به ظاهر اين آيه تمسك جسته و گفته‌اند : اينكه خداوند مردم را به دو دسته شقى و سعيد تقسيم كرده و اشقياء را اهل دوزخ و سعداء را اهل بهشت دانسته است دليل بر اين است كه جمعى در همين دنيا به حكم خداوند شقى هستند و جمعى ديگر سعيد و خوشبخت هستند و حكم خداوند قطعى و غير قابل تخلف است ، پس آن كس كه شقى است در همين دنيا به حكم خداوند و بطور اجبار شقى است و آن كس كه سعيد است نيز همين گونه است ، و بدنبال اين مطلب آن همه حرفها و سخنها گفته‌اند تا آنجا كه بحديث معروف\r\n« الشقى شقى فى بطن امه و السعيد سعيد فى بطن امه »\r\nنيز در اينباره تمسك جسته و به نظر خودشان مطلب را مسلم گرفته‌اند .\r\nو خلاصهء پاسخى كه مصنف و ديگران دانشمندان بزرگوار از اين سخن داده‌اند آنست كه ظرف حكم خداوند قيامت است نه دنيا و خبرى كه خداوند از شقاوت و سعادت آنها داده و حكمى كه در اينباره فرموده - اگر چه به صورت ماضى است - اما ظرف آن آينده است و چون سر انجام و مآل كار و اعمال و كردار مردم طورى است كه آنها را بشقاوت و سعادت ميكشاند خداى تعالى هم اكنون حكم بشقاوت و سعادت و يا بتعبير ديگر خبر از شقاوت و سعادت آنها داده است چنانچه شما كودكى را كه پدرى پير و فرتوت دارد حكم به يتيمى و بى پدرى او ميكنيد و از وى به يتيم تعبير ميكنيد و منظور اين نيست كه هم اكنون يتيم است بلكه منظور اين است كه با اين وضعى كه او در پيش دارد به زودى يتيم خواهد شد ، و معناى كلام رسول خدا - صلى اللَّه عليه و آله - نيز همين است كه شخص مرتكب اعمال زشت آينده‌اش شقاوت و اهل دوزخ است . . . و البته خوانندگان محترم براى تحقيق بيشتر بايد بكتابهاى مفصلى كه در اينباره نوشته شده از آن جمله بتفسير شريف - الميزان و يا ترجمهء آن در تفسير همين آيه مراجعه كنند و شرح بيشتر از وضع پاورقى ما خارج است و اينمقدار هم براى توضيح كلام مصنف رحمه اللَّه تعالى بود .\r\n","page_name":" 126 ","page_number":128},
  {"content":"\r\n\r\nجاى آن بحث شده و هر دو از جاهاى مشكل قرآن است .\r\nاول - در اينكه خلود و جاويدان ماندن آنها در دوزخ محدود به مدت دوام آسمانها و زمين شده . . .\r\nدوم - در معناى جمله‌اى كه به صورت استثناء آمده كه فرموده  « إِلَّا ما شاءَ رَبُّكَ »  - مگر آن كس را كه خدا بخواهد . . . - « 1 » اما در مورد تفسير جملهء اول چند قول است :\r\n1 - ضحاك و جبائى گفته‌اند : منظور آسمان و زمين آخرت است كه از اين آسمان و زمين دنيا به صورت ديگرى در قيامت تبديل ميشوند و آسمان و زمين آخرت فنا و زوال ندارد و هميشگى است .\r\n2 - منظور آسمان و زمين بهشت و جهنم است ، زيرا هر چه بالاى سر انسان است آن را آسمان گويند چنانچه هر چه را پاى انسان روى آن قرار گيرد زمين گويند . و اين وجه نيز مانند وجه اول و يا نزديك به آن است .\r\n3 - وجهى است كه حسن گفته و آن اين است كه اين جمله براى تشبيه ذكر شده و معناى  « ما دامَتِ السَّماواتُ وَ الْأَرْضُ . . . »  يعنى تا قيامت بر پا است و آن هميشگى است چنانچه دوام آسمان و زمين دنيا به مقدار مدت دوام دنيا است .\r\n4 - جملهء مزبور كناية از ابديت و هميشگى بودن است و منظور خصوص آسمان\r\n\r\n\r\n","description":"","footnote":"\r\n( 1 ) - آنچه موجب شده كه مؤلف ( ره ) در اينجا بطور مبسوط بحث كند و اين آيهء شريفه را از آيات مشكلهء قرآن كريم بداند مطلبى است كه در بادى نظر از ظاهر آيه استفاده مىشود زيرا از دو جاى اين آيه بحسب ظاهر استفاده مىشود كه كفار و اهل شقاوت هميشه در دوزخ نيستند و باصطلاح مخلد در جهنم نخواهند بود ، يكى از جملهء  « ما دامَتِ السَّماواتُ وَ الْأَرْضُ . . . »  كه توقف آنها را در دوزخ محدود به زمان وجود آسمانها و زمين فرموده و ما بطور قطع ميدانيم كه روزى فرا ميرسد كه آسمانها و زمين از هم متلاشى شده و نابود شوند ، و ديگر از آنجا كه فرمود  « إِلَّا ما شاءَ رَبُّكَ »  كه توقف آنها را معلق بمشيت خود دانسته و حكم به خلود آنها نفرموده است . . .\r\nبا اينكه در آغاز آيه و همچنين در آيات ديگر قرآنى حكم بخلود كفار در جهنم شده و توقف آنها را در دوزخ محدود و معلق به چيزى نفرموده است ؟\r\n","page_name":" 127 ","page_number":129},
  {"content":"\r\n\r\nو زمين نيست و اين رسم عرب است كه براى دور كردن مطلب و ابديت آن اين گونه سخن ميگويند مثلا كارى را كه هرگز نميخواهند انجام دهند ميگويند « لا افعل - ذلك ما اختلف الليل و النهار و ما دامت السماوات و الارض ، و ما نبت النبت ، و ما اطنت الإبل و ما اختلف الجرة و الدرة ، و ما ذرّ شارق » - تا شب و روز در گردش است و آسمان و زمين بر پا است ، و گياه ميرويد ، و شتر ناله مىكند ، و يا دهانش كف مىكند ، و يا آفتاب ميتابد من اين كار را نمىكنم - و يا امثال اين كنايات كه منظور انجام ندادن كار است براى هميشه ، منتهى چون به خيال خودشان اين چيزها قابل تغيير و تبديل نيست و هميشگى است با اين الفاظ ميگويند ، خداى سبحان نيز در اين آيه روى خرد و فهم آنها و محاورات كلام آنها اين گونه فرموده است . و عمرو بن معديكرب در همين باره گويد :\r\n و كل اخ مفارقة اخوه * لعمر ابيك الا الفرقدان « 1 » \r\nو زهير نيز گفته :\r\n الا لا أرى على الحوادث باقياً * و لا خالداً الا الجبال الرواسيا \r\n و الا السماء و النجوم و ربنا * و ايامنا معدودة و اللياليا « 2 » \r\nكه اشياء فوق را هميشگى و غير قابل زوال خيال كرده‌اند .\r\nو در معناى جملهء  « إِلَّا ما شاءَ رَبُّكَ »  نيز دانشمندان وجوهى گفته‌اند :\r\n1 - استثناء در زيادى است يعنى زيادى عذاب در مورد دوزخيان و زيادى نعمت دربارهء بهشتيان ، و خلاصهء معنى اين است كه اشقياء در دوزخند و « زفير » و « شهيق » دارند بجز آن مقدار كه خدا بخواهد عذابشان را بيفزايد چنانچه شخص برفيقش بگويد « من يكهزار دينار از تو طلبكارم به غير از دو هزار دينارى كه در فلان روز به تو قرض دادم » كه در اينجا دو هزار دينار بيش از يكهزار است و زيادى هرگز از چيز اندك استثناء نمىشود ، و در حقيقت « الا » به معناى « سوى » است چنانچه گفته شود « ما كان معنا رجل الا زيد » كه\r\n\r\n\r\n","description":"","footnote":"\r\n( 1 ) - بجان پدرت سوگند كه هر برادرى از برادر خود جدا مىشود مگر ستاره‌هاى فرقدان .\r\n( 2 ) - بدانكه حوادث روزگار دائم و هميشگى نيست مگر كوه‌هاى پا بر جا و آسمان و ستارگان و پروردگار ما و روزهاى معدود و شبها .\r\n","page_name":" 128 ","page_number":130},
  {"content":"\r\n\r\nبه معناى « سوى زيد » است . يعنى مردى جز زيد با ما نيست ، در اينجا نيز معناى آيه اين است كه دوزخيان زفير و شهيق دارند بجز آن عذابهايى كه خدا براى آنها بخواهد و اين وجهى است كه زجاج و فراء و على بن عيسى و جمعى گفته‌اند . 2 - استثناء در مورد توقف آنان در محشر و حساب و همچنين مدتى كه در برزخ هستند مىباشد يعنى آنها در دوزخ جاويدانند مگر آن مقدار زمانى را كه در برزخ و قيامت و محشر پيش از ورود بدوزخ بخواهد ، زيرا اگر اين استثنا نبود شايد كسى خيال ميكرد كفار و اهل دوزخ از همان وقتى كه مرگشان فرا ميرسد بدوزخ رفته و در آن جاويدانند ، و اين استثنا براى فهماندن همين نكته است كه هنگام برزخ و محشر و حساب تحت مشيت حق هستند و خلود در دوزخ پس از انجام اين مراحل است و براى اينكه استثناء خالى از فائده نباشد همين اندازه كافى است ، و اين وجهى است كه از ما زنى نقل شده و جبائى نيز آن را اختيار كرده . و اگر كسى بگويد : چگونه پيش از آنكه آنها بدوزخ روند از خلود آنها در دوزخ استثناء شده ؟ جواب آنست كه اين استثناء در موردى كه خبر از ورود آنها بدوزخ نيز پيش از آن صورت گيرد ، چنانچه در اينجا است - جايز مىباشد .\r\n3 - استثناء بجملهء  « لَهُمْ فِيها زَفِيرٌ وَ شَهِيقٌ »  مربوط است نه به خلود در جهنم و معناى آن چنين است كه : آنها در جهنم صداها و ناله‌ها دارند بجز آنچه خدا بخواهد از ساير انواع عذاب ، چنانچه در آيهء بعدى - در مورد اهل بهشت نيز كه نظير اين استثناء آمده - مربوط بنعمتهاى بهشتيان است كه از مدلول كلام استفاده مىشود ، يعنى اهل بهشت داراى نعمت هستند بجز آن نعمتهاى ديگرى كه خدا براى آنها بخواهد و دليل بر اين معنى همان دنبالهء آيه است كه فرموده « عطاء غير مجذوذ » - عطائى پايان ناپذير و قطع نشدنى - و اين قولى است كه از زجاج نقل شده .\r\n4 - فراء گفته « الا » در اينجا به معناى « واو » است و بقول شاعر استشهاد كرده كه گفته است :\r\n و أرى لها داراً بأغدرة * السيدان لم يدرس لها رسم \r\n\r\n","description":"","footnote":"","page_name":" 129 ","page_number":131},
  {"content":"\r\n\r\n الا رماداً هامداً دفعت * عنه الرياح خوالد سحم « 1 » \r\nكه در اين شعر « الا » به معناى « واو » است و گرنه سخنى متناقض گفته بود ، و در آيه نيز چنين معنى مىشود كه اشقياء هميشه در دوزخند و آنچه خدا بخواهد . ولى اين معنى را كه « الا » به معناى « واو » باشد اهل تحقيق از نحويين ضعيف دانسته و مورد قبول آنها نيست .\r\n5 - منظور از اشقياء در آيهء شريفه همهء آن افرادى هستند كه بدوزخ ميروند چه آنها كه اهل ايمان و طاعت بوده و گناهانى از آنها سر زده كه براى مدت معينى مستوجب دخول در آتش گشته‌اند و سپس از دوزخ خارج شده و ببهشت ميروند و چه آنها كه اهل ايمان نبوده و براى هميشه جاويدان و مخلد در دوزخند ، و بنا بر اين منظور از جملهء  « إِلَّا ما شاءَ رَبُّكَ »  همان مردم با ايمانى هستند كه پس از مدتى بخاطر ايمانشان از دوزخ بيرون آمده و ببهشت ميروند . منتهى اين معنى احتياج باثبات مطلب ديگرى هم دارد و آن اين است كه لفظ « ما » بايد به معناى « من » باشد « 2 » تا معنى درست آيد ، و اينمطلب هم با توجه بموارد ديگرى كه « ما » به همين معنى آمده ثابت مىشود مانند اين آيهء شريفه   « سَبَّحَ لِلَّهِ ما فِي السَّماواتِ وَ ما فِي الْأَرْضِ »   « 3 » و يا مانند اينكه عرب در وقت شنيدن صداى رعد آسمان گويد : « سبحان ما سبحت له » . - اين دربارهء اهل دوزخ .\r\nو اما جمله‌اى كه به همين مضمون دربارهء اهل بهشت در آيه آمده آن نيز روى همين معنى درست است زيرا خداى تعالى خبر ميدهد كه نيكبختان نيز در بهشت جاويدانند مگر آن كس را كه خدا بخواهد و استثناء در مورد همانهايى است كه از\r\n\r\n\r\n","description":"","footnote":"\r\n( 1 ) - و خانه‌اى از وى در « اغدرة السيدان » ( كه نام جايى است ) ديدم كه آثار آن از بين رفته بود و خاكسترى انباشته كه سنگهاى سياه مطبخ بادها را از آن دور كرده و مانع بر باد رفتنشان شده بود .\r\n( 2 ) - خوانندگان محترمى كه با ادبيات عرب سر و كار دارند ميدانند كه معمولا لفظ « ما » در غير دوى العقول استعمال شود و « من » در ذوى العقول و چون در اين معنى اين اشكال بذهن ميآيد كه چگونه « ما » به معناى « من » آمده مصنف در صدد پاسخ بر آمده است .\r\n( 3 ) - سورهء صف آيهء 1\r\n","page_name":" 130 ","page_number":132},
  {"content":"\r\n\r\nدوزخ بيرون آمده و داخل بهشت ميشوند يعنى استثناء از زمان جاويدان بودن آنها در بهشت است با اين بيان كه آن دسته‌اى هم كه از دوزخ بيرون آمده و ببهشت ميروند بايد جاويدان بودن آنها را نيز خداى سبحان خبر دهد تا معلوم گردد كه آنها نيز پس از دخول در بهشت جاويدانند و اينمطلب را با همين استثناء خبر داده است ، و بعبارت ديگر استثناء در مورد بهشتيان استثناى از زمان است و در مورد دوزخيان استثناى از اعيان است ، و در حقيقت معنى استثناء در مورد بهشتيان اين گونه است كه آن دسته‌اى كه ببهشت ميروند نيز جاويدان در آنند مگر آنهايى را كه خدا بخواهد كه پيش از ورود ببهشت بدوزخشان ببرد ، كه آنها نيز پس از ورود ببهشت در آن جاويدانند .\r\nسؤال ديگرى كه روى اين معنى باقى ميماند اين سؤال است كه چگونه لفظ « شقى » بر اين دسته اطلاق شده با اينكه اين هايى كه پس از مدتى از دوزخ بيرون آمده و ببهشت ميروند در حقيقت « سعيد » و نيكبخت هستند ؟ و پاسخ اين سؤال هم اين است لفظ « شقى » و « سعيد » باعتبار حالاتى است كه آنها دارند ، و آن زمانى كه آنان در دوزخ و گرفتار عذاب الهى هستند اهل شقاوت و بدبختى هستند ، و زمانى كه از دوزخ بيرون آمده و ببهشت ميروند در زمرهء سعداء و نيكبختانند و اطلاق لفظ در هر جا روى وضعى است كه آنها شايستگى آن را دارند .\r\nو اين معنايى است كه از ابن عباس و جابر بن عبد اللَّه و ابو سعيد خدرى و قتاده و سدى و ضحاك و جمعى ديگر از مفسرين نقل شده است .\r\nو ابو روق از ابن عباس روايت كرده كه گفته است : اهل شقاوت در اينجا كسانى هستند كه كافر در آنها وجود ندارد بلكه اينان مردمى هستند از اهل توحيد كه در اثر گناهانشان بدوزخ ميروند و سپس با تفضل الهى از دوزخ بيرون آمده ببهشت ميروند ، و از اينرو در حالى كه بدوزخ ميروند از اشقياء هستند و هنگامى كه ببهشت ميروند از سعداء محسوب ميگردند . و قتاده گفته : خدا خود ميداند با آنها چگونه رفتار كند همين قدر ما ميدانيم كه گروهى در اثر گناهانشان دچار آتش ميشوند و آن گاه خداى تعالى برحمت خويش آنان را ببهشت ميبرد . و همينها هستند كه شفاعت شامل حالشان\r\n\r\n","description":"","footnote":"","page_name":" 131 ","page_number":133},
  {"content":"\r\n\r\nمىشود . و انس بن مالك از رسول خدا - صلى اللَّه عليه و آله - روايت كرده كه در قيامت گروهى از دوزخ نجات مييابند و بيرون ميآيند .\r\nو مختار ما نيز در معناى آيه همين قول است ، و اين معنا بهتر از ساير معانى است .\r\n6 - شرط و تعليق در آيه از باب تعليق بمحال و براى تأكيد در خلود و ابديت است يعنى خداوند هرگز خروج آنها را از دوزخ نميخواهد و مشيتش جز بر همين معنى تعلق نگيرد .\r\n7 - حسن گفته : خداى سبحان در آغاز استثناء فرموده ولى بدنبالش خلود آنها را بطور قطع با جملهء  « إِنَّ رَبَّكَ فَعَّالٌ لِما يُرِيدُ »  بيان فرموده ، و از اين جملهء بعدى معلوم مىشود كه همان خلودشان را در آتش اراده فرموده است . و نزديك به همين قول وجهى است كه از زجاج و غير او نقل شده كه گفته‌اند : رسم عرب بر اين است كه گاهى در كلام خود كارى را استثناء مىكند ولى آن را انجام ميدهد مانند اينكه ميگويد : « به خدا زيد را ميزنم مگر آنكه نظرم بر گردد » با اينكه تصميم به زدن او دارد .\r\n8 - يحيى بن سلام بصرى گفته : كه استثناء مربوط به زمان ورودشان در دوزخ است زيرا اهل بهشت و دوزخ گروه گروه و بتدريج داخل ميشوند بدليل آيه‌اى كه ميفرمايد  « وَ سِيقَ الَّذِينَ كَفَرُوا إِلى جَهَنَّمَ زُمَراً . . . »  « 1 » و دربارهء بهشتيان نيز فرموده  « وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً . . . »  « 2 » و بنا بر اين ، استثناء مربوط به مقدار زمانى است كه ميان ورود آنها ببهشت و دوزخ فاصله مىشود .\r\n9 - وجهى است كه شيخ طوسى ( ره ) در تفسير خود ذكر كرده و آن را از جمعى از علماى اماميه نقل فرموده است و آن وجه اين است كه عذاب و خلود در آيه مربوط بقبر و برزخ است يعنى آنها در آتش و عذاب مخلد هستند تا وقتى كه آسمان و زمين دنيا بر پا است و چون آنها معدوم شدند عذابشان بر طرف گردد تا دوباره براى حساب روز قيامت محشور گردند .\r\n10 - وجهى است كه از ابى مجلز نقل شده و او گفته است : منظور از اين استثناء\r\n\r\n\r\n","description":"","footnote":"\r\n( 1 ) - سورهء رمز آيهء 71 .\r\n( 2 ) سورهء رمز آيهء 73 .\r\n","page_name":" 132 ","page_number":134},
  {"content":"\r\n\r\nآنست كه آنها در آتش دوزخ جاويدانند مگر آنها را كه خدا بخواهد و از ايشان درگذرد و بدوزخشان نبرد و منظور همان اهل توحيد هستند كه خدا اگر بخواهد از آنها ميگذرد .\r\n « وَ أَمَّا الَّذِينَ سُعِدُوا »  و اما آنان كه بسبب فرمانبردارى و اطاعت خدا و دورى از گناه سعيد و نيكبخت شدند .\r\n « فَفِي الْجَنَّةِ خالِدِينَ فِيها ما دامَتِ السَّماواتُ وَ الْأَرْضُ »  تا آسمانها و زمين بر پا است در بهشتند .\r\n « إِلَّا ما شاءَ رَبُّكَ »  در اين جمله نيز همهء آن معانى محتمل است بجز آنچه در آنجا گفته شده كه برخى از اشقياء ممكن است از دوزخ بيرون آمده و نجات پيدا كنند ، زيرا همهء مسلمانان اتفاق و اجماع كرده‌اند بر اينكه هر كس مستحق ثواب شد داخل بهشت مىشود و پس از ورود ببهشت هرگز بيرون نخواهد رفت .\r\n « عَطاءً غَيْرَ مَجْذُوذٍ »  عطائى پايان ناپذير و تمام نشدنى .\r\n\r\n","description":"","footnote":"","page_name":" 133 ","page_number":135},
  {"content":"\r\n\r\n\r\n[ سوره هود ( 11 ) : آيات 109 تا 112 
  ]\r\nفَلا تَكُ فِي مِرْيَةٍ مِمَّا يَعْبُدُ هؤُلاءِ ما يَعْبُدُونَ إِلاَّ كَما يَعْبُدُ آباؤُهُمْ مِنْ قَبْلُ وَ إِنَّا لَمُوَفُّوهُمْ نَصِيبَهُمْ غَيْرَ مَنْقُوصٍ ( 109 ) وَ لَقَدْ آتَيْنا مُوسَى الْكِتابَ فَاخْتُلِفَ فِيهِ وَ لَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ وَ إِنَّهُمْ لَفِي شَكٍّ مِنْهُ مُرِيبٍ ( 110 ) وَ إِنَّ كُلاًّ لَمَّا لَيُوَفِّيَنَّهُمْ رَبُّكَ أَعْمالَهُمْ إِنَّهُ بِما يَعْمَلُونَ خَبِيرٌ ( 111 ) فَاسْتَقِمْ كَما أُمِرْتَ وَ مَنْ تابَ مَعَكَ وَ لا تَطْغَوْا إِنَّهُ بِما تَعْمَلُونَ بَصِيرٌ ( 112 )\r\n\r\nترجمه :\r\nپس تو ( اى محمد ) در بطلان آنچه اينان ( بجز خدا ) مىپرستند در ترديد مباش كه اينان جز آنچه را پدرانشان از پيش مىپرستيده‌اند پرستش نمىكنند ، و ما نصيب ( و كيفر ) آنها را محققاً بىكم و كاست خواهيم داد ( 109 ) و براستى كه ما بموسى كتاب - داديم ولى در آن اختلاف كردند ، و اگر گفتار پروردگارت از پيش نگذشته بود ( كه عذابشان را بتأخير اندازد ) ميان ايشان داورى شده بود ( و دچار عذاب ميشدند ) و اينان دربارهء آن ( وعد و وعيدها ) بترديدى سخت اندرند ( 110 ) و محققاً پروردگار تو سزاى\r\n\r\n","description":"","footnote":"","page_name":" 134 ","page_number":136},
  {"content":"\r\n\r\nكردار همه‌شان را بطور كامل ميدهد كه او به آنچه ميكنند آگاه است ( 111 ) پس ( اى محمد ) چنانچه مأمور هستى پايدار باش ، و نيز هر كه با تو بسوى خدا بازگشته و دچار سركشى نشويد كه او بدانچه ميكنيد بينا است ( 112 ) .\r\n\r\nشرح لغات :\r\nمرية : - بكسر ميم و ضم آن - : شك و ترديد .\r\nنصيب : حظ و بهره .\r\nاستقامت : پايدارى در يك جهت و منحرف نشدن به چپ و راست .\r\nطغيان : تجاوز از حدّ و انحراف بسوى فساد و تباهى .\r\n\r\nتفسير :\r\n « فَلا تَكُ فِي مِرْيَةٍ مِمَّا يَعْبُدُ هؤُلاءِ »  ترديد نداشته باش كه آنچه را اينان بجز خدا مىپرستند باطل است و بدنبال اين پرستش به آتش دوزخ دچار خواهند شد .\r\n « ما يَعْبُدُونَ إِلَّا كَما يَعْبُدُ آباؤُهُمْ مِنْ قَبْلُ »  و اين پرستش غير خدا جز از روى تقليد از پدران خودشان نيست .\r\n « وَ إِنَّا لَمُوَفُّوهُمْ نَصِيبَهُمْ غَيْرَ مَنْقُوصٍ »  و ما سزاى اعمال و عقابشان را بطور كامل ميدهيم و چيزى را از آنچه استحقاق دارند كم نخواهيم كرد ، و با اين جمله خداى سبحان آنها را از عفو خويش نوميد و مأيوس كرده است ، و ابن زيد گفته : يعنى ما پس از اينكه مطابق حكم و فرمان خويش بهرهء نيك آنها را در دنيا بطور كامل خواهيم داد ، در قيامت نيز به مقدار استحقاقى كه دارند عقابشان خواهيم كرد .\r\n « وَ لَقَدْ آتَيْنا مُوسَى الْكِتابَ »  ما بموسى كتاب - يعنى توراة - داديم .\r\n « فَاخْتُلِفَ فِيهِ »  پس قوم او در آن اختلاف كردند ، يعنى در درستى و صحت آن كتابى كه بر وى نازل شده بود ، اختلاف كردند ، و منظور دلدارى پيغمبر - صلى اللَّه عليه و آله - است كه اگر قوم تو قرآن را انكار كرده و تو را تكذيب ميكنند قوم موسى نيز با وى چنين كردند و تو محزون و غمناك مباش .\r\n « وَ لَوْ لا كَلِمَةٌ سَبَقَتْ مِنْ رَبِّكَ »  و اگر نبود آن خبر گذشته از جانب خدا كه كيفر ايشان\r\n\r\n","description":"","footnote":"","page_name":" 135 ","page_number":137},
  {"content":"\r\n\r\nرا روى مصلحت تا روز قيامت بتأخير اندازد .\r\n « لَقُضِيَ بَيْنَهُمْ »  در ثواب و عقاب هر كس شتاب ميكرد . و برخى گفته‌اند : يعنى كار مؤمنان و كافران را بتمامى يكسره ميكرد و مؤمنان را نجات داده و كافران را هلاك و نابود ميكرد .\r\n « وَ إِنَّهُمْ لَفِي شَكٍّ مِنْهُ مُرِيبٍ »  يعنى كافران در وعده و وعيد خدا در شك و ترديد سختى هستند . و برخى گفته‌اند : يعنى قوم موسى در مورد نبوت آن حضرت در شك و ترديد بودند .\r\n « وَ إِنَّ كُلًّا »  و محققاً همهء منكران و مخالفان ، و برخى گفته‌اند : يعنى تمامى هر دو دسته از تصديق كنندگان و تكذيب كنندگان . . .\r\n « لَمَّا لَيُوَفِّيَنَّهُمْ رَبُّكَ أَعْمالَهُمْ »  يعنى پروردگار تو جزاى اعمال آنها را بطور كامل ميدهد ، اگر خير است جزاى خير و اگر شرّ است جزاى همان را خواهد داد .\r\n « إِنَّهُ بِما   يَعْمَلُونَ خَبِيرٌ »  كه وى براستى نسبت به اعمال شما و سزاى آنها دانا است و چيزى بر او مخفى و پوشيده نيست .\r\n « فَاسْتَقِمْ كَما أُمِرْتَ »  اى محمد بر موعظه و بيم دادن و تمسك بطاعت حق و امر و دعوت بدان پايدار باش ، و استقامت : همان اداى مأموريت و رساندن آن و جلوگيرى از منهيات الهى است چنانچه در قرآن مأمور بدان شده بود .\r\n « وَ مَنْ تابَ مَعَكَ »  ابن عباس گفته : يعنى كسانى هم كه به پيروى از تو از شرك و بت پرستى بازگشته‌اند بايد استقامت ورزند و پايدارى كنند چنانچه مأمور هستند ، و ديگرى گفته : يعنى كسى كه بسوى خدا و پيغمبرش بازگشته و متوجه شده بايد استقامت ورزد ، يعنى مؤمنان نيز بايد پايدارى كنند ، و قول ديگر آن است كه : تو بايد نسبت بأداى رسالت استقامت ورزى و مؤمنان نيز در مورد قبول و پذيرش آن استقامت داشته باشند .\r\n « وَ لا تَطْغَوْا »  يعنى با كم و زياد كردن آن از امر و فرمان خدا تجاوز نكنيد كه از حد استقامت خارج شويد ، و جبائى گفته : يعنى نعمت و آسايش شما را بطغيان وادار\r\n\r\n","description":"","footnote":"","page_name":" 136 ","page_number":138},
  {"content":"\r\n\r\nنكند كه از حد استقامت خارج گرديد ، و معناى سوم آنست كه گفته‌اند : يعنى نافرمانى و مخالفت با خدا نكنيد .\r\n « إِنَّهُ بِما تَعْمَلُونَ بَصِيرٌ »  كه براستى خداوند به اعمال شما دانا است و چيزى بر وى پوشيده نماند . و واحدى بسند خود از عمر بن خطاب روايت كرده كه رسول خدا - صلى اللَّه عليه و آله - فرمود : اگر آن قدر نماز بخوانيد كه پشتتان خم شود ، و روزه بگيريد تا چون ستونها ( بيجان ) گرديد ، اما ( در عوض ) دو تا نزد شما محبوبتر از يكى باشد به حد استقامت نرسيده‌ايد « 1 » .\r\nو ابن عباس گفته : هيچ آيه‌اى بر رسول خدا - صلى اللَّه عليه و آله - نازل نشده كه سخت‌تر و پر مشقت‌تر از اين آيه باشد ، و از همين رو بود كه وقتى اصحاب از آن حضرت پرسيدند : چه زود پيرى در شما اثر كرده ؟ در جواب آنها فرمود :\r\n« شيّبتنى هود و الواقعة »\r\n- سورهء هود و واقعة پيرم كرد - .\r\n\r\nنظم و ارتباط اين آيات\r\nاما ارتباط آيهء اولى بما قبل از اينجهت است كه خداى سبحان داستان امتهاى گذشته و نابودى آنها را بخاطر كفرشان بيان فرمود ، دنبال آن در اين آيات بطلان عقيده و رفتارشان را ذكر كرده و ضمناً بيان داشته كه سزاى اعمالشان را بطور وافى و كامل به آنها ميدهد .\r\nو ابو مسلم گفته : ارتباط اين آيه با آيات قبلى از اين نظر است كه چون در آيات قبلى جريان اختلاف امتها را از روى تكذيب نسبت به پيمبرانشان بيان داشته ، در اينجا نيز بيان فرموده كه اختلاف اين مردم نيز مانند اختلاف آنها از روى كفر و عناد بوده نه از روى اجتهاد . و همچنين ارتباط آيهء دوم با آيات قبلى از اين نظر است كه در اينجا بيان فرمايد : تكذيب اين مردم كافر بدانچه بر تو نازل شده مانند تكذيب قوم موسى است بدانچه بر وى نازل كرديم .\r\n\r\n\r\n","description":"","footnote":"\r\n( 1 ) - ظاهراً منظور از جملهء « دو تا نزد شما محبوبتر از يكى باشد . . . » كنايه از استبداد رأى و اجتهاد در مقابل دستورات الهى است ، يعنى شخص مسلمان و مؤمن بدستورات الهى بايد مطيع و فرمانبردار باشد و هر چه را به دو دستور داده‌اند بپذيرد .\r\n","page_name":" 137 ","page_number":139},
  {"content":"\r\n\r\n\r\n[ سوره هود ( 11 ) : آيات 113 تا 117 
  ]\r\nوَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ وَ ما لَكُمْ مِنْ دُونِ اللَّهِ مِنْ أَوْلِياءَ ثُمَّ لا تُنْصَرُونَ ( 113 ) وَ أَقِمِ الصَّلاةَ طَرَفَيِ النَّهارِ وَ زُلَفاً مِنَ اللَّيْلِ إِنَّ الْحَسَناتِ يُذْهِبْنَ السَّيِّئاتِ ذلِكَ ذِكْرى لِلذَّاكِرِينَ ( 114 ) وَ اصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ ( 115 ) فَلَوْ لا كانَ مِنَ الْقُرُونِ مِنْ قَبْلِكُمْ أُولُوا بَقِيَّةٍ يَنْهَوْنَ عَنِ الْفَسادِ فِي الْأَرْضِ إِلاَّ قَلِيلاً مِمَّنْ أَنْجَيْنا مِنْهُمْ وَ اتَّبَعَ الَّذِينَ ظَلَمُوا ما أُتْرِفُوا فِيهِ وَ كانُوا مُجْرِمِينَ ( 116 ) وَ ما كانَ رَبُّكَ لِيُهْلِكَ الْقُرى بِظُلْمٍ وَ أَهْلُها مُصْلِحُونَ ( 117 )\r\n\r\nترجمه :\r\nو ( از روى دوستى و همبستگى ) بمردمى كه ستم كرده‌اند متمايل نشويد كه به عذاب دوزخ گرفتار ميشويد و بجز خدا ياورى ( براى دفع عذاب ) نداريد و هرگز يارى نخواهيد شد ( 113 ) و بپادار نماز را در دو طرف روز و پاسى از شب كه براستى كارهاى نيك بديها را از بين ميبرد ، و اين اندرزى است براى اندرزگيران ( 114 ) و صبر كن كه خدا\r\n\r\n","description":"","footnote":"","page_name":" 138 ","page_number":140},
  {"content":"\r\n\r\nپاداش نيكوكاران را ضايع نمىكند ( 115 ) پس چرا در ميان بازماندگان مردمان گذشته بجز افراد كمى از آنها كه نجاتشان داديم افرادى نبودند كه از فساد و ( تباهى ) در روى زمين جلوگيرى كنند و كسانى كه ستم كردند پيروى از لذتهايى كردند كه بدانها سرگرم و معتاد شده و مردمى بدكار و مجرم بودند ( 116 ) و پروردگار تو چنان نيست كه مردم دهكده‌ها را از روى ستم نابود كند در صورتى كه اهل آنها صلح جو ( و اصلاحگر ) باشند ( 117 ) .\r\n\r\nشرح لغات :\r\nركون : اعتماد و سكون نفس نسبت به چيزى از روى علاقهء بدان .\r\nبقية : باقيماندهء چيزى ، و اگر گفتند « در فلان كس بقيه‌اى هست » يعنى فضلى هست ، و اين جمله در مورد مدح و ستايش به كار رود .\r\nاترفوا : يعنى عادت به رفاه و آسايش و خوشى كرده‌اند ، چون « ترفّه » به معناى عادت كردن بنعمت است .\r\n\r\nتفسير :\r\nخداى سبحان در اين جا مردم را از مداهنهء در دين و دورويى و تمايل بسوى ستمگران باز داشته و چنين گويد :\r\n « وَ لا تَرْكَنُوا إِلَى الَّذِينَ ظَلَمُوا »  ابن عباس گفته : در هيچ امرى از امور دين خود بسوى مشركين متمايل نشويد . و سدى و ابن زيد گفته‌اند : يعنى با ستمكاران چاپلوسى نكنيد ، و از قاضى نقل شده كه گفته است : ركون بسوى ظالمين كه در اين آيه از آن نهى شده آن است كه كسى در ستم و ظلم آنها شركت كند و از كار آنها اظهار رضايت نمايد يا اظهار دوستى و محبت آنها را بكند ، و اما اگر كسى از روى تقيه و دفع شرّشان بنزد آنها برود و آميزش و مخالطت با ايشان كند جايز است . و نزديك به همين معنى از ائمهء اطهار عليهم السلام روايت شده كه فرموده‌اند\r\n« ركون با ظالمان »\r\nبه معناى دوستى و خير خواهى و فرمانبردارى آنها است .\r\n « فَتَمَسَّكُمُ النَّارُ وَ ما لَكُمْ مِنْ دُونِ اللَّهِ مِنْ أَوْلِياءَ »  يعنى دچار عذاب دوزخ خواهيد\r\n\r\n","description":"","footnote":"","page_name":" 139 ","page_number":141},
  {"content":"\r\n\r\nشد ، و بجز خدا ياورى نداريد كه عذاب را از شما دور سازد .\r\n « ثُمَّ لا تُنْصَرُونَ »  و در دنيا نيز بر دشمنان خود يارى نشويد ، يعنى بر آنها پيروز نشويد زيرا نصرت و يارى خدا هم نوعى ثواب و پاداش است كه مخصوص فرمانبرداران و اهل طاعت است .\r\n « وَ أَقِمِ الصَّلاةَ »  و نماز را بپادار يعنى ركوع و سجده و ساير واجبات و افعال آن را بطور كامل انجام ده . و بعضى گفته‌اند : يعنى در حال استواى قامت آن را انجام ده ، و ديگرى گفته . يعنى پيوسته انجام ده .\r\n « طَرَفَيِ النَّهارِ وَ زُلَفاً مِنَ اللَّيْلِ »  از ابن عباس و ابن زيد نقل شده كه گفته‌اند :\r\nمنظور از « دو طرف روز » در آيهء شريفه نماز صبح و مغرب است ، و منظور از « پاسى از شب » نماز عشاء است و « زلف » كه در آيه است اولين ساعات شب است ، و بدنبال اين معنى گفته‌اند : و اينكه خداوند نماز ظهر و عصر را بيان نكرد بخاطر يكى از دو جهت بوده : يا براى اينكه مطلب آشكار و ظاهر بوده و احتياجى بذكر نداشته كه آن دو نمازهاى روزانه است ، و اين مانند آنست كه فرموده باشد : نماز را در دو طرف روز بخوان با آن نمازى كه معروف و معلوم است كه در روز بايد بخوانى . و يا براى آن بوده است كه اين دو نماز در ضمن يكى از دو طرف كه طرف آخر روز باشد ذكر شده است ، زيرا زمان نماز ظهر و عصر بعد از زوال است و از اينرو به آخر روز نزديكترند ، و خداى سبحان در آيهء ديگر فرمود :  « أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ »  « 1 » و منظور از « دلوك شمس » همان زوال خورشيد است . . . و اين معنايى است كه از امام باقر عليه السلام نيز روايت شده . و جمعى ديگر چون زجاج و حسن گفته‌اند : نماز دو طرف روز همان نماز صبح و ظهر و عصر است و نماز در پاسى از شب همان نماز مغرب و عشاء است ، و اينان گفته‌اند : طرف چيز بايد جزء آن باشد و معلوم است كه نماز مغرب جزء روز نيست . و حسن به همين مضمون حديثى نيز از رسول خدا - صلى اللَّه عليه و آله روايت كرده است كه آن حضرت فرمود : نماز در « زلف الليل » نماز مغرب و عشاء است .\r\n\r\n\r\n","description":"","footnote":"\r\n( 1 ) - سورهء اسراء آيهء 78 .\r\n","page_name":" 140 ","page_number":142},
  {"content":"\r\n\r\nو قول ديگر آنست كه منظور از دو طرف روز نماز صبح و عصر است .\r\n « إِنَّ الْحَسَناتِ يُذْهِبْنَ السَّيِّئاتِ »  خوبيها بديها را ميبرد . ابن عباس و بيشتر از مفسران گفته‌اند : يعنى نمازهاى پنجگانه موجب پاك شدن گناهانى است كه در ساعات ما بين آنها از انسان سر مىزند . چون از نظر ادبى « الف » و « لام » در « الحسنات » الف و لام تعريف است و به « صلاة » باز ميگردد . و واحدى بسند خود از ابى عثمان روايت كرده كه گفت : من همراه سلمان در زير درختى بوديم و سلمان شاخهء خشكى از آن درخت كند و حركتش داد تا برگهاى آن ريخت ، آن گاه گفت : اى أبا عثمان از من نمىپرسى چرا اين كار را كردم ؟ علتش را پرسيدم ؟ سلمان در جواب گفت : هنگامى من با رسول خدا - صلى اللَّه عليه و آله - زير درختى بودم و آن حضرت همچنين شاخهء خشكى را از درخت كند و تكان داد تا برگهايش ريخت سپس به من فرمود : اى سلمان ! از من نميپرسى چرا اين كار را كردى ، و چون من علت آن را سؤال كردم و رسول خدا - صلى اللَّه عليه و آله - در جواب من فرمود : هنگامى كه شخص مسلمان وضوى خود را به خوبى گرفت و نماز هاى پنجگانه را بجاى آورد گناهانش بريزد چنانچه اين برگها به روى زمين ريخت .\r\n- اين كلام را گفت - و سپس اين آيه را قرائت فرمود .\r\nو بسند خود از ابى امامة روايت كرده كه گفت : با رسول خدا - صلى اللَّه عليه و آله - در مسجد نشسته بوديم كه مردى بنزد آن حضرت آمده گفت : اى رسول خدا من گناهى كرده‌ام حدّ آن را بر من جارى فرما ! حضرت فرمود : آيا نماز را با ما ميخوانى ؟\r\nگفت : آرى اى رسول خدا ، فرمود : خدا حدّ تو را - يا فرمود گناهت را - آمرزيد .\r\nو بسند ديگر از على عليه السلام روايت كرده كه فرمود : با رسول خدا - صلى اللَّه عليه و آله - در مسجد بانتظار نماز نشسته بوديم كه مردى از جا برخاست و عرضكرد :\r\nاى رسول خدا ! گناهى از من سر زده ؟ حضرت توجهى بسخن او نفرمود تا نماز بر پا شد و پس از نماز دوباره آن مرد برخاسته و سخن خود را تكرار كرد ، رسول خدا - صلى اللَّه عليه و آله - فرمود : آيا اين نماز را با ما نخواندى و وضويش را نيكو نگرفتى ؟ عرض كرد : چرا فرمود : همين كفارهء گناه تو است .\r\n\r\n","description":"","footnote":"","page_name":" 141 ","page_number":143},
  {"content":"\r\n\r\nو علماى بزرگوار ما از ابراهيم كرخى روايت كرده‌اند كه گفت : در خدمت امام صادق عليه السلام بودم كه مردى از اهل مدينه بنزد آن حضرت آمد ، امام عليه السلام به دو فرمود : از كجا آمده‌اى ؟ و سپس ادامه داد و فرمود : مىگويى از اينجا و آنجا آمده‌ام در صورتى كه هدف تو در اين راه نه طلب معاش بوده و نه كارى براى آخرتت كرده‌اى ، بنگر تا روز و شبت را بچه چيز سپرى ميكنى ! و بدان كه فرشتهء كريمى موكل بر تو است كه هر چه انجام دهى همه را ثبت مىكند و به اسرار درونيت كه از مردم پنهان ميدارى آگاه و مطلع است ، پس شرم داشته باش و هيچ گناهى را كوچك مشمار كه روزى موجب ناراحتيت گردد ، و هيچ عمل خوبى را - هر چه هم در نزد تو كوچك باشد و در چشمت اندك آيد - حقير و بيمقدار مشمار كه روزى تو را خوشحال كند ( و بكارت آيد ) . و بدان كه در عاقبت چيزى زيانبخش‌تر از گناه نيست چنانچه از نظر ندامت و پشيمانى هم چيزى زودتر از گناه و خطا پشيمانى نياورد ، و براى تدارك آن نيز چيزى بهتر و سريع‌تر از كار نيك و حسنات نيست ، براستى كه كار نيك گناه بزرگ را تدارك كند ، گناهى قديمى كه از نظر گناهكار فراموش شده باشد ، و پس از اينكه ثبت شده آن را محو و نابود سازد چنانچه خداى سبحان فرمود :  « إِنَّ الْحَسَناتِ يُذْهِبْنَ السَّيِّئاتِ ذلِكَ ذِكْرى لِلذَّاكِرِينَ »  .\r\nو از ابى حمزهء ثمالى روايت كرده‌اند كه گفت : از يكى از دو امام بزرگوار حضرت باقر و صادق عليه السلام شنيدم كه ميفرمود : هنگامى على عليه السلام رو بمردم كرد و فرمود : چه آيه‌اى نزد شما در قرآن اميدوار كننده‌تر از آيات ديگر است ؟\r\nيكى گفت : اين آيه  « إِنَّ اللَّهَ لا يَغْفِرُ أَنْ يُشْرَكَ بِهِ . . . »  « 1 » فرمود : نيكو است ولى اين آيه نيست . ديگرى گفت : اين آيه  « مَنْ يَعْمَلْ سُوءاً أَوْ يَظْلِمْ نَفْسَهُ . . . »  « 2 » فرمود : اين هم نيكو است اما اين آيه هم نيست . سومى گفت : آيهء  « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ . . . »  « 3 » فرمود : آن هم نيكو است ولى آن نيست . چهارمى\r\n\r\n\r\n","description":"","footnote":"\r\n( 1 ) - سورهء نساء آيهء 116 .\r\n( 2 ) سورهء نساء آيه 110 .\r\n( 3 ) - سورهء زمر آيهء 53 .\r\n","page_name":" 142 ","page_number":144},
  {"content":"\r\n\r\nگفت :  « وَ الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ . . . »  « 1 » فرمود : نيكو است ولى آن هم نيست . در اينجا مردم ساكت شدند و ديگر چيزى نگفتند . حضرت رو بدانها كرده فرمود : چرا پاسخ نميگوئيد اى مسلمانان ! گفتند : به خدا ديگر چيزى نميدانيم .\r\nفرمود : شنيدم از حبيب خود رسول خدا - صلى اللَّه عليه و آله - كه فرمود : اميدوار كننده‌ترين آيه‌هاى قرآن اين آيه است كه فرمايد :  « وَ أَقِمِ الصَّلاةَ طَرَفَيِ النَّهارِ وَ زُلَفاً مِنَ اللَّيْلِ إِنَّ الْحَسَناتِ يُذْهِبْنَ السَّيِّئاتِ . . . »  تا به آخر آيه ، آن گاه فرمود : يا على به حق آن خدايى كه مرا بنبوت مبعوث داشته هر كداميك از شما براى وضوء ( نماز ) برخيزد گناهانش فرو ريزد و چون بدرگاه خدا رود و با دل به خدا متوجه گردد ( و نماز به پا دارد ) چيزى از گناهان وى بجاى نماند و پس از نماز مانند روزى گردد كه از مادر متولد شده ، و اگر دوباره ميان دو نماز گناهى از وى سر زند هم چنان با نماز دوم گناهانش بريزد و به همين ترتيب تا نماز پنجم ، سپس فرمود : يا على نمازهاى پنجگانه براى امت من همانند نهر آبى است كه بر در خانهء شماها جريان داشته باشد ، پس گمان شماها چگونه است دربارهء كسى كه در بدنش چركى باشد و روزى پنج بار در چنين نهرى خود را شستشو دهد آيا باز هم چركى باقى بماند ؟ و به خدا سوگند نمازهاى پنجگانه براى ( تطهير گناهان ) امت من اين گونه است .\r\nو برخى گفته‌اند : معناى  « إِنَّ الْحَسَناتِ يُذْهِبْنَ السَّيِّئاتِ »  آن است كه هر كس به كارهاى نيك ادامه دهد و پيوسته انجام دهد تدريجاً او را به ترك گناهان وادارد و ديگر گناهى از وى سر نزند ، و مثل آنست كه گناهان را از بين ببرد .\r\nو ديگرى گفته : منظور از « حسنات » توبه است كه گناهان را پاك كند و عقاب آن را از بين ببرد ، زيرا اختلافى نيست در اينكه توبه مستوجب سقوط عقاب گردد .\r\n « ذلِكَ ذِكْرى لِلذَّاكِرِينَ »  يعنى در اين جمله كه فرمود : « حسنات گناهان را از بين ميبرد » تذكر و پندى است براى پند گيران و كسانى كه تفكر در آن كنند .\r\n « وَ اصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ »  ابن عباس گفته : يعنى به نماز پايدارى و\r\n\r\n\r\n","description":"","footnote":"\r\n( 1 ) - سورهء آل عمران آيهء 135 .\r\n","page_name":" 143 ","page_number":145},
  {"content":"\r\n\r\nصبر كن كه خدا پاداش نمازگزاران را ضايع نگرداند . و معناى ديگرى كه گفته‌اند آنست : كه اى محمد در برابر آزار مردم و تكذيب آنان صبر كن و در مورد قيام بواجبات و خوددارى از محرمات خود دار و بردبار باش كه خدا پاداش نيكوكاران را در مورد كار نيكشان از بين نبرد و كاملترين ثوابها را بايشان عطا كند .\r\n « فَلَوْ لا كانَ مِنَ الْقُرُونِ مِنْ قَبْلِكُمْ أُولُوا بَقِيَّةٍ »  چرا نبودند و چرا نبايد باشند يعنى در ميان مردم گذشته پيش از شما باقيماندگانى نبودند كه :\r\n « يَنْهَوْنَ عَنِ الْفَسادِ فِي الْأَرْضِ »  از فساد و تباهى در زمين جلوگيرى كنند ، يعنى با آن همه نعمتهايى كه خدا به آنها داد و كمال عقلى كه در ايشان بود و پيمبرانى كه براى ايشان فرستاده شد و حجتهايى كه بر ايشان اقامه شد ميبايستى مردمى با اين وصف باشند ! و اين جمله از روى شگفت و توبيخ و سرزنش براى چنين مردمى صدور يافته كه مانند قوم عاد و ثمود و مردم پيشين ديگرى كه قرآن خبر از نابوديشان داده است هنوز دست از فساد كارى در زمين بر نداشته‌اند . يعنى شگفت است از اينمردم كه چگونه در ميانشان باقيماندگى نيستند كه امر بمعروف و نهى از منكر كنند ، و چسان بسوى كفر گرد آمده‌اند با آنكه مشاهده كردند كه چگونه خداوند بكيفر گناهان و كفرشان بانواع عذابها و عقوبتها دچارشان كرد ؟ و برخى گفته‌اند : معناى  « أُولُوا بَقِيَّةٍ »  يعنى صاحبان دين و خير و خوبى ، و ديگرى گفته : يعنى مردمانى كه اهل تميز و طاعت باشند .\r\n « إِلَّا قَلِيلًا مِمَّنْ أَنْجَيْنا مِنْهُمْ »  يعنى مگر كمى از آنها كه از فساد جلوگيرى مينمودند و آنها پيمبران و مردمان صالحى بودند كه به انبياء الهى ايمان آوردند ، و ما آنها را از عذابى كه قومشان را فرا گرفت نجات داديم .\r\n « وَ اتَّبَعَ الَّذِينَ ظَلَمُوا ما أُتْرِفُوا فِيهِ »  و مشركان از خوشى و نعمتهايى كه در آنها عادت كرده بودند پيروى كرده و لذتهاى دنيايى را بر نعمتهاى آخرت ترجيح دادند و خوشيهاى دنيا آنان را از اطاعت حقتعالى سرگرم ساخت .\r\n\r\n","description":"","footnote":"","page_name":" 144 ","page_number":146},
  {"content":"\r\n\r\n « وَ كانُوا مُجْرِمِينَ »  و اين مردمان خوشگذران و پيرو لذات مردمانى بودند كه بجرم و بزهكارى ( عادت كرده و ) در انجام آن پافشارى داشتند .\r\nو اين آيه دليل بر وجوب امر بمعروف و نهى از منكر است ، زيرا خداى سبحان مردمى را كه از فساد جلوگيرى نميكردند مذمت فرموده و دنبال آن خبر داده است كه افراد كمى از آنها را بخاطر نهى از منكر نجات داده و گوشزد فرموده كه اگر ديگران نيز كه اكثريت را تشكيل ميدادند مانند همان افراد كم ، نهى از منكر مينمودند هرگز دچار هلاكت نمىشدند .\r\n « وَ ما كانَ رَبُّكَ لِيُهْلِكَ الْقُرى بِظُلْمٍ وَ أَهْلُها مُصْلِحُونَ »  در معناى اين جمله چند وجه گفته‌اند :\r\n1 - پروردگار تو چنان نيست كه از روى ظلم و ستم مردم دهكده را نابود كند بلكه اين مردم هستند كه به خود ظلم ميكنند و خداوند بكيفر همان ظلمى كه به خود ميكنند نابودشان مىكند .\r\n2 - پروردگار تو چنان نيست كه مردم را بخاطر ظلم و ستم يك نفرشان مورد مؤاخذه و عذاب قرار دهد ( و نابودشان كند ) در صورتى كه بيشترشان مردمانى اصلاح - طلب باشند ، اما وقتى فساد عمومى شد و ظلم و ستم در ميان اكثريت رائج شد خدا عذابشان مىكند .\r\n3 - ابن عباس گفته : يعنى خداى تعالى مردم كافر و مشرك را صرفاً بخاطر شرك و ستمى كه از اين راه بر خويشتن ميكنند ، اما در معاملات و داد و ستد خود از حق و انصاف پيروى ميكنند . نابود و هلاك نمىكند . . . و از رسول خدا - صلى اللَّه عليه و آله - روايت شده كه در معناى  « وَ أَهْلُها مُصْلِحُونَ »  فرمود : يعنى با يكديگر از روى انصاف رفتار ميكنند .\r\n\r\nارتباط اين دو آيه با آيات قبلى\r\nچون خداى سبحان در آيات قبلى داستان نابودى امتهاى گذشته و ملتهاى پيشين\r\n\r\n","description":"","footnote":"","page_name":" 145 ","page_number":147},
  {"content":"\r\n\r\nرا بيان فرمود در اينجا گوشزد مىكند كه آنها خودشان وسيلهء نابودى خويش را فراهم ساختند ، و اگر در ميانشان مردمان با ايمانى بودند كه به كار صلاح و نيك فرمان ميدادند و از فساد و تباهى جلوگيرى مينمودند رحمت ما از آنها قطع نمىشد و نابود نمىشدند ، اما چون كفر در ميانشان عموميت پيدا كرد مستحق عذاب استيصال و نابودى گشتند .\r\n\r\n","description":"","footnote":"","page_name":" 146 ","page_number":148},
  {"content":"\r\n\r\n\r\n[ سوره هود ( 11 ) : آيات 118 تا 123 
  ]\r\nوَ لَوْ شاءَ رَبُّكَ لَجَعَلَ النَّاسَ أُمَّةً واحِدَةً وَ لا يَزالُونَ مُخْتَلِفِينَ ( 118 ) إِلاَّ مَنْ رَحِمَ رَبُّكَ وَ لِذلِكَ خَلَقَهُمْ وَ تَمَّتْ كَلِمَةُ رَبِّكَ لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ ( 119 ) وَ كُلاًّ نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ وَ جاءَكَ فِي هذِهِ الْحَقُّ وَ مَوْعِظَةٌ وَ ذِكْرى لِلْمُؤْمِنِينَ ( 120 ) وَ قُلْ لِلَّذِينَ لا يُؤْمِنُونَ اعْمَلُوا عَلى مَكانَتِكُمْ إِنَّا عامِلُونَ ( 121 ) وَ انْتَظِرُوا إِنَّا مُنْتَظِرُونَ ( 122 )\r\nوَ لِلَّهِ غَيْبُ السَّماواتِ وَ الْأَرْضِ وَ إِلَيْهِ يُرْجَعُ الْأَمْرُ كُلُّهُ فَاعْبُدْهُ وَ تَوَكَّلْ عَلَيْهِ وَ ما رَبُّكَ بِغافِلٍ عَمَّا تَعْمَلُونَ ( 123 )\r\n\r\nترجمه :\r\nو اگر پروردگار تو ميخواست همهء مردم را يك امت ميگردانيد ولى پيوسته در حال اختلاف خواهند بود ( 118 ) مگر آن كسانى كه خدا به آنها رحم كند و براى همين آفريده شده‌اند ( كه مورد رحمت حق قرار گيرند ) و حكم ( و فرمان ) پروردگارت بر اين رفته كه جهنم را از كافران جن و انس پر كنم ( 119 ) و ما همهء داستانهاى پيمبران را بر تو حكايت كنيم تا دلت را بدان ( محكم و ) استوار سازيم و در اين ضمن ، حق و موعظه و تذكرى براى مؤمنان نيز براى تو آمده است ( 120 ) و به كسانى كه ايمان نياورده‌اند\r\n\r\n","description":"","footnote":"","page_name":" 147 ","page_number":149},
  {"content":"\r\n\r\nبگو : شما به مقدار ( قدرت و ) توان خويش عمل كنيد ما هم عمل ميكنيم ( 121 ) و شما چشم به راه ( عذاب ) باشيد كه ما نيز چشم به راه ( ثواب ) هستيم ( 122 ) و غيب آسمانها و زمين مخصوص خدا است و همهء كارها به دو باز گردد ، او را پرستش كن و بر وى توكل كن كه پروردگار تو غافل از كارهاى شما نيست ( 123 ) .\r\n\r\nشرح لغات :\r\nقصص : خبر از داستانهاى پى در پى .\r\nنبأ : خبر بزرگ و عظيم الشأن .\r\nفؤاد : قلب و دل .\r\nمكانت : راهى است كه انسان قادر بر انجام عملى در آن راه باشد . و ميگويند فلانى مكانتى در پيش سلطان دارد ، يعنى قدر و مقامى دارد .\r\n\r\nتفسير :\r\n « وَ لَوْ شاءَ رَبُّكَ لَجَعَلَ النَّاسَ أُمَّةً واحِدَةً »  خداى سبحان با اين جمله خبر از كمال قدرت خويش داده و ميفرمايد : اگر خدا ميخواست همه را بر يك ملت و بر يك دين قرار ميداد كه همه مسلمان و صالح باشند ، يعنى آنها را ناچار بپذيرش اسلام ميكرد ، و علمى در دل آنها خلق ميفرمود كه اگر بدنبال غير دين اسلام بروند از آن جلوگيرى شوند . . . اما اين كار مخالف با تكليف بود و هدف تكليف را از بين ميبرد ، زيرا غرض از تكليف استحقاق ثواب و پاداش است ، و پذيرفتن دين از روى اجبار و ناچارى از استحقاق ثواب جلوگيرى كند ، و به همين جهت خداوند چنين چيزى را نخواست و آنچه خواسته اين است كه مردم از روى اختيار ايمان آورده تا مستحق ثواب گردند و اين معنايى است كه قتاده گفته - .\r\nو ابو مسلم گويد : معناى آيه اين است كه اگر خدا ميخواست همه را در بهشت از راه تفضل امت واحده قرار ميداد ، و در آنجا جمع ميكرد ولى بهترين درجات را براى آنها خواست و از اينرو مكلفشان كرد تا از راه عمل مستحق ثواب گردند . و ديگرى گفته : يعنى اگر خدا ميخواست اختلاف را از ميانشان بر ميداشت .\r\n\r\n","description":"","footnote":"","page_name":" 148 ","page_number":150},
  {"content":"\r\n\r\n « وَ لا يَزالُونَ مُخْتَلِفِينَ »  ولى پيوسته اختلاف دارند ، مجاهد و قتاده و عطا و اعمش گفته‌اند : يعنى اختلاف در اديان و مذاهب دارند ، گروهى يهودى و دسته‌اى نصرانى و جمعى مجوسى و همچنين . . . و در روايتى از حسن نقل شده كه گفته است : يعنى در رزق و روزى و احوال مختلف هستند ، و ابو مسلم گفته : يعنى در كفر از يكديگر پيروى كردند و بدون تدبر و انديشه از گذشتگان خود تقليد نمودند . وى گويد :\r\n« اختلف بعضهم بعضاً » با « خلف » در مثال مزبور بيك معنا است ، چنانچه « قتل » و « اقتتل » در همين مثال از نظر معنى مساوى است .\r\n « إِلَّا مَنْ رَحِمَ رَبُّكَ »  مگر آن دسته از مردم با ايمانى كه خدا بدانها رحم كرده كه آنها اختلاف نمىكنند و بر حق اجتماع نمايند . يعنى مردم پيوسته بباطل اختلاف كنند مگر آن كسانى كه خدا با انجام لطف در مورد ايشان بدانها رحم كرده و در اثر همان لطف ايمان آورده و مستحق ثواب گردند .\r\n « وَ لِذلِكَ خَلَقَهُمْ »  در معناى اين جمله اختلاف شده ، ابن عباس و مجاهد و ضحاك و قتاده گفته‌اند : يعنى براى رحمت ايشان را آفريد ، و نزد ما نيز همين معنا صحيح است ، و اشكالى كه بر اين قول شده اين است كه گفته‌اند : روى اين معنى بايستى « و لتلك خلقهم » ميفرمود ، زيرا « رحمت » مؤنث است ؟ ولى اين اشكال بىمورد است زيرا « رحمت » مؤنث حقيقى نيست و معناى آن تفضل و انعام مىباشد ، چنانچه خداى سبحان در جاى ديگر نيز فرموده  « هذا رَحْمَةٌ مِنْ رَبِّي »  « 1 » و يا فرموده :  « إِنَّ رَحْمَتَ اللَّهِ قَرِيبٌ »  « 2 » و نظير آن در اشعار شعراى عرب زياد است . و حسن و عطا و مالك گفته‌اند : معناى آيه اين است كه « براى اختلاف آنها را آفريد » و روى اين معنى بايد « لام » ( در و لذلك ) لام عاقبت باشد ، يعنى خداى تعالى آنها را آفريد و ميدانست كه سر انجام كارشان باختلاف ميكشد چنانچه در آن آيه ديگر كه فرموده  « وَ لَقَدْ ذَرَأْنا لِجَهَنَّمَ . . . »  « 3 » لام به همين معنا است .\r\nو نمىتوانيم لام را براى غرض بگيريم زيرا معناى آيه اين مىشود كه خداوند مردم را\r\n\r\n\r\n","description":"","footnote":"\r\n( 1 ) - سورهء كهف آيهء 98 .\r\n( 2 ) سورهء اعراف آيهء 56 .\r\n( 3 ) - سوره اعراف آيهء 159 .\r\n","page_name":" 149 ","page_number":151},
  {"content":"\r\n\r\nبراى اختلاف مذموم خلق فرموده و لازمهء اين حرف آنست كه مردم در اين اختلاف مذموم و باطل مطيع حق باشند زيرا حقيقت اطاعت آنست كه بندگان خدا موافق امر و ارادهء او عملى را انجام دهند ، و اگر چنين شد ديگر مستحق عقابى نيستند . و برخى گفته‌اند « ذلك » اشاره است به اجتماع آنها بر ايمان يعنى براى اينكه آنها همگى ايمان آورده و يك امت باشند ، و شكى نيست كه خداوند مردم را براى همين آفريده چنانچه در آن آيهء ديگر فرمود :  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  « 1 » .\r\nو سيد مرتضى ( ره ) فرموده : جمعى گفته‌اند : معناى آيه آن است كه اگر خدا ميخواست همهء مردم را بتمامى ببهشت ببرد ، و همگى در رسيدن بنعمتهاى الهى به صورت يك امت شوند ، اين كار را ميكرد و ميتوانست . . . و اين آيه را مانند آيهء ديگر گرفته‌اند كه ميفرمايد :  « وَ لَوْ شِئْنا لَآتَيْنا كُلَّ نَفْسٍ هُداها »  « 2 » در اينكه منظور اين است كه اگر خدا ميخواست همه را به راه بهشت هدايت ميكرد ، و روى اين تأويل ممكن است لفظ « ذلك » اشاره به داخل كردن همگى در بهشت باشد زيرا خداى تعالى همه را براى رفتن ببهشت و رسيدن بنعمتهاى بهشتى آفريده است .\r\n « وَ تَمَّتْ كَلِمَةُ رَبِّكَ »  يعنى وحى و وعيد خدا كه حتمى است بتمامى ببندگانش رسيده . و جبائى گفته : يعنى خبرهايى كه داده بود در خارج تحقق يافته و صدق بوده ، و ابن عباس گفته : يعنى گفتار پروردگارت واجب گرديده ، و حسن گفته : يعنى حكم پروردگار بر آن رفته و حكم فرموده است .\r\n « لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ »  محققاً جهنم را از جن و انس بسزاى كفرشان پر خواهم كرد .\r\n « وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ »  همهء داستانهاى پيمبران را براى تو حكايت كنيم آنچه دلت را بدان نيرو دهيم و خيالت را آسوده گردانيم و استقامت و ثبات بيشترى در مورد بيم دادن مردم و پايدارى و صبر در برابر آزار كافران قومت به تو عنايت كنيم .\r\n\r\n\r\n","description":"","footnote":"\r\n( 1 ) - سورهء ذاريات آيهء 56 .\r\n( 2 ) سورهء سجده آيهء 12 .\r\n","page_name":" 150 ","page_number":152},
  {"content":"\r\n\r\n « وَ جاءَكَ فِي هذِهِ الْحَقُّ »  و حق در اينجا براى تو آمد ، ابن عباس و حسن و مجاهد گفته‌اند : يعنى در اين سوره ، و قتاده گفته : يعنى در اين دنيا ، و جبائى گفته : در اين داستانها . و منظور از حق همان حقيقت و راستى وعده و وعيد او است . و ديگرى گفته :\r\nيعنى در ذكر اين آيه‌هايى كه پيش از اين ذكر شد حق براى تو آمد در اينكه مردم سزاى اعمال خود را بطور كامل خواهند ديد ، و معناى اينكه حق در اين آيه‌ها يا در اين سوره آمده آن نيست كه در جاى ديگر قرآن نيامده و آيه‌هاى ديگر حق نيست بلكه اين جمله براى تأكيد است .\r\n « وَ مَوْعِظَةٌ وَ ذِكْرى لِلْمُؤْمِنِينَ »  و پندى براى تو آمد كه مردمان جاهل را بدان پند دهى و از گناهان بازدارى . و تذكرى است كه مؤمنان را متذكر آخرت سازد .\r\n « وَ قُلْ لِلَّذِينَ لا يُؤْمِنُونَ اعْمَلُوا عَلى مَكانَتِكُمْ »  و اين آيه نظير آن آيهء ديگر است كه فرموده :  « اعْمَلُوا ما شِئْتُمْ »  « 1 » - هر چه ميخواهيد بكنيد .\r\n « إِنَّا عامِلُونَ »  كه ما نيز طبق آنچه خدا فرمان داده عمل ميكنيم و تفسير اين آيه پيش از اين نيز گذشت « 2 » .\r\n « وَ انْتَظِرُوا إِنَّا مُنْتَظِرُونَ »  و شما منتظر عقابى باشيد كه خدا براى كفرتان وعده داده ، كه ما نيز منتظر ثوابى هستيم كه پروردگار ما براى ايمان ما وعده فرموده است . و ابن جريج گفته : يعنى شما منتظر وعدهء دروغى شيطان باشيد كه ما نيز منتظر وعدهء راست پروردگار خود در مورد نصرت و پيروزى بر شما هستيم .\r\n « وَ لِلَّهِ غَيْبُ السَّماواتِ وَ الْأَرْضِ »  يعنى علم آنچه در آسمان و زمين پنهان است براى خدا است و چيزى از وى پوشيده نيست - چنانچه ضحاك گفته - و ديگرى گفته :\r\nيعنى خدا مالك چيزهايى است كه در آسمان و زمين پنهان است . و ابن عباس گفته :\r\nخزينه‌هاى آسمان و زمين خاص خدا است ، و در گفتار برخى از مشايخ كه بدشمنى با شيعه معروف است مشاهده كردم كه در تفسير خود در ذيل اين آيه نسبت به شيعه ظلم كرده و گفته است : اين آيه دليل است بر اينكه علم غيب مخصوص خداوند است بر خلاف آنچه\r\n\r\n\r\n","description":"","footnote":"\r\n( 1 ) - سورهء فصلت آيهء 40 .\r\n( 2 ) در ذيل آيهء 93 .\r\n","page_name":" 151 ","page_number":153},
  {"content":"\r\n\r\nرافضيان عقيده دارند كه امامان علم غيب دارند ، و ترديدى نيست كه منظور او از رافضيان كسانى هستند كه معتقد بامامت ائمهء دوازده‌گانه هستند و ميگويند : آن ذوات مقدسه پس از رسول خدا - صلى اللَّه عليه و آله - بهترين مردم هستند . زيرا رسم وى بر اين است كه در بسيارى از جاهاى كتاب خود بر شيعه طعن زند و چيزهاى قبيحى را به آنان نسبت دهد ، با اينكه من يك نفر از علماى شيعه را سراغ ندارم كه بجز خداى تعالى كسى را عالم بغيب بداند ، زيرا علم غيب مخصوص آن خدايى است كه بعلم ذاتى خود همهء معلومات را ميداند ، و اين از صفات قديم خداى سبحان است كه عالم بذات است و هيچيك از خلق او در اين علم با وى شريك نيست ، و كسى كه چنين عقيده‌اى داشته باشد از ملت اسلام خارج و بيرون است .\r\nو اما آنچه از اخبار غيبية كه شيعه و سنى از امير المؤمنين عليه السلام نقل كرده‌اند مانند اينكه از آمدن صاحب زنج خبر داد با اين بيان كه فرمود :\r\n« كأنى به يا احنف و قد سار بالجيش الذى ليس له غبار و لا لجب و لا قعقعة لجم و لا صهيل خيل يثيرون الارض بأقدامهم كانها اقدام النعام »\r\n« 1 » و يا جمله‌اى كه دربارهء مروان فرمود :\r\n« اما ان له إمرة كلعقة الكلب انفه ، و هو ابو الاكبش الاربعة ، و ستلقى الامة منه و من ولده يوماً احمر »\r\n« 2 »\r\n\r\n\r\n","description":"","footnote":"\r\n( 1 ) - « اى احنف - لقب يكى از اصحاب آن حضرت است - گويا من او را مىبينم كه با لشگرى خروج مىكند كه گرد و غبار و سر و صدا و هياهو و صداى لگام و آواز اسبان ندارند با گامهاى خود زمين را ميكوبند همانند گامهاى شتر مرغان . . . » و اين جمله قسمتى است از خطبهء 128 نهج البلاغه كه سيد رضى ( ره ) آن را نقل كرده و ابن ابى الحديد و ديگران آن را شرح كرده و داستان صاحب زنج را كه در سال 255 در بصره خروج كرد بتفصيل ذكر نموده‌اند كه هر كه خواهد بشروح نهج البلاغه و تاريخ مراجعه كند . و دنبال اين خطبه نيز يكى از حاضران از على عليه السلام ميپرسد كه گويا با اين خبرها از غيب خبر ميدهى ؟ و حضرت پاسخ او را داده و معناى علم غيب را در آنجا بيان فرموده است .\r\n( 2 ) - و او را امارت و حكومتى است ( بسيار كوتاه ) مانند اينكه سگ بينى خود را بليسد و او پدر چهار بزرگ و رئيس است ، و به زودى است ( اسلام ) از او و فرزندانش روز سرخى ( و بلاى سختى ) را ديدار كنند » و اين جمله نيز قسمى از كلمات آن حضرت است كه سيد رضى ( ره ) در خطبهء 74 نهج البلاغه نقل كرده است .\r\n","page_name":" 152 ","page_number":154},
  {"content":"\r\n\r\nو يا سخنان ديگرى كه در اين زمينه در مورد اخبار آينده از ائمهء هدى عليهم السلام نقل شده مانند اينكه امام صادق عليه السلام در مجلسى كه گروهى از علويان و عباسيان جمع شده بودند تا با محمد بن عبد اللَّه بن حسن بيعت كنند بعبد اللَّه بن حسن فرمود : « به خدا اين خلافت نه به تو ميرسد و نه بپسرانت ولى مال اينها است - و اشاره به بنى عباس فرمود - و اين دو پسرت هر دو كشته خواهند شد . آن گاه برخاسته و بدست عبد العزيز - بن عمران زهرى تكيه كرد و به دو فرمود : آنكه رداى زرد بر دوش داشت - يعنى ابا جعفر منصور را - ديدى ؟ عبد العزيز گفت : آرى ، فرمود : ما به خدا سوگند چنين ميدانيم كه وى او را ( يعنى عبد اللَّه بن حسن را ) ميكشد » و همين طور هم شد « 1 » .\r\nو يا گفتار امام هشتم عليه السلام كه فرمود : مبارك است قبرى كه در طوس است و دو قبرى كه در بغداد خواهد بود ، بدانحضرت عرض شد : يكى را دانستيم اما آن ديگرى كدام است ؟ فرمود : به زودى خواهيد دانست ، سپس فرمود : قبر من و قبر هارون مانند اين دو انگشت من بهم چسبيده است « 2 » .\r\nو يا گفتار ديگر آن حضرت در آن داستان مشهور كه مشتى خرما به أبى حبيب نباجى داد و دنبالش به دو فرمود : « اگر رسول خدا - صلى اللَّه عليه و آله - بيش از اينمقدار به تو داده بود ما هم ميداديم » « 3 » .\r\nو يا در حديث على بن احمد و شاء است كه چون از كوفه بمرو آمد حضرت رضا عليه السلام به دو فرمود : همراه تو جامه‌اى است در فلان صندوق كه دخترت آن را به تو\r\n\r\n\r\n","description":"","footnote":"\r\n( 1 ) - آنچه مؤلف ( ره ) نقل فرموده قسمتى است از حديث مفصلى كه ابو الفرج در مقاتل نقل كرده و مرحوم مفيد نيز در ارشاد از او روايت كرده است ، و هر كس بخواهد بتمامى داستان اطلاع يابد بترجمهء مقاتل الطالبيين ( ص 241 به بعد ) - كه بخامهء اين حقير انجام شده - مراجعه كند .\r\n( 2 ) - قسمتى است از حديثى كه مرحوم صدوق در كتاب عيون اخبار الرضا عليه السلام ج 2 ص 225 نقل كرده است .\r\n( 3 ) - حديث مزبور را نيز صدوق عليه الرحمة درج 2 عيون ص 210 روايت كرده است .\r\n","page_name":" 153 ","page_number":155},
  {"content":"\r\n\r\nداد و گفت : با پول آن فيروزه‌اى براى من خريدارى كن . « 1 » و حديث مزبور مشهور است .\r\nو احاديث ديگرى كه در اينباره از آن بزرگواران نقل شده همگى خبرهايى است كه از پيغمبر - صلى اللَّه عليه و آله - به آنها رسيده ، و پيغمبر اكرم را نيز خداى تعالى بر آن اخبار مطلع ساخته است ، و از اينرو نبايد گفت كسى كه اين خبرها را از ايشان نقل و روايت مىكند اعتقاد بعلم غيب آنها دارد ، و آيا چنين نسبت ناروايى جز بعنوان تكفير و گمراه خواندن شيعه است ، و كسى كه اطلاعى از مذاهب داشته باشد حاضر نيست چنين نسبتى بشيعهء اماميه بدهد ، و خدا ميان ايشان و او حكم خواهد كرد و بازگشت همه بسوى او است .\r\n « وَ إِلَيْهِ يُرْجَعُ الْأَمْرُ كُلُّهُ »  بازگشت همهء كارها در قيامت به حكم و فرمان او است ، چون در دنيا ديگران نيز گاهى امر و نهىهايى و سود و زيانى دارند ، اما در آن روز همه مخصوص به خدا است .\r\n « فَاعْبُدْهُ وَ تَوَكَّلْ عَلَيْهِ »  يعنى كسى كه فرمانروايى آسمان و زمين خاص او است و همهء كارها به دو باز گردد شايستهء پرستش است و سزاوار است كه بدرگاه وى روى ذلت و خوارى آرند و به او توكل و اعتماد كنند .\r\n « وَ ما رَبُّكَ بِغافِلٍ عَمَّا تَعْمَلُونَ »  و پروردگار تو از اعمال بندگان خود غافل نيست و هر كس را روى استحقاقى كه از نظر ثواب و عقاب دارد جز او پاداش خواهد داد ، و از اينرو اى محمد رو گرداندن اين مردم و اعراض ايشان از پذيرش دستورات الهى تو را غمگين و محزون نسازد . و از كعب الاخبار نقل شده كه گفته است : خاتمهء تورات سورهء هود ( يا داستان هود ) بوده است .\r\n\r\n\r\n","description":"","footnote":"\r\n( 1 ) - حديث فوق را مؤلف ( ره ) در اعلام الورى ص 309 نقل كرده و كتاب مزبور اخيراً بقلم دوست ارجمند و دانشمند گرامى آقاى عزيز اللَّه عطاردى وفقه اللَّه ترجمه شده است . و ابن شهر آشوب نيز . در ج 4 مناقب از كتابهاى عامه آن را از حسن بن على و شاء نقل كرده است .\r\n","page_name":" 154 ","page_number":156},
  {"content":"\r\n\r\n\r\nسورهء يوسف\r\nاين سورهء شريفه در مكه نازل شده ، ولى معدل از ابن عباس نقل كرده كه گفته است : چهار آيهء آن در مدينه نازل شده و ما بقى در مكه ، و آن چهار آيه عبارت است از سه آيهء اول سوره ، و آيهء چهارم يعنى آيهء  « لَقَدْ كانَ فِي يُوسُفَ وَ إِخْوَتِهِ آياتٌ لِلسَّائِلِينَ »  و شمارهء آيات آن بدون هيچگونه اختلافى صد و يازده آيه است .\r\n\r\nفضيلت اين سوره :\r\nابى بن كعب از پيغمبر - صلى اللَّه عليه و آله - روايت كرده كه فرمود : ببردگانتان سورهء يوسف را تعليم كنيد كه هر مسلمانى اين سوره را بخواند و بخاندان و بردگان خود آن را ياد بدهد خداوند سختيهاى مرگ را بر وى آسان گرداند ، و نيرويى بوى دهد كه نسبت به هيچ مسلمانى حسد نبرد .\r\nو ابو بصير از امام صادق عليه السلام روايت كرده كه فرمود : كسى كه در هر شب يا در هر روز سورهء يوسف را بخواند روز قيامت خداوند او را بزيبايى و جمال يوسف - عليه السلام محشور فرمايد ، و از هراس آن روز در امان باشد و در ميان بندگان شايستهء خدا ممتاز باشد و نيز فرمود : اين سوره در تورات نوشته شده است .\r\nو اسماعيل بن أبى زياد از امام صادق عليه السلام از پدرانش از رسول خدا - صلى اللَّه عليه و آله - روايت كرده كه فرمود : زنان خود را در غرفه‌ها ( و طبقات فوقانى ساختمان ) جاى ندهيد ، و نوشتن و سورهء يوسف را بدانها تعليم نكنيد ، بلكه ريسندگى و سورهء نور را تعليمشان كنيد .\r\nتفسير اين سوره :\r\nچون خداى سبحان سورهء هود را بذكر داستانهاى پيمبران مرسل پايان داد اين سوره را ببهترين داستان از همان داستانهاى پيمبران آغاز كرد و فرمود :\r\n\r\n","description":"","footnote":"","page_name":" 155 ","page_number":157},
  {"content":"\r\n\r\n\r\n[ سوره يوسف ( 12 ) : آيات 1 تا 3 
  ]\r\nبِسْمِ اللَّهِ الرَّحْمنِ الرَّحِيمِ\r\nالر تِلْكَ آياتُ الْكِتابِ الْمُبِينِ ( 1 ) إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ ( 2 ) نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ وَ إِنْ كُنْتَ مِنْ قَبْلِهِ لَمِنَ الْغافِلِينَ ( 3 )\r\n\r\nترجمه :\r\nبنام خداوند بخشايندهء مهربان الف ، لام ، راء . اين است آيه‌هاى كتاب آشكار ( 1 ) و براستى ما آن را قرآنى عربى نازل كرديم باشد كه بفهميد ( 2 ) ما بوسيلهء وحى اين قرآن كه به تو وحى ميكنيم بهترين داستانها را برايت بيان ميداريم ، و اگر چه پيش از آن آگاه بدان نبودى ( 3 ) .\r\n\r\nتفسير :\r\nمعناى الف ، لام ، راء . ( و بطور كلى حروف مقطعهء اوائل سور ) در اول سورهء بقره گذشت .\r\n  « تِلْكَ آياتُ الْكِتابِ »   اين است آيات كتاب . . . و در اينكه لفظ « تلك » اشاره بچيست ؟ وجوهى گفته‌اند :\r\n1 - اشاره بداستان آينده است .\r\n2 - اشاره به اين سوره يعنى سورهء يوسف است .\r\n\r\n","description":"","footnote":"","page_name":" 156 ","page_number":158},
  {"content":"\r\n\r\n3 - يعنى اين آياتى كه در تورات وعدهء آن بشما داده شده .\r\n  « الْمُبِينِ »   بگفته مجاهد و قتاده : يعنى آشكار كنندهء حلال و حرام خدا و بيان كنندهء منظور و مراد خويش .\r\n « إِنَّا أَنْزَلْناهُ »  يعنى اين قرآن را نازل كرديم ، و زجاج گفته : يعنى اين داستان يوسف را . . . به جهت آنكه علماى يهود ببزرگان مشركين گفتند : از محمد بپرسيد :\r\nبچه علت خاندان يعقوب از شام بمصر آمدند ؟ و داستان يوسف را از وى سؤال كنيد ؟\r\n « قُرْآناً عَرَبِيًّا »  يعنى روى مجراى كلام عرب در گفتگوى خود آن را به زبان عرب نازل كرديم . و ابن عباس از رسول خدا - صلى اللَّه عليه و آله - روايت كرده كه فرمود :\r\nمن عرب را بخاطر سه چيز دوست دارم : ( 1 ) چون خودم عرب هستم ( 2 ) چون قرآن عربى است ( 3 ) چون زبان اهل بهشت عربى است .\r\n « لَعَلَّكُمْ تَعْقِلُونَ »  شايد شما همهء معانى قرآن را بدانيد و هر چه در آن است بفهميد . و برخى گفته‌اند : يعنى تا بدانيد كه اين قرآن از جانب خدا است ، زيرا ما آن را به زبان عرب نازل كرديم ولى شما از آوردن مثل آن عاجزيد .\r\n « نَحْنُ نَقُصُّ عَلَيْكَ أَحْسَنَ الْقَصَصِ »  زجاج گفته : يعنى ببهترين بيان آن را براى تو بيان ميكنيم ( نه اينكه منظور بهترين داستانها باشد ) چنانچه مىگوييد « صمت احسن الصيام » بهترين روزه‌ها را گرفتم يا « قمت احسن القيام » ببهترين وجهى ايستادم ، كه معنا همان مىشود كه ما ببهترين بيان و واضح‌ترين آنها براى تو داستان كرديم .\r\n « بِما أَوْحَيْنا إِلَيْكَ هذَا الْقُرْآنَ »  يعنى روى آنكه اين قرآن را بر تو وحى كرديم و حرف « باء » در اينجا براى بيان « قصص » است ، يعنى اين داستانها بوحى قرآنى است . و برخى گفته‌اند : اينكه قرآن را « احسن القصص » ناميده بخاطر آن است كه از نظر فصاحت لفظ و زيبايى معنى و شيرينى الفاظ و حسن ترتيب و يك شكل بودن فواصل در هر كدام بحدّ نهايى است ، و برخى گفته‌اند : در اين قرآن داستانهاى ملت‌هاى گذشته و احوال آينده و آنچه مورد احتياج مردم است تا روز قيامت هر يك را با دلچسب ترين لفظ و بهترين نظم و ترتيب بيان داشته است .\r\n\r\n","description":"","footnote":"","page_name":" 157 ","page_number":159},
  {"content":"\r\n\r\nو برخى گفته‌اند : منظور از  « أَحْسَنَ الْقَصَصِ »  همين داستان يوسف است كه داراى فوائد و نكته‌ها و جريانهاى شگفت انگيز بسيارى است كه ساير داستانها چنين نيست ، و امتداد آن نيز بيش از ساير داستانها است .\r\n « وَ إِنْ كُنْتَ مِنْ قَبْلِهِ لَمِنَ الْغافِلِينَ »  يعنى قبل از اينكه اين قرآن را به تو وحى كنيم يا قبل از نزول آن بر تو از غافلان بودى يعنى چيزى از حكم آن را نميدانستى ، يا از داستان يوسف غافل بودى .\r\n\r\n","description":"","footnote":"","page_name":" 158 ","page_number":160},
  {"content":"\r\n\r\n\r\n[ سوره يوسف ( 12 ) : آيات 4 تا 6 
  ]\r\nإِذْ قالَ يُوسُفُ لِأَبِيهِ يا أَبَتِ إِنِّي رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ ( 4 ) قالَ يا بُنَيَّ لا تَقْصُصْ رُؤْياكَ عَلى إِخْوَتِكَ فَيَكِيدُوا لَكَ كَيْداً إِنَّ الشَّيْطانَ لِلْإِنْسانِ عَدُوٌّ مُبِينٌ ( 5 ) وَ كَذلِكَ يَجْتَبِيكَ رَبُّكَ وَ يُعَلِّمُكَ مِنْ تَأْوِيلِ الْأَحادِيثِ وَ يُتِمُّ نِعْمَتَهُ عَلَيْكَ وَ عَلى آلِ يَعْقُوبَ كَما أَتَمَّها عَلى أَبَوَيْكَ مِنْ قَبْلُ إِبْراهِيمَ وَ إِسْحاقَ إِنَّ رَبَّكَ عَلِيمٌ حَكِيمٌ ( 6 )\r\n\r\nترجمه :\r\nهنگامى كه يوسف بپدرش گفت من يازده ستاره و خورشيد و ماه را در خواب ديدم كه مرا سجده ميكردند ( 4 ) ( پدرش ) گفت پسر جان خواب خود را براى برادرانت نقل مكن كه نقشه‌اى براى تو ميكشند و براستى شيطان دشمن آشكارى براى انسان است ( 5 ) و اينچنين پروردگارت تو را برگزيند و تأويل داستانها ( يا خوابها ) را به تو تعليم دهد و نعمتش را بر تو و بر خاندان يعقوب تمام ( و كامل ) كند چنانچه پيش از اين بر پدرانت ابراهيم و اسحاق كامل گردانيد براستى كه پروردگار تو دانا و فرزانه است ( 6 ) .\r\n\r\n","description":"","footnote":"","page_name":" 159 ","page_number":161},
  {"content":"\r\n\r\n\r\nشرح لغات :\r\nرؤيا : تصور معنى است در خواب بتوهم ديدن آن . زيرا عقل در خواب به حال خمودى است و چون انسان معنى را تصور كند خيال مىكند كه آن را ديده است .\r\n\r\nتفسير :\r\nاز اينجا آغاز داستان يوسف است كه فرمود :\r\n « إِذْ قالَ يُوسُفُ لِأَبِيهِ »  هنگامى كه يوسف بپدرش يعقوب گفت . و يعقوب همان « اسرائيل اللَّه » است يعنى بندهء خالص خدا و او فرزند اسحاق پيغمبر خداست و اسحاق فرزند ابراهيم خليل است ، و در حديث است كه رسول خدا - صلى اللَّه عليه و آله - فرمود\r\n الكريم بن الكريم بن الكريم بن الكريم * يوسف بن يعقوب بن اسحاق بن ابراهيم \r\n « يا أَبَتِ إِنِّي رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ »  ابن - عباس گفته : يوسف در شب جمعه كه مصادف با شب قدر بود يازده ستاره در خواب ديد كه از آسمان فرود آمده و براى او سجده كردند و همچنين خورشيد و ماه را ديد كه از آسمان به زير آمده و براى او سجده كردند ، و تعبير خورشيد و ماه : پدر و مادرش بودند و ستارگان برادران يازده‌گانه‌اش .\r\nو سدى گفته : خورشيد : پدرش بود ، و ماه : خاله‌اش ، زيرا مادرش راحيل از دنيا رفته بود .\r\nو ابن عباس گفته : خورشيد مادرش بود ، و ماه پدرش . و وهب گفته : يوسف هفت ساله بود كه در خواب ديد يازده عصاى دراز مانند دائره در زمين فرو رفته و عصاى كوچكى بر آنها حمله كرد تا آنها را از جا كنده و بر آنها فائق آمد ، اين خواب را كه براى پدرش تعريف كرد پدر بوى گفت : زنهار كه اين خواب را براى برادرانت نقل نكنى . سپس در سن دوازده سالگى دوباره در خواب ديد يازده ستاره با ماه و خورشيد براى او سجده كردند ، و چون آن خواب را براى پدر باز گفت يعقوب بوى گفت : اين خواب را براى برادرانت مگو كه براى تو نقشه‌اى ميكشند . . . و ابن عباس و بيشتر مفسران گفته‌اند : ميان خواب يوسف و رفتن پدر و برادرانش بمصر چهل سال طول\r\n\r\n","description":"","footnote":"","page_name":" 160 ","page_number":162},
  {"content":"\r\n\r\nكشيد ، و حسن گفته : هشتاد سال . و اينكه در اين آيه دو بار ذكر « رؤيت » شده يكى در آغاز آيه  « إِنِّي رَأَيْتُ . . . »  و ديگر بدنبال آن « رأيتهم » بخاطر طولانى شدن كلام است و تكرار آن به منظور تأكيد همان رؤياى اولى است . و برخى گفته‌اند : منظور از رؤياى نخست ديدن شخص آنها است و از رؤياى دوم ديدن سجدهء آنها .\r\nو اختلاف است كه آيا معنى اين سجده چه بوده ؟ جمعى گفته‌اند : منظور همان سجدهء معروف و حقيقى است كه براى احترام يوسف به خاك افتادند و سجده كردند نه از روى پرستش او . و جبائى گفته سجده در اينجا به معناى خضوع است چنانچه شاعر گفته : « ترى الاكم فيها سجداً للحوافر » « 1 » ولى اين معنى بر خلاف ظاهر لفظ است . و در خبر است كه چون برادران خواب يوسف را شنيدند گفتند : به اين مقدار كه برادران برايش سجده كنند راضى نشده تا جايى كه پدر و مادرش نيز براى وى سجده كرده‌اند .\r\n « قالَ يا بُنَيَّ لا تَقْصُصْ رُؤْياكَ عَلى إِخْوَتِكَ »  يعقوب گفت : اى پسر برادران خود را از اين خواب خبردار مكن .\r\n « فَيَكِيدُوا لَكَ كَيْداً »  يعنى بر تو حسد ميورزند ، يا نقشهء نابودى و هلاكت تو را ميكشند . و اين سخن يعقوب روى اين بود كه خواب پيمبران صورت وحى دارد و يعقوب دانست كه برادران وى تعبير اين خواب را ميدانند و از برترى يوسف بر خويش بيمناك گشته و بر وى حسد مىبرند و در صدد آزار و نابودى او بر ميآيند .\r\n « إِنَّ الشَّيْطانَ لِلْإِنْسانِ عَدُوٌّ مُبِينٌ »  براستى كه عداوت و دشمنى شيطان با انسان ظاهر و آشكار است و دشمنى تو را در دل آنها انداخته و وادارشان مىكند تا به تو صدمه‌اى بزنند .\r\n « وَ كَذلِكَ »  يعنى چنانچه اين خواب را براى بزرگوارى مقام تو نشانت داد و بوسيلهء آن بيان كرد كه برادرانت براى تو خضوع و سجده كنند .\r\n « يَجْتَبِيكَ رَبُّكَ »  حسن گفته يعنى خدا تو را بنبوت برگزيند ، و ديگرى گفته :\r\nيعنى زيبايى صورت و سيرت به تو داده است .\r\n\r\n\r\n","description":"","footnote":"\r\n( 1 ) - تپه‌ها را در آن صحرا ميديدى كه براى اسبان سجده‌كنان بودند .\r\n","page_name":" 161 ","page_number":163},
  {"content":"\r\n\r\n « وَ يُعَلِّمُكَ مِنْ تَأْوِيلِ الْأَحادِيثِ »  قتاده گفته : يعنى تعبير خواب را به تو تعليم كند و اينكه از تعبير خواب بتأويل احاديث تعبير فرموده براى آنست كه در تعبير خواب اوضاع و احوال مردم از روى خوابها معلوم گردد ، و معناى تأويل هم قرار گرفتن مآل كار مردم است طبق آنچه در خواب ديده‌اند . و ابن زيد گفته : يوسف عليه السلام داناترين مردم بتعبير خواب بوده است . و ابو مسلم در معناى آيه گفته است : يعنى بوسيلهء نبوت و وحى سر انجام كارها را به تو خبر دهد ، و اين معجزهء تو است كه هر چيز را پيش از وقوع آن بدانى ، بدليل آنكه امر تعليم در آيه به خدا نسبت داده شده كه خدا تو را تعليم كند و تعليم خدا جز از راه وحى صورت نگيرد . و حسن و جبائى گفته‌اند : منظور احاديث و احوال پيمبران و ملتها است ، يعنى كتابهاى آسمانى و نشانه‌هاى توحيدى و احكام و شرايع و امور دينى .\r\n « وَ يُتِمُّ نِعْمَتَهُ عَلَيْكَ »  و نعمت خود را بوسيلهء نبوت بر تو تمام كند ، زيرا نبوت بهترين و بالاترين نعمتهاى دنيا است ، و برخى گفته‌اند : اتمام نعمت به آن است كه خدا فرمان دوام آن را بدهد و از آلودگيها پاك سازد و از هر نقصى خالص گرداند ، و چنين نعمتى را جز از خداى تعالى نبايد در خواست كرد زيرا تنها او است كه قادر بر اعطاء چنين نعمتى است . و قول ديگر آنست كه منظور از اتمام نعمت در آيه آن است كه برادران را نيازمند تو گرداند تا پس از آن بديها كه به تو كردند تو در عوض بدانها انعام كنى .\r\n « وَ عَلى آلِ يَعْقُوبَ »  و نسبت بخاندان يعقوب يعنى به برادرانت كه آنها را بر اسلام ثابت قدم كند ، و بوسيلهء مقام و منزلت تو آنها را شريف گرداند ، و نبوت را در ايشان قرار دهد . و برخى گفته‌اند : يعنى بدست تو آنها را از محنتها نجات بخشد و بدينوسيله نعمت خود را بر آنها تمام كند .\r\n « كَما أَتَمَّها عَلى أَبَوَيْكَ مِنْ قَبْلُ إِبْراهِيمَ وَ إِسْحاقَ »  چنانچه نعمت خود را بر ابراهيم تمام كرد به اينكه او را بمقام دوستى خود و نبوت و نجات از آتش نمرود مخصوص ساخت و بر اسحاق نعمت را تمام كرد به اينكه براى او فداء فرستاد و از ذبح نجاتش داد ، و اين\r\n\r\n","description":"","footnote":"","page_name":" 162 ","page_number":164},
  {"content":"\r\n\r\nمعنايى است كه از عكرمه نقل شده . و او ذبيح را همان اسحاق دانسته است و بيشتر مفسران گفته‌اند : يعنى يعقوب و فرزندانش را از صلب اسحاق بيرون آورد ، و بعقيدهء اينان ذبيح اسحاق نبوده و ذبيح همان اسماعيل است .\r\n « إِنَّ رَبَّكَ عَلِيمٌ حَكِيمٌ »  كه همانا پروردگار تو دانا است كه چه كسى شايستهء رسالت است ، و حكيم است كه چه كسى را براى رسالت انتخاب كند ، و يا بگفتهء بعضى : دانا است به احوال خلق ، و حكيم است در حكم خويش .\r\n\r\n","description":"","footnote":"","page_name":" 163 ","page_number":165},
  {"content":"\r\n\r\n\r\n[ سوره يوسف ( 12 ) : آيات 7 تا 10 
  ]\r\nلَقَدْ كانَ فِي يُوسُفَ وَ إِخْوَتِهِ آياتٌ لِلسَّائِلِينَ ( 7 ) إِذْ قالُوا لَيُوسُفُ وَ أَخُوهُ أَحَبُّ إِلى أَبِينا مِنَّا وَ نَحْنُ عُصْبَةٌ إِنَّ أَبانا لَفِي ضَلالٍ مُبِينٍ ( 8 ) اقْتُلُوا يُوسُفَ أَوِ اطْرَحُوهُ أَرْضاً يَخْلُ لَكُمْ وَجْهُ أَبِيكُمْ وَ تَكُونُوا مِنْ بَعْدِهِ قَوْماً صالِحِينَ ( 9 ) قالَ قائِلٌ مِنْهُمْ لا تَقْتُلُوا يُوسُفَ وَ أَلْقُوهُ فِي غَيابَتِ الْجُبِّ يَلْتَقِطْهُ بَعْضُ السَّيَّارَةِ إِنْ كُنْتُمْ فاعِلِينَ ( 10 )\r\n\r\nترجمه :\r\nبراستى كه در داستان يوسف و برادرانش براى پرسش كنندگان عبرتها است ( 7 ) هنگامى كه ( برادران او ) گفتند : يوسف و برادرش نزد پدر محبوبترند با اينكه ما گروهى نيرومند ( يا پشتيبان يكديگر ) هستيم براستى كه پدر ما در ضلالتى آشكار است ( 8 ) بكشيد يوسف را يا او را بسر زمينى بيندازيد كه توجه پدرتان را مخصوص ( خود ) كنيد و پس از آن مردمى شايسته گرديد ( 9 ) يكى از آنها گفت يوسف را نكشيد و او را در ته چاه اندازيد تا بعضى از رهگذران او را برگيرند اگر كارى ميكنيد ( 10 )\r\n\r\nشرح لغات :\r\nعصبة : گروهى را گويند كه از يكديگر پشتيبانى و دفاع كنند ، و بگروهى\r\n\r\n","description":"","footnote":"","page_name":" 164 ","page_number":166},
  {"content":"\r\n\r\nگويند كه افرادشان ما بين ده تا پانزده نفر باشد ، و برخى گفته‌اند : از ده نفر تا چهل نفر باشند . و مانند لفظ « قوم » و « رهط » و « نفر » است كه از لفظ خود واحدى ندارد .\r\nغيابة : چيزى است كه جلوى حس را از وجود چيزى در آن بگيرد .\r\nجبّ : چاه .\r\nسيارة : بمسافران گويند چون راه را طى كنند ، و بعضى به معناى رهگذران معنى كرده‌اند .\r\nالتقاط : پيدا كردن و بر داشتن چيزى از راه . و لقطة و لقيط نيز از همين باب است .\r\n\r\nتفسير :\r\n « لَقَدْ كانَ فِي يُوسُفَ وَ إِخْوَتِهِ آياتٌ لِلسَّائِلِينَ »  يعنى در داستان يوسف و برادرانش عبرتها و شگفتيهايى است براى پرسش كنندگان از احوال ايشان ، از آن جمله اينكه جمعى از فرزندان پيمبران الهى در صدد آزار و قتل برادر خود بر آمدند و از روى حسد و رشك بر وى حاضر شدند او را بچاه افكنند ، ولى با اينحال هنگامى كه خداى تعالى او را مسلط بر ايشان گردانيد از آن همه آزارى كه به دو كردند چشم پوشى و اغماض كرده و بلكه در عوض به آنها نيكى كرد و حتى حاضر نشد آنها را سرزنش كند ، و راستى كه چنين گذشت و اغماضى فوق جريان عادى و طبيعى است و براى كسى كه در صدد فهميدن منافع دين باشد عبرت و پند خوبى است .\r\nو ديگر اينكه پس از هر شدّتى گشايشى و پس از هر محنتى آسايشى است .\r\nو ديگر آنكه اين سوره دليل بر صحت نبوت پيغمبر گرامى ما محمد - صلى اللَّه عليه و آله - است ، زيرا آن حضرت كتابى نخوانده بود ، و نقل اين داستان به اين كيفيت جز از طريق وحى به آن حضرت صورت نگرفته است ، و از اينرو اين سورهء مباركه گذشته از اينكه موجب بصيرت براى كسانى بود كه از آن جناب درخواست نقل آن را كرده بودند معجزه‌اى است كه گواه بر صدق گفتار او است .\r\nو منظور از برادران يوسف در آيهء مباركه همان فرزندان يعقوب هستند چون\r\n\r\n","description":"","footnote":"","page_name":" 165 ","page_number":167},
  {"content":"\r\n\r\nيعقوب دوازده پسر داشت كه همگى از صلب او ولى از مادرهاى مختلف بودند . و نام‌هاى آنها بقول بعضى : « روبيل » و او از همه بزرگتر بود ، و ديگر : شمعون ، و لاوى ، و يهودا ، و ريالون ، و يشجر ، كه مادر اينها « ليا » دختر ليان - و دختر خالهء يعقوب - بود ، « ليا » پس از چندى از دنيا رفت و يعقوب عليه السلام خواهر او « راحيل » را بزنى اختيار كرد و از وى يوسف و بنيامين - يا ابن يامين - به دنيا آمد ، و دو كنيز داشت بنام هاى « زلفة » و « بلهة » كه از آن دو نيز خداوند چهار پسر به دو عنايت فرمود بنامهاى « دان » و « نفتالى » و « حاد » و « آشر » . كه رويهم دوازده پسر ميشدند .\r\n « إِذْ قالُوا لَيُوسُفُ وَ أَخُوهُ أَحَبُّ إِلى أَبِينا مِنَّا »  برادران به يكديگر گفتند : يوسف و برادرش - يعنى برادر پدر و مادريش بنيامين - نزد پدرمان يعقوب محبوبتر از ما هستند ، و اين سخن بدانجهت بود كه يعقوب عليه السلام يوسف را بسيار دوست ميداشت ، و او از نظر صورت از زيباترين مردم بود ، برادران بر وى رشگ بردند ، و چون آن خواب را ديد حسدشان شديدتر شد ، و برخى گفته‌اند : يعقوب عليه السلام بخاطر خردسالى يوسف و بنيامين آن دو را بيشتر نوازش ميكرد و به خود نزديك ميساخت ، و همين معنى بر آنها گران بود .\r\nو ابو حمزهء ثمالى از حضرت زين العابدين عليه السلام روايت كرده كه آن حضرت فرمود : رسم يعقوب اين بود كه هر روز گوسفندى را ذبح ميكرد و مقدارى از آن را صدقه ميداد و ما بقى را به مصرف خوراك خود و خاندانش مىرساند ، تا اينكه در شب جمعه‌اى شخص سائل و مؤمنى در حالى كه روزه‌دار بود بدرخانهء او آمد و غذايى از آنها خواست ، و خاندان يعقوب با اينكه صداى او را شنيدند ولى گفته‌اش را باور نكرده و چيزى به او ندادند ، سائل مزبور چون از اطعام آنها مأيوس و نااميد گرديد و تاريكى شب او را فرا گرفت گريست و از گرسنگى خويش بخداى تعالى شكايت برد و آن شب را گرسنه خوابيد و فرداى آن روز را نيز روزه گرفت ، و از آن سو خاندان يعقوب در آن شب سير خفتند و روز ديگر هم مقدارى از غذاى شب داشتند ، و همين جريان سبب شد كه خداوند يعقوب را بفراق يوسف مبتلا كند و بيعقوب وحى شد كه آمادهء بلاى من باش\r\n\r\n","description":"","footnote":"","page_name":" 166 ","page_number":168},
  {"content":"\r\n\r\nو به قضا و قدر من راضى باش ، و در مصيبتها صبر كن ، و يوسف در همانشب خواب مزبور را ديد . و از ابن عباس نيز نظير همين مطلب نقل شده .\r\n « وَ نَحْنُ عُصْبَةٌ »  يعنى ما جماعتى هستيم كه پشتيبان يكديگر بوده و بهم كمك ميدهيم ، و منظورشان اين بود كه نفع ما براى پدرمان بيشتر از آنها است . و برخى گفته‌اند : منظورشان اين بود كه ما نيرومنديم و ميتوانيم نقشه‌اى براى از بين بردن يوسف بكشيم .\r\n « إِنَّ أَبانا لَفِي ضَلالٍ مُبِينٍ »  براستى كه پدر و مادر ضلالتى آشكار است ، يعنى مراعات عدالت را در مورد محبت ماها نمىكند و راه افراط را پيش گرفته است . و برخى گفته‌اند :\r\nمعناى اين جمله اينست كه پدر ما در مورد تربيت فرزند و تدبير كارهاى دنيا اشتباه مىكند زيرا نيروى ما براى ادامهء امور زندگى و تدبير در كار مواشى و چهارپايان و ساير اموال او بيشتر است و با اينحال آن دو را بيش از ما دوست دارد . . . و منظورشان از اين جمله كه گفتند : « . . . پدر ما در ضلالت است » گمراهى در دين نبوده و گرنه افرادى كافر بوده‌اند و اين خلاف اجماع است ، زيرا اينمطلب مورد اتفاق است كه همهء آنها تابع دين پدر و پيرو آئين او بوده‌اند . و حدّ اعلاى احترام و تعظيم را دربارهء وى مبذول ميداشتند ، و به همين جهت بود كه طالب جلب محبت و دوستى او بودند ، و ضلالت نيز در اصل لغت به معناى عدول و انحراف از چيز است .\r\nو بيشتر مفسران معتقدند كه برادران يوسف همگى پيغمبر بوده‌اند ، و جمعى گفته‌اند : آنها پيغمبر نبوده‌اند و گرنه آن اعمال از آنها سر نميزد . و مرحوم سيد مرتضى فرموده است : دليلى نداريم كه آن برادران يوسف كه آن كارها را انجام دادند پيغمبر بوده‌اند ، و بعيد نيست كه اسباط يعقوب كه بمنصب نبوت نائل شدند غير از آن برادرانى بودند كه نسبت بيوسف آن اعمال را انجام دادند ، و از ظاهر قرآن كريم نيز بدست نميآيد كه همهء برادران در آن رفتار و آزارهايى كه نسبت بيوسف انجام شد شركت داشتند .\r\nو بلخى و جبائى گفته‌اند : ممكن است برادران يوسف در آن وقت بحدّ بلوغ\r\n\r\n","description":"","footnote":"","page_name":" 167 ","page_number":169},
  {"content":"\r\n\r\nنرسيده بوده‌اند و مكلف نبودند ، و از پسران نابالغ معمولا چنين اعمالى سر مىزند كه مورد سرزنش و ملامت قرار گرفته و بلكه گاهى مستحق كتك ميشوند . و گواه بر اين قول جمله‌اى است كه پس از اين به پدر گفتند « . . . نرتع و نلعب » « 1 » - ما ميگرديم و بازى ميكنيم .\r\nو ابن بابويه ( ره ) در كتاب النبوة بسند خود از حنان بن سدير نقل كرده كه گويد :\r\nبه امام باقر عليه السلام عرضكردم : فرزندان يعقوب پيغمبر بودند ؟ فرمود : نه ، ولى اسباط و فرزندان پيغمبران الهى بودند و پيش از آنكه از دنيا بروند همه توبه كردند و از رفتار خويش متنبه شدند . و حسن گفته : مردانى بودند كه بحدّ بلوغ رسيده و عملشان گناهى صغيره بود كه از آنها سر زد .\r\n « اقْتُلُوا يُوسُفَ أَوِ اطْرَحُوهُ أَرْضاً »  به يكديگر گفتند : يوسف را بكشيد يا بسرزمينى دور از چشم پدر بيفكنيد كه دسترسى به دو نداشته باشد ، و برخى گفته‌اند : يعنى او را در جايى بيندازيد كه درندگان او را بخورند يا به وضع ديگرى هلاك شود .\r\n « يَخْلُ لَكُمْ وَجْهُ أَبِيكُمْ »  تا توجه پدرتان از يوسف قطع شود و محبت وى خالص براى شما گردد . يعنى اگر او را كشتيد يا در سرزمينى دور افكنديد از آن پس پدر متوجه شما خواهد شد و علاقه‌اش مخصوص شما خواهد گرديد .\r\n « وَ تَكُونُوا مِنْ بَعْدِهِ قَوْماً صالِحِينَ »  و پس از قتل يوسف و يا دورى وى توبه ميكنيد ، يعنى پس از اينكه منظور خود را عملى كرديد و بهدف خود رسيديد از كردهء خود توبه ميكنيد و در نتيجه مردمانى صالح و شايسته ميشويد ، و از اين كلام معلوم مىشود كه كار خود را گناهى ميدانستند كه قابل توبه است ، و اين وجهى است كه بيشتر مفسران گفته‌اند ، و حسن گفته : يعنى كار دنياى شما روبراه مىشود و ميانهء شما با پدر\r\n\r\n\r\n","description":"","footnote":"\r\n( 1 ) - پوشيده نماند كه قرائت مشهور در آيه‌اى كه پس از اين خواهد آمد  « يَرْتَعْ وَ يَلْعَبْ »  - بياء است - و منظور مؤلف ( ره ) يا معناى آن است كه از آيه استفاده مىشود ، چون منظورشان اين بود كه يوسف را همراه ما بفرست تا با ما گردش و بازى كند . و يا قرائتى است كه از بسيارى نقل شده كه « نرتع و نلعب » بنون خوانده‌اند .\r\n","page_name":" 168 ","page_number":170},
  {"content":"\r\n\r\nاصلاح ميگردد . و روى قول آن دسته كه گفته‌اند : آنها نابالغ بودند در اينجا اين سؤال پيش ميآيد كه چگونه با اينكه نابالغ بودند اين حرف را زدند و آيا اين حرف دليل بر بلوغ آنها نمىشود ؟ آنان در جواب گفته‌اند : دانستن چنين مطلبى از افراد نابالغى كه در دامن انبياء الهى تربيت شده و از فرزندان ايشان بوده‌اند بعيد نيست .\r\nو در اينكه گويندهء اين سخن كداميك از آنها بوده‌اند اختلاف است ، وهب گفته :\r\nگويندهء آن شمعون بود ، و مقاتل گفته : رو بين بوده است .\r\n « قالَ قائِلٌ مِنْهُمْ لا تَقْتُلُوا يُوسُفَ . . . »  يكى از آن برادران گفت : او را در قعر چاه بيفكنيد تا بعضى از رهگذران و مسافران او را بر داشته و بديار ديگرى ببرند . و گويندهء اين قول بگفتهء قتاده و ابن اسحاق : روبين بوده كه پسر خالهء يوسف بود ، و نظرش دربارهء او بهتر از ديگران بود ، و بگفتهء اصم و زجاج : يهودا بود كه از نظر سن و فضل و شخصيت برتر از ديگران بوده است ، و مطابق روايتى كه على بن ابراهيم در تفسير خود نقل كرده ، گويندهء اين سخن : لاوى بوده . و دربارهء آن چاه نيز اختلاف است ، قتاده گفته : چاه بيت المقدس بود ، و وهب گفته : چاه مزبور در سرزمين اردن بوده ، و كعب گفته :\r\nبين مدين و مصر قرار داشته ، و مقاتل گفته : در سه فرسنگى منزل يعقوب بوده است .\r\n « إِنْ كُنْتُمْ فاعِلِينَ »  يعنى اگر ميخواهيد دربارهء يوسف كارى انجام دهيد اين كار را بكنيد نه اينكه مستقيماً او را بكشيد . و ابن عباس گفته : يعنى اگر براستى تصميمى دربارهء يوسف داريد چنين كنيد . و به حسن گفتند : آيا ممكن است مؤمن حسد ورزد ؟\r\nگفت : مگر داستان پسران يعقوب را فراموش كرده‌اى ؟\r\n\r\n","description":"","footnote":"","page_name":" 169 ","page_number":171},
  {"content":"\r\n\r\n\r\n[ سوره يوسف ( 12 ) : آيات 11 تا 12 
  ]\r\nقالُوا يا أَبانا ما لَكَ لا تَأْمَنَّا عَلى يُوسُفَ وَ إِنَّا لَهُ لَناصِحُونَ ( 11 ) أَرْسِلْهُ مَعَنا غَداً يَرْتَعْ وَ يَلْعَبْ وَ إِنَّا لَهُ لَحافِظُونَ ( 12 )\r\n\r\nترجمه :\r\nگفتند : اى پدر چرا دربارهء يوسف از ما ايمن نيستى با اينكه ما خيرخواه او هستيم ( 11 ) فردا او را همراه ما بفرست تا ( با ما ) بگردد و بازى كند و ما از وى نگهبانى ميكنيم ( 12 ) .\r\n\r\nتفسير :\r\nخداى سبحان در اينجا بيان مىكند كه پس از آنكه آراء آنها دربارهء يوسف متفق شد چگونه از پدر درخواست كردند .\r\n « قالُوا يا أَبانا ما لَكَ لا تَأْمَنَّا عَلى يُوسُفَ »  گفتند اى پدر چرا دربارهء كار يوسف بما اعتماد ندارى و خاطرت آسوده نيست ؟\r\n « وَ إِنَّا لَهُ لَناصِحُونَ »  با اينكه ما نظرى جز خير خواهى نسبت به دو نداريم ، و از اينجمله معلوم مىشود كه يعقوب عليه السلام از فرستادن يوسف بهمراه آنها خوددارى ميكرد .\r\n « أَرْسِلْهُ مَعَنا غَداً يَرْتَعْ وَ يَلْعَبْ »  فردا او را بهمراه ما بصحرا بفرست كه اگر بفرستى ما گردش و بازى ميكنيم و منظورشان بازيهاى حلال و مباح مانند تيراندازى و مسابقهء در دويدن و امثال آنها بوده . و در حديث است كه بازى كردن حرام است مگر در سه چيز : بازى با اسب ، و تير اندازى ، و شوخى با همسر .\r\n « وَ إِنَّا لَهُ لَحافِظُونَ »  و ما از يوسف محافظت و نگهبانى ميكنيم تا وقتى كه او را به تو بازگردانيم ، و يا در وقت بازى او را محافظت ميكنيم . و حسن گفته : هنگامى كه\r\n\r\n","description":"","footnote":"","page_name":" 170 ","page_number":172},
  {"content":"\r\n\r\nيوسف را در چاه انداختند هفده ساله بود ، و تا وقتى كه به پدر رسيد هشتاد سال طول كشيد كه اينمدت هم چنان در بلاء بود ، و پس از ديدار پدر نيز بيست سال ديگر زنده بود كه وقتى از دنيا رفت صد و بيست سال از عمرش گذشته بود . و برخى گفته‌اند : روزى كه در چاه افتاد ده ساله بود ، و ديگرى گفته دوازده ساله بود ، و بعضى گفته‌اند : هفت ساله يا نه ساله بود و هنگامى كه به پدر رسيد چهل ساله بود . و اين قول ابن عباس و ديگران است . و در اين آيات نشانهء اين مطلب هست كه آنها حسد خود را نسبت بيوسف اظهار كردند و يعقوب عليه السلام وى را از گزند آنان محافظت ميكرد و از فرستادن او بهمراه آنان خوددارى مينمود ، و اعتماد به آنها نداشت .\r\n\r\n","description":"","footnote":"","page_name":" 171 ","page_number":173},
  {"content":"\r\n\r\n\r\n[ سوره يوسف ( 12 ) : آيات 13 تا 18 
  ]\r\nقالَ إِنِّي لَيَحْزُنُنِي أَنْ تَذْهَبُوا بِهِ وَ أَخافُ أَنْ يَأْكُلَهُ الذِّئْبُ وَ أَنْتُمْ عَنْهُ غافِلُونَ ( 13 ) قالُوا لَئِنْ أَكَلَهُ الذِّئْبُ وَ نَحْنُ عُصْبَةٌ إِنَّا إِذاً لَخاسِرُونَ ( 14 ) فَلَمَّا ذَهَبُوا بِهِ وَ أَجْمَعُوا أَنْ يَجْعَلُوهُ فِي غَيابَتِ الْجُبِّ وَ أَوْحَيْنا إِلَيْهِ لَتُنَبِّئَنَّهُمْ بِأَمْرِهِمْ هذا وَ هُمْ لا يَشْعُرُونَ ( 15 ) وَ جاؤُ أَباهُمْ عِشاءً يَبْكُونَ ( 16 ) قالُوا يا أَبانا إِنَّا ذَهَبْنا نَسْتَبِقُ وَ تَرَكْنا يُوسُفَ عِنْدَ مَتاعِنا فَأَكَلَهُ الذِّئْبُ وَ ما أَنْتَ بِمُؤْمِنٍ لَنا وَ لَوْ كُنَّا صادِقِينَ ( 17 )\r\nوَ جاؤُ عَلى قَمِيصِهِ بِدَمٍ كَذِبٍ قالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ وَ اللَّهُ الْمُسْتَعانُ عَلى ما تَصِفُونَ ( 18 )\r\n\r\nترجمه :\r\nيعقوب گفت : بردن او مرا غمگين مىكند و مىترسم شما از وى غفلت كنيد و گرگ او را بخورد ( 13 ) گفتند اگر با وجود ( برادرانى مانند ) ما كه گروهى متحد و\r\n\r\n","description":"","footnote":"","page_name":" 172 ","page_number":174},
  {"content":"\r\n\r\nنيرومنديم باز هم گرگ او را بخورد در چنين صورتى ما زيانكار خواهيم بود ( 14 ) و چون او را بردند و متفق شدند كه او را در ته چاه بياندازند ما به دو وحى كرديم كه ( غمگين مباش كه روزى ) تو آنها را به كار بدشان آگاه سازى و آنها ندانند ( كه تو يوسف هستى ) ( 15 ) و شبانه با چشم گريان بنزد پدر آمدند ( 16 ) و گفتند : اى پدر ما براى مسابقه ( در دويدن ) رفتيم و يوسف را پيش اثاث خود گذارديم و گرگ او را خورد ولى تو سخن ما را باور نخواهى كرد اگر چه راستگو باشيم ( 17 ) و پيراهن او را رنگين به خون دروغى ( نزد يعقوب ) آوردند ، و او گفت : ( داستان اين گونه نيست ) بلكه نفس شما اين كار را برايتان جلوه داده و صبر نيكو بايد ( تا اين بلاء را تحمل كنم ) و خدا كمك كار من است ( و از او كمك خواهم ) در تحمل آنچه شما اظهار ميداريد ( 18 ) .\r\n\r\nشرح لغات :\r\nحزن : اندوه دل در فراق محبوب .\r\nشعور : ادراك چيزى بنحو دقيق و باريك بمانند باريكى مو .\r\nعشاء : آخر روز ، و يا اول تاريكى شب .\r\nاستباق : از سبق و مسابقه است كه آن بر سه گونه است : مسابقه در تير اندازى كه باتفاق علماء جايز است ، و مسابقه در اسب دوانى و شتر كه نزد ما جايز است ، و مسابقهء در دويدن كه اگر در مقابل پول و جايزه‌اى باشد نزد شافعى و جمعى جايز نيست ، و ابو حنيفه آن را مطلقاً جايز دانسته چه در برابر جايزه‌اى باشد و چه نباشد ، و جمعى از علماى ما نيز همين قول را اختيار كرده‌اند .\r\nدم كذب : يعنى خونى كه دروغ بود ، و از عايشه نقل شده كه « بدم كدب » با دال بىنقطه قرائت كرده و معناى آن خون تازه است .\r\nتسويل : جلوه دادن نفس چيزى را كه جلوه و حسنى ندارد .\r\n\r\nتفسير :\r\nخداى سبحان در اين آيات خبر ميدهد كه چون نسبت بيوسف اظهار شفقت و خير خواهى نمودند يعقوب مصمم شد وى را بهمراه آنان بصحرا بفرستد ولى با اينحال\r\n\r\n","description":"","footnote":"","page_name":" 173 ","page_number":175},
  {"content":"\r\n\r\nآنها را وادار بمحافظت و نگهبانى او كرده چنين گفت :\r\n « إِنِّي لَيَحْزُنُنِي أَنْ تَذْهَبُوا بِهِ »  همين كه او را از من دور كنيد مرا غمگين ميسازد ، يا مفارقتش مرا محزون سازد .\r\n « وَ أَخافُ   أَنْ يَأْكُلَهُ الذِّئْبُ وَ أَنْتُمْ عَنْهُ غافِلُونَ »  و ميترسم در وقتى كه شما از او غافل هستيد و سر گرم كارهاى خود ميباشيد گرگ او را بخورد . و گفته‌اند : در آن سرزمين گرگ بسيار بود و تصادفاً در آن وقت گرگها بمردم حمله ميكردند و آنها را طعمهء خود ميساختند .\r\nو برخى گفته‌اند : يعقوب در خواب ديد مثل اينكه ده تا گرگ بيوسف حمله‌ور شده و ميخواهند او را بكشند ، در اينميان يكى از آن گرگها بحمايت از يوسف برخاست و مانع كشتن او شده تا بالآخره ديد زمين شكافته شد و يوسف در زمين فرو رفت و پس از سه روز از آنجا بيرون آمد ، و همين سبب شد كه يعقوب راه بهانه‌اى بدانها نشان دهد و گرنه خود برادران يوسف نميدانستند چه بهانه‌اى براى كار خود بياورند .\r\nو از رسول خدا - صلى اللَّه عليه و آله - روايت شده كه فرمود : تلقين دروغ به كسى نكنيد ( و راه بهانه و دروغ را به كسى ياد ندهيد ) كه دروغ ميگويد ، چون كه پسران يعقوب نميدانستند كه گرگ انسان را مىخورد تا وقتى كه از پدر شنيدند و يعقوب تلقين بدانها كرد ، و اين دليل بر اينمطلب است كه نبايد راه نشان دشمن داد .\r\nو برخى گفته‌اند : يعقوب ترس آن را داشت كه برادران او را بكشند . ولى تصريح به اين سخن نكرد و از روى كنايه آنها را گرگ ناميده و نظر خود را اظهار كرد . و ابن عباس گفته : صريحاً آنها را گرگ خوانده .\r\n « قالُوا لَئِنْ أَكَلَهُ الذِّئْبُ وَ نَحْنُ عُصْبَةٌ إِنَّا إِذاً لَخاسِرُونَ »  اگر با اينحال كه ما پشتيبان يكديگر هستيم و از برادرمان دفاع ميكنيم نتوانيم گرگ را از او دور سازيم تا او را بخورد ، در چنين حالى ما زيانكاريم و مانند آن كسانى هستيم كه بر خلاف ميلشان سرمايهء خود را از دست بدهند . و يا معناى جملهء  « إِذاً لَخاسِرُونَ »  آنست كه ما افرادى ناتوان و ضعيف خواهيم بود . و حسن گفته : به خدا آنها براى يوسف وحشتناكتر و خطرناكتر از\r\n\r\n","description":"","footnote":"","page_name":" 174 ","page_number":176},
  {"content":"\r\n\r\nگرگ بودند . و برخى گفته‌اند : معناى جمله آن است كه ما او را يا حقش را تباه و ضايع كرده‌ايم .\r\n « فَلَمَّا ذَهَبُوا بِهِ وَ أَجْمَعُوا أَنْ يَجْعَلُوهُ فِي غَيابَتِ الْجُبِّ »  و چون او را بردند و همگى تصميم گرفتند تا در قعر چاهش افكنند . . . و از حرف « الف ، « و لام » كه بر سر « جب » در آمده معلوم مىشود چاه مزبور چاه معروفى بوده كه مسافران و كاروانها بر سر آن ميآمده و سر راه آنان بوده است . و برخى گفته‌اند : برادران بدنبال چاه كم آبى ميگشتند كه يوسف را در آن بيندازند تا هم به منظور خود برسند و هم آنكه يوسف در آب چاه غرق نشود . و از اينرو وى را در چاه مزبور انداختند . و بعضى هم گفته‌اند : او را در گوشه‌اى از چاه قرار دادند .\r\nو گفته‌اند : همين كه يعقوب وى را بهمراه آنان روانه كرد در آغاز كمال احترام و محبت را نسبت به او معمول داشتند ولى هنگامى كه بصحرا رسيدند عداوت خود را نسبت به دو اظهار كرده و شروع به زدن او كردند ، يوسف در آن وقت بهر كداميك از آنها پناه ميبرد آنها او را از خود رانده و حمايتش نكردند تا بالآخره صدايش به « يا ابتاه » بلند شد . در اينوقت خواستند او را بقتل رسانند ولى يهوذا آنها را از اين كار جلوگيرى كرد ، و در روايتى كه بعضى از اصحاب ما از ائمه عليهم السلام روايت كرده‌اند لاوى آنها را از اين كار ممانعت كرد و مانع قتل يوسف شد ، پس او را بكنار چاه آوردند و هر چه او را در ميان چاه آويزان ميكردند ، يوسف دست بلبهء چاه ميگرفت تا بالآخره پيراهن از تنش بيرون آورده و هر چه ميگفت : اين پيراهن را در بدن من بگذاريد تا خود را بدان بپوشانم در جوابش ميگفتند : خورشيد و ماه و يازده ستاره را بخوان تا همدم و يار تو باشند ، در اينوقت او را در چاه آويزان كرده و چون به نيمهء چاه رسيد بقعر چاه رهايش كردند تا بدين ترتيب بميرد ، ولى چون در ته چاه آب بود در آب افتاد و سپس به طرف سنگى كه در آنجا بود رفته و روى آن ايستاد ، و سدى گفته : يهوذا براى او غذا ميآورد ( تا وقتى كه از چاه بيرون آمد ) .\r\nو بگفته ديگرى : چاه براى او روشن شد و آبش شيرين گرديد بطورى كه از\r\n\r\n","description":"","footnote":"","page_name":" 175 ","page_number":177},
  {"content":"\r\n\r\nآب و نان بىنياز شد ، و مقاتل گفته : آب چاه تيره بود ولى يوسف كه در آن افتاد زلال و صاف شد ، و خداوند فرشته‌اى بر وى موكل كرد تا او را محافظت كند و غذايش دهد .\r\nو بقولى جبرئيل همدم او شد .\r\nو گفته‌اند : خداى تعالى بسنگى در ته چاه فرمان داد تا بالا آمده و يوسف روى آن قرار گرفت ، و در آن وقت بدن يوسف برهنه بود ، و ابراهيم خليل عليه السلام را نيز وقتى در آتش انداختند بدنش را برهنه كردند و در آنجا جبرئيل عليه السلام پيراهنى از حرير بهشت براى ابراهيم آورد و بدن آن حضرت را با آن پيراهن پوشانيد ، و پيراهن مزبور نزد ابراهيم عليه السلام بود و چون از دنيا رفت آن پيراهن باسحاق رسيد و پس از اسحاق نيز بيعقوب منتقل گشت ، و يعقوب آن را در بسته‌اى بست و به گردن يوسف آويزان نمود ، در اينوقت جبرئيل بنزد وى آمد و آن بسته را از گردنش باز كرده و پيراهن مزبور را از ميان آن بيرون آورد و بر بدن يوسف پوشانيد ، و اين حديثى است كه مفضل از امام صادق عليه السلام روايت كرده و حضرت دنبالش فرمود : پيراهن مزبور همان پيراهنى بود كه چون كاروانيان از مصر حركت كردند و آن را همراه خود آوردند يعقوب كه در فلسطين بود بوى آن را شنيده و گفت : « من بوى يوسف را استشمام ميكنم . . . » و در كتاب النبوة بسندش از ابى سيار از امام صادق عليه السلام روايت كرده كه آن حضرت فرمود : هنگامى كه برادران يوسف را در چاه انداختند جبرئيل بر وى نازل شده گفت : اى پسر چه كسى تو را در چاه انداخت ؟ يوسف جواب داد : برادرانم بخاطر منزلتى كه نزد پدر داشتم به من حسد بردند و بدينجهت بچاهم انداختند . جبرئيل گفت :\r\nآيا ميخواهى از چاه بيرون آيى ؟\r\nيوسف پاسخداد : با خداى ابراهيم و اسحاق و يعقوب است كه اگر خواهد مرا نجات خواهد داد .\r\nجبرئيل گفت : خداى ابراهيم و اسحاق و يعقوب ميفرمايد اين كلمات را بگو :\r\n« اللهم انى اسئلك بان لك الحمد لا إله الا انت بديع السماوات و الارض يا ذا الجلال و الاكرام ان تصلى على محمد و آل محمد و أن تجعل لي من أمري فرجاً و مخرجاً و ترزقني\r\n\r\n","description":"","footnote":"","page_name":" 176 ","page_number":178},
  {"content":"\r\n\r\nمن حيث أحتسب و من حيث لا أحتسب »\r\n« 1 » . پس از اين دعا بود كه خداوند او را از چاه نجات داده و از مكر آن زن او را محافظت كرد و سلطنت مصر را از جايى كه گمان نميكرد بوى عطا فرمود .\r\nو على ابن ابراهيم روايت كرده كه يوسف در چاه اين دعا را خواند : « يا إله ابراهيم و اسحاق و يعقوب ارحم ضعفى و قلة حيلتى و صغرى » « 2 »  « وَ أَوْحَيْنا إِلَيْهِ »  و بيوسف وحى كرديم ، حسن گفته : خداوند در همان چاه بيوسف مقام نبوت را عطا فرمود ، و بنجات و فرمانروايى مصر نويدش داد .\r\n « لَتُنَبِّئَنَّهُمْ بِأَمْرِهِمْ هذا وَ هُمْ لا يَشْعُرُونَ »  يعنى پس از اين به كار زشتشان آگاهشان خواهى كرد ، و منظور همان جمله‌اى است كه در آخر سوره خداوند ذكر فرموده كه ببرادران گفت :  « هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ . . . »  - آيا هيچ ميدانيد نسبت بيوسف و برادرش چه كرديد ؟ . . .\r\n « وَ هُمْ لا يَشْعُرُونَ »  يعنى در وقتى كه نميدانند تو همان يوسف هستى . و اين وحى كه در اينجا بيان شده مانند وحيى است كه بساير پيمبران ميشد . و مجاهد و قتاده گفته‌اند :\r\nخداوند در همان چاه به او وحى فرمود و او را پيغمبر قرار داد ، و از جمله چيزهايى كه به او وحى شد اين بود كه : حال خود را مكتوم دار ، و در مقابل پيش آمدهاى ناگوار صبر كن كه به زودى رفتار برادران را نسبت به خود به آنها خواهى گفت در وقتى كه تو را نمىشناسند .\r\nو بعضى در معناى اين جمله گفته‌اند : يعنى آنها نميدانند كه به تو وحى شده . و برخى گفته‌اند : معناى « لتنبئنهم » يعنى جزاء رفتار آنها را خواهى داد . چنانچه عرب در مورد تهديد كسى كه كار بدى كرده ميگويد « به تو خواهم گفت و معلومت خواهد شد » كه منظور\r\n\r\n\r\n","description":"","footnote":"\r\n( 1 ) - يعنى خدايا از تو ميخواهم كه ستايش مخصوص تو است ، و معبودى جز تو نيست ، اى پديد آرندهء آسمانها و زمين ، اى داراى جلالت و بزرگوارى - از تو ميخواهم - كه درود فرستى بر محمد و خاندان محمد و در كار من گشايش و فرجى قرار دهى و از آنجا كه گمان دارم و از جايى كه گمان ندارم روزيم دهى .\r\n( 2 ) - يعنى اى خداى ابراهيم و اسحاق و يعقوب به ناتوانى و بيچارگى و خردسالى من ترحم فرما .\r\n","page_name":" 177 ","page_number":179},
  {"content":"\r\n\r\nاين است كه سزاى تو را خواهم داد . و ابن عباس گفته : منظور همان جريانى است كه در وقت ورود برادران بمصر ، يوسف آنها را شناخت و آنها او را نمىشناختند و در آن وقت يوسف پيمانه را در دست گرفت و دستى بدان زده سپس گفت : اين ظرف به من خبر ميدهد كه شما برادرى داشته و او را در چاه انداخته‌ايد و ببهاى ناچيزى او را فروخته‌ايد .\r\n « وَ جاءُو أَباهُمْ عِشاءً يَبْكُونَ »  و شبانه يا آخر روز كه شد گريان بنزد پدر آمدند ، و اينكه تا شب صبر كردند براى اين بود كه بدينوسيله امر را بر پدر مشتبه كرده و در تاريكى جرئت بيشترى براى عذر تراشى داشته باشند و اينكه تظاهر بگريه كردند براى آن بود كه خود را راستگو جلوه دهند . و از اينجا معلوم مىشود كه گريه دليل بر صدق دعواى گريه كننده نيست . و سدى گفته : چون يعقوب گريهء آنها را ديد پريشان شد و پرسيد : چه شده ؟ در جواب گفتند :\r\n « يا أَبانا إِنَّا ذَهَبْنا نَسْتَبِقُ »  پدر جان ما براى مسابقه رفتيم ، جبائى و سدى گفته‌اند :\r\nيعنى بمسابقهء دو رفته بوديم . و زجاج گفته : يعنى بمسابقهء تير اندازى رفته بوديم .\r\n « وَ تَرَكْنا يُوسُفَ عِنْدَ مَتاعِنا »  و يوسف را براى حفاظت پيش اثاثيه گذارده بوديم .\r\n « فَأَكَلَهُ الذِّئْبُ وَ ما أَنْتَ بِمُؤْمِنٍ لَنا وَ لَوْ كُنَّا صادِقِينَ »  و گرگ او را خورد ، و تو ما را تصديق نخواهى كرد اگر چه ما راست‌گو باشيم براى آنكه تو دربارهء يوسف نسبت بما بدگمان و ظنين هستى . و نگفتند : تو هر راستگويى را تصديق نمىكنى بلكه چون حسد برادران را دربارهء يوسف ميدانست و از طرفى نسبت بيوسف محبت شديدى داشت دربارهء آنها بدگمان و ظنين بود .\r\n « وَ جاءُو عَلى قَمِيصِهِ بِدَمٍ كَذِبٍ »  و بهمراه خود پيراهن يوسف را آغشته به خون آوردند و گفتند : اين همان خون يوسف است كه در وقت دريدن گرگ به پيراهن او ريخته است .\r\nو ابن عباس و مجاهد گفته‌اند : بزغاله‌اى را كشتند و خون او را بپيراهن يوسف ريختند ، و برخى گفته‌اند آهويى را كشتند و خونش را به پيراهن وى ريختند . ولى ( فراموش كردند كه پيراهن يوسف را بدرند و ) هم چنان سالم بدست يعقوب دادند و\r\n\r\n","description":"","footnote":"","page_name":" 178 ","page_number":180},
  {"content":"\r\n\r\nفكر نكردند كه اگر گرگ انسانى را بخورد جامه‌اش را ميدرد ، و حسن گفته : يعقوب بدانها گفت : پيراهنش را به من نشان دهيد و چون نشانش دادند و آن را صحيح و سالم ديد گفت : به خدا تا بامروز گرگى حليم‌تر از اين گرگ نديده‌ام كه فرزند مرا خورده ولى پيراهنش را ندريده است . و در حديث است كه پيراهن را به صورت خود انداخت و گفت :\r\nاى يوسف براستى كه گرگ مهربانى تو را خورده است كه گوشت تنت را دريده و خورده است ولى پيراهنت را ندريده .\r\nو شعبى گفته : در پيراهن يوسف سه آيت ( و نشانهء خارق العاده ) بود يكى آن وقتى كه ( در داستان زليخا و عزيز مصر ) از پشت سر دريد ، و ديگر در وقتى كه آن را به روى پدر انداختند و بينا شد ، و ديگر آن وقتى كه برادران آن را با خون دروغى بنزد يعقوب آوردند كه يعقوب فهميد اگر گرگ يوسف را خورده بود پيراهنش را ميدريد . و برخى گفته‌اند : همين كه يعقوب اين سخن را گفت ( كه چگونه گرگى بوده كه او را خورده ولى پيراهنش را ندريده است ) آنان گفتند : دزدان او را كشتند ، يعقوب در جواب آنها گفت : چگونه خودش را كشته ولى پيراهنش را نبرده‌اند با اينكه احتياج آنها به پيراهن يوسف بيشتر از كشتن او بود .\r\n « قالَ بَلْ سَوَّلَتْ لَكُمْ أَنْفُسُكُمْ أَمْراً »  يعقوب كه نسبت بدانها ظنين شده بود گفت : نه گرگ او را خورده و نه دزدان او را كشته‌اند بلكه نفسهاى شما كارى را در نظر شما جلوه داده كه خود دانسته‌ايد . و أبو مسلم و جبائى گفته‌اند : يعنى شما دربارهء يوسف كارى را كه انجام داده‌ايد به يكديگر آسان جلوه داده تا بالآخره آنچه را خواسته‌ايد انجام داده‌ايد . و اينكه يعقوب حرف آنها را ردّ كرد ( و سخنشان را باور نكرده و دروغشان را آشكار نمود ) روى وحى خدا بود ( كه دروغشان را بوى خبر داد ) و بعضى گفته‌اند : از روى حدس صائب و فراست او بود كه دروغ آنها را دانست .\r\n « فَصَبْرٌ جَمِيلٌ »  يعنى صبر من در برابر اين مصيبت صبرى نيكو و جميل است كه بيتابى و شكوه‌اى بمردم نميكنم . و برخى گفته‌اند : يعنى صبر جميل بهتر و نيكوتر از آن بيتابى است كه سودى ندارد ، و سيد مرتضى قدس اللَّه روحه گفته است : صبر در\r\n\r\n","description":"","footnote":"","page_name":" 179 ","page_number":181},
  {"content":"\r\n\r\nوقتى جميل است كه بخاطر خدا باشد و چون صبر در اينمورد اين گونه بود متصف به اين وصف گرديد . و بعضى گفته‌اند : بلاء در سن كهولت بر يعقوب نازل شد و در سن خرد سالى بر يوسف ، و هر دوى آنها گناهى نداشتند ، يعقوب مبتلاى باندوه گرديد ، و يوسف ببردگى افتاد و خداوند شاهد و ناظر همهء اين بلاها بود تا وقتى كه گشايش و فرج عنايت فرمود و همهء آنها روى آزمايش و امتحان صورت گرفت .\r\n « وَ اللَّهُ الْمُسْتَعانُ عَلى ما تَصِفُونَ »  يعنى در دفع آنچه شما اظهار ميداريد به خدا استعانت جسته و از وى كمك ميخواهم ، و يا در تحمل تلخى و دشوارى صبر بر اين مصيبت به خدا استعانت ميجويم .\r\nو پس از اين جريان يوسف سه روز در چاه ماند .\r\n\r\n","description":"","footnote":"","page_name":" 180 ","page_number":182},
  {"content":"\r\n\r\n\r\n[ سوره يوسف ( 12 ) : آيات 19 تا 20 
  ]\r\nوَ جاءَتْ سَيَّارَةٌ فَأَرْسَلُوا وارِدَهُمْ فَأَدْلى دَلْوَهُ قالَ يا بُشْرى هذا غُلامٌ وَ أَسَرُّوهُ بِضاعَةً وَ اللَّهُ عَلِيمٌ بِما يَعْمَلُونَ ( 19 ) وَ شَرَوْهُ بِثَمَنٍ بَخْسٍ دَراهِمَ مَعْدُودَةٍ وَ كانُوا فِيهِ مِنَ الزَّاهِدِينَ ( 20 )\r\n\r\nترجمه :\r\nو كاروانى بيامد و آب آور خويش را فرستادند ( كه آب بياورد ) و او دلو خويش را ( بچاه ) بينداخت و گفت : مژدگانى كه اين پسريست ( كه بجاى آب از چاه بر آمد ) و به منظور تجارت او را پنهان داشتند و خدا دانا بود كه چه ميكنند ( 19 ) و يوسف را ببهايى اندك ( و ناچيز ) بدرهمى چند فروختند و دربارهء او بىرغبت بودند ( 20 ) .\r\n\r\nشرح لغات :\r\nوارد : كسى است كه پيشاپيش قافله براى پيدا كردن و آوردن آب ميرود .\r\nبضاعة : قسمتى از مال كه براى تجارت و سوداگرى اختصاص ميدهند .\r\nبخس : كم دادن حق ، ميگويند « بخسه فى الكيل او الوزن » يعنى حق او را در پيمانه يا وزن كم داد .\r\n\r\nتفسير :\r\n « وَ جاءَتْ سَيَّارَةٌ »  كاروانى بيامد ، و گفته‌اند : كاروان مزبور از مدين بمصر ميرفت ولى راه را گم كردند و هم چنان بيراهه آمدند تا در كنار چاه منزل كردند ، و چاه مزبور در بيابانى دور افتاده و بى آب و علف قرار داشت كه چوپانهاى بيابانى و رهگذران\r\n\r\n","description":"","footnote":"","page_name":" 181 ","page_number":183},
  {"content":"\r\n\r\nاز آن استفاده ميكردند و آب شورى داشت كه پس از افتادن يوسف آبش شيرين شد و بعضى گفته‌اند : سر راه كاروانيان بوده .\r\n « فَأَرْسَلُوا وارِدَهُمْ »  يعنى كسى را فرستادند تا آب براى ايشان تهيه كند و بعضى نام آن شخص را مالك بن زعر گفته‌اند .\r\n « فَأَدْلى دَلْوَهُ »  يعنى دلو خود را در چاه انداخت كه آب بكشد ، يوسف خود را به طناب دلو آويزان كرد و چون آن مرد دلو را بيرون آورد پسر زيبايى را ديد كه در زيبايى بىنظير بود ، و پيغمبر - صلى اللَّه عليه و آله - فرمود : نيمى از همهء زيبايىها را به يوسف دادند و نيم ديگر را بساير مردم . و كعب الاحبار گفته : يوسف عليه السلام زيبا روى و داراى موهايى مجعد و چشمانى درشت و ميانه اندام و سفيدرو و چهار شانه و كمر باريك بود ، و هر گاه ت بسم ميكرد نورى از دندانهايش برق ميزد ، و چون سخن ميگفت شعاع نورى در سخنش هويدا ميگشت كه از دندانهاى پيشين او زبانه ميكشيد ، و كسى نمىتواند وصفش را بگويد ، زيبايى او هم چون روشنى روز بود در برابر شب ، و شباهت به آدم ابو البشر عليه السلام داشت در آن روزى كه خدا او را آفريد و از روح خود در وى دميد پيش از آنكه دچار نافرمانى گردد ، و بعضى گفته‌اند : اين زيبايى بىنظير را از جدّه‌اش ساره به ارث برده بود و ساره يك ششم از حسن نصيبش گشته بود .\r\n « قالَ يا بُشْرى هذا غُلامٌ »  قتاده و سدى گفته‌اند : همين كه يوسف را آويزان به دلو ديد ، و جبائى گفته : وقتى مشاهده كرد دلو سنگين است نگاهى در چاه كرد و يوسف را ديده فرياد زد : اين پسريست و بدنبال اين صدا يوسف را از چاه بيرون آوردند .\r\n « وَ أَسَرُّوهُ بِضاعَةً »  مجاهد و سدى گفته‌اند : يعنى آنان كه يوسف را پيدا كردند از ترس آنكه مبادا ساير تجّار مدعى شركت با آنها در يوسف گردند او را پنهان كرده و گفتند : اين مال التجاره و كالايى است كه ساكنان اطراف چاه آن را بما داده‌اند تا براى آنها بفروشيم . و ابن عباس گفته : يعنى برادران يوسف ( كه همان موقع در آنجا حاضر بودند ) برادرى خود را با وى پنهان كرده و بكاروانيان گفتند : اين بندهء ما است\r\n\r\n","description":"","footnote":"","page_name":" 182 ","page_number":184},
  {"content":"\r\n\r\nكه از دست ما گريخته و در اين چاه مخفى شده ، و از آن سو به زبان عبرانى به يوسف گفتند : اگر بگويى من برادر ايشان هستم تو را خواهيم كشت ، يوسف نيز از ترس آنكه مبادا او را بكشند چيزى نگفت .\r\n « وَ اللَّهُ عَلِيمٌ بِما يَعْمَلُونَ »  يعنى خدا دانا بود كه برادران يوسف چه ميكنند .\r\n « وَ شَرَوْهُ بِثَمَنٍ بَخْسٍ »  و او را ببهايى ناچيز و اندك فروختند . و ضحاك و مقاتل و سدى گفته‌اند : يعنى او را ببهاى حرام و نامشروع فروختند ، زيرا بهاى شخص آزاد ( كه او را بفروشند ) نامشروع و حرام است ، و اينكه حرام را « بخس » ناميده‌اند براى آنست كه بركتى در آن نيست .\r\n « دَراهِمَ مَعْدُودَةٍ »  به چند درهم اندك . و همين توصيف درهمها به « معدود » براى فهماندن كمى و اندك بودن آنها است . و ابن عباس و ابن مسعود و سدى گفته‌اند : رسم آنها بر اين بود كه كمتر از « أوقيه » را كه چهل درهم به بالا بود به وزن در نمىآوردند ، و درهمهاى مزبور بيست درهم بود ( و از اينرو آن را بخس خوانده‌اند ) و همين معنى از امام سجاد عليه السلام روايت شده است ، و آن حضرت فرمود : برادران درهمها را ميان خود تقسيم كردند و بهر كدام دو درهم رسيد ، و مجاهد گفته : درهمها بيست و دو درهم بود ، و عكرمه گفته : چهل درهم بود . و از امام صادق عليه السلام روايت شده كه فرمود . هيجده درهم بود .\r\nو در اينكه چه كسى يوسف را فروخت اختلاف است ، دسته‌اى چون ابن عباس و مجاهد و بيشتر مفسران گفته‌اند : برادران او را فروختند و يهوذا ( يكى از برادران ) در كمين بود تا به بيند بسر يوسف چه ميآيد ، و وقتى مشاهده كرد كه كاروانيان او را از چاه بيرون آوردند برادران را خبر كرد و آنان بنزد مالك ( كه او را از چاه بيرون آورده بود ) آمده و يوسف را بوى فروختند ، و قتاده گفته : آنهايى كه او را از چاه بيرون آورده بودند وى را در مصر فروختند ، و اصم گفته : آنها كه از چاه بيرونش آوردند وى را بكاروانيان فروختند ، ولى بهتر همان قول اول است . و ابو حمزه در تفسير خود ذكر كرده كه مالك - بن زعر ( كه يوسف را يافته بود ) و همراهانش پيوسته تا وقتى يوسف همراهشان بود\r\n\r\n","description":"","footnote":"","page_name":" 183 ","page_number":185},
  {"content":"\r\n\r\nخير و بركت را در كار خود مشاهده ميكردند ، و چون يوسف را از دست دادند بركت هم از كار آنها رفت . وى گويد : مالك كه چنان ديد دلش به حال يوسف سوخت و بنزد او آمده گفت : بگو تو كيستى ؟ گفت : من يوسف بن يعقوب بن اسحاق بن ابراهيم هستم ، مالك كه او را شناخت دامن او را گرفته و گريست و چون فرزندى نداشت از يوسف درخواست كرد كه دعا كند بلكه خداوند فرزندى به او بدهد ، يوسف دعا كرد و خداوند بيست و چهار پسر به دو عنايت كرد .\r\n « وَ كانُوا فِيهِ مِنَ الزَّاهِدِينَ »  برخى گفته‌اند : يعنى آنان كه او را خريدارى كردند از خريدن او خوشحال نبوده و به اين كار بىرغبت بودند زيرا در يوسف نشانهء آزادگان و اخلاق نيكان و بزرگان را ديدند و به همين جهت رغبتى به كار خود نداشتند از بيم آنكه مبادا در اثر خريدن و بردگى او دچار ناراحتى و نكبتى شوند . و برخى گفته‌اند : نسبت به خود يوسف بىرغبت بودند زيرا او را براى تجارت و سود خريدارى كرده بودند و منظور ديگرى نداشتند . و ديگرى گفته : برادران كه يوسف را فروختند نسبت بيوسف و يا پولى كه بعنوان بهاى او گرفتند رغبتى نداشتند و بخاطر خودش و يا پول ، او را نفروختند بلكه او را فروختند تا روى عمل خود سرپوشى بگذارند و رفتارى را كه انجام داده بودند فاش نشود و منظورشان از اين كار تنها همين بود كه وى را بنقطهء دورى بيندازند .\r\nو قول ديگر آنست كه اينها دربارهء يوسف رغبتى نداشتند زيرا مقام او را نزد خداى سبحان نميدانستند و از منزلت او در پيشگاه خداى تعالى بىخبر بودند ، و منافاتى ميان همهء اين اقوال نيست و ممكن است آيه را بر همهء اين معانى حمل كرد . و قول ديگرى هست كه گفته‌اند : يعنى آنها كه در مصر يوسف را فروختند نسبت بپولى كه بعنوان بهاى او گرفتند بىرغبت بودند زيرا ميدانستند آن پول گم شده‌اى است كه آن را پيدا كرده‌اند و پول تجارت و كالا نبوده است .\r\n\r\n","description":"","footnote":"","page_name":" 184 ","page_number":186},
  {"content":"\r\n\r\n\r\n[ سوره يوسف ( 12 ) : آيات 21 تا 22 
  ]\r\nوَ قالَ الَّذِي اشْتَراهُ مِنْ مِصْرَ لامْرَأَتِهِ أَكْرِمِي مَثْواهُ عَسى أَنْ يَنْفَعَنا أَوْ نَتَّخِذَهُ وَلَداً وَ كَذلِكَ مَكَّنَّا لِيُوسُفَ فِي الْأَرْضِ وَ لِنُعَلِّمَهُ مِنْ تَأْوِيلِ الْأَحادِيثِ وَ اللَّهُ غالِبٌ عَلى أَمْرِهِ وَ لكِنَّ أَكْثَرَ النَّاسِ لا يَعْلَمُونَ ( 21 ) وَ لَمَّا بَلَغَ أَشُدَّهُ آتَيْناهُ حُكْماً وَ عِلْماً وَ كَذلِكَ نَجْزِي الْمُحْسِنِينَ ( 22 )\r\n\r\nترجمه :\r\nو آن كس كه در مصر او را خريدارى كرد بزنش گفت : مقام او را بسيار گرامى دار شايد ما را سودى دهد يا او را بفرزندى خويش بگيريم ، و اينچنين يوسف را بتمكين و اقتدار رسانيديم و تا تعبير خوابها ( يا داستانها ) را بوى ياد دهيم و خدا بر كارش مسلط و غالب است ولى بيشتر مردم نميدانند ( 21 ) و چون بسن رشد ( و كمال ) خود رسيد فرزانگى و دانشى به دو داديم و اينچنين نيكو كاران را پاداش دهيم ( 22 ) .\r\n\r\nشرح لغات :\r\nثوى : اقامتگاه .\r\nاشدّ : جمعى است كه مفرد ندارد ، و برخى گفته‌اند : اگر چه بر وزن جمع است اما مفرد مىباشد ، و برخى گفته‌اند : جمع است و واحد آن شدّ است . و معنى آن كمال و رشد است .\r\n\r\nتفسير :\r\nدر اين آيات خداى سبحان سر نوشت يوسف را پس از فروختن بيان فرموده گويد :\r\n\r\n","description":"","footnote":"","page_name":" 185 ","page_number":187},
  {"content":"\r\n\r\n « وَ قالَ الَّذِي اشْتَراهُ مِنْ مِصْرَ لِامْرَأَتِهِ أَكْرِمِي مَثْواهُ »  آن كس از مصريان كه او را خريد بزنش گفت : مقام يوسف را گرامى دار و در جاى خوبى او را جاى ده ، و خريدار يوسف خزينه دار پادشاه مصر و جانشين او و فرمانده لشگرش شخصى بنام قطفير و بقول بعضى اظفير بود كه ملقب به « عزيز » بود و او پيش زنان نميرفت ، و اين لقب مال هر كسى بود كه منصب او را داشت . و هنگامى كه يوسف خواب پادشاه مصر را تعبير كرد اين لقب را بيوسف دادند و بجاى عزيز او را منصوب داشتند ، و بگفتهء ابن عباس : مالك بن زعر يوسف را بچهل دينار پول و يك جفت كفش و دو جامهء سفيد بعزيز مصر فروخت ، و وهب گفته : يوسف را در بازار مصر براى فروش آوردند و خريداران هم چنان قيمت او را بالا بردند تا وقتى كه او را به هم وزنش از پول و مشك و حرير فروختند ، و عزيز مصر او را ببهاى مزبور خريدارى كرد و بنزد زنش كه موسوم به « راعيل » و ملقب به « زليخا » بود آورده به دو گفت : مقامش را گرامى دار .\r\n « عَسى أَنْ يَنْفَعَنا »  شايد ما او را بفروشيم و از بهايش سود ببريم .\r\n « أَوْ نَتَّخِذَهُ وَلَداً »  يا او را بفرزندى بگيريم چون ما فرزندى نداريم ، و اين سخن را وقتى گفت كه يوسف را از نظر زيبايى و عقل و تدبير در كارها ، جوانى كامل و آراسته ديد ، و آنچه گفتيم : روى همان قولى است كه گفته‌اند : عزيز مصر همان خزينه‌دار و جانشين سلطان بود ، و سلطان مردى از عمالقه و نامش ريان بن وليد بوده و گفته‌اند :\r\nپادشاه مزبور زنده بود تا وقتى كه بيوسف ايمان آورده و پيرو دين او گرديد و سپس از دنيا رفت و يوسف پس از او زنده بود ، تا شخصى ديگر بنام قابوس بن مصعب بسلطنت رسيد و چون يوسف او را بدين حق دعوت كرد نپذيرفت .\r\nو ابن عباس گفته : عزيز همان پادشاه مصر بود ، و در حديثى هم كه از امام سجاد - عليه السلام روايت شده همين گونه است .\r\n « وَ كَذلِكَ مَكَّنَّا لِيُوسُفَ فِي الْأَرْضِ »  يعنى چنانچه يوسف را از نعمت سلامتى برخوردار كرده و از چاه بيرون آورديم هم چنان او را در زمين مقتدر ساختيم به اين - ترتيب كه دل عزيز را نسبت به او مهربان كرديم تا بدينوسيله در روى آن سر زمين كه عزيز\r\n\r\n","description":"","footnote":"","page_name":" 186 ","page_number":188},
  {"content":"\r\n\r\nدر آن فرمانروا بود مقتدر و نافذ الكلمة گرديد .\r\n « وَ لِنُعَلِّمَهُ مِنْ تَأْوِيلِ الْأَحادِيثِ »  معناى اين جمله در ذيل آيهء 6 گذشت .\r\n « وَ اللَّهُ غالِبٌ عَلى أَمْرِهِ »  و خدا بر كار يوسف مسلط و غالب بود كه او را محافظت كند و متكفل روزى او گردد تا وقتى كه او را بدانچه مقدر فرموده بود از سلطنت و نبوت برساند . و برخى ضمير را به خدا برگردانده و گفته‌اند : يعنى خدا بر كار خويش مسلط و غالب است كه چيزى نمىتواند جلوگير او شود و هر چه را خواهد و بهر گونه كه خواهد انجام دهد .\r\n « وَ لكِنَّ أَكْثَرَ النَّاسِ لا يَعْلَمُونَ »  ولى بيشتر مردم اين حقيقت را نميدانند ، و بعضى گفته‌اند : يعنى نميدانند كه خداوند سر انجام كار يوسف را بكجا ميكشاند و او را بچه مقامى نائل مىكند .\r\n « وَ لَمَّا بَلَغَ أَشُدَّهُ »  يعنى و چون يوسف به حد اعلاى جوانى و كمال و نيرو و عقل رسيد .\r\nو ابن عباس گفته : « اشد » از هيجده سال تا سى سال را گويند ، و برخى گفته‌اند : حد اعلاى اشدّ چهل سالگى است و بيشتر گفته‌اند : شصت سالگى است . و تأييد اين قول را مىكند حديثى كه ميگويد : « كسى را كه خداوند شصت سال عمرش داد حجتش را بر او تمام كرده » و مجاهد و بسيارى از مفسرين گفته‌اند : ابتداى « اشدّ » از سى و سه سالگى است و ضحاك گفته : از بيست سالگى است .\r\n « آتَيْناهُ حُكْماً وَ عِلْماً »  ما به دو حكمت و دانشى داديم و منظور از حكمت آن گفتار برنده‌اى است كه بفرزانگى بخواند ، و منظور از علم و دانش همان بيان كردن چيزى است به همان گونه كه هست به نحوى كه در دل اثر كند - چنانچه على بن عيسى گفته - و ابن عباس گفته : منظور از حكمت همان نبوت است ، و منظور از علم علم شريعت مىباشد . و برخى گفته‌اند : معناى حكم ، دعوت بسوى دين خدا و منظور از علم همان علم شريعت است . و قول ديگر آنست كه منظور از حكم حكومت و قضاوت ميان مردم و از علم ، علم براههاى مصالح كار مردم بود ، زيرا مردم وقتى قضاوت و حكومتى را بنزد عزيز ميبردند بيوسف دستور ميداد ميان آنها قضاوت كند چون خرد و درايت و رأى\r\n\r\n","description":"","footnote":"","page_name":" 187 ","page_number":189},
  {"content":"\r\n\r\nصائب او را در قضاوت ديده بود . و برخى علم را همان علم شريعت گرفته‌اند و عمل بدان را حكم دانسته‌اند .\r\n « وَ كَذلِكَ نَجْزِي الْمُحْسِنِينَ »  يعنى همانطور كه يوسف را در مقابل صبرى كه كرد پاداش داديم ، بهر كس كه كار نيكو كند و اعمال حسنه و طاعات از وى سرزند به همين گونه پاداش دهيم ، و ضحاك گفته : محسنان همان صبر كنندگان در برابر مصيبتها هستند و ابن عباس گفته : همان مردمان با ايمان و مؤمن هستند ، و ابن جريج گفته : منظور حضرت محمد - صلى اللَّه عليه و آله - است يعنى چنانچه دربارهء يوسف رفتار كرديم و پس از تحمل بلاها و سختيها سلطنت و فرمانروايى به دو داديم با تو نيز اى محمد به همين - گونه رفتار خواهيم كرد .\r\n\r\n","description":"","footnote":"","page_name":" 188 ","page_number":190},
  {"content":"\r\n\r\n\r\n[ سوره يوسف ( 12 ) : آيه 23 
  ]\r\nوَ راوَدَتْهُ الَّتِي هُوَ فِي بَيْتِها عَنْ نَفْسِهِ وَ غَلَّقَتِ الْأَبْوابَ وَ قالَتْ هَيْتَ لَكَ قالَ مَعاذَ اللَّهِ إِنَّهُ رَبِّي أَحْسَنَ مَثْوايَ إِنَّهُ لا يُفْلِحُ الظَّالِمُونَ ( 23 )\r\n\r\nترجمه :\r\nو آن زن كه يوسف در خانه‌اش بود از يوسف كام خواست و درها را ( به همين منظور ) بست و گفت : پيش بيا ! يوسف گفت : معاذ اللَّه ( پناه ميبرم به خدا كه دست به چنين كارى بزنم ) كه او مربى من است و منزلت مرا نيكو كرده و براستى كه ستمكاران رستگار نمىشوند ( 23 ) .\r\n\r\nقرائت :\r\nدربارهء « هيت » چند جور قرائت شده . اهل مدينه و شام « هيت » بكسر هاء و فتح تاء خوانده‌اند ، و ابن كثير « هيت » بفتح هاء و ضم تاء خوانده ، و بقيه « هيت » بفتح هاء و تاء قرائت كرده‌اند و از على عليه السلام و ابى رجاء و ابى وائل و يحيى بن وهاب نقل شده كه « هئت » بهمزه و ضمن تاء خوانده‌اند و همين قرائت با اختلافى از ابن عباس و عكرمه و مجاهد و قتاده نقل شده و در قرائت ديگرى كه از ابن عباس نقل شده « هيت » بفتح هاء و كسر تاء است ، و همين قرائت از أبى الاسود و ابن أبى اسحاق و ابن محيصن و عيسى ثقفى نقل شده ، و قرائت سومى كه از ابن عباس نقل شده « هيئت لك » به صورت فعل ماضى است .\r\nو در مورد صحت و درستى اين قراءتها زجاج گفته در « هيت لك » چند لغت است كه\r\n\r\n","description":"","footnote":"","page_name":" 189 ","page_number":191},
  {"content":"\r\n\r\nبهترين آنها همان « هيت لك » بفتح هاء و تاء است ( چنانچه قرائت مشهور است ) ، و معناى او اين است كه بيا و نزديك شو . و بهر صورت تمامى آنها اسم فعل است مانند « صه » و « مه » و « أيه » و حركت آخر آن نيز براى التقاء ساكنين است . و اما قرائت « هئت » بهمزه روى آن است كه آن را فعل ماضى و به معناى « تهيأت » گرفته‌اند - يعنى مهيا شدم - و « هيّئت » نيز كه معلوم است به همين صورت مىباشد .\r\n\r\nشرح لغات :\r\nمراوده : در خواست انجام چيزى از روى نرمى و رفاقت از ديگرى . و در اينجا كناية از درخواستى است كه زنان از مردان در وقت كامجويى دارند .\r\nتغليق ابواب : درها را به سختى و محكمى بستن .\r\nمعاذ اللَّه : يعنى به سختى پناه به خدا ميبرم . و از نظر اعراب نصب آن به جهت مصدر است .\r\n\r\nتفسير :\r\n « وَ راوَدَتْهُ الَّتِي هُوَ فِي بَيْتِها عَنْ نَفْسِهِ »  يعنى آن زنى كه يوسف در خانه‌اش بود - زليخا - از يوسف خواست كه با او در آميزد .\r\n « وَ غَلَّقَتِ الْأَبْوابَ »  و درها را يكى پس از ديگرى به روى او و خويشتن بست ، و گويند : هفت در بوده و بعضى گفته‌اند : منظور در خانه و در اطاق است .\r\n « وَ قالَتْ هَيْتَ لَكَ »  يعنى پيش بيا و از آنچه برايت مهيا شده كام برگير .\r\n « قالَ مَعاذَ اللَّهِ »  يوسف گفت : پناه ميبرم به خدا از آنچه مرا بدان ميخوانى ، يعنى يوسف با اين جمله هم امتناع خود را از آن عمل اظهار كرد و هم از خداى سبحان درخواست كرد تا او را در پناه خويش گيرد و از انجام كارى كه زليخا ميخواست محافظتش فرمايد .\r\n « إِنَّهُ رَبِّي أَحْسَنَ مَثْوايَ »  بيشتر مفسران گفته‌اند مرجع ضمير در « انه » همان شوهر زليخا و عزيز مصر است ، يعنى عزيز شوهر تو مالك و صاحب اختيار من است كه به خوبى عهده‌دار تربيت و كفالت من شده و مرا گرامى داشته و مقام و منزلتم را\r\n\r\n","description":"","footnote":"","page_name":" 190 ","page_number":192},
  {"content":"\r\n\r\nو الا گردانيده است و من هرگز به او خيانت نخواهم كرد ، و اينكه او را « رب » خوانده بدانجهت است كه يوسف در ظاهر به صورت بردگى در خانهء او زندگى ميكرد . و بعضى گفته‌اند : ضمير بخداى تعالى بازگردد يعنى خداى سبحان پروردگار من است كه منزلتم را بالا برده و به من احسان كرده و مقام نبوت به من داده و هرگز نافرمانيش نكنم « 1 »  « إِنَّهُ لا يُفْلِحُ الظَّالِمُونَ »  براستى كه ستمكاران رستگار نخواهند شد . و با اينجمله حقيقت ديگرى را گوشزد فرموده كه اگر من اين كار را بكنم ستمكار خواهم بود ، و اين آيه دليل است بر اينكه يوسف حتى بفكر كار زشت و آن عمل قبيح هم نيفتاد ، زيرا كسى كه بفكر چنين عملى بيفتد اين گونه سخن نميگويد .\r\n\r\n\r\n","description":"","footnote":"\r\n( 1 ) - به نظر مترجم وجه دوم - گذشته از اينكه با سياق آيات بعدى و معناى ظاهر آن مناسب - تر است ، زيرا از آيهء بعدى كه فرموده  « لَوْ لا أَنْ رَأى بُرْهانَ رَبِّهِ »  و در آيهء 100 نيز كه يوسف ميگويد :  « قَدْ جَعَلَها رَبِّي حَقًّا وَ قَدْ أَحْسَنَ بِي . . . »  ميتوان استفاده و استشهاد كرد كه منظور از « رب » در اينجا نيز همان خداى تعالى است و فاعل « أحسن » نيز او است - . از اينها گذشته مفهومى كه وجه اول دارد قابل انتساب به پيغمبران الهى و يوسف نيست زيرا بحسب ظاهر معناى اول كه فرمود :\r\nچون شوهر تو مربى من است و به من نيكى كرده و منزلتم را و الا گردانيده از اينرو من به دو خيانت نمىكنم . . . مفهومش اين است كه اگر اين جهات نبود شايد اين كار را ميكردم . . . با اينكه خداى سبحان ميخواهد با ذكر اين آيات دامن يوسف عليه السلام را از هر گناه و نافرمانى بحر نحوى كه باشد پاك و مبرا سازد . و اللَّه اعلم . و جهات ديگرى كه وجه دوم را قريب بذهن مىكند .\r\n","page_name":" 191 ","page_number":193},
  {"content":"\r\n\r\n\r\n[ سوره يوسف ( 12 ) : آيه 24 
  ]\r\nوَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ ( 24 )\r\n\r\nترجمه :\r\nو آن زن قصد او را كرد و يوسف نيز قصد آن زن را كرد اگر نديده بود برهان پروردگار خويش را اينچنين شد تا بدى و گناه را از وى دور كنيم كه براستى وى از بندگان برگزيدهء ( و خالص ) ما بود ( 24 ) .\r\n\r\nشرح لغات :\r\nهمّ : در لغت به چند معنى آمده : 1 - عزم و تصميم بر كارى چنانچه در گفتار خداى تعالى است كه فرموده :  « إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ »  « 1 » يعنى تصميم و عزم بر اين كار داشتند . 2 - به معناى خطور در ذهن و گذشتن در خاطر اگر چه تصميم هم بر كارى نگيرند مانند اين آيهء ديگر  « إِذْ هَمَّتْ طائِفَتانِ مِنْكُمْ أَنْ تَفْشَلا وَ اللَّهُ وَلِيُّهُما »  « 2 » يعنى بخاطرشان گذشت كه متفرق شوند ، و دليل بر اين معنى جملهء  « وَ اللَّهُ وَلِيُّهُما »  است زيرا اگر همّ به معناى تصميم بود همان تصميم و عزم بر گناه گناه است و خدا ولىّ كسى كه تصميم بر گناه و فرار از يارى پيغمبر - صلى اللَّه عليه و آله - داشته باشد نيست .\r\n3 - به معناى نزديك شدن بانجام كار مانند آنكه گويند « همّ فلان أن يفعل كذا » يعنى نزديك بود فلان كار را انجام دهد . 4 - به معناى دلخواه و خواستهء دل چنانچه كسى كه چيزى را دوست دارد و طبعش بدان متمايل است ميگويد : « هذا أهمّ الاشياء الى » يعنى اين چيز محبوبترين چيزها نزد من است و در ضدّ آن ميگويد : « ليس هذا من همى » يعنى متمايل بدان نيستم .\r\nو روى اينكه معانى « همّ » در لغت مختلف است بايستى « همّ » را در آيه بمعنايى\r\n\r\n\r\n","description":"","footnote":"\r\n( 1 ) - سورهء مائده آيه 11 .\r\n( 2 ) سورهء آل عمران آيهء 122 .\r\n","page_name":" 192 ","page_number":194},
  {"content":"\r\n\r\nحمل كرد كه شايستهء مقام يوسف پيغمبر باشد ، يعنى بايد گفت كه « همّ » آن حضرت به معناى تصميم بر عمل قبيح و گناه نبوده زيرا دليل قطعى حكم مىكند كه صدور گناه از پيغمبر خدا جايز نيست ، و بجز اين معنى ساير معانى « همّ » را مىشود در اينجا حمل كرد زيرا منافاتى با مقام وى ندارد .\r\n\r\nتفسير :\r\n « وَ لَقَدْ هَمَّتْ بِهِ وَ هَمَّ بِها »  در معناى اين آيه دو قول است :\r\nقول اول آنكه از يوسف عليه السلام هيچ گناهى نه صغيره و نه كبيره سر نزد .\r\nقول دوم آنست كه تصميم بر كار قبيح گرفت ولى از آن منصرف شد .\r\nو بنا بر قول اول در معناى آيه چند وجه گفته‌اند :\r\n1 - آنكه گفته‌اند : اگر بخواهيم « همّ » را به معناى تصميم و عزم بگيريم و چنانچه ظاهر آيه دلالت دارد هر يك را بمتعلق خود حمل كنيم جايز نيست ، زيرا « هم » زليخا بيوسف متعلق است و « هم » يوسف به زليخا ، و همّ هيچگاه بذات موجودى كه باقى است تعلق نميگيرد ، و از اينرو ناچاريم اگر « همّ » را به معناى عزم و تصميم بگيريم متعلق ديگرى براى آن دو در تقدير بگيريم مثل اينكه بگوئيم همّ زليخا به انجام گناه و كار زشت بود و همّ يوسف بدفع زليخا از خود ، و يا بزدن او يعنى زليخا ميخواست تا يوسف را به كار زشتى وادار كند و يوسف نيز خواست تا او را بزند يا از خود بوسيله‌اى دور كند ، چنانچه گفته مىشود « هممت بفلان » يعنى قصد زدن فلانى را داشتم ، و روى اين تفسير « 1 » معناى جملهء بعدى كه ميفرمايد  « لَوْ لا أَنْ رَأى بُرْهانَ رَبِّهِ »  اين مىشود كه اگر خداوند يوسف را متنبه نميكرد يعنى تنبه به اينكه اگر اقدام بچنين كارى كند كسان زليخا در صدد انتقام بر آمده و يوسف را خواهند كشت ، و يا زليخا در صدد انتقام بر آمده و مدّعى\r\n\r\n\r\n","description":"","footnote":"\r\n( 1 ) - اينكه مؤلف ( ره ) بدنبال اين معنى در صدد تأويل جملهء  « لَوْ لا أَنْ رَأى بُرْهانَ رَبِّهِ »  بر آمده براى آنست كه ممكن است كسى بگويد : روى اين معنى كه شما براى جملهء  « وَ لَقَدْ هَمَّتْ بِهِ وَ هَمَّ بِها »  كرديد ديگر فايده‌اى براى جمله بعدى باقى نميماند و مؤلف براى جواب از اين سؤال احتمالى معناى جملهء بعدى را هم به همانطور كه مشاهده ميكنيد ذكر كرده و جواب لو لا را در تقدير گرفته است .\r\n","page_name":" 193 ","page_number":195},
  {"content":"\r\n\r\nميشد كه يوسف ميخواست از من كام بگيرد و يا او مرا به اين عمل دعوت كرد و چون من امتناع كردم يوسف مرا كتك زده است و امثال اينها . و خداوند ميخواهد با اين جمله تذكر دهد كه ما بوسيلهء وحى بدى و فحشاء را كه قتل يوسف و يا متهم ساختن او بود از وى دور كرديم ، و بنا بر اين جواب « لو لا » در اينجا حذف شده مانند گفتار خداى تعالى  « وَ لَوْ لا فَضْلُ اللَّهِ عَلَيْكُمْ وَ رَحْمَتُهُ وَ أَنَّ اللَّهَ رَؤُفٌ رَحِيمٌ »  « 1 » و يا مانند آن آيهء ديگر كه فرموده  « كَلَّا لَوْ تَعْلَمُونَ عِلْمَ الْيَقِينِ »  « 2 » كه در آيهء اول جواب تقديرى لو لا « لهلكتم » است يعنى اگر فضل خدا و رحمت او نبود هلاك ميشديد ، و در آيهء دوم « لم يلهكم التكاثر » است يعنى اگر بعلم يقين ميدانستيد هرگز تكاثر ( در مال و منال ) شما را سر گرم نميكرد و در اشعار شعراى عرب نيز نظيرش آمده چنانچه امرء القيس گويد :\r\n و لو انها نفس تموت سوية * و لكنها نفس تساقط أنفسا « 3 » \r\nكه جواب « لو » محذوف است يعنى اگر چنان بود كه نفس من به همين سادگى ميمرد فانى و نابود شده بود . . . و روى اين معنى جواب « لو لا » در آيه محذوف است و نمىشود گفت جملهء  « وَ هَمَّ بِها »  جواب لو لا است زيرا جواب « لو لا » مقدم بر آن نمىشود .\r\n2 - آنكه بگوئيم در كلام تقديم و تأخيرى واقع شده و تقدير آيه چنين بوده است : « و لقد همت به و لو لا ان رأى برهان ربه لهمّ بها » يعنى زليخا قصد او را كرد و يوسف نيز اگر برهان پروردگار خويش را نديده بود قصد او را ميكرد و چون آن را ديد قصد او را نكرد ، چنانچه در گفتار ديگر خداى تعالى كه دربارهء موسى ميفرمايد چنين است  « إِنْ كادَتْ لَتُبْدِي بِهِ لَوْ لا أَنْ رَبَطْنا عَلى قَلْبِها »  « 4 » و اين قولى است كه از أبى مسلم نقل شده و نزديك به همان معناى اول است .\r\n3 - آنكه معناى  « هَمَّ بِها »  يعنى روى طبع بشرى يوسف ميل به دو كرد و او را خواست و ممكن است بر سبيل مجاز « همّ » را به ميل و خواستهء طبيعى معنى كرد ، و\r\n\r\n\r\n","description":"","footnote":"\r\n( 1 ) - سورهء نور آيه 20 .\r\n( 2 ) سورهء تكاثر آيهء 5 .\r\n( 3 ) - و اگر نفس من چنان بود كه ساده و آسان ميمرد . . . و لكن نفسى است كه گروهى را از بين ميبرد ، يعنى با مرگ من گروهى ميميرند .\r\n( 4 ) سورهء قصص آيهء 10 .\r\n","page_name":" 194 ","page_number":196},
  {"content":"\r\n\r\nاينمطلب هم معلوم است كه صرف ميل و خواستن گناه نيست زيرا خداى تعالى چنين ميلى را در وجود انسان قرار داده ، و آنچه گناه و قبيح است آن عمل خارجى است نه صرف شهوت و ميل . و اين وجهى است كه حسن گفته ، و اضافه كرده كه آنچه زليخا ميخواست كثيف‌ترين خواسته‌ها بود ، و اما آنچه يوسف ميخواست موافق همان طبع بشرى بود كه در وجود هر مردى شهوت بزن قرار دارد . و ضحاك از ابن عباس روايت كرده كه گفت : همّ زليخا همان تصميم به عمل زنا بود ، ولى همّ يوسف اين بود كه دلش ميخواست زليخا همسر مشروع او باشد ، و روى اين معنى نيز بايد متعلق « لو لا » محذوف باشد يعنى اگر برهان پروردگار خود را نديده بود تصميم ميگرفت و يا عملى انجام ميداد .\r\nسؤال :\r\nاگر كسى بگويد : « همّ » در آيهء شريفهء  « وَ لَقَدْ هَمَّتْ بِهِ وَ هَمَّ بِها »  بيك سياق وارد شده و چگونه است كه شما متعلق همّ زليخا را كار قبيح و زشت گرفتيد ، ولى در مورد يوسف همّ او را به كار غير قبيح متعلق دانستيد ؟\r\nجواب :\r\nپاسخ اين حرف آنست كه از ظاهر آيهء شريفه نمىتوان متعلق همّ آن دو را فهميد ، و بايد از آيات و دليلهاى ديگر آن را بدست آورد . و اينكه ما گفتيم : متعلق همّ زليخا كار قبيح بوده روى گواهى قرآن و آثارى است كه به اينمطلب گواهى ميدهد و از آن طرف نسبت كار قبيح به دو با دليلهاى ديگر عقلى هم منافاتى ندارد ، اما از نظر گواهى قرآن همان آياتى است كه در اين سورهء مباركه بيان شده يكى اين آيه است كه فرموده :  « وَ راوَدَتْهُ الَّتِي هُوَ فِي بَيْتِها عَنْ نَفْسِهِ »  « 1 » و ديگر آن آيه كه فرمايد :  « وَ قالَ نِسْوَةٌ فِي الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِهِ قَدْ شَغَفَها حُبًّا إِنَّا لَنَراها فِي ضَلالٍ مُبِينٍ »  « 2 » و آيهء ديگرى كه بنحو حكايت از قول زليخا فرموده :  « الْآنَ حَصْحَصَ الْحَقُّ أَنَا راوَدْتُهُ عَنْ نَفْسِهِ وَ إِنَّهُ لَمِنَ الصَّادِقِينَ  ،  وَ لَقَدْ راوَدْتُهُ عَنْ نَفْسِهِ فَاسْتَعْصَمَ . . . »  « 3 » كه در تمامى اين آيات تصريح شده كه زليخا تصميم بكامجويى از يوسف و انجام\r\n\r\n\r\n","description":"","footnote":"\r\n( 1 ) - آيهء 23 .\r\n( 2 ) آيهء 31 .\r\n( 3 ) آيهء 52 و 32 .\r\n","page_name":" 195 ","page_number":197},
  {"content":"\r\n\r\nعملى قبيح داشت ، چه آنجا كه خداى سبحان گواهى داده و چه آنجا كه خود زليخا بدان اقرار كرده است .\r\nو أما از نظر آثار ديگر همين اجماع مفسرين كافى است كه همگى گفته‌اند :\r\nزليخا تصميم بگناه و عمل زشت داشت .\r\nولى در مورد يوسف عليه السلام از طرفى دليلهاى محكم عقلى كه قابل هيچگونه احتمال و مجازى نيست دلالت دارند بر اينكه صدور عمل قبيح و همچنين عزم و تصميم بر آن هيچكداميك از يوسف عليه السلام جايز نيست و با مقام عصمت و نبوت او منافات دارد .\r\nو از نظر قرآن كريم نيز شواهدى در آيات همين سوره است كه گواهى بر اين - مطلب ميدهد كه يوسف عليه السلام قصد گناه نيز نكرد از آن جمله دنبالهء همين آيه است كه فرموده :  « كَذلِكَ لِنَصْرِفَ عَنْهُ السُّوءَ وَ الْفَحْشاءَ »  و يا آن آيهء ديگر كه فرموده :\r\n « ذلِكَ لِيَعْلَمَ أَنِّي لَمْ أَخُنْهُ بِالْغَيْبِ »  « 1 » و يا آنجا كه از زبان زنان مصرى نقل فرموده كه گفتند  « قُلْنَ حاشَ لِلَّهِ ما عَلِمْنا عَلَيْهِ مِنْ سُوءٍ »  و با اين گفتار گواهى دادند كه هيچ بدى از او نديده و سراغ نداريم ، و پر واضح است كه عزم و تصميم بر گناه از بزرگترين بديها است .\r\nتا اينجا مربوط بود بگفتار دستهء اول از مفسرين كه گفته‌اند : از يوسف عليه السلام هيچ گناهى نه كبيره و نه صغيره سر نزد و اقوالى كه در معناى آيه گفته بودند براى شما نقل كرديم .\r\nو اما دستهء دوم سخنانى گفته‌اند كه شايستهء مقام انبياء و پيمبران الهى نيست ، مثل اينكه گفته‌اند : يوسف براى انجام كار نشست و يا دست به طرف جامهء زليخا برد ولى خداوند او را از اين كار باز داشت و امثال اين سخنانى كه ذكرش شايسته نيست .\r\nو اختلاف ديگرى كه در اينجا هست در اينباره است كه آيا برهانى كه يوسف ديد چه بوده ؟\r\n1 - محمد بن كعب و جبائى گفته‌اند : برهان مزبور همان حجت و دليلى بود كه\r\n\r\n\r\n","description":"","footnote":"\r\n( 1 ) - آيهء 53 . 2 - آيهء 52 .\r\n","page_name":" 196 ","page_number":198},
  {"content":"\r\n\r\nخداوند دربارهء زنا تعيين كرده و اطلاع از عذاب و عقابى بود كه شخص زنا كار مستحق آن گردد .\r\n2 - ابو مسلم گفته : منظور از برهان پروردگار همان ادب و سيره و اخلاقى است كه خدا به انبياء و بزرگان درگاه خويش عنايت كرده كه از آلودگى بگناه پارسا و از اعمال زشت خود دارند و يوسف نيز داراى همان اخلاق و ادب بود .\r\n3 - منظور همان مقام نبوت است كه مانع از ارتكاب هر كار زشت است و آن فرزانگى و حكمتى كه جلوگير از انجام هر عمل قبيحى مىباشد و يوسف نيز داراى آن مقام بود . و اين وجهى است كه در حديثى از امام صادق عليه السلام روايت شده .\r\n4 - منظور از برهان پروردگار اين بود كه بتى در آن اطاق بود و يوسف - عليه السلام مشاهده كرد زليخا بر خاسته و پارچه‌اى روى آن انداخت ، يوسف عليه السلام فرمود : اگر تو از بتى حيا و شرم ميكنى من شايسته‌تر هستم كه از خداى يكتاى قهار شرم كنم . و اين وجه در حديثى از امام سجاد عليه السلام روايت شده .\r\n5 - منظور آن لطفى است كه خداى تعالى در آن حال يا پيش از آن بيوسف لطف فرمود و همان سبب خوددارى از گناه و مانع او از ارتكاب عمل زشت گرديد و آن لطف همان مقام عصمت بود زيرا عصمت عبارت از آن لطفى است كه شخص معصوم بوسيلهء آن از زشتيها پرهيز كند و از انجام آن خوددارى نمايد .\r\nو ممكن است منظور از رؤيت نيز در اينجا در جملهء  « لَوْ لا أَنْ رَأى . . . »  علم و دانايى باشد چنانچه ممكن است به معناى ادراك باشد .\r\nو اما آنچه دربارهء برهان گفته شده كه در آن حال شنيد كسى به دو ميگويد : اى پسر يعقوب مانند پرنده‌اى نباش كه پر و بالى دارد و اگر زنا كند پر و بالش بريزد . و يا اينكه يعقوب انگشت به دهان در پيش رويش مجسم شد . و يا دستى را ديد كه در آن كلماتى نوشته و او را از اين كار باز ميدارد ولى يوسف توجهى بدان دست نكرد تا اينكه خداوند جبرئيل را فرستاد و به دو گفت : پيش از آنكه بندهء من آلودهء بگناه گردد او را درياب و جبرئيل آمد و ناگهان يوسف او را ديد كه انگشت بر دهان گرفته . . .\r\n\r\n","description":"","footnote":"","page_name":" 197 ","page_number":199},
  {"content":"\r\n\r\nو امثال اين گفتارها به هيچ وجه با مقام پيامبران الهى مناسبت ندارد و از حقيقت دور است ، گذشته از اينكه اين سخنان با تكليف منافات دارد و سبب مىشود كه يوسف - عليه السلام در تقوى و خوددارى از گناه در آن حال مستحق هيچگونه مدح و ثوابى نباشد و اين بدترين گفتارى است كه كسى دربارهء آن پيغمبر معصوم بگويد .\r\n « كَذلِكَ لِنَصْرِفَ عَنْهُ السُّوءَ »  يعنى اين چنين برهان را به او نمايانديم تا بدى يعنى خيانت را از وى بازداريم .\r\n « وَ الْفَحْشاءَ »  يعنى از ارتكاب كار زشت . و برخى گفته‌اند : منظور از « سوء » گناه است و مقصود « از فحشاء » زنا است .\r\n « إِنَّهُ مِنْ عِبادِنَا الْمُخْلَصِينَ »  كه براستى وى از بندگان خالص ما بود يعنى از برگزيدگان براى نبوت ، و اگر مخلص را بكسر لام بخوانيم يعنى مخلص در عبادت و توحيد ما بود و به معناى ديگر از بندگانى بود كه در طاعت خدا اخلاص داشت و خود را خالص براى اطاعت حق كرده بود ، و اين جمله دليل بر پاكى دامن يوسف و جلالت قدر آن بزرگوار از ارتكاب عمل زشت و تصميم بر آن است .\r\n\r\n","description":"","footnote":"","page_name":" 198 ","page_number":200},
  {"content":"\r\n\r\n\r\n[ سوره يوسف ( 12 ) : آيات 25 تا 29 
  ]\r\nوَ اسْتَبَقَا الْبابَ وَ قَدَّتْ قَمِيصَهُ مِنْ دُبُرٍ وَ أَلْفَيا سَيِّدَها لَدَى الْبابِ قالَتْ ما جَزاءُ مَنْ أَرادَ بِأَهْلِكَ سُوءاً إِلاَّ أَنْ يُسْجَنَ أَوْ عَذابٌ أَلِيمٌ ( 25 ) قالَ هِيَ راوَدَتْنِي عَنْ نَفْسِي وَ شَهِدَ شاهِدٌ مِنْ أَهْلِها إِنْ كانَ قَمِيصُهُ قُدَّ مِنْ قُبُلٍ فَصَدَقَتْ وَ هُوَ مِنَ الْكاذِبِينَ ( 26 ) وَ إِنْ كانَ قَمِيصُهُ قُدَّ مِنْ دُبُرٍ فَكَذَبَتْ وَ هُوَ مِنَ الصَّادِقِينَ ( 27 ) فَلَمَّا رَأى قَمِيصَهُ قُدَّ مِنْ دُبُرٍ قالَ إِنَّهُ مِنْ كَيْدِكُنَّ إِنَّ كَيْدَكُنَّ عَظِيمٌ ( 28 ) يُوسُفُ أَعْرِضْ عَنْ هذا وَ اسْتَغْفِرِي لِذَنْبِكِ إِنَّكِ كُنْتِ مِنَ الْخاطِئِينَ ( 29 )\r\n\r\nترجمه :\r\nو هر دو به طرف در شتافتند ، و آن زن پيراهن يوسف را از پشت بدريد و شوهرش را دم دريافتند ، زن ( پيشدستى كرده ) گفت : سزاى كسى كه قصد خيانت بزن تو كند جز اين نيست كه زندانى شود يا به عذاب دردناكى دچار گردد ( 25 ) يوسف گفت : او\r\n\r\n","description":"","footnote":"","page_name":" 199 ","page_number":201},
  {"content":"\r\n\r\nاز من كام ميخواست و ( در اينوقت ) كسى از خاندان آن زن گواهى داده ( گفت ) اگر پيراهن يوسف از جلو دريده شده آن زن راست ميگويد و يوسف دروغگو است ( 26 ) و اگر پيراهنش از عقب دريده آن زن دروغ ميگويد و او راستگو است ( 27 ) و چون ديد پيراهن او را كه از عقب دريده بدان زن گفت اين كار از نيرنگ شما است كه نيرنگ شما ( زنان ) بزرگ است ( 28 ) اى يوسف از اين ماجرا در گذر ، و ( بزن گفت ) تو هم از گناه خويش آمرزش بخواه كه از خطا كاران هستى ( 29 ) .\r\n\r\nشرح لغات\r\nقدّ : دريده شدن چيزى از طرف طول آن .\r\nكيد : درخواست چيزى از ديگرى با نارضايتى و كراهت او ، چنانچه زليخا كارى را از يوسف ميخواست كه حاضر بدان نبود و از آن امتناع داشت .\r\nخطيئة : كارى بر خلاف حكمت و فرزانگى و عدول از راه صواب .\r\n\r\nتفسير :\r\n « وَ اسْتَبَقَا الْبابَ »  يعنى يوسف و زليخا هر دو به طرف در شتافتند و هر كدام ميخواستند زودتر بدانجا برسند ، اما يوسف ميخواست هر چه زودتر از دست آن زن بگريزد و بگناه آلوده نشود ، و اما آن زن ميخواست بدينوسيله مانع فرار يوسف گردد ، و پيش از آنكه وى بدر برسد جلوى در را گرفته و كام خود از يوسف بازگيرد .\r\n « وَ قَدَّتْ قَمِيصَهُ مِنْ دُبُرٍ »  و زليخا روى همين منظور خود را بيوسف رسانيد و پيراهنش را محكم گرفت و آن را از پشت سر دريد زيرا يوسف از جلو ميدويد و زليخا از پشت سر او را گرفت .\r\n « وَ أَلْفَيا سَيِّدَها لَدَى الْبابِ »  در اين حال كه هر دو از در خارج شدند شوهر آن زن را دم در ديدند ، و اينكه شوهر او را بنام « سيد » خوانده براى آنست كه صاحب اختيار آن زن بود .\r\n « قالَتْ ما جَزاءُ مَنْ أَرادَ بِأَهْلِكَ سُوءاً إِلَّا أَنْ يُسْجَنَ أَوْ عَذابٌ أَلِيمٌ »  يعنى آن زن براى اينكه گناه را به گردن يوسف بيندازد پيشدستى كرده به شوهر خود گفت : سزاى كسى\r\n\r\n","description":"","footnote":"","page_name":" 200 ","page_number":202},
  {"content":"\r\n\r\nكه قصد خيانت نسبت بناموس تو داشته جز اين نيست كه او را زندانى كنى يا با ضربه هاى شلاق به سختى او را تنبيه كنى . و گويند : اگر زليخا در عشق و محبت خود صادق و راستگو بود ، و حقيقتاً يوسف را دوست ميداشت اين سخن را نمىگفت و گناه را به گردن او نمىانداخت ، و از اين سخن معلوم مىشود كه پايهء دوستى او را شهوت تشكيل داده بود .\r\n « قالَ هِيَ راوَدَتْنِي عَنْ نَفْسِي »  يوسف كه چنان ديد چاره‌اى نداشت جز آنكه حقيقت را بگويد و اتهام زليخا را از خود دور سازد ، و اگر زليخا آن تهمت را بيوسف نزده بود و آن سخن دروغ را بر زبان نياورده بود يوسف نيز پرده از روى كار بر نمى - داشت و حقيقت را بر زبان نمىآورد ، و از اينرو فرمود : اين نسبتى را كه زليخا به من ميدهد تهمتى بيش نيست و خود او بود كه اين تقاضا را از من كرد !  « وَ شَهِدَ شاهِدٌ مِنْ أَهْلِها »  ابن عباس و سعيد بن جبير گفته‌اند : شاهدى كه خدا در اين آيه فرموده كودكى شيرخوار بود كه در گهواره قرار داشت ، و برخى گويند :\r\nخواهر زادهء زليخا و سه ماهه بوده است . و در نقل ديگرى از ابن عباس و نيز از حسن و قتاده و عكرمه نقل شده كه گفته‌اند : شاهد مزبور مرد حكيم و فرزانه‌اى از خاندان زليخا بود كه بپاكدامنى يوسف گواهى داد ، و جبائى نيز همين قول را اختيار كرده و گفته است : اگر شاهد مزبور كودك خرد سالى بوده همان گفتارش معجزه بود و احتياجى به بيان و ذكر استدلال نبود ، و سدى گفته : وى پسر عموى زليخا بود كه با شوهر زليخا دم در نشسته بود .\r\n « إِنْ كانَ قَمِيصُهُ قُدَّ مِنْ قُبُلٍ فَصَدَقَتْ . . . »  استدلالى كه شاهد مزبور كرد اين بود كه گفت : اگر پيراهن يوسف از جلو دريده حق با زليخا است و يوسف دروغ ميگويد ، زيرا معلوم مىشود علاقه از طرف يوسف بوده و زليخا از خود دفاع ميكرده اما اگر پيراهن از عقب دريده شده معلوم مىشود زليخا در تعقيب او بوده و يوسف ميگريخته است .\r\n « فَلَمَّا رَأى قَمِيصَهُ قُدَّ مِنْ دُبُرٍ »  و چون شوهر زليخا پيراهن يوسف را ديد كه از عقب دريده به خيانت زليخا واقف گرديد .\r\n\r\n","description":"","footnote":"","page_name":" 201 ","page_number":203},
  {"content":"\r\n\r\n « قالَ إِنَّهُ مِنْ كَيْدِكُنَّ إِنَّ كَيْدَكُنَّ عَظِيمٌ »  به زليخا گفت اين نيرنگ شما ( زنان ) است كه براستى نيرنگ شما بزرگ است ، و برخى گفته‌اند : اين جمله دنبالهء سخن همان شاهد و گواه است و اينكه نيرنگ و مكر زنان را ببزرگى توصيف كرده بدانجهت بود كه آن زن وقتى شوهر خود را دم در ديد بدون اينكه كوچكترين واهمه و دهشتى به او دست دهد و در كار خود سرگردان و متحير شود بلا درنگ گناه را به گردن يوسف عليه السلام انداخت ( و خود را بىتقصير و بلكه به صورت مدّعى جلوه داد ) و ديگر آنكه تأثير نيرنگ زنان - اگر چه كم باشد - در دل مردان بيشتر از حيله و نيرنگ مردان است اگر چه نيرنگشان زياد باشد .\r\n « يُوسُفُ أَعْرِضْ عَنْ هذا »  بگفتهء ابن عباس : يعنى شاهد مزبور بيوسف گفت :\r\nاى يوسف از اين داستان در گذر و ديگر از اين مقوله سخنى بر زبان نياور كه در شهر شايع نشود ، و برخى گفته‌اند : گويندهء اين حرف همان شوهر زليخا بود . و ابو مسلم و جبائى گفته‌اند : معناى اينجمله آنست كه اى يوسف از اين ماجرا درگذر و براى اثبات پاكدامنى و برائت خويش آن را جايى نقل نكن زيرا پاكدامنى و برائت تو آشكار شد .\r\nسپس رو بزليخا كرده گفت :\r\n « وَ اسْتَغْفِرِي لِذَنْبِكِ »  و از شوهرت بخواه تا تو را بكيفر اين گناه و خيانت مؤاخذه و تنبيه نكند .\r\n « إِنَّكِ كُنْتِ مِنَ الْخاطِئِينَ »  كه براستى تو از خطا كاران و گنهكاران هستى . و برخى گفته‌اند :\r\nشوهر زليخا مرد غيورى نبود و خداوند روى لطفى كه بيوسف داشت غيرت را از وى گرفته بود تا يوسف از شرّش محفوظ بماند ، و از همين رو بود كه بيوسف گفت :\r\n« از اين ماجرا درگذر » و به همين مقدار اكتفاء كرد و بدنبال آن اقدام ديگرى نكرد .\r\nو قول ديگر آنست كه آنها در ضمن بت پرستى خدا را هم مىپرستيدند و معناى  « وَ اسْتَغْفِرِي لِذَنْبِكِ »  يعنى از خدا آمرزش بخواه و بدرگاه او توبه كن كه گناه از تو بوده و يوسف گناهى نكرده است .\r\n\r\n","description":"","footnote":"","page_name":" 202 ","page_number":204},
  {"content":"\r\n\r\n\r\n[ سوره يوسف ( 12 ) : آيات 30 تا 35 
  ]\r\nوَ قالَ نِسْوَةٌ فِي الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِهِ قَدْ شَغَفَها حُبًّا إِنَّا لَنَراها فِي ضَلالٍ مُبِينٍ ( 30 ) فَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَ أَعْتَدَتْ لَهُنَّ مُتَّكَأً وَ آتَتْ كُلَّ واحِدَةٍ مِنْهُنَّ سِكِّيناً وَ قالَتِ اخْرُجْ عَلَيْهِنَّ فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ وَ قُلْنَ حاشَ لِلَّهِ ما هذا بَشَراً إِنْ هذا إِلاَّ مَلَكٌ كَرِيمٌ ( 31 ) قالَتْ فَذلِكُنَّ الَّذِي لُمْتُنَّنِي فِيهِ وَ لَقَدْ راوَدْتُهُ عَنْ نَفْسِهِ فَاسْتَعْصَمَ وَ لَئِنْ لَمْ يَفْعَلْ ما آمُرُهُ لَيُسْجَنَنَّ وَ لَيَكُوناً مِنَ الصَّاغِرِينَ ( 32 ) قالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ وَ إِلاَّ تَصْرِفْ عَنِّي كَيْدَهُنَّ أَصْبُ إِلَيْهِنَّ وَ أَكُنْ مِنَ الْجاهِلِينَ ( 33 ) فَاسْتَجابَ لَهُ رَبُّهُ فَصَرَفَ عَنْهُ كَيْدَهُنَّ إِنَّهُ هُوَ السَّمِيعُ الْعَلِيمُ ( 34 )\r\nثُمَّ بَدا لَهُمْ مِنْ بَعْدِ ما رَأَوُا الْآياتِ لَيَسْجُنُنَّهُ حَتَّى حِينٍ ( 35 )\r\n\r\n","description":"","footnote":"","page_name":" 203 ","page_number":205},
  {"content":"\r\n\r\n\r\nترجمه :\r\nدسته‌اى از زنان شهر ( مصر ) گفتند : زن عزيز غلام خود را بكام گرفتن خويش خوانده و در دوستى او فريفته شده براستى كه ما او را در ضلالتى آشكار مىبينيم ( 30 ) و چون نيرنگ آنها را ( در اين سخن مكارانه ) شنيد بسراغ آنها فرستاد ( و دعوتشان كرد ) و براى هر يك جايگاهى آماده كرده ( و مجلسى آراست ) و بهر كدام كاردى ( براى بريدن ميوه‌ها ) داد و بيوسف گفت : بر ايشان در آى ، همين كه او را بديدند حيران او گشته و دستهاى خود را بريدند و سپس گفتند : منزّه است خدا ! اين بشر نيست ! اين جز فرشته‌اى بزرگوار نيست ( 31 ) زليخا گفت : اين همانست كه مرا در محبتش سرزنش ميكرديد و من از وى كام خواستم ولى او ( از انجام تقاضاى من ) خوددارى كرد و اگر آنچه به دو دستور مىدهم انجام ندهد حتماً بايد زندانى شود و از افراد خوار ( و بيمقدار ) گردد ( 32 ) يوسف ( كه چنان ديد ) گفت : پروردگارا زندان براى من محبوبتر ( و آسانتر ) است از آنچه مرا بدان ميخوانند و اگر نيرنگ آنها را از من دور نكنى بدانها متمايل ميشوم و از جاهلان ( و اهل شقاوت ) ميشوم ( 33 ) خداوند دعايش را مستجاب نمود و نيرنگ آنها را از وى دور كرد كه او شنوا و دانا است ( 34 ) آن گاه پس از آن نشانه‌هايى كه از وى ديده بودند ( با اينهمه ) صلاح ديدند كه يوسف را تا مدتى زندانى كنند ( 35 ) .\r\n\r\nقرائت :\r\nاز على بن ابى طالب عليه السلام و امام سجاد و حضرت باقر عليهم السلام و جمعى ديگر از مفسرين و قراء : « شعفها » - به عين - نقل شده و ديگران « شغفها » - بغين - قرائت كرده‌اند . و از أبى جعفر نقل شده كه « متكا » بدون همزه قرائت كرده و ديگران « متكئاً » با همزه قرائت كرده‌اند . و در بعضى نيز « متكا » به سكون تاء ( و بر وزن ضرب ) نقل شده و در « حاش للَّه » نيز چند جور قرائت شده : ابو عمرو « حاشى للَّه » قرائت كرده و از ابن مسعود و ابى بن كعب « حاش اللَّه » نقل شده و حسن « حاش الا له » قرائت كرده است .\r\n\r\n","description":"","footnote":"","page_name":" 204 ","page_number":206},
  {"content":"\r\n\r\n\r\nحجت و دليل قراءات :\r\nزجاج گفته : معناى « شعفها » - به عين - يعنى در محبت او بحدّ نهايى رسيده ، و مشتق از « شعفات الجبال » يعنى قله‌هاى كوه‌ها است . ميگويند : فلانى مشعوف بفلان چيز است . يعنى در محبت آن چيز بحدّ اعلا رسيده ، و ابن جنى گفته : يعنى محبت و دوستى او بقلبش رسيده و به حدى است كه نزديك است قلبش را آتش زند .\r\nو اما معناى قرائت مشهور كه « شغفها » - بغين - است آنست كه دوستى و محبت او به « شغاف » يعنى پردهء دلش رسيده و قلبش را فرا گرفته است .\r\nو « متكأ » - با همزه - چيزى است كه براى خوراكى يا آشاميدنى و يا شنيدن داستان و مذاكره بدان تكيه ميزنند ، و « متكاً » - بدون همزه - ممكن است بر وزن - مفتعل - و از مادهء « أوكيت السقا » گرفته شده باشد كه به معناى محكم كردن ظرف آب است . و اما « متك » به سكون تاء به معناى ترنج است و بعضى گفته‌اند به معناى « زماورد » كه نوعى خوراكى مركب از گوشت و تخم مرغ است مىباشد .\r\nو « حاش للَّه » نيز بگفتهء ابو على « حاش » نمىتواند حرف جر باشد زيرا حرف جر بر سر حرف ديگرى مثل خودش در نمىآيد و از اينرو بايد گفت : « حاشى للَّه » و فاعل بوده از باب « حاشى يحاشى » و از حشاء به معناى ناحيه و جانب گرفته شده و يا فعل است و فاعلش يوسف است يعنى يوسف از اين تهمت بر كنار است ، و « للَّه » يعنى براى ترس از خدا و مراقب بودنش در كار خدا ، و بگفتهء برخى « حاشا » حرف جر بوده و الف آن حذف شده است .\r\n\r\nشرح لغات :\r\nقسمتى از معناى لغات بمناسبت در بالا گفته شد .\r\nعزيز : شخص نيرومند را گويند كه قدرتش مانع از تسلط ديگران بر او است .\r\nفتى : به معناى پسر جوان ، و فتاة : زن جوان را گويند . و ابو مسلم و زجاج گفته‌اند :\r\nعرب برده را نيز « فتى » گويند .\r\n\r\n","description":"","footnote":"","page_name":" 205 ","page_number":207},
  {"content":"\r\n\r\nمكر : پيچيدگى نيرنگ .\r\nمتكأ : بالش و تكيه‌گاه . و برخى گفته‌اند : به معناى ترنج است ولى ابو عبيدة منكر اين معنى است .\r\n- أكبرنه - يعنى او را بزرگ شمردند . و بعضى گفته‌اند : يعنى حايض شدند و استشهاد به اين شعر كرده‌اند كه شاعر گفته :\r\n يأتى النساء على اطهارهن و لا * يأتى النساء اذا اكبرن اكباراً « 1 » \r\nولى ابو عبيده اين معنى را نيز منكر شده و گفته است : در لغت چنين معنايى سراغ نداريم اگر چه ممكن است زنان مصرى از شدت عظمتى كه در يوسف ديدند حايض شده باشند اما در لغت چنين معنايى وجود ندارد ، و اين شعر هم ساختگى است و اهل شعر آن را نپذيرفته‌اند .\r\nاعتصام : خوددارى از گناه . و استعصام : درخواست عصمت از خداى تعالى .\r\nصبا : نرمى دل و تمايل به چيزى .\r\n\r\nتفسير :\r\n « وَ قالَ نِسْوَةٌ فِي الْمَدِينَةِ »  و دسته‌اى از زنان شهر - يعنى شهرى كه عزيز و زليخا و يوسف در آن شهر بودند - چنين گفتند :\r\n « امْرَأَتُ الْعَزِيزِ تُراوِدُ فَتاها عَنْ نَفْسِهِ »  يعنى زن عزيز غلام خود را دعوت به خويش كرده تا از وى كام بگيرد .\r\n « قَدْ شَغَفَها حُبًّا »  يعنى باندازه‌اى نسبت به او علاقه‌مند شده و عشق پيدا كرده كه دوستى او بپردهء قلبش رسيده .\r\n « إِنَّا لَنَراها فِي ضَلالٍ مُبِينٍ »  ما او را در انحراف و خطايى آشكار مىبينيم كه حاضر شده تا از غلام خود كام بگيرد ، كلبى گفته : آنها چهار نفر از زنان بودند كه چنين سخنى گفتند : زن ساقى شاه ، و زن آشپز مخصوص ، و زن اصطبل‌دار شاه ، و زن زندان بان .\r\nو مقاتل گفته : آنها پنج نفر بودند كه زن دربان مخصوص را هم ضميمه كرده است .\r\n\r\n\r\n","description":"","footnote":"\r\n( 1 ) - در وقت پاكى نزد زنان ميرود و در وقت حيض پيش آنها نميرود .\r\n","page_name":" 206 ","page_number":208},
  {"content":"\r\n\r\n « فَلَمَّا سَمِعَتْ بِمَكْرِهِنَّ »  و چون زن عزيز مصر سرزنش آنها را شنيد و فهميد كه آنها در صدد هستند تا داستان زليخا را در ميان مردم فاش كنند . . . و اينكه سرزنش زنان و تصميم آنها را « مكر » - و نيرنگ - خوانده بدانجهت است كه منظور آنها از سرزنش و ملامت اين بود كه وسيله‌اى فراهم كنند تا يوسف را - كه آن همه وصف زيبائيش را شنيده بودند - بدينوسيله از نزديك به بينند ، و چون ملامت و سرزنششان حقيقت نداشت و منظورشان مطلب ديگرى بوده از اينرو نام آن را « مكر » ناميده است . و قول ديگر آنست كه زليخا پيش زنان مزبور تظاهر بعشق خود ميكرد ولى آنها عشق خود را كتمان ميكردند ، و بدين جهت آن را « مكر » خوانده .\r\n « أَرْسَلَتْ إِلَيْهِنَّ »  بسراغ آنها فرستاده و آنها را بميهمانى دعوت كرد . وهب گفته : غذايى ساخت و چهل نفر از زنان مصر را دعوت كرد .\r\n « وَ أَعْتَدَتْ لَهُنَّ مُتَّكَأً »  و براى ايشان بالش‌هايى آماده كرد ، و برخى گفته‌اند :\r\nمنظور از « متكا » همان غذايى است كه براى آنان تهيه كرده بود چنانچه عرب گويد :\r\n« اتكانا عند فلان » يعنى پيش فلانى غذا خورديم ، كه غذا را بنحو استعارة متكا خوانند .\r\nو ضحاك گفته : غذايى كه زليخا ساخته بود « زماورد » بود ( چنانچه در بحث قرائت گذشت ) . و عكرمة گفته : هر چه را بوسيلهء كارد پاره كنند متكا گويند . و سعيد بن جبير گفته : هر خوراكى و آشاميدنى را بنحو عموم متكا نامند .\r\n « وَ آتَتْ كُلَّ واحِدَةٍ مِنْهُنَّ سِكِّيناً »  يعنى مطابق معمول براى بريدن ميوه‌ها و ترنجهايى كه حاضر كرده بود بدست هر يك از آن زنان كاردى جداگانه داد تا آنها را ببرند .\r\n « وَ قالَتِ اخْرُجْ عَلَيْهِنَّ »  و به يوسف - كه در اطاق ديگرى بود - دستور داد براى خدمتكارى زنان يا براى سلام دادن به آنها و يا به منظور نشان دادن وى بدانها برايشان - در آيد . و يوسف نيز چون برده‌اى در خانهء وى بود نمىتوانست ( دستور او را اجرا نكند و ) پيش زنان نرود .\r\n « فَلَمَّا رَأَيْنَهُ أَكْبَرْنَهُ »  و چون او را ديدند بزرگش دانستند و از زيبايى خيره كننده‌اش\r\n\r\n","description":"","footnote":"","page_name":" 207 ","page_number":209},
  {"content":"\r\n\r\nكه چون ماه شب چهارده بود حيران شدند .\r\n « وَ قَطَّعْنَ أَيْدِيَهُنَّ »  و با كاردهايى كه در دستشان بود بجاى ميوه دست خود را بريدند و مجاهد گفته : بقدرى ديدار يوسف آنها را به خود متوجه و مشغول كرد كه احساس درد نكردند فقط جامه‌هاى خود را ديدند كه ناگهان به خون رنگين شد . و منظور از بريدن دستها نيز نه آنست كه دستهاى خود را جدا كردند بلكه منظور بريدن و زخم كردن است چنانچه شما به كسى كه دستتان را زخم كرده مىگوييد : دستم را بريدى . ولى قتادة گفته است : منظور همان جدا كردن است و زنهاى مصرى دستهاى خود را چنان بريدند كه به پوست آويزان شد .\r\n « وَ قُلْنَ حاشَ لِلَّهِ »  يعنى گفتند : يوسف از آنچه به دو نسبت ميدهند بر كنار است بخاطر خوف و بيمى كه از خدا دارد - به شرحى كه در بحث قرائت گفته شد - و اين قول بيشتر مفسران است ، و گفته‌اند : اين جمله براى تنزيه مقام يوسف و پاكدامنى او از تهمتى است كه زن عزيز به دو زده بود ، و ديگران گفته‌اند به معناى تنزيه او از شباهت بشرى است يعنى از فرط زيبايى كه دارد از بشر و شباهت بدانها دور است ، و اين قول دوم با سياق آيه مناسب‌تر است كه دنبالش گفتند :\r\n « ما هذا بَشَراً إِنْ هذا إِلَّا مَلَكٌ كَرِيمٌ »  يعنى خدا مقام و منزلت او را از مقام و منزلت بشرى دور ساخته و پناه ميبريم به خدا از اينكه بگوئيم او بشر است و او فوق مقام بشرى است ، نه صورتش صورت بشر و نه خلقتش خلقت آنها است ، بلكه او بخاطر زيبايى و لطافتى كه دارد فرشته بزرگوارى است . و از ابو سعيد خدرى روايت شده كه گفت : از رسول خدا صلى اللَّه عليه و آله - شنيدم يوسف را كه در آسمان دوم ( در شب معراج ) ديده بود اين گونه توصيف ميكرد و ميفرمود :\r\nمردى را مشاهده كردم كه صورتش چون ماه شب چهارده ميدرخشيد ، گفتم : اى جبرئيل اين مرد كيست ؟ گفت : برادرت يوسف است .\r\nو برخى گفته‌اند : معناى اين جمله كه گفتند :  « إِنْ هذا إِلَّا مَلَكٌ كَرِيمٌ »  يعنى او از نظر عفت و پاكدامنى جز فرشتهء بزرگوارى نيست ، و جبائى روى اين معنى استدلال\r\n\r\n","description":"","footnote":"","page_name":" 208 ","page_number":210},
  {"content":"\r\n\r\nكرده كه از اين جمله معلوم مىشود فرشتگان برتر از بنى آدم هستند زيرا زنان مصرى براى تنزيه مقام يوسف او را به كسى كه در نهايت فضل و برترى است تشبيه كردند و خداى تعالى نيز سخن آنها را انكار نكرده است ! ولى اين استدلال بى جا و ركيك است زيرا خداى سبحان حكايت حال زنان مصرى را مىكند كه چون يوسف را با آن جمال خيره كننده ديدند عظمتى از وى در دلشان جايگير شد و او را از بدى و عمل زشت بدور دانسته و از اين نظر او را بفرشته تشبيه كردند و منظورشان فضيلت و برترى از نظر ثواب و مقام نبود ، و اينكه خداى سبحان منكر سخن آنها نشد چون ميدانست كه منظورشان از اين سخن معنايى نيست كه جبائى گفته است .\r\nگذشته از اينكه معناى ظاهر كلام آنها اين است كه ميخواستند بگويند يوسف بشر نيست و حتماً او فرشته است ، و معلوم است كه اين سخن دروغ بود و يوسف بشر بود ، و اينكه خداوند اين دروغ آنها را انكار نكرد بدانجهت بوده كه خدا ميدانست منظورشان از اين جمله تشبيه حال يوسف به حال فرشتگان بوده نه اينكه واقعاً ميخواستند نفى بشريت از او بكنند .\r\n « قالَتْ فَذلِكُنَّ الَّذِي لُمْتُنَّنِي فِيهِ »  در اينوقت زن عزيز رو بدانها كه او را در محبت و عشق يوسف سرزنش ميكردند كرده و گفت : همين است آن كسى كه مرا در عشق و محبتش سرزنش ميكرديد ، يعنى شما با اينكه يك بار بيشتر او را نديديد همان يك نگاه عقل را از كف شما ربود و به اين سرنوشت دچار شديد با اينحال چگونه مرا ملامت ميكنيد كه هر صبح و شام و در تمام ساعات روز و شبم او را مشاهده ميكنم ! و دنبال اين سخن بپاكدامنى يوسف نيز گواهى داده و بنقشهء خود اعتراف كرد و گفت :\r\n « وَ لَقَدْ راوَدْتُهُ عَنْ نَفْسِهِ فَاسْتَعْصَمَ »  و من از وى كام خواستم ولى او خوددارى كرد ، و برخى گفته‌اند : يعنى به خدا پناه برد و از وى عصمت از گناه را درخواست كرد ، و اين جمله گواه خوبى است بر اينكه از يوسف گناهى سر نزد ، سپس بدنبال اين گفتار ، زليخا ادامه داد و براى تهديد يوسف گفت :\r\n\r\n","description":"","footnote":"","page_name":" 209 ","page_number":211},
  {"content":"\r\n\r\n « وَ لَئِنْ لَمْ يَفْعَلْ ما آمُرُهُ لَيُسْجَنَنَّ وَ لَيَكُوناً مِنَ الصَّاغِرِينَ »  يعنى و اگر يوسف خواستهء مرا انجام ندهد و دعوتم را پاسخ نگويد زندانى خواهد شد و در زمرهء اشخاص خوار و زبون قرار خواهد گرفت .\r\nيوسف عليه السلام كه اصرار آن زن را ديد و تهديدش را شنيد زندان را بر گناه ترجيح داده گفت :\r\n « رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ »  پروردگارا زندان براى من محبوبتر و آسانتر است از آن عمل زشتى كه اين زنان مرا بدان ميخوانند ، و از اين جمله معلوم مىشود كه آن زنان ديگر نيز تقاضايى مثل تقاضاى زليخا از يوسف كرده بودند و در حديثى كه ابو حمزهء ثمالى از امام على بن الحسين عليه السلام روايت كرده چنين است كه فرمود : همين كه زنان مزبور از نزد زليخا رفتند هر كدام جداگانه در پنهانى كسى بنزد يوسف فرستاده و تقاضاى ديدار او را كردند . و برخى گفته‌اند : زنان مصرى بيوسف - گفتند : خواستهء خانم خود را انجام بده و فرمانش را اطاعت كن كه به دو ستم ميكنى و او مظلوم واقع شده . و بعضى گويند : پس از اينكه آن زنها يوسف را ديدند از زليخا درخواست كردند كه اجازه دهد تا آنها هر كدام جداگانه يوسف را در خلوت به بينند و از وى بخواهند تا درخواست زليخا را انجام دهد و حاجتش را برآورد ، و چون زليخا اين كار را كرد و آنها در خلوت بنزد يوسف رفتند هر كدام يوسف را به خود دعوت كرده و از وى خواستند تا آنها را كامروا سازد ، و بدينجهت بود كه يوسف گفت :  « رَبِّ السِّجْنُ أَحَبُّ إِلَيَّ . . . »  و در اينجا اين سؤال پيش ميآيد كه چگونه يوسف گفت : « پروردگارا زندان نزد من محبوبتر است از آنچه اينان مرا بدان ميخوانند » با اينكه منظورش از زندان نه جا و مكان زندان بوده كه آنجا را بخواهد بلكه معناى مصدرى آن يعنى زندانى شدن و محبوس گشتن بوده و معلوم است كه همين زندانى شدن بىگناه نيز خود گناهى جداگانه است همانطور كه پذيرفتن دعوت زنان مصرى نيز گناه بوده ، و چگونه يوسف زندان را از خدا خواست و گفت : زندان نزد من محبوبتر است ؟\r\n\r\n","description":"","footnote":"","page_name":" 210 ","page_number":212},
  {"content":"\r\n\r\nو پاسخ اين است كه منظور از اين جمله كه فرمود : زندان نزد محبوبتر است نه محبت بمعنى خواسته و اراده قلبى است كه من آن را ميخواهم بلكه منظور آن بزرگوار اين بود كه زندان براى من آسانتر و سهل‌تر از انجام خواستهء آنها است . و يا منظور اين بود كه اگر بنا شود مرا ميان ايندو كار مخير سازند زندان را اختيار ميكنم و بدان راغب‌ترم و يا بگفتهء جبائى : يعنى براى من محبوبتر است كه خود را براى زندان آماده كنم تا اينكه براى عمل زنا حاضر و آماده شوم .\r\n « وَ إِلَّا تَصْرِفْ عَنِّي كَيْدَهُنَّ »  و اگر تو بلطف خويش اين نقشه و نيرنگى را كه كشيده‌اند از من دفع نكنى .\r\n « أَصْبُ إِلَيْهِنَّ »  بدانها و يا بگفتهء آنها متمايل گردم و بر طبق هوا و ميل نفسانى بدانها مايل شوم .\r\n « وَ أَكُنْ مِنَ الْجاهِلِينَ »  و از كسانى گردم كه مستحق مذمت بنادانى شوند ، و يا با اين كار خود بمنزلهء مردمان جاهل و نادان گردم .\r\n « فَاسْتَجابَ لَهُ رَبُّهُ فَصَرَفَ عَنْهُ كَيْدَهُنَّ »  خداوند دعايش را مستجاب كرد و او را از نيرنگ آنها حفظ فرمود .\r\nاگر كسى بگويد : چگونه يوسف لطف خدا را درخواست كرد ، و از وى خواست تا او را حفظ كند با اينكه ميدانست خداوند اين كار را حتماً خواهد كرد « 1 » ؟\r\nجواب اين است كه گاهى مصلحت اقتضا مىكند كه براى دريافت الطاف الهى انسان دعا كند و با دعاى مجدّد آن را از خدا بخواهد و بدان نائل گردد .\r\nو اگر گفته شود : چگونه يوسف ميدانست كه اگر لطف خدا نباشد مرتكب گناه\r\n\r\n\r\n","description":"","footnote":"\r\n( 1 ) - ظاهراً منظور اين است كه چون يوسف بمقام نبوت رسيده بود و از جمله الطافى كه خدا نسبت به انبياء دارد اين است كه آنها را بمقام عصمت نائل گرداند و با ايجاد توفيقات بسيار در وجود آنها از گناه حفظشان مىكند ، با اينحال يوسف ميدانست كه خدا او را حفظ خواهد كرد پس چرا باز آن را از خدا درخواست نمود ؟ و خلاصهء پاسخ اين سؤال هم آنست كه نزول بعضى از نعمتها مشروط و يا معلق بر دعا است اگر چه رسيدن آن به بندهء خدا مقدر شده باشد . اما تقدير آن بنحو معلق و مشروط است ، با توضيح بيشترى كه بيايد .\r\n","page_name":" 211 ","page_number":213},
  {"content":"\r\n\r\nميگردد ، و اگر لطف او شامل حالش گردد از گناه خوددارى خواهد كرد ؟\r\nدر پاسخ مىگوييم : چون يوسف شهوت بشرى را در نفس خود مشاهده ميكرد ، و ميدانست اگر لطف خدا نباشد روى مقتضاى شهوت بشرى دچار گناه ميگردد ، و از آن سو ميدانست كه خداى سبحان پيمبران خود را بوسيلهء الطاف خود حفظ مىكند و اگر دربارهء كسى اين لطف را نداشته باشد او را بمقام نبوت مبعوث نكند .\r\nو جبائى گفته : از اين آيه معلوم مىشود كه دعا در مورد كارى هم كه انجام آن حتمى است و خدا قطعاً آن را انجام خواهد داد جايز است و مىشود به صورت دعا آن را از خدا درخواست كرد ، بدليل اينكه يوسف ميدانست كه مورد لطف خدا است و خدا حتماً او را از گناه حفظ خواهد كرد و با اينحال آن را به صورت دعا از خدا خواست ! ولى با آن بيانى كه ما كرديم پاسخ اين حرف معلوم مىشود زيرا همانطور كه گفتيم : ممكن است لطف حق در چنين مواردى بستگى بدعاى بندهء خدا داشته باشد كه اگر بنده دعا نكند چنين لطفى از خدا به دو نرسد ، و سؤال يوسف روى همين نكته و علت بود كه احتمال ميداد اگر دعا نكند مشمول لطف خدا نشود ، و نزول لطف حق در اينمورد مشروط و معلق بر دعاى او باشد .\r\n « إِنَّهُ هُوَ السَّمِيعُ الْعَلِيمُ »  كه براستى خدا نسبت بدعاى بندهء خود شنوا است و نسبت به اخلاص او در دعا و مصالح و مفاسد او در اجابت آن دانا و آگاه است .\r\n « ثُمَّ بَدا لَهُمْ مِنْ بَعْدِ ما رَأَوُا الْآياتِ »  سپس براى آنان يعنى براى شاه يا براى زليخا و اعوانش آشكار شد . . . و منظور از « آيات » همان نشانه‌هايى بود كه دلالت بر پاكدامنى و برائت يوسف از گناه داشت مانند دريده شدن پيراهن از پشت سر ، و بريدن دستها و امثال آنها - و اين معنايى است كه قتاده و ديگران براى اين جمله كرده‌اند - و قول ديگر آنست كه منظور از آيات ، آن نشانه‌هايى بود كه اميد زليخا ( و زنان مصرى ) را از او قطع ميكرد .\r\n « لَيَسْجُنُنَّهُ حَتَّى حِينٍ »  يعنى براى آنان آشكار شد ( و صلاح چنان ديدند ) كه تا مدتى او را زندانى كنند . سدى گفته : جريان از اين قرار بود كه زن عزيز به شوهرش\r\n\r\n","description":"","footnote":"","page_name":" 212 ","page_number":214},
  {"content":"\r\n\r\nگفت : اين غلام مرا در ميان مردم رسوا كرده چون بمردم ميگويد : كه من از او كام خواسته و او را به خود دعوت كرده‌ام ، و من نيز راهى براى دفاع خود ندارم ، يا به من اجازه بده تا بميان مردم رفته و عذر خود را بگويم و از خود دفاع كنم و يا - همانطور كه مرا در خانه زندانى كرده‌اى - او را نيز بزندان بيفكن .\r\nعزيز مصر پس از اين ماجرا با علم ببراءت و پاكدامنى يوسف او را بزندان افكند .\r\nو برخى گفته‌اند : منظورش از زندان كردن يوسف اين بود كه بمردم وا نمود كند كه مقصر يوسف بوده و زليخا گناهكار نبوده است ، زيرا معمولا شخص مجرم و بزهكار را بزندان ميأندازند .\r\nو قول ديگر آنست كه زندان در نزديكى زليخا بود و ميخواست تا يوسف در نزديكى او منزل كند كه هر زمان مايل ديدار او شود در بلندى برود و او را ببيند .\r\nو در معناى جملهء  « حَتَّى حِينٍ »  نيز كه چه مدت منظور بوده اختلاف است ، عكرمة گفته : هفت سال ، و كلبى گفته : پنج سال ، و جبائى گفته : تا وقتى كه داستان زليخا فراموش شود و از سر زبانها بيفتد .\r\n\r\n","description":"","footnote":"","page_name":" 213 ","page_number":215},
  {"content":"\r\n\r\n\r\n[ سوره يوسف ( 12 ) : آيات 36 تا 38 
  ]\r\nوَ دَخَلَ مَعَهُ السِّجْنَ فَتَيانِ قالَ أَحَدُهُما إِنِّي أَرانِي أَعْصِرُ خَمْراً وَ قالَ الْآخَرُ إِنِّي أَرانِي أَحْمِلُ فَوْقَ رَأْسِي خُبْزاً تَأْكُلُ الطَّيْرُ مِنْهُ نَبِّئْنا بِتَأْوِيلِهِ إِنَّا نَراكَ مِنَ الْمُحْسِنِينَ ( 36 ) قالَ لا يَأْتِيكُما طَعامٌ تُرْزَقانِهِ إِلاَّ نَبَّأْتُكُما بِتَأْوِيلِهِ قَبْلَ أَنْ يَأْتِيَكُما ذلِكُما مِمَّا عَلَّمَنِي رَبِّي إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّهِ وَ هُمْ بِالْآخِرَةِ هُمْ كافِرُونَ ( 37 ) وَ اتَّبَعْتُ مِلَّةَ آبائِي إِبْراهِيمَ وَ إِسْحاقَ وَ يَعْقُوبَ ما كانَ لَنا أَنْ نُشْرِكَ بِاللَّهِ مِنْ شَيْءٍ ذلِكَ مِنْ فَضْلِ اللَّهِ عَلَيْنا وَ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ ( 38 )\r\n\r\nترجمه :\r\nو با يوسف دو جوان ديگر نيز داخل زندان شدند ، يكى از آن دو گفت : من در خواب ديدم كه انگور شراب مىفشارم ، و ديگرى گفت : من ديدم كه روى سرم نانى را\r\n\r\n","description":"","footnote":"","page_name":" 214 ","page_number":216},
  {"content":"\r\n\r\n( گذارده ) ميبرم و مرغان از آن ميخورند تعبير آن را بما خبر ده كه براستى تو را از نيكو كاران مىبينيم ( و كارهايت همه نيكو است ) ( 36 ) يوسف گفت : غذايى كه روزيتان گردد ( در خواب يا بيدارى ) براى شما نيايد جز آنكه من پيش از آمدنش شما را بتعبير آن آگاه كنم ، و اين علم از آن چيزهايى است كه پروردگارم به من آموخته كه من آئين گروهى را كه ايمان به خدا نياورند و نسبت بآخرت كافر ( و منكر ) هستند ترك كرده‌ام ( 37 ) و آئين پدرانم : ابراهيم و اسحاق و يعقوب را پيروى كرده‌ام ، ما را نشايد كه چيزى را شريك با خدا گردانيم اين كرم خدا است بر ما و بر مردم ولى بيشتر مردم سپاس خدا را نميدارند ( 38 ) .\r\n\r\nشرح لغات :\r\nفتى - در لغت به معناى جوان است - و زجاج گفته : برده را نيز « فتى » گويند و روى اين معنى ممكن است آن دو « فتى » كه با يوسف بزندان رفتند جوان بوده باشند و ممكن است پير بوده‌اند . و ديگرى گفته : بغلام « فتى » گويند و كنيز را « فتاة » خوانند و در حديث است كه فرمودند : كسى بغلام و كنيز خود نگويد « عبدى » و « امتى » بلكه بگويد : « فتاى » و « فتاتى » .\r\n\r\nتفسير :\r\nخداى سبحان در اين آيات از حال يوسف عليه السلام در زندان خبر ميدهد .\r\n « وَ دَخَلَ مَعَهُ السِّجْنَ فَتَيانِ »  يعنى پس از آنكه صلاح در اين ديدند كه يوسف را زندانى كنند بزندانش افكندند و دو جوان نيز با يوسف داخل زندان شدند ، و بگفتهء برخى آنها دو تن از غلامان شاه مصر بودند و نام شاه وليد بن ريان بود . كه يكى از آن دو ساقى شاه بود و ديگرى آشپز مخصوص او ، كه از ايندو نزد شاه سعايت شده بود و به دو گفته بودند آشپز مخصوص ميخواسته بوسيلهء غذا شاه را مسموم كند و ساقى نيز بهمكارى و همدستى با او متهم شده بود .\r\n « قالَ أَحَدُهُما إِنِّي أَرانِي أَعْصِرُ خَمْراً »  يوسف عليه السلام وقتى داخل زندان شد بزندانيان گفت : من عالم به تعبير خواب هستم و آن دو نفر بهم گفتند : خواب است ، او را\r\n\r\n","description":"","footnote":"","page_name":" 215 ","page_number":217},
  {"content":"\r\n\r\nامتحان كنيم و بدون آنكه خوابى به بينند بنزد او آمده و چنين گفتند . - و اين معنايى است كه از ابن مسعود نقل شده - و مجاهد و جبائى گفته‌اند : راست گفتند و حقيقتاً چنين خوابهايى ديده بودند منتهى وقتى تعبير يوسف را شنيدند منكر شدند و انكارشان دروغى بود . و ابى مجلز گفته : آنكه مصلوب گشت و بر سردار رفت دروغ ميگفت و آن ديگرى راست ميگفت ، و همين معنى را على بن ابراهيم نيز از ائمهء اطهار عليهم السلام روايت كرده است . و معناى آيه اين است كه يكى از آن دو كه همان ساقى شاه بود گفت : شاخهء درخت انگورى را در خواب ديدم كه سه خوشه در آن بود و من آن سه خوشه را چيده و در جام شاه فشردم و بدست او دادم ، و جملهء  « أَعْصِرُ خَمْراً »  تقدير آن « اعصر عنب خمر » است يعنى انگورى كه فشرده‌اش شراب بود و باصطلاح ادبى مضاف در تقدير است كه از كلام حذف شده ، زجاج و ابن انبارى گفته‌اند : رسم عرب اين است كه در جايى كه معنى معلوم باشد و اشتباهى رخ ندهد نام چيزى را كه بعداً از چيز ديگرى توليد مىشود روى آن چيز ميگذارند مثلا ميگويند : فلانى آجر مىپزد يا شيره مىجوشاند در صورتى كه در مثال اول خشت مىپزد و در مثال دوم آب انگور مىجوشاند ، و برخى گفته‌اند : عرب انگور را خمر مينامند و اصمعى از معتمر بن سليمان نقل كرده كه وى مرد عربى را كه انگور همراه داشت ديدار كرد و از وى پرسيد : چه همراه دارى ؟ گفت : خمر ، و ضحاك نيز همين قول را اختيار كرده ، و روى اين قول معناى آيه اين مىشود كه « من در خواب ديدم انگور مىفشارم » .\r\n « وَ قالَ الْآخَرُ إِنِّي أَرانِي أَحْمِلُ فَوْقَ رَأْسِي خُبْزاً تَأْكُلُ الطَّيْرُ مِنْهُ »  و آشپز شاه گفت : من در خواب ديدم گويا روى سرم سه عدد زنبيل بود كه در ميان آنها نان و انواع غذاها بود و مرغان چنگال‌دار ( و پرندگان درنده ) از آن ميخوردند .\r\n « نَبِّئْنا بِتَأْوِيلِهِ »  ما را از تعبير اين خواب خبر ده .\r\n « إِنَّا نَراكَ مِنَ الْمُحْسِنِينَ »  كه ما تو را از مردان نيكو كار مىبينيم كه به ديگران احسان ميكنى و كارهاى نيك انجام ميدهى . ضحاك گفته : رسم يوسف در زندان آن بود كه اگر جاى كسى تنگ بود توسعه در جا ميداد و اگر نيازمند ميشدند رفع نيازشان\r\n\r\n","description":"","footnote":"","page_name":" 216 ","page_number":218},
  {"content":"\r\n\r\nميكرد و اگر بيمار ميشدند پرستاريشان را ميكرد . و همين معنى از امام صادق عليه السلام روايت شده است .\r\nو زجاج گفته : در تفسير آمده كه يوسف عليه السلام بمظلوم و ستمديده كمك ميكرد ، و افراد ناتوان را يارى مينمود ، و دردمندان را عيادت ميكرد . وى گويد : و برخى گفته‌اند : معناى اين جمله آنست كه ما تو را از كسانى مىبينيم كه تعبير خواب را نيكو ميدانى . و بدنبال اين معنى گفته : و اين معنى دليل است بر اينكه موضوع خواب صحت دارد و در امتهاى گذشته نيز بوده است . و در حديث است كه « خوابها جزئى از چهل و شش جزء نبوت است » يعنى انبياء خبر از آينده ميدهند و خواب نيز ( گاهى ) از آينده خبر ميدهد . و بنا بر اين معناى آيه اين مىشود كه ما ميدانيم يا گمان داريم كه تو از تعبير خواب اطلاع دارى ، و از همين باب است حديث امير المؤمنين عليه السلام كه فرموده :\r\n« قيمة كل امرء ما يحسنه »\r\n- ارزش هر كس به همان چيزى است كه آن را نيكو ميداند .\r\nو ابو مسلم گفته : معناى  « إِنَّا نَراكَ مِنَ الْمُحْسِنِينَ »  اين است كه ما تو را از نيكو كاران مىبينيم اگر خواب ما را تعبير كنى . و همين معنى را ابن ابى اسحاق اختيار كرده است .\r\nسپس يوسف عليه السلام براى آنكه به آن دو بفهماند كه وى داناى بتعبير خواب است فرمود :\r\n « لا يَأْتِيكُما طَعامٌ تُرْزَقانِهِ إِلَّا نَبَّأْتُكُما بِتَأْوِيلِهِ قَبْلَ أَنْ يَأْتِيَكُما »  سدى و ابن اسحاق گفته‌اند : يعنى شما غذايى را كه روزيتان شود در خواب نمىبينيد مگر آنكه من تعبير آن را در بيدارى پيش از رسيدن آن غذا بشما خبر دهم . و جهت اينكه يوسف - عليه السلام در اينجا تعبير خواب آن دو را كه در خواست كرده بودند نگفت و بسخن ديگرى مشغول شد براى آن بود كه چون از خوابى كه ديده بودند فهميد كه يكى از آن دو ببلا دچار مىشود نخواست فوراً تعبير خوابشان را بيان كند و آن را موكول ببعد كرده حرف ديگرى را براى آنان پيش كشيد . و حسن و جبائى گفته‌اند : معناى آيه اين\r\n\r\n","description":"","footnote":"","page_name":" 217 ","page_number":219},
  {"content":"\r\n\r\nاست كه هيچ غذايى از خانه براى شما نياورند جز آنكه من پيش از آوردن آن غذا خصوصيات آن را بشما خبر دهم و اين كلام حضرت يوسف مانند گفتار حضرت عيسى - عليه السلام بود كه ميگفت  « وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ  « 1 » » ، و جهت اينكه قبل از تعبير خواب آن دو اينمطلب را ذكر فرمود بدانجهت بود كه مقام او را از نظر نبوت بدانند و سخنش را بپذيرند .\r\n « ذلِكُما مِمَّا عَلَّمَنِي رَبِّي »  گويا آن دو نفر پرسيده‌اند ، كه چگونه تعبير خواب ميدانى با اينكه نه علم كهانت دارى و نه پيشگو هستى ؟ يوسف در پاسخ آن دو اظهار كرد كه من پيغمبر خدا هستم و اين علمى است كه خدا به من آموخته است .\r\n « إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّهِ وَ هُمْ بِالْآخِرَةِ هُمْ كافِرُونَ »  يعنى كسى شايسته چنين مقام و مرتبه‌اى نمىشود مگر مؤمنان خالص ، و من چون طريقهء مردمى را كه ايمان ندارند ترك كرده‌ام از اينرو خداوند مرا بچنين مقامى مخصوص داشته .\r\n « وَ اتَّبَعْتُ مِلَّةَ آبائِي إِبْراهِيمَ وَ إِسْحاقَ وَ يَعْقُوبَ ما كانَ لَنا أَنْ نُشْرِكَ بِاللَّهِ مِنْ شَيْءٍ »  يعنى براى ما كه معدن نبوت و خاندان رسالت هستيم شايسته نيست كه بدينى جز دين توحيد متدين شويم و آئينى جز آن اختيار كنيم .\r\n « ذلِكَ »  يعنى تمسك بتوحيد و بيزارى جستن از شرك . و برخى گفته‌اند : يعنى نبوت و علم .\r\n « مِنْ فَضْلِ اللَّهِ عَلَيْنا »  از فضل و كرم خدا است نسبت بما ، كه ما را بدان مخصوص داشته .\r\n « وَ عَلَى النَّاسِ »  و نسبت بمردم نيز اين كرم را داشته كه ما را بسوى آنها مبعوث فرموده و آنها را به پيروى از ما فرمان داده و ما را وسيلهء هدايت آنان قرار داده است .\r\n « وَ لكِنَّ أَكْثَرَ النَّاسِ لا يَشْكُرُونَ »  ولى بيشتر مردم سپاس نعمتهاى خدا را نميدانند نكته‌اى كه در اين آيات به چشم مىخورد اين نكته است كه با اينكه يوسف - عليه السلام مدت زمانى در ميان آن مردم بت پرست زندگى ميكرده با اينوصف خداى\r\n\r\n\r\n","description":"","footnote":"\r\n( 1 ) - سورهء آل عمران آيهء 49 .\r\n","page_name":" 218 ","page_number":220},
  {"content":"\r\n\r\nسبحان بيان نكرده كه جايى آن حضرت مردم را بپرستش خداى يگانه دعوت كرده باشد مگر در اينجا كه اين دو رفيق زندانى خود را بتوحيد دعوت نموده است ، و اين بدانجهت بوده كه هيچگونه اميدى از آن مردم نداشت كه سخنش را بشنوند و دعوتش را بپذيرند ، اما در اينجا وقتى مشاهده كرد آن دو نفر او را به نيكوكارى شناخته و به دو رو كرده‌اند نور اميدى در دلش تابيد كه شايد آن دو نفر سخنش را بپذيرند از اينرو آنها را به خدا پرستى و توحيد دعوت كرد .\r\nو در روايت است كه آن دو رفيق زندانى بيوسف گفتند : ما از وقتى تو را ديده‌ايم محبت به تو پيدا كرده و تو را دوست داريم ! يوسف بدانها گفت : مرا دوست نداشته باشيد كه به خدا هر بلائى بر من رسيد از دوستى رسيد و هر كه مرا دوست داشت از ناحيهء او بلائى متوجه من شد ، عمّه‌ام مرا دوست داشت مرا بسرقت متهم كرد ، پدرم مرا دوست داشت بدان سبب بچاه افتادم ، زن عزيز مصر مرا دوست داشت بزندان افتادم .\r\n\r\n","description":"","footnote":"","page_name":" 219 ","page_number":221},
  {"content":"\r\n\r\n\r\n[ سوره يوسف ( 12 ) : آيات 39 تا 42 
  ]\r\nيا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ ( 39 ) ما تَعْبُدُونَ مِنْ دُونِهِ إِلاَّ أَسْماءً سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ إِنِ الْحُكْمُ إِلاَّ لِلَّهِ أَمَرَ أَلاَّ تَعْبُدُوا إِلاَّ إِيَّاهُ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ ( 40 ) يا صاحِبَيِ السِّجْنِ أَمَّا أَحَدُكُما فَيَسْقِي رَبَّهُ خَمْراً وَ أَمَّا الْآخَرُ فَيُصْلَبُ فَتَأْكُلُ الطَّيْرُ مِنْ رَأْسِهِ قُضِيَ الْأَمْرُ الَّذِي فِيهِ تَسْتَفْتِيانِ ( 41 ) وَ قالَ لِلَّذِي ظَنَّ أَنَّهُ ناجٍ مِنْهُمَا اذْكُرْنِي عِنْدَ رَبِّكَ فَأَنْساهُ الشَّيْطانُ ذِكْرَ رَبِّهِ فَلَبِثَ فِي السِّجْنِ بِضْعَ سِنِينَ ( 42 )\r\n\r\nترجمه :\r\nاى دو رفيق زندانى آيا خدايان پراكنده ( و بى حقيقت براى پرستش ) بهترند يا خداى يكتاى مقتدر ( 39 ) آنچه غير از خدا مىپرستيد جز نامهايى نيست كه شما و\r\n\r\n","description":"","footnote":"","page_name":" 220 ","page_number":222},
  {"content":"\r\n\r\nپدرانتان آنها را ( به اين اسم ) ناميده‌ايد و خدا دليلى بر ( پرستش ) آنها نازل نكرده و فرمان جز براى خدا نيست و او دستور داده جز او را نپرستيد ، آئين محكم اين است ولى بيشتر مردم نميدانند ( 40 ) اى دو رفيق زندانى اما يكى از شما شرابى به آقاى خويش بنوشاند ( و از زندان آزاد شود ) و اما ديگرى بدار آويخته شود و مرغان از سرش بخورند ، و در آنچه نظر از من خواستيد ( و تعبيرش را پرسيديد ) اين گونه مقدر شده و خواهد شد ( 41 ) و بدانكس از آن دو نفر كه ميدانست نجات مييابد گفت : مرا پيش آقاى خود ياد آورى كن ( باشد كه نجات يابم ) و شيطان آقاى خودش را از ياد او برد و چند سالى در زندان بماند ( 42 ) .\r\n\r\nشرح لغات :\r\nصاحب : ملازم و رفيق خصوصى ، و اصحاب پيغمبر - صلى اللَّه عليه و آله - را نيز از همين باب اصحاب آن حضرت ميگويند كه ملازم آن حضرت بوده و در جنگها با او بودند .\r\nقيم - بتشديد ياء - به معناى مستقيم است .\r\nبضع : قطعه‌اى از روزگار . چنانچه « بضعة » قطعه‌اى از گوشت را گويند ، و از همين باب است حديثى كه فرمود :\r\n« فاطمة بضعة منى يؤذينى من آذاها »\r\n- فاطمه - قطعه‌اى از گوشت من است هر كه او را بيازارد مرا ميازارد .\r\n\r\nتفسير :\r\n « يا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ »  يوسف عليه السلام به آن دو رفيق زندانى خود كه تعبير خواب خود را از وى خواسته بودند گفت : اى دو - رفيق زندانى و همدمان زندان من آيا خدايان جدا و پراكندهء سنگى و چوبى كه هيچ سود و زيانى ندارند براى پرستش بهتر است يا خداى يگانهء قهارى كه هر خير و شرّ و هر سود و زيانى بدست او است ، و اين جمله گر چه به صورت استفهام است ولى مقصود از آن تقرير مطلب است ( يعنى مسلماً خداى يگانهء قهار بهتر از خدايان جداى بى - خاصيت مىباشد ) .\r\n\r\n","description":"","footnote":"","page_name":" 221 ","page_number":223},
  {"content":"\r\n\r\n « ما تَعْبُدُونَ مِنْ دُونِهِ إِلَّا أَسْماءً سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ »  و جهت اينكه يوسف عليه السلام در آغاز خطاب را به صورت تثنيه آورد و آن دو را مخاطب قرار داد ولى در اينجا به صورت جمع آورده اين است كه منظور همهء آن كسانى بودند كه مانند آن دو عقيده داشتند و مشرك بودند ، و برخى گفته‌اند : خطاب متوجه تمام كسانى بود كه در زندان بودند .\r\nو معناى آيه اين است كه اين بتهايى را كه شما جز خدا مىپرستيد و بنام پروردگار و معبود و إله ميناميد ، اينها نامهايى است كه حقيقت ندارند و الفاظى بىمعنى است و خداوند برهان و دليلى براى پرستش آنها بر بندگان خود نازل نكرده است .\r\n « إِنِ الْحُكْمُ إِلَّا لِلَّهِ »  حكم و فرمان مخصوص به خدا است و از اينرو پرستش و خضوع و كرنش هم براى غير خدا جايز نيست .\r\n « أَمَرَ أَلَّا تَعْبُدُوا إِلَّا إِيَّاهُ »  شما را فرمان داده كه جز او را نپرستيد .\r\n « ذلِكَ الدِّينُ الْقَيِّمُ »  يعنى آنچه را از توحيد و يگانگى خدا و پرستش او و دست - كشيدن از پرستش ديگران كه براى شما بيان كردم . . . آئين مستقيم و درستى است كه انحرافى در آن نيست .\r\n « وَ لكِنَّ أَكْثَرَ النَّاسِ لا يَعْلَمُونَ »  ولى بيشتر مردم نميدانند ابن عباس گفته : يعنى نميدانند كه فرمانبرداران و اهل اطاعت چه پاداشى دارند و گنهكاران و اهل معصيت چه كيفر و عقابى دارند ، و ديگرى گفته : يعنى بخاطر عدول و انحراف از نظر و تأمل صحت گفتار مرا نميدانند .\r\n « يا صاحِبَيِ السِّجْنِ أَمَّا أَحَدُكُما فَيَسْقِي رَبَّهُ خَمْراً »  از اينجا شروع بتعبير خواب آن دو مىكند ، و پيش از اينكه خواب را تعبير كند بمطلب مهمترى كه عبارت از دعوت بتوحيد و پرستش خداى يگانه بود اقدام فرمود و بدنبالش معجزهء خويش را نيز اظهار كرد و سپس مشغول بتعبير خواب ساقى گرديد ، و روايت شده كه در تعبير خواب او چنين گفت : اما تعبير سه خوشهء انگور آنست كه سه روز ديگر در زندان خواهى ماند و روز چهارم شاه آزادت مىكند و بشغل نخستين خود باز ميگردى .\r\n\r\n","description":"","footnote":"","page_name":" 222 ","page_number":224},
  {"content":"\r\n\r\n « وَ أَمَّا الْآخَرُ فَيُصْلَبُ فَتَأْكُلُ الطَّيْرُ مِنْ رَأْسِهِ »  و در روايت است كه به آن ديگرى كه همان آشپز شاه بود گفت : اما تو بد خوابى ديدى ، آن سه زنبيلى كه در خواب ديدى سه روز ديگر در زندان خواهى ماند ، و پس از آن شاه تو را از زندان خارج مىكند و بدار ميآويزد و مرغان از سرت ميخورند ، وى كه اين تعبير را شنيد گفت : من خوابى نديده بودم و شوخى كردم ! يوسف عليه السلام در جواب گفت :\r\n « قُضِيَ الْأَمْرُ الَّذِي فِيهِ تَسْتَفْتِيانِ »  كار از كار گذشت و آنچه گفتم بناچار خواهد شد ، و از اين جمله معلوم مىشود كه اين خبر را بعنوان خبر غيبى كه به دو وحى شده بود اظهار كرد نه اينكه مانند تعبير خوابهايى كه ديگران ميكنند آن حضرت نيز اين گونه تعبير خواب او را كرده است .\r\n « وَ قالَ لِلَّذِي ظَنَّ أَنَّهُ ناجٍ مِنْهُمَا »  و يوسف عليه السلام به كسى كه از طريق وحى ميدانست كه او نجات يافتنى است گفت . . . و « ظن » در اينجا به معناى علم و يقين است چنانچه در آن آيهء شريفهء ديگر است كه فرموده  « إِنِّي ظَنَنْتُ أَنِّي مُلاقٍ حِسابِيَهْ »  « 1 » .\r\n « اذْكُرْنِي عِنْدَ رَبِّكَ »  يعنى نام مرا نزد آقاى خويش ببر و بىگناهى مرا در زندان به او تذكر بده .\r\n « فَأَنْساهُ الشَّيْطانُ ذِكْرَ رَبِّهِ »  يعنى شيطان در آن حال خداى تعالى را از ياد يوسف برد و بجاى آنكه بخداى سبحان استغاثه كند و نجات خود را از خدا بخواهد بمخلوق خدا متوسل شد و از كسى كه از زندان بيرون ميرفت درخواست كرد تا پيش آقايش نام او را ببرد با اينكه شايستهء مقام يوسف آن بود كه در اينباره به خدا توكل كند .\r\n « فَلَبِثَ فِي السِّجْنِ بِضْعَ سِنِينَ »  و چند سال ديگر در زندان بماند و بگفتهء ابن عباس :\r\nهفت سال ديگر ماند ، و همين معنى از امام سجاد و امام صادق عليه السلام نيز روايت شده .\r\nو حسن و جبائى و ابن اسحاق و ابى مسلم گفته‌اند : معناى آيه اين است كه شيطان از ياد ساقى برد كه نام يوسف را نزد شاه ببرد و فراموش كرد و در نتيجه يوسف چند\r\n\r\n\r\n","description":"","footnote":"\r\n( 1 ) - سورة الحاقة آيهء 20 .\r\n","page_name":" 223 ","page_number":225},
  {"content":"\r\n\r\nسال در زندان ماند و روى اين معنى تقدير آيه چنين است « فانساه الشيطان ذكر يوسف عند ربه » .\r\nو حسن از پيغمبر - صلى اللَّه عليه و آله - روايت كرده كه فرمود : تعجب ميكنم از برادرم يوسف چگونه بمخلوق خدا استغاثه كرد و به خالق استغاثه نكرد ! و در حديث ديگرى است كه آن حضرت فرمود : اگر يوسف اين كلمه را نگفته بود يعنى همين جملهء  « اذْكُرْنِي عِنْدَ رَبِّكَ »  را نمىگفت اين اندازه در زندان نمىماند . . . حسن كه حديث را روايت كرده بدنبال آن گريست و گفت : ما نيز چنين هستيم كه وقتى مشكلى بر ايمان پيش آيد بمردم پناه ميبريم و متوسل ميشويم .\r\nو از امام صادق عليه السلام روايت شده كه فرمود : جبرئيل ( در آن حال ) بنزد يوسف آمد و به دو گفت : چه كسى تو را زيباترين مردم كرد ؟\r\nيوسف - خداى من .\r\nجبرئيل پرسيد - چه كسى تو را در ميان برادران ديگرت پيش پدر محبوب ساخت ؟\r\nيوسف - پروردگار من .\r\nجبرئيل - چه كسى كاروان را بسوى تو فرستاد ( تا تو را از چاه نجات دهند ) ؟\r\nيوسف - خداى من .\r\nجبرئيل - كى آن سنگ را ( كه دنبال تو در چاه انداختند ) از تو دور كرد ؟\r\nيوسف - پروردگار من .\r\nجبرئيل - كى تو را از چاه بيرون آورد .\r\nيوسف - خداى من .\r\nجبرئيل - كى شرّ زنان را از تو دور كرد ؟\r\nيوسف - خداى من .\r\nجبرئيل گفت : خداى تو ميگويد : چه سبب شد كه حاجت خود را به نزد مخلوقى بردى و پيش من نياوردى ؟ بكيفر اين حرفى كه زدى ( و اين كارى كه كردى )\r\n\r\n","description":"","footnote":"","page_name":" 224 ","page_number":226},
  {"content":"\r\n\r\nچند سال ( ديگر ) در زندان بمان .\r\nو در حديث ديگر است كه يوسف براى جبران اين كار بگريست تا حدى كه ديوارها با وى بگريه در آمدند ، و زندانيان از گريه‌اش متأذى و ناراحت شدند ، و پس از مذاكره با او قرار گذاشتند كه يك روز گريه كند و روز ديگر را ساكت و آرام باشد ، و روزى كه ساكت و آرام بود براى وى بدتر از روز گريه بود .\r\nسخنى كه در اينجا هست اين است كه استعانت از بندگان و توسل بدانان در مورد دفع زيانها و رهايى از مشكلات جايز است و كار قبيح و زشتى نيست و بلكه گاهى از اوقات واجب مىشود ، و پيغمبر ما - صلى اللَّه عليه و آله - در كارهاى خود از مهاجر و انصار و ديگران كمك ميخواست و بدانها استعانت مىجست و اگر استعانت به غير خدا خدا جايز نبود و كار قبيحى بود آن حضرت اين كار را نميكرد ، و از اينرو اگر اين روايات صحيح و درست باشد بايد گفت : اين سرزنش و عتاب يوسف عليه السلام براى ترك آن عادت پسنديده‌اى بود كه در آن حضرت وجود داشت كه در برابر مشكلات صبر ميكرد و در تمام كارهاى خود و در هر بلا و سختى تنها بخداى سبحان توكل ميكرد ، و اين داستان درسى است كه به انسان ميآموزد كه در برابر سختيها و نزول شدائد بايد از خداى تعالى استعانت جست و به دو پناه برد اگر چه كمك جستن و استعانت از بندگان خدا نيز جايز است .\r\nو در اينكه چه مقدار را « بضع » گويند اختلاف است :\r\n1 - ابو عبيدة گفته : بضع ما بين سه تا پنج است .\r\n2 - قطرب گفته : از سه تا هفت است . و همين قول از مجاهد نيز نقل شده .\r\n3 - اصمعى گفته : از سه تا نه را بضع گويند ، و قتاده نيز چنانچه گويند همين قول را اختيار كرده .\r\n4 - ابن عباس گفته : به كمتر از ده بضع گويند .\r\n5 - بيشتر مفسران گفته‌اند : منظور از بضع در اين آيه هفت سال است ، و كلبى گفته : اين هفت سال ، غير از پنج سالى بود كه قبلا در زندان مانده بود .\r\n\r\n","description":"","footnote":"","page_name":" 225 ","page_number":227},
  {"content":"\r\n\r\nو از امام صادق عليه السلام روايت شده كه فرمود : جبرئيل دعاى زير را تعليم يوسف كرد كه براى خلاصى خود از زندان در پشت سر هر نمازى بخواند :\r\n« اللهم اجعل لى فرجاً و مخرجاً و ارزقنى من حيث احتسب و من حيث لا احتسب »\r\n- خدايا براى من گشايش و بر آيشى فراهم كن و از جايى كه گمان دارم و از جايى كه گمان ندارم روزيم ده .\r\nو شعيب عقرقوفى از آن حضرت روايت كرده كه فرمود : چون مدت زندانى يوسف بسر آمد و فرج او در رسيد گونه‌اش را بر زمين نهاد و گفت :\r\n« اللهم ان كانت ذنوبى قد اخلقت وجهى عندك فانى اتوجه اليك بوجوه آبائى الصالحين ابراهيم و اسماعيل و اسحاق و يعقوب »\r\n- يعنى خدايا اگر گناهانم مرا پيش تو بىآبرو كرده به آبروى پدران شايسته‌ام ابراهيم و اسماعيل و اسحاق و يعقوب رو بدرگاه تو آورم - و پس از ايندعا خداوند وسيلهء نجات او را فراهم كرد . شعيب ( راوى حديث ) گويد :\r\nمن به آن حضرت عرض كردم : ما هم مىتوانيم ايندعا را بخوانيم ؟ حضرت فرمود : شما مثل آن را بخوانيد ( و اين گونه بگوئيد )\r\n« اللهم ان كانت ذنوبى قد اخلقت عندك وجهى فانى اتوجه اليك بوجه نبيك نبى الرحمة و على و فاطمة و الحسن و الحسين و الأئمة عليهم السلام »\r\n- يعنى خدايا اگر گناهم مرا نزد تو بى آبرو كرده به آبروى پيغمبرت پيغمبر رحمت و به آبروى على و فاطمه و حسن و حسين و ائمه عليهم السلام رو بدرگاه تو آرم و تو را بخوانم .\r\n\r\n","description":"","footnote":"","page_name":" 226 ","page_number":228},
  {"content":"\r\n\r\n\r\n[ سوره يوسف ( 12 ) : آيات 43 تا 49 
  ]\r\nوَ قالَ الْمَلِكُ إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعَ سُنْبُلاتٍ خُضْرٍ وَ أُخَرَ يابِساتٍ يا أَيُّهَا الْمَلَأُ أَفْتُونِي فِي رُءْيايَ إِنْ كُنْتُمْ لِلرُّءْيا تَعْبُرُونَ ( 43 ) قالُوا أَضْغاثُ أَحْلامٍ وَ ما نَحْنُ بِتَأْوِيلِ الْأَحْلامِ بِعالِمِينَ ( 44 ) وَ قالَ الَّذِي نَجا مِنْهُما وَ ادَّكَرَ بَعْدَ أُمَّةٍ أَنَا أُنَبِّئُكُمْ بِتَأْوِيلِهِ فَأَرْسِلُونِ ( 45 ) يُوسُفُ أَيُّهَا الصِّدِّيقُ أَفْتِنا فِي سَبْعِ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعِ سُنْبُلاتٍ خُضْرٍ وَ أُخَرَ يابِساتٍ لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ ( 46 ) قالَ تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوهُ فِي سُنْبُلِهِ إِلاَّ قَلِيلاً مِمَّا تَأْكُلُونَ ( 47 )\r\nثُمَّ يَأْتِي مِنْ بَعْدِ ذلِكَ سَبْعٌ شِدادٌ يَأْكُلْنَ ما قَدَّمْتُمْ لَهُنَّ إِلاَّ قَلِيلاً مِمَّا تُحْصِنُونَ ( 48 ) ثُمَّ يَأْتِي مِنْ بَعْدِ ذلِكَ عامٌ فِيهِ يُغاثُ النَّاسُ وَ فِيهِ يَعْصِرُونَ ( 49 )\r\n\r\n","description":"","footnote":"","page_name":" 227 ","page_number":229},
  {"content":"\r\n\r\n\r\nترجمه :\r\nشاه گفت : من در خواب هفت گاو فربه ديدم كه هفت گاو لاغر آنها را ميخوردند و هفت خوشهء سبز ( ديدم ) و هفت خوشهء خشك ( كه آنها را از بين برد ) اى بزرگان اگر تعبير خواب ميكنيد خواب مرا تعبير كنيد ( 43 ) گفتند : اين خواب‌هاى آشفته است و ما تعبير خواب‌هاى آشفته را نميدانيم ( 44 ) و آن كس از آن دو نفر كه ( از زندان ) نجات يافته بود و پس از مدتى ( يوسف را ) بخاطر آورد گفت : من تعبير آن را بشما خبر مىدهم مرا ( نزد يوسف زندانى ) بفرستيد ( 45 ) ( آن گاه بنزد يوسف آمده گفت ) اى يوسف راستگو ما را دربارهء هفت گاو فربه كه هفت گاو لاغر آنها را ميخورند و هفت خوشهء سبز و هفت خوشهء خشك آگاه كن شايد بنزد مردم بر گردم و آنها ( از حقيقت ) دانا شوند ( 46 ) يوسف گفت : هفت سال پى در پى كشت ميكنيد و هر چه از آنها مىچينيد بجز كمى كه ميخوريد بقيه را در خوشه‌اش بگذاريد ( 47 ) آن گاه از پى آن سال‌ها هفت سال سخت بيايد كه هر چه را ذخيره كرده‌ايد بجز اندكى را كه ( براى بذر ) بايد نگهداريد بقيه را بخوريد ( 48 ) و پس از اين سالها ( ى سخت ) سالى بيايد كه مردم نجات يابند و بنعمت رسند ( 49 ) .\r\n\r\nشرح لغات :\r\nرؤيا : آنچه شخص در خواب مىبيند و آن بر چند قسم است : يكى آنكه از جانب خدا و فرشتگان باشد و اين خوابى است كه تعبير دارد . ديگر آنست كه از جانب شيطان است و اين نوع تعبير ندارد . سوم آنست كه به شخص خواب بيننده و اعتقاد او باز گردد .\r\nعجف : لاغر شدن . مذكر آن « اعجف » و مونث آن « عجفاء » است و جمع آن عجاف ميآيد و جز در اينمورد فعال جمع افعل نيامده است .\r\nاضغاث : خوابهاى آشفته و پريشان .\r\nاحلام : جمع حلم به چيزى گويند كه انسان در خواب مىبيند .\r\nامة : به معناى جماعت آمده و به معناى مدت و زمان نيز مىآيد - چنانچه در\r\n\r\n","description":"","footnote":"","page_name":" 228 ","page_number":230},
  {"content":"\r\n\r\nاينجا به همين معنا است .\r\nدأب : به معناى عادت است ، و « دأب فى عمله » يعنى در كار خود جديت و كوشش كرد .\r\nغوث : منفعتى است كه پس از شدت احتياج بيايد و سختى را بر طرف كند . و « غيث » نيز بارانى است كه در وقت حاجت بيايد . و « غيث » به معناى گياهى كه از باران ميرويد نيز آمده است .\r\n\r\nتفسير :\r\nدر اينجا خداى سبحان وسيلهء نجات يوسف را بيان فرموده كه وقتى گشايش كار او نزديك شد شاه مصر خوابى ديد كه سبب هراس او گرديد و تعبير آن خواب نيز بر قوم او سخت شد و جريان را خداوند اين گونه بيان فرموده :\r\n « وَ قالَ   الْمَلِكُ إِنِّي أَرى سَبْعَ بَقَراتٍ سِمانٍ »  يعنى پادشاه مصر كه همان وليد بن ريان بود و عزيز مصر وزير او بود گفت : من در خواب هفت گاو چاق ديدم .\r\n « يَأْكُلُهُنَّ سَبْعٌ عِجافٌ »  كه هفت گاو لاغر ديگر آنها را ميخوردند ، و گاوهاى چاق چنان در شكم گاوهاى لاغر جا گرفتند كه چيزى از آنها را نديدم .\r\n « وَ سَبْعَ سُنْبُلاتٍ خُضْرٍ »  و باز در خواب هفت خوشهء سبز ديدم كه دانه بسته بود .\r\n « وَ أُخَرَ يابِساتٍ »  و هفت خوشهء خشك ديگر ديدم كه آنها را چيده بودند ، و اين خوشه‌هاى خشك بدور خوشه‌هاى سبز پيچيده شد بطورى كه آنها را از بين برد .\r\n « يا أَيُّهَا الْمَلَأُ »  اى بزرگان . و بعضى گفته‌اند : ساحران و كاهنان را جمع كرد و خواب خود را براى آنان گفت ، و آنها را مخاطب ساخته گفت : اى بزرگان .\r\n « أَفْتُونِي فِي رُءْيايَ إِنْ كُنْتُمْ لِلرُّءْيا تَعْبُرُونَ »  آنچه را من در خواب ديدم تعبير كنيد و حكم اين جريان را براى من بازگوئيد .\r\n « قالُوا أَضْغاثُ أَحْلامٍ »  كلبى گفته : يعنى آنها گفتند : اين خواب‌هاى باطل است .\r\nو قتاده گفته : يعنى خواب‌هاى آشفته است ، يعنى خواب‌هاى دروغى است كه تعبير ندارد .\r\n\r\n","description":"","footnote":"","page_name":" 229 ","page_number":231},
  {"content":"\r\n\r\n « وَ ما نَحْنُ بِتَأْوِيلِ الْأَحْلامِ بِعالِمِينَ »  و ما بتعبير اين گونه خواب‌هاى باطل دانا و آگاه نيستيم بلكه خواب‌هاى درست را تعبير ميكنيم . و همين بيخبرى و جهل آنان از خواب مزبور سبب نجات يوسف گرديد ، زيرا ساقى شاه در اينموقع به ياد يوسف افتاد و نزديك آمده پيش روى شاه زانو زد و گفت : در آن جريانى كه من و آشپز مخصوص بزندان افتاديم در زندان خوابى ديديم و به مردى كه در زندان بود گفتيم و او خواب ما را تعبير كرد و هر چه گفته بود همانطور شد ، اينك اگر اجازه دهى بنزد او بروم و تعبير خواب شما را از او بپرسم و جوابش را بياورم ، و همين است معناى اين آيه كه ميگويد :\r\n « وَ قالَ الَّذِي نَجا مِنْهُما وَ ادَّكَرَ بَعْدَ أُمَّةٍ أَنَا أُنَبِّئُكُمْ بِتَأْوِيلِهِ فَأَرْسِلُونِ »  و آن كس كه نجات يافته بود و پس از مدتى به ياد يوسف و سفارشى كه به دو كرده بود افتاد بشاه گفت :\r\nمرا بنزد يوسف بفرستيد تا تعبير اين خواب را بشما اطلاع دهم . پس از اين گفتار او را فرستادند و او در زندان بنزد يوسف آمده و به او گفت :\r\n « يُوسُفُ أَيُّهَا الصِّدِّيقُ »  اى يوسف ، اى كسى كه هر چه مىگويى راست است .\r\n « أَفْتِنا فِي سَبْعِ بَقَراتٍ سِمانٍ . . . »  شاه خوابى ديده و تعبير آن مشكل شده و تو براى ما تعبير آن را بيان كن - و سپس خواب شاه را تا به آخر نقل كرد و بدنبالش گفت :\r\n « لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ »  تعبير آن را بگو شايد من بنزد شاه و ملازمان او و ساير دانشمندانى را كه براى تعبير اين خواب گرد آورده بروم و آن را بگويم و سبب شود كه فضل و دانايى تو را بفهمند و از زندان نجاتت دهند . و بعضى گفته‌اند :  « لَعَلَّهُمْ يَعْلَمُونَ »  يعنى شايد تعبير اين خواب را بدانند .\r\n « قالَ »  يوسف گفت : اما آن هفت گاو لاغر و آن هفت خوشهء خشك سال‌هاى خشك و سخت است كه در پيش داريد ، و اما هفت گاو چاق و هفت خوشهء سبز سال‌هاى پر بركت و پر نعمتى است كه در آن كشت ميكنيد .\r\n « تَزْرَعُونَ سَبْعَ سِنِينَ دَأَباً »  يعنى هفت سال متوالى روى عادتى كه داريد كشت ميكنيد ، و برخى « دأب » را به معناى جديت و كوشش معنى كرده‌اند ، يعنى هفت سال\r\n\r\n","description":"","footnote":"","page_name":" 230 ","page_number":232},
  {"content":"\r\n\r\nبا جديت و كوشش زراعت كنيد .\r\n « فَما حَصَدْتُمْ فَذَرُوهُ فِي سُنْبُلِهِ »  و هر چه را در اين هفت سال درو كرديد در همان خوشهء خودش بگذاريد و دانه را از پوست جدا نكنيد .\r\n « إِلَّا قَلِيلًا مِمَّا تَأْكُلُونَ »  مگر اندكى كه به مصرف خوراكتان ميرسانيد .\r\nو اينكه يوسف دستور داد دانه‌ها را در خوشه بگذارند و از پوست جدا نكنند براى آن بود كه وقتى دانه در خوشه بود از فساد محفوظتر است و سالمتر ميماند .\r\nيعنى هر چه را ميخواهيد به مصرف خوراكتان برسانيد بكوبيد ، و بقيه را در همان خوشه انبار كنيد ، و بعضى گفته‌اند : علت اينكه چنين دستورى به آنها داد اين بود كه گندم و امثال آن تا در خوشه است كرم به آن آسيبى نميرساند اگر چه مدت زمانى بگذرد ، اما وقتى از خوشه بيرون آمد در معرض آسيب كرم قرار ميگيرد .\r\n « ثُمَّ يَأْتِي مِنْ بَعْدِ ذلِكَ سَبْعٌ شِدادٌ »  و پس از آن هفت سال سخت پيش ميآيد كه مردم دچار قحطى ميشوند .\r\n « يَأْكُلْنَ ما قَدَّمْتُمْ لَهُنَّ »  كه در آن چند سال هر چه را انبار كرده و فراهم نموده‌ايد همه را ميخوريد . زيد بن اسلم گفته : يوسف خوراك دو نفر را پيش يك نفر ميگذارد و آن يك نفر نصف آن را مىخورد تا روزى مشاهده كردند كه تمام آن را آن يك نفر خورد ، به يوسف كه گفتند وى گفت : امروز اولين روز سال‌هاى قحطى است .\r\n « إِلَّا قَلِيلًا مِمَّا تُحْصِنُونَ »  بجز كمى از آنچه ذخيره كرده‌ايد .\r\n « ثُمَّ يَأْتِي مِنْ بَعْدِ ذلِكَ عامٌ فِيهِ يُغاثُ النَّاسُ »  و پس از اين هفت سال سختى ، سالى ميآيد كه براى مردم باران مىبارد . . . و برخى آن را از غوث و غياث گرفته و گفته‌اند :\r\nيعنى از قحطى نجات مىيابند .\r\n « وَ فِيهِ يَعْصِرُونَ »  ابن عباس و مجاهد و قتاده گفته‌اند : يعنى ( نعمتها فراوان مىشود ) و مردم ميوه‌هاى درختى و دانه روغنى را مىفشارند مانند انگور و زيتون و كنجد و امثال آن . و برخى از عصرة و عصر و اعتصار گرفته و گفته‌اند : يعنى از خشكسالى نجات پيدا ميكنند .\r\n\r\n","description":"","footnote":"","page_name":" 231 ","page_number":233},
  {"content":"\r\n\r\nو اين جملهء آخرى كه يوسف گفت جزء تعبير خواب شاه نبود و خدا وى را از آن مطلع ساخت و خبرى غيبى بود تا نشانهء نبوت و معجزهء پيغمبرى آن حضرت باشد . و بلخى گفته : اين تعبيرى كه يوسف كرد دليل بر بطلان قول كسى است كه ميگويد : تعبير خواب همان است كه در مرتبهء اول تعبير كنند ، زيرا در بار اول معبران گفتند : اين خوابهاى آشفته است ! و اگر گفتار آنها درست بود براى بار دوم يوسف عليه السلام آن را تعبير نميكرد .\r\n\r\n","description":"","footnote":"","page_name":" 232 ","page_number":234},
  {"content":"\r\n\r\n\r\n[ سوره يوسف ( 12 ) : آيات 50 تا 53 
  ]\r\nوَ قالَ الْمَلِكُ ائْتُونِي بِهِ فَلَمَّا جاءَهُ الرَّسُولُ قالَ ارْجِعْ إِلى رَبِّكَ فَسْئَلْهُ ما بالُ النِّسْوَةِ اللاَّتِي قَطَّعْنَ أَيْدِيَهُنَّ إِنَّ رَبِّي بِكَيْدِهِنَّ عَلِيمٌ ( 50 ) قالَ ما خَطْبُكُنَّ إِذْ راوَدْتُنَّ يُوسُفَ عَنْ نَفْسِهِ قُلْنَ حاشَ لِلَّهِ ما عَلِمْنا عَلَيْهِ مِنْ سُوءٍ قالَتِ امْرَأَةُ الْعَزِيزِ الْآنَ حَصْحَصَ الْحَقُّ أَنَا راوَدْتُهُ عَنْ نَفْسِهِ وَ إِنَّهُ لَمِنَ الصَّادِقِينَ ( 51 ) ذلِكَ لِيَعْلَمَ أَنِّي لَمْ أَخُنْهُ بِالْغَيْبِ وَ أَنَّ اللَّهَ لا يَهْدِي كَيْدَ الْخائِنِينَ ( 52 ) وَ ما أُبَرِّئُ نَفْسِي إِنَّ النَّفْسَ لَأَمَّارَةٌ بِالسُّوءِ إِلاَّ ما رَحِمَ رَبِّي إِنَّ رَبِّي غَفُورٌ رَحِيمٌ ( 53 )\r\n\r\nترجمه :\r\nشاه گفت : يوسف را پيش من آريد ، و چون فرستاده ( شاه براى بردن او ) پيش وى آمد يوسف گفت : نزد آقاى خود برو و از وى بپرس داستان زنانى كه دست‌هاى خود را بريدند چه بود ؟ كه براستى پروردگار من به نيرنگشان آگاهست ( 50 ) شاه بزنان گفت : داستان شما در آن وقتى كه از يوسف كام ميخواستيد چه بود ؟ گفتند : پناه\r\n\r\n","description":"","footnote":"","page_name":" 233 ","page_number":235},
  {"content":"\r\n\r\nبه خدا ( يوسف از گناه مبرّاست ) ما بدى ( و گناهى ) از او سراغ نداريم ، و زن عزيز ( هم ) گفت : الان حق آشكار شد من از او كام خواستم و او از راستگويان است ( 51 ) يوسف گفت : اين كار را بدان جهت كردم كه بداند من در غياب او خيانتى به دو نكردم و براستى كه خدا نقشهء خيانتكار را بهدف نميرساند ( و شخص مكار به مقصود نميرسد ) ( 52 ) و من خود را مبرا نمىكنم ( و خودستايى ندارم ) براستى كه نفس اماره انسان را به كار بد واميدارد مگر آن كس كه خدا به دو رحم كند كه پروردگار من آمرزنده و مهربان است ( 53 ) .\r\n\r\nشرح لغات :\r\nخطب : پيش آمد بزرگ .\r\nحصحص الحق : زجاج گفته مشتق است از حصة ، يعنى حصهء حق از حصهء باطل جدا شد . و ديگران گفته‌اند : مكرر « حص » است مانند كبكبوا و كفكف كه مكرر « كبوا » و « كف » است . و مشتق از « حص الشعر » است كه به معناى كندن مو از سر و جدا كردن آن از بيخ است ، و معناى آن در اينجا اين مىشود كه حق از باطل جدا شد .\r\nكيد : نقشه كشيدن در پنهان براى ضرر زدن به ديگرى .\r\n\r\nتفسير :\r\n « وَ قالَ الْمَلِكُ ائْتُونِي بِهِ »  يعنى وقتى ساقى پاسخ يوسف را براى شاه آورد و تعبير خوابش را بيان كرد شاه گفت : يوسف را نزد من آريد .\r\n « فَلَمَّا جاءَهُ الرَّسُولُ »  و چون فرستادهء شاه نزد يوسف آمد كه او را پيش شاه ببرد يوسف از رفتن پيش شاه خوددارى كرد تا وقتى بىگناهيش ثابت شود و دامنش از تهمتى كه به دو زده بودند پاك گردد .\r\n « قالَ ارْجِعْ إِلى رَبِّكَ فَسْئَلْهُ ما بالُ النِّسْوَةِ اللَّاتِي قَطَّعْنَ أَيْدِيَهُنَّ »  و بفرستادهء شاه گفت : بنزد آقاى خودت يعنى شاه برگرد و از او بپرس سر گذشت آن زنانى كه دست خود را بريدند چه بوده ؟ يعنى از شاه درخواست كن تا داستان زنان مزبور را تحقيق كند و بدينوسيله برائت و پاكى مرا ( از خيانت ) بداند . و اينكه از زليخا\r\n\r\n","description":"","footnote":"","page_name":" 234 ","page_number":236},
  {"content":"\r\n\r\nنامى بميان نياورد بخاطر رعايت ادب بود زيرا او زن شاه يا زن وزير و جانشين شاه بود از اينرو او را در جزء زنان ديگر نام برد ، و برخى گفته‌اند : نام او را بطور ضمنى هم نبرد و منظورش زنان ديگر بود زيرا آنها گواهان يوسف بر زليخا بودند ، و خود زليخا پس از گفتار آنان گفت :  « الْآنَ حَصْحَصَ الْحَقُّ »  .\r\nو اين آيه دليل است بر اينكه زنهاى ديگر همچنين ادعايى نظير ادعاى زليخا نسبت بيوسف داشتند و او را متهم بمراودهء با خود ساخته بودند .\r\nابن عباس گفته : اگر يوسف در آن روز پيش از آنكه شاه را از پاكدامنى و برائت خود مطلع ميساخت از زندان بيرون ميآمد و پيوسته كدورتى از او در دل شاه باقى ميماند و ميگفت : اين همان كسى است كه از زنم كام ميخواست ! و ديگرى گفته : يوسف نميخواست كه شاه با چشم بد بينى و اتهام او را بنگرد و ميخواست تا پس از رفع اتهام و بر طرف شدن چركينى دل او را ديدار كند . و از رسول خدا - صلى اللَّه عليه و آله - روايت شده كه فرمود : براستى كه من از كرم و صبر يوسف تعجب ميكنم در آن وقتى كه تعبير خواب شاه و گاوهاى چاق و لاغر را از او پرسيدند ، و اگر من بجاى او بودم آن خواب را تعبير نمىكردم تا با آنها شرط كنم مرا از زندان بيرون آورند . و براستى من از صبر و كرم يوسف تعجب ميكنم در آن وقتى كه فرستادهء شاه براى آزادى او نزدش آمد و اگر من بجاى يوسف بودم و آن مدت ( طولانى ) در زندان مانده بودم همان دم اجابت ميكردم و به طرف در ميرفتم و عذرى نميآوردم ، براستى كه يوسف مرد حليم و بردبارى بود .\r\n « إِنَّ رَبِّي بِكَيْدِهِنَّ عَلِيمٌ »  كه پروردگار من به نيرنگ و نقشهء آنان آگاه است و ميتواند برائت و پاكدامنى مرا آشكار سازد ، و ابو مسلم گفته : يعنى آقاى من عزيز مصر ( كه پيش از اين به صورت بردگى در خانهء او بودم ) خود به نيرنگ آن زنان آگاه است ، و منظورش اين بود كه از خود عزيز مصر هم بر حال خود گواهى بخواهد . ولى وجه اول ( كه بگوئيم منظور از « رب » در اينجا همان پروردگار متعال است ) بهتر است .\r\n « قالَ ما خَطْبُكُنَّ إِذْ راوَدْتُنَّ يُوسُفَ عَنْ نَفْسِهِ »  يعنى فرستاده بنزد شاه برگشت و گفتار يوسف را بعرض او رسانيد ، و بدنبال اين جريان شاه بنزد زنان فرستاد و آنها را\r\n\r\n","description":"","footnote":"","page_name":" 235 ","page_number":237},
  {"content":"\r\n\r\nخواسته بدانها گفت : سر گذشت شما چه بود كه يوسف را بكامجويى از خويشتن - دعوت كرديد ؟\r\n « قُلْنَ حاشَ لِلَّهِ ما عَلِمْنا عَلَيْهِ مِنْ سُوءٍ »  گفتند : العياذ باللَّه يوسف پاكدامن است و از اتهام مبرّاست و ما از او بدى و خيانتى سراغ نداريم ، و بدينوسيله به برائت و پاكدامنى يوسف اعتراف كردند و اقرار كردند كه از روى ستم بزندان افتاده .\r\n « قالَتِ امْرَأَةُ الْعَزِيزِ الْآنَ حَصْحَصَ الْحَقُّ »  و زن عزيز گفت هم اكنون حق آشكار شد و از باطل جدا گشت .\r\n « أَنَا راوَدْتُهُ عَنْ نَفْسِهِ وَ إِنَّهُ لَمِنَ الصَّادِقِينَ »  من از او كام ميخواستم و او در گفتار خود كه آن روز گفت : « اين زن از من كام ميخواست » راست گو و صادق است ، كه آن زن با اين جمله هم بدروغ خود اعتراف كرد و هم براستگويى يوسف ، و اين اقرار بدانجهت بود كه ديگر اميدش از يوسف قطع شده بود ، و خداوند براى آنكه جاى ترديدى در مورد پاكدامنى يوسف نماند و دامن او از هر جهت پاك گردد چنان كرد كه آن زن هم گواهى به پاكدامنى او دهد و هم اقرار براستگويى او كند .\r\n « ذلِكَ لِيَعْلَمَ أَنِّي لَمْ أَخُنْهُ بِالْغَيْبِ »  بگفتهء حسن و مجاهد و قتادة و ضحاك و ابو مسلم اين جمله كلام يوسف است ، يعنى آنچه من انجام دادم كه فرستادهء شاه را برگرداندم و تحقيق حال زنان را از وى خواستم بدانجهت بود كه شاه يا عزيز مصر بداند من در غياب او نسبت بزنش خيانتى نكردم . و جبائى گفته : اين جمله دنبالهء كلام زليخا است ، يعنى اين اقرارى كه كردم براى آنست كه يوسف بداند من در غياب او خيانتى به دو نكردم كه گناه را به گردن او بيندازم ، اگر چه در حضور او خيانت كردم و او را گناهكار معرفى كردم .\r\n « وَ أَنَّ اللَّهَ لا يَهْدِي كَيْدَ الْخائِنِينَ »  و خدا خائنان را در نيرنگ و مكرشان هدايت نمىكند .\r\n « وَ ما أُبَرِّئُ نَفْسِي »  بيشتر مفسران اين جمله را كلام يوسف دانسته‌اند ، ولى جبائى آن را دنبالهء كلام زليخا دانسته و گفته : معناى آن اين است كه من خود را از خيانت و گناه نسبت بيوسف تبرئه نمىكنم .\r\n\r\n","description":"","footnote":"","page_name":" 236 ","page_number":238},
  {"content":"\r\n\r\n « إِنَّ النَّفْسَ لَأَمَّارَةٌ بِالسُّوءِ »  كه نفس انسانى زياد بگناه و شهوت وادار مىكند و گاهى هم انسان را بگناه ميكشاند ، و الف و لام در « النفس » ممكن است براى جنس باشد يعنى همهء نفوس اين گونه است و ممكن است به معناى عهد باشد يعنى نفس من اين گونه است .\r\n « إِلَّا ما رَحِمَ رَبِّي »  مگر آن كس كه خدا به او رحم كند و بلطف خويش از گناه و معصيت نگاهش دارد ، كه لفظ « ما » را به معناى « من » بگيريم چنانچه در آيهء  « ما طابَ لَكُمْ  « 1 » » است ، و ممكن است معناى آيه اين باشد كه « مگر آن مدتى كه خدا آن را - نگاه دارد » و كسى كه جملات فوق را كلام يوسف دانسته گفته است : منظور آن حضرت تقاضاى نفسانى و خواهش و ميل طبيعى است نه عزم و تصميم بر گناه يعنى من نفس خود را از آنچه مطابق فطرت و طبيعت بشرى است و در وجود هر انسانى هست مبرا نمىكنم و نميگويم روى طبع خود از انجام گناه خوددارى كردم بلكه بلطف خدا و هدايت و دستگيرى او بود كه دست از گناه كشيدم . و حسن گفته : نكتهء اينكه يوسف اين جمله را فرمود براى آن بود كه خوش نداشت خود ستايى كند .\r\n « إِنَّ رَبِّي غَفُورٌ رَحِيمٌ »  كه پروردگار من نسبت به بندگان خود آمرزنده و مهربان است .\r\n\r\n\r\n","description":"","footnote":"\r\n( 1 ) - سورهء نساء آيهء 3 .\r\n","page_name":" 237 ","page_number":239},
  {"content":"\r\n\r\n\r\n[ سوره يوسف ( 12 ) : آيات 54 تا 57 
  ]\r\nوَ قالَ الْمَلِكُ ائْتُونِي بِهِ أَسْتَخْلِصْهُ لِنَفْسِي فَلَمَّا كَلَّمَهُ قالَ إِنَّكَ الْيَوْمَ لَدَيْنا مَكِينٌ أَمِينٌ ( 54 ) قالَ اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ ( 55 ) وَ كَذلِكَ مَكَّنَّا لِيُوسُفَ فِي الْأَرْضِ يَتَبَوَّأُ مِنْها حَيْثُ يَشاءُ نُصِيبُ بِرَحْمَتِنا مَنْ نَشاءُ وَ لا نُضِيعُ أَجْرَ الْمُحْسِنِينَ ( 56 ) وَ لَأَجْرُ الْآخِرَةِ خَيْرٌ لِلَّذِينَ آمَنُوا وَ كانُوا يَتَّقُونَ ( 57 )\r\n\r\nترجمه :\r\nشاه گفت : او را نزد من آريد تا براى ( كارهاى مملكتى و مهم ) خود برگزينم ، و چون با او تكلم كرد ( و درايت و علم او را دانست ) گفت : امروز تو در پيش ما داراى منزلت ( و مقام و ) امين هستى ( 54 ) يوسف ( به دو ) گفت : مرا بخزينه‌هاى اين سر زمين ( و ضبط و ادارهء در آمد مملكت ) منصوب دار كه من نگهبان و دانا ( ى به آن ) هستم ( 55 ) و اينچنين يوسف را در آن سرزمين تمكين ( و قدرت ) داديم كه بهر گونه ( و هر جا ) كه خواهد در كارها تصرف ( و امر و نهى ) كند ، هر كه را خواهيم برحمت خويش مخصوص داريم و پاداش نيكو كاران را تباه نميكنيم ( 56 ) و همانا كه پاداش آخرت بهتر ( و زيادتر ) است براى كسانى كه ايمان آورده و تقوى ميورزند ( 57 ) .\r\n\r\n","description":"","footnote":"","page_name":" 238 ","page_number":240},
  {"content":"\r\n\r\n\r\nشرح لغات :\r\nاستخلاص : خالص گردانيدن چيزى از شايبهء اشتراك . و منظور شاه اين بود كه يوسف را خالص براى خود گرداند . و در حديث است كه سلمان با اهل يكى از شهرها قرار دارد كتبى بست كه هر سال چهل اوقيه طلاى خلاص بدهند ، يعنى طلايى كه بوسيلهء آتش از فلزات ديگر پاك شده باشد و « خلاصه » نيز به همين معنا است .\r\nمكين : از مكانت و تمكن در كار گرفته شده و مكين دربارهء كسى گفته شود كه داراى جاه و مقامى باشد كه بوسيلهء آن دو بتواند مقاصد خود را انجام دهد .\r\nتبوأ : تهيهء جايگاهى براى بازگشت به آن .\r\n\r\nتفسير :\r\n « وَ قالَ الْمَلِكُ ائْتُونِي بِهِ »  وقتى امانت يوسف و پاكدامنى او از گناه براى شاه معلوم گرديد و برائت او را دانست به احضار او فرمان داده گفت : او را پيش من آريد .\r\n « أَسْتَخْلِصْهُ لِنَفْسِي »  تا مشاور مخصوص خود گردانم و در كارهاى مملكتى و تدبير امور و پيش آمدهاى مهم ، از او نظر بخواهم و طبق نظريهء او عمل كنم .\r\n « فَلَمَّا كَلَّمَهُ »  يعنى پس از آنكه فرستادهء شاه بنزد يوسف رفت و او را از زندان بنزد شاه آورد و شاه با او تكلم كرد و فضل و امانت و خرد او را ديد ، و از سخن او به خرد و عقلش پى برد و از عفت و پاكدامنيش به امانت او واقف گرديد .\r\n « قالَ إِنَّكَ الْيَوْمَ لَدَيْنا مَكِينٌ أَمِينٌ »  بيوسف گفت : تو امروز در پيش ما داراى مقام و منزلت هستى ، فرمانت نافذ و دستورت اجرا شود ، درستى و امانتت براى ما آشكار و مورد اعتماد و وثوق ما هستى . ابن عباس گفته : يعنى تو را فرمانرواى پادشاهى خود كردم و قدرتت را همچون قدرت خويش گرداندم و در اينباره مورد اعتماد من هستى .\r\nكلبى گفته : فرستادهء شاه بنزد وى آمده گفت : بر خيز كه شاه تو را خواسته ، جامه - هاى زندان را از تن دور كن و جامه‌هاى ديگرى بپوش ، يوسف برخاست و خود را شستشو داده جامهء نوى پوشيد و بنزد شاه آمد ، و در آن وقت سى سال از عمر يوسف گذشته بود ، همين كه چشم شاه به دو افتاد و او را جوانى نورس ديد به دو گفت : اى فرزند تعبير خواب\r\n\r\n","description":"","footnote":"","page_name":" 239 ","page_number":241},
  {"content":"\r\n\r\nمن اين بود در صورتى كه ساحران و كاهنان ( سالخورده ) آن را ندانستند ؟ يوسف در جواب گفت : آرى ، سپس ( براى بار دوم ) شاه او را در پيش خود نشانيد و خواب را برايش نقل كرد .\r\nو در روايت است كه چون يوسف از زندان بيرون آمد براى زندانيان دعا كرد و گفت :\r\n« اللهم اعطف عليهم بقلوب الاخيار ، و لا تعم عليهم الاخبار » يعنى خدايا دلهاى نيكان را نسبت به ايشان مهربان كن ، و اخبار ( و اتفاقات ) را بر اينها پوشيده و پنهان مدار - و از اينرو است كه در هر جا و هر مكان زندانيان بيش از مردم ديگر از اخبار ( و اتفاقات ) بيرون با خبرند ، و بر در زندان اين جمله را نوشت « هذا قبور الاحياء و بيت الاحزان و تجربة الاصدقاء و شماتة الاعداء » - يعنى اينجا گور زندگان و خانهء هر غم و اندوه و وسيله‌اى براى تجربه كردن دوستان و شماتت دشمنان است - .\r\nوهب گفته : همين كه يوسف بدر قصر شاه رسيد گفت : « حسبى ربى من دنياى و حسبى ربى من خلقه ، عزّ جاره و جلّ ثناؤه و لا إله غيره » - پروردگار من مرا از دنيايم كفايت كند و پروردگارم مرا از خلق خود كافى است ، پناهنده‌اش عزيز و ثنايش و الا است و معبودى جز او نيست - و چون بر شاه در آمد گفت : « اللهم انى اسئلك بخيرك من خيره و اعوذ بك من شرّه و شرّ غيره » - خدايا من بجاى خير او خير تو را خواهم و از شرّ او و شر ديگران به تو پناه برم - و چون شاه او را ديد يوسف به زبان عربى به او سلام گفت ، شاه پرسيد : اين چه زبانى است ؟ گفت : اين زبان عمويم اسماعيل است ، آن گاه به زبان عبرى در حق او دعا كرد شاه پرسيد : اين چه زبانى است ؟ گفت : زبان پدران من است .\r\nوهب گفته : شاه به هفتاد زبان حرف ميزد ، و بهر زبانى كه سخن گفت يوسف به همان زبان جوابش را گفت ، و همين سبب شگفت و تعجب شاه شد سپس رو بيوسف كرده گفت :\r\nمن دوست دارم خوابم را از زبان خودت شفاهاً بشنوم . يوسف گفت : آرى اى پادشاه تو در خواب هفت گاو فربه و برّاق و سفيد رنگ و زيبا ديدى كه از كنار نيل آمدند و از پستان آنها شير ميريخت ، در اين ميان كه تو آنها را مىنگريستى و خيرهء زيبايى آنها\r\n\r\n","description":"","footnote":"","page_name":" 240 ","page_number":242},
  {"content":"\r\n\r\nشده بودى بناگاه آب نيل فرو رفت و خشگى در آن پديدار شد و از ميان گل و لاى اطراف نيل هفت گاو لاغر ژوليده مو و بهم خشكيده كه شكمهاشان بر پشت چسبيده بود ، نه پستان داشتند و نه شيرى ، نيشها و دندانهايى داشتند ، و داراى دستهايى بودند همچون دست سگان ، و خرطومى همچون خرطوم درندگان ، گاوهاى مزبور پيش رفته تا خود را بگاوهاى چاق رساندند و همچون درندگانى بجان آنها افتاده و گوشتهاشان را خوردند و پوستشان را دريدند و استخوانهاشان را شكستند و مغز آنها را خوردند ، در اينميان كه بدان منظره شگفت انگيز مىنگريستى بناگاه هفت خوشهء سبز و هفت خوشهء سياه و خشك ديدى كه در يك جا كنار هم روئيده و ريشه‌هاى آن در ميان آب و گل فرو رفته است ، تو در فكر بودى كه چگونه اين خوشه‌هاى سبز و آن خوشه‌هاى سياه و خشك در كنار هم در يك جا روئيده و ريشهء همهء آنها در آب است كه بناگاه بادى وزيد و پوشال و كاه آن خوشه‌هاى خشك را بخوشه‌هاى سبز زد ، و همانها سبب اشتعال خوشه‌هاى سبز گرديد و آتش گرفت و همه سوخت و سياه گرديد و اين آخرين قسمت از خوابى بود كه ديدى آن گاه وحشت زده از خواب بيدار شدى ! شاه گفت : به خدا سوگند جريان خواب من گرچه عجيب و شگفت انگيز بود ولى آنچه از زبان تو شنيدم عجيب‌تر است اكنون نظر تو دربارهء اين خواب چيست ؟\r\nيوسف فرمود : رأى من اين است كه خوراكيها را جمع كنى و در اين هفت سال فراخى كشت بسيار كنى و انبارهاى بزرگ بسازى ، و زراعتها را با همان خوشه و ساقه‌ها در انبارها جمع كنى تا خوشه و ساقه‌اش نيز علوفه حيوانات باشد ، و بمردم دستور دهى تا به مقدار خمس و پنج يك از خوراكى بردارند ، و بدين ترتيب آنچه جمع كرده‌اى براى خوراك مردم مصر و ساكنان ساير شهرهاى اطراف كفايت مىكند ، و مردم از اطراف و اكناف بسوى تو رو آورند و از تو آذوقه ميخواهند و هر چه بخواهى در برابر آن ميدهند و در نتيجه گنجى نزد تو فراهم گردد كه براى هيچكس فراهم نشده باشد .\r\nشاه كه اين سخن را شنيد گفت : كيست كه اين كارها را انجام دهد و زراعتها را جمع آورى كند و آنها را بفروشد و كفايت و تدبير اين كار را داشته باشد ؟ در اينجا بود\r\n\r\n","description":"","footnote":"","page_name":" 241 ","page_number":243},
  {"content":"\r\n\r\nكه يوسف گفت :\r\n « اجْعَلْنِي عَلى خَزائِنِ الْأَرْضِ »  مرا بر خزينه‌هاى سرزمين خود منصوب دار و حفاظت و فرمانروايى و تدبير كارها را به من واگذار .\r\n « إِنِّي حَفِيظٌ عَلِيمٌ »  كه من نگهبان اموالى هستم كه حفاظت آنها را به من واگذار كنى . و دانا هستم كه آن را بچه كسى بدهم و بچه كسى ندهم و مستحق و غير مستحق را تشخيص مىدهم ، و بجاى خود مصرف كنم - و اين معنايى است كه قتادة و ابن اسحاق و جبائى براى اين جمله كرده‌اند - و وهب گفته :  « حَفِيظٌ عَلِيمٌ »  يعنى نويسندهء حسابگرى هستم . و كلبى گفته : يعنى حساب سالهاى سخت را نگاه داشته و داناى بوقت گرسنگى و قحطى مردم هستم ، و سدى گفته : نگهدار و نگهبان حسابها ، و داناى بزبانها هستم ، چون مردمى كه براى خريد گندم و آذوقه بمصر ميآمدند از شهرها و نواحى مختلف ميآمدند و بزبانهاى گوناگون سخن ميگفتند .\r\nمطلبى كه از اين آيه استفاده مىشود آنست كه براى انسان جايز است در پيش كسى كه او را نمىشناسد و بفضل او واقف نيست خود را توصيف كند و بستايد . و در اينجا يوسف خود را بشاه معرفى كرد تا او را بسر پرستى كارهاى مملكتى و ادارهء امورى كه صلاح بندگان خدا و شهرها در آن بود منصوب دارد ، و چنين موردى مشمول آن آيه نيست كه خدا فرموده :  « فَلا تُزَكُّوا أَنْفُسَكُمْ »  « 1 » - خود را نستائيد - و بهر صورت گفته‌اند : شاه به دو گفت : چه كسى براى اين كار سزاوارتر از تو است ، و بدين ترتيب اختيار كارها را به دو سپرد .\r\nو برخى گفته‌اند : پادشاه كار ادارهء مملكت مصر را به او واگذار كرد و خود باستراحت پرداخت ، و قطفير را ( كه عزيز مصر و وزير او بود ) عزل كرد و يوسف را بجاى او منصوب داشت .\r\nو قول ديگر آنست كه قطفير در همان شبها از دنيا رفت و شاه ، زن قطفير را كه نامش راعيل بود به ازدواج يوسف در آورد و چون يوسف نزد او رفت او را باكره يافت ، و\r\n\r\n\r\n","description":"","footnote":"\r\n( 1 ) - سورهء نجم آيهء 32 .\r\n","page_name":" 242 ","page_number":244},
  {"content":"\r\n\r\nبه دو گفت : آيا اين بهتر از آنچه تو ميخواستى نبود ! و از آن زن خدا دو پسر بنام افرائيم و ميشا بيوسف داد ، و فرمانروايى مصر بدست يوسف افتاد .\r\nو بگفتهء بعضى يوسف با آن زن ازدواج نكرد تا روزى هم چنان كه يوسف در موكب پادشاهى عبور ميكرد آن زن يوسف را ديد و گريست سپس گفت : « الحمد للَّه الذى جعل الملوك بالمعصية عبيداً و العبيد بالطاعة ملوكا » - ستايش خاص خدايى است كه شاهان را بكيفر گناه و نافرمانى بذلت و خوارى بندگان انداخت ، و بندگان را بپاداش فرمانبردارى بمقام شاهان رسانيد - يوسف ( كه اين حرف را شنيد ) دستور داد او را بخانهء خود بردند و در زمرهء عيالهاى خود در آورد ولى با او ازدواج نكرد .\r\nو در تفسير على بن ابراهيم بن هاشم است كه عزيز در همان سالهاى قحطى از دنيا رفت و زن او فقير شد تا حدى كه گدايى ميكرد . به دو گفتند : خوب است سر راه عزيز بنشينى ( و حال خود را به او اظهار كنى ) و يوسف را در آن وقت عزيز ميناميدند و هر پادشاهى كه در مصر بسلطنت ميرسيد او را به اين نام ميخواندند . زن گفت : من از او شرم ميكنم تا بالآخره پس از اصرار زيادى كه كردند سر راه يوسف آمد و چون يوسف در ميان موكب سلطنت در رسيد زليخا برخاست و گفت : « سبحان من جعل الملوك بالمعصية عبيداً و العبيد بالطاعة ملوكا » - منزه است خدايى كه شاهان را بخاطر نافرمانى به صورت - بردگانى در آورد ، و بردگان را بواسطهء فرمانبردارى بشاهى رسانيد - يوسف متوجه او شده گفت : آيا تو همان زن هستى ؟ گفت : آرى و نامش زليخا بود - يوسف به دو گفت آيا هنوز به من علاقه دارى ؟ زليخا گفت : آيا پس از پيرى مرا مسخره ميكنى ؟ فرمود نه . سپس دستور داد او را بخانه‌اش بردند ، و زليخا در آن وقت بسن پيرى رسيده بود .\r\nيوسف به دو گفت : آيا تو نبودى كه نسبت به من چنين و چنان كردى ؟ زليخا گفت : اى پيغمبر خدا مرا سرزنش نكن كه دچار بلائى بودم كه هيچكس بچنين بلائى گرفتار نبود . - و سپس ادامه داده گفت : - - از يك سو بعشق تو مبتلا شدم ، و از سوى ديگر در همهء مصر زنى زيباتر و ثروتمندتر از من نبود ، و از آن طرف شوهرى عنين داشتم ( كه قادر به عمل جنسى نبود ) .\r\n\r\n","description":"","footnote":"","page_name":" 243 ","page_number":245},
  {"content":"\r\n\r\nيوسف فرمود : اكنون چه حاجتى دارى ؟ زليخا گفت : از خدا بخواه تا جوانيم را به من بازگرداند . يوسف از خدا خواست و خدا جوانيش را بازگردانيد سپس يوسف او را كه به حال دوشيزگى در آمده بود بهمسرى خويش در آورد .\r\nو ابن عباس از رسول خدا - صلى اللَّه عليه و آله - روايت كرده كه فرمود : خداوند برادرم يوسف را رحمت كند كه اگر بشاه مصر نمىگفت : « مرا بر خزينه‌هاى اين سرزمين حكومت ده » همان ساعت او را بفرمانروايى منصوب ميداشت ، ولى همين - درخواست سبب شد كه يك سال آن را بتأخير اندازد ، ابن عباس گفته : يوسف يك سال در خانهء شاه ماند و چون يك سال تمام شد سلطان او را خواست و تاج پادشاهى بر سرش نهاد و شمشير خود را بكمر او بست ، و دستور داد تختى از طلا آراستهء به مرواريد و ياقوت براى گذاردند و سايبانى از ديبا بر سر آن تخت زدند ، آن گاه بيوسف دستور داد با همان تاج سلطنت از اطاق بيرون آيد ، و چون خارج شد با چهره‌اى درخشنده و رويى همچون ماه شب چهارده كه چشم بيننده را خيره ميكرد ظاهر گرديد و بيامد تا بر تخت سلطنت تكيه زد و همهء صاحب منصبان در برابرش خضوع كرده و بدين ترتيب بسلطنت مصر رسيد و بناى عدالت گسترى را در ميان مردم گذارد تا جايى كه مرد و زن او را دوست ميداشتند ، و همين است معناى اين آيه كه فرموده :\r\n « وَ كَذلِكَ مَكَّنَّا لِيُوسُفَ فِي الْأَرْضِ »  و اينچنين - يعنى مثل نعمتهاى ديگر - اين نعمت را نيز به دو داديم كه بر سرزمين مصر او را حكمفرما و فرمانروا كرديم .\r\n « يَتَبَوَّأُ مِنْها حَيْثُ يَشاءُ »  كه بهر گونه ميخواست تصرف ميكرد و در هر جا كه - ميخواست فرود ميآمد .\r\n « نُصِيبُ بِرَحْمَتِنا مَنْ نَشاءُ »  يعنى هر كه را بخواهيم بنعمتهاى دين و دنيا مخصوص گردانيم .\r\n « وَ لا نُضِيعُ أَجْرَ الْمُحْسِنِينَ »  و پاداش نيكو كاران يعنى فرمانبرداران - و بقول ابن عباس : يعنى صابران - را تباه و ضايع نمىكنيم ، مجاهد و ديگران گفته‌اند : يوسف عليه السلام شاه را به ايمان به خدا دعوت كرد و او ايمان آورده و جمع بسيارى از مردم\r\n\r\n","description":"","footnote":"","page_name":" 244 ","page_number":246},
  {"content":"\r\n\r\nنيز به خدا ايمان آوردند . و اين پاداش دنياى او بود .\r\n « وَ لَأَجْرُ الْآخِرَةِ خَيْرٌ لِلَّذِينَ آمَنُوا وَ كانُوا يَتَّقُونَ »  و پاداش آخرت براى كسانى كه ايمان آورده و تقوى دارند بهتر است ، زيرا از هر آلودگى و شايبه‌اى پاك و مبرّا است . و از اين آيه معلوم مىشود كه خداوند در روز قيامت ثوابها و درجاتى بيشتر و بهتر از نعمت و سلطنت دنيا به او عطا خواهد كرد .\r\nسؤال - اگر كسى بگويد : چگونه براى يوسف جايز بود درخواست فرمانروايى از جانب افرادى كافر و ستمكار بنمايد ؟\r\nجواب - براى آنكه ميدانست بدانوسيله قدرت امر بمعروف و نهى از منكر و رساندن حقوق را بجايگاههاى خود پيدا مىكند ، و خداى تعالى اين منصبها را با اعطاء مقام نبوت و امامت به دو عنايت كرده بود و از جانب خداى تعالى مأمور انجام آنها بود ، و فرمانروايى را درخواست كرد تا براى انجام همان مأموريت الهى قدرت و تمكنى پيدا كند . و علت ديگر آن بود كه ميدانست بوسيلهء فرمانروايى ميتواند مردم را به كار خير دعوت كند و سبب مىشود تا پدر و مادر و برادران خود را ديدار كند .\r\nو اين آيه دليل است بر اينكه قدرت و سلطنت و ادارهء امورى كه بيوسف واگذار شده بود همه از جانب خداى سبحان و فضل او بود .\r\nمطلب ديگرى كه از اين آيه استفاده مىشود اينمطلب است كه تصدى منصب قضاوت از جانب شخصى ظالم و ستمكار در موردى كه انسان بتواند بدانوسيله احكام دين را بر پا دارد جايز است .\r\nو در كتاب النبوة بسند خود از حسن بن على بن بنت الياس روايت كرده كه گفت : از امام هشتم حضرت رضا عليه السلام شنيدم كه ميفرمود : يوسف دست به كار جمع آورى آذوقه و خوراك شد و در هفت سالى كه فراوانى بود انبارها را پر كرد و چون سالهاى قحطى رسيد شروع به فروش آنها كرد و در سال اول هر چه درهم و دينار ( و پول نقد ) بود مردم همه را بيوسف دادند و آذوقه گرفتند تا جايى كه ديگر در مصر و اطراف آن درهم و دينارى نماند مگر آنكه همه ملك يوسف شده بود ، و در\r\n\r\n","description":"","footnote":"","page_name":" 245 ","page_number":247},
  {"content":"\r\n\r\nسال دوم در مقابل جواهرات و زيور آلات به آنها آذوقه فروخت تا جايى كه ديگر زيور آلاتى بجاى نماند جز آنكه همه در ملك يوسف در آمده بود . و در سال سوم در برابر چهار پايان و مواشى آذوقه به آنها فروخت تا آنجا كه ديگر حيوانى نماند جز آنكه همه را بيوسف فروخته بودند و همه در ملك يوسف قرار گرفته بود ، و در سال چهارم غلام و كنيزها را بيوسف فروختند و آذوقه گرفتند تا ديگر در مصر غلام و كنيزى نماند كه در ملك يوسف نباشد ، و سال پنجم خانه و املاك خود را به يوسف دادند و آذوقه خريدند تا آنجا كه در مصر و اطراف آن خانه و باغ و ملكى نماند مگر آنكه همه ملك يوسف شده بود ، و سال ششم مزرعه‌ها و نهرهاى خود را با آذوقه مبادله كردند و ديگر مزرعه و آبى نبود كه ملك يوسف نباشد ، و سال هفتم خود را بيوسف فروختند و آذوقه خريدند و ديگر برده و آزادى نبود كه در ملك يوسف نباشد ، و بدينترتيب هر انسان آزاد و برده و هر چه داشتند همه ملك يوسف شده بود ، و مردم گفتند : تا كنون نديده و نشنيده‌ايم كه خداوند چنين ملكى كه بيوسف داد بپادشاهى عطا كرده باشد و چنين علم و حكمت و تدبيرى به كسى داده باشد .\r\nدر اينوقت يوسف بپادشاه گفت : در اين نعمت و سلطنتى كه در مصر خدا به من داده چه نظرى دارى ، رأى خود را در اينباره بگو كه من نظرى در كار آنها جز اصلاحشان نداشته‌ام و آنها را از بلا نجات ندادم كه خود بلائى بر آنها باشم و اين لطف خدا بود كه آنها را بدست من از بلا نجات داد ؟\r\nشاه گفت : هر چه صلاح ميدانى درباره‌شان انجام ده و رأى همان رأى تو است ! يوسف گفت : من خدا را گواه ميگيرم و تو هم شاهد باش كه من همهء مردم مصر را آزاد كردم و اموال و غلام و كنيزشان را بدانها باز گرداندم و خاتم پادشاهى و تاج و تخت تو را نيز به تو برميگردانم مشروط بر اينكه جز به روش و طريقهء من رفتار نكنى و جز مطابق حكم من حكم نكنى .\r\nشاه گفت : اين كمال افتخار من است كه جز به روش و سيرهء تو رفتار نكنم و جز بر طبق حكم تو حكمى نكنم ، و اگر تو نبودى توانايى بر اين كار نداشتم و راهنماى\r\n\r\n","description":"","footnote":"","page_name":" 246 ","page_number":248},
  {"content":"\r\n\r\nبدان نمىشدم و اين سلطنت با عزت و شوكت را از بركت تو بدست آوردم و اكنون گواهى مىدهم كه خدايى جز خداى يگانه نيست كه شريكى ندارد و تو فرستاده و رسول او هستى و در همين منصبى كه تو را منصوب داشتم بمان كه در پيش ما همان منزلت و مقام را دارى و امين ما هستى .\r\nو گويند : يوسف در تمام آن سالهاى قحطى شكم خود را از خوراك سير نكرد .\r\nو چون به دو گفتند : خزينه‌هاى سرزمين مصر در دست تو است و با اينحال گرسنگى ميخورى ؟ در جواب گفت : ميترسم خود را اسير كنم و گرسنه‌ها را فراموش نمايم .\r\n\r\n","description":"","footnote":"","page_name":" 247 ","page_number":249},
  {"content":"\r\n\r\n\r\n[ سوره يوسف ( 12 ) : آيات 58 تا 62 
  ]\r\nوَ جاءَ إِخْوَةُ يُوسُفَ فَدَخَلُوا عَلَيْهِ فَعَرَفَهُمْ وَ هُمْ لَهُ مُنْكِرُونَ ( 58 ) وَ لَمَّا جَهَّزَهُمْ بِجَهازِهِمْ قالَ ائْتُونِي بِأَخٍ لَكُمْ مِنْ أَبِيكُمْ أَ لا تَرَوْنَ أَنِّي أُوفِي الْكَيْلَ وَ أَنَا خَيْرُ الْمُنْزِلِينَ ( 59 ) فَإِنْ لَمْ تَأْتُونِي بِهِ فَلا كَيْلَ لَكُمْ عِنْدِي وَ لا تَقْرَبُونِ ( 60 ) قالُوا سَنُراوِدُ عَنْهُ أَباهُ وَ إِنَّا لَفاعِلُونَ ( 61 ) وَ قالَ لِفِتْيانِهِ اجْعَلُوا بِضاعَتَهُمْ فِي رِحالِهِمْ لَعَلَّهُمْ يَعْرِفُونَها إِذَا انْقَلَبُوا إِلى أَهْلِهِمْ لَعَلَّهُمْ يَرْجِعُونَ ( 62 )\r\n\r\nترجمه :\r\nو برادران يوسف ( براى خريد آذوقه بنزد وى ) آمدند ، و بر او وارد شدند ، يوسف آنها را شناخت ولى آنها يوسف را نشناختند ( 58 ) و چون بارشان را بست بدانها گفت : برادر ديگرتان را كه از پدرتان داريد نزد من آريد مگر نمىبينيد كه من ( چيزى كم نميدهم و پيمانه را تمام مىدهم و بهترين پذيرايى كنندگان هستم ( 59 ) و اگر ( اينبار ) او را همراه خود نياوريد چيزى نزد من نداريد و نزديك من نيائيد ( 60 ) گفتند : رضايت پدرش را در اينباره جلب ميكنيم و اين كار را انجام ميدهيم ( 61 ) و بغلامان خود گفت : كالاهاى ايشان را دربارهاشان بگذاريد شايد وقتى نزد كسان خود\r\n\r\n","description":"","footnote":"","page_name":" 248 ","page_number":250},
  {"content":"\r\n\r\nبازگشتند آنها را بشناسند و شايد باز آيند ( 62 ) .\r\n\r\nشرح لغات :\r\nجهاز خانه : اثاثيه و اسباب آن را گويند ، و جهز فلاناً : يعنى اسباب سفر او را آماده كرد . و جهازيهء زن هم از همين معنى گرفته شده .\r\nرحال : به معناى ظرفها است . و مفرد آن رحل است .\r\n\r\nتفسير :\r\nدر اين آيات خداى سبحان خبر ميدهد كه چون يوسف در شهر مصر فرمانروا گرديد و مردم دچار قحطى شدند ، خاندان يعقوب نيز مانند مردم ديگر گرفتار قحطى شدند ، يعقوب كه چنان ديد فرزندان خود را جمع كرد و بدانها گفت : شنيده‌ام در مصر آذوقه‌اى براى خريدارى هست ، و فروشندهء آن مرد صالحى است شما بنزد او برويد كه انشاء اللَّه بشما احسان خواهد كرد . فرزندان يعقوب بارها را بستند و به مصر رفتند و بر يوسف وارد شدند .\r\n « وَ جاءَ إِخْوَةُ يُوسُفَ فَدَخَلُوا عَلَيْهِ فَعَرَفَهُمْ وَ هُمْ لَهُ مُنْكِرُونَ »  برادران يوسف كه ده تن بودند و ابن يامين برادر مادرى يوسف همراه آنها نبود براى تهيهء آذوقه بمصر رفتند و بر يوسف وارد شدند ، يوسف آنها را شناخت ولى آنها او را نشناختند .\r\nابن عباس گفته : از وقتى كه او را در چاه انداختند تا روزى كه بمصر آمدند چهل سال گذشته بود و از اينرو يوسف را نشناختند ، و ديگر آنكه پادشاهى ديدند كه جامهء سلطنت بر تن دارد و بر تخت پادشاهى تكيه زده و هيچ فكر نميكردند اين پادشاه همان يوسف باشد و به اين مقام و سلطنت رسيده باشد ، ولى يوسف انتظار آمدن آنها را ميكشيد و از اينرو آنها را شناخت ، و چون آنها را ديد با زبان عبرى با ايشان تكلم كرد و بدانها گفت : شما كيستيد و براى چه كار آمده‌ايد كه من به وضع شما آشنا نيستم ! و در تفسير على بن ابراهيم است كه چون بارشان را بست و آنان را مشمول احسان و عطاى خويش فرمود بدانها گفت : شما كيستيد ؟ گفتند : ما از رعايايى هستيم كه در\r\n\r\n","description":"","footnote":"","page_name":" 249 ","page_number":251},
  {"content":"\r\n\r\nسرزمين شام بسر ميبريم و بقحطى دچار گشتيم اكنون به اين مملكت آمده‌ايم تا آذوقه تهيه كنيم .\r\nيوسف بدانها گفت : شايد شما جاسوسانى باشيد كه آمده‌ايد تا از وضع كشور من اطلاع پيدا كنيد ؟ در پاسخ گفتند : نه به خدا ! ما همگى برادر هستيم و پدرمان يعقوب فرزند اسحاق است و او پسر ابراهيم خليل الرحمن است و اگر پدر ما را مىشناختى ما را گرامى ميداشتى ، زيرا پدر ما پيغمبر خدا است و پدران او نيز پيغمبر بودند و او اكنون در حال اندوه بسر ميبرد ، يوسف پرسيد : اندوه او از چيست ؟ شايد اندوه وى بخاطر سفاهت و نادانى شما است ؟ گفتند : نه ، اى پادشاه ! ما سفيه و نادان نيستيم و اندوه او نيز از ناحيهء ما نيست ، بلكه او پسرى داشت كه از نظر سنّ كوچكتر از ما بود ، و آن پسر روزى همراه ما براى شكار بصحرا آمد و گرگ او را خورد ، و از آن روز تا به حال پدر ما براى آن پسر غمگين و گريان و اندوهناك است ، يوسف پرسيد : آيا همهء شماها از يك پدر و مادر هستيد ؟ گفتند : نه ، پدر ما يكى است ولى مادرهامان جدا است ، يوسف گفت : چه سبب شده كه پدرتان همهء شما ده نفر را به اينجا فرستاده ولى تنها يكى را نزد خود نگهداشته تا با او مأنوس باشد ؟ گفتند : آرى او همان برادر كوچك ما را پيش خود نگاه داشته ، چون او برادر مادرى همان پسرى است كه هلاك شده و پدر ما بوسيلهء او خود را دلدارى ميدهد .\r\nيوسف پرسيد : كيست كه بداند اين سخنانى كه گفتيد همه راست است ( و براستى گفتار شما گواهى دهد ) ؟ گفتند : پادشاها ! ما اكنون در كشورى هستيم كه كسى ما را نمىشناسد ( كه بصدق گفتار ما شهادت دهد ) ؟ يوسف فرمود : اگر راست مىگوييد همان برادر ديگرتان را نزد من آوريد و همين مقدار ( براى صدق گفتار شما ) كافى است ، گفتند : پدرش از دورى و فراق او غمگين مىشود ولى ما سعى ميكنيم رضايت او را جلب كنيم و اين كار را انجام دهيم . يوسف بدانها گفت : چيزى پيش من گرو بگذاريد كه حتماً او را بياوريد ، پسران يعقوب پيش خود قرعه زدند ، و قرعه بنام شمعون افتاد .\r\nو برخى گفته‌اند : شمعون را خود يوسف انتخاب كرد زيرا نسبت بيوسف مهربانتر و\r\n\r\n","description":"","footnote":"","page_name":" 250 ","page_number":252},
  {"content":"\r\n\r\nعلاقه‌مندتر از برادران ديگر بود ، برادران نيز كه چنان ديدند شمعون را نزد او گذارده و رفتند .\r\n « وَ لَمَّا جَهَّزَهُمْ بِجَهازِهِمْ »  يعنى همين كه شتران آنها را بار كرد .\r\n « قالَ ائْتُونِي بِأَخٍ لَكُمْ مِنْ أَبِيكُمْ »  بدانها گفت : برادر پدرى خود - يعنى ابن يامين - را همراه خويش بياوريد .\r\n « أَ لا تَرَوْنَ أَنِّي أُوفِي الْكَيْلَ »  مگر نمىبينيد كه من چيزى از مال مردم را كم نمىكنم و پيمانه‌شان را بطور كامل و تمام مىدهم .\r\n « وَ أَنَا خَيْرُ الْمُنْزِلِينَ »  و من بهترين ميزبانانم كه « منزلين » را از « نزل » به معناى خوراك بگيريم و برخى آن را از « منزل » به معناى خانه گرفته و گفته‌اند : يعنى من بهترين كسى هستم كه هر چيزى را بجاى خود مىنهم ، و هر كارى را ببهترين وجهى انجام مىدهم ، و موضوع ضيافت و ميزبانى نيز داخل در اين معنى است .\r\n « فَإِنْ لَمْ تَأْتُونِي بِهِ فَلا كَيْلَ لَكُمْ عِنْدِي »  و اگر او را نزد من نياوريد خوراكى كه آن را براى شما در پيمانه بريزم و بشما بدهم پيش من نداريد .\r\n « وَ لا تَقْرَبُونِ »  و به خانه و ديار من نزديك نشويد . و با اينجمله آن حضرت وعده و وعيد و نويد و تهديد را بهم آميخت .\r\n « قالُوا سَنُراوِدُ عَنْهُ أَباهُ »  گفتند : ما او را از پدرش ميخواهيم و درخواست ميكنيم تا همراه ما روانه‌اش كند . و ابن عباس گفته : يعنى نيرنگى مىزنيم و نقشه‌اى ميكشيم تا او را همراه ما بفرستد .\r\n « وَ إِنَّا لَفاعِلُونَ »  و ما اين كار را انجام ميدهيم . و يوسف عليه السلام در اينوقت دستور داده بود مترجمانى كه زبان عبرى بلد بودند با آنها تكلم كنند و خود او با آنها تكلم نميكرد تا امر بر آنها مشتبه بماند و او را نشناسند زيرا اگر يوسف را مىشناختند ممكن بود از خجالت و شرمى كه از پدرشان مىكشيدند بكنعان بازنگردند و بجاى ديگرى بروند و دست از خدمتكارى پدر بردارند ، و بهر ترتيب شناختن يوسف براى آنها موجب مفسده و تباهى حالشان بود .\r\n\r\n","description":"","footnote":"","page_name":" 251 ","page_number":253},
  {"content":"\r\n\r\n « وَ قالَ لِفِتْيانِهِ اجْعَلُوا بِضاعَتَهُمْ فِي رِحالِهِمْ »  قتادة گفته : يعنى بغلامانش كه آذوقه را پيمانه ميكردند دستور داد كالاهاى آنها را دربارهاشان بگذارند ، و برخى گفته‌اند :\r\nبه اعوان و معاونان خود اين دستور را داد كه آنچه بعنوان بهاى آذوقه همراه خود آورده‌اند آنها را دربارهاشان بگذاريد ، و كالايى كه همراه خود آورده بودند كفش و پوست بود ، و قتاده گفته : پول بوده .\r\n « لَعَلَّهُمْ يَعْرِفُونَها إِذَا انْقَلَبُوا إِلى أَهْلِهِمْ »  شايد وقتى نزد كسان خود باز گشتند كالاى خود را بشناسند .\r\n « لَعَلَّهُمْ يَرْجِعُونَ »  شايد بار ديگر براى تهيهء آذوقه بدينجا بازگردند . و سبب اين كار از طرف يوسف آن بود كه آنها بدانند وى اين كار را از روى اكرام بدانها انجام داده تا سبب شود دوباره بنزد او بيايند . و كلبى گفته : يوسف ترسيد كه شايد آنها ديگر پولى نداشته باشند كه بتوانند بار ديگر بمصر بيايند . و ديگرى گفته : يوسف ديد براى وى ننگ است كه از پدر و برادران خود قيمت آذوقه را بگيرد با احتياج و نيازى كه بدان داشتند ، و از اينرو خواست تا از روى تفضل و كرم بوسيله‌اى كه آنها نفهمند بهاى آذوقه را به آنها برگرداند . و قول ديگر آنست كه گفته‌اند : يوسف اين كار را بدان جهت كرد كه ميدانست ديانت و امانت برادران سبب مىشود تا وقتى بكنعان رسيدند و آنها را دربارهاى خود ديدند براى پس دادن آن بمصر بازگردند و اطلاع نداشتند كه خود سلطان اين كار را كرده .\r\nسؤال - اگر كسى بگويد : چرا يوسف با اينكه شدت اندوه و اضطراب پدر را در فراق خود ميدانست خود را ببرادران معرفى نكرد ؟\r\nجواب - يوسف مأذون نبود خود را بشناساند تا محنت و بلا دربارهء او و يعقوب به اتمام رسد . و حكمت و مصلحت خداى تعالى در اين بود كه بلا بر آنها سخت‌تر گردد تا در نتيجه منزلت و مقام بيشترى پيدا كنند . و بعضى گفته‌اند : اينكه يوسف خود را معرفى نكرد براى آن بود كه اگر يوسف را مىشناختند شايد ديگر باره بمصر نميآمدند و برادرشان را بمصر نميآوردند ولى صحيح همان وجه اول است .\r\n\r\n","description":"","footnote":"","page_name":" 252 ","page_number":254},
  {"content":"\r\n\r\n\r\n[ سوره يوسف ( 12 ) : آيات 63 تا 66 
  ]\r\nفَلَمَّا رَجَعُوا إِلى أَبِيهِمْ قالُوا يا أَبانا مُنِعَ مِنَّا الْكَيْلُ فَأَرْسِلْ مَعَنا أَخانا نَكْتَلْ وَ إِنَّا لَهُ لَحافِظُونَ ( 63 ) قالَ هَلْ آمَنُكُمْ عَلَيْهِ إِلاَّ كَما أَمِنْتُكُمْ عَلى أَخِيهِ مِنْ قَبْلُ فَاللَّهُ خَيْرٌ حافِظاً وَ هُوَ أَرْحَمُ الرَّاحِمِينَ ( 64 ) وَ لَمَّا فَتَحُوا مَتاعَهُمْ وَجَدُوا بِضاعَتَهُمْ رُدَّتْ إِلَيْهِمْ قالُوا يا أَبانا ما نَبْغِي هذِهِ بِضاعَتُنا رُدَّتْ إِلَيْنا وَ نَمِيرُ أَهْلَنا وَ نَحْفَظُ أَخانا وَ نَزْدادُ كَيْلَ بَعِيرٍ ذلِكَ كَيْلٌ يَسِيرٌ ( 65 ) قالَ لَنْ أُرْسِلَهُ مَعَكُمْ حَتَّى تُؤْتُونِ مَوْثِقاً مِنَ اللَّهِ لَتَأْتُنَّنِي بِهِ إِلاَّ أَنْ يُحاطَ بِكُمْ فَلَمَّا آتَوْهُ مَوْثِقَهُمْ قالَ اللَّهُ عَلى ما نَقُولُ وَكِيلٌ ( 66 )\r\n\r\nترجمه :\r\nهمين كه بنزد پدر باز گشتند گفتند : اى پدر ( براى سفر بعدى ) ما از آذوقه ممنوع شديم ( مگر اينكه برادرمان را همراه ببريم ) پس برادرمان را بهمراه ما بفرست\r\n\r\n","description":"","footnote":"","page_name":" 253 ","page_number":255},
  {"content":"\r\n\r\nتا آذوقه بدست آوريم و ما كاملا از او محافظت خواهيم كرد ( 63 ) يعقوب گفت : آيا اعتماد كنم بشما دربارهء او همانگونه كه پيش از اين دربارهء يوسف اعتماد كردم ؟ ( اگر چه ) خدا بهترين نگهبان و حافظ است و او مهربانترين مهربانان است ( 64 ) و چون بارهاى خود را باز كردند كالاهاى خود را يافتند كه به آنها بازگردانده شده بود ، گفتند : اى پدر ما ديگر چه ميخواهيم ؟ اين كالاى ما است كه بما پس داده‌اند و ( ما مجدداً ميرويم و ) براى خانوادهء خود آذوقه تهيه ميكنيم و برادرمان را نيز ( در كمال مراقبت ) حفظ ميكنيم و بدينوسيله بار شترى ( ديگر به آنچه تهيه كرده‌ايم ) ميافزائيم كه اين اندك است ( 65 ) يعقوب گفت : هرگز او را با شما نمىفرستم تا آنكه وثيقه‌اى از خدا پيش من آريد ( و تعهدى خدايى بسپاريد ) كه او را بنزد من باز آريد مگر آنكه كار از دست شما خارج شود ( و نتوانيد ) و چون تعهد خود را سپردند گفت : خدا در آنچه ما مىگوييم وكيل ( و شاهد ) است ( 66 ) .\r\n\r\nشرح لغات :\r\nكلت فلاناً : يعنى با پيمانه چيزى را بفلانكس عطا كردم .\r\nأمن : اطمينان دل به صحت و درستى كار .\r\nميرة : آذوقه و خوراكى است كه از جايى بجايى ديگر ببرند .\r\n\r\nتفسير\r\n « فَلَمَّا رَجَعُوا إِلى أَبِيهِمْ قالُوا يا أَبانا مُنِعَ مِنَّا الْكَيْلُ »  گويند : وقتى پسران يعقوب بنزد پدر بازگشتند با صداى ضعيفى ( كه حاكى از ناراحتى درونيشان بود ) به او سلام كردند ، يعقوب پرسيد : فرزندان من چرا با صداى ضعيف سلام كرديد ؟ و چرا صداى شمعون را در ميان شما نمىشنوم ؟ گفتند : پدر جان ما از نزد بزرگترين پادشاهان مىآييم ، و كسى در فرزانگى و علم و خشوع و آرامش و وقار مانند او يافت نمىشود ، و اگر شبيهى براى تو در ميان مردم وجود داشته باشد همانا او است . ولى ما خاندانى هستيم كه براى بلا آفريده شده‌ايم ، پادشاه مصر ما را متهم ساخت و سخن ما را باور نكرد مگر آنكه برادرمان ابن يامين را بهمراه ما نزد او بفرستى و حال خود را بوسيلهء\r\n\r\n","description":"","footnote":"","page_name":" 254 ","page_number":256},
  {"content":"\r\n\r\nوى به اطلاع او برسانى تا سبب اندوه و پيرى زودرس و نابينايى تو را براى پادشاه شرح دهد ، و او بما گفته است : اگر برادر خود را همراه نياوريد آذوقه‌اى نزد من نداريد و ديگر ما را از درخواست آذوقه ممنوع كرده است .\r\n « فَأَرْسِلْ مَعَنا أَخانا نَكْتَلْ »  برادرمان ابن يامين را با ما بفرست تا روى حساب پيمانه ( و معمولى كه دارد ) از وى آذوقه بگيريم ، كه اگر او را فرستادى پيمانه داريم و گرنه چيزى بما نخواهند داد . و بعضى بجاى « نكتل » - بنون - « يكتل » - بياء - قرائت كرده‌اند يعنى اگر ابن يامين را بفرستى او نيز براى خود به مقدار بار شترى پيمانه و آذوقه دارد كه به او ميدهند .\r\n « وَ إِنَّا لَهُ لَحافِظُونَ »  و ما از آسيب و ناراحتى او را حفظ ميكنيم .\r\n « قالَ هَلْ آمَنُكُمْ عَلَيْهِ إِلَّا كَما أَمِنْتُكُمْ عَلى أَخِيهِ مِنْ قَبْلُ »  يعقوب گفت : در بردن ابن يامين نمىتوانم بر شما اعتماد كنم مگر همانطور كه در بردن يوسف بشما اعتماد كردم ، شما تعهد كرديد كه او را محافظت كنيد ولى او را از بين برديد يا نابودش كرديد و يا از چشم من پنهانش نموديد ، و با اينجمله آنها را در مورد داستان يوسف سرزنش كرد و گرنه ميدانست كه آنها ديگر در اينحال چنين كارى نميكنند .\r\n « فَاللَّهُ خَيْرٌ حافِظاً وَ هُوَ أَرْحَمُ الرَّاحِمِينَ »  و نگهبانى خدا بهتر از نگهبانى شما است و او مهربانترين مهربانان است و به اين حال ناتوانى و پيرى من رحم مىكند و او را به من بازگرداند و در خبر است كه خداى سبحان بيعقوب گفت : بعزت خودم سوگند پس از اين توكل و اعتمادى كه به من كردى هر دوى آنها را به تو باز ميگردانم .\r\n « وَ لَمَّا فَتَحُوا مَتاعَهُمْ وَجَدُوا بِضاعَتَهُمْ رُدَّتْ إِلَيْهِمْ »  و چون بارهاى خود را گشودند كالاهاى خود را كه براى مبادله و خريد آذوقه برده بودند مشاهده كردند كه ( در بارها است و ) به آنها بازگردانده‌اند .\r\n « قالُوا يا أَبانا ما نَبْغِي »  از اينرو گفتند : پدر جان ما ديگر چه ميخواهيم و چرا از بردن برادرمان بنزد او خوددارى كنيم . - و اين معنى روى آنست كه « ما » را استفهامية بگيريم - و برخى آن را « نافيه » گرفته‌اند و روى اين قول : يعنى آنچه ما\r\n\r\n","description":"","footnote":"","page_name":" 255 ","page_number":257},
  {"content":"\r\n\r\nاز پادشاه مصر گفتيم نظر خلافگويى و دروغ نداشتيم . و معناى ديگرى كه قتاده گفته اين است كه ما از اين بهتر چه ميخواهيم كه پيمانه‌مان را كامل داد و كالاى ما و بهاى آن را نيز بما برگرداند . و منظورشان اين بود كه دل يعقوب را گرم كرده تا ابن يامين را بهمراه ايشان بفرستد .\r\n « هذِهِ بِضاعَتُنا رُدَّتْ إِلَيْنا »  يعنى با اينوضع ديگر موردى ندارد كه ما نسبت ببرادر خود از چنين پادشاه كريمى كه اين گونه بما احسان كرده ترس و واهمه داشته باشيم . و معناى ديگرى كه بعضى گفته‌اند اين است كه : با اينوضع ما ديگر از تو پولى براى بازگشت بمصر نميخواهيم و همين كالا ( و يا پولى ) را كه داريم براى رفتن بمصر ما را كفايت مىكند ، و پادشاه وقتى مشاهده كند كه ما دستور او را در مورد بردن برادرمان انجام داده‌ايم او نيز بوعدهء خود وفا مىكند و با اين ترتيب او را بهمراه ما بفرست .\r\n « وَ نَمِيرُ أَهْلَنا »  يعنى خوراك و آذوقه براى خانوادهء خود تهيه ميكنيم .\r\n « وَ نَحْفَظُ أَخانا »  و در سفر برادرمان را نيز محافظت كرده تا به تو بازگردانيم .\r\n « وَ نَزْدادُ كَيْلَ بَعِيرٍ »  و يك بار شتر نيز بواسطهء برادر خود بر بارهاى ديگرمان ميافزائيم ، چون براى هر مردى يك بار شتر آذوقه ميدادند .\r\n « ذلِكَ كَيْلٌ يَسِيرٌ »  زجاج گفته : يعنى يك بار شتر براى پادشاه مصر چيزى نيست و دادن آن براى او آسان است و در ميان آن همه انبارها كه دارد نمودار نيست ، و جبائى گفته : يعنى آنچه را ما در اين سفر آورده‌ايم مقدار اندكى است كه كفايت ما را نمىكند و ما نيازمنديم تا بار ديگرى نيز بعنوان برادرمان بر اين بارها بيفزائيم . و حسن گفته :\r\nپيمانه كردن و كشيدن يك بار شتر براى كسى كه آن را بار مىكند و ميكشد آسان است و مشقتى ندارد . و بهر صورت منظورشان از ذكر اين جمله آن بود كه منفعت رفتن اين يامين را بمصر گوشزد پدر سازند ، و چون يعقوب متوجه شد كه پادشاه مصر كالاى آنها را بازگردانده و اكرام او را نسبت بفرزندان خود دانست و مصمم شد تا ابن يامين را همراه آنها بفرستد بدانها گفت . . .\r\n\r\n","description":"","footnote":"","page_name":" 256 ","page_number":258},
  {"content":"\r\n\r\n « لَنْ أُرْسِلَهُ مَعَكُمْ حَتَّى تُؤْتُونِ مَوْثِقاً مِنَ اللَّهِ »  او را با شما نمىفرستم تا وثيقه‌اى از طرف خدا مثل قسم و عهد براى من بياوريد و تعهدى به من بدهيد .\r\n « لَتَأْتُنَّنِي بِهِ »  كه او را بنزد من بازگردانيد . ابن عباس گفته : يعنى به حق محمد خاتم پيمبران و سيد رسولان - صلى اللَّه عليه و آله - سوگند ياد كنيد كه نسبت ببرادرتان نيرنگى نزنيد و او را بازگردانيد .\r\n « إِلَّا أَنْ يُحاطَ بِكُمْ »  مجاهد گفته : يعنى مگر آنكه شما همگى هلاك شويد ، و قتاده گفته : مگر آنكه نتوانيد . يعنى مگر آنكه پيش آمدى بكند كه ديگر نتوانيد او را بياوريد .\r\n « فَلَمَّا آتَوْهُ مَوْثِقَهُمْ »  بگفته ابن عباس : چون تعهد خود را سپردند و به حق محمد - صلى اللَّه عليه و آله - و مقام و منزلت او در پيشگاه پروردگار متعال سوگند ياد كردند .\r\n « قالَ اللَّهُ عَلى ما نَقُولُ وَكِيلٌ »  يعقوب گفت : خدا بر آنچه مىگوييم وكيل است ، يعنى شاهد و نگهبان است كه اگر بر خلاف تعهد خود عمل كرديد داد مرا از شما مىستاند . و اين آيه دليل است بر اينكه توكل بر خدا در همهء مهمات واجب است ، و بايد كارها را به خدا واگذارد ، و ديگر آنكه از اين آيه استفاده مىشود علت اينكه يعقوب ابن يامين را همراه آنها فرستاد آن بود كه ميدانست پسران وى پس از پيرى از رفتارى كه نسبت بيوسف كرده بودند پشيمان و نادم هستند و ديگر چنين كارى نخواهند كرد ، از اينرو برايشان اعتماد كرد ، و اينكه داستان يوسف را به رخ آنها كشيد و ملامتشان كرد براى آن بود كه كوشش بيشترى در محافظت از ابن يامين بخرج دهند .\r\n\r\n","description":"","footnote":"","page_name":" 257 ","page_number":259},
  {"content":"\r\n\r\n\r\n[ سوره يوسف ( 12 ) : آيات 67 تا 68 
  ]\r\nوَ قالَ يا بَنِيَّ لا تَدْخُلُوا مِنْ بابٍ واحِدٍ وَ ادْخُلُوا مِنْ أَبْوابٍ مُتَفَرِّقَةٍ وَ ما أُغْنِي عَنْكُمْ مِنَ اللَّهِ مِنْ شَيْءٍ إِنِ الْحُكْمُ إِلاَّ لِلَّهِ عَلَيْهِ تَوَكَّلْتُ وَ عَلَيْهِ فَلْيَتَوَكَّلِ الْمُتَوَكِّلُونَ ( 67 ) وَ لَمَّا دَخَلُوا مِنْ حَيْثُ أَمَرَهُمْ أَبُوهُمْ ما كانَ يُغْنِي عَنْهُمْ مِنَ اللَّهِ مِنْ شَيْءٍ إِلاَّ حاجَةً فِي نَفْسِ يَعْقُوبَ قَضاها وَ إِنَّهُ لَذُو عِلْمٍ لِما عَلَّمْناهُ وَ لكِنَّ أَكْثَرَ النَّاسِ لا يَعْلَمُونَ ( 68 )\r\n\r\nترجمه :\r\nيعقوب گفت : ( اكنون كه ميخواهيد برويد ) از يك در وارد ( شهر مصر ) نشويد و از درهاى مختلف وارد شويد و من نمىتوانم در برابر خدا كارى براى شما انجام دهم كه فرمانروايى تنها براى خدا است بر او توكل كنم و همهء توكل كنندگان بايد بر او توكل كنند ( 67 ) و چون به همان طريقى كه پدر دستورشان داده بود وارد ( مصر ) شدند چنان نبود كه ( اين دستور يعقوب ) كارى در برابر خدا براى ايشان انجام دهد ( و از خطر بىنيازشان كند ) جز آنكه خواسته‌اى در دل يعقوب بود كه ( بدينوسيله ) خواسته‌اش را انجام داد ، و براستى كه او داراى علمى بود كه ما به دو آموخته بوديم ولى بيشتر مردم نميدانند ( 68 ) .\r\n\r\n","description":"","footnote":"","page_name":" 258 ","page_number":260},
  {"content":"\r\n\r\n\r\nلغت :\r\nغنى : در لغت به معناى كفايت و بس بودن در مال و ثروت است . و گاهى در ضرورت شعر - غناء - بمدّ آمده . و « غناء » بكسر غين : كشيدن صدا است . و بفتح و مدّ به معناى كفايت است . و مشتقات ديگر آن نيز از همين معنى است مانند « مغانى » به معناى منزلها . زيرا به معناى اكتفاء كردن بدانها است ، و « غانية » نيز كه در مورد زن گويند بخاطر آن است كه به شوهر خود از ديگران اكتفاء مىكند ، و يا بزيبايى خود از آرايش اكتفاء مىكند .\r\n\r\nتفسير :\r\n « وَ قالَ يا بَنِيَّ لا تَدْخُلُوا . . . »  و چون آمادهء حركت بسوى مصر شدند يعقوب بدانها گفت : پسران من از يك در وارد مصر نشويد و از درهاى مختلف وارد شويد . . .\r\nو بگفته ابن عباس و حسن و قتادة و ضحاك و سدى و ابو مسلم : اين دستور يعقوب براى آن بود كه چون همگى برادر يكديگر و اولاد يك پدر بودند و از نظر جمال و كمال و شكل و هيئت نيز ممتاز بودند ترسيد چشم بخورند ، و مردم آنها را چشم بزنند ، و جبائى گفته است : موضوع چشم زدن و چشم زخم دليلى ندارد و منكر آن شده و از اينرو گفته است : يعقوب ترسيد مردم به آنها حسد ببرند و چون نيرو و قدرت آنها گوشزد سلطان مصر گردد از آنها بيمناك شود و آنها را بزندان افكنده و يا بقتل برساند .\r\nاما بسيارى از اهل تحقيق موضوع چشم زخم را ثابت كرده و حديثى نيز از پيغمبر - صلى اللَّه عليه و آله - در اينباره روايت كرده‌اند كه آن حضرت فرمود :\r\nچشم حق است و اثر دارد و چشم قله‌هاى كوه را فرود آورد . يعنى قدرت و اثر چشم به حدى است كه ميتواند قلهء مرتفع كوه را به زير آورد .\r\nو در حديث است كه آن حضرت براى حسن و حسين عليهما السلام دعاى چشم زخم ميخواند ، و براى دفع آن اين جملات را ميگفت :\r\n« اعيذ كما بكلمات اللَّه التامة من كل شيطان و هامة و من كل عين لامة »\r\n- يعنى شما را در پناه كلمات تامهء خدا قرار مىدهم از شر هر ديو و هر جنبنده‌اى و از شر هر چشم زخمى - و در روايت است كه ابراهيم عليه\r\n\r\n","description":"","footnote":"","page_name":" 259 ","page_number":261},
  {"content":"\r\n\r\nالسلام براى دفع چشم زخم و بلا از دو پسر خويش همين دعا را بر آنها ميخواند ، چنانچه موسى عليه السلام نيز دو پسر هارون را با همين كلمات تعويذ ميكرد ، و نيز روايت شده كه پسران جعفر بن ابى طالب سفيدرو بودند و اسماء بنت عميس به پيغمبر خدا عرض كرد : اى رسول خدا اينها چشم‌گير هستند و زود مورد اصابت چشم مردم قرار ميگيرند آيا وسيله‌اى براى دفع چشم زخم آنها تهيه كنم ؟ فرمود : آرى .\r\nو در روايت ديگرى است كه جبرئيل عليه السلام براى رسول خدا - صلى اللَّه عليه و آله - دعاى چشم زخم خواند و آن را تعليم آن حضرت كرد و دعا اين است : « بسم اللَّه أرقيك من كل عين حاسد اللَّه يشفيك » - بنام خدا تو را پناه مىدهم از شر چشم هر حسودى خدا شفايت دهد .\r\nو باز از رسول خدا - صلى اللَّه عليه و آله - روايت شده كه فرمود : اگر چيزى باشد كه بر قضا و قدر پيشى و سبقت گيرد همان چشم است .\r\nو در اينكه چگونه انسان مورد اصابت چشم قرار گرفته و باصطلاح چشم مىخورد ؟ از عمرو بن بحر جاحظ نقل كرده‌اند كه گفته است : اينمطلب قابل انكار نيست كه بعضى اجزاء غير مرئى و لطيف از چشمهاى بد ( و باصطلاح چشمهاى شور ) جدا مىشود و در طرف اثر مىكند ، و اين خاصيتى است كه در بعضى از چشمها است مانند خاصيتهايى كه در چيزهاى ديگر وجود دارد ، و به اين حرف اشكال شده است كه اگر چنين بود چرا در همه چيز اثر نميكرد و تنها در بعضى از موارد اين اثر را دارد . و ديگر آنكه همهء اجزاء اين جهان از جواهر است و جوهر در مثل خود يعنى در جواهر ديگرى اثر نميكنند . و ابو هاشم گفته : تأثير چشم كار خدا است كه روى برخى از مصالح آن را مؤثر قرار داده است . و قول قاضى نيز همين است . و سيد بزرگوار شريف رضى موسوى قدس اللَّه روحه در شرح اينمطلب كلامى دارد كه ذكر آن را مناسب ديدم ، آن بزرگوار ميگويد :\r\nخداى تعالى روى مصالحى كه خود ميداند نسبت به بندگانش رفتار مىكند ، و روى اينمطلب هيچ محال نيست كه تغيير دادن نعمت زيد مثلا براى عمر و مصلحت\r\n\r\n","description":"","footnote":"","page_name":" 260 ","page_number":262},
  {"content":"\r\n\r\nداشته باشد و چون وضع حال عمرو را ميداند كه اگر نعمت زيد را از وى نگيرد رو به دنيا آورده و از آخرت دور گردد ، و اگر آن را از زيد روى همان علتى كه ذكر كرديم بگيرد عوض آن را به دو ميدهد و دير يا زود جبران آن نعمت را مىكند . و بنا بر اين ممكن است حديث « چشم حق است » بر همين وجه تأويل و تفسير گردد . گذشته از از اينكه از حديث ديگرى كه از رسول خدا - صلى اللَّه عليه و آله - روايت شده از كلام آن حضرت استفاده مىشود كه وقتى چيزى در نظر بندگان خدا بزرگ آمد خداوند از قدر و ارزش آن چيز ميكاهد و كوچكش ميسازد . و بنا بر اين هيچ بعيد نيست كه حال بعضى از چيزها در اثر نگاه مردمان تغيير كند و همان بزرگ آمدن آن چيز در چشم مردم و جلب نظر و توجهى كه مىكند سبب دگرگونى وضع آن چيز گردد ، چنانچه در حديث است كه چون از شتر عضباء رسول خدا در مسابقه سبقت گرفتند - و تا بآنروز در هيچ مسابقه‌اى از آن شتر سبقت نگرفته بودند - حضرت فرمود : « بندگان خدا چيزى را بالا نبردند ( و بمقام بلند نرساندند ) جز آنكه خدا از مقام آن چيز كاست » و ممكن است اينكه دستور داده‌اند وقتى چيزى به چشم انسان خوش آمد و چشمگير شد آن چيز را در پناه خدا قرار داده و برسولخدا - صلى اللَّه عليه و آله - درود فرستند مصلحتى در اين كار باشد كه جلوى تغيير حالت آن چيز را بگيرد زيرا بيننده با اين عمل به خدا توجه كرده و به دو پناهنده مىشود و همين عمل حكايت از اين مىكند كه به دنيا توجه نداشته و بدان مغرور نشده است . پايان كلام شريف رضى قدس سره -  « وَ ما أُغْنِي عَنْكُمْ مِنَ اللَّهِ مِنْ شَيْءٍ »  و من نمىتوانم جلوى قضا و قدر خدا را بگيرم اگر مقدر شده باشد كه شما چشم بخوريد و يا ساير مقدرات .\r\n « إِنِ الْحُكْمُ إِلَّا لِلَّهِ عَلَيْهِ تَوَكَّلْتُ »  كه حكم فقط مخصوص خدا است و بر او توكل كنم كه او قادر است شما را از چشم زخم يا حسد مردمان حفظ كند و سالم به من برگرداند  « وَ عَلَيْهِ فَلْيَتَوَكَّلِ الْمُتَوَكِّلُونَ »  و توكل كنندگان بايد بر او توكل كنند و كارهاى خود را به دو واگذارند و به دو اعتماد كنند .\r\n\r\n","description":"","footnote":"","page_name":" 261 ","page_number":263},
  {"content":"\r\n\r\n « وَ لَمَّا دَخَلُوا مِنْ حَيْثُ أَمَرَهُمْ أَبُوهُمْ »  و چون مطابق دستور پدر از درهاى پراكنده و مختلف وارد شهر مصر گرديدند و گفته‌اند : مصر در آن روز چهار در داشت و اينها متفرق شده و هر دسته از يكى از آن چهار در وارد شدند .\r\n « ما كانَ يُغْنِي عَنْهُمْ مِنَ اللَّهِ مِنْ شَيْءٍ إِلَّا حاجَةً فِي نَفْسِ يَعْقُوبَ قَضاها »  و ورود آنها بمصر به اين ترتيب چنان نبود كه بتواند جلوى ارادهء خدا را نسبت بدانها بگيرد كه اگر فرضاً خدا مقدر كرده بود آنها مورد حسد و يا چشم زخم قرار گيرند اين عمل آنها از تقدير خدا جلوگيرى كند ، و خود يعقوب عليه السلام نيز به اين حقيقت آگاه بود ، جز اينكه دستورى كه يعقوب به آنها داد خواستهء قلبى او بود كه بدينوسيله خواستهء دل را انجام داد . و تشويش خاطر خود را از ناحيهء چشم خوردن فرزندان بدينوسيله - بر طرف كرد . و زجاج گفته است : معناى آيه اين است كه اگر مقدر شده بود آنها چشم بخورند در همان حال نيز كه به صورت پراكنده وارد مصر شدند چشم ميخوردند و ورود به حال پراكندگى يا به حال اجتماع در اين جريان تأثيرى نداشت .\r\n « وَ إِنَّهُ لَذُو عِلْمٍ لِما عَلَّمْناهُ »  و براستى كه يعقوب داراى يقين و معرفت به خدا بود بخاطر آنكه ما او را تعليم كرده بوديم و اين معنايى است كه مجاهد كرده و گفته است خداوند يعقوب را بعلم و دانش مدح و ستايش كرده و معناى آيه اين است كه با تعليم ما او داراى علم و دانش گرديد . و معناى ديگرى كه براى آيه گفته‌اند اين است كه هر چه را ما به دو ياد داده بوديم ميدانست و بدان عمل ميكرد ، زيرا اگر كسى چيزى را بداند ولى بدان عمل نكند همانند كسى است كه اصلا نميداند .\r\n « وَ لكِنَّ أَكْثَرَ النَّاسِ لا يَعْلَمُونَ »  جبائى گفته : يعنى بيشتر مردم مرتبهء يعقوب را در علم و دانش نميدانند ، و ابن عباس گفته : يعنى مردمان مشرك آنچه را خداوند به اولياء خود الهام مىكند نميدانند .\r\n\r\n","description":"","footnote":"","page_name":" 262 ","page_number":264},
  {"content":"\r\n\r\n\r\n[ سوره يوسف ( 12 ) : آيات 69 تا 76 
  ]\r\nوَ لَمَّا دَخَلُوا عَلى يُوسُفَ آوى إِلَيْهِ أَخاهُ قالَ إِنِّي أَنَا أَخُوكَ فَلا تَبْتَئِسْ بِما كانُوا يَعْمَلُونَ ( 69 ) فَلَمَّا جَهَّزَهُمْ بِجَهازِهِمْ جَعَلَ السِّقايَةَ فِي رَحْلِ أَخِيهِ ثُمَّ أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسارِقُونَ ( 70 ) قالُوا وَ أَقْبَلُوا عَلَيْهِمْ ما ذا تَفْقِدُونَ ( 71 ) قالُوا نَفْقِدُ صُواعَ الْمَلِكِ وَ لِمَنْ جاءَ بِهِ حِمْلُ بَعِيرٍ وَ أَنَا بِهِ زَعِيمٌ ( 72 ) قالُوا تَاللَّهِ لَقَدْ عَلِمْتُمْ ما جِئْنا لِنُفْسِدَ فِي الْأَرْضِ وَ ما كُنَّا سارِقِينَ ( 73 )\r\nقالُوا فَما جَزاؤُهُ إِنْ كُنْتُمْ كاذِبِينَ ( 74 ) قالُوا جَزاؤُهُ مَنْ وُجِدَ فِي رَحْلِهِ فَهُوَ جَزاؤُهُ كَذلِكَ نَجْزِي الظَّالِمِينَ ( 75 ) فَبَدَأَ بِأَوْعِيَتِهِمْ قَبْلَ وِعاءِ أَخِيهِ ثُمَّ اسْتَخْرَجَها مِنْ وِعاءِ أَخِيهِ كَذلِكَ كِدْنا لِيُوسُفَ ما كانَ لِيَأْخُذَ أَخاهُ فِي دِينِ الْمَلِكِ إِلاَّ أَنْ يَشاءَ اللَّهُ نَرْفَعُ دَرَجاتٍ مَنْ نَشاءُ وَ فَوْقَ كُلِّ ذِي عِلْمٍ عَلِيمٌ ( 76 )\r\n\r\n","description":"","footnote":"","page_name":" 263 ","page_number":265},
  {"content":"\r\n\r\n\r\nترجمه\r\nو چون بر يوسف در آمدند برادر خود ( ابن يامين ) را پيش خود جاى داد و به دو گفت : من برادر توأم و از آنچه برادران ميكردند غمگين مباش ( 69 ) و چون بارشان را بست جام پيمانه را در ميان بار برادرش ( ابن يامين ) گذارد سپس جارچى ( يوسف ) جار زد كه اى كاروانيان شما دزد هستيد ( 70 ) پسران يعقوب رو بدانها كرده گفتند : چه گم كرده‌ايد ( 71 ) گفتند : جام شاه را گم كرده‌ايم و هر كه آن را بياورد بار يك شتر ( مژدگانى ) دارد و من ضمانت ( پرداخت ) آن را ميكنم ( 72 ) گفتند : به خدا سوگند شما ميدانيد كه ما نيامده تا در اين سرزمين فساد كنيم و ما دزد نبوده‌ايم ( 73 ) پرسيدند : كيفرش چيست اگر دروغ بگوئيد ؟ ( 74 ) گفتند : كيفرش خود آن كسى است كه آن را در بار او پيدا كنيد كه خود او را ( بسزاى اين كار ) نگهداريد و ما ستمكاران را اين گونه كيفر دهيم ( 75 ) پس شروع كرد بجستجو از بارهاى آنها پيش از بار برادرش ( ابن يامين ) و سپس جام را از ميان بار برادرش بيرون آورد اين چنين براى يوسف تدبير كرديم كه حق نداشت در آئين شاه برادر خود را ( بدينگونه ) بگيرد مگر آنكه خدا بخواهد كه ما هر كه را بخواهيم بمرتبه‌هايى بالا بريم و بالاتر از هر دانشمندى دانشمندترى است ( 76 ) .\r\n\r\nشرح لغات :\r\nآوى الى منزله : يعنى در منزل خود جاى كرد .\r\nابتئاس : اندوه به خود راه دادن .\r\nسقاية : ظرف و جامى كه از آن بنوشند .\r\nعير : در اصل به معناى كاروان شتر يا الاغ بوده و تدريجاً بهر كاروانى « عير » گفته‌اند .\r\nزعيم : به معناى كفيل و ضامن است ، و رئيس هر قوم را نيز زعيم گويند .\r\n\r\nتفسير :\r\nخداى سبحان در اين آيات جريان ورود آنها را بر يوسف خبر داده است :\r\n « وَ لَمَّا دَخَلُوا عَلى يُوسُفَ آوى إِلَيْهِ أَخاهُ »  و چون برادران يوسف بر وى وارد شدند\r\n\r\n","description":"","footnote":"","page_name":" 264 ","page_number":266},
  {"content":"\r\n\r\nبرادر پدر و مادرى خود ( ابن يامين ) را پيش خود برد و در منزل خود جايش داد ، و از امام صادق عليه السلام روايت شده كه فرموده : چون برادران بنزد يوسف رفتند - گفتند : اين است كه آن برادرى كه دستور دادى او را همراه خود بياوريم ، يوسف آنها را در اين كار تحسين كرد و سپس مجلس ضيافتى براى آنها ترتيب داد و گفت : هر يك از شما با برادر مادرى خود بر سر يك خوان طعام بنشينيد ، آنها به ترتيب هر دو نفر بر سر يك خوان نشستند ، فقط ابن يامين بود كه تنها ماند ، يوسف پرسيد : تو چرا نمىنشينى ابن يامين گفت : تو فرمودى : هر يك با برادر مادريش سر يك خوان بنشينند و من در ميان اينها برادر مادرى ندارم ، يوسف پرسيد : مگر تو برادر مادرى نداشتى ؟ گفت :\r\nچرا . يوسف پرسيد : پس چه شد ؟ گفت : اينان ميگويند : گرگ او را دريده ؟ يوسف پرسيد : تو در فراق او چه اندازه اندوهناك هستى ؟ گفت : به اين اندازه كه خدا يازده پسر به من داد و نام هر يك را از نام آن برادر مشتق ساخته و نام او گذاردم ، يوسف گفت :\r\nبا اينوصف اساساً تو چگونه پيش زنان رفتى و لذت فرزند بردى ؟ ابن يامين گفت :\r\nمن پدر صالحى دارم كه او به من گفت : ازدواج كن شايد خداوند به تو فرزندى بدهد و زمين بتسبيح او سنگين گردد ، يوسف گفت : اكنون بيا و در كنار من بر خوان غذا جلوس كن ، برادران كه اين جريان را مشاهده كردند گفتند : براستى كه خداوند يوسف و برادرش را بر ما برترى داده تا جايى كه پادشاه او را بر خوان خود مىنشاند .\r\n « قالَ إِنِّي أَنَا أَخُوكَ »  يوسف خود را به دو معرفى كرد ، و بعضى گفته‌اند : يعنى يوسف به دو گفت : من بجاى آن برادرت كه هلاك شده هستم ، و به اين ترتيب او را دلدارى داد ولى خود را معرفى نكرد .\r\n « فَلا تَبْتَئِسْ بِما كانُوا يَعْمَلُونَ »  وهب و شعبى گفته‌اند : يعنى از آنچه در گذشته برادران با تو كرده‌اند محزون و غمگين مباش .\r\n « فَلَمَّا جَهَّزَهُمْ بِجَهازِهِمْ »  و چون آذوقهء آنها را داد و براى هر كدام بار شترى مقرر داشت .\r\n « جَعَلَ السِّقايَةَ فِي رَحْلِ أَخِيهِ »  دستور داد تا پيمانه را در بار برادرش بگذارند ،\r\n\r\n","description":"","footnote":"","page_name":" 265 ","page_number":267},
  {"content":"\r\n\r\nو اينكه خدا اين كار را به خود يوسف نسبت داد با اينكه غلامان اين كار را كردند بدان جهت است كه بدستور او انجام شده بود ، و برخى گفته‌اند : « سقاية » نام مشربه‌اى بود كه پادشاه در آن آشاميدنى مىنوشيد و در سالهاى قحطى بجاى پيمانهء آذوقه از آن استفاده ميكردند و بقول ابن زيد : از طلا بوده ، چنانچه از امام صادق عليه السلام نيز همين قول روايت شده . و ابن عباس و حسن گفته‌اند : از طلا و نقره مخلوط بود ، و عكرمة گفته : از نقره بوده ولى مرصّع بجواهرات بود .\r\n « ثُمَّ أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسارِقُونَ »  و بدينترتيب فرزندان يعقوب از مصر بيرون آمدند ، در اينوقت منادى ندا داد اى كاروانيان شما دزدانيد ، جبائى گفته : يكى از مأموران يوسف كه متوجه شد پيمانه گم شده و از جريان مطلع نبود اين ندا را كرد ، و اطلاع نداشت كه بدستور خود يوسف آن را در بار آن كاروان گذارده‌اند . و ابو مسلم گفته : خود يوسف دستور داد اين ندا را بكنند و منظورش از اينكه گفت : شما دزد هستيد اين نبود كه پيمانه را دزديده‌ايد ، بلكه منظورش اين بود كه شما بوديد كه يوسف را از پدرش دزديديد و در چاه انداختيد .\r\nو قول ديگر آنست كه اينجمله به صورت استفهام و پرسش صادر شده و همزهء استفهام از اول جمله ساقط شده ، يعنى آيا شما دزد هستيد ؟ مانند اينكه شاعر گفته :\r\n كذبتك عينك ام رأيت بواسط * غلس الظلام من الرباب خيالا « 1 » \r\nو مؤيد اين قول است روايتى كه هشام بن حكم از امام صادق عليه السلام روايت كرده كه آن حضرت فرمود : نه آنها دزدى كرده بودند و نه يوسف دروغ گفت .\r\nو اگر كسى بپرسد : چگونه براى يوسف جايز بود پدر و برادران خود را با اينعمل غمناك گرداند و آنها را بسرقت متهم سازد ؟ پاسخ آنست كه اين كار را كرد تا وسيله‌اى باشد براى نگهدارى برادرش و ممكن است اساساً اين كار را بدستور خداى تعالى انجام داده باشد . و در حديث است كه پيش از انجام اينعمل جريان را ببرادرش\r\n\r\n\r\n","description":"","footnote":"\r\n( 1 ) - آيا ديده‌ات به تو دروغ گفته يا در تاريكى آخر شب در شهر واسط خيالى از رباب بچشمت آمده ؟ شاهد در جملهء « كذبتك عينك » است كه در اصل « أكذبتك عينك » بوده .\r\n","page_name":" 266 ","page_number":268},
  {"content":"\r\n\r\nگفت تا آن را وسيله‌اى براى عملى كردن منظور خود سازد ، و در جايى كه اين مقدار غم و اندوه پدر و برادرانش موجب بر طرف ساختن اندوههاى بسيارى از همگان گردد بدون شك مورد تعلق مصلحت واقع شده و جايز خواهد بود . و اما مسئلهء اتهام بسرقت نيز درست نيست زيرا سبب پيدا شدن پيمانه در بار ابن يامين تنها سرقت نبود تا بگوئيم : چون پيمانه در بار او بود موجب اتهام او بسرقت ميشد بلكه چيزهاى ديگرى نيز غير از سرقت ممكنست سبب اين كار شده باشد ( مثل اينكه مأموران اشتباهاً و يا از روى فراموشى جام را در بار او نهاده باشند و يا احتمالات ديگر ) . بلى اين اشكال بر آن كسى كه اين كار را حمل بر سرقت او كرده با علم به اينكه آنان فرزندان پيمبران الهى بوده‌اند وارد مىشود .\r\n « قالُوا وَ أَقْبَلُوا عَلَيْهِمْ ما ذا تَفْقِدُونَ »  كاروانيان رو به نزديكان يوسف كرده گفتند : چه گم كرده‌ايد ؟\r\n « قالُوا نَفْقِدُ صُواعَ الْمَلِكِ   وَ لِمَنْ جاءَ بِهِ حِمْلُ بَعِيرٍ . . . »  گفتند : پيمانه و مشربهء شاه را گم كرده‌ايم و منادى شاه گفت : هر كس آن را بياورد يك بار شتر آذوقه نزد ما دارد و من ضامن آن هستم و كفالت آن را ميكنم .\r\n « قالُوا تَاللَّهِ لَقَدْ عَلِمْتُمْ ما جِئْنا لِنُفْسِدَ فِي الْأَرْضِ وَ ما كُنَّا سارِقِينَ »  برادران يوسف گفتند : اى مردم به خدا سوگند به خوبى دانسته‌ايد كه ما براى افساد در اين سرزمين نيامده‌ايم و هيچگاه دزد نبوده‌ايم ، و اينكه گفتند : شما دانسته‌ايد . . . با اينكه مردم مصر چنين علمى نداشتند ، معناى آن اينست كه از رفتار ما و داد و ستدى كه در اين چند بار با شما انجام داده‌ايم براى شما معلوم و آشكار شده كه ما اهل سرقت و دزدى نيستيم ، و برخى چون كلبى گفته‌اند : اشاره بكارى است كه قبل اين انجام داده بودند ، زيرا در سفر دومى كه آمدند كالايى را كه در بارهاى خود پيدا كردند ، و يوسف در بار - هاشان گذارده بود از ترس آنكه مبادا بدون اذن و اطلاع يوسف انجام شده باشد همه را بمصر برگرداندند ، و در اينوقت منظورشان از اين سخن آن بود كه در صورتى كه ما از آن كالاها اجتناب كرديم و آنها را بشما باز گردانديم شما به خوبى دانسته كه ما\r\n\r\n","description":"","footnote":"","page_name":" 267 ","page_number":269},
  {"content":"\r\n\r\nاهل سرقت و دزدى نيستيم زيرا كسى كه چيزى را بيابد و آن را به صاحبش بازگرداند سارق نيست . و قول ديگر آنست كه برادران يوسف وقتى وارد مصر شدند هر كدام دهان مركب و چهارپايى را كه همراه خود داشت بسته بود كه از زراعت مردم نخورند ، و اين گفتارشان اشاره به آن كار است .\r\nو از اين گفتار برادران معلوم مىشود كه رفتارى كه قبلا با يوسف كرده بودند در حال كودكى و كامل نبودن عقل از آنها سر زده بود زيرا با اين جمله كه گفتند :\r\n « ما جِئْنا لِنُفْسِدَ فِي الْأَرْضِ »  افساد در زمين را از خود نفى كرده و خود را افراد مصلح و صالحى ميدانستند .\r\n « قالُوا فَما جَزاؤُهُ إِنْ كُنْتُمْ كاذِبِينَ »  منادى يوسف گفت : سزاى دزدى چيست اگر شما در اين گفتارتان دروغگو باشيد ؟ و يا معناى جمله اين است كه سزاى آن كسى كه دزدى كرده چيست ؟\r\n « قالُوا جَزاؤُهُ مَنْ وُجِدَ فِي رَحْلِهِ فَهُوَ جَزاؤُهُ »  برادران گفتند : سزاى سرقت همان سارق است . يعنى همان كسى كه مال سرقت شده در بارش پيدا شود ، يعنى قانون در ميان بنى اسرائيل و پادشاه اين است كه سارق را مدت يك سال ببردگى برگيرند و نگهدارند - و اين معنايى است كه حسن و سدى و ابن اسحاق و جبائى گفته‌اند - و ضحاك گفته : كيفر دزد در قانون فرزندان يعقوب آن بود كه او را به خدمتكارى خود برگيرند و به اندازه سرقتى كه كرده بود به صورت بردگى پيش خود نگاه دارند ، و در قانون پادشاه مصر حكم وى آن بود كه او را زده و بضمانت او حكم كنند ، و قول ديگر آنست كه يوسف از آنها پرسيد : كيفر سارق در نزد شما چگونه است ؟ گفتند : كيفرش آنست كه خود او را بسزاى اين كار مأخوذ دارند .\r\n « كَذلِكَ نَجْزِي الظَّالِمِينَ »  و ما دزدان را اين گونه كيفر ميكنيم يعنى وقتى دزدى كرد به صورت بردگى در ميآيد ، و برخى گفته‌اند : اين جمله پاسخى است كه يوسف به برادران داد .\r\n « فَبَدَأَ بِأَوْعِيَتِهِمْ قَبْلَ وِعاءِ أَخِيهِ »  يوسف براى رفع تهمت قبل از بازرسى بار ابن\r\n\r\n","description":"","footnote":"","page_name":" 268 ","page_number":270},
  {"content":"\r\n\r\nيامين بارهاى برادران را بازرسى كرد .\r\n « ثُمَّ اسْتَخْرَجَها مِنْ وِعاءِ أَخِيهِ »  و سپس پيمانه را از بار برادرش بيرون آورد . و اينكه ابتداء بار آنها را بازرسى كرد براى اين بود كه اگر از اول بسراغ بار برادرش ابن يامين ميرفت آنان مىفهميدند كه خود او اين كار را كرده و پيمانه را در بار او نهاده است . . .\r\nدر اينوقت فرزندان يعقوب بسوى ابن يامين هجوم برده و گفتند : ما را رسوا و رو سياه كردى ؟ چه وقت اين پيمانه را برداشتى ؟ ابن يامين گفت : همان كسى كه پولها را در بار شما گذارد همان نيز اين پيمانه را در بار من گذارد .\r\n « كَذلِكَ كِدْنا لِيُوسُفَ »  يعنى ما اين راه را بيوسف الهام كرديم كه براى نگاه داشتن برادر پيش خود از اين راه استفاده كند ، و چنانچه فرزندان يعقوب در ابتداء با يوسف آن گونه رفتار كردند و آن نقشه را درباره‌اش كشيدند ما نيز سزاى آنها را اين گونه داديم ، و ربيع گفته : يعنى بيوسف الهام كرديم ، و ديگرى گفته : يعنى براى او تدبير كرديم .\r\n « ما كانَ لِيَأْخُذَ أَخاهُ فِي دِينِ الْمَلِكِ »  قتادة گفته : يعنى در قانون پادشاه مصر اين حكم نبود كه سارق را نزد خود نگهدارند و از اينرو يوسف نمىتوانست از روى قانون شاه مصر اين كار را بكند كه برادر خود را با اين تدبير نزد خود نگاه دارد . و ابن عباس گفته معناى  « فِي دِينِ الْمَلِكِ »  يعنى در سلطنت و قدرت شاه . . . و ديگرى گفته : يعنى در عادت و معمول او . و قول ديگر آنست كه گفته‌اند : چون يوسف از روى عدالت حكم ميكرد بدون اين حيله نمىتوانست در مورد سارق چنين فرمانى بدهد .\r\n « إِلَّا أَنْ يَشاءَ اللَّهُ »  يعنى مگر آنكه خدا بخواهد براى اين عمل يوسف عذرى قرار دهد . و برخى گفته‌اند : يعنى مگر آنكه خدا بخواهد يوسف را به اين كار مأمور سازد ، زيرا يوسف نمىتوانست بگويد : او برادر من است و بدون اين راه هم نمىتوانست او را نزد خود نگاه دارد چون عمل او ظلم محسوب ميشد ، و قانون خاندان يوسف آن بود كه دزد را به صورت بردگى نگاه دارند ، و قانون شاه و مصريان آن بود كه او را بزنند و غرامت مال را از وى بگيرند ، و يوسف عليه السلام روى گفتهء خودشان ابن يامين را نگاهداشت ، و مطابق همان گفتهء خودشان كه ميخواستند تا بدينوسيله سرقت را از\r\n\r\n","description":"","footnote":"","page_name":" 269 ","page_number":271},
  {"content":"\r\n\r\nخود نفى كنند رفتار كرد ، و منظور يوسف نيز همين بود و اين چيزى بود كه مورد مشيت خدا بود چون به أمر وى بود - و اين معنايى است كه حسن گفته - .\r\n « نَرْفَعُ دَرَجاتٍ مَنْ نَشاءُ »  و ما مقام هر كس را بخواهيم بوسيلهء مقام علم و نبوت بالا بريم چنانچه مقام يوسف را نسبت به برادران بالا برديم . و برخى گفته‌اند : يعنى بوسيلهء تقوى و توفيق و عصمت و الطاف جميل ديگر .\r\n « وَ فَوْقَ كُلِّ ذِي عِلْمٍ عَلِيمٌ »  و برتر از هر دانشمندى دانشمند ديگرى است كه از وى دانشمندتر و عالم‌تر است تا برسد بخداى تعالى كه علم او نسبت بهمهء معلومات ذاتى است و چيزى از تحت علم او خارج نيست ، و ديگر بالاتر از وى دانشمند و عالمى نيست .\r\n\r\n","description":"","footnote":"","page_name":" 270 ","page_number":272},
  {"content":"\r\n\r\n\r\n[ سوره يوسف ( 12 ) : آيات 77 تا 80 
  ]\r\nقالُوا إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ فَأَسَرَّها يُوسُفُ فِي نَفْسِهِ وَ لَمْ يُبْدِها لَهُمْ قالَ أَنْتُمْ شَرٌّ مَكاناً وَ اللَّهُ أَعْلَمُ بِما تَصِفُونَ ( 77 ) قالُوا يا أَيُّهَا الْعَزِيزُ إِنَّ لَهُ أَباً شَيْخاً كَبِيراً فَخُذْ أَحَدَنا مَكانَهُ إِنَّا نَراكَ مِنَ الْمُحْسِنِينَ ( 78 ) قالَ مَعاذَ اللَّهِ أَنْ نَأْخُذَ إِلاَّ مَنْ وَجَدْنا مَتاعَنا عِنْدَهُ إِنَّا إِذاً لَظالِمُونَ ( 79 ) فَلَمَّا اسْتَيْأَسُوا مِنْهُ خَلَصُوا نَجِيًّا قالَ كَبِيرُهُمْ أَ لَمْ تَعْلَمُوا أَنَّ أَباكُمْ قَدْ أَخَذَ عَلَيْكُمْ مَوْثِقاً مِنَ اللَّهِ وَ مِنْ قَبْلُ ما فَرَّطْتُمْ فِي يُوسُفَ فَلَنْ أَبْرَحَ الْأَرْضَ حَتَّى يَأْذَنَ لِي أَبِي أَوْ يَحْكُمَ اللَّهُ لِي وَ هُوَ خَيْرُ الْحاكِمِينَ ( 80 )\r\n\r\nترجمه :\r\nبرادران گفتند اگر او دزدى كرده ( تعجبى نيست كه ) برادرش نيز پيش از اين دزدى كرده بود ، يوسف اين حرف را در دل پنهان كرد و بايشان اظهار ننموده گفت : كار\r\n\r\n","description":"","footnote":"","page_name":" 271 ","page_number":273},
  {"content":"\r\n\r\nشما بدتر است و خدا داناتر است بدانچه شرح ميدهيد ( 77 ) گفتند : اى عزيز ( مصر ) همانا او پدرى دارد پير و سالخورده پس يكى از ماها را بجاى او نگاه‌دار كه ما تو را از نيكو كاران مىبينيم ( 78 ) يوسف گفت : پناه به خدا كه ما نگاه داريم جز آن كس كه متاع خود را نزد او يافته‌ايم و گرنه ستمگر خواهيم بود ( 79 ) و همين كه مأيوس شدند در خلوت ميان خود مشورت كردند بزرگشان گفت : مگر نميدانيد كه پدرتان از شما تعهدى خدايى گرفته ( كه او را همراه خود ببريد ) و پيش از اين نيز دربارهء يوسف كوتاهى كرديد من از اين سرزمين جدا نمىشوم تا پدرم به من اجازه دهد يا خدا در بارهء من حكم كند و او بهترين حاكمان است ( 80 ) .\r\n\r\nشرح لغات :\r\nيأس : قطع اميد از چيزى . و استيئاس نيز به همين معنى است .\r\nنجىّ : نجوى كردن و راز گفتن جمعى با هم .\r\nبرح الرجل : يعنى از جاى خود دور شد . ( و لن ابرح يعنى از اينجا دور نشوم ) .\r\n\r\nتفسير :\r\n « قالُوا إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ »  برادران يوسف گفتند : اگر ابن يامين دزدى كرده برادر مادرى او نيز پيش از اين سرقت كرده بود و بنا بر اين دزدى كردن او چيز تازه‌اى نيست و در اين كار اقتداء ببرادرش كرده است و اختلاف است كه منظورشان از اين نسبتى كه بيوسف دادند چه بوده است ؟\r\nاز ابن عباس و ضحاك و جبائى نقل شده كه گفته‌اند : يوسف در كودكى پيش از آنكه مادرش از دنيا برود در تحت كفالت و سرپرستى عمه‌اش بسر مىبرد ، و او يوسف را بسيار دوست ميداشت ، و همين كه بزرگ شد يعقوب خواست تا يوسف را از عمه‌اش باز گيرد و بنزد خود ببرد ، و آن زن بزرگترين فرزند اسحاق بود و كمر بند اسحاق كه ببزرگترين فرزندان او ميرسيد نزد آن زن بود ، و بالآخره براى نگاهدارى يوسف فكرى بخاطرش رسيد و كمر بند مزبور را آورده بكمر يوسف بست و مدعى شد كه يوسف كمر بند مزبور را دزديده است ، و چون قانون آنها اين بود كه شخص دزد را\r\n\r\n","description":"","footnote":"","page_name":" 272 ","page_number":274},
  {"content":"\r\n\r\nبجاى مال سرقت شده ببردگى مىگرفتند بدين ترتيب يوسف را نزد خود نگاه داشت و همين معنى از ائمهء بزرگوار ما عليهم السلام نيز روايت شده است .\r\nسعيد بن جبير و قتاده و ابن زيد گفته‌اند : يوسف بتى را از پدر مادرى خود دزديد و آن را شكسته در كوچه انداخت .\r\nسفيان بن عيينة و مجاهد گفته‌اند : مرغى را كه در خانهء يعقوب بود و يا تخم آن مرغ را در پنهانى برداشت و بسائل داد .\r\n « فَأَسَرَّها يُوسُفُ فِي نَفْسِهِ وَ لَمْ يُبْدِها لَهُمْ »  يوسف اين حرف را در دل خود پنهان كرد ، و به آنها اظهار نكرد و برويشان نياورد .\r\n « قالَ أَنْتُمْ شَرٌّ مَكاناً »  در دل گفت : شما در دزدى بدتريد كه برادرتان را از پدر دزديديد .\r\n « وَ اللَّهُ   أَعْلَمُ بِما تَصِفُونَ »  و خدا بدانچه حكايت ميكنيد داناتر است كه آيا براستى برادر او دزدى كرده يا نه ! يعنى شما از يوسف بدتريد زيرا او در داستان كمر بند تقصيرى نداشت و در موضوع صدقه دادن ، بدون اذن پدر صدقه نميداد و مقصر نبود ، اما شما هيچگونه عذرى در رفتارى كه با يوسف كرديد نداريد . و اين معنايى است كه زجاج براى اين جمله ذكر كرده است . و معناى ديگر آنست كه گفت كار شما بدتر است كه اقدام بظلم برادر و نافرمانى پدر كرديد و وضع شما پيش خدا بدتر از او است . يعنى اينمطلب را در دل گفت و سپس جملهء  « وَ اللَّهُ أَعْلَمُ بِما تَصِفُونَ »  را بر زبان راند .\r\nو حسن گفته است : آنها در اينموقع پيغمبر نبودند و پس از آن بنبوت رسيدند ، ولى صحيح در نزد ما آن است كه آنها هيچ زمان پيغمبر نبودند نه قبل از اين جريان و نه بعد از آن زيرا بعقيدهء ما پيغمبر آن كسى است كه هيچگاه عمل قبيحى از او سر نزند و بلخى گفته : آنها در اين حرفى كه زدند دروغ گفتند و روى اينجهت نمىشود گفت كه آنها پيغمبر بودند و ممكن است اسباط ( كه پيغمبر شدند ) غير از آنها بوده‌اند يا از فرزندان ايشان بوده‌اند .\r\n « قالُوا يا أَيُّهَا الْعَزِيزُ إِنَّ لَهُ أَباً شَيْخاً كَبِيراً فَخُذْ أَحَدَنا مَكانَهُ »  گفتند اى عزيز او را\r\n\r\n","description":"","footnote":"","page_name":" 273 ","page_number":275},
  {"content":"\r\n\r\nپدرى پير و سالخورده است پس يكى از ماها را بجاى او برگير ، و اين حرف را به صورت خواهش و استدعا گفتند چون ميدانستند او مستحق بازداشت است از اينرو خواهش كردند تا از روى شفقت نسبت به پدر پير و سالخورده‌اش ديگرى را بجاى او بازداشت كند ، و با اين لحن گفتند تا بلكه حسّ ترحم او را تحريك كرده و از اين راه استفاده كنند .\r\nو « كبيراً » به معناى بزرگى در سن است ، و بعضى گفته‌اند : يعنى در قدر و مقام بزرگ است و فرزند چنين شخص بزرگى را نبايد بازداشت كرد .\r\n « إِنَّا نَراكَ مِنَ الْمُحْسِنِينَ »  و ما تو را از كسانى مىبينيم كه بمردم نيكى مىكنى ، و يا نسبت بما در پيمانه و كشيدن آذوقه احسان كردى و كالاى ما را بازگرداندى و از ما ميهمانى كردى و اكنون نيز اين انتظار را داريم كه مانند گذشته بما احسان كنى .\r\nو معناى سوم آنست كه اگر اين خواهش ما را بپذيرى بما نيكى كرده‌اى ! يوسف نيز در جواب آنها گفت :\r\n « مَعاذَ اللَّهِ أَنْ نَأْخُذَ إِلَّا مَنْ وَجَدْنا مَتاعَنا عِنْدَهُ »  يعنى پناه به خدا مىبرم كه بىگناه را بجرم گناهكارى بازداشت كنم ، و اينكه فرمود : « مگر آن كس كه متاع خود را نزد او يافته‌ايم . . . » و نه فرمود « مگر آن كس را كه دزدى كرده » جهتش آن بود كه خواست سخن خلافى نگفته باشد و از دروغ احتراز كند .\r\n « إِنَّا إِذاً لَظالِمُونَ »  يعنى اگر اين كار را بكنيم ستمكار خواهيم بود ، و اين جمله دليل است بر اينكه مؤاخذهء بىگناه بجرم گناهكار ظلم و ستم است و هر كس اين كار را بكند ستمكار و ظالم است ، و خداى تعالى نيز هرگز چنين نخواهد كرد و از ظلم و ستم منزه و مبرا است .\r\n « فَلَمَّا اسْتَيْأَسُوا مِنْهُ »  و چون برادران از يوسف مأيوس گشتند كه درخواستشان را در مورد آزاد كردن ابن يامين بپذيرد .\r\n « خَلَصُوا نَجِيًّا »  با يكديگر خلوت كردند و بشور پرداختند كه با اين ترتيب آيا بدون ابن يامين بنزد پدر بازگردند يا همگى در مصر بمانند . و اين تعبير از الفاظى است كه در قرآن به كار رفته و گذشته از اينكه در حدّ اعلاى فصاحت است با كوتاهترين\r\n\r\n","description":"","footnote":"","page_name":" 274 ","page_number":276},
  {"content":"\r\n\r\nلفظ مطلب زيادى را فهمانده و شامل معناى بسيارى است .\r\n « قالَ كَبِيرُهُمْ »  بزرگشان از نظر سنّ « روبين » كه در ضمن خاله زادهء يوسف هم بود گفت . . . و او همان كسى است كه جلوى برادران را از قتل يوسف گرفت و اين قول قتادة و سدى و ضحاك و كعب است ، و مجاهد گفته : بزرگشان شمعون بود كه از نظر عقل و علم از آنها بزرگتر بود نه از نظر سن ، ولى بخاطر همان علم و عقل رئيس آنان محسوب ميشد ، و وهب و كلبى گفته‌اند : بزرگشان يهوذا بود كه عاقلترين آنها بود .\r\nو محمد بن اسحاق و همچنين على بن ابراهيم بن هاشم در تفسير خود : لاوى را بزرگشان دانسته‌اند ، و بهر صورت او گفت :\r\n « أَ لَمْ تَعْلَمُوا أَنَّ أَباكُمْ قَدْ أَخَذَ عَلَيْكُمْ مَوْثِقاً مِنَ اللَّهِ »  آيا نميدانيد كه پدرتان از شما وثيقه‌اى از جانب خدا گرفته است ، و منظورش همان وثيقه‌اى است كه يعقوب در وقت فرستادن ابن يامين از آنها گرفت و در آن وقت متذكرشان كرد .\r\n « وَ مِنْ قَبْلُ ما فَرَّطْتُمْ فِي يُوسُفَ »  و پيش از اين نيز دربارهء يوسف كوتاهى و تقصير كرديد و با پدرتان عهد كرديد كه او را سالم بنزد وى بازگردانيد ولى پيمان شكنى كرديد .\r\n « فَلَنْ أَبْرَحَ الْأَرْضَ »  من از اين سرزمين يعنى سر زمين مصر جدا نمىشوم و بيرون نميآيم .\r\n « حَتَّى يَأْذَنَ لِي أَبِي »  تا پدرم به من اجازه دهد كه بمانم يا باز گردم .\r\n « أَوْ يَحْكُمَ اللَّهُ لِي »  يا خدا دربارهء من حكم كند كه برادرم را در اينجا بگذارم و بيايم . و بعضى گفته‌اند : يعنى مرگم فرا رسد ، و ابو مسلم گفته : يعنى عذرى براى من فراهم سازد كه بتوانم آن عذر را نزد پدر آورم .\r\nو جبائى گفته : يعنى خدا وسيله‌اى سازد كه بتوانم بوسيلهء شمشير و جنگ از بازداشت برادرم جلوگيرى كنم .\r\n « وَ هُوَ خَيْرُ الْحاكِمِينَ »  و او بهترين حاكمان است كه جز به حق حكم نكند . و گويند : وى بدانها گفت : من اينجا ميمانم و شما اين آذوقه را بار كنيد و ببريد و جريان را بدانها گزارش دهيد .\r\n\r\n","description":"","footnote":"","page_name":" 275 ","page_number":277},
  {"content":"\r\n\r\n\r\n[ سوره يوسف ( 12 ) : آيات 81 تا 87 
  ]\r\nارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ وَ ما شَهِدْنا إِلاَّ بِما عَلِمْنا وَ ما كُنَّا لِلْغَيْبِ حافِظِينَ ( 81 ) وَ سْئَلِ الْقَرْيَةَ الَّتِي كُنَّا فِيها وَ الْعِيرَ الَّتِي أَقْبَلْنا فِيها وَ إِنَّا لَصادِقُونَ ( 82 ) قالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ عَسَى اللَّهُ أَنْ يَأْتِيَنِي بِهِمْ جَمِيعاً إِنَّهُ هُوَ الْعَلِيمُ الْحَكِيمُ ( 83 ) وَ تَوَلَّى عَنْهُمْ وَ قالَ يا أَسَفى عَلى يُوسُفَ وَ ابْيَضَّتْ عَيْناهُ مِنَ الْحُزْنِ فَهُوَ كَظِيمٌ ( 84 ) قالُوا تَاللَّهِ تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهالِكِينَ ( 85 )\r\nقالَ إِنَّما أَشْكُوا بَثِّي وَ حُزْنِي إِلَى اللَّهِ وَ أَعْلَمُ مِنَ اللَّهِ ما لا تَعْلَمُونَ ( 86 ) يا بَنِيَّ اذْهَبُوا فَتَحَسَّسُوا مِنْ يُوسُفَ وَ أَخِيهِ وَ لا تَيْأَسُوا مِنْ رَوْحِ اللَّهِ إِنَّهُ لا يَيْأَسُ مِنْ رَوْحِ اللَّهِ إِلاَّ الْقَوْمُ الْكافِرُونَ ( 87 )\r\n\r\n","description":"","footnote":"","page_name":" 276 ","page_number":278},
  {"content":"\r\n\r\n\r\nترجمه :\r\nبنزد پدرتان بازگرديد و بگوئيد : پدر جان ! پسرت دزدى كرد و ما جز بر آنچه دانستيم گواهى نداديم و ما با خبر از غيب نبوديم ( 81 ) و از مردم شهرى كه ما در آن بوديم و از كاروانى كه همراهشان آمديم بپرس كه ما راست مىگوييم ( 82 ) يعقوب گفت : بلكه نفسهاى شما چيزى را براى شما آراست پس صبرى نيكو بايد ، اميد است خدا همه‌شان را به من بازگرداند كه او دانا و فرزانه است ( 83 ) و روى از آنها بگردانيد و گفت : اى دريغا از يوسف ، و ديدگانش از غم و اندوه سفيد شد و آكنده از غم بود ( 84 ) ( پسران ) گفتند : به خدا آن قدر ياد يوسف ميكنى تا به حال مرگ بيفتى يا به هلاكت رسى ( 85 ) يعقوب گفت : شكايت درد دل و غم خود را فقط به خدا ميبرم و از خدا چيزها ميدانم كه شما نميدانيد ( 86 ) اى پسران من برويد و از يوسف و برادرش جستجو كنيد و از رحمت خدا مأيوس نباشيد كه جز مردمان كافر كسى از رحمت خدا مأيوس نگردد ( 87 ) .\r\n\r\nقرائت :\r\nاز ابن عباس قرائتى نقل شده كه « سرّق » - بضم سين و تشديد راء - قرائت كرده و از حسن و قتادة و عمر بن عبد العزيز نيز قرائت « روح اللَّه » بضم راء نقل شده است .\r\nو معناى قرائت « سرق » - بضم سين و تشديد راء - آن است كه نسبت دزدى به او داده شده است . و « روح اللَّه » بضم راء نيز ممكن است به معناى اين باشد كه از روحى كه از طرف خدا و لطف و هدايت و نعمت او است مأيوس نشويد .\r\n\r\nشرح لغات :\r\nقرية : زمينى است كه مسكنهاى زيادى را شامل شده باشد و اصل آن از قرى به معناى جمع است .\r\nكظم : تحمل اندوه و فرو بردن آن بدينگونه كه آن را در دل نگاه دارد و به كسى اظهار نكند .\r\n« تفتؤ » از - فتأ كذا - يعنى پيوسته فلان كار را انجام ميداد .\r\n\r\n","description":"","footnote":"","page_name":" 277 ","page_number":279},
  {"content":"\r\n\r\nحرض : مشرف بر هلاكت . و گفته مىشود « رجل حرض و حارض » يعنى فاسد الجسم و العقل و « أحرضه » يعنى او را فاسد كرد .\r\nبثّ : اندوهى است كه دارندهء آن قادر بر كتمان آن نيست .\r\nتحسس : به معناى تجسس است و در لفظ و معنى همانند آن است . و برخى ميان آن دو فرق گذارده و گفته‌اند : تجسس - با جيم - تفحص از امور پنهانى مردم است . و تحسس - به حاء - استماع خبر از احوال و اوضاع مردم است . و ابن عباس گفته : تحسس در خير استعمال شود و تجسس در شرّ .\r\nروح به معناى راحت و به معناى رحمت آمده است .\r\n\r\nتفسير :\r\nدر اين آيات خداى سبحان خبر ميدهد كه بزرگشان از نظر سن يا از نظر علم و دانش به ديگران گفت :\r\n « ارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ وَ ما شَهِدْنا إِلَّا بِما عَلِمْنا »  بنزد پدرتان بازگرديد و بوى بگوئيد پسرت بحسب ظاهر دزدى كرده و ما در نزد تو گواهى نميدهيم جز آنچه را ميدانيم كه پيمانهء شاه از ميان بار او در آمد . . . و از اين بيان معلوم مىشود كه آنها قطع نداشتند كه ابن يامين دزدى كرده ، و برخى گفته‌اند : يعنى ما در نزد پادشاه مصر به اينمطلب كه خود شخص دزد را بايد بجرم عملش بازداشت كرد گواهى نداديم جز بر طبق حكم و قانونى كه در اينباره اطلاع داشتيم و ميدانستيم كه حكمش همين است ، و از اينكه پسر تو دزدى كرده يا نه اطلاعى نداريم و همين قدر ميدانيم كه پيمانه در نزد او پيدا شد و در ظاهر حكم كردند كه وى دزد است . . .\r\nو اين سخن را در وقتى گفتند كه يعقوب بدانها گفت : پادشاه مصر نميدانسته است كه بايد خود شخص سارق را بسزاى سرقت بازداشت كند و اين قانون را از زبان شما شنيده است .\r\n « وَ ما كُنَّا لِلْغَيْبِ حافِظِينَ »  حسن و قتاده و مجاهد گفته‌اند : يعنى و ما در وقتى كه از تو خواستيم تا ابن يامين را بهمراه ما بفرستى خبر از آينده و غيب نداشتيم و نميدانستيم\r\n\r\n","description":"","footnote":"","page_name":" 278 ","page_number":280},
  {"content":"\r\n\r\nبچنين سرنوشتى دچار مىشود ، و ما منظورى جز خير و خوبى نداشتيم و اگر چنين چيزى ميدانستيم او را با خود بمصر نمىبرديم .\r\nو عكرمة گفته : يعنى ما از زير پرده و درون قضيه آگاه نيستيم و نميدانيم كه آيا حقيقتاً پسرت دزدى كرده يا بدروغ چنين نسبتى به او داده‌اند و ما همان مشاهدات خود را كه در ظاهر ديده‌ايم به تو گزارش ميدهيم . و ابن عباس گفته : يعنى ما از كارهاى پنهانى پسرت اطلاع نداشتيم ، فقط تا وقتى كه در حضور ما بود ما از وى محافظت ميكرديم ( كه دزدى نكند ) اما وقتى از نزد ما بخلوت ميرفت ما ديگر از وى اطلاعى نداشتيم كه چه مىكند ، و منظورشان اين بود كه او شبانه در وقتى كه ما خواب بوده‌ايم دزدى كرده كه ما نفهميده‌ايم . . . و در لغت « حمير » غيب به معناى شب است . و خلاصهء معنا اين است كه گفتند : ما نميدانيم او در شب و روز و رفت و آمدش چه ميكرد .\r\n « وَ سْئَلِ الْقَرْيَةَ الَّتِي كُنَّا فِيها »  يعنى و از اهل آن دهكده‌اى كه ما در آن بوديم بپرس . و چنانچه ابن عباس و ديگران گفته‌اند : منظور از قرية همان مصر است و عرب شهرها را نيز بنام قريه ميخوانند يعنى از هر يك از اهل مصر ميخواهى اين جريان را سؤال كن چون اينمطلب ميان آنها شيوع دارد و از هر كس بپرسى داستان را برايت نقل مىكند ، و سبب اينكه اين حرف را زدند براى آن بود كه بعضى از مردم مصر به همان نواحى كنعان آمده بودند .\r\n « وَ الْعِيرَ الَّتِي أَقْبَلْنا فِيها »  و از اهل همين كاروانى هم كه ما همراه آنان بوديم يعنى از همين مردم كنعان كه همسايگان تو هستند بپرس ، و اينمطلب را براى آن گفتند كه نزد يعقوب عليه السلام متهم بودند . و روى اين معنا كه گفتيم بايد در هر دو جا يعنى در  « وَ سْئَلِ الْقَرْيَةَ »  و در « العير » لفظ « اهل » را كه از نظر ادبى « مضاف » مىشود در تقدير گرفته و بگوئيم بخاطر ايجاز و معلوم بودن معنى حذف شده ، و معناى آيه چنانچه گفتيم اين است كه از اهل قريه و از اهل كاروان بپرس . . . و برخى گفته‌اند : احتياج به اين حذف و تقدير نيست بلكه يعقوب پيغمبر و داراى معجزه بود و مىتوانست بدون - واسطه به صورت خرق عادت و اعجاز از خود آن قريه و خود شتران سؤال كند و\r\n\r\n","description":"","footnote":"","page_name":" 279 ","page_number":281},
  {"content":"\r\n\r\nجواب بشنود .\r\n « وَ إِنَّا لَصادِقُونَ »  و ما در آنچه به تو مىگوييم راستگو هستيم . اينجا سخن برادر بزرگ و سفارشش ببرادران پايان مييابد . و پسران يعقوب بسوى كنعان حركت ميكنند .\r\n « قالَ بَلْ سَوَّلَتْ لَكُمْ أَنْفُسُكُمْ أَمْراً »  يعنى برادران پس از اين گفتگو بكنعان آمدند و جريان را بتفصيل براى پدر نقل كردند ، يعقوب هم گوش داد تا سخنان آنها كه تمام شد گفت : گمان نميكنم جريان اينطورى باشد كه شما مىگوييد بلكه نفسهاى شما كارى را برايتان جلوه داده و آراسته است . . .\r\n « فَصَبْرٌ جَمِيلٌ »  كار من اين است كه صبرى جميل پيشه سازم صبرى كه بىتابى در آن نباشد .\r\n « عَسَى اللَّهُ أَنْ يَأْتِيَنِي بِهِمْ جَمِيعاً »  اميد است خدا همه را يعنى يوسف و ابن يامين و روبيل را - يا شمعون يا لاوى يا يهوذا را طبق اختلافى كه بود - بنزد من بازگرداند .\r\n « إِنَّهُ هُوَ الْعَلِيمُ الْحَكِيمُ »  كه براستى او نسبت به بندگانش دانا و در تدبير كار خلق فرزانه و حكيم است .\r\n « وَ تَوَلَّى عَنْهُمْ »  يعنى چون خبر بازداشت ابن يامين را شنيد از شدّت اندوهى كه به او دست داد از فرزندان رو بگردانيد ، و خاطرهء يوسف در دل او تجديد شد زيرا بوسيلهء ابن يامين خود را در فراق يوسف تسلى و دلدارى ميداد .\r\n « وَ قالَ يا أَسَفى عَلى يُوسُفَ »  و گفت : اى دريغا - اى درازى اندوه من - بر يوسف .\r\nو از سعيد بن جبير نقل شده كه گفته است : خدا به اين امت در وقت مواجه شدن با مصيبت چيزى عطا كرده است كه به پيمبران پيش از ايشان عطا نكرده و آن ذكر :\r\n « إِنَّا لِلَّهِ وَ إِنَّا إِلَيْهِ راجِعُونَ »  است كه اگر به پيمبران عطا كرده بود بيعقوب ميداد كه گفت :\r\n « يا أَسَفى عَلى يُوسُفَ »  .\r\n « وَ ابْيَضَّتْ عَيْناهُ مِنَ الْحُزْنِ »  و ديدگانش از شدت اندوه و گريه سفيد شد و چون گريه بخاطر اندوه بوده است سفيد شدن چشم را به همان اندوه منسوب داشته است ، و از امام صادق عليه السلام پرسيدند : اندوه يعقوب در فراق يوسف چه اندازه بود ؟ فرمود :\r\n\r\n","description":"","footnote":"","page_name":" 280 ","page_number":282},
  {"content":"\r\n\r\nبه اندازهء اندوه هفتاد زن فرزند مردهء دلسوخته ، عرض شد : چگونه با اينكه به دو خبر داده بودند كه يوسف به تو باز ميگردد باز اينقدر اندوهناك بود ؟ فرمود : آن خبر را فراموش كرد .\r\nو مقاتل گفته : شش سال نابينا گرديد . و ديگرى گفته : نزديك شد كه نابينا گردد اما نابينا نشد بلكه ديگر به سختى چيزها را ميديد .\r\n « فَهُوَ كَظِيمٌ »  يعنى آكنده از غم و اندوه شده بود كه غصهء خود را فرو مىخورد و به كسى اظهار نميكرد و به زبان نميآورد ، و حضرت موسى بن جعفر عليهما السلام نيز به همين سبب به « كاظم » ملقب شد كه در دوران امامت خود اندوه و غصه‌هاى زيادى در دل فرو برد و به كسى اظهار نفرمود . و ابن عباس گفته : « كظيم » به معناى اندوهناك و گرفته است .\r\n « قالُوا تَاللَّهِ تَفْتَؤُا تَذْكُرُ يُوسُفَ »  فرزندان يعقوب بپدرشان گفتند : به خدا پيوسته ياد يوسف ميكنى .\r\n « حَتَّى تَكُونَ حَرَضاً »  ابن عباس و ابن اسحاق گفته‌اند : يعنى تا وقتى كه بيمار و فاسد العقل شوى ، و مجاهد گفته : يعنى تا نزديك مرگ شوى ، و قتادة و ضحاك گفته‌اند :\r\nيعنى تا وقتى پير و فرتوت شوى .\r\n « أَوْ تَكُونَ مِنَ الْهالِكِينَ »  يا از مردگان گردى . و اين سخن را از روى دلسوزى نسبت به پدر گفتند . و برخى گفته‌اند : بخاطر ناراحتى كه از گريهء او داشتند اين سخن را اظهار كردند زيرا راحتى آنها را سلب كرده بود .\r\n « قالَ إِنَّما أَشْكُوا بَثِّي وَ حُزْنِي إِلَى اللَّهِ »  يعقوب گفت : من اندوه خودم يا حاجت خودم و گرفتاريها و مشكلات زندگيم را در تاريكيهاى شب و اوقات خلوت به خدا فقط اظهار ميدارم و برخى گفته‌اند : « بث » اظهار اندوه است و « حزن » پنهان كردن آن است .\r\nو از رسول خدا - صلى اللَّه عليه و آله - روايت شده كه فرمود : جبرئيل بنزد يعقوب آمد و به دو گفت : خدا تو را سلام مىرساند و ميفرمايد : خوشحال باش و نويد داده ميگويد : بعزت خودم سوگند اگر آن دو مرده باشند براى تو زنده‌شان ميكنم . اكنون غذايى براى مستمندان آماده كن كه محبوبترين بندگان نزد من مسكينانند ، هيچ\r\n\r\n","description":"","footnote":"","page_name":" 281 ","page_number":283},
  {"content":"\r\n\r\nميدانى براى چه بينائيت را بردم و پشتت را ( از اندوه ) خم كردم ؟ براى آنكه گوسفندى ذبح كرديد و مسكينى كه روزه‌دار بود بنزد شما آمد و او را غذا نداديد ، از آن پس يعقوب هر گاه ميخواست غذا بخورد دستور ميداد تا كسى ندا كند هر مسكينى كه ميخواهد غذا بخورد بخانهء يعقوب بيايد و با او غذا بخورد . و هر گاه روزه ميگرفت دستور ميداد كسى ندا كند : هر كس روزه‌دار است با يعقوب افطار كند . و اين روايت را حاكم ابو عبد اللَّه حافظ در صحيح خود روايت كرده است .\r\n « وَ أَعْلَمُ مِنَ اللَّهِ ما لا تَعْلَمُونَ »  ابن عباس گفته : يعنى من ميدانم كه خواب يوسف راست است و او زنده است و مطابق آن خوابى كه ديده است به زودى شما در برابرش سجده خواهيد كرد ، و عطا گفته : يعنى از رحمت خدا و قدرتش چيزهايى ميدانم كه شما نميدانيد . و در كتاب « النبوة » بسندش از سدير صيرفى از امام باقر عليه السلام روايت كرده كه فرمود : يعقوب دعا كرد كه خداوند ملك الموت را نزد او بفرستد ، و چون ملك الموت بنزد يعقوب آمد و پرسيد چه حاجتى دارى ؟ يعقوب گفت : آيا روح يوسف را در ميان روحهايى كه بر گرفته‌اى ديدار كرده‌اى ؟ گفت : نه ، يعقوب دانست كه او زنده است .\r\n « يا بَنِيَّ اذْهَبُوا فَتَحَسَّسُوا مِنْ يُوسُفَ وَ أَخِيهِ »  اى پسران من برويد و از يوسف و برادرش ابن يامين جستجو كنيد . و سدى گفته : وقتى فرزندان رفتار پادشاه مصر را براى او نقل كردند يعقوب گفت : شايد وى يوسف باشد و از اينرو بدانها گفت : برويد و از او و برادرش جستجو كنيد ، يعنى برويد و از نزديك وضع آن دو را به بينيد و بپرسيد : نام پادشاه مصر چيست و آئينش چيست ؟ زيرا در دل من افتاده كه او يوسف است كه ابن - يامين را نزد خود نگاه داشته و اينكه او را طلبيد و پيمانه را در بارش نهاد براى همين بود كه او را نزد خود نگاه دارد .\r\n « وَ لا تَيْأَسُوا مِنْ رَوْحِ اللَّهِ »  و از رحمت او - يا بگفتهء ابن زيد از فرج و گشايش خدا - مأيوس نشويد .\r\n « إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ »  ابن عباس گفته : يعنى مؤمن هر چه\r\n\r\n","description":"","footnote":"","page_name":" 282 ","page_number":284},
  {"content":"\r\n\r\nرا از خدا مىبيند خير و خوبى خود ميداند ، در سختيها و بلا به دو اميدوار است ، و در فراخى و آسايش او را ستايش كرده و سپاس ميدارد ، ولى كافر اين گونه نيست .\r\nسؤال - چگونه در اين مدت طولانى با نزديكى مسافت خبر يوسف براى يعقوب مخفى ماند ، و چرا يوسف حال خود را بيعقوب خبر نداد تا دلش آرام گيرد و اندوهش بر طرف شود ؟\r\nجواب - جبائى گفته : علتش اين بود كه يوسف را بمصر بردند و بعزيز مصر فروختند ، و او نيز يوسف را بتوقف در خانه ملزم كرد ، و پس از آن نيز چند سال در زندان بود بطورى كه نامش از زبانها افتاد ، و وقتى هم كه توانست اين كار را انجام دهد در صدد بر آمد تا بطريقى خبر خود را به پدر رساند كه اطمينان بوصول آن داشته باشد ، زيرا ميترسيد اگر شخصى را مأمور كند كه مستقيماً اين خبر را بيعقوب برساند برادران مانع اين كار شوند و نگذارند ، و سيد مرتضى ( ره ) گفته است : ممكن است خداوند براى تشديد محنت يعقوب بيوسف وحى فرمود و از اينطريق مانع شد كه يوسف حال خود را به اطلاع پدر برساند و گرنه براى يوسف امكان اين كار بود كه بوسيله‌اى احوال خود را به پدر اطلاع دهد .\r\n\r\n","description":"","footnote":"","page_name":" 283 ","page_number":285},
  {"content":"\r\n\r\n\r\n[ سوره يوسف ( 12 ) : آيات 88 تا 93 
  ]\r\nفَلَمَّا دَخَلُوا عَلَيْهِ قالُوا يا أَيُّهَا الْعَزِيزُ مَسَّنا وَ أَهْلَنَا الضُّرُّ وَ جِئْنا بِبِضاعَةٍ مُزْجاةٍ فَأَوْفِ لَنَا الْكَيْلَ وَ تَصَدَّقْ عَلَيْنا إِنَّ اللَّهَ يَجْزِي الْمُتَصَدِّقِينَ ( 88 ) قالَ هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ إِذْ أَنْتُمْ جاهِلُونَ ( 89 ) قالُوا أَ إِنَّكَ لَأَنْتَ يُوسُفُ قالَ أَنَا يُوسُفُ وَ هذا أَخِي قَدْ مَنَّ اللَّهُ عَلَيْنا إِنَّهُ مَنْ يَتَّقِ وَ يَصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ ( 90 ) قالُوا تَاللَّهِ لَقَدْ آثَرَكَ اللَّهُ عَلَيْنا وَ إِنْ كُنَّا لَخاطِئِينَ ( 91 ) قالَ لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ ( 92 )\r\nاذْهَبُوا بِقَمِيصِي هذا فَأَلْقُوهُ عَلى وَجْهِ أَبِي يَأْتِ بَصِيراً وَ أْتُونِي بِأَهْلِكُمْ أَجْمَعِينَ ( 93 )\r\n\r\n","description":"","footnote":"","page_name":" 284 ","page_number":286},
  {"content":"\r\n\r\n\r\nترجمه :\r\nو چون بر يوسف در آمدند گفتند : اى عزيز ( مصر ) ما و كسانمان به سختى و قحطى دچار گشته‌ايم و كالايى ناچيز نزد تو آورده‌ايم و تو پيمانه را بر ما تمام كن و بما احسان فرما كه خدا بخشندگان را پاداش نيكو دهد ( 88 ) گفت : هيچ ميدانيد كه وقتى نادان بوديد با يوسف و برادرش چه كرديد ( 89 ) گفتند : آيا تو يوسفى ؟ گفت : ( آرى ) من يوسفم ، و اين ( هم ) برادر من است كه خدا بر ما منت گذارده و براستى كه هر كس تقوى پيشه سازد و صبر كند خداوند پاداش نيكو كاران را ضايع و تباه نسازد ( 90 ) گفتند به خدا سوگند كه خدا تو را بر ما برترى داد و ما خطا كار بوديم ( 91 ) يوسف گفت :\r\nاكنون ملامتى بر شما نيست . خدا شما را ميآمرزد كه او مهربانترين مهربانان است ( 92 ) اين پيراهن مرا ببريد و بر روى صورت پدرم بيندازيد كه بينا مىشود و سپس با خاندانتان همگى را نزد من آريد ( 93 ) .\r\n\r\nشرح لغات :\r\nاز جاء : به معناى ريختن و دفع اندك اندك . و « بضاعة مزجاة » يعنى - كالايى اندك و ناقص .\r\nتثريب : توبيخ و ملامت . و برخى گفته‌اند : به معناى افساد و تقرير گناه است .\r\nو ابو عبيدة گفته : اصل آن به معناى افساد است . و ثعلب گفته : « اثرب فلان على فلان » يعنى فلان كس گناهان فلانى را يك يك برايش بر شمرد .\r\n\r\nتفسير :\r\n « فَلَمَّا دَخَلُوا عَلَيْهِ »  فرزندان يعقوب بدنبال دستور پدر بسوى مصر حركت كردند و چون بمصر رسيده و بر يوسف در آمدند .\r\n « قالُوا يا أَيُّهَا الْعَزِيزُ مَسَّنا وَ أَهْلَنَا الضُّرُّ »  در اثر قحطى و بى آذوقه‌گى ، ما و كسانمان بگرسنگى و سختى دچار گشته‌ايم . و برخى گفته‌اند : از هلاكت چهارپايان خود و سختيهاى ديگرى كه به آنها رسيده بود شكايت كردند .\r\n « وَ جِئْنا بِبِضاعَةٍ مُزْجاةٍ »  و كالايى كه بوسيلهء آن روزگار ميگذرانديم و قوت خود\r\n\r\n","description":"","footnote":"","page_name":" 285 ","page_number":287},
  {"content":"\r\n\r\nمىساختيم و كفايت ما را نميكرد بنزد تو آورده‌ايم . و برخى گفته‌اند : يعنى جنس نامرغوبى است كه در برابرش چيز ناقصى بيشتر بما ندهند ( و ارزشى ندارد ) . و قول ديگر آنست كه « مزجاة » به معناى قليل و اندك است و اختلاف است كه كالاى مزبور چه بوده ؟\r\nعكرمه و ابن عباس گفته‌اند : درهم‌هايى بوده نامرغوب و مغشوش كه براى خريد آذوقه و خوراكى مصرف نمىشد و كسى قبول نميكرد . و از ابن مليكة نقل شده كه گفته است :\r\nكالاى مزبور چند عدد جوال پاره و ريسمانهاى پوسيده و مقدارى اثاث كهنه و بىارزش بود . و عبد اللَّه بن حارث گفته كالاى عربها يعنى : پشم و روغن بوده . و كلبى و مقاتل گفته‌اند : صنوبر و حبة الخضراء « 1 » بوده ، و سعيد بن جبير گويد : پول نامرغوبى بوده .\r\nو حسن گفته : كشك بوده . و ضحاك گفته : كفش و چرم و يا كوبيدهء « مقل » « 2 » بوده است .\r\n « فَأَوْفِ لَنَا الْكَيْلَ »  پيمانهء ما را مانند سالهاى گذشته تمام بده و به متاع اندك ما در اين سال نگاه نكن .\r\n « وَ تَصَدَّقْ عَلَيْنا »  و كالا يا پول نامرغوب ما را بجاى كالاى مرغوب بپذير و به حساب جنس مرغوب بما آذوقه بده . و ابن جريج و ضحاك گفته‌اند : يعنى با دادن برادرمان بر ما احسان فرما .\r\n « إِنَّ اللَّهَ يَجْزِي الْمُتَصَدِّقِينَ »  كه خدا نيكوكاران پاداش بهتر عطا كند . و در كتاب « النبوة » بسندش از طربال از امام صادق عليه السلام روايت كرده كه فرمود : يعقوب نامه‌اى بيوسف نوشت به اين مضمون : بسم اللَّه الرحمن الرحيم . اين نامه‌اى است بعزيز مصر دادگستر و كسى كه در معامله پيمانهء كامل دهد ، از طرف يعقوب بن اسحاق بن -\r\n\r\n\r\n","description":"","footnote":"\r\n( 1 ) - صنوبر نام چند نوع درخت است كه در لغت نامه‌ها و فرهنگ‌ها ذكر شده ، و حبة - الخضراء نيز بگفتهء فرهنگ عميد : درختى است شبيه درخت پسته كه آن را پستهء وحشى هم ميگويند ميوهء آن را به فارسى بنگلك گويند و از آن ترشى درست كنند . از برگهاى آن نيز رنگ سرخى بدست ميآيد كه در رنگرزى به كار رود ، از تنهء آن سقز ميگيرند به اين جهت درخت سقز هم ميگويند .\r\nبه عربى بطم يا حبة الخضراء ميگويند و در فارسى بنك هم گفته شده .\r\n( 2 ) - مقل نام صمغ درختى است كه در سواحل بحر عمان و هندوستان ميرويد .\r\n( فرهنگ عميد )\r\n","page_name":" 286 ","page_number":288},
  {"content":"\r\n\r\nابراهيم خليل الرحمن همان ابراهيمى كه نمرود آتشى فراهم كرد تا او را بسوزاند و خدا آن آتش را بر او سرد و سلامت كرد ، و از آن نجاتش داد ، اى عزيز بدان كه ما خاندانى هستيم كه پيوسته بلا و گرفتارى از جانب خدا بر ما شتابان بوده تا ما را در فراخى و سختى بيازمايد ، و اكنون بيست سال است كه مصيبتهاى پى در پى به من رسيده ، نخست آنكه پسرى داشتم كه نامش را يوسف گذارده بودم و دلخوشى من از ميان فرزندان ديگرم به او بود ، و او نور چشم و ميوهء دلم بود تا اينكه برادران ديگرش كه از طرف مادر با او جدا بودند از من خواستند وى را بهمراه ايشان براى بازى بفرستم ، صبحگاهى او را همراهشان كردم و رفتند ، و شامگاه گريه‌كنان پيش من آمدند و پيراهن او را بخونى دروغى رنگين كرده و اظهار داشتند كه گرگ او را خورده است فقدان او اندوه مرا زياد كرد و از فراغش گريه‌ها كردم تا جايى كه چشمانم از اندوهش سفيد شد ، و او برادرى داشت كه من به او دلخوش بودم و همدم من بود ، و هر گاه ياد يوسف ميافتادم او را به سينه ميگرفتم و همين سبب ميشد قدرى از اندوهم تسكين يابد تا اينكه برادرانش گفتند : تو از ايشان خواسته‌اى و دستور داده‌اى او را همراه خود بمصر بياورند و اگر نياورند آذوقه به آنها نخواهى داد ، من هم او را فرستادم تا گندم براى ما بياورند ولى چون بازگشتند او را با خود نياوردند و اظهار كردند كه وى پيمانهء مخصوص شاه را سرقت كرده با اينكه ما خاندانى هستيم كه دزدى نمىكنيم ، و بدين ترتيب او را نزد خود بازداشت كردى و مرا بفراغش مبتلا ساختى و اندوهم را در دوريش سخت كردى تا آنجا كه پشتم از اين پيش آمد خم شد و مصيبتم بزرگ شد اضافه بر مصيبتهاى پى در پى ديگرى كه بر من رسيده ، اكنون بر من منت بگذار و او را آزاد كن و از زندان نجاتش ده و سهم گندم ما را پاك كن در قيمت آن سخت نگير و پيمانهء ما را كامل گردان و در آزادى و فرستادن خاندان ابراهيم شتاب فرما .\r\nفرزندان يعقوب نامه را آورده و در قصر سلطنتى بدست يوسف دادند و گفتند :\r\n « يا أَيُّهَا الْعَزِيزُ مَسَّنا وَ أَهْلَنَا الضُّرُّ . . . »  تا به آخر آيه - و سپس ادامه داده گفتند : برادرمان ابن يامين را بما باز ده و اين هم نامه‌اى است كه پدر ما يعقوب در اينباره نوشته و از تو\r\n\r\n","description":"","footnote":"","page_name":" 287 ","page_number":289},
  {"content":"\r\n\r\nآزادى او را درخواست كرده است و با اين ترتيب با آزادى وى بر ما منت بگذار ! يوسف نامهء يعقوب را گرفت و آن را بوسيد و بر ديده نهاد و سپس گريست تا حدّى كه پيراهنى كه بر تن داشت از اشك چشمش تر شد آن گاه بدانها رو كرده گفت :\r\n « هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ »  هيچ ميدانيد دربارهء يوسف چه كرديد و چگونه او را بخوارى كشانده از پدر دور كرديد و او را در چاه افكنده و خواستيد بقتل برسانيد و سپس او را ببهايى اندك فروختيد ؟ و دربارهء برادرش چه كرديد كه او را از يوسف جدا كرديد و ميان آن دو جدايى افكنديد تا به حدى خوارش كرديد كه وقتى با شما تكلم ميكرد همانند شخص ذليلى بود كه در برابر شخص مقتدر و نيرومند قرار گيرد ؟ . . . ولى نامى از پدر با آن همه مصيبتهايى كه به دو رسيده بود بر زبان نياورد بخاطر تعظيم مقام وى و به جهت آنكه ميدانست اين مصيبتها بخاطر علوّ درجه و رفعت مقام و منزلتش در پيشگاه خدا بوى رسيده است .\r\nو ابن انبارى گفته : اين جمله استفهامى است كه منظور از آن بزرگ كردن داستان بوده يعنى هيچ ميدانيد چه جرم بزرگى را مرتكب شده و چه عمل زشتى انجام داده‌ايد ؟ رحم خود را قطع كرده و حق آن را تباه و ضايع كرديد . . . و اين مثل آنست كه كسى به ديگرى بگويد : هيچ ميدانى نافرمانى چه كسى را كرده‌اى ؟\r\nو اين آيه مصداق همان گفتارى است كه خدا بيوسف فرمود :  « لَتُنَبِّئَنَّهُمْ بِأَمْرِهِمْ هذا وَ هُمْ لا يَشْعُرُونَ »  « 1 » - وقتى بيايد كه تو آنها را بكارشان آگاه سازى و آنها درك نمىكنند .\r\n « إِذْ أَنْتُمْ جاهِلُونَ »  در وقتى كه شما نادان بوديد ، ابن عباس گفته : يعنى كودك بوديد ، و حسن گفته : يعنى جوان بوديد ، يعنى شما اين كار را وقتى كرديد كه بنادانى كودكان و در عنفوانى جوانى بوديد در آن وقتى كه جهالت بر انسان غالب است . و اينكه جهل آنها را به زمان كودكى و جوانى منسوب داشت و نسبت جهل در همان وقت به آنها نداد براى آن بود كه ايشان در آن روز كه يوسف اين سخنان را ميگفت از\r\n\r\n\r\n","description":"","footnote":"\r\n( 1 ) - آيهء 15 همين سوره .\r\n","page_name":" 288 ","page_number":290},
  {"content":"\r\n\r\nكردهء خويش توبه كرده و پشيمان بودند ، و اين جمله را نيز براى آن گفت كه راه عذرى نشان آنها داده و بهانه‌اى براى رفتار گذشته‌شان بدست آنها بدهد كه بوسيلهء آن از خود دفاع كنند ، و اين حدّ اعلاى كرم و بزرگوارى بود كه ضمن اغماض و گذشت از اذيت و آزارشان راه عذرى هم به آنها ياد داد و دنبال همين گفتار بود كه گفتند : « آيا تو يوسفى ؟ » و گويند : همين كه يوسف بدانها فرمود : هيچ ميدانيد كه با يوسف چه كرديد ؟\r\nدنبالش تبسمى كرد ، برادران كه در خلال اين ت بسم چشمشان بدندانهاى زيباى يوسف افتاد كه همچون مرواريد ميدرخشيد او را بيوسف تشبيه كرده و گفتند :\r\n « أَ إِنَّكَ لَأَنْتَ يُوسُفُ »  آيا تو يوسفى ؟ و قول ديگر آن است كه تاج سلطنتى را از سر برداشت و برادران او را شناختند .\r\n « قالَ أَنَا يُوسُفُ »  گفت : آرى من يوسفم . و اينكه تصريح بنام خود كرد و نگفت :\r\n« من اويم » تا با ذكر نام صريح خود عظمت ظلم و ستمى را كه برادران به او كردند ياد آورى كند و مثل آن بود كه بگويد : آرى من همان ستمديده‌اى هستم كه حرمت او را شكستيد و قصد كشتنش را داشتيد ، و با همان اظهار صريح نام خويشتن اين مطالب را هم به آنان گوشزد فرمود و از اين رو دنبالش گفت :\r\n « وَ هذا أَخِي »  يعنى اين هم برادر مظلوم و ستمديدهء من است كه همانند من بوى ستم رسيد .\r\n « قَدْ مَنَّ اللَّهُ عَلَيْنا »  كه خداوند آن فراق طولانى ما را بوصال مبدّل كرد ، و بعضى گفته‌اند : يعنى خدا با اعطاء هر چيزى كه در دنيا و آخرت است بر ما منت گذارد .\r\n « إِنَّهُ مَنْ يَتَّقِ وَ يَصْبِرْ فَإِنَّ اللَّهَ لا يُضِيعُ أَجْرَ الْمُحْسِنِينَ »  كه براستى هر كس از خدا بترسد و در برابر مصيبتها و همچنين گناهان صبر و تحمل داشته باشد خداوند پاداش او را ضايع و تباه نسازد .\r\n « قالُوا تَاللَّهِ لَقَدْ آثَرَكَ اللَّهُ عَلَيْنا »  گفتند : به خدا سوگند كه خدا تو را به حلم و دانش و عقل و زيبايى و سلطنت بر ما برترى و مزيت داده است .\r\n\r\n","description":"","footnote":"","page_name":" 289 ","page_number":291},
  {"content":"\r\n\r\n « وَ إِنْ كُنَّا لَخاطِئِينَ »  و ما نيز در اين كارهايى كه كرديم جز افرادى خطا كار و گنهكار نبوده‌ايم . و اين جمله دليل بر آنست كه آنها از كردهء خود پشيمان بودند و حاضر بانجام امثال آن اعمال نبودند .\r\n « قالَ لا تَثْرِيبَ عَلَيْكُمُ الْيَوْمَ »  يوسف گفت : امروز ديگر بر شما ملامت و توبيخى در كارهاى گذشته‌اى كه انجام داديد نيست .\r\n « يَغْفِرُ اللَّهُ لَكُمْ »  خدا گناهانتان را ميآمرزد و من از خدا براى شما آمرزش ميخواهم .\r\n « وَ هُوَ أَرْحَمُ الرَّاحِمِينَ »  و او مهربانترين مهربانان است نسبت بعفو و گذشت از گناهان گذشتهء شما ، و برخى گفته‌اند : يعنى خدا در مورد رفتارى كه با من كرد و مرا بسلطنت و پادشاهى رسانيد أرحم الراحمين است . و منظور از « يوم » نيز در آيه كه فرمود  « لا تَثْرِيبَ عَلَيْكُمُ الْيَوْمَ »  بگفتهء بعضى نه اينكه همان روزى بود كه يوسف با آنها سخن ميگفت ، بلكه منظور زمانى است كه همهء اوقات را فرا ميگيرد ، مانند قول شاعر كه گفته :\r\n فاليوم يرحمنا من كان يغبطنا * و اليوم نتبع من كانوا لنا تبعاً \r\nيعنى پيوسته ( در هر وقت ) بما رحم كند كسى كه غبطهء ما را مىخورد . و هميشه پيروى كنيم از كسى كه پيرو ما باشد . و برخى گفته‌اند : جملهء  « لا تَثْرِيبَ عَلَيْكُمُ »  مربوط بكلام قبلى است و  « الْيَوْمَ يَغْفِرُ اللَّهُ لَكُمْ »  كلام جداگانه‌اى است و يوسف عليه السلام آن را به صورت دعا ايراد فرموده يعنى خدايتان در اينروز بيامرزد .\r\n « اذْهَبُوا بِقَمِيصِي هذا فَأَلْقُوهُ عَلى وَجْهِ أَبِي يَأْتِ بَصِيراً »  اين پيراهن مرا ببريد و بر روى پدرم بيندازيد كه بينا گردد . گويند : هنگامى كه يوسف خود را به برادران معرفى كرد از پدرش پرسيد و گفت : پس از من چه كرد ؟ گفتند : چشمانش را از دست داد ، اين وقت بود كه يوسف گفت : پيراهن مرا ببريد . . .\r\n « وَ أْتُونِي بِأَهْلِكُمْ أَجْمَعِينَ »  و چون پدرم بينا شد با همهء خاندانتان بنزد من آئيد . و اين معجزه‌اى بود از يوسف كه جز از راه وحى اطلاع نداشت كه چون پيراهن\r\n\r\n","description":"","footnote":"","page_name":" 290 ","page_number":292},
  {"content":"\r\n\r\nرا بر روى يعقوب بيندازند بينا مىشود . و گويند : يوسف بدانها گفت : پيراهن مرا بايد آن كسى براى پدر ببرد كه بار اول برد . يهودا گفت : من بودم كه پيراهن را آغشته به خون براى او بردم و به دو گفتم : گرگ يوسف را خورد . يوسف گفت : پس تو پيراهن را براى او ببر و هم چنان كه غمگينش ساختى اكنون خورسندش كن و به دو بگو : كه يوسف زنده است . يهودا پيراهن را گرفت و هم چنان سر و پاى برهنه به راه افتاد ، و مسافت مصر تا كنعان هشتاد فرسخ بود و آذوقه‌اى كه يهودا همراه داشت هفت گردهء نان بود كه پيش از تمام شدن نانها خود را بكنعان و بنزد پدر رسانيد . و ما سرگذشت اين پيراهن را پيش از اين بيان داشتيم .\r\nو احدى بسندش از انس بن مالك از رسول خدا - صلى اللَّه عليه و آله - روايت كرده كه وقتى نمرود ابراهيم را در آتش انداخت جبرئيل يك قطعه فرش و پيراهنى از بهشت براى ابراهيم آورد ، و پيراهن را در برش كرده و روى فرش او را نشانيد و خود نيز در كنارش نشسته شروع بگفتگوى با او كرد . ابراهيم عليه السلام آن پيراهن را باسحاق پوشانيد و اسحاق نيز بيعقوب پوشانيد ، و يعقوب هم بيوسف داد ، و آن را در ظرفى از نقره به شكل نى قرار داد و به گردن يوسف انداخت ، و هنگامى كه در چاه افتاد آن پيراهن به همان وضع در گردنش بود . و ابن عباس گفته : وقتى در چاه قرار گرفت آن ظرف نقره‌اى را در آورد و همان پيراهنى را كه در آن بود بيرون آورد . . . ، تا به آخر داستان .\r\nو مجاهد گفته : جبرئيل بيوسف دستور داد كه پيراهنت را براى يعقوب بفرست كه بوى بهشت در آن پيراهن است و بر هيچ دردمند و بيمارى نيفتد جز آنكه از آن بيمارى نجات يافته و بهبودى پيدا كند .\r\n\r\n","description":"","footnote":"","page_name":" 291 ","page_number":293},
  {"content":"\r\n\r\n\r\n[ سوره يوسف ( 12 ) : آيات 94 تا 98 
  ]\r\nوَ لَمَّا فَصَلَتِ الْعِيرُ قالَ أَبُوهُمْ إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ ( 94 ) قالُوا تَاللَّهِ إِنَّكَ لَفِي ضَلالِكَ الْقَدِيمِ ( 95 ) فَلَمَّا أَنْ جاءَ الْبَشِيرُ أَلْقاهُ عَلى وَجْهِهِ فَارْتَدَّ بَصِيراً قالَ أَ لَمْ أَقُلْ لَكُمْ إِنِّي أَعْلَمُ مِنَ اللَّهِ ما لا تَعْلَمُونَ ( 96 ) قالُوا يا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئِينَ ( 97 ) قالَ سَوْفَ أَسْتَغْفِرُ لَكُمْ رَبِّي إِنَّهُ هُوَ الْغَفُورُ الرَّحِيمُ ( 98 )\r\n\r\nترجمه :\r\nو چون كاروان ( از مصر ) بيرون آمد پدرشان يعقوب گفت : براستى كه من بوى يوسف را مىشنوم اگر نسبت فساد عقل ( يا كج رأيى ) به من ندهيد ( 94 ) گفتند : به خدا تو در گمراهى ( و كج رأيى ) ديرين خود هستى ( 95 ) و چون بشير ( مژده دهنده ) آمد پيراهن را به صورت او افكند بينا گرديد و گفت : مگر بشما نگفتم كه من ( از لطف و كرم ) خدا چيزها ميدانم كه شما نميدانيد ( 96 ) گفتند : پدر جان ( از خدا ) براى گناهان ما آمرزش بخواه كه براستى ما خطا كار بوده‌ايم ( 97 ) گفت : در آيندهء نزديكى براى شما از پروردگارم آمرزش خواهم خواست كه محققاً او آمرزنده و مهربان است ( 98 ) .\r\n\r\n","description":"","footnote":"","page_name":" 292 ","page_number":294},
  {"content":"\r\n\r\n\r\nشرح لغات :\r\nفصل : به معناى قطع است . و به حاكم نيز كه فيصل ميگويند براى آنست كه كارها را فيصله دهد .\r\nتفنيد : سست پنداشتن و تضعيف رأى است . و « فند » به معناى ضعف رأى است و گويند : اصل اين لغت به معناى فساد آمده . چنانچه نابغه در شعر خود گفته :\r\n الا سليمان اذ قال المليك له * قم فى البرية فاحدوها عن الفند « 1 » \r\n\r\nتفسير :\r\n « وَ لَمَّا فَصَلَتِ الْعِيرُ »  و چون قافله از مصر بيرون آمد و بسوى شام به راه افتاد .\r\n « قالَ أَبُوهُمْ »  پدرشان يعقوب بفرزندانش كه پيش او بودند گفت :\r\n « إِنِّي لَأَجِدُ رِيحَ يُوسُفَ »  من بوى يوسف را مىشنوم . از امام صادق عليه السلام روايت شده كه فرمود : يعقوب در فلسطين بوى پيراهن يوسف را از فاصلهء مسير ده شب راه شنيد . و ابن عباس گفته : از مسير هشت شب راه بوى او را استشمام كرد . و حسن گفته : از هشتاد فرسخى آن را استشمام نمود . و اصم گفته : از مسير يك ماه . ابن عباس گويد : بادى وزيد و بوى پيراهن يوسف را بمشام يعقوب رسانيد ، و دنبال آن گفته :\r\nباد صبا از خداى تعالى اجازه گرفت كه قبل از رسيدن بشير و آوردن پيراهن يوسف بوى آن را بمشام يعقوب برساند و خداوند اجازه‌اش داد ، و از اينرو است كه هر غمناكى بباد صبا اندوهش را تخفيف دهد . و شاعران در وصف آن شعرها گفته‌اند مانند اين شعر :\r\n فان الصبا ريح اذا ما تنسمت * على نفس مهموم تجلّت همومها « 2 » \r\n\r\n\r\n","description":"","footnote":"\r\n( 1 ) - شعر مزبور را نابغة در مدح نعمان بن منذر پادشاه حجاز در زمان خود گفته و قبل از آن اين شعر است كه ميگويد :\r\n و لا أرى فاعلا فى الناس يشبهه * و لا احاشى من الاقوام من احد \r\nيعنى فاش ميگويم و از كسى هم پروا ندارم كه در مردم كسى نظير او نمىبينم جز سليمان كه خدا به دو فرمود : در روى زمين قيام كن و از فساد جلوگيرى كن .\r\n( 2 ) - باد صبا بادى است كه چون بر جان غمناكى بوزد غمهايش را بر طرف سازد . مترجم گويد : در اشعار شعراى پارسى زبان نيز در توصيف صبا بدين مضمون اشعار زيادى گفته‌اند\r\n","page_name":" 293 ","page_number":295},
  {"content":"\r\n\r\n « لَوْ لا أَنْ تُفَنِّدُونِ »  ابن عباس و مجاهد گفته‌اند : يعنى اگر مرا بسفاهت منسوب نكنيد ، و ابن اسحاق گفته : يعنى اگر رأيم را ضعيف ندانيد ، و سعيد بن جبير و سدى و ضحاك گفته‌اند : يعنى اگر دروغگويم نخوانيد ، و همين معنا از ابن عباس نيز نقل شده و حسن و قتاده گفته‌اند : يعنى اگر پيرم نناميد ، يعنى اگر نگوئيد : او پيرى است كه خرف شده و در اثر كهولت عقلش را از دست داده .\r\n « قالُوا تَاللَّهِ إِنَّكَ لَفِي ضَلالِكَ الْقَدِيمِ »  يعنى از روى دلسوزى به دو گفتند : تو به همان افراط سابق خود در محبت يوسف باقى هستى ، و همان آرزوهاى بى جا را دربارهء او دارى كه پس از مرگ زنده شود و پيش تو آيد . و اين معنا از حسن و قتاده نقل شده ، و مقاتل گفته يعنى در همان شقاوت دنيايى و ديرين خود دربارهء يوسف باقى هستى ( كه با اندوه يوسف روز و شب خود را بگذرانى ) .\r\n « فَلَمَّا أَنْ جاءَ الْبَشِيرُ »  و چون بشير آمد كه بگفتهء ابن عباس همان يهوذا و يا مالك بن ذعر بود .\r\n « أَلْقاهُ عَلى وَجْهِهِ فَارْتَدَّ بَصِيراً »  پيراهن يوسف را بر صورت يعقوب انداخت و بينا گرديد ، و ضحاك گفته : پس از نابينايى بينا شد ، و پس از ضعف و ناتوانى توانا و نيرومند گرديد ، و پس از پيرى جوانى به دو بازگشت ، و به بشير ( مژده رسان ) گفت :\r\nنميدانم چه پاداشى به تو بدهم - و سپس درباره‌اش دعا كرده گفت - : خدا سختيهاى مرگ را بر تو آسان گرداند .\r\n « قالَ أَ لَمْ أَقُلْ لَكُمْ إِنِّي أَعْلَمُ مِنَ اللَّهِ ما لا تَعْلَمُونَ »  يعقوب بدانها گفت : مگر بشما نگفتم كه من ميدانم خداوند خواب يوسف را تعبير مىكند و سختيها را بوسيلهء صبر و بردبارى از پيمبران خود دور گرداند ولى شما اينها را نميدانستيد ، و حسن گفته :\r\n\r\n\r\n","description":"","footnote":"\r\n( از آن جمله حافظ گويد :\r\n از صبا هر دم مشام جان ما خوش مىشود * آرى آرى طيب انفاس هواداران خوش است \r\nو ناصر خسرو گويد :\r\n برنا كند صبا بفسون اكنون * اين پير گشته صورت برنا را \r\n","page_name":" 294 ","page_number":296},
  {"content":"\r\n\r\nخداى سبحان يعقوب را از زنده بودن يوسف آگاه ساخت ولى جاى او را بوى خبر نداده بود .\r\n « قالُوا يا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئِينَ »  گفتند : اى پدر براى گناهان ما از خدا آمرزش بخواه كه ما در آنچه كرده‌ايم خطا كار بوده‌ايم .\r\n « قالَ سَوْفَ أَسْتَغْفِرُ لَكُمْ رَبِّي . . . »  ابن عباس و طاووس گفته‌اند : علت اينكه يعقوب در همان حال براى آنها طلب آمرزش نكرد اين بود كه ميخواست در سحر شب جمعه براى آمرزش آنها دعا كند ( و آن وقت را براى استجابت دعاى خود دربارهء آنها انتخاب كرد كه دعا زودتر باجابت رسد ) . و همين معنى از امام صادق عليه السلام نيز روايت شده . و ابن مسعود و ديگران گفته‌اند : استغفار گناه آنها را بوقت سحر موكول داشت چون آن وقت باستجابت دعا نزديكتر است ، و در حديث ديگرى نيز از امام صادق عليه السلام همين معنى روايت شده است . و وهب گفته : بيش از بيست سال در هر شب جمعه براى آنها طلب آمرزش كرد . و بعضى گفته‌اند : بيست سال تمام يعقوب بدرگاه خدا مىايستاد و دعا ميكرد و آمرزش پسران را از خدا ميخواست و فرزندانش نيز پشت سرش بصف ميايستادند و آمين ميگفتند تا خدا توبه‌شان را قبول كرد . و روايت شده كه جبرئيل عليه السلام دعاى زير را تعليم يعقوب كرد كه براى اينمنظور بخواند :\r\n« يا رجاء المؤمنين لا تخيب رجائى ، و يا غوث المؤمنين اغثنى و يا عون المؤمنين اعنى ، يا حبيب التوابين تب علىّ و استجب لهم » « 1 »\r\n\r\n\r\n","description":"","footnote":"\r\n( 1 ) - يعنى اى اميد مؤمنان اميدم را مبدل بنوميدى مكن ، و اى فرياد رس مؤمنان بفريادم برس ، واى كمك مؤمنان كمكم ده ، و اى دوست دار توبه كنندگان توبه‌ام را بپذير و دعاى اينان را مستجاب فرما .\r\n","page_name":" 295 ","page_number":297},
  {"content":"\r\n\r\n\r\n[ سوره يوسف ( 12 ) : آيات 99 تا 102 
  ]\r\nفَلَمَّا دَخَلُوا عَلى يُوسُفَ آوى إِلَيْهِ أَبَوَيْهِ وَ قالَ ادْخُلُوا مِصْرَ إِنْ شاءَ اللَّهُ آمِنِينَ ( 99 ) وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً وَ قالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا وَ قَدْ أَحْسَنَ بِي إِذْ أَخْرَجَنِي مِنَ السِّجْنِ وَ جاءَ بِكُمْ مِنَ الْبَدْوِ مِنْ بَعْدِ أَنْ نَزَغَ الشَّيْطانُ بَيْنِي وَ بَيْنَ إِخْوَتِي إِنَّ رَبِّي لَطِيفٌ لِما يَشاءُ إِنَّهُ هُوَ الْعَلِيمُ الْحَكِيمُ ( 100 ) رَبِّ قَدْ آتَيْتَنِي مِنَ الْمُلْكِ وَ عَلَّمْتَنِي مِنْ تَأْوِيلِ الْأَحادِيثِ فاطِرَ السَّماواتِ وَ الْأَرْضِ أَنْتَ وَلِيِّي فِي الدُّنْيا وَ الْآخِرَةِ تَوَفَّنِي مُسْلِماً وَ أَلْحِقْنِي بِالصَّالِحِينَ ( 101 ) ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ أَجْمَعُوا أَمْرَهُمْ وَ هُمْ يَمْكُرُونَ ( 102 )\r\n\r\n","description":"","footnote":"","page_name":" 296 ","page_number":298},
  {"content":"\r\n\r\n\r\nترجمه :\r\nو چون بر يوسف در آمدند پدر و مادر خويش را نزد خود جاى داد ، و گفت : بمصر در آئيد كه انشاء اللَّه در امان خواهيد بود ( 99 ) و پدر و مادرش را بر سرير ( سلطنت ) بالا برد و همگى براى او سجده‌كنان به رو در افتادند ، و ( يوسف ) گفت : پدر جان اين بود تعبير خواب پيشين من كه خداى من آن را محقق كرد و به من احسان كرد كه از زندان بيرونم آورد و شما را از باديه ( بدينجا ) آورد پس از آنكه شيطان ميان من و برادرانم جدايى افكند كه براستى پروردگار من هر چه را بخواهد ( نسبت به بندگانش ) لطف دارد ( و كارهاى آنها را از روى كرم و لطف اداره مىكند ) و براستى كه او دانا و فرزانه است ( 100 ) پروردگارا به من سلطنت بخشيدى و تعبير خوابها را به من آموختى ، آفرينندهء آسمانها و زمينى ، و تو در دنيا و آخرت مولاى من هستى مرا مسلمان بميران و بشايستگانم قرين فرما ( 101 ) و اين خبرهاى غيب است كه آن را به تو وحى ميكنيم و تو در وقتى كه ( فرزندان يعقوب ) همدست شده بودند ( و براى يوسف ) نقشه ميكشيدند نزد ايشان نبودى ( 102 ) .\r\n\r\nتفسير :\r\n « فَلَمَّا دَخَلُوا عَلى يُوسُفَ »  يعنى پس از آنكه يعقوب با خاندانش از ديار خود حركت كرده و بمصر آمدند بر يوسف در آمدند . و در حديثى كه ابن محبوب بسند خود از امام باقر عليه السلام روايت كرده آن حضرت فرمود : يعقوب به فرزندانش گفت :\r\nهمين امروز بار سفر را ببنديد و با همهء خاندان خود حركت كنيد ، خاندان وى با يعقوب و خالهء يوسف كه ام يامين بود حركت كردند و بخاطر سرورى كه داشتند راه را بسرعت پيمودند و پس از نه روز بمصر رسيدند ، و چون بمصر وارد شدند و بخانهء سلطان وارد شدند يوسف پدر خود را در آغوش كشيد و گريست ، سپس پدرش يعقوب را با خاله‌اش بر سرير سلطنت نشانيد آن گاه بدرون خانه رفت و سرمه بر چشم كشيده و روغن ( و عطريات ) بر تن ماليد و جامهء سلطنت پوشيده بنزد آنان آمد ، آنها كه يوسف را در آن شكل ديدند براى تعظيم يوسف و شكرانهء نعمتى كه خدا به آنها داده\r\n\r\n","description":"","footnote":"","page_name":" 297 ","page_number":299},
  {"content":"\r\n\r\nبود بسجدهء شكر افتادند ، و يوسف در تمام آن بيست سال ( كه از پدر دور شده بود ) از روغن ( و عطريات ) استفاده نميكرد و سرمه به چشم نكشيده بود و بوى خوشى استعمال نمىنمود تا آن روز كه خداوند وسيلهء ديدار او را با پدر و برادران فراهم ساخت .\r\nو گويند : يوسف بهمراه ( بشير ) دويست مركب با ساير لوازم سفر بكنعان فرستاد و از آنها خواست همهء خاندان خود را همراه خويش بمصر ببرند ، و چون يعقوب بنزديك مصر رسيد يوسف با لشگريان خود و مردم مصر باستقبال پدر آمد ، يعقوب كه آن منظره را مشاهده كرد بيهودا گفت : اين فرعون مصر است ؟ يهودا گفت : نه ، اين فرزندت يوسف است .\r\nو كلبى گفته : يوسف و يعقوب در جايى كه يك روز راه تا مصر فاصله داشت يكديگر را ديدار كردند ، و چون نزديك يكديگر رسيدند يعقوب ابتداى بسلام كرده گفت : « السلام عليك يا مذهب الاحزان » - سلام بر تو اى بر طرف كنندهء اندوهها - .\r\nو در كتاب « النبوة » بسندش از هشام بن سالم از امام صادق عليه السلام روايت كرده كه فرمود : چون يعقوب بمصر آمد يوسف براى استقبال پدر بيرون آمد و چون پدر را ديدار كرد خواست كه براى احترام پدر پياده شود ولى آن شوكتى را كه داشت مشاهده كرد و پياده نشد و چون بيعقوب سلام كرد جبرئيل بر وى نازل شده گفت : اى يوسف خداوند جل جلاله ميفرمايد : شكوه و جلالى كه داشتى مانع شد كه باحترام بندهء صالح من پياده شوى ! اكنون دستت را باز كن ، و چون دستش را گشود نورى از ميان انگشتانش بيرون آمد ، يوسف پرسيد : جبرئيل اين چه بود ؟ پاسخ داد : بسزاى عملى كه با يعقوب كردى و به احترام او پياده نشدى هرگز از صلب تو پيغمبرى بوجود نخواهد آمد .\r\n « آوى إِلَيْهِ أَبَوَيْهِ »  پدر و مادرش را نزد خود آورد و پيش خود جاى داد و بيشتر مفسران گفته‌اند : منظور پدرش يعقوب و خاله‌اش مىباشد كه خاله را در اينجا مادر ناميده است چنانچه عمو را پدر ناميده در آنجا كه فرمود :  « وَ إِلهَ آبائِكَ إِبْراهِيمَ وَ إِسْماعِيلَ وَ \r\n\r\n","description":"","footnote":"","page_name":" 298 ","page_number":300},
  {"content":"\r\n\r\n إِسْحاقَ »  « 1 » زيرا مادرش در ولادت ابن يامين از دنيا رفت و يعقوب خالهء او را به ازدواج خويش در آورد ، ولى ابن اسحاق و جبائى گفته‌اند : مادرش زنده بود و منظور همان پدر و مادر حقيقى يوسف مىباشد ، و حسن گفته : مادرش راحيل زنده شد تا براى يوسف سجده كند و خواب يوسف تعبير كند .\r\n « وَ قالَ ادْخُلُوا مِصْرَ إِنْ شاءَ اللَّهُ آمِنِينَ »  و پيش از ورود بمصر بدانها گفت : بمصر در آئيد كه انشاء اللَّه در امان خواهيد بود . و علت ذكر اين بيان آن بود كه پيش از آن از پادشاهان مصرى ترس داشتند و بدون اجازه و اذن آنها نمىتوانستند بدانجا وارد شوند ، وهب گفته : روزى كه آنها وارد مصر شدند جمعاً هفتاد و سه نفر بودند و هنگامى كه با موسى از مصر بيرون آمدند بيش از ششهزار و پانصد و هفتاد نفر مرد در ميان آنها بود .\r\n « وَ رَفَعَ أَبَوَيْهِ عَلَى الْعَرْشِ »  و پدر و مادرش را بخاطر احترام و بزرگداشتشان بر - سرير سلطنت بالا برد .\r\n « وَ خَرُّوا لَهُ سُجَّداً »  و همه بعنوان احترام يوسف برو در افتادند ، و در آن زمان رسم اين بود كه براى احترام بزرگتر سجده ميكردند و در شريعت آنها سجده براى غير خدا جايز بود ولى براى امت اسلام سجده مخصوص خدا گشت و در مورد احترام بزرگان بجاى سجده بسلام مأمور شدند كه تحيت اهل بهشت است . - و اين قولى است كه از قتاده و زجاج نقل شده - و كلبى گفته : سجدهء آنها خم شدن به حال ركوع بود چنانچه عجمها در وقت احترام بزرگان خود انجام ميدهند ، و از ابن عباس نقل شده كه گفته است : سجدهء آنها سجدهء شكر براى خدا بود چنانچه مردمان صالح خدا در وقت تجديد نعمت ، سجدهء شكر ميكنند و ضمير در « له » به خدا بر ميگردد يعنى با مشاهدهء آن نعمت براى خدا سجدهء شكر كردند منتهى در وقت سجده رو به يوسف كردند ، چنانچه گفته مىشود « صلى للقبلة » يعنى رو به قبله نماز خواند . و همين معنى از امام صادق عليه السلام نيز روايت شده .\r\n\r\n\r\n","description":"","footnote":"\r\n( 1 ) - سورهء بقره آيهء 133 .\r\n","page_name":" 299 ","page_number":301},
  {"content":"\r\n\r\nعلى بن ابراهيم گفته : محمد بن عيسى براى من حديث كرد كه يحيى بن اكثم از موسى بن محمد بن على بن موسى مسائلى پرسيد ، و موسى بن محمد آن مسائل را به حضرت هادى عليه السلام عرضه كرد و جواب خواست ، و از آن جمله اين مسئله بود كه پرسيد : آيا يعقوب و فرزندانش براى يوسف سجده كردند با اينكه پيغمبر بودند ؟\r\nحضرت هادى عليه السلام در پاسخ فرمود : اما سجدهء يعقوب و فرزندانش ، براى يوسف نبود بلكه سجدهء آنها از روى اطاعت خدا انجام شد و ضمناً احترامى هم براى يوسف كردند چنانچه ( در داستان خلقت آدم عليه السلام ) سجدهء فرشتگان براى آدم اطاعت پروردگار و احترام آدم عليه السلام بود ، و از اينرو يعقوب و فرزندان او و يوسف همگى براى شكرانهء اين نعمتى كه خدا بدانها عطا كرده بود و همگى را در كنار هم جمع كرده و گرد آورده بود سجده كردند ، و شاهد اين معنى آن بود كه يوسف در دعاى خود گفت :  « رَبِّ قَدْ آتَيْتَنِي مِنَ الْمُلْكِ . . . »  تا به آخر آيه .\r\n « وَ قالَ يا أَبَتِ هذا تَأْوِيلُ رُءْيايَ مِنْ قَبْلُ »  و يوسف گفت : پدر جان اين تعبير خواب و تصديق آن رؤيايى بود كه پيش از اين من ديده بودم .\r\n « قَدْ جَعَلَها رَبِّي حَقًّا »  و پروردگار من آن را در بيدارى تحقق بخشيد ، و حسن گفته : ميان خواب يوسف و تعبير آن هشتاد سال طول كشيد ، و عبد اللَّه بن شوذب گفته : هفتاد سال طول كشيد ، و از سلمان فارسى و عبد اللَّه بن شداد نقل شده كه گفته‌اند :\r\nفاصلهء ميان آن دو چهل سال بود ، و كلبى گفته : بيست و دو سال بود ، و ابن اسحاق گفته : هيجده سال فاصله شد . و همين ابن اسحاق گفته : يوسف از زن عزيز سه فرزند پيدا كرد بنامهاى افرايم و ميشا ، و رحمة كه همسر ايوب گرديد . و فاصلهء ميان يوسف و موسى چهار صد سال بود .\r\n « وَ قَدْ أَحْسَنَ بِي إِذْ أَخْرَجَنِي مِنَ السِّجْنِ »  و پروردگار من به من احسان فرمود كه مرا از زندان بيرون آورد .\r\n « وَ جاءَ بِكُمْ مِنَ الْبَدْوِ »  و شما را از باديه بدينجا آورد ، زيرا آنها در باديه ساكن بودند و گوسفندان خود را در آنجا مىچرانيدند ، و در آن چند سال قحطى و خشكسالى\r\n\r\n","description":"","footnote":"","page_name":" 300 ","page_number":302},
  {"content":"\r\n\r\nمواشى و چهار پايانشان هلاك شد ، و خدا بدينوسيله كه آنها را بنزد يوسف بمصر برد توانگرشان ساخت ، و اينكه يوسف عليه السلام در ميان نعمتها تنها بيرون آمدن از زندان را ذكر فرمود و نامى از نجات از چاه بميان نياورد براى بزرگوارى او بود كه نخواست از رفتار برادران سخن بميان آورد ، و بعضى گفته‌اند : براى آن بود كه موضوع خلاصى از زندان براى يوسف مهمتر بود و مدت توقف او در زندان طولانىتر و محنتش در آنجا بيشتر بود .\r\n « مِنْ بَعْدِ أَنْ نَزَغَ الشَّيْطانُ بَيْنِي وَ بَيْنَ إِخْوَتِي »  پس از اينكه شيطان ميان من و برادرانم افساد كرد و برادرى ما را بهم زد ، و ابن عباس گفته : يعنى بوسيلهء حسد و رشگ در كار ما داخل شد .\r\n « إِنَّ رَبِّي لَطِيفٌ لِما يَشاءُ »  كه براستى پروردگار من در تدبير كار بندگانش بر طبق مشيت خود لطيف است ، و مشكل را بر ايشان آسان گرداند ، و بلطف او است كه اين نعمتها براى ما آماده گشته و فراق ما مبدل بوصال و جدايى ما به اجتماع تبديل شده .\r\nازهرى گويد : لطيف از نامهاى خدا است كه معناى آن رفيق و مهربان نسبت ببندگان است . و ديگرى گفته : لطيف آن كسى است كه خواستهء انسان را از روى مهربانى بوى برساند ، و قول ديگر آنست كه لطيف : يعنى دانا و عالم به جزئيات و ريزه كارى هاى امور .\r\n « إِنَّهُ هُوَ الْعَلِيمُ الْحَكِيمُ »  و براستى كه او داناى بهمهء چيزها و فرزانه و حكيم در تدبير هر كارى است .\r\nدر كتاب « النبوة » بسندش از امام صادق عليه السلام روايت كرده كه فرمود :\r\nيعقوب بيوسف فرمود : پسر جان ! براى من بگو برادران با تو چه كردند ؟\r\nيوسف گفت : پدر جان مرا از بيان اين داستان معذور دار ، يعقوب او را سوگند داد كه برايم بيان كن . يوسف اظهار كرد كه برادران مرا گرفته و بر سر چاهم نشاندند آن گاه گفتند : پيراهنت را بيرون آور ، بدانها گفتم : شما را سوگند مىدهم به آبروى پدرم يعقوب كه پيراهن مرا بيرون نياوريد و عورتم را آشكار نكنيد ، در اينوقت يكى\r\n\r\n","description":"","footnote":"","page_name":" 301 ","page_number":303},
  {"content":"\r\n\r\nاز آنها - فلانى - كارد را بلند كرده گفت : پيراهنت را بيرون آور . سخن يوسف كه بدينجا رسيد يعقوب عليه السلام فريادى زده و بيهوش شد ، و چون به هوش آمد بيوسف فرمود : دنبالهء داستان خود را بگو كه برادران با تو چه كردند ؟\r\nيوسف گفت : تو را سوگند مىدهم بپروردگار ابراهيم و اسماعيل و اسحاق كه مرا از بيان آن معذور دارى ! يعقوب ديگر اصرارى نكرده او را رها كرد .\r\nو در روايت ديگرى است كه يوسف به پدر گفت : پدر جان ! از رفتار برادران با من سؤال نكن و از رفتارى كه خدا با من كرد پرسش نما .\r\nو ابو حمزه گفته : يعقوب عليه السلام صد و چهل و هفت سال عمر كرد ، و هنگامى كه بمصر نزد يوسف آمد صد و سى سال داشت ، و هفده سال نيز در مصر پيش يوسف ماند ، و ابن اسحاق گفته : يعقوب را در تابوتى از چوب ساج ( آبنوس ) گذارده و به شهر بيت المقدس منتقل كردند . و روز ورود آن تابوت به بيت المقدس مصادف شد با روزى كه « عيصو » - برادر يعقوب - نيز از دنيا رفته بود و از اينرو هر دو را در يك قبر دفن كردند ، و از اينرو است كه يهوديان مرده‌هاى خود را به بيت المقدس مىبرند . و يعقوب و عيصو با هم به دنيا آمدند و با همديگر نيز در يك قبر دفن شدند و عمر هر دوى آنها ( در وقت مرگ ) صد و چهل و هفت سال بود .\r\nيوسف پس از اينكه پدرش را در بيت المقدس دفن كرد روى وصيتى كه آن بزرگوار به دو كرده بود بمصر بازگشت و پس از پدر نيز بيست و سه سال ديگر زنده بود و اولين رسول بنى اسرائيل بود ، و هنگام مرگ وصيت كرد او را در كنار قبر پدرانش به خاك بسپارند ، و برخى گفته‌اند : آن حضرت را در مصر دفن كردند تا وقتى كه موسى عليه السلام استخوانهاى او را از مصر برداشته و با خود آورد و در كنار قبر پدرش يعقوب دفن كرد ، و گويند : نبوت پس از وى به روبيل رسيد ، و پس از روبيل به يهودا منتقل گرديد .\r\nو در كتاب « النبوة » بسندش از محمد بن مسلم روايت كرده كه گويد : به امام باقر عليه السلام عرض كردم : يعقوب چند سال در مصر با يوسف زندگى كرد ؟ فرمود : دو سال .\r\nگفتم : در آن مدت حجت خدا در روى زمين چه كسى بود ؟ يعقوب يا يوسف ؟ فرمود :\r\n\r\n","description":"","footnote":"","page_name":" 302 ","page_number":304},
  {"content":"\r\n\r\nيعقوب عليه السلام حجت بود ، و سلطنت مال يوسف بود ، و چون يعقوب از دنيا رفت يوسف او را در تابوتى نهاده بشام آورد و در بيت المقدس او را دفن كرد و يوسف پس از يعقوب حجت خدا بود . پرسيدم : يوسف نيز رسول و نبى بود ؟ فرمود : آرى ، مگر گفتار خداى عز و جل را نشنيده‌اى كه فرموده :  « وَ لَقَدْ جاءَكُمْ يُوسُفُ مِنْ قَبْلُ بِالْبَيِّناتِ »  « 1 » - يوسف پيش از اين با حجتها و دليلهاى روشن براى شما آمد - .\r\nو بسند خود از امام صادق عليه السلام روايت كرده كه فرمود : هنگامى كه يوسف بزندان رفت دوازده ساله بود ، هيجده سال نيز در زندان بود ، و پس از بيرون آمدن از زندان هشتاد سال زنده بود كه جمعاً يكصد و ده سال مىشود ، و چون خداى سبحان نعمتهاى دنيا را بر وى تمام كرد يعنى خاندانش را گرد او جمع كرد ، و ديده‌اش را روشن ساخت ، و خوابش را تعبير فرمود ، و سلطنت و نعمت را بر او فراخ گردانيد ، بفكر درخواست نعمت ابدى افتاد و دانست كه اينها دوام ندارد و باقى نميماند از اينرو از خداوند درخواست نعمت هميشگى و فنا ناپذير كرده و اشتياق برفتن بهشت پيدا نمود و مرگ خود را آرزو كرد و در اينباره بدرگاه خداى تعالى دعا كرد ، و هيچ پيغمبرى قبل از آن حضرت چنين آرزو و درخواستى نكرد چنانچه احدى از پيغمبران پس از وى نيز چنين تمنّايى نكردند . و به همين منظور گفت :\r\n « رَبِّ قَدْ آتَيْتَنِي مِنَ الْمُلْكِ »  پروردگارا مقام نبوت و سلطنت مصر را به من ارزانى داشتى .\r\n « وَ عَلَّمْتَنِي مِنْ تَأْوِيلِ الْأَحادِيثِ »  و تعبير خواب را نيز به من تعليم فرمودى .\r\n « فاطِرَ السَّماواتِ وَ الْأَرْضِ »  خالق آسمانها و زمين و آفريدگار آنها تو هستى كه آنها را بدون هيچگونه سابقه‌اى آفريدى .\r\n « أَنْتَ وَلِيِّي فِي الدُّنْيا وَ الْآخِرَةِ »  ياور و مدبر و نگهبان من تويى كه در دنيا و آخرت متكفل اصلاح كار معاش و معاد من هستى .\r\n « تَوَفَّنِي مُسْلِماً »  مرا مسلمان ( و در حال تسليم و رضا ) بميران . ابن عباس گفته :\r\nهيچ پيغمبرى تمناى شتاب مرگ خود را نكرد جز يوسف عليه السلام كه چون كار\r\n\r\n\r\n","description":"","footnote":"\r\n( 1 ) - سورهء غافر آيهء 34 .\r\n","page_name":" 303 ","page_number":305},
  {"content":"\r\n\r\nفرمانروايى و سلطنت او منظم گرديد مشتاق ديدار پروردگار خود گشته و آرزوى مرگ خود را كرد ، و برخى گفته‌اند : معناى اين جمله آنست كه مرا تا وقت مرگ بر ايمان به خود ثابت قدم فرما و مسلمانم بميران .\r\n « وَ أَلْحِقْنِي بِالصَّالِحِينَ »  و مرا بشايستگان يعنى اهل بهشت از پيمبران و اولياء و صديقان ملحق فرما . و برخى گفته‌اند : چون خداى سبحان او و پدر و مادر و برادرانش را گرد هم جمع كرد و فراقشان را بوصال مبدل فرمود ، يوسف خواست تا با پدران خود در بهشت گرد يكديگر جمع شوند و به همين منظور اين دعا را كرد ، يعنى مرا در ثواب و درجه‌هايى كه آنها دارند بديشان ملحق فرما . گويند : خداى تعالى آن حضرت را در مصر از دنيا برد و او را در تابوتى از سنگ مرمر در ميان رود نيل دفن كردند . و علت اين كار نيز آن بود كه چون يوسف از دنيا رفت مردم مصر بنزاع برخاسته و هر دسته ميخواستند تا جنازهء آن حضرت را در محلهء خود دفن كنند ، و از بركت آن جسد مطهر بهره‌مند شوند ، تا بالآخره مصلحت ديدند كه جنازه را در ميان رود نيل دفن كنند تا آب نيل از روى آن بگذرد و بهمهء شهر برسد و همهء مردم در اينباره يكسان باشند و بركت آن جنازه بطور مساوى بهمهء مردم برسد . و اين قبر هم چنان تا زمان موسى عليه السلام در رود نيل بوده تا وقتى كه آن حضرت او را از نيل بيرون آورد و با خود از مصر خارج كرد .\r\nدر اينجا خداى سبحان پس از نقل داستان يوسف - دوباره رسول خدا - صلى اللَّه عليه و آله - را مخاطب ساخته ميفرمايد :\r\n « ذلِكَ مِنْ أَنْباءِ الْغَيْبِ نُوحِيهِ إِلَيْكَ »  اى محمد آنچه را از داستان يوسف براى تو بيان كرديم از جملهء خبرهاى غيبى است كه آن را بوسيلهء فرشتگان به تو وحى ميكنيم تا بقوم و مردم خويش آن را خبر دهى و دليلى بر صدق نبوت و معجزه‌اى براى راست گويى تو باشد .\r\n « وَ ما كُنْتَ لَدَيْهِمْ إِذْ أَجْمَعُوا أَمْرَهُمْ »  و تو اى محمد پيش فرزندان يعقوب نبودى در آن وقتى كه تصميم گرفتند و همدست شدند تا يوسف را در چاه بيندازند .\r\n « وَ هُمْ يَمْكُرُونَ »  و در كار يوسف نقشه طرح ميكردند - يا بيوسف حيله زدند - تا او را در چاه انداختند .\r\n\r\n","description":"","footnote":"","page_name":" 304 ","page_number":306},
  {"content":"\r\n\r\n\r\n[ سوره يوسف ( 12 ) : آيات 103 تا 107 
  ]\r\nوَ ما أَكْثَرُ النَّاسِ وَ لَوْ حَرَصْتَ بِمُؤْمِنِينَ ( 103 ) وَ ما تَسْئَلُهُمْ عَلَيْهِ مِنْ أَجْرٍ إِنْ هُوَ إِلاَّ ذِكْرٌ لِلْعالَمِينَ ( 104 ) وَ كَأَيِّنْ مِنْ آيَةٍ فِي السَّماواتِ وَ الْأَرْضِ يَمُرُّونَ عَلَيْها وَ هُمْ عَنْها مُعْرِضُونَ ( 105 ) وَ ما يُؤْمِنُ أَكْثَرُهُمْ بِاللَّهِ إِلاَّ وَ هُمْ مُشْرِكُونَ ( 106 ) أَ فَأَمِنُوا أَنْ تَأْتِيَهُمْ غاشِيَةٌ مِنْ عَذابِ اللَّهِ أَوْ تَأْتِيَهُمُ السَّاعَةُ بَغْتَةً وَ هُمْ لا يَشْعُرُونَ ( 107 )\r\n\r\nترجمه :\r\nو بيشتر مردم مؤمن نخواهند شد اگر چه تو حريص بدان باشى ( 103 ) و تو در خواست اجرى براى پيغمبرى خود از آنها نمىكنى و ( اين قرآن ) جز اندرزى براى جهانيان نيست ( 104 ) و چه بسا حجتها و آيه‌هايى در آسمانها و زمين هست كه بر آنها ميگذرند ولى از آنها رو گردانند ( 105 ) و بيشترشان به خدا ايمان نميآورند مگر آنكه مشرك باشند ( 106 ) آيا ايمن گشته‌اند از اينكه عذابى فرا گيرنده بر آنها بيايد يا بطور ناگهانى در حالى كه خبر ندارند قيامت بر آنها در آيد ( 107 ) .\r\n\r\nشرح لغات :\r\nحرص : طلب چيزى با كوشش در رسيدن بدان .\r\nغاشية : پوشاننده‌اى را گويند كه با پهن شدن بر چيزى آن را بپوشاند .\r\n\r\n","description":"","footnote":"","page_name":" 305 ","page_number":307},
  {"content":"\r\n\r\nبغتة : ناگهانى يعنى چيزى بدون انتظار و توقع ناگهانى در رسد .\r\n\r\nتفسير :\r\nچون قبل از اين ، سخن در اينمطلب بود كه اگر مردم در آيه‌ها و معجزات انبياء تفكر و دقت كنند حق را شناخته و درك خواهند كرد . ولى تفكر و انديشه در آنها نمىكنند ، و در اينجا خداى سبحان تذكر ميدهد كه تقصير در اينباره از ناحيهء آنها است كه بجهل خود راضى شدند ، و خداى سبحان تقصيرى ندارد زيرا او دليلها و براهين را نصب و تعيين فرمود ، و تو نيز اى پيغمبر تقصيرى ندارى چون دعوتشان كردى ، و از اينرو ميفرمايد :\r\n « وَ ما أَكْثَرُ النَّاسِ وَ لَوْ حَرَصْتَ بِمُؤْمِنِينَ »  و بيشتر مردم تصديق و باور ندارند ، اگر چه تو حريص بر اين كار باشى ، و در مورد دعوت ايشان كوشا و در راهنماييشان جدّى و ساعى باشى ، زيرا وقتى مردم نپذيرند حرص و جديت دعوت كننده - سودى ندارد .\r\n « وَ ما تَسْئَلُهُمْ عَلَيْهِ مِنْ أَجْرٍ »  و تو از تبليغ رسالت و بيان احكام شريعت اجر و مزدى از ايشان نخواسته‌اى كه آن سبب عدم پذيرش آنان شود و مانع ايمان ايشان گردد ، و ضرر و زيانى كه از اين ناحيه متوجه آنان ميگردد سبب كناره‌گيرى و سر سنگينى آنان شود . . . و بهر صورت عذرى ندارند .\r\n « إِنْ هُوَ إِلَّا ذِكْرٌ لِلْعالَمِينَ »  و اين قرآن جز پند و عبرتى نيست كه براى تذكر همهء مردم آمده و تو اى پيغمبر تنها براى بيم دادن و ترساندن اين مردم بالخصوص نيامده‌اى .\r\n « وَ كَأَيِّنْ مِنْ آيَةٍ فِي السَّماواتِ وَ الْأَرْضِ »  و چه بسا حجتها و دليلهايى در آسمانها و زمين است كه بوحدانيت خداى تعالى گواهى دهد . . . آيه‌هاى آسمانى مانند خورشيد و ماه و ستارگان ، و آيه‌هاى زمينى مانند كوه‌ها و درختان و گياههاى گوناگون و رنگارنگ و احوال گذشتگان و آثار امتهاى پيشين . . .\r\n « يَمُرُّونَ عَلَيْها »  بر آنها گذر كرده و مىبينند و از نزديك مشاهده مينمايند .\r\n « وَ هُمْ عَنْها مُعْرِضُونَ »  ولى از تفكر و انديشه كردن در آنها و پند گرفتن از آنها\r\n\r\n","description":"","footnote":"","page_name":" 306 ","page_number":308},
  {"content":"\r\n\r\nرو گردانند .\r\n « وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ »  در معناى آيه چند قول است :\r\n1 - منظور مشركان قريش بودند كه اقرار داشتند خداوند خالق و محيى و مميت آنها است و با اينحال پرستش بتان ميكردند و آنها را معبود خود ميدانستند با اينكه ميگفتند : خدا پروردگار و معبود و روزى دهندهء ما است ، و اين بود معناى شرك آنها .\r\nو اين وجهى است كه از ابن عباس و جبائى نقل شده .\r\n2 - ضحاك گفته : اين آيه دربارهء مشركان عرب نازل شده كه وقتى از آنها مىپرسيدند : خالق آسمانها و زمين كيست ؟ و چه كسى است كه باران را از آسمان نازل مىكند ؟ در جواب ميگفتند : « اللَّه » - خدا - ولى با اينحال شرك مىورزيدند و در وقت گفتن « تلبية » در حج خود مىگفتند : « لبيك لا شريك لك الا شريكاً هو لك تملكه و ما ملك » « 1 » .\r\n3 - حسن گفته : منظور اهل كتاب هستند كه به خدا و روز جزا و تورات و انجيل ايمان آورده بودند ولى بواسطهء انكار قرآن و انكار نبوت پيغمبر اسلام حضرت محمد - صلى اللَّه عليه و آله - مشرك گشتند . و اين قول و قول دوم از حضرت رضا عليه السلام از جدش امام صادق عليه السلام نيز روايت شده .\r\n4 - بلخى گفته : منظور منافقان هستند كه به ظاهر مؤمن بودند ولى در باطن شرك ميورزيدند .\r\n5 - از ابن عباس نقل شده كه گفته است : منظور « مشبّهة » هستند كه خدا را بمخلوقات تشبيه ميكنند كه اينان بطور اجمال - و فى الجملة - ايمان آورده ولى در تفصيل و معنى مشرك هستند .\r\n6 - منظور شرك در طاعت است نه شرك در عبادت چون اينان در گناهانى كه مرتكب ميشوند و خدا آتش دوزخ را در ارتكاب آنها حتم فرموده از شيطان پيروى و اطاعت ميكنند و از اينرو در اطاعت خدا مشرك گشته‌اند نه در عبادت او كه جز وى\r\n\r\n\r\n","description":"","footnote":"\r\n( 1 ) - يعنى شريكى ندارى جز آن شريكى كه خود او و ما يملك او را نيز تو خود مالك هستى .\r\n","page_name":" 307 ","page_number":309},
  {"content":"\r\n\r\nديگرى را پرستش كنند . و اين معنايى است كه از امام باقر عليه السلام روايت شده .\r\nو از امام صادق عليه السلام روايت شده كه فرمود : اينكه كسى ميگويد : « اگر فلانى نبود من هلاك شده بودم » و يا « اگر فلانى نبود عيال من از بين رفته بود » با گفتن اين جمله براى خدا در روزى رساندن و دفع بلا شريك قرار داده است . به آن حضرت عرض كردند اگر كسى اين گونه بگويد : « كه اگر خدا بوجود فلانى بر من منت نگذارده بود من هلاك شده بودم » چگونه است ؟ فرمود : اين طرز گفتار عيبى ندارد .\r\nو در روايتى كه زرارة و محمد بن مسلم و حمران از آن دو بزرگوار عليهما السلام روايت كرده‌اند فرمودند : منظور شرك در نعمتها است . و در حديثى كه محمد بن فضيل از امام هشتم عليه السلام روايت كرده فرمود : منظور شركى است كه بحدّ كفر نرساند .\r\n « أَ فَأَمِنُوا أَنْ تَأْتِيَهُمْ غاشِيَةٌ مِنْ عَذابِ اللَّهِ »  يعنى اين كافران ايمن هستند كه عذابى از جانب خداى سبحان بر آنها بيايد كه همه‌شان را فرا گيرد و احاطه‌شان كند ، و مجاهد گفته : منظور عذاب استيصال است ، و ضحاك گفته : صاعقه‌ها و عذابهاى كوبنده است .\r\n « أَوْ تَأْتِيَهُمُ السَّاعَةُ بَغْتَةً »  يا قيامت بطور ناگهانى و بىخبرى آنها بر ايشان در آيد .\r\n « وَ هُمْ لا يَشْعُرُونَ »  يعنى خبر از قيام آن نداشته باشند ، ابن عباس گفته : هنگامى كه مردم در بازارها - و سرگرم تجارت و خريد و فروش - خود هستند صيحهء آسمانى بيايد و قيامت بر پا شود .\r\n\r\n","description":"","footnote":"","page_name":" 308 ","page_number":310},
  {"content":"\r\n\r\n\r\n[ سوره يوسف ( 12 ) : آيات 108 تا 109 
  ]\r\nقُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي وَ سُبْحانَ اللَّهِ وَ ما أَنَا مِنَ الْمُشْرِكِينَ ( 108 ) وَ ما أَرْسَلْنا مِنْ قَبْلِكَ إِلاَّ رِجالاً نُوحِي إِلَيْهِمْ مِنْ أَهْلِ الْقُرى أَ فَلَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَ لَدارُ الْآخِرَةِ خَيْرٌ لِلَّذِينَ اتَّقَوْا أَ فَلا تَعْقِلُونَ ( 109 )\r\n\r\nترجمه :\r\nبگو اين راه من است كه بسوى خدا دعوت كنم از روى بصيرتى كه دارم و هر كس كه پيرويم كرده ، و خدا منزه است و من از مشركان نيستم ( 108 ) . و پيش از تو نفرستاديم جز مردانى از اهل دهكده‌ها را كه بدانها وحى كرديم ، آيا در زمين نميگردند تا بنگرند كه چسان بوده است سر انجام كسانى كه پيش از ايشان بوده‌اند ، و همانا كه سراى آخرت براى آنها كه تقوى پيشه كرده‌اند بهتر است چرا تعقل نمىكنند ( 109 ) .\r\n\r\nشرح لغات :\r\nسبيل : طريق و راهى كه آماده براى رفتن و سلوك است ، و دين اسلام طريقى است كه انسان را ببهشت مىرساند .\r\nبصيرة : آنچه بدان چيزى را بشناسند .\r\n\r\n","description":"","footnote":"","page_name":" 309 ","page_number":311},
  {"content":"\r\n\r\nسير : مرور ممتد در يك جهت .\r\n\r\nتفسير :\r\nخداى سبحان در اين آيات به پيغمبرش - صلى اللَّه عليه و آله - دستور ميدهد كه دعوت خود را براى مشركان بيان دارد .\r\n « قُلْ هذِهِ سَبِيلِي »  ابن زيد گفته : يعنى اى محمد بگو : اين است طريقه و راه و روش من . و مقاتل و جبائى گفته‌اند : يعنى اينكه من بدان دعوت ميكنم طريقه و آئين من است ، و تفسير آن در آيهء بعدى است كه ميفرمايد :\r\n « أَدْعُوا إِلَى اللَّهِ عَلى بَصِيرَةٍ »  يعنى بتوحيد خدا و عدل و دين او دعوت ميكنم از روى يقين و معرفت و دليل قاطع نه از روى تقليد .\r\n « أَنَا وَ مَنِ اتَّبَعَنِي »  يعنى هم من شما را بدان دعوت ميكنم ، و هم كسانى كه به من ايمان آورده‌اند و به قرآن و موعظه تذكر ميدهند و از گناهان جلوگيرى و نهى ميكنند .\r\nو ابن انبارى گفته : ممكن است اين گونه بخوانيم و بگوئيم كلام در جمله  « أَدْعُوا إِلَى اللَّهِ »  تمام شده و  « عَلى بَصِيرَةٍ أَنَا وَ مَنِ اتَّبَعَنِي »  جملهء جداگانه و ابتداى كلام ديگرى است ( - يعنى بسوى خدا دعوت ميكنم - سپس فرمود : من و هر كه پيرويم مىكند بر بينايى و بصيرت هستيم ) . و همين معناى گفتار ابن عباس است كه گفته : اصحاب محمد در بهترين طريقه و روش هستند .\r\n « وَ سُبْحانَ اللَّهِ »  و خداى منزه است از آنچه شريك او سازند ، يعنى : بگو و خدا منزه است . . . و برخى گفته‌اند :  « سُبْحانَ اللَّهِ »  در اينجا جملهء معترضه‌اى است كه ميان دو جمله آمده .\r\n « وَ ما أَنَا مِنَ الْمُشْرِكِينَ »  و من از مشركان نيستم كه براى خدا شريك و همسر و فرزند قرار داده‌اند . و اين آيه دليل است بر فضيلت دعوت ( و خواندن مردم ) بسوى خدا و توحيد و عدل وى ، و حديثى هم كه از رسول خدا - صلى اللَّه عليه و آله - روايت شده به اينمطلب كمك مىكند كه آن حضرت فرمود :\r\n« العلماء امناء الرسل على عباده »\r\nعلماء و دانشمندان امانت دارهاى پيمبران خدا هستند نسبت به بندگان او .\r\n\r\n","description":"","footnote":"","page_name":" 310 ","page_number":312},
  {"content":"\r\n\r\nو مطلب ديگرى كه از اين آيه استفاده مىشود آنست كه رسول خدا - صلى اللَّه عليه و آله - در همهء اوقات مردم را به خدا دعوت ميكرد ، اگر چه شرايع و احكام را در اوقات معينى بيان ميفرمود .\r\nسومين مطلبى كه از آيه بدست ميآيد آنست كه شخص دعوت كننده بايد با اطمينان و بصيرت و دليل قاطع دست به كار تبليغ و دعوت گردد ، و تقليد در اين راه صحيح نيست .\r\n « وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ مِنْ أَهْلِ الْقُرى »  در اين آيه خداى سبحان بيان فرموده كه رسولان را از اهل شهرها انتخاب فرموده و فرستاده است زيرا مردم شهر در عقل و علم بر اهل باديه ترجيح و امتياز دارند و باديه نشينان از علم و دانش دورند . و حسن گفته هيچگاه خداوند پيغمبرى را از اهل باديه و جنيان و زنان مبعوث نفرمود ، براى آنكه اهل باديه قساوت و سنگدلى بر ايشان غلبه دارد ، و اهل شهرها تيزهوش‌ترند .\r\n « أَ فَلَمْ يَسِيرُوا فِي الْأَرْضِ »  آيا اى محمد اين مشركان كه منكر نبوت تو هستند در زمين گردش نميكنند .\r\n « فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ »  تا بنگرند چسان بوده سر نوشت امتهاى پيش از ايشان كه رسولان خود را تكذيب كردند و چگونه خداوند به عذاب استيصال آنان را نابود كرد و از آنها پند گيرند و از دچار شدن بعذابى همانند عذاب ايشان بترسند . . .\r\n « وَ لَدارُ الْآخِرَةِ خَيْرٌ لِلَّذِينَ اتَّقَوْا »  يعنى اين بود رفتار ما با اهل ايمان و اطاعت در اين دنيا كه دشمنشان را نابود كرده و از شر آنها نجاتشان داديم و همانا سراى آخرت و نعمتهاى آن براى ايشان بهتر از اين دنيا است . و ابو سعيد خدرى از پيغمبر - صلى اللَّه عليه و آله - روايت كرده كه فرمود : همانا يك وجب از بهشت از همهء دنيا و آنچه در آن هست بهتر است .\r\n « أَ فَلا تَعْقِلُونَ »  آيا تعقل نمىكنند و آنچه بر ايشان گفته شد فهم نمىكنند كه بدانند .\r\n\r\n","description":"","footnote":"","page_name":" 311 ","page_number":313},
  {"content":"\r\n\r\n\r\n[ سوره يوسف ( 12 ) : آيات 110 تا 111 
  ]\r\nحَتَّى إِذَا اسْتَيْأَسَ الرُّسُلُ وَ ظَنُّوا أَنَّهُمْ قَدْ كُذِبُوا جاءَهُمْ نَصْرُنا فَنُجِّيَ مَنْ نَشاءُ وَ لا يُرَدُّ بَأْسُنا عَنِ الْقَوْمِ الْمُجْرِمِينَ ( 110 ) لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ ما كانَ حَدِيثاً يُفْتَرى وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ كُلِّ شَيْءٍ وَ هُدىً وَ رَحْمَةً لِقَوْمٍ يُؤْمِنُونَ ( 111 )\r\n\r\nترجمه :\r\nتا وقتى كه رسولان مأيوس شدند و يقين كردند كه تكذيب شده‌اند در اينوقت يارى ما بيامدشان و هر كه را خواستيم نجات دهيم و عذاب ما از مردم بدكار بازنگردد ( 110 ) براستى كه در داستانهاى ايشان عبرتى است براى خردمندان و اين سخنى نيست كه بهم بافته باشند بلكه تصديق كتابهايى است كه نزد او است و بيان هر چيزى است ، و هدايت و رحمتى است براى مردمانى كه ايمان دارند ( 111 ) .\r\n\r\nقرائت\r\nاهل كوفه و ابو جعفر « كذبوا » - بتخفيف و به صورت مجهول - ( بر طبق قرائت معروف ) - قرائت كرده‌اند ، و قرائت حضرت على عليه السلام و زين العابدين و امام باقر و صادق عليهم السلام و زيد بن على و جمع ديگرى نيز همين است . و عايشه و حسن و عطا و زهرى و قتادة « كذبوا » بتشديد - و به صورت مجهول - قرائت كرده‌اند . و از ابن - عباس و مجاهد نقل شده كه « كذبوا » بتخفيف و به صورت معلوم قرائت كرده‌اند .\r\n\r\n","description":"","footnote":"","page_name":" 312 ","page_number":314},
  {"content":"\r\n\r\nو عاصم و ابن عامر و يعقوب و سهل « فنجى » - به دو نون و تخفيف جيم و سكون ياء خوانده‌اند .\r\nابو على گفته : كسى كه « كذبوا » بتشديد خوانده ضمير جمع را در « ظنوا » به - رسولان برگردانده يعنى رسولان يقين كردند - يا پنداشتند - كه مردم تكذيبشان كرده‌اند .\r\nو كسى كه « كذبوا » بتخفيف خوانده او نيز به همين قسم معنى كرده يعنى يقين كردند - يا پنداشتند - كه تصديقشان نكنند . و هر دو دسته بآيات ديگرى هم كه بتشديد و تخفيف در قرآن آمده استشهاد كرده‌اند .\r\nو ممكن است ضمير را در « ظنوا انهم قد كذبوا » بمردم بازگردانيم ، يعنى مردم گمان - يا يقين - كردند كه پيغمبران به آنها دروغ گفتند كه تهديدشان كردند و گفتند :\r\nچنانچه ايمان نياوريد عذاب بر شما نازل گردد ، و اين گمان - يا يقين - بدانجهت براى ايشان پيدا شد كه ديدند خدا مهلتشان داده و عذابشان دير شد .\r\nو اگر كسى بگويد : چگونه ضمير را به آنها بر ميگردانيد در صورتى كه ذكرى از آنها در پيش نشده ؟\r\nگوئيم : سياق كلام دلالت بر آنها مىكند ، و نظائر آن در قرآن هست ، و گذشته از اين نام آنها نيز در پيش برده شده در آنجا كه فرموده :  « أَ فَلَمْ يَسِيرُوا فِي الْأَرْضِ فَيَنْظُرُوا . . . »  و اما اگر كسى خيال كند كه ضمير به رسولان بر ميگردد ، يعنى رسولان گمان كردند كه وعدهء خدا دروغ شده و دروغ به آنها خبر داده است ؟ حرف بزرگى زده و هرگز انتساب اين سخن به پيغمبران الهى جايز نيست و بلكه به بندگان صالح خدا نيز ( كه مقامشان پائين‌تر از انبياء الهى است ) چنين نسبتى جايز نمىباشد .\r\nو ابى المعلى از سعيد بن جبير نقل كرده كه وى در معناى اين آيه گفت : يعنى رسولان از ايمان قوم خود مأيوس شدند ، و قوم آنها نيز گمان كردند كه پيغمبران در سخنى كه بدانها گفتند تكذيب شده‌اند . . . در اينوقت نصرت و يارى خدا آمد .\r\n\r\n","description":"","footnote":"","page_name":" 313 ","page_number":315},
  {"content":"\r\n\r\n\r\nشرح لغات :\r\nاستيأس به معناى « يئس » است يعنى مأيوس شدند .\r\nبأس : شدت و سختى . و « بؤس » نيز كه به معناى فقر است از همين معنى گرفته شده چنانچه « لا بأس عليك » نيز از همين باب است .\r\nقصص : خبرهاى پى در پى از گذشتگان .\r\nعبرة : به دليل و راهنمايى گويند كه انسان را بمطلوب برساند .\r\n\r\nتفسير :\r\nخداى سبحان در اين آيات براى دلدارى پيغمبر اسلام - صلى اللَّه عليه و آله - حال رسولان گذشته را با امتهاشان بيان فرموده چنين گويد :\r\n « حَتَّى إِذَا اسْتَيْأَسَ الرُّسُلُ »  يعنى اى محمد ما عذاب را از امتهاى گذشته كه پيغمبران ما را تكذيب ميكردند بتأخير انداختيم چنانچه از امت تو بتأخير انداختيم تا وقتى كه رسولان از ايمان آوردن مردم مأيوس شدند و خدا به آنها خبر داد كه آنها ديگر ايمان نميآورند .\r\n « وَ ظَنُّوا أَنَّهُمْ قَدْ كُذِبُوا »  رسولان يقين كردند - و اين معنى روى آن است كه « كذبوا » بتشديد بخوانيم - و روى قرائت مشهور ( بتخفيف كذبوا ) معناى آيه اين مىشود كه مردم گمان كردند كه رسولان به آنها دروغ گفته‌اند كه خبر از يارى مؤمنان و نابودى دشمنانشان داده بودند ، و ممكن است روى همين قرائت ضمير « ظنوا » را به همان رسولان برگردانيم يعنى رسولان يقين كردند مردمى كه به آنها وعده دادند ما بشما ايمان ميآوريم بوعدهء خود وفا نمىكنند ، و يا در اظهار ايمان خود دروغ ميگويند .\r\nو نقل شده كه ضحاك و سعيد بن جبير در مجلسى بهم رسيدند و در آن مجلس از سعيد بن جبير پرسيدند : اين آيه را چگونه قرائت ميكنى ؟ وى ( بر طبق قرائت مشهور ) « كذبوا » بتخفيف خواند و چنين معنى كرد كه : مردم گمان كردند كه رسولان به آنها\r\n\r\n","description":"","footnote":"","page_name":" 314 ","page_number":316},
  {"content":"\r\n\r\nدروغ گفته‌اند . . . ضحاك كه اين معنى و قرائت را شنيد گفت : چنين چيزى تا بامروز نديده بودم و اگر براى فهم اين مطلب بيمن رهسپار ميشدم اندك بود .\r\n « جاءَهُمْ نَصْرُنا »  يعنى در اينوقت كه از آمدن عذاب بر كفار مأيوس شدند يارى ما بر ايشان آمد .\r\n « فَنُجِّيَ مَنْ نَشاءُ »  و ما هر كه را بخواهيم - يعنى همان مردمان با ايمان را - از عذاب نجات دهيم .\r\n « وَ لا يُرَدُّ بَأْسُنا عَنِ الْقَوْمِ الْمُجْرِمِينَ »  و عذاب ما از مردمان مجرم يعنى مشركان بر نگردد .\r\n « لَقَدْ كانَ فِي قَصَصِهِمْ عِبْرَةٌ »  يعنى در داستانهاى يوسف و برادرانش عبرت و پند و بينايى است ، زيرا چنانچه ديديم وى پس از افتادن در چاه و بردگى و رفتن بزندان فرمانروا و پادشاه گرديد و ببرادران و خاندان خود رسيد ، و برخى گفته‌اند : يعنى بيان اين داستان با اين الفاظ فصيح و معناى زيبا از پيغمبرى كه كتاب نخوانده و داستانى نشنيده عبرت و پندى است و بزرگترين دليل بر صحت نبوت و صدق گفتار او است .\r\n « ما كانَ حَدِيثاً يُفْتَرى »  و آنچه محمد بيان كرده يا بر وى نازل گرديده سخنى نيست كه بدروغ بهم بافته و از پيش خود ساخته باشد .\r\n « وَ لكِنْ تَصْدِيقَ الَّذِي بَيْنَ يَدَيْهِ »  بلكه تصديق كتابهايى است كه از پيش آمده و در دست مردم است ، زيرا وى بر طبق همان بشارتهايى كه در كتابهاى گذشته است بسوى مردم آمده - و اين معنى از حسن و قتاده نقل شده - .\r\n « وَ تَفْصِيلَ كُلِّ شَيْءٍ »  و بيان هر چه از حلال و حرام و احكام ديگر اسلام كه مورد نياز است در اين كتاب موجود است .\r\n « وَ هُدىً وَ رَحْمَةً لِقَوْمٍ يُؤْمِنُونَ »  يعنى دلالت و راهنمايى و رحمت و نعمتى است كه مردمان با ايمان از نظر علم و عمل از آن منتفع و بهره‌مند گردند . و اينكه مردمان با ايمان را به اين معنى اختصاص داد براى آنست كه تنها ايشان هستند كه از آن\r\n\r\n","description":"","footnote":"","page_name":" 315 ","page_number":317},
  {"content":"\r\n\r\nمنتفع گردند و ديگران سود و بهره‌اى از آن نبرند . و باللَّه التوفيق و العصمة و هو حسبنا و نعم الوكيل .\r\nپايان ترجمه اين جزء مجمع البيان از اول سورهء توبه تا بدينجا در روز بيست و پنجم محرم الحرام 1393 برابر با 10 / 12 / 51 در قريهء امام زاده قاسم شميران پايان يافت .\r\nو الحمد للَّه اولا و آخراً .\r\nسيد هاشم رسولى محلاتى\r\n\r\n","description":"","footnote":"","page_name":" 316 ","page_number":318},
  {"content":"\r\n\r\n\r\nفهرست جلد دوازدهم ترجمهء تفسير « مجمع البيان »\r\nسورهء هود عنوان صفحه شمارهء آيات و فضيلت اين سوره 3 آيهء 1 - 4 و ترجمهء آن 5 شرح لغات و تفسير آيات فوق 6 آيهء 5 و ترجمه و شرح لغات و شأن نزول 9 آيهء 6 - 8 و ترجمهء آن 11 تفسير آيات فوق 12 آيهء 9 - 11 و ترجمه و شرح لغات آن 15 تفسير آيات فوق 16 آيهء 12 - 14 و ترجمهء آن 18 شرح لغات و شأن نزول و تفسير آيات فوق 19 آيهء 15 - 16 و ترجمه و شرح لغات و تفسير 24 وجه ارتباط اين آيات 26 آيهء 17 - 22 27 ترجمه و شرح لغات و تفسير اين آيات 28 ارتباط آيات با آيات قبلى 34 آيهء 23 - 24 و ترجمه و تفسير 35 آيهء 25 - 28 و ترجمهء آن 37 شرح لغات و تفسير آيات فوق 38 آيهء 29 - 31 و ترجمهء آن 42 عنوان صفحه شرح لغات و تفسير اين آيات 43 آيهء 32 - 35 و ترجمهء آن 46 شرح لغات و تفسير آيات فوق 47 آيهء 36 - 39 و ترجمهء آن 51 شرح لغات و تفسير اين آيات 52 داستان نوح و كشتى 54 آيهء 40 - 43 و ترجمهء آن 56 قرائت و شرح لغات و تفسير آيات فوق 57 آيهء 44 و ترجمه و شرح لغات و تفسير آن 62 وجوه فصاحتى كه در اين آيه است 65 آيهء 45 - 49 و ترجمه و قرائت و تفسير آن 67 - 66 آيهء 50 - 60 و ترجمه و شرح لغات و تفسير آن 75 - 73 داستان قوم هود 80 - 76 آيهء 61 - 68 و ترجمهء آن 82 تفسير اين آيات و داستان قوم ثمود 83 آيهء 69 - 76 و ترجمه و شرح لغات 89 - 88 تفسير اين آيات و داستان ابراهيم و سارة 90 آيهء 77 و ترجمه و شرح لغات 98 - 97 تفسير اين آيات و داستان قوم لوط 99\r\n\r\n","description":"","footnote":"","page_name":" 317 ","page_number":319},
  {"content":"\r\n\r\nعنوان صفحه آيهء 84 - 95 و ترجمهء آن 108 - 106 شرح لغات و تفسير و داستان قوم شعيب 109 آيهء 96 - 103 و ترجمه و شرح لغات 118 - 117 تفسير اين آيات و داستان قوم موسى 119 آيهء 104 - 108 و ترجمهء آن 122 معانى بسيارى كه براى اين آيات شده و وجوهى كه مفسرين گفته‌اند و معناى « الشقى شقى فى بطن امه » 133 - 125 آيهء 109 - 112 و ترجمه 134 شرح لغات و تفسير اين آيات 135 نظم و ارتباط اين آيات 137 آيهء 113 - 116 و ترجمهء آن 139 شرح لغات و تفسير اين آيات 139 معناى « ان الحسنات يذهبن السيئات » و احاديث بسيارى در فضيلت نماز 141 ارتباط اين آيات 145 آيهء 118 - 129 و ترجمهء آن 147 شرح لغات و تفسير 148 بحثى دربارهء علم غيب ائمهء اطهار 151 سورهء يوسف فضيلت اين سوره 155 آيهء 1 - 3 و ترجمه و تفسير آن 156 آيهء 4 - 6 و ترجمهء آن 159 شرح لغات و تفسير اين آيات 160 آيهء 7 - 10 و ترجمه و شرح لغات 164 تفسير اين آيات 165 آيهء 11 - 12 و ترجمه و تفسير آن 170 آيهء 13 - 18 و ترجمه و شرح لغات و تفسير آن 173 يوسف در چنگال برادران و در ميان چاه و . . . 174 آيهء 19 - 20 و ترجمه و شرح لغات و تفسير آن 181 يوسف عزيز را به چند درهم سياه فروختند . . . 183 آيهء 21 - 22 و ترجمه و شرح لغات و تفسير 185 آيهء 23 و ترجمه و قرائت 189 آيهء 24 و ترجمه و شرح لغات 192 معانى بسيارى كه در تفسير اين آيه گفته شده 197 - 193 آيهء 25 - 29 و ترجمهء آن 199 شرح لغات و تفسير آن 200 آيهء 30 - 35 و ترجمه و اختلاف قرائت 203 شرح لغات و تفسير اين آيات 206 - 205 آيه 36 - 38 و ترجمه و شرح لغات و تفسير 215 آيه 36 - 38 و ترجمه و شرح لغات و تفسير 215 آيهء 39 - 42 و ترجمه 220 شرح لغات و تفسير اين آيات 221 « بضع » چند سال است ؟ 225 آيهء 43 - 49 و ترجمه و شرح لغات 228 تفسير اين آيات 229 آيهء 50 - 53 و ترجمهء آن 233 شرح لغات و تفسير آن 234 آيهء 54 - 57 و ترجمهء آن 238 شرح لغات و تفسير اين آيات 239 ازدواج يوسف و زليخا 242 يوسف مالك مردم مصر و هر چه داشتند گرديد 245 آيهء 58 - 62 و ترجمهء آن 248 شرح لغات و تفسير آن 249\r\n\r\n","description":"","footnote":"","page_name":" 318 ","page_number":320},
  {"content":"\r\n\r\nعنوان صفحه چرا يوسف حال خود را به پدر اطلاع نداد ؟ 252 آيهء 63 - 66 و ترجمهء آن 253 شرح لغات و تفسير آن 254 آيهء 67 - 68 و ترجمهء آن 258 لغت و تفسير ايندو آيه 259 بحثى دربارهء تأثير چشم 259 آيهء 69 - 76 و ترجمه و شرح لغات و تفسير 264 ماندنى شدن بنيامين در مصر 268 آيهء 77 - 80 و ترجمه آن 271 شرح لغات و تفسير 272 آيهء 81 - 87 و ترجمه و قرائت و شرح لغات 277 تفسير اين آيات 278 آيهء 88 - 93 و ترجمه و شرح لغات و تفسير 285 عنوان صفحه پيراهن يوسف و سرنوشت آن 291 آيهء 94 - 98 و ترجمهء آن 292 شرح لغات و تفسير اين آيات 293 آيهء 99 - 102 و ترجمه و تفسير 297 سجدهء يعقوب و فرزندانش براى يوسف چگونه بود ؟ 299 مدت عمر يعقوب و يوسف 302 آيهء 103 - 107 و ترجمه و شرح لغات 305 تفسير اين آيات 306 آيهء 108 - 109 و ترجمهء آن 309 تفسير اين آيات 310 آيهء 110 - 111 و ترجمه و قرائت 312 شرح لغات و تفسير اين آيات 314\r\n\r\n","description":"","footnote":"","page_name":" 319 ","page_number":321},
  {"content":"\r\n\r\nيك اثر ارزنده از طرف اين مؤسسه\r\nامام على عليه السلام\r\nصداى عدالت وانسانيت\r\nتجلد ششم\r\nنوشته جرج جرداق - ترجمه دكتر احمد بهشتى\r\nشما خوانندگان عزيز كه ميخواهيد از حوادث على بن ابيطالب عليه السلام آگاه گرديد و از حقايق عصر آن حضرت با خبر شويد از مطالعه جلد ششم امام على عليه السلام كه آخرين جلد كتاب صداى عدالت انسانيت است غفلت نفرمائيد در اين كتاب مطالب زبده تاريخى فراوانى دارد كه در ساير كتابهائيكه در اين باره نوشته شده كمتر به نظر رسيده است نويسنده محقق مسيحى آنچنان حقايق را جالب برشته تحرير آورده كه مسلمانان و مخصوصا شيعيان جهان را مبهوت ساخته است شما خواننده ايرانى هم از اين نعمت بزرگ بهره مند شويد . شما مسلمانان روشنفكر هرگاه فرصت مطالعه تمام مجلدات اين كتاب را نداريد حتما جلد ششم آن را مطالعه فرمائيد .\r\nقيمت 200 ريال\r\n\r\n\r\n","description":"","footnote":"","page_name":" 320 ","page_number":322}
  ]