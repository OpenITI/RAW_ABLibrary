[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n2\r\n( جلد دوم از بخش اصول عقايد )\r\nمقدمه‌اى\r\nبر\r\nجهان بينى اسلامى\r\nانسان و ايمان * جهان بينى توحيدى * وحي ونبوّت\r\nانسان در قرآن * جامعه وتاريخ\r\nزندگى جاويد يا حيات أخروى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n2\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمجموعه آثار استاد شهيد مطهري ( 2 )\r\nچاپ هفتم : فروردين 1377 مطابق با ذيحجة 1418\r\nتعداد : 3000 نسخه\r\nليتوگرافي ، چاپ صحافى : مؤسسه چاپ فجر . تلفن : 3119796\r\nهمكار فنّى : سازمان طرح واجراى كتاب\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن : 731522\r\nشابك : 964 - 5600 - 06 - 5\r\nISBN 964 - 5600 - 06 - 5\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ جلد دوم 
  ]\r\n\r\nفهرست مطالب\r\nانسان و ايمان .\r\nانسان و حيوان . . 21 .\r\nشعاع آگاهى و سطح خواستهء حيوان . . 22 .\r\nشعاع آگاهى و سطح خواستهء انسان . 23 .\r\nملاك امتياز انسان . . . . 24 .\r\nآيا انسانيّت روبناست ؟ . 25 .\r\nعلم و ايمان . . . . 29 .\r\nرابطهء علم و ايمان . . . 29 .\r\nجانشينى علم و ايمان . 35 .\r\nايمان مذهبى . . . . 39 .\r\nآثار و فوايد ايمان . . 43 .\r\nالف . بهجت و انبساط . . . 43 .\r\nب . نقش ايمان در بهبود روابط اجتماعى . 47 .\r\nج . كاهش ناراحتيها . . . . 48 .\r\nمكتب ، ايدئولوژى . 51 .\r\nاسلام مكتب جامع و همه جانبه . . . . 63\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nلغزشگاههاى انديشه از نظر قرآن . 64 .\r\nتكيه بر ظنّ و گمان به جاى علم و يقين . . . . 64 .\r\nميلها و هواهاى نفسانى . . . 65 .\r\nشتابزدگى . . . . . 66 .\r\nسنّت‌گرايى و گذشته‌نگرى . 67 .\r\nشخصيّت‌گرايى . . 67 .\r\nمنابع تفكّر در اسلام . . . . . 68 .\r\n1 . طبيعت . . . . . 70 .\r\n2 . تاريخ . . . . . 70 .\r\n3 . ضمير انسان . . . . 71 .\r\nجهان‌بينى توحيدى .\r\nجهان‌بينى . 75 .\r\nجهان احساسى و جهان‌شناسى . . . . . 76 .\r\nانواع جهان‌بينى . . . . 77 .\r\nجهان‌بينى علمى . . . . . 77 .\r\nجهان‌بينى فلسفى . . . . 80 .\r\nجهان‌بينى مذهبى . . . . 81 .\r\nمعيار خوبى جهان‌بينى . . . . 82 .\r\nجهان‌بينى توحيدى . . . 83 .\r\nجهان‌بينى اسلامى . . . . 84 .\r\nجهان‌بينى واقع‌گرا . 87 .\r\nخدا واقعيّت مطلق و مبدأ هستى . . 88 .\r\nخصوصيّات جهان محسوس : . 88 .\r\n1 . محدوديّت . . . . . 88 .\r\n2 . تغيير . . 89 .\r\n3 . وابستگى . . . . . 89 .\r\n4 . نيازمندى . . . . 90 .\r\n5 . نسبيّت . . 90 .\r\nصفات خدا . 92 .\r\nيگانگى خدا . . . . 93 .\r\nعبادت و پرستش . . . . . 94 .\r\nتعريف پرستش . . 95 .\r\nروح عبادت و پرستش . 96\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nمراتب و درجات توحيد . . . . . 99 .\r\n1 . توحيد ذاتى . . 99 .\r\n2 . توحيد صفاتى . . . . . 101 .\r\n3 . توحيد افعالى . . . . 103 .\r\n4 . توحيد در عبادت . . 104 .\r\nانسان و رسيدن به يگانگى : . . . . . 106 .\r\nالف . نظريّهء ماترياليستى . . 107 .\r\nب . نظريّهء ايده‌آليستى . . . . 108 .\r\nج . نظريّهء رئاليستى . . 110 .\r\nمراتب و درجات شرك . 119 .\r\nالف . شرك ذاتى . 119 .\r\nب . شرك در خالقيّت . . . 123 .\r\nج . شرك صفاتى . . 123 .\r\nد . شرك در پرستش . . . . 124 .\r\nمرز توحيد و شرك . . . 127 .\r\nصدق و اخلاص . . . 133 .\r\nوحدت و يگانگى جهان . . . . . 135 .\r\nغيب و شهادت . . 137 .\r\nدنيا و آخرت . . 141 .\r\nحكمت بالغه و عدل الهى . . 143 .\r\nتاريخچهء اصل عدل در فرهنگ اسلامى . . . 149 .\r\nوحى و نبوّت .\r\nهدايت عامّه . . . 155 .\r\nاختصاصات پيامبران . 159 .\r\n1 . اعجاز . 159 .\r\n2 . عصمت . . 160 .\r\nتفاوت پيامبران و نوابغ . 162 .\r\n3 . رهبرى . 163 .\r\n4 . خلوص نيّت . . . 164 .\r\n5 . سازندگى . . . . 166 .\r\n6 . درگيرى و مبارزه . 166 .\r\nجنبهء بشرى . . . . 167 .\r\nپيامبران صاحب شريعت . . . . 168\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنقش تاريخى پيامبران . . . . . 169 .\r\nموارد تأثير تعليمات پيامبران در تكامل تاريخى : . 172 .\r\n1 . تعليم و تربيت . 172 .\r\n2 . استوار ساختن ميثاقها و پيمانها . . . . 172 .\r\n3 . آزادى از اسارتهاى اجتماعى . . . . 173 .\r\nهدف نبوّتها و بعثتها . . 175 .\r\nدين يا اديان . . . . 181 .\r\nختم نبوّت . . . 183 .\r\nعلل تجديد نبوّتها . . . . . 184 .\r\nمعجزهء ختميّه . . . . . 195 .\r\nمعجزه‌اى غير از قرآن . . 200 .\r\nارزش و كاربرد اعجاز . . 205 .\r\nارزش اعجاز و كاربرد آن از نظر قرآن چيست ؟ . . . . . 205 .\r\nجهت هدايت پيامبر . . . . . 206 .\r\nقرآن . . 211 .\r\nاهتمام عظيم مسلمين نسبت به قرآن . . . . . 212 .\r\nاعجاز قرآن . 212 .\r\nجنبه‌هاى اعجاز قرآن . . . 213 .\r\nالفاظ قرآن . 213 .\r\nمعانى قرآن . 213 .\r\nموضوعات قرآنى . . . 218 .\r\nگستردگى معانى . . . 220 .\r\nخدا در قرآن . . . . . 221 .\r\nپيوند انسان با خدا . . . 221 .\r\nقرآن ، تورات ، انجيل . . . . . 222 .\r\nتواريخ و قصص . . . . 223 .\r\nقرآن و خبر از آينده . . 223 .\r\nمشخّصات اسلام . . . . . 225 .\r\nالف . از نظر شناخت . . . . . 229 .\r\nب . از نظر جهان‌بينى . . . 233 .\r\nج . از نظر ايدئولوژى . . . 240 .\r\nپيغمبر اكرم . . . . . 251 .\r\nدوران كودكى . . . . . 252\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nتنفّر از بيكارى و بطالت . . . . . 253 .\r\nامانت . . . . . 253 .\r\nمبارزه با ظلم . . 253 .\r\nاخلاق خانوادگى . . 254 .\r\nبا بردگان . 255 .\r\nنظافت و بوى خوش . . . . . 255 .\r\nبرخورد و معاشرت . . . . . 255 .\r\nنرمى در عين صلابت . . . . 256 .\r\nعبادت . . . . . 257 .\r\nزهد و ساده‌زيستى . . . . 258 .\r\nاراده و استقامت . . . . . 258 .\r\nرهبرى و مديريّت و مشورت . . . 259 .\r\nنظم و انضباط . . . 259 .\r\nظرفيّت شنيدن انتقاد و تنفّر از مدّاحى و چاپلوسى . . 260 .\r\nمبارزه با نقاط ضعف . . 260 .\r\nواجد بودن شرايط رهبرى . . . . 261 .\r\nروش تبليغ . 262 .\r\nتشويق به علم . . . 262 .\r\nانسان در قرآن .\r\nانسان در جهان‌بينى اسلامى . . . . . 267 .\r\nارزشهاى انسان . 272 .\r\nضدّ ارزشها . . . . . 272 .\r\nزشت يا زيبا ؟ . . . 273 .\r\nموجود چند بعدى : . . . . . 274 .\r\n1 . علم و دانايى . . . . . 275 .\r\n2 . خير اخلاقى . . . 276 .\r\n3 . جمال و زيبايى . . . . . 277 .\r\n4 . تقديس و پرستش . . . . . 277 .\r\nتواناييهاى گوناگون انسان . 280 .\r\nخودشناسى . . 282 .\r\nپرورش استعدادها . . . . 284 .\r\nپرورش جسم . . . . . 284 .\r\nپرورش روح . . . . . 285 .\r\nنقش مؤثّر انسان در ساختن آيندهء خويش . 285\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nميدان آزادى و ارادهء انسان . . . 289 .\r\nمحدوديّتهاى انسان : . . 289 .\r\n1 . وراثت . . . . . 290 .\r\n2 . محيط طبيعى و جغرافيايى . . . 290 .\r\n3 . محيط اجتماعى . . . 290 .\r\n4 . تاريخ و عوامل زمانى . 290 .\r\nطغيان انسان عليه محدوديّتها . . . 291 .\r\nانسان و قضا و قدر الهى . . . 291 .\r\nانسان و تكليف . 292 .\r\nشرايط تكليف : . . . 292 .\r\n1 . بلوغ . . . 293 .\r\n2 . عقل . . . . 293 .\r\n3 . اطّلاع و آگاهى . . . . . 294 .\r\n4 . قدرت و توانايى . . . 295 .\r\n5 . آزادى و اختيار . . . 296 .\r\nشرايط صحّت . . . . . 298 .\r\nآگاهيهاى انسان . . . . . 303 .\r\nخودآگاهيهاى واقعى . . 307 .\r\n1 . خود آگاهى فطرى . . . 307 .\r\n2 . خود آگاهى فلسفى . . 308 .\r\n3 . خود آگاهى جهانى . . 309 .\r\n4 . خود آگاهى طبقاتى . 310 .\r\n5 . خود آگاهى ملّى . . . . 311 .\r\n6 . خود آگاهى انسانى . 311 .\r\n7 . خود آگاهى عرفانى يا عارفانه . . 318 .\r\n8 . خود آگاهى پيامبرانه . . 321 .\r\nجامعه و تاريخ .\r\nپيشگفتار . . . . . 327 .\r\nبخش اول : جامعه . . . . . 331 .\r\nجامعه چيست ؟ . . . 331 .\r\nآيا انسان بالطّبع اجتماعى است ؟ . . . 332 .\r\nآيا جامعه وجود اصيل و عينى دارد ؟ . . . . . 335 .\r\nجامعه و سنّت . . . . . 343\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nجبر يا اختيار ؟ . 346 .\r\nتقسيمات و قطب‌بنديهاى اجتماعى . 350 .\r\nيگانگى يا چندگانگى جامعه‌ها از نظر ماهيّت .\r\nآيندهء جامعه‌ها . . . . . 358 .\r\nبخش دوم : تاريخ . . . . . 367 .\r\nتاريخ چيست ؟ . . . 367 .\r\nتاريخ علمى . . . 374 .\r\n1 . اعتبار و بىاعتبارى تاريخ نقلى . . . 37 .\r\n2 . علّيّت در تاريخ . . . . 377 .\r\n3 . آيا طبيعت تاريخ مادّى است ؟ . . . 382 .\r\nمبانى نظريّهء مادّيّت تاريخ : . 384 .\r\n1 . تقدّم مادّه بر روح . 384 .\r\n2 . اولويّت و تقدّم نيازهاى مادّى بر نيازهاى معنوى . . . . 386 .\r\n3 . اصل تقدّم كار بر انديشه . . . . . 388 .\r\n4 . تقدّم وجود اجتماعى انسان بر وجود فردى او . 391 .\r\n5 . تقدّم جنبهء مادّى جامعه بر جنبه‌هاى معنوى آن . . . . . 394 .\r\nنتايج . . . . 402 .\r\nانتقادها . 420 .\r\n1 . بىدليلى . . . . 423 .\r\n2 . تجديد نظر پايه‌گذاران . 424 .\r\n3 . نقض تطابق جبرى زير بنا و روبنا . . . 43 .\r\n4 . عدم تطابق پايگاه طبقاتى و پايگاه ايدئولوژيكى . . . . 434 .\r\n5 . استقلال رشد فرهنگى . . . . . 435 .\r\n6 . ماترياليسم تاريخى خود را نقض مىكند . . 437 .\r\nاسلام و مادّيّت تاريخى . . . . . 439 .\r\nبيان طرفداران نظريّهء مادّيّت تاريخ از نظر اسلام . . . . . 440 .\r\nانتقاد . . 450 .\r\nمعيارها . 473 .\r\n1 . استراتژى دعوت . . . 474 .\r\n2 . عنوان مكتب . 480 .\r\n3 . شرايط و موانع پذيرش . . 482 .\r\n4 . تعالى و انحطاط جوامع . . . . . 485 .\r\nتحوّل و تطوّر تاريخ . . . . . 488 .\r\nنظريّات گوناگون دربارهء عامل محرّك تاريخ . . 490 .\r\n1 . نظريّهء نژادى . . . . . 490 .\r\n2 . نظريّهء جغرافيايى . 491 .\r\n3 . نظريّهء قهرمانان . . . 491\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n4 . نظريّهء اقتصادى . . . . . 492 .\r\n5 . نظريّهء الهى . 492 .\r\nنقش شخصيّت در تاريخ . . . . . 496 .\r\nزندگى جاويد يا حيات اخروى .\r\nمعاد از اركان جهان‌بينى اسلامى . . . 501 .\r\nمنبع و منشأ ايمان به حيات اخروى . 502 .\r\nماهيّت مرگ . 505 .\r\nزندگى پس از مرگ . . . . . 513 .\r\nعالم برزخ . 514 .\r\nقيامت كبرى . . . . . 519 .\r\nرابطه و پيوستگى زندگى اين جهان و زندگى آن جهان . 520 .\r\nتجسّم و جاودانگى اعمال و مكتسبات انسان . . . . . 521 .\r\nوجوه مشترك و وجوه متفاوت زندگى اين جهان و زندگى آن جهان . . 523 .\r\nاستدلالهاى قرآن . . . . . 525 .\r\nتوضيح . . . . 531 .\r\nعدل الهى . 532 .\r\nحكمت الهى . . . . . 534 .\r\nفهرستها . . 539 .\r\nفهرست آيات قرآن كريم . . . . 541 .\r\nفهرست احاديث . 552 .\r\nفهرست اشعار . 555 .\r\nفهرست اسامى اشخاص . . . . . 557 .\r\nفهرست اسامى كتب ، نشريات ، مقالات . . . . . 561 .\r\nفهرست مذاهب ، مكاتب فلسفى ، گروههاى فكرى ، علوم . . . . . 564 .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمقدّمه\r\nباسمه تعالى حمد خداى را كه توفيق انتشار دومين مجلّد از « مجموعه آثار » استاد شهيد آية اللّه مطهرى را نصيبمان كرد . انتشار جلد اوّل « مجموعه آثار » با استقبال فراوانى مواجه شد و ما مورد لطف و تشويق زيادى خصوصا از سوى محققين و دانشمندان قرار گرفتيم و اغلب چنين اظهار نظر مىكردند كه با اجراى اين طرح ، حق آثار گرانبهاى استاد و سفارشهاى مؤكّد و مكرّر حضرت امام خمينى ( رضوان اللّه عليه ) در خصوص اين آثار تا حدّى ادا خواهد شد ، به ويژه كه هستند افراد و گروههايى كه زيركانه و به تعبير حضرت امام ( قدّس سرّه ) « با دسيسه‌هاى غير اسلامى » سعى در فراموشاندن اين آثار گرانقدر دارند و بر آنند كه آبهاى گل‌آلود را به جاى اين آب زلال به خورد جوانان تشنهء حقيقت دهند و تكرار شود فجايعى كه در طول دوازده سال اخير توسط گروهكهاى مختلف و به دست جوانان بعضا صادق امّا فريب خورده به بار آمد .\r\nبارى ، مقدّمه‌اى بر جهان‌بينى اسلامى كه جلد دوم « مجموعه آثار » استاد شهيد را تشكيل مىدهد مشتمل است بر شش كتاب انسان و ايمان ، جهان‌بينى توحيدى ، وحى و نبوّت ، انسان در قرآن ، جامعه و تاريخ و زندگى جاويد يا حيات اخروى . اين كتاب آخرين اثر قلمى استاد شهيد مىباشد و تاريخ نگارش آن به سالهاى 56 و 57 يعنى دورهء نهضت اسلامى بازمىگردد . از آنجا كه آن متفكّر گرانقدر انحرافات زيادى در نشريّات برخى گروههاى ظاهرا اسلامى و نيز آثار برخى روشنفكران مسلمان در\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاطراف موضوعات مذكور مىديدند كه سكوت در برابر آنها براى ايشان جايز نبود ، و از سوى ديگر معتقد بودند كه نهضت اسلامى مىبايست از نظر ايدئولوژيك خالص باشد و دچار التقاط نگردد ، لذا اقدام به نگارش اين كتاب ذىقيمت نمودند و در آن بسيارى از لغزشگاههاى فكرى روشنفكران مسلمان را نشان دادند .\r\nاز نكات جالب توجّه در اين كتاب اين است كه استاد شهيد در بخش « جامعه و تاريخ » ( 1 ) به ضرس قاطع پيش‌بينى مىكنند كه رژيمهاى سوسياليستى سرنگون خواهند شد همچنانكه رژيمهاى سرمايه‌دارى نيز سرنگون خواهند شد ، و اصولا كتاب جامعه و تاريخ خصوصا فصل « اسلام و مادّيّت تاريخ » را - كه لغزشها بيشتر در همين مبحث است - مىتوان از شاهكارهاى استاد به شمار آورد .\r\nخواست استاد چنين بوده است كه اين كتاب قابل استفاده براى عدّهء هر چه بيشترى باشد ، لذا بيان آن تا حدّ امكان ساده و روان است و همين امر موجب شده است كه برخى به سوى اين پندار سوق پيدا كنند كه اين كتاب مختصّ سطوح متوسّط است ، و حال آنكه غوامضى از مسائل اعتقادى در اين كتاب مورد تجزيه و تحليل قرار گرفته كه برخى از آنها نياز به توضيحات اساتيد فن دارد .\r\nلازم به ذكر است كه طرح استاد در مورد اين مجموعه شامل كتابى تحت عنوان « امامت و رهبرى » نيز مىشد ولى متأسّفانه فرصت نگارش آن را نيافتند ، اما بعد از شهادت استاد مجموعهء سخنرانيهايى پيرامون « مسألهء امامت » همراه نوشته‌هايى از ايشان در خصوص « مديريّت و رهبرى » تحت عنوان « امامت و رهبرى » به چاپ رسيد و مىتوان آن را به جاى كتاب مذكور مطالعه كرد .\r\nدر پايان لازم است بار ديگر از مؤسسهء محترم اطّلاعات به خاطر همكارى صميمانه و حروفچينى خوب تشكر نماييم . همچنين از آقايان مهدى و اسرافيل آشورى به خاطر مقابلهء دقيق پس از حروفچينى ، از جناب آقاى مهندس محمد كوكب به خاطر تصحيح خوب چاپى و از جناب آقاى مختارپور به خاطر استخراج دقيق فهرستهاى مختلف صميمانه تشكر و قدردانى مىكنيم .\r\nاز خداى متعال توفيق بيشتر در اجرا و به پايان رساندن طرح « مجموعه آثار » استاد شهيد مطهرى مسألت مىنماييم .\r\n22 بهمن 69 شوراى نظارت بر نشر آثار استاد شهيد مطهرى\r\n\r\n\r\n\r\n\r\n","description":"","footnote":"\r\n( 1 ) . صفحهء 433 همين كتاب\r\n","page_name":" 18 ","page_number":18},
  {"content":"\r\n\r\n\r\nانسان و ايمان\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nانسان و حيوان\r\nانسان ، خود نوعى حيوان است ، از اين رو با ديگر جانداران مشتركات بسيار دارد ، امّا يك سلسله تفاوتها با همجنسان خود دارد كه او را از جانداران ديگر متمايز ساخته و به او مزيّت و تعالى بخشيده و او را بىرقيب ساخته است .\r\nتفاوت عمده و اساسى انسان با ديگر جانداران كه ملاك « انسانيّت » اوست و منشأ چيزى به نام تمدّن و فرهنگ انسانى گرديده است ، در دو ناحيه است : بينشها و گرايشها .\r\nجانداران عموما از اين مزيّت بهره‌مندند كه خود را و جهان خارج را درك مىكنند و بدانها آگاهند و در پرتو آن آگاهيها و شناختها براى رسيدن به خواسته‌ها و مطلوبهاى خود تلاش مىنمايند .\r\nانسان نيز مانند جانداران ديگر يك سلسله خواسته‌ها و مطلوبها دارد و در پرتو آگاهيها و شناختهاى خويش براى رسيدن به آن خواسته‌ها و مطلوبها در تلاش است ، تفاوتش با ساير جانداران در شعاع و وسعت و گستردگى آگاهيها و شناختها ، و از نظر تعالى سطح خواسته‌ها و مطلوبهاست .\r\nاين است آنچه به انسان مزيّت و تعالى بخشيده و او را از ساير جانداران جدا ساخته است .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nشعاع آگاهى و سطح خواستهء حيوان\r\nآگاهى حيوان از جهان تنها به وسيلهء حواسّ ظاهره است ، از اين رو سطحى و ظاهرى است ، به درون و روابط درونى اشياء نفوذ نمىكند ، ثانيا فردى و جزئى است ، از كلّيت و عموميّت برخوردار نيست ، ثالثا منطقه‌اى است ، محدود به محيط زيست حيوان است و به خارج محيط زيست او راه پيدا نمىكند ، رابعا حالى است ، يعنى بسته به زمان حال است ، از گذشته و آينده بريده است . حيوان نه از تاريخ خود يا جهان آگاه است و نه دربارهء آينده مىانديشد و نه تلاشش به آينده تعلّق دارد .\r\nحيوان از نظر آگاهى هرگز از چهار چوب ظواهر ، فرديّت و جزئيّت ، محيط زيست و زمان حال خارج نمىگردد ، در اين چهار زندان براى هميشه محبوس است و اگر احيانا خارج شود نه آگاهانه و از روى شعور و انتخاب است بلكه تحت تسخير اجبارى طبيعت و به صورت غريزه و ناآگاهانه و غير شاعرانه است .\r\nسطح خواسته‌ها و مطلوبهاى حيوان ، مانند شعاع شناخت و آگاهىاش از جهان ، در محدوده‌اى خاص است . اوّلا مادّى است ، از حدود خوردن و آشاميدن و خوابيدن و بازى كردن و خانه و لانه گرفتن و استفاده از جنس مخالف بالاتر نمىرود .\r\nبراى حيوان ، خواسته و مطلوب معنوى ، ارزش اخلاقى و غيره مطرح نيست . ثانيا شخصى و فردى است ، مربوط است به خودش و حدّ اكثر به جفت و فرزندش . ثالثا منطقه‌اى است ، مربوط است به محيط زيست خودش . رابعا حالى است و به زمان حال تعلّق دارد . يعنى همان محدوديّتهايى كه بعد ادراكى وجود حيوان دارد ، بعد خواهشها و گرايشهاى وجودش دارد . حيوان از اين نظر نيز در محدودهء خاصّى زندانى است .\r\nحيوان اگر هدفى را تعقيب كند و به سوى غايتى حركت كند كه از اين محدوده خارج باشد ، مثلا به نوع تعلّق داشته باشد نه به فرد ، به آينده تعلّق داشته باشد نه به حال - مانند آنچه در بعضى حيوانات اجتماعى از قبيل زنبور عسل مشاهده مىشود - ناآگاهانه و به حكم غريزه و فرمان مستقيم نيرويى است كه او را آفريده و جهان را تدبير مىكند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nشعاع آگاهى و سطح خواستهء انسان\r\nقلمرو انسان ، چه در ناحيهء آگاهيها و بينشها و شناختها و چه در ناحيهء خواسته‌ها و مطلوبها ، بسى وسيع‌تر و گسترده‌تر و متعالىتر است .\r\nآگاهى انسان و شناخت او ، از ظواهر اشياء و پديده‌ها عبور مىكند و تا درون ذات و ماهيّت آنها و روابط و وابستگيهاى آنها و ضرورتهاى حاكم بر آنها نفوذ مىنمايد . آگاهى انسان نه در محدودهء منطقه و مكان ، زندانى مىماند و نه زنجيرهء زمان آن را در قيد و بند نگه مىدارد ، هم مكان را درمىنوردد و هم زمان را . از اين رو ، هم به ماوراى محيط زيست خويش آگاهى پيدا مىكند تا آنجا كه دست به شناخت كرات ديگر مىيازد ، و هم بر گذشته و آيندهء خويش وقوف مىيابد ، تاريخ گذشتهء خويش و جهان يعنى تاريخ زمين ، آسمان ، كوهها ، درياها ، گياهان و جانداران ديگر را كشف مىكند و دربارهء آينده تا افقهاى دور دست مىانديشد . بالاتر اينكه انسان انديشهء خويش را دربارهء بىنهايتها و جاودانگيها به جولان مىآورد و به برخى بىنهايتها و جاودانگيها شناخت پيدا مىكند . آدمى از شناخت فرديت و جزئيت پا فراتر مىنهد ، قوانين كلّى و حقايق عمومى و فراگيرندهء جهان را كشف مىكند و به اين وسيله تسلّط خويش را بر طبيعت مستقر مىسازد .\r\nانسان از نظر خواسته‌ها و مطلوبها نيز مىتواند سطح والايى داشته باشد . انسان موجودى است ارزش جو ، آرمان خواه و كمال مطلوب خواه ، آرمانهايى را جستجو مىكند كه مادّى و از نوع سود نيست ، آرمانهايى كه تنها به خودش و حدّ اكثر همسر و فرزندانش اختصاص ندارد ، عامّ و شامل و فراگيرندهء همهء بشريّت است ، به محيط و منطقهء خاص يا قطعه‌اى خاص از زمان محدود نمىگردد .\r\nانسان آنچنان آرمان‌پرست است كه احيانا ارزش عقيده و آرمانش فوق همهء ارزشهاى ديگر قرار مىگيرد ، آسايش و خدمت به انسانها از آسايش خودش با اهميّت‌تر مىگردد ، خارى كه در پاى ديگران فرو برود مثل اين است كه در پا بلكه چشم خودش فرو رفته باشد ، با ديگران همدرد مىشود ، از شادى ديگران شاد و از اندوه آنان اندوهگين مىگردد ، به عقيده و آرمان مقدّس خود آنچنان دلبستگى پيدا مىكند كه منافع خود ، بلكه حيات و هستى خود را به سهولت فداى آن مىنمايد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nجنبهء انسانى تمدّن بشرى كه روح تمدّن به شمار مىرود ، مولود اين گونه احساسها و خواسته‌هاى بشرى است .\r\n\r\nملاك امتياز انسان\r\nبينش وسيع و گستردهء انسان دربارهء جهان ، محصول كوشش جمعى بشر است كه در طىّ قرون و اعصار روى هم انباشته شده و تكامل يافته است . اين بينش كه تحت ضوابط و قواعد و منطق خاص در آمده نام « علم » يافته است . علم به معنى اعمّ - يعنى مجموع تفكّرات بشرى دربارهء جهان كه شامل فلسفه هم مىشود - محصول كوشش جمعى بشر است كه نظم خاصّ منطقى يافته است .\r\nگرايشهاى معنوى و والاى بشر ، زادهء ايمان و اعتقاد و دلبستگيهاى او به برخى حقايق در اين جهان است كه آن حقايق ، هم ماوراى فردى است ، عام و شامل است ، و هم ماوراى مادّى است ، يعنى از نوع نفع و سود نيست . اين گونه ايمانها و دلبستگيها به نوبهء خود مولود برخى جهانبينيها و جهان‌شناسيهاست كه يا از طرف پيامبران الهى به بشر عرضه شده است و يا برخى فلاسفه خواسته‌اند نوعى تفكّر عرضه نمايند كه ايمان‌زا و آرمان خيز بوده باشد .\r\nبه هر حال ، گرايشهاى و الا و معنوى و فوق حيوانى انسان آنگاه كه پايه و زير بناى اعتقادى و فكرى پيدا كند نام « ايمان » به خود مىگيرد .\r\nپس نتيجه مىگيريم كه تفاوت عمده و اساسى انسان با جانداران ديگر كه ملاك « انسانيّت » اوست و انسانيّت وابسته به آن است ، علم و ايمان است .\r\nدربارهء امتياز انسان از جانداران ديگر سخن فراوان گفته شده است . برخى منكر امتياز اساسى ميان اين نوع و ساير انواع هستند ، تفاوت آگاهى و شناخت انسان با حيوان را از قبيل تفاوت كمّى و حدّ اكثر تفاوت كيفى مىدانند ، نه تفاوت ماهوى . همهء آن شگفتيها و اهمّيتها و عظمتها كه نظر فلاسفهء بزرگ شرق و غرب را سخت دربارهء مسألهء شناخت در انسان جلب كرده است ، چندان مورد توجّه اين گروه واقع نشده است .\r\nاين گروه انسان را از نظر خواسته‌ها و مطلوبها نيز يك حيوان تمام عيار مىدانند\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبدون كوچكترين تفاوتى از اين نظر ( 1 ) . برخى ديگر تفاوت او را در جان داشتن مىدانند ، يعنى معتقدند جاندار و ذى حيات منحصر به انسان است ، حيوانات ديگر نه احساس دارند و نه ميل و نه درد و نه لذّت ، ماشينهايى بيجانند شبيه جاندار ، تنها موجود جاندار انسان است ، پس تعريف حقيقى او آن است كه موجودى است جاندار ( 2 ) . ديگر انديشمندان كه انسان را تنها جاندار جهان نمىدانند و به امتيازات اساسى ميان او و ساير جانداران قائل‌اند ، هر گروهى به يكى از مختصّات و امتيازات انسان توجّه كرده‌اند . از اين رو انسان با تعبيرها و تعريفهاى مختلف و متفاوتى تعريف شده است از قبيل : حيوان ناطق ( تعقّل‌كننده ) ، مطلق طلب ، لايتناهى ، آرمان خواه ، ارزش‌جو ، حيوان ما وراء الطّبيعى ، سيرىناپذير ، غير معيّن ، متعهّد و مسئول ، آينده‌نگر ، آزاد و مختار ، عصيانگر ، اجتماعى ، خواستار نظم ، خواستار زيبايى ، خواستار عدالت ، دو چهره ، عاشق ، مكلّف ، صاحب وجدان ، دو ضميرى ، آفريننده و خلّاق ، تنها ، مضطرب ، عقيده‌پرست ، ابزارساز ، ما وراء جو ، تخيّل آفرين ، معنوى ، دروازهء معنويّت ، و . . .\r\nبديهى است كه هر يك از اين امتيازات به جاى خود صحيح است ، امّا شايد اگر بخواهيم تعبيرى بياوريم كه جامع تفاوتهاى اساسى باشد ، همان به كه از علم و ايمان ياد كنيم و بگوييم انسان حيوانى است كه با دو امتياز « علم و ايمان » از ديگر جانداران امتياز يافته است .\r\n\r\nآيا انسانيّت روبناست ؟\r\nدانستيم كه انسان ، نوعى حيوان است ، از اين‌رو مشتركات زيادى با ساير جانداران دارد . در عين حال يك سلسله امتيازات اساسى ، او را از ساير جانداران متمايز ساخته است .\r\nوجوه مشترك انسان با حيوان و وجوه امتياز او از حيوان سبب شده كه انسان داراى دو زندگى باشد : زندگى حيوانى و زندگى انسانى ، و به تعبير ديگر ، زندگى مادّى و زندگى فرهنگى .\r\n\r\n\r\n\r\n\r\n","description":"","footnote":"\r\n( 1 ) . هابز از فلاسفهء معروف انگلستان چنين نظرى دربارهء انسان دارد .\r\n( 2 ) . نظريّهء معروف دكارت .\r\n","page_name":" 25 ","page_number":25},
  {"content":"\r\n\r\nاينجا مسأله‌اى مطرح است ، آن اينكه چه رابطه‌اى ميان حيوانيّت انسان و انسانيّت او ، ميان زندگى حيوانى او و زندگى انسانى او ، ميان زندگى مادّى و زندگى فرهنگى و روحانى او وجود دارد ؟ آيا يكى از اين دو اصل است و ديگرى فرع ؟ يكى اساس است و ديگرى انعكاسى از او ؟ يكى زير بناست و ديگرى روبنا ؟ آيا زندگى مادّى زيربنا و زندگى فرهنگى روبناست ؟ آيا حيوانيّت انسان زيربنا و انسانيّت او روبناست ؟\r\nآنچه امروز مطرح است جنبهء جامعه‌شناسانه دارد نه جنبهء روان‌شناسانه ، از ديدگاه جامعه‌شناسى مطرح مىشود نه از ديدگاه روان‌شناسى ، و از اين رو شكل بحث به اين صورت است كه در ميان نهادهاى اجتماعى آيا نهاد اقتصادى كه مربوط به توليد و روابط توليدى است اصل و زيربنا ، و ساير نهادهاى اجتماعى - بالاخص نهادهايى كه انسانيّت انسان در آنها تجلّى يافته است - همگى فرع و روبنا و انعكاسى از نهاد اقتصادى است ؟ آيا علم و فلسفه و ادب و دين و حقوق و اخلاق و هنر در هر دوره‌اى مظاهرى از واقعيّتهاى اقتصادى بوده و از خود به هيچ وجه اصالتى ندارد ؟\r\nآرى ، آنچه مطرح است به اين شكل مطرح است ، امّا خواه ناخواه اين بحث جامعه‌شناسى نتيجه‌اى روان‌شناسانه پيدا مىكند و هم به بحثى فلسفى دربارهء انسان و واقعيّت و اصالت آن - كه امروز به نام « اصالت انسان » يا « اومانيسم » خوانده مىشود - كشيده مىشود و آن اينكه انسانيّت انسان به هيچ وجه اصالت ندارد ، تنها حيوانيّتش اصالت دارد و بس ، انسان از اصالتى به نام انسانيّت در برابر حيوانيّت خويش برخوردار نيست ، يعنى نظر همان گروه تأييد مىشود كه منكر يك تمايز اساسى ميان انسان و حيوان‌اند .\r\nطبق اين نظريّه نه تنها اصالت گرايشهاى انسانى - اعمّ از حقيقت‌گرايى ، خيرگرايى ، زيبايىگرايى و خداگرايى - نفى مىشود ، اصالت واقع‌گرايى از ديد انسان دربارهء جهان و واقعيّت نيز نفى مىشود ، زيرا هيچ ديدى نمىتواند فقط « ديد » باشد ، بيطرفانه باشد ، هر ديدى يك گرايش خاصّ مادّى را منعكس مىكند و جز اين نمىتواند باشد .\r\nعجب اين است كه برخى از مكاتب كه چنين نظر مىدهند ، در همان حال از انسانيّت و انسان‌گرايى و اومانيسم دم مىزنند ! ! ! حقيقت اين است كه سير تكاملى انسان از حيوانيّت آغاز مىشود و به سوى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nانسانيّت كمال مىيابد . اين اصل ، هم دربارهء فرد صدق مىكند و هم دربارهء جامعه .\r\nانسان در آغاز وجود خويش جسمى مادّى است ، با حركت تكاملى جوهرى تبديل به روح يا جوهر روحانى مىشود . « روح انسان » در دامن جسم او زاييده مىشود و تكامل مىيابد و به استقلال مىرسد . حيوانيّت انسان نيز به منزلهء لانه و آشيانه‌اى است كه انسانيّت او در او « رشد » مىيابد و متكامل مىشود . همانطور كه خاصيّت تكامل است كه موجود متكامل به هر نسبت كه تكامل پيدا مىكند مستقل و قائم به ذات و حاكم و مؤثّر بر محيط خود مىشود ، انسانيّت انسان - چه در فرد و چه در جامعه - به هر نسبت تكامل پيدا كند به سوى استقلال و حاكميّت بر ساير جنبه‌ها گام برمىدارد . يك فرد انسان تكامل يافته فردى است كه بر محيط بيرونى و درونى خود تسلّط نسبى دارد .\r\nفرد تكامل يافته يعنى وارسته از محكوميّت محيط بيرونى و درونى ، و وابسته به عقيده و ايمان .\r\nتكامل جامعه نيز عينا به همان صورت رخ مىدهد كه تكامل روح در دامن جسم و تكامل انسانيّت « فرد » در دامن حيوانيّت او صورت مىگيرد .\r\nنطفهء جامعهء بشرى بيشتر با نهادهاى اقتصادى بسته مىشود . جنبه‌هاى فرهنگى و معنوى جامعه به منزلهء روح جامعه است . همانطور كه ميان جسم و روح تأثير متقابل هست ( 1 ) ، ميان روح جامعه و اندام آن - يعنى ميان نهادهاى معنوى و نهادهاى مادّى آن - چنين رابطه‌اى برقرار هست . همانطور كه سير تكاملى فرد به سوى آزادى و استقلال و حاكميّت بيشتر روح است ، سير تكاملى جامعه نيز چنين است . يعنى جامعهء انسانى هر اندازه متكامل‌تر بشود ، حيات فرهنگى ، استقلال و حاكميّت بيشترى بر حيات مادّى آن پيدا مىكند . انسان آينده ، حيوان فرهنگى است نه حيوان اقتصادى ، انسان آينده ، انسان عقيده و ايمان و مسلك است نه انسان شكم و دامن .\r\nالبتّه اين به آن معنى نيست كه جامعهء بشر با يك جبر و ضرورت ، قدم به قدم و روى خطّ مستقيم ، به سوى كمال ارزشهاى انسانى حركت مىكند و همواره جامعهء انسان در هر مرحله از زمان از اين نظر نسبت به مرحلهء پيشين يك گام جلوتر است ، ممكن است بشر ، دوره‌اى از زندگى اجتماعى را طى كند كه با همهء پيشرفتهاى فنّى و\r\n\r\n\r\n\r\n\r\n","description":"","footnote":"\r\n( 1 ) - حكماى اسلامى ، اصلى در رابطهء متقابل روح و بدن دارند كه با اين عبارت بيان مىشود : « النفس و البدن يتعاكسان ايجابا و اعدادا » .\r\n","page_name":" 27 ","page_number":27},
  {"content":"\r\n\r\nتكنيكى ، از نظر معنويّات انسانى نسبت به گذشته‌اش مرحله يا مراحلى به انحطاط كشيده شده باشد همچنانكه امروز نسبت به بشر قرن ما گفته مىشود ، بلكه به اين معنى است كه بشر در مجموع حركات خود ، هم از نظر مادّى و هم از نظر معنوى رو به پيش است . حركت تكاملى بشر از نظر معنوى يك حركت يكنواخت روى خطّ مستقيم نيست ، حركتى است كه گاهى انحراف به راست يا به چپ دارد ، توقّف و احيانا بازگشت دارد ، ولى در مجموع خود يك حركت پيشرو و تكاملى است . اين است كه مىگوييم انسان آينده حيوان فرهنگى است نه حيوان اقتصادى ، انسان آينده انسان عقيده و ايمان است نه انسان شكم و دامن .\r\nطبق اين نظريّه ، جنبهء انسانى انسان به علّت اصالتش همراه و بلكه مقدّم بر تكامل ابزارهاى توليدىاش تكامل يافته و بر اثر تكامل ، تدريجا از وابستگىاش و تأثيرپذيرىاش از محيط طبيعى و اجتماعى كاسته و بر وارستگىاش - كه مساوى است با وابستگى به عقيده و آرمان و مسلك و ايدئولوژى - و نيز تأثيربخشىاش بر روى محيط طبيعى و اجتماعى ، افزوده است و در آينده هر چه بيشتر به آزادى كامل معنوى يعنى استقلال و وابستگى به عقيده و ايمان و ايدئولوژى خواهد رسيد . انسان در گذشته با اينكه از مواهب طبيعت و مواهب وجود خود كمتر بهره‌مند بوده ، بيشتر اسير و بردهء طبيعت و هم اسير و بردهء حيوانيّت خود بوده ، امّا انسان آينده در عين اينكه از طبيعت و از مواهب وجود خود بيشتر بهره‌بردارى خواهد كرد ، از اسارت طبيعت و از اسارت قواى حيوانى خود بالنّسبه آزادتر و بر حاكميّت خود بر خود و بر طبيعت خواهد افزود .\r\nبنابراين نظر ، واقعيّت انسانى ، هر چند همراه و در دامن تكامل حيوانى و مادّى او رخ مىنمايد ، به هيچ وجه سايه و انعكاس و تابعى از تكامل مادّى او نيست ، خود واقعيّتى است مستقل و تكامل يابنده ، همانطور كه از جنبه‌هاى مادّى اثر مىپذيرد ، در آنها تأثير مىكند . تعيين كنندهء سرنوشت نهايى انسان سير تكاملى اصيل فرهنگى او و واقعيّت اصيل انسانى اوست ، نه سير تكاملى ابزار توليد . اين واقعيّت اصيل انسانيّت انسان است كه به حركت خود ادامه مىدهد و ابزار توليد را همراه ساير شئون ديگر زندگى متكامل مىكند ، نه اينكه ابزار توليد خود به خود متكامل مىشود و انسانيّت انسان به مانند ابزارى توجيه كنندهء نظام توليدى ، تحوّل و تغيير مىپذيرد ، و از اين رو نام تكامل را دارد كه توجيه كنندهء نظام توليدى متكامل‌ترى است .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nعلم و ايمان\r\n\r\nرابطهء علم و ايمان\r\nرابطهء انسانيّت انسان و حيوانيّت او ، به عبارت ديگر رابطهء زندگى فرهنگى و معنوى انسان را با زندگى مادّى او دانستيم . روشن شد انسانيّت در انسان اصالت و استقلال دارد ، صرفا انعكاسى از زندگى حيوانى او نيست . و هم معلوم شد كه علم و ايمان دو ركن از اركان اساسى انسانيّت انسان است . اكنون مىخواهيم ببينيم اين دو ركن و اين دو وجههء انسانيّت ، خود با يكديگر چه رابطه‌اى دارند يا مىتوانند داشته باشند .\r\nمتأسّفانه در جهان مسيحيّت به واسطهء برخى قسمتهاى تحريفى عهد عتيق ( تورات ) انديشه‌اى در اذهان رسوخ يافته است كه هم براى علم گران تمام شده و هم براى ايمان . آن انديشه ، انديشهء تضادّ علم و ايمان است . ريشهء اصلى اين انديشه همان است كه در عهد عتيق « سفر پيدايش » آمده است .\r\nدر باب دوم ، آيهء 16 و 17 « سفر پيدايش » دربارهء آدم و بهشت و شجرهء ممنوعه چنين آمده است :\r\n« خداوند آدم را امر فرموده ، گفت : از همهء درختان باغ بىممانعت بخور ، امّا از\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nدرخت معرفت نيك و بد زنهار نخورى ، زيرا روزى كه از آن خوردى هرآينه خواهى مرد . »\r\nدر آيات 1 - 8 از باب سوم مىگويد :\r\n« و مار از همهء حيوانات صحرا كه خدا ساخته بود هوشيارتر بود و به زن ( حوّا ) گفت :\r\nآيا خدا حقيقتا گفته است كه از همهء درختان باغ نخوريد ؟ * زن به مار گفت : از ميوهء درختان باغ مىخوريم * لكن از ميوهء درختى كه در وسط باغ است خدا گفت از آن مخوريد و آن را لمس نكنيد ، مبادا بميريد * مار به زن گفت : هرآينه نخواهيد مرد * بلكه خدا مىداند در روزى كه از آن بخوريد چشمان شما بازشود و مانند خدا عارف نيك و بد خواهيد بود * و چون زن ديد كه آن درخت براى خوراك نيكو است و به نظر خوش‌نما و درختى دلپذير و دانش‌افزا ، پس ، از ميوه‌اش گرفته ، بخورد و به شوهر خود نيز داد و او خورد * آنگاه چشمان هر دوى ايشان بازشد و فهميدند كه عريانند پس برگهاى انجير دوخته ، سترها براى خويشتن ساختند * » در آيهء 23 از همين باب مىگويد :\r\n« و خداوند خدا گفت : همانا انسان مثل يكى از ما شده است كه عارف نيك و بد گرديده . اينك مبادا دست خود را دراز كند و از درخت حيات نيز گرفته بخورد و تا به ابد زنده ماند . »\r\nطبق اين برداشت از انسان و خدا و آگاهى و عصيان ، امر خدا ( دين ) اين است كه انسان عارف نيك و بد نگردد و آگاه نشود ، شجرهء ممنوعه ، شجرهء آگاهى است ، انسان با عصيان و تمرّد امر خدا ( با سرپيچى از تعليمات شرايع و پيامبران ) به آگاهى و معرفت مىرسد و به همين دليل از بهشت خدا رانده مىشود . بر اساس اين برداشت ، همهء وسوسه‌ها ، وسوسهء آگاهى است ، پس شيطان وسوسه‌گر ، همان عقل است .\r\nبراى ما مسلمانان كه از قرآن آموخته‌ايم خداوند همهء اسماء ( حقايق ) را به آدم آموخت و آنگاه فرشتگان را امر فرمود كه آدم را سجده كنند ، و شيطان از آن جهت راندهء درگاه شد كه بر خليفة اللّه آگاه به حقايق سجده نكرد ، و سنّت به ما آموخته است كه شجرهء ممنوعه طمع ، حرص و چيزى از اين مقوله بود - يعنى چيزى كه به حيوانيّت آدم مربوط مىشد نه به انسانيّت او - و شيطان وسوسه‌گر همواره بر ضدّ عقل و مطابق\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nهواى نفس حيوانى وسوسه مىكند و آنچه در وجود انسان مظهر شيطان است نفس امّاره است نه عقل آدمى ، آرى ، براى ما كه چنين آموخته‌ايم ، آنچه در « سفر پيدايش » مىبينيم سخت شگفت‌آور است .\r\nهمين برداشت است كه تاريخ تمدّن اروپا را در هزار و پانصد سال اخير به عصر ايمان و عصر علم تقسيم مىكند و علم و ايمان را در مقابل يكديگر قرار مىدهد . در صورتى كه تاريخ تمدّن اسلامى تقسيم مىشود به عصر شكوفايى كه عصر علم و ايمان است ، و عصر انحطاط كه علم و ايمان توأما انحطاط يافته‌اند . ما مسلمانان بايد خود را از اين برداشت غلط كه خسارتهاى جبران‌ناپذير بر علم و بر ايمان و بر انسانيّت وارد كرد بر كنار بداريم و كوركورانه تضادّ علم و ايمان را امرى مسلّم تلقّى نكنيم .\r\nما اكنون مىخواهيم با يك بينش تحليلى وارد اين مسأله بشويم و با ديدى عالمانه به بحث بپردازيم كه آيا واقعا اين دو وجهه و دو پايهء انسانيّت هر يك به دوره‌اى و عصرى تعلّق دارد ؟ آيا انسان محكوم است كه هميشه نيمه انسان بماند و در هر دوره‌اى فقط نيمى از انسانيّت را داشته باشد ؟ آيا هميشه محكوم به يكى از دو نوع بدبختى است : بدبختيهاى ناشى از جهل و نادانى ، و بدبختيهاى ناشى از بىايمانى ؟\r\nبعدا روشن خواهد شد كه هر ايمانى خواه ناخواه بر يك تفكّر خاص و يك برداشت ويژه از جهان و هستى مبتنى است و بدون شك بسيارى از برداشتها و تفسيرها دربارهء جهان ، هر چند مىتواند مبناى يك ايمان و دلبستگى واقع شود ، با اصول منطقى و علمى سازگار نيست و ناچار طرد شدنى است . سخن در اين نيست ، سخن در اين است كه آيا نوعى تفكّر و برداشت از جهان و نوعى تفسير از هستى وجود دارد كه هم از ناحيهء علم و فلسفه و منطق حمايت شود و هم بتواند زير بنايى استوار براى ايمانى سعادت‌بخش باشد ؟\r\nاگر روشن شد كه چنين برداشت و تفكّر و جهانبينىاى وجود دارد پس انسان محكوم به يكى از دو بدبختى نيست .\r\nدر رابطهء علم و ايمان از دو ناحيه مىتوان سخن گفت : يكى اينكه آيا تفسير و برداشتى كه ايمان‌زا و آرمان‌خيز باشد و در عين حال مورد تأييد منطق باشد وجود دارد ، يا تمام تفكّراتى كه علم و فلسفه به ما مىدهد همه بر ضدّ ايمانها و دلبستگيها و اميدها و خوشبينيهاست ؟ اين همان مسأله‌اى است كه بعدا تحت عنوان « جهان‌بينى » دربارهء آن گفتگو خواهيم كرد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nناحيهء ديگر ، ناحيهء تأثيرات علم از يك طرف ، و ايمان از طرف ديگر بر روى انسان است . آيا علم به چيزى مىخواند و ايمان به چيز ديگرى ضدّ آن ؟ علم ، ما را به گونه‌اى مىخواهد بسازد و ايمان به گونه‌اى مخالف آن ؟ علم ما را به سويى مىبرد و ايمان به سويى ديگر ؟ يا علم و ايمان متمّم و مكمّل يكديگرند ، علم نيمى از ما را مىسازد و ايمان نيمى ديگر را هماهنگ با آن ؟ پس ببينيم علم به ما چه مىدهد و ايمان چه ؟\r\nعلم به ما روشنايى و توانايى مىبخشد و ايمان عشق و اميد و گرمى ، علم ابزار مىسازد و ايمان مقصد ، علم سرعت مىدهد و ايمان جهت ، علم توانستن است و ايمان خوب خواستن ، علم مىنماياند كه چه هست و ايمان الهام مىبخشد كه چه بايد كرد ، علم انقلاب برون است و ايمان انقلاب درون ، علم جهان را جهان آدمى مىكند و ايمان روان را روان آدميّت مىسازد ، علم وجود انسان را به صورت افقى گسترش مىدهد و ايمان به شكل عمودى بالا مىبرد ، علم طبيعت ساز است و ايمان انسان ساز .\r\nهم علم به انسان نيرو مىدهد ، هم ايمان ، امّا علم نيروى منفصل مىدهد و ايمان نيروى متّصل . علم زيبايى است و ايمان هم زيبايى است . علم زيبايى عقل است و ايمان زيبايى روح ، علم زيبايى انديشه است و ايمان زيبايى احساس . هم علم به انسان امنيّت مىبخشد و هم ايمان . علم امنيّت برونى مىدهد و ايمان امنيّت درونى .\r\nعلم در مقابل هجوم بيماريها ، سيلها ، زلزله‌ها ، طوفانها ايمنى مىدهد و ايمان در مقابل اضطرابها ، تنهاييها ، احساس بىپناهيها ، پوچ‌انگاريها . علم جهان را با انسان سازگار مىكند و ايمان انسان را با خودش .\r\nنياز انسان به علم و ايمان توأما ، سخت توجّه انديشمندان را - اعمّ از مذهبى و غير مذهبى - برانگيخته است . « علّامه محمّد اقبال لاهورى » مىگويد :\r\n« بشريّت امروز به سه چيز نيازمند است : تعبيرى روحانى از جهان ، آزادى روحانى فرد ، و اصولى اساسى و داراى تأثير جهانى كه تكامل اجتماع بشرى را بر مبناى روحانى توجيه كند . شك نيست كه اروپاى جديد ، دستگاههاى انديشه‌اى و مثالى در اين رشته‌ها تأسيس كرده است ، ولى تجربه نشان مىدهد كه حقيقتى كه از راه عقل محض به دست آيد ، نمىتواند آن حرارت اعتقاد زنده‌اى را داشته باشد كه تنها با الهام شخصى حاصل مىشود . به همين دليل است كه عقل محض چندان تأثيرى در نوع بشر نكرده ، در صورتى كه دين ، پيوسته مايهء ارتقاى افراد و تغيير\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nشكل جوامع بشرى بوده . مثاليگرى اروپا هرگز به صورت عامل زنده‌اى در حيات آن نيامده و نتيجهء آن « من » سرگردانى است كه در ميان دموكراسيهاى ناسازگار با يكديگر به جستجوى خود مىپردازد كه كار آنها منحصرا بهره‌كشى از درويشان به سود توانگران است . سخن مرا باور كنيد كه اروپاى امروز بزرگترين مانع در راه پيشرفت اخلاق بشريّت است . از طرف ديگر ، مسلمانان مالك انديشه‌ها و كمال مطلوبهايى مطلق مبنى بر وحيى مىباشند كه چون از درونىترين ژرفاى زندگى بيان مىشود ، به ظاهرى بودن آن رنگ باطنى مىدهد . براى فرد مسلمان شالودهء روحانى زندگى امرى اعتقادى است و براى دفاع از اين اعتقاد به آسانى جان خود را فدا مىكند . » ( 1 )\r\n« ويل دورانت » نويسندهء معروف تاريخ تمدّن با اينكه غير مذهبى است مىگويد :\r\n« اختلاف دنياى قديم با دنياى ماشينى جديد فقط در وسائل است نه در مقاصد . . . چه خواهيد گفت اگر همهء پيشرفتهاى ما تنها اصلاح روشها و وسائل باشد نه بهبود غايات و مقاصد ؟ » ( 2 ) هم او مىگويد :\r\n« ثروت خستگىآور است ، عقل و حكمت نور ضعيف سردى است ، امّا عشق است كه با دادارى خارج از حدود بيان ، دلها را گرم مىكند . » ( 3 )\r\nامروز غالبا دريافته‌اند كه سيانتيسم ( علم‌گرايى محض ) و تربيت علمى خالص ، از ساختن انسان تمام ناتوان است ، تربيت علمى خالص ، نيمه انسان مىسازد نه انسان تمام ، محصول اين تربيت ، مادّهء خام انسان است نه انسان ساخته شده ، انسان توانا و قدرتمند مىسازد نه انسان با فضيلت ، انسان تك ساحتى مىسازد نه انسان چند ساحتى .\r\nامروز همه دريافته‌اند كه عصر علم محض به پايان رسيده است و يك خلأ\r\n\r\n\r\n\r\n\r\n","description":"","footnote":"\r\n( 1 ) . احياى فكر دينى در اسلام ، ترجمهء احمد آرام ، ص 203 .\r\n( 2 ) . لذّات فلسفه ، ص 292 .\r\n( 3 ) . لذّات فلسفه ، ص 135 .\r\n","page_name":" 33 ","page_number":33},
  {"content":"\r\n\r\nآرمانى جامعه‌ها را تهديد مىكند . برخى مىخواهند اين خلأ را با فلسفهء محض پر كنند ، بعضى دست به دامن ادبيّات و هنر و علوم انسانى شده‌اند . در كشور ما نيز كم و بيش پيشنهاد فرهنگ انسان‌گرا و مخصوصا ادبيّات عرفانى از قبيل ادبيّات مولوى و سعدى و حافظ براى پر كردن اين خلأ معنوى و آرمانى مطرح است ، غافل از اينكه اين ادبيّات روح و جاذبهء خود را از مذهب گرفته است . روح انسان‌گرايى اين ادبيّات همان روح مذهبى اسلامى است ، و گرنه چرا برخى ادبيّات نوين امروزى با همهء تظاهر به انسان‌گرايى اينهمه سرد و بىروح و بىجاذبه است ؟ ! محتواى انسانى ادبيّات عرفانى ما ناشى از نوعى تفكّر دربارهء جهان و انسان است كه همان تفكّر اسلامى است . اگر روح اسلامى را از اين شاهكارهاى ادبى بگيريم تفاله‌اى و اندام مرده‌اى بيش باقى نمىماند .\r\n« ويل دورانت » از كسانى است كه اين خلأ را حس مىكند و ادبيّات و فلسفه و هنر را براى پر كردن آن پيشنهاد مىكند ، مىگويد :\r\n« ضرر و خسرانى كه متوجّه مدارس و دانشگاههاى ماست ، بيشتر ، از نظريّهء تربيتى « اسپنسر » ( 1 ) است كه تربيت را سازگار كردن انسان با محيط خود تعريف كرده است .\r\nاين تعريف ، مرده و مكانيكى است و از فلسفهء « برترى مكانيك » برخاسته است و هر ذهن و روح خلّاق از آن متنفّر است . نتيجه اين شده كه مدارس ما از علوم نظرى و مكانيكى پر شده است ، و از موضوعات ادبيّات و تاريخ و فلسفه و هنر كه به قول خودشان بىفايده است خالى مانده است . . . تربيتى كه فقط علمى باشد محصولش جز ابزار چيزى نيست ، شخص را از زيبايى بيگانه مىسازد و او را از حكمت جدا مىكند . براى دنيا بهتر آن بود كه اسپنسر كتابى نمىنوشت . » ( 2 )\r\nعجبا با اينكه « ويل دورانت » اعتراف مىكند كه خلأ موجود در درجهء اوّل يك « خلأ آرمانى » است ، خلئى است در ناحيهء مقاصد و غايات و آرمانها ، خلئى است كه به پوچىگرايى منتهى شده است ، با اينكه تصديق مىكند كه اين خلأ ، خلأ نوعى تفكّر و نوعى ايمان به مقاصد و اهداف انسانى است ، با همهء اينها مىپندارد كه با هر نوع معنويّتى - هر چند از حدود قوّهء تخيّل تجاوز نكند - چاره‌پذير است ، مىپندارد\r\n\r\n\r\n\r\n\r\n","description":"","footnote":"\r\n( 1 ) . فيلسوف معروف انگليسى قرن نوزدهم .\r\n( 2 ) . لذّات فلسفه ، ص 206 .\r\n","page_name":" 34 ","page_number":34},
  {"content":"\r\n\r\nسرگرمى به تاريخ و هنر و زيبايى و شعر و موسيقى قادر است چنين خلئى را كه از عمق فطرت آرمان‌خواه و كمال مطلوب‌جوى انسان ناشى مىشود ، پر كند .\r\n\r\nجانشينى علم و ايمان\r\nدانستيم كه علم و ايمان نه تنها با يكديگر تضادّى ندارند بلكه مكمّل و متمّم يكديگرند . اكنون پرستش ديگرى مطرح است : آيا ممكن است اين دو جاى يكديگر را پر كنند ؟\r\nپس از آنكه شناختيم نقش علم چيست و نقش ايمان چيست ، نياز چندانى به طرح و پاسخ اين پرسش نيست . بديهى است كه نه علم مىتواند جانشين ايمان گردد - كه علاوه بر روشنايى و توانايى ، عشق و اميد ببخشد ، سطح خواسته‌هاى ما را ارتقاء دهد و علاوه بر اينكه ما را در رسيدن به مقاصد و هدفها و در پيمودن راه به سوى آن مقاصد و اهداف مدد مىدهد ، مقاصد و آرمانها و خواسته‌هايى از ما را كه به حكم طبيعت و غريزه بر محور فرديّت و خودخواهى است از ما بگيرد و در عوض ، مقاصد و آرمانهايى به ما بدهد بر محور عشق و علاقه‌هاى معنوى و روحانى ، و علاوه بر اينكه ابزارى است در دست ما جوهر و ماهيّت ما را دگرگون سازد - و نه ايمان مىتواند جانشين علم گردد ، طبيعت را به ما بشناساند ، قوانين آن را بر ما مكشوف سازد و خود ما را به ما بشناساند .\r\nتجربه‌هاى تاريخى نشان داده است كه جدايى علم و ايمان خسارتهاى غير قابل جبران به بار آورده است . ايمان را در پرتو علم بايد شناخت ، ايمان در روشنايى علم از خرافات دور مىماند . با دور افتادن علم از ايمان ، ايمان به جمود و تعصّب كور و با شدّت به دور خود چرخيدن و راه به جايى نبردن تبديل مىشود . آنجا كه علم و معرفت نيست ، ايمان مؤمنان نادان وسيله‌اى مىشود در دست منافقان زيرك ، كه نمونه‌اش را در خوارج صدر اسلام و در دوره‌هاى بعد به اشكال مختلف ديده و مىبينيم .\r\nعلم بدون ايمان نيز تيغى است در كف زنگى مست ، چراغى است در نيمه شب در دست دزد براى گزيده‌تر بردن كالا . اين است كه انسان عالم بىايمان امروز ، با انسان جاهل بىايمان ديروز ، از نظر طبيعت و ماهيّت رفتارها و كردارها كوچكترين\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nتفاوتى ندارد . چه تفاوتى هست ميان چرچيلها و جانسونها و نيكسونها و استالينهاى امروز با فرعونها و چنگيزها و آتيلاهاى ديروز ؟\r\nممكن است گفته شود مگر نه اين است كه علم ، هم روشنايى است و هم توانايى ؟\r\nروشنايى و توانايى بودن علم اختصاص به جهان بيرون ندارد ، جهان درون ما را نيز بر ما روشن مىكند و به ما مىنماياند و در نتيجه ما را بر تغيير جهان درون نيز توانا مىسازد ، پس علم ، هم مىتواند جهان را بسازد و هم انسان را ، پس هم كار خودش را انجام مىدهد ( جهان‌سازى ) و هم كار ايمان را ( انسان‌سازى ) . پاسخ اين است كه همهء اينها صحيح است ، امّا نكتهء اساسى اين است كه قدرت و توانايى علم ، از نوع قدرت و توانايى ابزار است ، يعنى بستگى دارد به اراده و فرمان انسان . انسان در هر ناحيه بخواهد كارى انجام دهد با ابزار علم بهتر مىتواند انجام دهد . اين است كه مىگوييم علم بهترين مددكار انسان است براى وصول به مقاصد و پيمودن راههايى كه انسان براى طى كردن انتخاب كرده است .\r\nامّا سخن در جاى ديگر است . سخن در اين است كه انسان پيش از آنكه ابزار را به كار اندازد مقصد را در نظر گرفته است . ابزارها همواره در طريق مقصدها استخدام مىشوند . مقصدها از كجا پيدا شده است ؟ انسان به حكم اينكه از روى طبع حيوان است و به صورت اكتسابى انسان ، يعنى استعدادهاى انسانى انسان تدريجا در پرتو ايمان بايد پرورش يابد ، به طبع خود به سوى مقاصد طبيعى حيوانى فردى مادّى خودخواهانهء خود حركت مىكند و ابزارها را در همين طريق مورد بهره‌بردارى قرار مىدهد ، از اين‌رو نيازمند نيرويى است كه ابزار انسان و مقصد انسان نباشد ، بلكه انسان را مانند ابزارى در جهت خود سوق دهد ، نيازمند به نيرويى است كه انسان را از درون منفجر سازد و استعدادهاى نهانى او را به فعليّت برساند ، نيازمند به قدرتى است كه بتواند انقلابى در ضميرش ايجاد كند ، به او جهت تازه بدهد . اين كارى است كه از علم و كشف قوانين حاكم بر طبيعت و بر انسان ، ساخته نيست . اين گونه تأثير مولود تقدّس يافتن و گرانبها شدن برخى ارزشها در روح آدمى است و آن خود مولود يك سلسله گرايشهاى متعالى در انسان است كه آن گرايشها به نوبهء خود ناشى از برداشتى خاص و طرز تفكّرى خاص دربارهء جهان و انسان است كه نه در لابراتوارها مىتوان به آن دست يافت و نه از محتواى قياسها و استدلالها . آن برداشتها همانهاست كه در آينده توضيح خواهيم داد كه از دسترس علم بيرون است .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nتاريخ گذشته و حال نشان داده كه تفكيك علم و ايمان از يكديگر چه نتايجى به بار مىآورد . آنجا كه ايمان بوده و علم نبوده است مساعى بشر دوستانهء افراد صرف امورى شده كه نتيجهء زياد و احيانا نتيجهء خوب به بار نياورده است و گاهى منشأ تعصّبها و جمودها و احيانا كشمكشهاى زيانبار شده است . تاريخ گذشتهء بشر پر است از اين گونه امور .\r\nآنجا كه علم بوده و جاى ايمان خالى مانده است - مانند برخى جوامع عصر حاضر - تمام قدرت علمى صرف خودخواهيها و خودپرستيها ، افزون طلبيها ، برترى طلبيها ، استثمارها ، استعبادها ، نيرنگها و نيرنگبازيها شده است .\r\nدو سه قرن گذشته را مىتوان دورهء پرستش علم و گريز از ايمان دانست .\r\nدانشمندان بسيارى معتقد شدند كه همهء مشكلات بشر با سر انگشت علم گشوده خواهد شد ، ولى تجربه خلاف آن را ثابت كرد . امروز ديگر انديشمندى يافت نمىشود كه نياز انسان را به نوعى ايمان و لو ايمان غير مذهبى - كه به هر حال امرى ماوراى علم است - انكار كند . « برتراند راسل » با آنكه گرايشهاى مادّى دارد اعتراف مىكند كه :\r\n« كارى كه منظور آن فقط در آمد باشد ، نتيجهء مفيدى بار نخواهد آورد . براى چنين نتيجه‌اى بايد كارى پيشه كرد كه در آن « ايمان » به يك فرد ، به يك مرام ، به يك غايت نهفته باشد . » ( 1 )\r\nامروز ماترياليستها هم ناچارند مدّعى شوند كه ما از جنبهء فلسفى ، ماترياليست و از جنبهء اخلاقى ، ايده‌آليست مىباشيم ، يعنى از جنبهء نظرى ، مادّى و از جنبهء عملى و آرمانى ، معنوى هستيم ( 2 ) . اينكه چگونه ممكن است انسان نظرا مادّى باشد و عملا معنوى ، مشكلى است كه خود مادّيين بايد بدان پاسخ بگويند .\r\n« جورج سارتن » دانشمند مشهور جهانى و نويسندهء كتاب معروف تاريخ علم در كتاب شش بال نارسايى و ناتوانى علم را در انسانى ساختن روابط بشر و نياز فورى انسان را به نيروى ايمان چنين بيان مىكند :\r\n« علم در بعض زمينه‌ها ترقّيات عظيم و شگفت كرده است ، ولى در زمينه‌هاى ديگر ،\r\n\r\n\r\n\r\n\r\n","description":"","footnote":"\r\n( 1 ) . زناشويى و اخلاق .\r\n( 2 ) . ژرژ پوليتسر : اصول مقدّماتى فلسفه .\r\n","page_name":" 37 ","page_number":37},
  {"content":"\r\n\r\nمثلا سياست ملّى يا بين المللى كه مربوط است به روابط افراد انسان با يكديگر ، هنوز خود را ريشخند مىكنيم . »\r\n« جورج سارتن » اعتراف دارد كه ايمانى كه مورد نياز انسان است ايمان دينى و مذهبى است . وى دربارهء نياز انسان به مثلّث « هنر و دين و علم » چنين مىگويد :\r\nهنر زيبايى را آشكار مىسازد و همين جهت مايهء شادى زندگى مىشود ، دين محبّت مىآورد و موسيقى زندگى است ، علم با حقّ و راستى و عقل سر و كار دارد و مايهء هوشيارى نوع بشر مىشود . به هر سهء اينها نيازمنديم ، هم به هنر ، هم به دين ، هم به علم . علم به صورت مطلقى براى زندگى لازم است ، ولى هرگز به تنهايى كافى نيست . » ( 1 )\r\n\r\n\r\n\r\n\r\n","description":"","footnote":"\r\n( 1 ) . شش بال ، ص 305 .\r\n","page_name":" 38 ","page_number":38},
  {"content":"\r\n\r\n\r\nايمان مذهبى\r\nاز مباحث پيش روشن شد كه انسان نمىتواند بدون داشتن ايده و آرمان و ايمان ، زندگى سالم داشته باشد و يا كارى مفيد و ثمربخش براى بشريّت و تمدّن بشرى انجام دهد . انسان فاقد هرگونه ايده و ايمان ، يا به صورت موجودى غرق در خودخواهى در مىآيد كه هيچ وقت از لاك منافع فردى خارج نمىشود ، و يا به صورت موجودى مردّد و سرگردان كه تكليف خويش را در زندگى در مسائل اخلاقى و اجتماعى نمىداند . انسان دائما با مسائل اخلاقى و اجتماعى برخورد مىنمايد و ناچار بايد عكس العمل خاصّى در برابر اين گونه مسائل نشان بدهد . انسان اگر به مكتب و عقيده و ايمانى پيوسته باشد تكليفش روشن است ، و امّا اگر مكتب و آيينى تكليفش را روشن نكرده باشد همواره مردّد بسر مىبرد ، گاهى به اين سو كشيده مىشود و گاهى به آن سو ، موجودى مىگردد ناهماهنگ .\r\nآرى ، در اصل ضرورت پيوستن به يك مكتب و يك ايده ترديدى نيست . آن چيزى كه لازم است مورد توجّه واقع شود اين است كه تنها ايمان مذهبى قادر است انسان را به صورت يك « مؤمن » واقعى در آورد ، هم خودخواهى و خودپرستى را تحت الشّعاع ايمان و عقيده و مسلك قرار دهد ، و هم نوعى « تعبّد » و « تسليم » در فرد ايجاد كند بطورى كه انسان در كوچكترين مسأله‌اى كه مكتب عرضه مىدارد به خود\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nترديد راه ندهد ، و هم آن را به صورت يك شىء عزيز و محبوب و گرانبها در آورد در حدّى كه زندگى بدون آن برايش هيچ و پوچ و بىمعنى باشد و با نوعى غيرت و تعصّب از آن حمايت كند .\r\nگرايشهاى ايمانى مذهبى موجب آن است كه انسان تلاشهايى على رغم گرايشهاى طبيعى فردى انجام دهد و احيانا هستى و حيثيّت خود را در راه ايمان خويش فدا سازد . اين در صورتى ميسّر است كه ايدهء انسان جنبهء تقدّس پيدا كند و حاكميّت مطلق بر وجود انسان بيابد . تنها نيروى مذهبى است كه قادر است به ايده‌ها تقدّس ببخشد و حكم آنها را در كمال قدرت بر انسان جارى سازد .\r\nگاهى افرادى نه از راه ايده و عقيدهء مذهبى بلكه تحت فشار عقده‌ها ، كينه‌توزيها ، انتقام‌گيريها و بالاخره به صورت عكس العمل شديد در برابر احساس فشارها و ستمها ، دست به فداكارى مىزنند و از جان و مال و همهء حيثيّات خود مىگذرند ، همچنانكه نظايرش را در گوشه و كنار جهان مىبينيم . ولى تفاوت يك ايدهء مذهبى و غير مذهبى اين است كه آنجا كه پاى عقيدهء مذهبى به ميان آيد و به ايده قداست ببخشد ، فداكاريها از روى كمال رضايت و به طور طبيعى صورت مىگيرد .\r\nفرق است ميان كارى كه از روى رضا و ايمان صورت گيرد كه نوعى انتخاب است ، با كارى كه تحت تأثير عقده‌ها و فشارهاى ناراحت كنندهء درونى صورت مىگيرد كه نوعى انفجار است .\r\nثانيا اگر جهان‌بينى انسان صرفا جهان‌بينى مادّى و بر اساس انحصار واقعيّت در محسوسات باشد ، هر گونه ايده‌پرستى و آرمان خواهى اجتماعى و انسانى بر خلاف واقعيّات محسوسى است كه انسان در آن هنگام در روابط خود با جهان احساس مىكند .\r\nآنچه نتيجهء جهان‌بينى حسّى است خودپرستى است نه ايده‌پرستى . ايده‌پرستى اگر بر اساس يك جهان‌بينى كه نتيجهء منطقىاش آن ايده است نباشد از حدود خيال‌پرستى تجاوز نمىكند ، يعنى انسان بايد جهانى مجزّا از واقعيّتهاى موجود ، در درون خود و از خيال خود بسازد و با همان خوش باشد . ولى اگر ايده‌پرستى ناشى از دين و مذهب باشد ، متّكى به نوعى جهان‌بينى است كه نتيجهء منطقى آن جهان‌بينى ، پيروى از ايده‌ها و آرمانهاى اجتماعى است . ايمان مذهبى پيوندى است دوستانه ميان انسان و جهان ، و به عبارت ديگر نوعى هماهنگى است ميان انسان و آرمانهاى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nكلّى جهان ، امّا ايمان و آرمانهاى غير مذهبى نوعى « بريدگى » از جهان و ساختن جهانى خيالى براى خود است كه به هيچ وجه از جهان بيرون حمايت نمىشود .\r\nايمان مذهبى تنها يك سلسله تكاليف براى انسان على رغم تمايلات طبيعى تعيين نمىكند ، بلكه قيافهء جهان را در نظر انسان تغيير مىدهد ، عناصرى علاوه بر عناصر محسوس ، در ساختمان جهان ارائه مىدهد ، جهان خشك و سرد مكانيكى و مادّى را به جهانى جاندار و ذى شعور و آگاه تبديل مىكند . ايمان مذهبى تلقّى انسان را نسبت به جهان و خلقت دگرگون مىسازد . « ويليام جيمز » فيلسوف و روان‌شناس امريكايى اوايل قرن بيستم مىگويد :\r\n« دنيايى كه يك فكر مذهبى به ما عرضه مىكند نه تنها همان دنياى مادّى است كه قيافهء آن عوض شده باشد بلكه در ساختمان آن عالم چيزهاى بيشترى است از آنچه يك نفر مادّى مىتواند داشته باشد . » ( 1 )\r\nگذشته از همهء اينها گرايش به سوى حقايق و واقعيّاتى مقدّس و قابل پرستش ، در سرشت فرد فرد بشر هست . انسان كانون يك سلسله تمايلات و استعدادهاى غير مادّى بالقوّه است كه آمادهء پرورش است . تمايلات انسان منحصر به تمايلات مادّى نيست و گرايشهاى معنوى صرفا تلقينى و اكتسابى نيست . اين حقيقتى است كه علم آن را تأييد مىكند .\r\n« ويليام جيمز » مىگويد :\r\n« هر قدر انگيزه و محرّك ميلهاى ما از اين عالم سرچشمه گرفته باشد ، غالب ميلها و آرزوهاى ما از عالم ماوراى طبيعت سرچشمه گرفته ، چرا كه غالب آنها با حسابهاى مادّى جور در نمىآيد . » ( 2 )\r\nاين ميلها چون وجود دارد بايد پرورش يابد و اگر درست پرورش نيابد و مورد بهره‌بردارى صحيح واقع نشود در يك مسير انحرافى واقع مىشود و زيانهاى غير قابل تصوّرى به بار مىآورد ، همچنانكه بت‌پرستيها ، انسان‌پرستيها ، طبيعت‌پرستيها و هزاران پرستشهاى ديگر معلول همين جريان است . « اريك فروم » مىگويد :\r\n\r\n\r\n\r\n\r\n","description":"","footnote":"\r\n( 1 ) و 2 . دين و روان .\r\n","page_name":" 41 ","page_number":41},
  {"content":"\r\n\r\n« هيچ كس نيست كه نسبت به دينى نيازمند نباشد و حدودى براى جهت‌يابى و موضوعى براى دلبستگى خويش نخواهد . او خود ممكن است از مجموعهء معتقداتش به عنوان دين ، ممتاز از عقايد غير دينى آگاه نباشد ، و ممكن است بر عكس ، فكر كند كه هيچ دينى ندارد و معناى دلبستگى خود را به غاياتى ظاهرا غير دينى مانند قدرت و پول يا كاميابى ، فقط نشانهء علاقه به امور عملى و موافق مصلحت بداند . مسأله بر سر اين نيست كه انسان دين دارد يا ندارد ، بلكه اين است كه كدام « دين » را دارد . » ( 1 )\r\nمقصود اين روان‌شناس اين است كه انسان ، بدون تقديس و بدون پرستش نمىتواند زندگى كند ، فرضا خداى يگانه را نشناسد و نپرستد ، چيزى ديگر را به عنوان حقيقت برتر خواهد ساخت و او را موضوع ايمان و پرستش خود قرار خواهد داد .\r\nپس چون ضرورت دارد بشر ايده و آرمان و ايمانى داشته باشد ، و از طرفى ايمان مذهبى تنها ايمانى است كه قادر است بشر را زير نفوذ واقعى خود قرار دهد ، و از طرف ديگر انسان به حكم سرشت خويش در جستجوى چيزى است كه آن را تقديس و پرستش كند ، تنها راه اين است كه ايمان مذهبى را تقويت كنيم .\r\nقرآن كريم اوّلين كتابى است كه اوّلا در كمال صراحت ، ايمان مذهبى را نوعى هماهنگى با دستگاه آفرينش خوانده است :\r\n أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ ( 2 )  .\r\nآيا چيز ديگرى جز دين خدا را جستجو مىكنند و حال آنكه هر كه در آسمانها و زمين است سر بر فرمان اوست .\r\nو ثانيا ايمان مذهبى را جزء سرشت انسانها معرّفى كرده است :\r\n فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها ( 3 )  .\r\nحق‌گرايانه روى خود را به سوى دين كن ، همان كه سرشت خدايى است كه مردم را بر آن سرشته است .\r\n\r\n\r\n\r\n\r\n","description":"","footnote":"\r\n( 1 ) . روانكاوى و دين .\r\n( 2 ) . آل عمران / 83 .\r\n( 3 ) . روم / 30 .\r\n","page_name":" 42 ","page_number":42},
  {"content":"\r\n\r\n\r\nآثار و فوايد ايمان\r\nهر چند از آنچه تاكنون گفتيم تا حدّى آثار ايمان مذهبى روشن گشت ، براى اينكه بهتر با آثار نيك اين « سرمايهء پرارزش زندگى » و اين « ملك معنوى » آشنا بشويم ، مستقلا اين بحث را طرح و عنوان مىنماييم .\r\n« تولستوى » نويسندهء متفكّر روسى مىگويد :\r\n« ايمان آن چيزى است كه مردم با آن زندگى مىكنند . »\r\nحكيم ناصر خسرو علوى خطاب به فرزندش مىگويد :\r\nز دنيا روى زى دين كردم ايراك * مرا بىدين جهان چه بود و زندان مرا پورا ز دين ملكى است در دل * كه آن هرگز نخواهد گشت ويران ايمان مذهبى آثار نيك فراوان دارد ، چه از نظر توليد بهجت و انبساط ، چه از نظر نيكو ساختن روابط اجتماعى ، و چه از نظر كاهش و رفع ناراحتيهاى ضرورى كه لازمهء ساختمان اين جهان است . اينك آثار ايمان مذهبى را در اين سه بخش توضيح مىدهيم :\r\n\r\nالف . بهجت و انبساط\r\nاوّلين اثر ايمان مذهبى ، از نظر بهجت‌زايى و انبساطآفرينى ، « خوشبينى » است ، خوشبينى به جهان و خلقت و هستى . ايمان مذهبى از آن جهت كه تلقّى انسان را نسبت به جهان شكل خاص مىدهد ، به اين نحو كه آفرينش را هدفدار و هدف را خير و تكامل و سعادت معرّفى مىكند ، طبعا ديد انسان را نسبت به نظام كلّى هستى و قوانين حاكم بر آن خوشبينانه مىسازد . حالت فرد با ايمان در كشور هستى ، مانند حالت فردى است كه در كشورى زندگى مىكند كه قوانين و تشكيلات و نظامات آن كشور را صحيح و عادلانه مىداند ، به حسن نيّت گردانندگان اصلى كشور نيز ايمان\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nدارد و قهرا زمينهء ترقّى و تعالى را براى خودش و همهء افراد ديگر فراهم مىبيند و معتقد است كه تنها چيزى كه ممكن است و موجب عقب‌ماندگى او بشود تنبلى و بىتجربگى خود او و انسانهايى مانند اوست كه مانند او مكلّف و مسئول‌اند .\r\nاز نظر چنين شخصى ، مسئول عقب‌ماندگى او خودش است نه تشكيلات و نظامات كشور ، و هر نقصى وجود دارد از آنجاست كه او و امثال او وظيفه و مسئوليّت خويش را انجام نداده‌اند . اين انديشه طبعا او را به غيرت مىآورد و با خوشبينى و اميدوارى به حركت و جنبش وامىدارد .\r\nامّا يك فرد بىايمان در كشور هستى ، مانند فردى است كه در كشورى زندگى مىكند كه قوانين و تشكيلات و تأسيسات كشور را فاسد و ظالمانه مىداند و از قبول آنها هم چاره‌اى ندارد . درون چنين فردى ، همواره پر از عقده و كينه است . او هرگز به فكر اصلاح خودش نمىافتد ، بلكه فكر مىكند در جايى كه زمين و آسمان بر ناهموارى است و سراسر هستى ظلم و جور و نادرستى است ، درستى ذرّه‌اى مانند من چه اثرى دارد ؟ چنين كسى هرگز از جهان لذّت نمىبرد . جهان براى او همواره مانند يك زندان هولناك است . اين است كه قرآن كريم مىفرمايد :\r\n وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً ( 1 )  .\r\nهر كس از توجّه و ياد من رو برگرداند ، زندگى اى تنگ و پر از فشار خواهد داشت .\r\nآرى ، ايمان است كه زندگى را در درون جان ما بر ما وسعت مىبخشد و مانع فشار عوامل روحى مىشود .\r\nدومين اثر ايمان مذهبى از نظر بهجت‌زايى و انبساطآفرينى ، « روشندلى » است .\r\nانسان همين‌كه به حكم ايمان مذهبى جهان را به نور حقّ و حقيقت روشن ديد ، همين روشن‌بينى ، فضاى روح او را روشن مىكند و در حكم چراغى مىگردد كه در درونش روشن شده باشد ، بر خلاف يك فرد بىايمان كه جهان در نظرش پوچ است ، تاريك است ، خالى از درك و بينش و روشنايى است ، و به همين سبب خانهء دل خودش هم در اين تاريكخانه كه خود فرض كرده تاريك و مظلم است .\r\nسومين اثر ايمان مذهبى از نظر توليد بهجت و انبساط ، « اميدوارى » به نتيجهء\r\n\r\n\r\n\r\n\r\n","description":"","footnote":"\r\n( 1 ) . طه / 124 .\r\n","page_name":" 44 ","page_number":44},
  {"content":"\r\n\r\nخوب تلاش خوب است .\r\nاز نظر منطق مادّى ، جهان نسبت به مردمى كه در راه صحيح و يا راه باطل ، راه عدالت يا راه ظلم ، راه درستى يا راه نادرستى ، مىروند بىطرف و بىتفاوت است ، نتيجهء كارشان بسته است تنها به يك چيز : « مقدار تلاش » و بس .\r\nولى در منطق فرد با ايمان ، جهان نسبت به تلاش اين دو دسته بىطرف و بىتفاوت نيست ، عكس العمل جهان در برابر اين دو نوع تلاش يكسان نيست ، بلكه دستگاه آفرينش حامى مردمى است كه در راه حقّ و حقيقت و درستى و عدالت و خيرخواهى تلاش مىكنند :\r\n إِنْ تَنْصُرُوا اللَّهَ يَنْصُرْكُمْ ( 1 )  .\r\nاگر خدا را يارى كنيد ( در راه حق گام برداريد ) خداوند شما را يارى مىكند .\r\n إِنَّ اللَّهَ لا يُضِيعُ أَجْرَ الْمُحْسِنِينَ ( 2 )  .\r\nاجر و پاداش نيكوكاران هرگز هدر نمىرود .\r\nچهارمين اثر ايمان مذهبى از نظرگاه بهجت و انبساط ، « آرامش خاطر » است .\r\nانسان فطرتا جوياى سعادت خويش است ، از تصوّر وصول به سعادت غرق در مسرّت مىگردد و از فكر يك آيندهء شوم و مقرون به محروميّت ، لرزه بر اندامش مىافتد ، سخت دچار دلهره و اضطراب مىگردد . آنچه مايهء سعادت انسان مىگردد دو چيز است :\r\n1 . تلاش 2 . اطمينان به شرايط محيط موفّقيت يك دانش‌آموز معلول دو چيز است : سعى و تلاش خودش ، ديگر مساعدت و آمادگى محيط مدرسه و تشويق و ترغيب و تقدير اولياى مدرسه . يك دانش‌آموز ساعى و كوشا اگر به محيطى كه در آنجا درس مىخواند و معلّمى كه آخر سال نمره مىدهد اعتماد نداشته باشد و نگران يك رفتار غير عادلانه باشد ، در تمام ايّام\r\n\r\n\r\n\r\n\r\n","description":"","footnote":"\r\n( 1 ) . محمّد / 7 .\r\n( 2 ) . توبه / 120 .\r\n","page_name":" 45 ","page_number":45},
  {"content":"\r\n\r\nسال دلهره و اضطراب سراپاى وجودش را مىگيرد .\r\nتكليف انسان با خودش روشن است . از اين ناحيه اضطرابى دست نمىدهد ، زيرا اضطراب از شكّ و ترديد پديد مىآيد . انسان دربارهء آنچه مربوط به خودش است شكّ و ترديد ندارد . آنچه كه انسان را به اضطراب و نگرانى مىكشاند و آدمى تكليف خويش را دربارهء او روشن نمىبيند جهان است .\r\nآيا كار خوب فايده دارد ؟ آيا صداقت و امانت بيهوده است ؟ آيا با همهء تلاشها و انجام وظيفه‌ها پايان كار محروميّت است ؟ اينجاست كه دلهره و اضطراب در مهيب‌ترين شكلها رخ مىنمايد .\r\nايمان مذهبى به حكم اينكه به انسان كه يك طرف معامله است ، نسبت به جهان كه طرف ديگر معامله است ، اعتماد و اطمينان مىبخشد ، دلهره و نگرانى نسبت به رفتار جهان را در برابر انسان زايل مىسازد و به جاى آن به او آرامش خاطر مىدهد .\r\nاين است كه مىگوييم يكى از آثار ايمان مذهبى آرامش خاطر است .\r\nيكى ديگر از آثار ايمان مذهبى از جنبهء انبساط بخشى ، برخوردارى بيشتر از يك سلسله لذّتهاست كه « لذّت معنوى » ناميده مىشود . انسان دو گونه لذّت دارد : يك نوع لذّتهايى است كه به يكى از حواسّ انسان تعلّق دارد كه در اثر برقرارى نوعى ارتباط ميان يك عضو از اعضا با يكى از موادّ خارجى حاصل مىشود ، مانند لذّتى كه چشم از راه ديدن و گوش از راه شنيدن و دهان از راه چشيدن و لامسه از راه تماس مىبرد ، نوع ديگر لذّتهايى است كه با عمق روح و وجدان آدمى مربوط است و به هيچ عضو خاص مربوط نيست و تحت تأثير برقرارى رابطه با يك مادّهء بيرونى حاصل نمىشود ، مانند لذّتى كه انسان از احسان و خدمت ، يا از محبوبيّت و احترام ، و يا از موفّقيت خود يا موفّقيت فرزند خود مىبرد كه نه به عضو خاص تعلّق دارد و نه تحت تأثير مستقيم يك عامل مادّى خارجى است .\r\nلذّات معنوى از لذّات مادّى ، هم قوىتر است و هم ديرپاتر . لذّت عبادت و پرستش خدا براى مردم عارف حق‌پرست از اين گونه لذّات است . عابدان عارف كه عبادتشان توأم با حضور و خضوع و استغراق است بالاترين لذّتها را از عبادت مىبرند . در زبان دين از « طعم ايمان » و « حلاوت ايمان » ياد شده است . ايمان حلاوتى دارد فوق همهء حلاوتها . لذّت معنوى آنگاه مضاعف مىشود كه كارهايى از قبيل كسب علم ، احسان ، خدمت ، موفّقيت و پيروزى ، از حسّ دينى ناشى گردد و براى خدا انجام\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nشود و در قلمرو « عبادت » قرار گيرد .\r\n\r\nب . نقش ايمان در بهبود روابط اجتماعى\r\nانسان مانند برخى از جانداران ديگر ، اجتماعى آفريده شده است . فرد به تنهايى قادر نيست نيازهاى خويش را بر طرف سازد . زندگى بايد به صورت يك « شركت » درآيد كه همه در وظايف و بهره‌ها سهيم باشند و يك نوع « تقسيم كار » ميان افراد برقرار شود با اين تفاوت ميان انسان و ساير جاندارهاى اجتماعى - مانند زنبور عسل - كه در آنها تقسيم كار و وظيفه به حكم غريزه و به فرمان طبيعت صورت گرفته است و امكان هر نوع تخلّف و سرپيچى از آنها گرفته شده است ، بر خلاف انسان كه موجودى آزاد و مختار است و كار خويش را آزادانه و به عنوان « وظيفه » و « تكليف » بايد انجام دهد . به عبارت ديگر ، آن جاندارها همانطور كه نيازهاشان اجتماعى است ، غرايز اجتماعى نيز به صورت جبرى حاكم بر آنهاست . انسان نيازهايش اجتماعى است بدون آنكه چنان غرايزى بر او حكومت كند . غرايز اجتماعى انسان به صورت يك سلسله « تقاضا » در باطن انسان وجود دارد كه در سايهء تعليم و تربيت بايد پرورش يابد .\r\nزندگى سالم اجتماعى آن است كه افراد قوانين و حدود و حقوق يكديگر را محترم شمارند ، عدالت را امرى مقدّس به حساب آورند ، به يكديگر مهر بورزند ، هر يك براى ديگرى آن را دوست بدارد كه براى خود دوست مىدارد و آن را نپسندد كه براى خويش نمىپسندد ، به يكديگر اعتماد و اطمينان داشته باشند ، ضامن اعتماد متقابل آنها كيفيّات روحى آنها باشد ، هر فردى خود را متعهّد و مسئول اجتماع خويش بشمارد ، در سرّىترين نهانخانه‌ها همان تقوا و عفاف از آنها بروز كند كه در ملأ عام ، در نهايت بىطمعى به يكديگر نيكى كنند ، در مقابل ظلم و ستم بپاخيزند و به ستمگر و فسادگر مجال ستمگرى و افساد ندهند ، ارزشهاى اخلاقى را محترم بشمارند ، با يكديگر مانند اعضاى يك پيكر متّحد و متّفق بوده باشند .\r\nآن چيزى كه بيش از هر چيز حق را محترم ، عدالت را مقدّس ، دلها را به يكديگر مهربان و اعتماد متقابل را ميان افراد برقرار مىسازد ، تقوا و عفاف را تا عمق وجدان آدمى نفوذ مىدهد ، به ارزشهاى اخلاقى اعتبار مىبخشد ، شجاعت مقابله با ستم\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nايجاد مىكند و همهء افراد را مانند اعضاى يك پيكر به هم پيوند مىدهد و متّحد مىكند ، ايمان مذهبى است .\r\nتجلّيات انسانى انسانها كه مانند ستارگان در آسمان تاريخ پرحادثهء انسانى مىدرخشد ، همانهايى است كه از احساسهاى مذهبى سرچشمه گرفته است .\r\n\r\nج . كاهش ناراحتيها\r\nزندگى بشر خواه ناخواه همچنانكه خوشيها ، شيرينيها ، به دست آوردنها و كاميابيها دارد ، رنجها ، مصائب ، شكستها ، از دست دادنها ، تلخيها و ناكاميها دارد .\r\nبسيارى از آنها قابل پيشگيرى يا بر طرف كردن است هر چند پس از تلاش زياد .\r\nبديهى است كه بشر موظّف است با طبيعت پنجه نرم كند ، تلخيها را تبديل به شيرينى نمايد ، امّا پاره‌اى از حوادث جهان قابل پيشگيرى و يا بر طرف ساختن نيست . مثلا پيرى . انسان خواه ناخواه به سوى پيرى گام برمىدارد و چراغ عمرش رو به خاموشى مىرود . ناتوانى و ضعف پيرى و ساير عوارض آن ، چهرهء زندگى را دژم مىكند . بعلاوه انديشهء مرگ و نيستى ، چشم بستن از هستى ، رفتن و جهان را به ديگران واگذاشتن ، به نوعى ديگر انسان را رنج مىدهد .\r\nايمان مذهبى در انسان نيروى مقاومت مىآفريند و تلخيها را شيرين مىگرداند .\r\nانسان با ايمان مىداند هر چيزى در جهان حساب معيّنى دارد و اگر عكس العملش در برابر تلخيها به نحو مطلوب باشد ، فرضا خود اين غير قابل جبران باشد ، به نحوى ديگر از طرف خداوند متعال جبران مىشود . پيرى به حكم اينكه پايان كار نيست و بعلاوه يك فرد با ايمان همواره فراغت خويش را با عبادت و انس با ذكر خدا پر مىكند ، مطبوع و دوست‌داشتنى مىشود بطورى كه لذّت زندگى در دورهء پيرى براى مردم خداپرست از دورهء جوانى بيشتر مىگردد .\r\nقيافهء مرگ در چشم فرد با ايمان با آنچه در چشم فرد بىايمان مىنمايد ، عوض مىشود . از نظر چنين فردى ديگر مرگ ، نيستى و فنا نيست ، انتقال از دنيايى فانى و گذرا به دنيايى باقى و پايدار ، و از جهانى كوچكتر به جهانى بزرگتر است ، مرگ منتقل شدن از جهان عمل و كشت است به جهان نتيجه و محصول . از اين رو چنين فردى نگرانيهاى خويش را از مرگ با كوشش در كارهاى نيك كه در زبان دين « عمل صالح »\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nناميده مىشود بر طرف مىسازد .\r\nاز نظر روان‌شناسان ، مسلّم و قطعى است كه اكثر بيماريهاى روانى كه ناشى از ناراحتيهاى روحى و تلخيهاى زندگى است ، در ميان افراد غير مذهبى ديده مىشود .\r\nافراد مذهبى به هر نسبت كه ايمان قوى و محكم داشته باشند از اين بيماريها مصون‌ترند . از اين رو يكى از عوارض زندگى عصر ما كه در اثر ضعف ايمانهاى مذهبى پديد آمده است افزايش بيماريها و بيماريهاى روانى و عصبى است .\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\nمكتب ، ايدئولوژى\r\nمكتب يا ايدئولوژى چيست و چگونه تعريف مىشود ؟ چه ضرورتى است كه انسان به عنوان يك فرد و يا به عنوان عضو يك جامعه پير و يك مكتب باشد و به يك ايدئولوژى بپيوندد و ايمان داشته باشد ؟ آيا وجود يك ايدئولوژى براى فرد يا جامعهء انسان ضرورى است ؟ مقدّمه‌اى اينجا لازم است .\r\nفعّاليّتهاى انسان دو گونه است : التذاذى و تدبيرى .\r\nفعّاليّتهاى التذاذى همان فعّاليّتهاى ساده‌اى است كه انسان تحت تأثير مستقيم غريزه و طبيعت و يا عادت - كه طبيعت ثانوى است - براى رسيدن به يك لذّت و يا فرار از يك رنج انجام مىدهد ، مثلا تشنه مىشود و به سوى ظرف آب دست مىبرد ، گزنده‌اى مىبيند و پا به فرار مىگذارد ، ميل شديد به سيگار پيدا مىكند و سيگار آتش مىزند .\r\nاين گونه كارها كارهايى است موافق و ملايم با ميل ، و مستقيما با لذّت و رنج سر و كار دارد . كار لذّت‌آور با نوعى جاذبه انسان را به سوى خود مىكشد و كار رنج‌آور با نوعى دافعه انسان را از خود دور مىسازد .\r\nفعّاليّتهاى تدبيرى كارهايى است كه خود آن كارها جاذبه يا دافعه‌اى ندارند و غريزه و طبيعت ، انسان را به سوى آن كارها نمىكشاند و يا از آنها دور نمىسازد ،\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nانسان به حكم عقل و اراده به خاطر مصلحتى كه در آنها نهفته است و يا به خاطر مصلحتى كه در ترك آنها مىبيند آنها را انجام مىدهد يا ترك مىكند ، يعنى علّت غائى و نيروى محرّك و برانگيزانندهء انسان مصلحت است نه لذّت . لذّت را طبيعت تشخيص مىدهد و مصلحت را عقل . لذّت برانگيزانندهء ميل است و مصلحت برانگيزانندهء اراده . انسان از كارهاى التذاذى در حين انجام كار لذّت مىبرد ولى از كارهاى مصلحتى لذّت نمىبرد ، امّا از تصوّر اينكه گامى به سوى مصلحت نهايى - كه خير و كمال و يا لذّتى در آينده است - نزديك مىشود خرسند مىگردد . فرق است ميان كارى كه لذّت‌بخش و مسرّت آفرين باشد با كارى كه لذّتى نمىبخشد و احيانا رنج‌آور است ولى انسان با رضايت و خرسندى آن رنج را تحمّل مىكند . كارهاى مصلحتى در اثر دور دست بودن نتيجه ، لذّت‌آور و بهجت‌زا نيستند ، امّا رضايت‌بخش هستند . لذّت و رنج از مشتركات انسان و حيوان است ، امّا رضايت و خرسندى و يا كراهت و نارضايى از مختصّات انسان است ، همچنانكه آرزو داشتن از مختصّات بشر است .\r\nرضايت و كراهت و آرزو در قلمرو معقولات و در حوزهء تفكّرات بشر واقع‌اند ، نه در حوزهء حواس و ادراكات حسّى او .\r\nگفتيم كه انسان كارهاى تدبيرى خويش را با نيروى عقل و اراده انجام مىدهد ، بر خلاف كارهاى التذاذى كه به حكم احساس و ميل صورت مىگيرد . معنى اينكه به حكم عقل انجام مىگيرد اين است كه نيروى حسابگر عقل ، خير و كمال و يا لذّتى را در دور دست مىبيند و راه وصول به آن را كه احيانا صعب العبور است كشف مىكند و طرح وصول به آن را مىريزد ، و معنى اينكه با نيروى اراده انجام مىگيرد اين است كه در انسان يك قوّهء وابسته به قوّهء عقل وجود دارد كه نقش اجرا كنندهء مصوّبات عقل را دارد و احيانا بر خلاف همهء ميلها و همهء جاذبه‌ها و كششهاى طبيعى ، مصوّبات عقلانى و طرحهاى فكرى را به مرحلهء عمل درمىآورد .\r\nيك دانشجو ، طبيعت جوانىاش او را به سوى خواب و خوراك و آسايش و شهوترانى و بازيگوشى مىخواند ، امّا عقل حسابگرش كه از يك طرف به مآل وبال‌آور اين كارها و از طرف ديگر به عاقبت عافيت آفرين سختكوشيها و بىخوابيها و چشم از شهوت و لذّت پوشيدنها مىانديشد ، به حكم مصلحت به او فرمان مىدهد كه شقّ دوّم را انتخاب كند . در اين هنگام انسان حكم عقل را كه مصلحت است بر حكم طبيعت كه لذّت است ترجيح مىدهد . همچنين يك بيمار از دوا نفرت دارد ، از نوشيدن\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدواى تلخ و بدمزه رنج مىبرد ، امّا به حكم عقل مصلحت‌انديش و با نيروى ارادهء حاكم بر ميلها ، دواى تلخ بدمزه را مىخورد .\r\nعقل و اراده هر اندازه نيرومندتر باشند فرمان خود را بهتر بر طبيعت - على رغم تمايلاتش - تحميل مىنمايند .\r\nانسان در فعّاليّتهاى تدبيرى خود همواره يك طرح و نقشه و يك تئورى را در مرحلهء عمل پياده مىكند . انسان هر اندازه از ناحيهء عقل و اراده تكامل تكامل‌يافته‌تر باشد ، فعّاليّتهايش بيشتر تدبيرى است تا التذاذى ، و هر اندازه به افق حيوانيّت نزديكتر باشد فعّاليّتهايش بيشتر التذاذى است تا تدبيرى ، زيرا فعّاليّت حيوان همه التذاذى است .\r\nدر حيوان احيانا فعّاليّتهايى كه نشان مىدهد براى هدفها و نتيجه‌هاى دوردست است ديده مىشود از قبيل لانه ساختنها ، مهاجرتها ، جفتگيريها و توليد نسلها ، ولى هيچ يك از آنها آگاهانه و از روى وقوف به هدف و از روى تفكّر براى پيدا كردن راه وصول و انتخاب وسيله صورت نمىگيرد ، بلكه با نوعى الهام جبرى و غريزى از ما وراء صورت مىگيرد . انسان از نظر فعّاليّتهاى تدبيرى تا آنجا دايرهء فعّاليّتش گسترش مىيابد كه فعّاليّتهاى التذاذىاش را هم در بر مىگيرد ، يعنى برنامه‌ريزيهاى مصلحتى تا آنجا ممكن است به دقّت پىريزى شود كه لذّتها در كادر مصلحتها قرار گيرد و هر لذّتى در عين اينكه لذّت است مصلحت هم باشد و هر فعّاليّت طبيعى در همان حال كه پاسخگويى به دعوت طبيعت است اطاعت فرمان عقل نيز باشد . اگر فعّاليّت تدبيرى ، فعّاليّتهاى التذاذى را زير پوشش خود قرار دهد ، و اگر فعّاليّتهاى التذاذى ، بخشى از طرح كلّى و برنامهء عامّ تدبيرى زندگى قرار گيرد ، طبيعت با عقل و ميل با اراده انطباق مىيابند .\r\nفعّاليّت تدبيرى به حكم آنكه بر محور يك سلسله غايات و اهداف دوردست مىگردد ، خواه ناخواه نيازمند به طرح و برنامه و روش و انتخاب وسيله براى وصول به مقصد است ، و تا آنجا كه جنبهء فردى دارد - يعنى يك فرد خود براى خود تدبير مىكند - طرّاح و برنامه‌ريز و تئوريسين و تعيين كنندهء راه و روش و وسيله ، عقل فردى است كه البتّه با ميزان معلومات و اطّلاعات و آموخته‌ها و نيرومندى قضاوت او بستگى دارد .\r\nفعّاليّت تدبيرى فرضا به اوج كمال خود برسد ، براى انسانى شدن فعّاليّتهاى انسان كافى نيست . فعّاليّت تدبيرى انسان ، شرط لازم انسانيّت است ، زيرا نيمى از انسانيّت انسان را عقل و علم و آگاهى و تدبير او تشكيل مىدهد ، امّا شرط كافى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nنيست . فعّاليّت انسانى آنگاه انسانى است كه علاوه بر عقلانى بودن و ارادى بودن ، در جهت گرايشهاى عالى انسانيّت باشد و لااقل با گرايشهاى عالى در تضاد نباشد ، و الّا جنايت‌آميزترين فعّاليّتهاى بشرى احيانا با تدبيرها و تيزهوشيها و مآل‌انديشيها و طرح‌ريزيها و تئورىسازيها صورت مىگيرد . نقشه‌هاى شيطانى استعمارى بهترين شاهد مدّعاست . در اصطلاحات دينى اسلامى ، نيروى تدبير آنجا كه از گرايشهاى انسانى و ايمانى جدا مىشود و در خدمت اهداف مادّى و حيوانى قرار مىگيرد ، « نكرا » و « شيطنت » ناميده شده است . بگذريم از اين جهت كه فعّاليّت تدبيرى لزوما انسانى نيست بلكه اگر بر محور هدفهاى حيوانى باشد از فعّاليّتهاى التذاذى حيوانى بسى خطرناك‌تر است - مثلا حيوانى به خاطر پر كردن شكم خود حيوانى يا انسانى را مىدرد ، ولى انسان تدبيرگر حسابگر براى مقصودى در همين حد ، شهرهايى را ويران مىكند و صدها هزار نفر نفوس بىگناه را به آتش مىكشد - آرى ، بگذريم از اين جهت ، آيا اهداف عقل از نظر مجموع مصالح فردى كافى است ؟ به عبارت ديگر ، حدّ كارآيى عقل فردى از نظر ارائهء مصالح فردى چيست ؟\r\nدر اينكه نيروى عقل و تفكّر و انديشه براى تدبيرهاى جزئى و محدود زندگى ضرورى و مفيد است بحثى نيست . انسان در زندگى همواره مواجه با مسائلى است از قبيل انتخاب دوست ، انتخاب رشتهء تحصيلى ، انتخاب همسر ، انتخاب شغل ، مسافرت ، معاشرت ، تفريح ، فعّاليّتهاى نيكوكارانه ، مبارزه با كژيها و ناراستيها و . . .\r\nبدون شك در همهء اينها نيازمند به تفكّر و انديشه و تدبير است و هر چه بيشتر و بهتر بينديشد موفّقيت بيشترى كسب مىكند ، و احيانا نيازمند به استمداد از تفكّر و تجربهء ديگران مىشود ( اصل مشورت ) . در همهء اين موارد جزئى ، انسان طرح تهيّه مىكند و آن را به مرحلهء اجرا در مىآورد .\r\nدر دايرهء كلّى و وسيع چطور ؟ آيا انسان قادر است طرحى كلّى براى همهء مسائل زندگى شخصى خود كه همه را در برگيرد و منطبق بر همهء مصالح زندگى او باشد بريزد ، يا قدرت طرح‌ريزى فكرى فردى در حدود مسائل جزئى و محدود است و احاطه بر مجموع مصالح زندگى كه سعادت همه جانبه را در برگيرد از عهدهء نيروى عقل بيرون است ؟\r\nمىدانيم كه برخى فيلسوفان به چنين « خودكفايى » معتقد بوده‌اند ، مدّعى شده‌اند كه راه سعادت و شقاوت را كشف كرده‌ايم و با اعتماد به عقل و اراده ،\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nخويشتن را خوشبخت مىسازيم . امّا از طرف ديگر مىدانيم كه در جهان دو فيلسوف يافت نمىشوند كه در پيدا كردن اين راه ، وحدت نظر داشته باشند . خود سعادت كه غايت اصلى و نهايى است و در ابتدا مفهومى واضح و بديهى به نظر مىرسد ، يكى از ابهام‌آميزترين مفاهيم است . اينكه سعادت چيست و با چه چيزهايى محقّق مىشود ، شقاوت چيست و عوامل آن كدام است ، هنوز به صورت يك مجهول مطرح است و ناشناخته باقى مانده است . چرا ؟ چون هنوز كه هنوز است خود بشر و استعدادها و امكاناتش ناشناخته است . مگر ممكن است خود بشر ناشناخته بماند و سعادتش كه چيست و با چه چيزى ميسّر مىشود شناخته گردد ؟ ! بالاتر اينكه انسان موجودى اجتماعى است ، زندگى اجتماعى هزارها مسأله و مشكل برايش به وجود مىآورد كه بايد همهء آنها را حل كند و تكليفش را در مقابل همهء آنها روشن نمايد ، و چون موجودى است اجتماعى سعادتش ، آرمانهايش ، ملاكهاى خير و شرّش ، راه و روشش ، انتخاب وسيله‌اش ، با سعادتها و آرمانها و ملاكهاى خير و شرها و راه و روشها و انتخاب وسيله‌هاى ديگران آميخته است ، نمىتواند راه خود را مستقلّ از ديگران برگزيند ، سعادت خود را بايد در شاهراهى جستجو كند كه جامعه را به سعادت و كمال برساند .\r\nو اگر مسألهء حيات ابدى و جاودانگى روح و تجربه نداشتن عقل نسبت به نشئهء ما بعد نشئهء دنيا را در نظر بگيريم ، مسأله بسى مشكل‌تر مىشود .\r\nاينجاست كه نياز به يك مكتب و ايدئولوژى ضرورت خود را مىنماياند ، يعنى نياز به يك تئورى كلّى ، يك طرح جامع و هماهنگ و منسجم كه هدف اصلى ، كمال انسان و تأمين سعادت همگانى است و در آن ، خطوط اصلى و روشها ، بايدها و نبايدها ، خوبها و بدها ، هدفها و وسيله‌ها ، نيازها و دردها و درمانها ، مسئوليّتها و تكليفها مشخّص شده باشد و منبع الهام تكليفها و مسئوليّتها براى همهء افراد بوده باشد .\r\nانسان از به دو پيدايش ، لااقل از دوره‌اى كه رشد و توسعهء زندگى اجتماعى منجر به يك سلسله اختلافات شده است ( 1 ) ، نيازمند به ايدئولوژى - و به اصطلاح قرآن\r\n\r\n\r\n\r\n\r\n","description":"","footnote":"\r\n( 1 ) . از مجموع آيات كريمهء قرآن استنباط مىشود كه اين اختلافات و اين نياز از زمان نوح نبى پيدا شده است .\r\nپيامبران پيشتر صاحب شريعت نبوده‌اند . رجوع شود به تفسير الميزان ، ذيل آيهء 213 از سورهء مباركهء بقره  كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ . . .  .\r\n","page_name":" 55 ","page_number":55},
  {"content":"\r\n\r\n« شريعت » - بوده است . هر چه زمان گذشته و انسان رشد كرده و تكامل يافته است ، اين نياز شديدتر شده است . در گذشته ، گرايشهاى خونى و نژادى و قومى و قبيله‌اى و ملّى ، مانند يك « روح جمعى » بر جوامع انسانى حاكم بود . اين روح به نوبهء خود يك سلسله آرمانهاى جمعى - و لو غير انسانى - به وجود مىآورد و به جامعه وحدت و جهت مىداد . رشد و تكامل علمى و عقلى ، آن پيوندها را سست كرده است . علم به حكم خاصيّت ذاتى خود تمايل به فرديّت دارد ، عواطف را ضعيف و پيوندهاى احساسى را سست مىكند . آنچه بشر امروز - و به طريق اولى بشر فردا - را وحدت و جهت مىبخشد و آرمان مشترك مىدهد و ملاك خير و شر و بايد و نبايد برايش مىگردد ، يك فلسفهء زندگى انتخابى آگاهانهء آرمان‌خيز مجهّز به منطق ، و به عبارت ديگر ، يك ايدئولوژى جامع و كامل است .\r\nبشر امروز بيشتر از بشر ديروز نيازمند به چنين فلسفهء زندگى است ، فلسفه‌اى كه قادر باشد به او دلبستگى به حقايقى ماوراى فرد و منافع فرد بدهد . امروز ديگر جاى ترديد نيست كه مكتب و ايدئولوژى از ضروريّات حيات اجتماعى است .\r\nاينچنين مكتبى را چه كسى قادر است طرح و پىريزى كند ؟ بدون شك عقل يك فرد قادر نيست . آيا عقل جمع قادر است ؟ آيا انسان مىتواند با استفاده از مجموع تجارت و معلومات گذشته و حال خود چنين طرحى بريزد ؟ اگر انسان را بالاترين مجهول براى خودش بدانيم ، به طريق اولى جامعهء انسانى و سعادت اجتماعى مجهول‌تر است . پس چه بايد كرد ؟ اينجاست كه اگر ديدى راستين دربارهء هستى و خلقت داشته باشيم ، نظام هستى را نظامى متعادل بدانيم ، خلأ و پوچى را از هستى نفى نماييم ، بايد اعتراف كنيم كه دستگاه عظيم خلقت اين نياز بزرگ را ، اين بزرگترين نيازها را ، مهمل نگذاشته و از افقى ما فوق افق عقل انسان ، يعنى افق وحى ، خطوط اصلى اين شاهراه را مشخّص كرده است ( اصل نبوّت ) . كار عقل و علم ، حركت در درون اين خطوط اصلى است . چه زيبا و عالى گفته « بوعلى » در كتاب نجات آنجا كه نياز انسانها را به شريعت الهى كه به وسيلهء انسانى ( نبىّ ) بيان شده باشد ، توضيح مىدهد . مىگويد :\r\nفَالْحاجَةُ الى هذا الانْسانِ فى انْ يَبْقى نَوْعُ الانسانِ وَ يَتَحَصَّلَ وُجودَهُ اشَدُّ مِنَ الْحاجَةِ الى انْباتِ الشَّعْرِ عَلَى الْحاجِبَيْن وَ تَقْعير الْاخْمَصِ مِنَ الْقَدَمَيْن وَ اشْياءَ اخْرى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمِنَ الْمَنافِعِ الَّتى لا ضَرورَةَ الَيْها فىِ الْبَقاءِ بَلْ اكْثَرُ مالَها انَّها تَنْفَعُ فىِ الْبَقاءِ .\r\nنياز به نبىّ و بيان كنندهء شريعت الهى و ايدئولوژى انسانى در بقاى نوع انسان و در رسيدن انسان به كمال وجودى انسانىاش ، بسى بيشتر است از نياز به رويانيدن مو بر ابروان و مقعّر ساختن كف دو پا و منافعى ديگر از اين قبيل كه صرفا نافع در بقاى نوع انسان‌اند بدون آنكه ضرورت بقاى نوع ايجاب كند .\r\nيعنى دستگاه عظيم خلقت كه نيازهاى كوچك و غير ضرورى را مهمل نگذاشته است ، چگونه ممكن است ضرورىترين نيازها را مهمل بگذارد ؟ ! امّا اگر از ديدى راستين دربارهء هستى و آفرينش محروم باشيم ، بايد تسليم شويم كه انسان محكوم به سرگشتگى و گمراهى است و هر طرح و هر ايدئولوژى از طرف انسان سرگشته در اين ظلمتكدهء طبيعت ، جز سرگرمى و سردرگمى چيزى نيست .\r\nبا بيان فوق همچنانكه ضرورت وجود يك مكتب و ايدئولوژى نمايان مىشود ، ضرورت پيوستن فرد به يك مكتب و ايدئولوژى نيز روشن مىگردد .\r\nامّا پيوستن يك فرد به يك ايدئولوژى آنگاه صورت واقعى به خود مىگيرد كه شكل « ايمان » به خود بگيرد ، و ايمان حقيقتى است كه با زور و به خاطر مصلحت صورت‌پذير نيست . با زور مىتوان به مطلبى تسليم شد و گردن نهاد ، ولى ايدئولوژى گردن نهادنى نيست ، ايدئولوژى پذيرفتنى و جذب شدنى است ، ايدئولوژى ايمان مىطلبد .\r\nيك ايدئولوژى كار آمد ، از طرفى بايد بر نوعى جهان‌بينى تكيه داشته باشد كه بتواند عقل را اقناع و انديشه را تغذيه نمايد ، و از طرف ديگر بايد بتواند منطقا از جهان‌بينى خودش هدفهايى استنتاج كند كه كشش و جذبه داشته باشند . در اين هنگام عشق و اقناع كه دو عنصر اساسى ايمان‌اند دست به دست يكديگر داده ، جهان را مىسازند .\r\nدر اينجا چند مسأله هست كه ناچاريم به طور اجمال و اختصار مطرح كنيم و تفصيل آنها را به فرصتى مناسب‌تر موكول مىنماييم .\r\nالف . ايدئولوژيها دو گونه‌اند : انسانى و گروهى . ايدئولوژيهاى انسانى يعنى ايدئولوژيهايى كه مخاطب آنها نوع انسان است نه قوم يا نژاد يا طبقهء خاص ، و داعيهء نجات نوع انسان را دارد نه نجات و رهايى گروه يا طبقهء معيّن ، طرحى را كه ارائه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمىدهد شامل همهء انسانهاست نه دستهء مخصوصى ، پشتيبانان و حاميانى كه جلب مىكند از ميان همهء قشرها ، گروهها ، ملّتها و طبقات است نه يك قشر يا گروه معيّن .\r\nايدئولوژى گروهى ، بر عكس ، مخاطبش گروه يا طبقه يا قشر خاصّ است و داعيهء رهايى و نجات يا سيادت و برترى همان گروه را دارد و مخاطبش هم تنها همان گروه است و طرحى هم كه ارائه مىدهد ويژهء همان گروه است و تنها از ميان همان گروه هم پشتيبان و حامى جذب مىكند و سرباز مىگيرد .\r\nهر يك از اين دو نوع ايدئولوژى ، مبنى بر نوعى ديد دربارهء انسان است .\r\nايدئولوژى عام و انسانى مانند ايدئولوژى اسلامى نوعى شناخت از انسان دارد كه از آن به فطرت تعبير مىشود . از نظر اسلام ، انسان در جريان خلقت ، مقدّم بر تأثير عوامل تاريخى و عوامل اجتماعى ، داراى بعد وجودى خاص شده و استعدادهايى و الا كه او را از حيوان متمايز مىكند و به او هويّت مىبخشد به او داده شده است . طبق اين نظر ، انسان در متن خلقت از نوعى شعور و وجدان نوعى كه در همهء انسانها وجود دارد بهره‌مند شده و همان وجدان فطرى به او تعيّن نوعى و صلاحيّت دعوت ، مخاطب واقع شدن ، حركت و جنبش داده است . اين ايدئولوژيها با تكيه به وجدان فطرى مشخّص نوع انسان دعوت خود را آغاز مىكنند و حركت مىآفرينند .\r\nگروهى از ايدئولوژيها ديدى ديگر از انسان دارند . از نظر اين ايدئولوژيها انسان نوعى ، صلاحيّت دعوت و طرف خطاب قرار گرفتن و حركت و جنبش ندارد ، زيرا شعور و وجدان و گرايشهاى انسان تحت تأثير عوامل تاريخى در حيات ملّى و قومى و يا تحت تأثير عوامل اجتماعى ، در موضع طبقاتى انسان مشخّص مىشود . انسان مطلق ، صرف نظر از عوامل تاريخى يا اجتماعى خاص ، نه شعور دارد و نه وجدان و نه صلاحيّت دعوت و خطاب ، بلكه موجودى انتزاعى است نه عينى . ماركسيسم و همچنين فلسفه‌هاى ملّى و قومى بر چنين ديدى از انسان مبتنى است . خاستگاه اين فلسفه‌ها منافع طبقاتى و يا احساسات قومى و نژادى و حدّ اكثر فرهنگ قومى است .\r\nبدون شك ايدئولوژى اسلامى از نوع اوّل و خاستگاه آن فطرت انسان است .\r\nلهذا مخاطب اسلام « النّاس عموم مردم » است ( 1 ) نه طبقه يا گروه خاص . اسلام عملا\r\n\r\n\r\n\r\n\r\n","description":"","footnote":"\r\n( 1 ) . گاه در مفهوم اين كلمه كه به معنى « عموم مردم » است اشتباه مىشود و مرادف با « تودهء مردم » گرفته مىشود كه نقطهء مقابل طبقات ممتاز است ، و چون مخاطب اسلام « النّاس » است ادّعا مىشود كه دين اسلام دين تودهء مردم است و ضمنا اين جهت فضيلتى براى اسلام شمرده مىشود ، ولى بايد بدانيم كه آنچه واقعيّت است و هم فضيلت است\r\n","page_name":" 58 ","page_number":58},
  {"content":"\r\n\r\nتوانسته از ميان همهء گروهها حامى و پشتيبان جلب كند حتّى از ميان طبقه‌اى كه با آنها به نبرد برخاسته است يعنى طبقهء ملأ و مترف به اصطلاح قرآن . سربازگيرى از طبقه‌اى عليه خود آن طبقه و از گروهى عليه منافع خود آن گروه ، بلكه شورانيدن يك فرد عليه تبهكارى شخص خودش ، كارى است كه اسلام فراوان در طول تاريخ كرده و مىكند . اسلام به حكم آنكه دين است و در درونىترين لايه‌هاى وجود انسان نفوذ مىكند ، و از طرف ديگر ، بر فطرت انسانى انسان تكيه دارد ، قادر است فرد را عليه تبهكارى خودش برآشوباند و بشوراند و « انقلاب خود عليه خود » به وجود آورد كه نامش « توبه » است . ايدئولوژيهاى گروهى و طبقاتى تنها قدرت انقلابىشان شورانيدن فرد عليه فرد ديگر ، يا طبقه عليه طبقهء ديگر است ولى هرگز قادر نيستند انقلاب فرد عليه خود برپا كنند ، همچنانكه قادر نيستند فرد را در درون خود از ناحيهء خود تحت مراقبت و كنترل قرار دهند .\r\nاسلام به حكم اينكه مذهب است و به حكم اينكه دين خاتم است ، بيش از هر مذهب آسمانى ديگر براى برپا داشتن عدالت اجتماعى آمده است ( 1 ) و قهرا هدفش نجات محرومان و مستضعفان و نبرد و ستيز با ستم‌پيشگان است ، امّا مخاطب اسلام تنها محرومان و مستضعفان نيستند ، همچنانكه حاميان خود را تنها از اين طبقه جلب نكرده است . اسلام حتّى از ميان طبقاتى كه به نبرد با آنها برخاسته است ، با تكيه به نيروى مذهب از يك طرف و بر فطرت انسانى انسان از طرف ديگر ، به گواهى تاريخ سرباز گرفته است . اسلام تئورى پيروزى انسانيّت بر حيوانيّت ، علم بر جهل ، عدالت بر ظلم ، مساوات بر تبعيض ، فضيلت بر رذيلت ، تقوا بر بىبندوبارى ، توحيد بر شرك است . پيروزى مستضعفان بر جبّاران و مستكبران يكى از مظاهر و مصاديق اين پيروزيهاست .\r\nب . به دنبال بحث گذشته ، اين مسأله بايد طرح شود كه آيا فرهنگ اصيل\r\n\r\n\r\n\r\n\r\n","description":"","footnote":"\r\nبراى اسلام ، اين است كه اسلام به حمايت تودهء مردم برخاسته نه اينكه مخاطبش تنها تودهء مردم‌اند و ايدئولوژىاش ايدئولوژى گروهى و طبقاتى است ، و آنچه بيشتر مايهء فضيلت است اين است كه علاوه بر طبقات بهره ده ، از ميان خود طبقات بهره‌كش و صاحب سرمايه و قدرت ، با اتكاء به فطرت انسانى ، احيانا وجدانها را به سود طبقات بهره‌ده و محروم بر انگيخته است .\r\n( 1 ) . حديد / 25  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ . . .  و اعراف / 29  . . . قُلْ أَمَرَ رَبِّي بِالْقِسْطِ . . .  .\r\n","page_name":" 59 ","page_number":59},
  {"content":"\r\n\r\nانسانى ماهيّت يگانه دارد ، يا فرهنگ يگانه در كار نيست ، فرهنگ ماهيّت قومى ، ملّى يا طبقاتى دارد ، آنچه وجود دارد و يا در آينده وجود خواهد يافت فرهنگهاست نه فرهنگ ؟\r\nاين مسأله نيز وابسته به اين است كه آيا نوعيّت انسان از فطرتى يگانه و اصيل برخوردار است و همان فطرت اصيل و يگانه به فرهنگ انسان يگانگى مىدهد و يا چنين فطرت يگانه‌اى در كار نيست ، فرهنگها ساختهء عوامل تاريخى ، قومى و جغرافيايى و يا ساختهء گرايشهاى منفعت طلبانهء طبقاتى است ؟ اسلام به حكم اينكه در جهان‌بينىاش قائل به فطرت يگانه است ، هم طرفدار ايدئولوژى يگانه است و هم طرفدار فرهنگ يگانه .\r\nج . بديهى است كه تنها يك ايدئولوژى انسانى نه گروهى ، و يك ايدئولوژى يگانه نه ايدئولوژى مبنى بر تقسيم و تجزيهء انسان ، يك ايدئولوژى فطرى نه يك ايدئولوژى سودگرايانه ، مىتواند بر ارزشهاى انسانى متّكى باشد و ماهيّت انسانى داشته باشد .\r\nد . آيا هر ايدئولوژى وابسته به زمان و مكان است ؟ آيا انسان محكوم است كه در هر وضع زمانى متغيّر و در هر شرايط محيطى و مكانى مختلف ، يك ايدئولوژى ويژه داشته باشد ؟ آيا بر ايدئولوژى ، اصل اختلاف ( بر حسب منطقه و مكان ) و اصل نسخ و تبديل ( بر حسب زمان ) حكمفرماست ، يا ايدئولوژى انسان همانطور كه از نظر گروهى يگانه است نه چندگانه ، از نظر زمانى و مكانى نيز يگانه است نه چندگانه ، به عبارت ديگر ، همچنانكه از نظر گروهى ، عامّ است نه خاصّ ، از نظر زمانى و مكانى ، مطلق است نه نسبى ؟\r\nاينكه يك ايدئولوژى از نظر زمانى و مكانى مطلق باشد يا نسبى نيز به نوبهء خود از يك نظر بسته به اين است كه خاستگاهش فطرت نوعى انسان و هدفش سعادت نوع انسان باشد و يا خاستگاهش منافع گروهى و احساسات قومى و طبقاتى باشد ، و از نظر ديگر ، بسته به آن است كه ماهيّت تحوّلات اجتماعى را چه بدانيم . آيا آنگاه كه جامعه‌اى متحوّل مىشود و دوره‌اى را پشت سر مىگذارد و دورهء جديدى را آغاز مىكند ، آن جامعه تغيير ماهيّت مىدهد و بالنتيجه قوانينى بر آن حاكم مىشود مغاير قوانين حاكم پيشين ، آنچنان كه مثلا آب پس از يك دوره بالا رفتن درجهء حرارت ،\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nتبديل به بخار مىشود و از آن پس قوانين گازها بر آن حاكم است نه قوانين مايعات ، يا تحوّلات و تكاملهاى اجتماعى از اين قبيل نيست ، قوانين اصلى تكاملى جامعه و مدارى كه در آن تحوّل مىيابد ثابت است ، جامعه تغيير منزل و مرحله مىدهد نه تغيير مدار و قانون تكامل ، آنچنان كه جانداران از نظر زيستى متحوّل و متكامل مىشوند امّا قوانين تكامل همواره ثابت است .\r\nو از نظرى اين مسأله كه يك ايدئولوژى از نظر زمانى و مكانى مطلق است يا نسبى ، بسته به آن است كه جهان‌بينى آن ايدئولوژى چه جهانبينىاى باشد : علمى يا فلسفى و يا مذهبى ؟ ايدئولوژى علمى به حكم اينكه مبتنى بر يك جهان‌بينى ناپايدار است نمىتواند پايدار باشد ، بر خلاف جهان‌بينى فلسفى مبتنى بر اصول اوّليّه و بديهيّات اوّليّه يا جهان‌بينى مذهبى مبتنى بر وحى و نبوّت .\r\nدر اينجا همچنانكه مجال و فرصتى نيست كه مسألهء فطرت را كه « امّ المسائل » معارف اسلامى است مطرح كنيم ، مجال و فرصتى براى طرح و بررسى تحوّلات « جامعه » نيست ، ولى در بخش پنجم اين كتاب كه دربارهء « جامعه و تاريخ » بحث مىكنيم دربارهء تحوّلات جامعه و رابطه‌اش با فطرت بررسى خواهيم كرد .\r\nه . آيا بر خود ايدئولوژى اصل ثبات حاكم است يا اصل تغيير ؟ در بالا سخن در اين بود كه آيا ايدئولوژى انسان در زمانهاى مختلف يا مكانهاى مختلف ، مختلف است ؟ در آنجا مسألهء نسخ و تبديل ايدئولوژى مطرح بود ، ولى اكنون مسألهء ديگرى مطرح است و آن مسألهء تغيير و تحوّل يك ايدئولوژى است . مسأله اين است كه آيا ايدئولوژى ، خواه از نظر محتوا عام باشد يا خاص ، مطلق باشد يا نسبى ، خود از نظر اينكه يك پديده است و پديده‌ها متغيّر و متحوّل و متكامل‌اند ، دائما در تحوّل و تطوّر است ؟ آيا واقعيّت يك ايدئولوژى در روز تولّد با واقعيّت آن در دوران رشد و بالندگى متفاوت است ؟ يعنى لزوما بايد دائما در حال حكّ و اصلاح و آرايش و پيرايش و مورد تجديد نظر واقع شدن از طرف رهبران و ايدئولوكها باشد - آنچنان كه در ايدئولوژيهاى مادّى عصر خود مىبينيم - و اگر نه به زودى كهنه و فرسوده مىشود و صلاحيّت خود را از دست مىدهد ؟ يا آنكه ممكن است يك ايدئولوژى آنچنان تنظيم شده باشد و آنچنان روى خطوط اصلى حركت انسان و اجتماع تكيه كرده باشد كه نيازى به هيچ گونه تجديد نظر و حكّ و اصلاح از طرف رهبران نداشته باشد ، نقش رهبران و ايدئولوكها\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nتنها « اجتهاد » در فحوا و محتوا باشد و تكاملهاى ايدئولوژيكى در ناحيهء اجتهادها باشد نه در متن ايدئولوژى ؟\r\nپاسخ اين پرسش نيز از پاسخ به پرسشهاى گذشته روشن مىشود ( 1 ) .\r\n\r\n\r\n\r\n\r\n","description":"","footnote":"\r\n( 1 ) . ما در مقالهء « ختم نبوّت » در جلد اوّل محمّد خاتم پيامبران از انتشارات حسينيّهء ارشاد ، كه بعدا مستقلا به صورت رساله چاپ شد ، دربارهء كلّيت و اطلاق ايدئولوژى اسلامى و نقش اجتهاد در تطبيق آن با شرايط مختلف مكانى و اوضاع متغيّر زمانى ، و اينكه آنچه تحوّل و تكامل مىپذيرد اجتهاد اسلامى است نه ايدئولوژى اسلامى ، بحث كرده‌ايم . جويندگان مىتوانند به آنجا مراجعه كنند .\r\n","page_name":" 62 ","page_number":62},
  {"content":"\r\n\r\n\r\nاسلام مكتب جامع و همه جانبه\r\nاسلام كه بر چنين جهان‌بينى بنياد شده است مكتبى است جامع و واقع‌گرا . در اسلام به همهء جوانب نيازهاى انسانى - اعمّ از دنيايى يا آخرتى ، جسمى يا روحى ، عقلى و فكرى يا احساسى و عاطفى ، فردى يا اجتماعى - توجّه شده است .\r\nمجموعهء تعليمات اسلامى از يك لحاظ سه بخش را تشكيل مىدهد :\r\nالف . اصول عقايد ، يعنى چيزهايى كه وظيفهء هر فرد كوشش دربارهء تحصيل عقيده دربارهء آنهاست . كارى كه در اين زمينه بر عهدهء انسان است از نوع كار تحقيقى و علمى است .\r\nب . اخلاقيّات ، يعنى خصلتهايى كه وظيفهء يك فرد مسلمان اين است كه خويشتن را به آن خصلتها و خوبيها بيارايد و از اضداد آنها خويشتن را دور نگه دارد . كارى كه در اين زمينه بر عهدهء انسان است از نوع مراقبت نفس و خودسازى است .\r\nج . احكام ، يعنى دستورهايى كه مربوط است به فعّاليّتهاى خارجى و عينى انسان ، اعمّ از فعّاليّتهاى معاشى و معادى ، دنيوى و اخروى ، فردى و اجتماعى .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاصول عقايد اسلامى بر حسب مذهب شيعه پنج اصل است : توحيد ، عدل ، نبوّت ، امامت ، معاد .\r\nاسلام دربارهء اصول عقايد كه وظيفهء هر فرد تحصيل عقيدهء صحيح دربارهء آنهاست تقليد و تعبّد را كافى نمىداند ، بلكه لازم مىداند كه هر فردى مستقلّا و آزادانه صحّت آن عقايد را به دست آورد . از نظر اسلام عبادت منحصر نيست به عبادات بدنى مانند نماز و روزه يا عبادات مالى مانند خمس و زكات ، نوعى ديگر از عبادات هم هست و آن عبادت فكرى است . تفكّر يا عبادت فكرى اگر در مسير تنبّه و بيدارى انسان قرار گيرد از سالها عبادت بدنى برتر و بالاتر است .\r\n\r\nلغزشگاههاى انديشه از نظر قرآن\r\nقرآن مجيد كه دعوت به تفكّر و نتيجه‌گيرى فكرى مىكند و تفكّر را عبادت مىشمارد و اصول عقايد را جز با تفكّر منطقى ، صحيح نمىداند ، به يك مطلب اساسى توجّه كرده است و آن اينكه لغزشهاى فكرى بشر از كجا سرچشمه مىگيرد و ريشهء اصلى خطاها و گمراهيها در كجاست ؟ اگر انسان بخواهد درست بينديشد كه دچار خطا و انحراف نگردد چه بايد بكند ؟\r\nدر قرآن مجيد يك سلسله امور به عنوان موجبات و علل خطاها و گمراهيها ياد شده است كه ذيلا ذكر مىكنيم .\r\n\r\nتكيه بر ظنّ و گمان بجاى علم و يقين\r\nقرآن مىگويد :\r\n« اكثر مردم چنين‌اند كه اگر بخواهى پيرو آنها باشى تو را از راه حق گمراه مىكنند ، براى اينكه تكيه‌شان بر ظنّ و گمان است ( نه بر يقين ) و تنها با حدس و تخمين كار مىكنند . » ( 1 )\r\n\r\n\r\n\r\n\r\n","description":"","footnote":"\r\n( 1 ) .  وَ إِنْ تُطِعْ أَكْثَرَ مَنْ فِي الْأَرْضِ يُضِلُّوكَ عَنْ سَبِيلِ اللَّهِ إِنْ يَتَّبِعُونَ إِلَّا الظَّنَّ .  ( انعام / 116 ) .\r\n","page_name":" 64 ","page_number":64},
  {"content":"\r\n\r\nقرآن كريم در آيات زيادى به شدّت با پيروى از ظنّ و گمان مخالفت مىكند و مىگويد : مادامىكه به چيزى علم و يقين حاصل نكرده‌اى آن را دنبال مكن ( 1 ) .\r\nامروز از نظر فلسفى مسلّم شده است كه يكى از عوامل عمدهء خطاها و اشتباهات همين بوده است . « دكارت » هزار سال پس از قرآن اوّلين اصل منطقى خويش را اين قرار داد و گفت :\r\n« هيچ چيز را حقيقت ندانم مگر اينكه بر من بديهى باشد و در تصديقات خود از شتابزدگى و سبق ذهن و تمايل بپرهيزم ، و نپذيرم مگر آن را كه چنان روشن و متمايز باشد كه هيچ گونه شكّ و شبهه در آن نماند . » ( 2 )\r\n\r\nميلها و هواهاى نفسانى\r\nانسان اگر بخواهد صحيح قضاوت كند بايد در مورد مطلبى كه مىانديشد كاملا بىطرفى خود را حفظ كند ، يعنى كوشش كند كه حقيقت خواه باشد و خويشتن را تسليم دليلها و مدارك نمايد . درست مانند يك قاضى كه روى پرونده‌اى مطالعه مىكند ، بايد نسبت به طرفين دعوا بىطرف باشد . قاضى اگر تمايل شخصى به يك طرف داشته باشد به طور ناخودآگاه دلايلى كه براى آن طرف است نظرش را بيشتر جلب مىكند و دلايلى كه له طرف ديگر و عليه اين طرف است خود به خود از نظرش كنار مىرود و همين موجب اشتباه قاضى مىگردد .\r\nانسان در تفكّرات خود اگر بىطرفى خود را نسبت به نفى يا اثبات مطلبى حفظ نكند و ميل نفسانىاش به يك طرف باشد ، خواه‌ناخواه و بدون آنكه خودش متوجّه شود عقربهء فكرش به جانب ميل و خواهش نفسانىاش متمايل مىشود . اين است كه قرآن هواى نفس را نيز مانند تكيه بر ظنّ و گمان يكى از عوامل لغزش مىشمارد . در سورهء النّجم مىفرمايد :\r\n\r\n\r\n\r\n\r\n","description":"","footnote":"\r\n( 1 ) .  وَ لا تَقْفُ ما لَيْسَ لَكَ بِهِ عِلْمٌ .  ( اسراء / 36 ) .\r\n( 2 ) . سير حكمت در اروپا ، جلد اوّل .\r\n","page_name":" 65 ","page_number":65},
  {"content":"\r\n\r\n إِنْ يَتَّبِعُونَ إِلَّا الظَّنَّ وَ ما تَهْوَى الْأَنْفُسُ ( 1 )  .\r\nپيروى نمىكنند مگر از گمان و از آنچه نفسها خواهش مىكنند .\r\n\r\nشتابزدگى\r\nهر قضاوت و اظهار نظرى مقدارى معيّن مدارك لازم دارد و تا مدارك به قدر كافى در يك مسأله جمع نشود هر گونه اظهار نظر ، شتابزدگى و موجب لغزش انديشه است .\r\nقرآن كريم مكرّر به اندك بودن سرمايهء علمى بشر و كافى نبودنش براى برخى قضاوتهاى بزرگ اشاره مىكند و اظهار جزم را دور از احتياط تلقّى مىنمايد . مثلا مىفرمايد :\r\n وَ ما أُوتِيتُمْ مِنَ الْعِلْمِ إِلَّا قَلِيلًا ( 2 )  .\r\nآن مقدار علم و اطّلاعى كه به شما رسيده اندك است و براى قضاوت كافى نيست .\r\nامام صادق عليه السّلام فرمود : خداوند در قرآن بندگان خويش را با دو آيه اختصاص داد و تأديب فرمود : يكى اينكه تا به چيزى علم پيدا نكرده‌اند تصديق نكنند ( شتابزدگى در تصديق ) و ديگر اينكه تا به چيزى علم پيدا نكرده‌اند ، تا به مرحلهء علم و يقين نرسيده‌اند ، ردّ و نفى نكنند ( شتابزدگى در انكار ) . خداوند در يك آيه فرمود :\r\n أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّهِ إِلَّا الْحَقَّ ( 3 )  .\r\nآيا از آنها در كتاب ( كتاب فطرت يا كتابهاى آسمانى ) پيمان گرفته نشده كه جز آنچه حقّ است ( حق بودنش محرز است ) به خداوند نسبت ندهند ؟\r\nدر آيهء ديگر فرمود :\r\n\r\n\r\n\r\n\r\n","description":"","footnote":"\r\n( 1 ) . نجم / 23 .\r\n( 2 ) . اسراء / 85 .\r\n( 3 ) . اعراف / 169 .\r\n","page_name":" 66 ","page_number":66},
  {"content":"\r\n\r\n بَلْ كَذَّبُوا بِما لَمْ يُحِيطُوا بِعِلْمِهِ ( 1 )  .\r\nانكار كردند و تكذيب كردند چيزى را كه به علم آن احاطه نداشتند ( نمىشناختند ) ( 2 ) .\r\n\r\nسنّت‌گرايى و گذشته‌نگرى\r\nانسان به حكم طبع اوّلى خود هنگامى كه مىبيند يك فكر و عقيدهء خاص مورد قبول نسلهاى گذشته بوده است خود به خود بدون آنكه مجالى به انديشهء خود بدهد آن را مىپذيرد . قرآن يادآورى مىكند كه پذيرفته‌ها و باورهاى گذشتگان را مادام كه با معيار عقل نسنجيده‌ايد نپذيريد ، در مقابل باورهاى گذشتگان استقلال فكرى داشته باشيد . در سورهء بقره آيهء 170 مىگويد :\r\n وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ . \r\nاگر به آنها گفته شود كه از آنچه خدا به وسيلهء وحى فرود آورده پيروى كنيد ، مىگويند : خير ، ما همان روشها و سنّتها را پيروى مىكنيم كه پدران گذشتهء خود را بر آن يافته‌ايم . آيا اگر پدرانشان هيچ چيزى را فهم نمىكرده‌اند و راهى را نمىيافته‌اند بازهم از آنها پيروى مىكنند ؟ !\r\n\r\nشخصيّت‌گرايى\r\nيكى ديگر از موجبات لغزش انديشه ، گرايش به شخصيّتهاست . شخصيّتهاى بزرگ تاريخى يا معاصر از نظر عظمتى كه در نفوس دارند بر روى فكر و انديشه و تصميم و ارادهء ديگران اثر مىگذارند و در حقيقت ، هم فكر و هم ارادهء ديگران را تسخير مىكنند . ديگران آنچنان مىانديشند كه آنها مىانديشند و آنچنان تصميم مىگيرند كه آنها مىگيرند ، ديگران در مقابل آنها استقلال فكر و ارادهء خود را از دست مىدهند .\r\n\r\n\r\n\r\n\r\n","description":"","footnote":"\r\n( 1 ) . يونس / 39 .\r\n( 2 ) . تفسير الميزان [ عربى 
  ] : ج 6 / ص 319 ، ذيل آيهء 169 سورهء اعراف .\r\n","page_name":" 67 ","page_number":67},
  {"content":"\r\n\r\nقرآن كريم ما را دعوت به استقلال فكرى مىكند و پيرويهاى كوركورانه از اكابر و شخصيّتها را موجب شقاوت ابدى مىداند ، لهذا از زبان مردمى كه از اين راه گمراه مىشوند نقل مىكند كه در قيامت مىگويند :\r\n رَبَّنا إِنَّا أَطَعْنا سادَتَنا وَ كُبَراءَنا فَأَضَلُّونَا السَّبِيلَا ( 1 )  پروردگارا ! ما بزرگان و اكابر خويش را پيروى و اطاعت كرديم و در نتيجه ما را گمراه ساختند .\r\n\r\n\r\n\r\n\r\n","description":"","footnote":"\r\n( 1 ) . احزاب / 67 .\r\n","page_name":" 68 ","page_number":68},
  {"content":"\r\n\r\n\r\nمنابع تفكّر در اسلام\r\nقرآن كه دعوت به تفكّر و انديشه مىنمايد علاوه بر اينكه راههاى لغزش انديشه را ارائه داده است ، منابع تفكّر را نيز ارائه داده است ، يعنى موضوعاتى كه شايسته است انسان در آن موضوعات فكر خويش را به كار اندازد و از آنها به عنوان منابع علم و اطّلاع خويش بهره‌گيرى نمايد نيز ارائه داده است .\r\nدر اسلام به طور كلّى با صرف انرژى فكرى در مسائلى كه نتيجه‌اى جز خسته كردن فكر ندارد ، يعنى راه تحقيق براى انسان در آنها باز نيست ، و همچنين مسائلى كه فرضا قابل تحقيق باشد فايده‌اى به حال انسان ندارد مخالفت شده است .\r\nپيغمبر اكرم علمى را كه دارا بودن آن سودى نبخشد و نداشتن آن زيانى نرساند بيهوده خواند . امّا علومى كه راه تحقيق در آنها باز است و بعلاوه سودمند مىباشد مورد تأييد و تشويق اسلام است .\r\nقرآن كريم سه موضوع براى تفكّر مفيد و سودمند ارائه مىدهد ( 1 ) :\r\n\r\n\r\n\r\n\r\n","description":"","footnote":"\r\n( 1 ) . در رسالهء شناخت در قرآن كه قبلا از آن ياد كرديم و ان شاء اللّه به زودى منتشر خواهد شد ، مسألهء موضوعات و منابع شناخت به تفصيل مطرح مىشود .\r\n","page_name":" 69 ","page_number":69},
  {"content":"\r\n\r\n\r\n1 . طبيعت\r\nدر سراسر قرآن آيات زيادى است كه طبيعت يعنى زمين ، آسمان ، ستارگان ، خورشيد ، ماه ابر ، باران ، جريان باد ، حركت كشتيها در درياها ، گياهان ، حيوانات و بالأخره هر امر محسوسى را كه بشر در اطراف خود مىبيند به عنوان موضوعاتى كه دربارهء آن دقيقا بايد انديشيد و تفكّر و نتيجه‌گيرى كرد ياد كرده است . براى نمونه يك آيه ذكر مىكنيم :\r\n قُلِ انْظُرُوا ما ذا فِي السَّماواتِ وَ الْأَرْضِ  ( 1 ) .\r\nبگو به مردم : دقّت و مطالعه كنيد ، ببينيد در آسمانها و زمين چه چيزهايى هست .\r\n\r\n2 . تاريخ\r\nدر قرآن آيات بسيارى است كه به مطالعهء اقوام گذشته دعوت مىكند و آن را مانند يك منبع براى كسب علم معرّفى مىكند . از نظر قرآن ، تاريخ بشر و تحوّلات آن بر طبق يك سلسله سنن و نواميس صورت مىگيرد ، عزّتها و ذلّتها ، و موفّقيّتها و شكستها ، و خوشبختيها و بدبختيهاى تاريخى حسابهايى دقيق و منظّم دارد و با شناختن آن حسابها و قانونها مىتوان تاريخ حاضر را تحت فرمان در آورد و به سود سعادت خود و مردم حاضر از آن بهره‌گيرى كرد . اينك يك آيه به عنوان نمونه :\r\n قَدْ خَلَتْ مِنْ قَبْلِكُمْ سُنَنٌ فَسِيرُوا فِي الْأَرْضِ فَانْظُروا كَيْفَ كانَ عاقِبَةُ الْمُكَذِّبِينَ  ( 2 ) .\r\nپيش از شما سنّتها و قانونهايى عملا به وقوع پيوسته است . پس در زمين و آثار تاريخى گذشتگان گردش و كاوش كنيد و ببينيد پايان كار كسانى كه حقايقى را كه از طريق وحى به آنها عرضه داشتيم دروغ پنداشتند به كجا انجاميد .\r\n\r\n\r\n\r\n\r\n","description":"","footnote":"\r\n( 1 ) . يونس / 101 .\r\n( 2 ) . آل عمران / 137 .\r\n","page_name":" 70 ","page_number":70},
  {"content":"\r\n\r\n\r\n3 . ضمير انسان\r\nقرآن ضمير انسانى را به عنوان يك منبع معرفت ويژه نام مىبرد . از نظر قرآن ، سراسر خلقت آيات الهى و علائم و نشانه‌هايى براى كشف حقيقت است . قرآن از جهان خارج انسان به « آفاق » و از جهان درون انسان به « انفس » تعبير مىكند ( 1 ) و از اين راه ، اهمّيّت ويژهء ضمير انسانى را گوشزد مىنمايد . اصطلاح « آفاق و انفس » در ادبيّات اسلامى از همين جا پديد آمده است .\r\n« كانت » فيلسوف آلمانى جمله‌اى دارد كه شهرت جهانى دارد و همان جمله بر لوح قبرش حك شده است . مىگويد :\r\n« دو چيز است كه اعجاب انسان را سخت برمىانگيزد : يكى آسمان پرستاره‌اى كه بالاى سر ما قرار گرفته است و ديگر وجدان و ضميرى كه در درون ما قرار دارد . »\r\n\r\n\r\n\r\n\r\n","description":"","footnote":"\r\n( 1 ) .  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ  ( فصّلت / 53 ) .\r\n","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nجهان‌بينى توحيدى\r\n\r\n","description":"","footnote":"","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\n\r\nجهان‌بينى\r\nيك مسلك و يك فلسفهء زندگى خواه‌ناخواه بر نوعى اعتقاد و بينش و ارزيابى دربارهء هستى و بر يك نوع تفسير و تحليل از جهان مبتنى است .\r\nنوع برداشت و طرز تفكّرى كه يك مكتب دربارهء جهان و هستى عرضه مىدارد ، زيرساز و تكيه‌گاه فكرى آن مكتب به شمار مىرود . اين زيرساز و تكيه‌گاه اصطلاحا « جهان‌بينى » ناميده مىشود .\r\nهمهء دينها و آيينها و همهء مكتبها و فلسفه‌هاى اجتماعى متّكى بر نوعى جهان‌بينى بوده است . هدفهايى كه يك مكتب عرضه مىدارد و به تعقيب آنها دعوت مىكند و راه و روشهايى كه تعيين مىكند و بايد و نبايدهايى كه انشاء مىكند و مسئوليّتهايى كه به وجود مىآورد ، همه به منزلهء نتايج لازم و ضرورى جهان‌بينىاى است كه عرضه داشته است .\r\nحكما حكمت را تقسيم مىكنند به حكمت عملى و حكمت نظرى . « حكمت نظرى » دريافت هستى است آنچنان كه هست ، و « حكمت عملى » دريافت خطّمشى زندگى است آنچنان كه بايد . اينچنين « بايد » ها نتيجهء منطقى آنچنان « هست » هاست ،\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبالأخص آنچنان « هست » هايى كه فلسفهء اولى و حكمت ما بعد الطّبيعى عهده‌دار بيان آنهاست .\r\n\r\nجهان احساسى و جهان‌شناسى\r\nبديهى است كه از كلمهء « جهان‌بينى » كه مادّهء ديدن در آن به كار رفته است نبايد به اشتباه بيفتيم و جهان‌بينى را به معنى « جهان احساسى » تلقّى كنيم . جهان‌بينى به معنى جهان‌شناسى است و به مسألهء معروف « شناخت » مربوط مىشود . شناخت از مختصّات انسان است ، بر خلاف احساس كه از مشتركات انسان و ساير جانداران است ، لهذا جهان‌شناسى نيز از مختصّات انسان است و به نيروى تفكّر و تعقّل او بستگى دارد .\r\nبسيارى از حيوانات از نظر جهان احساسى از انسان پيشرفته‌ترند ، يا از نظر اينكه مجهّز به بعضى حواس‌ّاند كه انسان فاقد آن حسّ است آنچنان كه گفته مىشود برخى پرندگان از نوعى حسّ رادار برخوردارند ، و يا در حواسّ مشترك با انسان از انسان بسى حسّاس‌ترند آنچنان كه در باصرهء عقاب ، شامّهء سگ يا مورچه و سامعهء موش گفته مىشود . برترى انسان از ساير جانداران ، در شناخت جهان ، يعنى نوعى بينش عميق دربارهء جهان است . حيوان فقط جهان را احساس مىكند ، امّا انسان علاوه بر آن ، جهان را تفسير مىكند .\r\nشناخت چيست ؟ چه رابطه‌اى است ميان احساس و شناخت ؟ چه عناصرى غير از عناصر احساسى در شناخت وارد مىشوند ؟ آن عناصر از كجا و چگونه وارد ذهن مىشوند ؟ مكانيسم عمل شناخت چيست ؟ معيار شناخت صحيح از شناخت غلط چيست ؟ . . .\r\nاينها يك سلسله مسائلى است كه رساله‌اى مستقل را تشكيل مىدهد ( 1 ) و ما فعلا نمىتوانيم وارد بحث آنها بشويم . آنچه مسلّم است اين است كه احساس يك چيز غير از شناخت آن است . يك صحنه را ، يك نمايش را همهء كسان مىبينند و يكسان مىبينند ، امّا فقط افراد معدودى آن را تفسير مىكنند و احيانا مختلف تفسير مىكنند .\r\n\r\n\r\n\r\n\r\n","description":"","footnote":"\r\n( 1 ) . اوّلين رسالهء درسهايى از معارف قرآن در حوزهء علميّهء قم دربارهء « شناخت در قرآن » است كه مسائل شناخت در آن مطرح است . ان شاء اللّه به زودى منتشر مىشود .\r\n","page_name":" 76 ","page_number":76},
  {"content":"\r\n\r\n\r\nانواع جهان‌بينى\r\nجهان‌بينى يا جهان‌شناسى ، به عبارت ديگر تعبير و تفسير انسان از جهان ، به طور كلّى سه گونه است ، يعنى از سه منبع ممكن است الهام شود : علم ، فلسفه ، دين .\r\nپس جهان‌بينى سه گونه است : علمى ، فلسفى ، مذهبى .\r\n\r\nجهان‌بينى علمى\r\nاكنون ببينيم علم چگونه و در چه حدودى به ما بينايى و بينش مىدهد . علم مبتنى بر دو چيز است : فرضيّه و آزمون . در ذهن يك عالم براى كشف و تفسير يك پديده ، اوّل فرضيّه‌اى نقش مىبندد و سپس آن را در عمل ، در لابراتوار مورد آزمايش قرار مىدهد . اگر آزمايش آن را تأييد كرد به صورت يك اصل علمى مورد قبول واقع مىشود و تا فرضيّه‌اى ديگر جامع‌تر كه آزمونها بهتر آن را تأييد كند پديد نيامده است آن اصل علمى به اعتبار خود باقى است ، و به محض وارد شدن فرضيّه‌اى جامع‌تر ميدان را براى او خالى مىكند .\r\nعلم به اين طريق به كشف علّتها و كشف آثار و معلولها مىپردازد ، با آزمايش عملى ، علّت چيزى و يا اثر و معلول چيزى را كشف مىكند و باز به سراغ علّت آن علّت و معلول آن معلول مىرود و تا حدّ ممكن به كشف خود ادامه مىدهد .\r\nكار علم از آن جهت كه بر آزمون عملى مبتنى است ، مزايايى دارد و نارساييهايى . بزرگترين مزيّت كشفيّات علمى اين است كه دقيق و جزئى و مشخّص است . علم قادر است كه دربارهء يك موجود جزئى هزاران اطلاع به انسان بدهد ، از يك برگ درخت دفترى از معرفت بسازد ، ديگر اينكه چون قوانين خاصّ هر موجود را به بشر مىشناساند ، راه تصرّف و تسلّط بشر بر آن موجود را به او مىنماياند و از اين راه ، صنعت و تكنيك را به وجود مىآورد .\r\nامّا علم به موازات اينكه دقيق و مشخّص و جزئى است و دربارهء هر امر جزئى قادر است هزاران مسأله بياموزاند ، دايره‌اش محدود است . محدود است به چه ؟ به آزمون . تا آن حد پيش مىرود كه عملا بتواند آن را تحت آزمايش در آورد . امّا مگر\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمىتوان همهء هستى را و همهء جنبه‌هاى هستى را در بند آزمون در آورد ؟ علم مثلا در تعقيب علّتها و سببها و يا در تعقيب معلولها و اثرها عملا تا حدّ معيّنى پيش مىرود و بعد به « نمىدانم » مىرسد . علم مانند نورافكن قوى در يك ظلمت يلدايى است كه محدوده‌اى معيّن را روشن مىكند بدون اينكه از ماوراى مرز روشنايى خبرى بدهد .\r\nآيا اينكه جهان آغازى و فرجامى دارد يا از هر دو طرف بىنهايت است قابل آزمايش است ، يا عالم وقتى كه به اين نقطه مىرسد ، آگاهانه يا ناآگاهانه ، بر شهپر فلسفه مىنشيند و اظهار نظر مىكند ؟\r\nاز نظر علم ، جهان كهنه كتابى است كه اول و آخر آن افتاده است ، نه اوّلش معلوم است نه آخرش . اين است كه جهان‌بينى علمى ، جزءشناسى است نه كل‌شناسى . علم ، ما را به وضع برخى اجزاء جهان آشنا مىكند نه به شكل و قيافه و شخصيّت كلّ جهان . جهان‌بينى علمى علما مانند فيل‌شناسى مردمى است كه در تاريكى ، فيل را لمس مىكردند ، آنكه گوش فيل را لمس كرده بود فيل را به شكل باد بزن و آنكه پاى فيل را لمس كرده بود آن را به شكل ستون و آنكه پشتش را لمس كرده بود آن را به شكل تخت مىپنداشت .\r\nنارسايى ديگر جهان‌بينى علمى از نظر تكيه‌گاه بودن براى يك ايدئولوژى اين است كه علم از جنبهء نظرى ، يعنى از جنبهء ارائهء واقعيّت آنچنان كه هست و از نظر جلب ايمان به چگونگى واقعيّت هستى ، متزلزل و ناپايدار است . چهرهء جهان از يك ديدگاه علمى روز به روز تغيير مىكند ، زيرا علم بر فرضيّه و آزمون مبتنى است نه بر اصول بديهى اوّلى عقلى . فرضيّه و آزمون ارزش موقّت دارد ، به همين جهت جهان‌بينى علمى يك جهان‌بينى متزلزل و بىثبات است و نمىتواند پايگاه ايمان واقع شود .\r\nايمان پايگاه و تكيه‌گاهى محكم‌تر و تزلزل‌ناپذيرتر ، بلكه تكيه‌گاهى كه رنگ جاودانگى داشته باشد مىطلبد .\r\nجهان‌بينى علمى ، به حكم محدوديّتى كه ابزار علم ( فرضيّه و آزمون ) براى علم جبرا به وجود آورده است ، از پاسخگويى به يك سلسله مسائل اساسى جهان‌شناسى كه خواه‌ناخواه براى ايدئولوژى پاسخگويى قطعى به آنها لازم است ، قاصر است ، از قبيل : جهان از كجا آمده است ؟ به كجا مىرود ؟ ما در چه نقطه و موضع از مجموع هستى هستيم ؟ آيا جهان از نظر زمانى ، اوّل و آخر دارد يا ندارد ؟ از نظر مكانى چطور ؟\r\nآيا هستى در مجموع خود صحيح است يا غلط ؟ حقّ است يا پوچ ؟ زشت است يا زيبا ؟\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآيا بر جهان سنّتهاى ضرورى و لا يتغيّر حاكم است يا هيچ سنّت غير قابل تغييرى وجود ندارد ؟ آيا هستى در مجموع خود يك واحد زنده و با شعور است يا مرده و بىشعور ، و وجود انسان يك استثناء و تصادف است ؟ آيا موجود ، معدوم مىشود ؟ آيا معدوم ، موجود مىشود ؟ آيا اعادهء معدوم ممكن است يا محال ؟ آيا جهان و تاريخ عينا مو به مو - هر چند پس از ميلياردها سال - قابل تكرار است ( نظريّهء دور و كور ) ؟ آيا به راستى وحدت حاكم است يا كثرت ؟ آيا جهان تقسيم مىشود به مادّى و غير مادّى ، و جهان مادّى بخشى كوچك از مجموع جهان است ؟ آيا جهان ، هدايت شده و بيناست يا كور و نابينا ؟ آيا جهان با انسان در حال دادوستد است ؟ آيا جهان در برابر نيكى و بدى انسان عكس العملى نيك و بد دارد ؟ آيا پس از اين حيات فانى يك حيات باقى وجود دارد ؟ و امثال اين پرسشها .\r\nعلم در پاسخ همهء اين پرسشها به « نمىدانم » مىرسد ، زيرا نمىتوان اينها را آزمود . علم به مسائل محدود و جزئى پاسخ مىدهد ، امّا از تصوير كلّى جهان ناتوان است . با يك تمثيل مطلب را توضيح مىدهيم :\r\nممكن است فردى دربارهء تهران اطّلاعات منطقه‌اى و محلّى داشته باشد ، مثلا جنوب تهران يا قسمتى از آن را دقيقا و مشخّص بشناسد بطورى كه بتواند از حافظهء خود خيابانها و كوچه‌ها و حتّى خانه‌هاى آن منطقه را رسم كند ، ديگرى منطقهء ديگر را ، سوّمى و چهارمى و پنجمى مناطق ديگر را به همين ترتيب بشناسند بطورى كه اگر اطّلاعات همهء آنها را جمع‌آورى نماييم نسبت به جزء جزء تهران اطّلاع كافى به دست مىآوريم . ولى آيا اگر تهران را اين گونه شناختيم ، تهران را از هر جهت شناخته‌ايم ؟ آيا مىتوانيم به اين وسيله يك تصوير كلّى از تهران به دست آوريم كه مثلا آيا تهران در مجموع خود چه شكلى دارد ؟ آيا به شكل دايره است ، مربّع است ، به شكل برگ درخت است ؟ برگ كدام درخت ؟ منطقه‌ها با يكديگر چه روابطى دارند ؟\r\nخطوط اتوبوسرانى كه چند منطقه را به يكديگر متّصل مىكند چه خطوطى است ؟ آيا تهران در مجموع خود شهرى زشت است يا زيبا ؟ البتّه خير .\r\nاگر بخواهيم اطّلاعاتى در اين زمينه پيدا كنيم ، اگر مثلا بخواهيم بفهميم شكل تهران چه شكلى است ، آيا زشت است يا زيبا ، سوار هواپيما مىشويم و از بالا با يك ديد كلّى همهء شهر را مىبينيم .\r\nاين است كه علم از پاسخ به اساسىترين مسائلى كه براى جهان‌بينى لازم\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاست ، يعنى برداشتهاى كلّى دربارهء مجموع و اندام جهان ، ناتوان است .\r\nاز همهء اينها گذشته ، ارزش جهان‌بينى علمى ، ارزش علمى و فنّى است نه نظرى . آنچه مىتواند تكيه‌گاه يك ايدئولوژى قرار گيرد ارزش نظرى است نه عملى .\r\nارزش نظرى علم در اين است كه واقعيّت جهان همان گونه باشد كه علم در آيينهء خود ارائه مىدهد . ارزش عملى و فنّى آن اين است كه علم خواه آنكه واقعيّت نما باشد و يا نباشد ، در عمل به انسان توانايى ببخشد و مثمر ثمر بوده باشد . صنعت و تكنيك امروز نمايشگر ارزش عملى و فنّى علم است .\r\nاز شگفتيهاى علم در جهان امروز اين است كه به موازات اينكه بر ارزش فنّى و عملىاش افزوده شده ، از ارزش نظرى آن كاسته شده است . آنان كه دستى از دور بر آتش دارند گمان مىبرند كه پيشرفت علم از جهت روشنگرى ضمير بشر و ايجاد ايمان و اطمينان نسبت به واقعيّت - كه همان گونه است كه علم ارائه مىدهد - به موازات پيشرفتهاى علمىاى است كه انكارناپذير است ، در صورتى كه امر كاملا بر عكس است ( 1 ) .\r\nاز آنچه گفتيم روشن شد كه ايدئولوژى نيازمند به نوعى جهان‌بينى است كه اوّلا به مسائل اساسى جهان‌شناسى - كه به كل جهان مربوط مىشود نه به جزء خاص - پاسخ دهد ، ثانيا يك شناسايى پايدار و قابل اعتماد و جاودانه بدهد نه يك شناسايى موقّت و زودگذر ، ثالثا آنچه ارائه مىدهد ارزش نظرى و واقعيت‌نمايانه داشته باشد نه صرفا عملى و فنّى ، و روشن شد كه جهان‌بينى علمى با همهء مزايايى كه از جهاتى ديگر دارد فاقد نيازهاى سه‌گانهء بالاست .\r\n\r\nجهان‌بينى فلسفى\r\nهر چند جهان‌بينى فلسفى دقّت و مشخّص بودن جهان‌بينى علمى را ندارد ، در عوض از آن نظر كه متّكى به يك سلسله « اصول » است و آن اصول اوّلا بديهى و براى ذهن غير قابل انكارند و با روش برهان و استدلال پيش مىروند ، و ثانيا عام\r\n\r\n\r\n\r\n\r\n","description":"","footnote":"\r\n( 1 ) . طالبان را به كتاب جهان‌بينى علمى اثر « برتراند راسل » فصل مربوط به « محدوديّتهاى روش علمى » كه عنوان محترمانه‌اى است براى نفى ارزش نظرى علم ، ارجاع مىدهيم .\r\n","page_name":" 80 ","page_number":80},
  {"content":"\r\n\r\nو در برگيرنده‌اند ( در اصطلاح فلسفى از احكام موجود بما هو موجودند ) طبعا از نوعى جزم برخوردار است و آن تزلزل و بىثباتى كه در جهان‌بينى علمى ديده مىشود ، در جهان‌بينى فلسفى نيست ، و هم محدوديّت جهان‌بينى علمى را ندارد .\r\nجهان‌بينى فلسفى پاسخگو به همان مسائلى است كه تكيه‌گاههاى ايدئولوژيها هستند . تفكّر فلسفى ، چهره و قيافهء جهان را در كلّ خود مشخّص مىكند .\r\nجهان‌بينى علمى و جهان‌بينى فلسفى ، هر دو مقدّمهء عمل‌اند ، ولى به دو صورت مختلف . جهان‌بينى علمى به اين صورت مقدّمهء عمل است كه به انسان قدرت و توانايى « تغيير » و « تصرّف » در طبيعت مىدهد و او را بر طبيعت تسلّط مىبخشد كه طبيعت را در جهت ميل و آرزوى خود استخدام نمايد ، امّا جهان‌بينى فلسفى به اين صورت مقدّمهء عمل و مؤثّر در عمل است كه جهت عمل و راه انتخاب زندگى انسان را مشخّص مىكند . جهان‌بينى فلسفى در طرز برخورد و عكس العمل انسان در برابر جهان مؤثّر است ، موضع انسان را دربارهء جهان معيّن مىكند ، نگرش او را به هستى و جهان شكل خاص مىدهد ، به انسان ايده مىدهد يا ايدهء او را از او مىگيرد ، به حيات او معنى مىدهد يا او را به پوچى و هيچى مىكشاند . اين است كه مىگوييم علم قادر نيست به انسان نوعى جهان‌بينى بدهد كه پايه و مبناى يك ايدئولوژى قرار گيرد ، ولى فلسفه مىتواند .\r\n\r\nجهان‌بينى مذهبى\r\nاگر هرگونه اظهار نظر كلّى دربارهء هستى و جهان را جهان‌بينى فلسفى بدانيم - قطع نظر از اينكه مبدأ آن جهان‌بينى چيست ، قياس و برهان و استدلال است يا تلقّى وحى از جهان غيب - بايد جهان‌بينى مذهبى را يك نوع از جهان‌بينى فلسفى بدانيم .\r\nجهان‌بينى مذهبى و جهان‌بينى فلسفى وحدت قلمرو دارند ، بر خلاف جهان‌بينى علمى .\r\nولى اگر نظر به مبدأ معرفت و شناسايى داشته باشيم ، مسلّما جهان‌شناسى مذهبى با جهان‌شناسى فلسفى دو نوع است .\r\nدر برخى مذاهب مانند اسلام جهان‌شناسى مذهبى در متن مذهب ، رنگ فلسفى يعنى رنگ استدلالى به خود گرفته است ، بر مسائلى كه عرضه شده است با تكيه بر\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nعقل ، استدلال و اقامهء برهان شده است ، از اين‌رو جهان‌بينى اسلامى در عين حال يك جهان‌بينى عقلانى و فلسفى است .\r\nاز مزاياى جهان‌بينى مذهبى - علاوه بر دو مزيّت جهان‌بينى فلسفى : ثبات و جاودانگى ، و ديگر عموم و شمول - كه جهان‌بينى علمى و جهان‌بينى فلسفى محض فاقد آن است ، قد است بخشيدن به اصول جهان‌بينى است .\r\nو با توجّه به اينكه يك ايدئولوژى ، ايمان مىطلبد و جذب شدن ايمان به يك مكتب ، علاوه بر اعتقاد به جاودانگى و تغييرناپذيرى اصول - كه مخصوصا جهان‌بينى علمى فاقد آن است - مستلزم حرمتى است در حدّ قداست ، روشن مىشود كه يك جهان‌بينى آنگاه تكيه‌گاه يك ايدئولوژى و پايهء ايمان قرار مىگيرد كه رنگ و صبغهء مذهبى داشته باشد .\r\nاز مجموع بيانات گذشته نتيجه مىشود كه يك جهان‌بينى آنگاه مىتواند تكيه‌گاه يك ايدئولوژى قرار گيرد كه استحكام و وسعت تفكّر فلسفى و قدس و حرمت اصول مذهبى را داشته باشد .\r\n\r\nمعيار خوبى جهان‌بينى\r\nجهان‌بينى خوب و عالى آن است كه :\r\nاوّلا قابل اثبات و استدلال باشد ، به عبارت ديگر ، از ناحيهء عقل و منطق حمايت شود .\r\nثانيا به حيات و زندگى معنى بدهد ، انديشهء لغو و بيهوده بودن زندگى را و اينكه همهء راهها به پوچى و هيچى منتهى مىشود ، از ذهنها خارج سازد .\r\nثالثا آرمان‌ساز و شوق‌انگيز و آرزوخيز باشد .\r\nرابعا قدرت تقدّس بخشيدن به هدفهاى انسانى و اجتماعى داشته باشد .\r\nخامسا تعهّدآور و مسئوليّت ساز باشد .\r\nمنطقى بودن يك جهان‌بينى زمينهء پذيرش عقلى آن را فراهم مىسازد و آن را در انديشه‌ها قابل قبول مىكند ، ابهامها و تاريكيهايى را كه در عمل مانع بزرگى است بر طرف مىسازد .\r\nآرمان‌ساز بودن جهان‌بينى يك مكتب ، جاذبه و قدرت كشش به آن مىدهد و به\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nآن حرارت و نيرو مىبخشد .\r\nتقدّس بخشيدن يك جهان‌بينى به هدفهاى مكتب ، سبب مىگردد كه افراد به سهولت در راه هدفهاى مكتب فداكارى و از خودگذشتگى به خرج دهند . تا يك مكتب نتواند به هدفهاى خود تقدّس بخشد و در افراد حسّ پرستش و فداكارى و گذشت نسبت به هدفهاى مكتب به وجود نياورد ، آن مكتب ضمانت اجرايى ندارد .\r\nتعهّدآورى و مسئوليّت‌سازى يك جهان‌بينى ، فرد را در عمق وجدان و ضمير متعهّد مىكند و مسئول خويش و جامعه قرار مىدهد .\r\n\r\nجهان‌بينى توحيدى\r\nهمهء آن خصائص و خصلتها كه لازمهء يك جهان‌بينى خوب است ، در جهان‌بينى توحيدى جمع است . تنها جهان‌بينى توحيدى است كه مىتواند همهء آن خصائص را داشته باشد .\r\nجهان‌بينى توحيدى يعنى درك اينكه جهان از يك مشيّت حكيمانه پديد آمده است و نظام هستى بر اساس خير وجود و رحمت و رسانيدن موجودات به كمالات شايستهء آنها استوار است . جهان‌بينى توحيدى ، يعنى جهان « يك قطبى » و « تك محورى » است . جهان‌بينى توحيدى يعنى جهان ماهيّت « از اويى » ( انّا للّه ) و « به سوى اويى »  إِنَّا إِلَيْهِ راجِعُونَ  ( 1 ) دارد ، موجودات جهان با نظامى هماهنگ به يك « سو » و به طرف يك مركز ، تكامل مىيابند ، آفرينش هيچ موجودى عبث و بيهوده و بدون هدف نيست ، جهان با يك سلسله نظامات قطعى كه « سنن الهيّه » ناميده مىشود اداره مىشود ، انسان در ميان موجودات از شرافت و كرامت مخصوص برخوردار است و وظيفه و رسالتى خاص دارد ، مسئول تكميل و تربيت خود و اصلاح جامعهء خويش است ، جهان مدرسهء انسان است و خداوند به هر انسانى بر طبق نيّت و كوشش صحيح و درستش پاداش مىدهد .\r\nجهان‌بينى توحيدى با نيروى منطق و علم و استدلال حمايت مىشود . در هر ذرّه از ذرّات جهان دلائلى بر وجود خداى حكيم عليم هست و هر برگ درختى دفترى در\r\n\r\n\r\n\r\n\r\n","description":"","footnote":"\r\n( 1 ) . بقره / 156 .\r\n","page_name":" 83 ","page_number":83},
  {"content":"\r\n\r\nمعرفت پروردگار است .\r\nجهان‌بينى توحيدى به حيات و زندگى معنى و روح و هدف مىدهد ، زيرا انسان را در مسيرى از كمال قرار مىدهد كه در هيچ حدّ معيّنى متوقّف نمىشود و هميشه رو به پيش است .\r\nجهان‌بينى توحيدى كشش و جاذبه دارد ، به انسان نشاط و دلگرمى مىبخشد ، هدفهايى متعالى و مقدّس عرضه مىدارد و افرادى فداكار مىسازد .\r\nجهان‌بينى توحيدى تنها جهان‌بينىاى است كه در آن تعهّد و مسئوليّت افراد در برابر يكديگر مفهوم و معنى پيدا مىكند ، همچنانكه تنها جهان‌بينىاى است كه آدمى را از سقوط در درّهء هولناك پوچىگرايى و هيچىستايى نجات مىدهد .\r\n\r\nجهان‌بينى اسلامى\r\nجهان‌بينى اسلامى ، جهان‌بينى توحيدى است . توحيد در اسلام به خالص‌ترين شكل و پاك‌ترين طرز بيان شده است . از نظر اسلام خداوند مثل و مانند ندارد : «  لَيْسَ كَمِثْلِهِ شَيْءٌ  » ( 1 ) . خدا شبيه چيزى نيست و هيچ چيزى را نتوان به خداوند تشبيه كرد * خداوند بىنياز مطلق است ، همه به او نيازمندند و او از همه بىنياز است : «  أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ  » ( 2 ) . خدا به همه چيز آگاه است و بر همه چيز تواناست : «  إِنَّهُ بِكُلِّ شَيْءٍ عَلِيمٌ  » ( 3 ) . . .  أَنَّهُ عَلى كُلِّ شَيْءٍ قَدِيرٌ  » ( 4 ) . او در همه جا هست و هيچ جا از او خالى نيست . بالاى آسمان و قعر زمين با او يك نسبت دارد . به هر طرف كه بايستيم رو به او ايستاده‌ايم : «  فَأَيْنَما تُوَلُّوا فَثَمَّ وَجْهُ اللَّهِ  » ( 5 ) . و از مكنونات قلب و از خاطرات ذهن و نيّتها و قصدهاى همه آگاه است : «  وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ  » ( 6 ) . از رگ گردن انسان به انسان نزديكتر است : «  نَحْنُ أَقْرَبُ إِلَيْهِ مِنْ حَبْلِ الْوَرِيدِ  » ( 7 ) . او مجمع كمالات\r\n\r\n\r\n\r\n\r\n","description":"","footnote":"\r\n( 1 ) . شورى / 11 .\r\n( 2 ) . فاطر / 15 .\r\n( 3 ) . شورى / 12 .\r\n( 4 ) . حج / 6 و . . .\r\n( 5 ) . بقره / 115 .\r\n( 6 ) و 7 . ق / 16 .\r\n","page_name":" 84 ","page_number":84},
  {"content":"\r\n\r\nاست و از هر نقصى منزّه و مبرّاست : «  وَ لِلَّهِ الْأَسْماءُ الْحُسْنى  » ( 1 ) . او جسم نيست و به چشم ديده نمىشود : «  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ  » ( 2 ) .\r\nاز نظر جهان‌بينى توحيدى اسلامى ، جهان يك آفريده است و با عنايت و مشيّت الهى نگهدارى مىشود ، اگر لحظه‌اى عنايت الهى از جهان گرفته بشود نيست و نابود مىگردد . جهان به باطل و بازى و عبث آفريده نشده است ، هدفهاى حكيمانه در خلقت جهان و انسان در كار است ، هيچ چيزى نابجا و خالى از حكمت و فايده آفريده نشده است . نظام موجود ، نظام احسن و اكمل است . جهان به عدل و به حق برپاست . نظام عالم بر اساس اسباب و مسبّبات برقرار شده است و هر نتيجه‌اى را از مقدّمه و سبب مخصوص خودش بايد جستجو كرد . از هر نتيجه و سبب ، تنها نتيجه و مسبّب مخصوص خود آن را بايد انتظار داشت . قضا و قدر الهى ، وجود هر موجودى را تنها از مجراى علّت خاصّ خودش به وجود مىآورد . قضا و تقدير الهى يك شىء ، عين قضا و تقدير سلسلهء علل اوست ( 3 ) .\r\nاراده و مشيّت الهى به صورت « سنّت » ، يعنى به صورت قانون و اصل كلّى ، در جهان جريان دارد . سنّتهاى الهى تغيير نمىكند و آنچه تغيير مىكند بر اساس سنّتهاى الهى است . خوبى و بدى دنيا براى انسان بستگى دارد به نوع رفتار انسان در جهان و طرز برخورد و عمل او . نيكى و بدى كارها گذشته از آنكه در جهان ديگر به صورت پاداش يا كيفر به انسان بازمىگردد ، در همين جهان نيز خالى از عكس العمل نيست .\r\nتدريج و تكامل ، قانون الهى و سنّت الهى است . جهان گاهوارهء تكامل انسان است .\r\nقضا و قدر الهى بر همهء جهان حاكم است و انسان به حكم قضا و قدر ، آزاد و مختار و مسئول و حاكم بر سرنوشت خويش است . انسان داراى شرافت و كرامت ذاتى و شايستهء خلافت الهى است . دنيا و آخرت به يكديگر پيوسته است . رابطهء اين دو نظير رابطهء مرحلهء كشت و مرحلهء برداشت محصول است كه هر كس عاقبت كار آن مىدرود كه كشته است ، نظير رابطهء دورهء كودكى و دورهء پيرى است كه دورهء پيرى ساختهء دورهء كودكى و جوانى است .\r\n\r\n\r\n\r\n\r\n","description":"","footnote":"\r\n( 1 ) . اعراف / 180 .\r\n( 2 ) . انعام / 103 .\r\n( 3 ) . رجوع شود به انسان و سرنوشت از همين نويسنده .\r\n","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\n\r\nجهان‌بينى واقع‌گرا\r\nاسلام دين حقيقت‌گرا و واقع‌گراست . لغت « اسلام » به معنى تسليم است و نشان دهندهء اين حقيقت است كه اوّلين شرط مسلمان بودن ، تسليم واقعيّتها و حقيقتها بودن است . هر نوع عناد ، لجاج ، تعصّب ، تقليدهاى كوركورانه ، جانبداريها ، خودخواهيها از آن نظر كه بر خلاف روح حقيقت خواهى و واقع‌گرايى است ، از نظر اسلام محكوم و مطرود است . از نظر اسلام اگر انسانى حقيقت‌جو ، بىنظر و كوشا در راه وصول به حق باشد ، فرضا به حقيقت نرسد ، معذور است ، و اگر كسى در روح خود عناد و لجاج داشته باشد ، فرضا حقيقت را به دليل تقليد و يا وراثت و امثال اينها پذيرفته باشد ، ارزشى ندارد . مسلمان واقعى ، چه مرد و چه زن ، به حكم روح حقيقت‌جويى خود حكمت و حقيقت را هركجا و نزد هر كس يافت اقتباس مىكند و فرا مىگيرد ، در راه كشف و تحصيل علم ، تعصّب به خرج نمىدهد ، فرضا در دورترين نقاط جهان آن را بيابد به سويش مىشتابد . مسلمان واقعى حقيقت‌جويى را نه به زمان معيّنى از عمر خويشتن محدود مىكند و نه به منطقه‌اى خاص منحصر مىكند و نه آن را در انحصار اشخاص معيّن مىداند ، زيرا پيشواى بزرگ اسلام فرموده است :\r\n« جوياى دانش بودن فريضهء هر مسلمانى است ( اعمّ از مرد يا زن ) » ( 1 ) ، و هم فرموده :\r\n\r\n\r\n\r\n\r\n","description":"","footnote":"\r\n( 1 ) . [ طلب العلم فريضة على كل مسلم . 
  ] ( بحار الانوار ، ج 1 / ص 177 ) .\r\n","page_name":" 87 ","page_number":87},
  {"content":"\r\n\r\n« حكمت را هركجا و در دست هر كس ديديد فراگيريد و لو در دست يك مشرك » ( 1 ) و هم فرموده است : « دانش را بجوييد و لو لازم باشد تا چين سفر كنيد » ( 2 ) و نيز منسوب به اوست : « از گهواره تا گور دانش بجوييد » ( 3 ) .\r\nپندارهاى سطحى و يكجانبه در مسائل و همچنين تقليدهاى كوركورانه از پدران و مادران و تسليم سنّتهاى موروثى شدن ، از همين نظر كه بر ضدّ روح تسليم و حقيقت‌خواهى اسلامى است و موجب خطا و انحراف و دورى از حقيقت مىشود ، محكوم است .\r\n\r\nخدا واقعيّت مطلق و مبدأ هستى\r\nانسان موجودى واقعيّت‌گراست . نوزاد انسان از ساعت اوّل زندگى كه در جستجوى پستان مادر است ، پستان مادر را به عنوان يك واقعيّت جستجو مىكند .\r\nتدريجا كه جسم و ذهن كودك رشد مىكند به آنجا مىرسد كه ميان خود و اشياء تفكيك مىكند ، اشياء را به عنوان امورى بيرون از خود و جدا از خود مىنگرد . با اينكه رابط او و اشياء يك سلسله انديشه است او از انديشه به عنوان يك وسيله ، يك رابطهء عمل ، استفاده مىكند و مىداند واقعيّت اشياء غير از انديشه‌هايى است كه او در ذهن خويش دارد .\r\nواقعيّتهايى كه انسان از راه حواسّ خود درك مىكند كه مجموع آنها را جهان مىناميم ، امورى هستند كه خصوصيّات ذيل از آنها جدانا شدنى است .\r\n\r\n1 . محدوديّت\r\nموجودات محسوس و مشهود ما ، از كوچكترين « ذرّه » تا بزرگترين « ستاره » ، محدودند ، يعنى به يك قطعه مكان خاص و به يك فاصله زمان خاص اختصاص دارند ،\r\n\r\n\r\n\r\n\r\n","description":"","footnote":"\r\n( 1 ) . « خذوا الحكمة و لو من المشرك . . . » و « الحكمة ضالة المؤمن فليطلبها و لو في اهل الشرك » ( تحف العقول : ص 198 ، امير المؤمنين ) .\r\n( 2 ) . اطلبوا العلم و لو بالصين . ( بحار الانوار ، ج 1 / ص 177 ) .\r\n( 3 ) . اطلبوا العلم من المهد الى اللّحد .\r\n","page_name":" 88 ","page_number":88},
  {"content":"\r\n\r\nدر خارج آن قطعه از مكان يا آن امتداد از زمان ، وجود ندارند .\r\nبعضى از موجودات ، مكان بزرگتر و يا زمان طولانىترى را اشغال مىكنند و بعضى مكان كوچكتر و زمان كوتاه‌ترى را ، امّا بالأخره همه محدودند به بخشى از مكان و به قدرى از زمان .\r\n\r\n2 . تغيير\r\nموجودات جهان همه متغيّر و متحوّل و ناپايدارند . هيچ موجودى در جهان محسوس به يك حال باقى نمىماند ، يا در حال رشد و تكامل است و يا در حال فرسودگى و انحطاط . يك موجود مادّى محسوس ، در تمام دورهء هستى خود يك دورهء مبادلهء مستمر را در متن واقعيّت خود طى مىكند ، يا مىگيرد و يا مىدهد ، و يا هم مىگيرد و هم مىدهد ، يعنى يا چيزى از واقعيّت اشياء ديگر را مىگيرد و جزء واقعيّت خود مىسازد و يا چيزى از واقعيّت خود را تحويل بيرون مىدهد و يا هر دو كار را انجام مىدهد ، و به هر حال هيچ موجود مادّى ثابت و يكنواخت باقى نمىماند . اين خاصيّت نيز شامل عموم موجودات اين جهان مىباشد .\r\n\r\n3 . وابستگى\r\nاز جمله ويژگيهاى اين موجودات وابستگى است . به هر موجودى كه مىنگريم آن را « وابسته » و « مشروط » مىيابيم ، يعنى وجودش وابسته و مشروط به وجود يك يا چند چيز ديگر است بطورى كه اگر آن موجودات ديگر نباشند اين موجود هم نخواهد بود . هرگاه در متن واقعيّت اين موجودات دقّت كنيم آنها را توأم با « اگر » و يا « اگرها » ى زيادى مىبينيم . در ميان محسوسات ، موجودى نمىيابيم كه بلا شرط و به طور مطلق ( رها از قيد وجودات ديگر كه بود و نبود ساير موجودات برايش يكسان باشد ) بتواند موجود باشد . همه وجودهايى « مشروط » مىباشند ، يعنى هر كدام بر تقدير وجود يك شىء ديگر موجود مىباشند و آن ديگرى نيز به نوبهء خود بر تقدير وجود يك موجود ديگر و همين طور . . .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\n4 . نيازمندى\r\nموجودات محسوس و مشهود ما به دليل وابستگى و مشروط بودن نيازمندند .\r\nنيازمند به چه ؟ به همهء شرايط بيشمارى كه به آن شرايط وابسته هستند ، و همچنين هر يك از آن شرايط نيز به نوبهء خود نيازمند به يك سلسله شرايط ديگر مىباشد . در همهء موجودات محسوس موجودى نتوان يافت كه « به خود » باشد يعنى از غير خود بىنياز باشد و با فرض نيست شدن غير خود ، بتواند موجود بماند . اين است كه فقر ، احتياج و نيازمندى سراسر اين موجودات را فرا گرفته است .\r\n\r\n5 . نسبيّت\r\nموجودات محسوس و مشهود ، چه از نظر اصل هستى و چه از نظر كمالات هستى ، موجوداتى نسبى مىباشند ، يعنى اگر فى المثل آنها را به بزرگى و عظمت يا به توانايى و قدرت و يا به جمال و زيبايى و يا به سابقه و قدمت و حتّى به هستى و « بود » توصيف كنيم ، از جنبهء مقايسه با اشياء ديگر است . مثلا اگر مىگوييم خورشيد بزرگ است ، يعنى نسبت به ما و زمين ما و ستارگانى كه جزء منظومهء خورشيدى ما هستند بزرگ است ، امّا همين خورشيد نسبت به برخى ستارگان كوچك است ، و اگر مىگوييم قدرت فلان كشتى يا فلان حيوان زياد است ، يعنى با مقايسه با قدرت انسان يا ضعيف‌تر از انسان . همچنين جمال و زيبايى و علم و دانايى ، حتّى هستى و بود يك چيز ، نسبت به هستى و بود ديگر « نمود » است . هر هستى و هر كمال و هر دانايى و هر جمال و هر قدرت و عظمت و هر جلالى را كه در نظر بگيريم نسبت به پايين‌تر از خود است ، امّا بالاتر از آن هم مىتوان فرض كرد و نسبت به آن بالاتر ، همهء اين صفات تبديل به ضدّ خود مىشود ، يعنى نسبت به بالاتر بود ، نمود و كمال ، نقص و دانايى ، جهل و جمال ، زشتى و عظمت و جلال ، حقارت مىشود .\r\nنيروى عقل و انديشهء انسان كه بر خلاف حواس ، تنها به ظواهر قناعت نمىكند و شعاع خويش را تا درون سراپردهء هستى نفوذ مىدهد ، حكم مىكند كه هستى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nنمىتواند منحصر و محدود به اين امور محدود و متغيّر و نسبى و مشروط و نيازمند بوده باشد .\r\nاين سراپردهء هستى كه در مقابل خويش مىبينيم در مجموع به خود ايستاده است و تكيه به خويشتن دارد . ناچار حقيقت نامحدود و پايدار و مطلق و غير مشروط و بىنياز كه تكيه‌گاه همهء هستيها مىباشد و در همهء ظروف و همهء زمانها حضور دارد ، موجود است و اگر نه سراپردهء هستى نمىتوانست روى پاى خود بايستد ، يعنى اساسا سراپردهء هستى در كار نبود ، عدم و نيستى محض در كار بود .\r\nقرآن كريم خداوند را با صفاتى از قبيل « قيّوم » ، « غنى » و « صمد » ياد مىكند و به اين وسيله يادآورى مىكند كه سراپردهء هستى نيازمند به حقيقتى است كه « قائم » به آن حقيقت باشد . آن حقيقت ، تكيه‌گاه و نگهدارندهء همهء چيزهاى محدود نسبى و مشروط است . او بىنياز است ، زيرا همه چيز ديگر نيازمند است . او « پر » و كامل ( صمد ) است ، زيرا همه چيز ديگر غير از او از درون خالى است و نيازمند به حقيقتى است كه درون او را از هستى « پر » كند .\r\nقرآن كريم موجودات محسوس و مشهود را « آيات » ( نشانه‌ها ) مىنامد ، يعنى هر موجودى به نوبهء خود نشانه‌اى از هستى نامحدود و از علم ، قدرت ، حيات و مشيّت الهى مىباشد . از نظر قرآن مجيد سراسر طبيعت مانند كتابى است كه از طرف مؤلّفى دانا و حكيم تأليف شده است و هر سطر بلكه هر كلمه‌اش نشانه‌اى از دانايى و حكمت بىمنتهاى مؤلّف خود دارد . از نظر قرآن هر اندازه بشر با نيروى علم ، به شناخت اشياء نائل گردد ، بيش از پيش به آثار قدرت و حكمت و عنايت و رحمت الهى واقف مىگردد .\r\nهر علمى از علوم طبيعت در عين اينكه از يك نظر طبيعت‌شناسى است ، از ديده‌اى ديگر و با نظرى عميق‌تر ، خداشناسى است .\r\nبراى آنكه با منطق قرآن دربارهء « طبيعت‌شناسى به منظور خداشناسى » آشنا شويم ، به عنوان نمونه يك آيه از آيات بسيار قرآن را در اين زمينه ذكر مىكنيم :\r\n إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n لَآياتٍ لِقَوْمٍ يَعْقِلُونَ  ( 1 ) .\r\nهمانا در آفرينش آسمانها و زمين ، آمد و شد ( گردش ) شب و روز ، كشتيهايى كه به سود بشر دريا را طى مىكنند ، آبى كه خدا از بالا فرود مىآورد و بدين وسيله زمين مرده را از نو جان مىدهد و انواع جاندارها را در روى زمين مىپراكند ، چرخش بادها و ابر كه ميان زمين و آسمان به كار گماشته شده است ، نشانه‌هايى بر وجود خداوند براى مردمى كه تعقّل و تفكّر مىكنند وجود دارد .\r\nدر اين آيهء كريمه به جهان‌شناسى به طور عموم ، به صنعت كشتيرانى ، به جهانگردى و منافع اقتصادى آن به علم كائنات جوّ ، به منشأ و ريشهء باد و باران و حركت ابرها و به زيست‌شناسى و شناخت جانداران دعوت مىكند و تدبّر در فلسفه‌هاى اين علوم را موجب خداشناسى مىداند .\r\n\r\nصفات خدا\r\nقرآن كريم مىگويد خداوند به همهء صفات كمال متّصف است : «  لَهُ الْأَسْماءُ الْحُسْنى  ( 2 ) نيكوترين نامها و بالاترين اوصاف از آن اوست . » ، «  وَ لَهُ الْمَثَلُ الْأَعْلى فِي السَّماواتِ وَ الْأَرْضِ  ( 3 ) صفات و الا در سراسر هستى خاصّ اوست . » از اين رو خداوند حىّ است ، قادر است ، عليم است ، مريد است ، رحيم است ، هادى است ، خالق است ، حكيم است ، غفور است ، عادل است و بالأخره هيچ صفت كمالى نيست كه در او نباشد .\r\nاز طرف ديگر جسم نيست ، مركّب نيست ، ميرنده نيست ، عاجز نيست ، مجبور نيست ، ظالم نيست .\r\nدسته اوّل كه صفات كمالى است و خداوند به آنها متّصف است « صفات ثبوتيّه » ناميده مىشود و دستهء دوم كه از نقص و كاستى ناشى مىشود و خداوند از اتّصاف به آنها منزّه است « صفات سلبيّه » ناميده مىشود .\r\n\r\n\r\n\r\n\r\n","description":"","footnote":"\r\n( 1 ) . بقره / 164 .\r\n( 2 ) . حشر / 24 ، و . . .\r\n( 3 ) . روم / 27 .\r\n","page_name":" 92 ","page_number":92},
  {"content":"\r\n\r\nما خدا را ، هم « ثنا » مىگوييم و هم « تسبيح » مىكنيم . آنگاه كه او را ثنا مىگوييم ، اسماء حسنى و صفات كماليّهء او را ياد مىكنيم ، و آنگاه كه او را تسبيح مىگوييم ، او را از آنچه لايق او نيست منزّه و مبرّا مىشماريم و در هر دو صورت ، معرفت او را براى خودمان تثبيت مىكنيم و به اين وسيله خود را بالا مىبريم .\r\n\r\nيگانگى خدا\r\nخداوند متعال مثل و مانند و شريك ندارد . اساسا محال است كه خداوند مثل و مانند داشته باشد و در نتيجه به جاى يك خدا ، دو خدا يا بيشتر داشته باشيم ، زيرا دو تا و سه تا و يا بيشتر بودن ، از خواصّ مخصوص موجودات محدود نسبى است ، دربارهء موجود نامحدود و مطلق ، تعدّد و كثرت معنى ندارد .\r\nمثلا ما مىتوانيم يك فرزند داشته باشيم و هم مىتوانيم دو فرزند يا بيشتر داشته باشيم ، زيرا فرزند و يا دوست ، هر كدام يك موجود محدود است و موجود محدود مىتواند در مرتبهء خود مثل و مانندى داشته باشد و در نتيجه تعدّد و كثرت بپذيرد ، امّا موجود نامحدود ، تعدّدپذير نيست . مثال ذيل هر چند از يك نظر كافى نيست ولى براى توضيح مطلب مفيد است .\r\nدربارهء ابعاد جهان مادّى و محسوس ، يعنى جهان اجسام كه مشهود و ملموس ماست ، دانشمندان دو گونه نظر داده‌اند : برخى مدّعى هستند كه ابعاد جهان محدود است ، يعنى اين جهان محسوس به جايى مىرسد كه در آنجا ديگر تمام مىشود ، ولى برخى ديگر مدّعى هستند كه ابعاد جهان مادّى ، نامحدود است و از هيچ طرف پايان نمىپذيرد ، جهان مادّه ، اوّل و آخر و وسط ندارد . اگر ما جهان مادّه و جسم را محدود بدانيم يك پرسش براى ما مطرح مىشود و آن اينكه : آيا جهان ، مادّى جسمانى « يك » است يا بيشتر ؟ ولى اگر جهان نامحدود باشد ، ديگر فرض جهان جسمانى ديگر غير اين جهان نامعقول است ، هر چه را كه جهان ديگر فرض كنيم عين اين جهان يا جزئى از اين جهان است .\r\nاين مثال مربوط است به جهان اجسام و وجودهاى جسمانى كه محدود و مشروط و مخلوق آفريده شده‌اند و هيچ كدام واقعيّتشان واقعيّت مطلق و مستقل و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nقائم بالذّات نيست . جهان مادّى در عين اينكه از نظر ابعاد نامحدود است از نظر واقعيّت محدود است ، و چون بنا به فرض از نظر ابعاد نامحدود است دوم برايش فرض نمىشود .\r\nخداوند متعال وجود نامحدود و واقعيّت مطلق است و بر همهء اشياء احاطه دارد و هيچ مكان و زمانى از او خالى نيست و از رگ گردن ما به ما نزديكتر است ، پس محال است كه مثل و مانندى داشته باشد ، بلكه مثل و مانند برايش فرض هم نمىشود .\r\nبعلاوه ما آثار عنايت و تدبير و حكمت او را در همهء موجودات مىبينيم و در سراسر جهان يك ارادهء واحد و مشيّت واحد و نظم واحد مشاهده مىكنيم و اين خود نشان مىدهد كه جهان ما « يك كانونى » است نه « دو كانونى » و « چند كانونى » .\r\nگذشته از اينها اگر دو خدا و يا بيشتر مىبود ، الزاما دو اراده و دو مشيّت و يا بيشتر دخالت داشت و همهء آن مشيّتها به نسبت واحد در كارها مؤثّر مىبود و هر موجودى كه مىبايست موجود شود بايد در آن واحد دو موجود باشد تا بتواند به دو كانون منتسب باشد و باز هر يك از آن دو موجود نيز به نوبهء خود دو موجود باشند و در نتيجه هيچ موجودى پديد نيايد و جهان نيست و نابود باشد . اين است كه قرآن كريم مىگويد :\r\n لَوْ كانَ فِيهِما آلِهَةٌ إِلَّا اللَّهُ لَفَسَدَتا  ( 1 ) .\r\nاگر خدايان متعدّد غير از ذات احديّت وجود مىداشت آسمان و زمين تباه شده بودند .\r\n\r\nعبادت و پرستش\r\nشناخت خداى يگانه به عنوان كاملترين ذات با كاملترين صفات ، منزّه از هر گونه نقص و كاستى ، و شناخت رابطهء او با جهان كه آفرينندگى و نگهدارى و فيّاضيّت ، عطوفت و رحمانيّت است ، عكس العملى در ما ايجاد مىكند كه از آن به « پرستش » تعبير مىشود .\r\nپرستش نوعى رابطهء خاضعانه و ستايشگرانه و سپاسگزارانه است كه انسان با خداى خود برقرار مىكند . اين نوع رابطه را انسان تنها با خداى خود مىتواند برقرار\r\n\r\n\r\n\r\n\r\n","description":"","footnote":"\r\n( 1 ) . انبياء / 22 .\r\n","page_name":" 94 ","page_number":94},
  {"content":"\r\n\r\nكند و تنها در مورد خداوند صادق است ، در مورد غير خدا نه صادق است نه جايز .\r\nشناخت خداوند به عنوان يگانه مبدأ هستى و يگانه صاحب و خداوندگار همه چيز ، ايجاب مىكند كه هيچ مخلوقى را در مقام پرستش ، شريك او نسازيم . قرآن كريم تأكيد و اصرار زياد دارد بر اينكه عبادت و پرستش بايد مخصوص خدا باشد ، هيچ گناهى مانند شرك به خدا نيست .\r\nاكنون ببينيم پرستش يا عبادت كه مخصوص خداست و انسان نبايد اين رابطه را جز با خداوند با هيچ موجود ديگرى برقرار كند ، چيست و چگونه رابطه‌اى است .\r\n\r\nتعريف پرستش\r\nبراى اينكه مفهوم و معنى پرستش روشن شود و تعريف صحيحى بتوانيم از آن به دست دهيم لازم است دو مقدّمه ذكر كنيم :\r\n1 . پرستش يا قولى است يا عملى . پرستش قولى عبارت است از يك سلسله جمله‌ها و اذكار كه به زبان مىگوييم ، مانند قرائت حمد و سوره و اذكارى كه در ركوع و سجود و تشهّد نماز مىگوييم و ذكر لبّيك كه در حج مىگوييم . پرستش عملى مانند قيام و ركوع و سجود در نماز يا وقوف عرفات و مشعر و طواف در حج . غالبا عبادتها ، هم مشتمل است بر جزء قولى و هم بر جزء عملى ، مانند نماز و حج ، كه هم بر جزء قولى مشتمل‌اند و هم بر جزء عملى .\r\n2 . اعمال انسان بر دو نوع است : بعضى از اعمال خالى از منظور خاص است و به عنوان علامت يك چيز ديگر صورت نمىگيرد ، بلكه صرفا به خاطر اثر طبيعى و تكوينى خودش صورت مىگيرد . مثلا يك كشاورز از آن جهت يك سلسله كارهاى مربوط به كشاورزى را انجام مىدهد كه اثر طبيعى آن كارها را بگيرد . كشاورز كارهاى كشاورزى را به عنوان سمبل و علامت و به عنوان ابراز يك سلسله مقصودها و احساسها انجام نمىدهد . همچنين يك خيّاط در كارهاى خيّاطى . ما كه از منزل به طرف مدرسه حركت مىكنيم از حركت خود جز رسيدن به مدرسه نظرى نداريم ، نمىخواهيم با اين كار خود يك منظور ديگر ابراز كرده باشيم .\r\nولى برخى از كارها را به عنوان علامت يك سلسله مقصودها و ابراز نوعى\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاحساسات انجام مىدهيم ، مانند اينكه به علامت تصديق سر خود را رو به پائين مىآوريم و به علامت فروتنى ، دم در مىنشينيم و به علامت تعظيم و تكريم شخص ديگر خم مىشويم .\r\nبيشترين كارهاى انسان از نوع اوّل است و كمترين آن از نوع دوّم ، ولى به هر حال قسمتى از كارهاى انسان از اين نوع است كه كارى براى ابراز مقصودى و نشان دادن احساسى صورت مىگيرد . اين نوع كار در حكم كلمات و الفاظ و لغات مستعمل و رايج است كه براى افادهء يك منظور و ابراز يك نيّت به كار مىرود .\r\nاكنون كه اين دو مقدّمه دانسته شد مىگوييم پرستش ، چه قولى و چه عملى ، يك كار « معنىدار » است . انسان با اقوال عابدانهء خويش حقيقت بلكه حقايقى را ابراز مىدارد و با اعمال عابدانهء خود ، از قبيل ركوع و سجود و وقوف و طواف و امساك ، همان را مىخواهد بگويد كه با اذكار قولى خود مىگويد .\r\n\r\nروح عبادت و پرستش\r\nآنچه انسان در عبادت قولى و عملى خود ابراز مىدارد چند چيز است :\r\n1 . ثنا و ستايش خدا به صفات و اوصافى كه مخصوص خداست ، يعنى اوصافى كه مفهومش كمال مطلق است ، مثلا علم مطلق ، قدرت مطلقه ، ارادهء مطلقه . معنى كمال مطلق و علم مطلق و قدرت و ارادهء مطلقه اين است كه محدود و مشروط به چيزى نيست و مستلزم بىنيازى خداوند است .\r\n2 . تسبيح و تنزيه خدا از هر گونه نقص و كاستى از قبيل فنا ، محدوديّت نادانى ، ناتوانى ، بخل ، ستم و امثال اينها .\r\n3 . سپاس و شكر خدا به عنوان منشأ اصلى خيرها و نعمتها و اينكه نعمتهاى ما همه و همه از اوست و غير او وسيله‌هايى است كه او قرار داده است .\r\n4 . ابراز تسليم محض و اطاعت محض در برابر او و اقرار به اينكه او بلاشرط مطاع است و استحقاق اطاعت و تسليم دارد . او از آن جهت كه خداست شايستهء فرمان دادن است و ما از آن جهت كه بنده هستيم شايستهء اطاعت و تسليم در برابر او .\r\n5 . او در هيچ يك از مسائل بالا شريك ندارد . جز او كامل مطلق نيست ، جز او هيچ ذاتى منزّه از نقص نيست ، جز او كسى منعم اصلى و منشأ اصلى نعمتها كه همهء\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nسپاسها به او برگردد نيست ، جز او هيچ موجودى استحقاق مطاع محض بودن و تسليم محض در برابر او شدن را ندارد . هر اطاعتى مانند اطاعت پيامبر و امام و حاكم شرعى اسلامى و پدر و مادر يا معلّم بايد به اطاعت از او و رضاى او منتهى شود و گرنه جايز نيست .\r\nاين است عكس العملى كه شايستهء يك بنده در مقابل خداى بزرگ است و جز در مورد خداى يگانه در مورد هيچ موجودى ديگر نه صادق است نه جايز .\r\n\r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\n\r\n[ توحيد 
  ]\r\n\r\nمراتب و درجات توحيد\r\nتوحيد ، درجات و مراتب دارد ، همچنانكه شرك نيز كه مقابل توحيد است مراتب و درجات دارد . تا انسان همهء مراحل توحيد را طى نكند ، موحّد واقعى نيست .\r\n\r\n1 توحيد ذاتى\r\nتوحيد ذاتى يعنى شناختن ذات حق به وحدت و يگانگى . اوّلين شناختى كه هر كس از ذات حق دارد ، غنا و بىنيازى اوست ، يعنى ذاتى است كه در هيچ جهتى به هيچ موجودى نيازمند نيست و به تعبير قرآن « غنىّ » است ، همه چيز به او نيازمند است و از او مدد مىگيرد و او از همه غنىّ است  يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ  ( 1 ) و به تعبير حكما واجب الوجود است .\r\n\r\n\r\n\r\n\r\n","description":"","footnote":"\r\n( 1 ) . فاطر / 15 .\r\n","page_name":" 99 ","page_number":99},
  {"content":"\r\n\r\nو ديگر « اوّليّت » يعنى مبدئيّت و منشئيّت و آفرينندگى اوست . او مبدأ و خالق موجودات ديگر است ، موجودات همه « از او » هستند و او از چيزى نيست و به تعبير حكما « علّت اولى » است .\r\nاين اوّلين شناخت و اوّلين تصوّرى است كه هر كس از خداوند دارد . يعنى هر كس در مورد خداوند مىانديشد و به اثبات يا نفى ، و تصديق يا انكار مىپردازد ، چنين معنى و مفهومى در ذهن خود دارد كه آيا حقيقتى وجود دارد كه وابسته به حقيقتى ديگر نيست ، همهء حقيقتها به او وابسته‌اند و از ارادهء او پديد آمده‌اند و او از اصل ديگرى پديد نيامده است ؟\r\nتوحيد ذاتى يعنى اين حقيقت « دوئى » بردار و تعدّدپذير نيست ، مثل و مانند ندارد  لَيْسَ كَمِثْلِهِ شَيْءٌ  ( 1 ) ، در مرتبهء وجود او موجودى نيست  وَ لَمْ يَكُنْ لَهُ كُفُواً أَحَدٌ  ( 2 ) .\r\nاينكه موجودى فرد يك نوع شمرده مىشود ، مثلا حسن فردى از نوع انسان است - و قهرا براى انسان افراد ديگر قابل فرض است - از مختصّات مخلوقات و ممكنات است ، ذات واجب الوجود از اين معانى منزّه و مبرّاست .\r\nو چون ذات واجب الوجود يگانه است ، پس جهان از نظر مبدأ و منشأ و از نظر مرجع و منتهى يگانه است . جهان نه از اصلهاى متعدّد پديد آمده و نه به اصلهاى متعدّد بازمىگردد ، از يك اصل و از يك حقيقت پديد آمده  قُلِ اللَّهُ خالِقُ كُلِّ شَيْءٍ  ( 3 ) و به همان اصل و همان حقيقت بازمىگردد  أَلا إِلَى اللَّهِ تَصِيرُ الْأُمُورُ  ( 4 ) و به تعبير ديگر ، جهان هستى ، يك قطبى و يك كانونى و تك محورى است .\r\nرابطهء خدا و جهان ، رابطهء خالق با مخلوق يعنى رابطهء علّت ( علّت ايجادى ) با معلول است ، نه رابطهء روشنايى با چراغ يا رابطهء شعور انسانى با انسان . درست است كه خدا از جهان جدا نيست ( 5 ) ، او با همهء اشياء است و اشياء با او نيستند  هُوَ مَعَكُمْ أَيْنَ ما كُنْتُمْ  ( 6 ) امّا لازمهء جدا نبودن خدا از جهان ، اين نيست كه پس خدا براى جهان مانند\r\n\r\n\r\n\r\n\r\n","description":"","footnote":"\r\n( 1 ) . شورى / 11 .\r\n( 2 ) . توحيد / 4 .\r\n( 3 ) . رعد / 16 .\r\n( 4 ) . شورى / 53 .\r\n( 5 ) . « ليس عن الاشياء بخارج و لا فيها بوالج » ( نهج البلاغه ) .\r\n( 6 ) . حديد / 4 .\r\n","page_name":" 100 ","page_number":100},
  {"content":"\r\n\r\nروشنايى براى چراغ و شعور براى اندام است . اگر اينچنين باشد خدا معلول جهان مىشود و نه جهان معلول خدا ، چون روشنايى معلول چراغ است نه چراغ معلول روشنايى . و همچنين لازمهء جدا نبودن خدا از جهان و انسان اين نيست كه خدا ، جهان و انسان همه يك جهت دارند و همه با يك اراده و يك روح حركت و حيات دارند . همهء اينها صفات مخلوق و ممكن است ، خداوند از صفات مخلوقين منزّه است  سُبْحانَ رَبِّكَ رَبِّ الْعِزَّةِ عَمَّا يَصِفُونَ  ( 1 ) .\r\n\r\n2 توحيد صفاتى\r\nتوحيد صفاتى يعنى درك و شناسايى ذات حق به يگانگى عينى با صفات و يگانگى صفات با يكديگر . توحيد ذاتى به معنى نفى ثانى داشتن و نفى مثل و مانند داشتن است و توحيد صفاتى به معنى نفى هر گونه كثرت و تركيب از خود ذات است .\r\nذات خداوند در عين اينكه به اوصاف كماليّهء جمال و جلال متّصف است ، داراى جنبه‌هاى مختلف عينى نيست . اختلاف ذات با صفات و اختلاف صفات با يكديگر لازمهء محدوديّت وجود است . براى وجود لايتناهى همچنانكه دومى قابل تصوّر نيست ، كثرت و تركيب و اختلاف ذات و صفات نيز متصوّر نيست . توحيد صفاتى مانند توحيد ذاتى از اصول معارف اسلامى و از عالىترين و پراوج‌ترين انديشه‌هاى بشرى است كه بخصوص در مكتب شيعى تبلور يافته است . در اينجا فقط به بخشى از يك خطبهء نهج البلاغه كه هم تأييدى بر مدّعاست و هم توضيحى براى اين بخش است ، اشاره مىكنيم . در اوّلين خطبهء نهج البلاغه چنين آمده است :\r\nالحمد للّه الّذى لا يبلغ مدحته القائلون و لا يحصى نعماءه العادّون ، و لا يؤدّى حقّه المجتهدون ، الّذى لا يدركه بعد الهمم ، و لا يناله غوص الفطن ، الّذى ليس لصفته حدّ محدود و لا نعت موجود . . .\r\n\r\n\r\n\r\n\r\n","description":"","footnote":"\r\n( 1 ) . صافّات / 180 .\r\n","page_name":" 101 ","page_number":101},
  {"content":"\r\n\r\nسپاس ذات خدا را ، آنكه ستايش كنندگان نتوانند به ستايش او برسند و شمار كنندگان نتوانند نعمتهاى او را برشمارند و كوشندگان نتوانند حقّ بندگى او را ادا نمايند ، آنكه همّتها هر چه دور پروازى كنند كنه او را نيابند و زيركيها هر اندازه در قعر درياهاى فطانت فرو روند به او نرسند ، آنكه صفت او را حدّ و نهايتى و تغيّر و تبدّلى نيست . . .\r\nدر اين جمله‌ها - چنان كه مىبينيم - از صفات نامحدود خداوند ياد شده است .\r\nبعد از چند جمله مىفرمايد :\r\nكمال الاخلاص له نفى الصّفات عنه لشهادة كلّ موصوف انّه غير الصّفة و شهادة كلّ صفة انّها غير الموصوف ( 1 ) فمن وصف اللّه سبحانه فقد قرنه و من قرنه . . .\r\nاخلاص كامل ، نفى صفات از پروردگار است ، زيرا موصوف گواهى مىدهد كه ذاتش غير از صفت است و صفت گواهى مىدهد كه او چيزى است غير از موصوف ، و هر كس خداوند را به صفتى توصيف كند ، ذات او را مقارن چيز ديگر قرار داده و هر كس خدا را مقارن چيزى قرار دهد . . . الى آخر .\r\nدر اين جمله‌ها ، هم براى خداوند اثبات صفت شده است ( الّذي ليس لصفته حد محدود ) و هم از او نفى صفت شده است ( لشهادة كلّ صفة انّها . . . ) از خود اين جمله‌ها معلوم است كه صفتى كه خداوند موصوف به آن صفت است صفت نامحدود به نامحدوديّت ذات است كه عين ذات است ، و صفتى كه خداوند مبرّا و منزّه از اوست صفت محدود است كه غير ذات و غير از صفت ديگر است . پس توحيد صفاتى يعنى درك و شناختن يگانگى ذات و صفات حق .\r\n\r\n\r\n\r\n\r\n","description":"","footnote":"\r\n( 1 ) . [ در نهج البلاغه ، دو جملهء اخير با تقدّم و تأخّر ذكر شده است . 
  ]\r\n","page_name":" 102 ","page_number":102},
  {"content":"\r\n\r\n\r\n3 توحيد افعالى\r\nتوحيد افعالى يعنى درك و شناختن اينكه جهان ، با همهء نظامات و سنن و علل و معلولات و اسباب و مسبّبات ، فعل او و كار او و ناشى از ارادهء اوست . موجودات عالم همچنانكه در ذات استقلال ندارند و همه قائم به او و وابسته به او هستند و او به تعبير قرآن « قيّوم » همهء عالم است ، در مقام تأثير و علّيت نيز استقلال ندارند ، و در نتيجه خداوند همچنانكه در ذات شريك ندارد در فاعليّت نيز شريك ندارد . هر فاعل و سببى ، حقيقت خود و وجود خود و تأثير و فاعليّت خود را از او دارد و قائم به اوست . همهء حولها و قوّه‌ها « به او » است ( ما شاء اللّه و لا قوّة الّا به ، لا حول و لا قوّة الّا باللّه ) .\r\nانسان كه يكى از موجودات است و مخلوق اوست ، مانند همهء آنها علّت و مؤثّر در كار خود و بالاتر از آنها مؤثّر در سرنوشت خويش است ، امّا به هيچ وجه موجودى « مفوّض » و « به خود وانهاده » نيست ( بحول اللّه و قوّته أقوم و اقعد ) . اعتقاد به تفويض و وانهادگى يك موجود - اعمّ از انسان و غير انسان - مستلزم اعتقاد به شريك بودن آن موجود با خدا در استقلال و در فاعليّت است و استقلال در فاعليّت ، مستلزم استقلال در ذات است و با توحيد ذاتى منافى است ، چه رسد به توحيد افعالى .\r\n الْحَمْدُ لِلَّهِ الَّذِي لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً .  ( 1 )\r\nسپاس ذات خدا را ، آن كه همسر و فرزند نگرفت و براى او شريكى در مديريّت جهان و همچنين كمكى از روى ناتوانى براى ادارهء عالم نيست . او را بزرگ و برتر بدان ، بزرگ و برتر دانستنى كه لايق ذات پاك او باشد .\r\n\r\n\r\n\r\n\r\n","description":"","footnote":"\r\n( 1 ) . مفاتيح الجنان ، دعاى افتتاح .\r\n","page_name":" 103 ","page_number":103},
  {"content":"\r\n\r\n\r\n4 توحيد در عبادت\r\nمراتب سه‌گانه‌اى كه در بالا گفته شد توحيد نظرى و از نوع شناختن است ، امّا توحيد در عبادت ، توحيد عملى و از نوع « بودن » و « شدن » است . آن مراتب توحيد ، تفكّر و انديشهء راستين است و اين مرحله از توحيد « بودن » و « شدن » راستين . توحيد نظرى بينش كمال است و توحيد عملى جنبش در جهت رسيدن به كمال . توحيد نظرى پى بردن به « يگانگى » خداست و توحيد عملى « يگانه شدن » انسان است . توحيد نظرى « ديدن » است و توحيد عملى « رفتن » .\r\nپيش از آنكه توحيد عملى را شرح دهيم لازم است نكته‌اى را دربارهء توحيد نظرى تذكّر دهيم . آيا توحيد نظرى يعنى شناختن خدا به يگانگى ذات و يگانگى ذات و صفات و يگانگى در فاعليّت ، ممكن است يا غير ممكن ؟ و به فرض امكان ، آيا اين شناختنها در سعادت بشر تأثيرى دارد يا هيچ ضرورت و لزومى ندارد و در ميان مراتب توحيد آنچه مفيد است توحيد عملى است و بس ؟\r\nممكن بودن يا ناممكن بودن اين شناختها را ما در كتاب اصول فلسفه و روش رئاليسم مورد بحث قرار داده‌ايم ، امّا اينكه آيا سعادت‌بخش است يا بيهوده ، بستگى دارد به نوع شناخت ما از انسان و از سعادت او . موج افكار مادّى دربارهء انسان و هستى سبب شده كه حتّى معتقدان به خدا مسائل معارف الهى را بىفايده و بيهوده تلقّى كنند و نوعى ذهن‌گرايى و گريز از عينيّت‌گرايى بشمارند ، ولى يك نفر مسلمان كه بينشش دربارهء انسان اين است كه واقعيّت انسان تنها واقعيّت بدنى نيست ، واقعيّت اصيل انسانى واقعيّت روح اوست - روحى كه جوهرش جوهر علم و قدس و پاكى است - به خوبى مىفهمد كه توحيد به اصطلاح نظرى علاوه بر اينكه پايه و زير بناى توحيد عملى است خود بذاته كمال نفسانى است ، بلكه بالاترين كمال نفسانى است ، انسان را به حقيقت به سوى خدا بالا مىبرد و به او كمال مىبخشد .  إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ  ( 1 ) .\r\n\r\n\r\n\r\n\r\n","description":"","footnote":"\r\n( 1 ) . فاطر / 10 .\r\n","page_name":" 104 ","page_number":104},
  {"content":"\r\n\r\nانسانيّت انسان در گرو شناخت خداوند است ، زيرا كه شناخت انسان ، از انسان جدا نيست بلكه اصلىترين و گرامىترين بخش وجود اوست . انسان به هر اندازه به هستى و نظام هستى و مبدأ و اصل هستى شناخت پيدا كند ، انسانيّت - كه نيمى از جوهرش علم و معرفت و شناختن است - در او تحقّق يافته است .\r\nاز نظر اسلام ، خصوصا از نظر معارف مذهب شيعه ، جاى كوچكترين شكّ و ترديدى نيست كه درك معارف الهى قطع نظر از آثار عملى و اجتماعى مترتّب بر آن معارف ، خود هدف و غايت انسانيّت است .\r\nاكنون به توحيد عملى بپردازيم :\r\nتوحيد عملى يا توحيد در عبادت يعنى يگانه‌پرستى ، به عبارت ديگر ، در جهت پرستش حق يگانه شدن . بعدا خواهيم گفت كه عبادت از نظر اسلام ، مراتب و درجات دارد . روشن‌ترين مراتب عبادت ، انجام مراسم تقديس و تنزيه است كه اگر براى غير خدا واقع شود مستلزم خروج كلّى از جرگهء اهل توحيد و از حوزهء اسلام است . ولى از نظر اسلام پرستش منحصر به اين مرتبه نيست ، هر نوع جهت اتّخاذ كردن ، ايده‌آل گرفتن و قبلهء معنوى قرار دادن ، پرستش است . آن كسى كه هواهاى نفسانى خود را جهت حركت و ايدهء آن و قبلهء معنوى خود قرار بدهد آنها را پرستش كرده است :\r\n أَ رَأَيْتَ مَنِ اتَّخَذَ إِلهَهُ هَواهُ  ( 1 ) .\r\nآيا ديدى آن كس را كه هواى نفس خود را خدا و معبود خويش قرار داده است ؟\r\nآن كس كه امر و فرمان شخص ديگر را كه خدا به اطاعت او فرمان نداده ، اطاعت كند و در برابر آن تسليم محض باشد او را عبادت كرده است :\r\n اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ  ( 2 ) .\r\nهمانا عالمان دينى خود و زاهدان خود را به جاى خدا ، خداى خويش ساخته‌اند .\r\n وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ  ( 3 ) .\r\n\r\n\r\n\r\n\r\n","description":"","footnote":"\r\n( 1 ) . فرقان / 43 .\r\n( 2 ) . توبه / 31 .\r\n( 3 ) . آل عمران / 64 .\r\n","page_name":" 105 ","page_number":105},
  {"content":"\r\n\r\nهمانا بعضى از ما انسانها بعضى ديگر را خداى خويش و مطاع و حاكم بر خويش قرار ندهيم .\r\nبنابراين ، توحيد عملى يا توحيد در عبادت يعنى تنها خدا را مطاع و قبلهء روح و جهت حركت و ايده‌آل قرار دادن ، و طرد هر مطاع و جهت و قبله و ايده‌آل ديگر ، يعنى براى خدا خم شدن و راست شدن ، براى خدا قيام كردن ، براى خدا خدمت كردن ، براى خدا زيستن ، براى خدا مردن ، آنچنان كه ابراهيم گفت :\r\n وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ . . .  ( 1 )\r\n  إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ   ( 2 ) .\r\nروى دل و چهرهء قلب خود را حق‌گرايانه به سوى حقيقتى كردم كه ابداع كنندهء همهء جهان علوى و سفلى است ، هرگز جزء مشركان نيستم . . . همانا نمازم ، عبادتم ، زيستنم و مردنم براى خداوند ، پروردگار جهانهاست . او را شريكى نيست . به اين فرمان داده شده‌ام و من اولين تسليم‌شدگان به حق هستم .\r\nاين توحيد ابراهيمى ، توحيد عملى اوست . كلمهء طيّبهء « لا إله الّا اللّه » بيش از هر چيزى ناظر بر توحيد عملى است ، يعنى جز خدا شايستهء پرستش نيست .\r\n\r\nانسان و رسيدن به يگانگى\r\nمسألهء به يگانگى رسيدن واقعيّت وجودى انسان در يك نظام روانى و در يك جهت انسانى و تكاملى و همچنين رسيدن جامعهء انسان به يگانگى و يكپارچگى در يك نظام اجتماعى هماهنگ تكاملى ، و متقابلا مسألهء تجزيهء شخصيّت فردى انسان به قطبهاى مختلف و قطعه‌قطعه شدن واقعيّت وجودى او به بخشهاى ناهماهنگ و تجزيهء جامعهء انسان به « من » ها و به گروهها و طبقات متضاد و متناقض و ناهماهنگ ، مسائلى هستند\r\n\r\n\r\n\r\n\r\n","description":"","footnote":"\r\n( 1 ) . انعام / 79 .\r\n( 2 ) . انعام / 162 و 163 .\r\n","page_name":" 106 ","page_number":106},
  {"content":"\r\n\r\nكه همواره انديشه‌ها را به خود معطوف داشته‌اند . چه بايد كرد كه شخصيّت انسان از جنبهء روانى و از نظر اجتماعى در يك جهت انسانى و تكاملى به يگانگى و وحدت ( توحيد ) برسد ؟ در اينجا سه گونه نظريّه است : ماترياليستى ، ايده‌آليستى ، رئاليستى .\r\n\r\nالف . نظريّهء ماترياليستى\r\nاين نظريّه كه تنها به مادّه مىانديشد و براى روان هيچ گونه اصالتى قائل نيست ، مدّعى است آنچه فرد انسان را از جنبهء روانى و جامعهء انسان را از نظر اجتماعى تجزيه و متلاشى مىكند و به صورت قطبهاى ناهماهنگ در مىآورد ، تعلّق اختصاصى اشياء به انسان ( مالكيّت ) است . اين اشياء هستند كه با تعلّق اختصاصى خود به انسان ، انسان را از نظر فردى و روانى و از نظر اجتماعى قطعه‌قطعه مىكنند . انسان موجودى « ژنريك » ( بالطّبع اجتماعى ) است . در فجر تاريخ ، انسان به صورت اجتماعى و به صورت « ما » مىزيست ، « من » وجود نداشت ، يعنى « من » را حس نمىكرد ، « ما » را حس مىكرد ، وجود فردى خود را نمىشناخت ، وجود جمعى خويش را مىشناخت ، دردش درد جمع بود و احساسش احساس جمع ، براى جمع مىزيست نه براى خود ، وجدانش وجدان جمعى بود نه وجدان فردى . انسان در آغاز تاريخ ، زندگى اشتراكى داشت و به همين جهت با روح جمعى و احساس جمعى مىزيست ، زندگىاش با شكار مىگذشت ، هر كس همان اندازه مىتوانست از دريا و جنگل تحصيل روزى كند كه رفع ما يحتاج زندگى خودش مىشد ، توليد اضافى وجود نداشت ، تا بشر زراعت را كشف كرد و امكان توليد اضافى و در نتيجه امكان كار كردن گروهى و خوردن و كار نكردن گروهى ديگر پيدا شد و همين امر منجر به اصل مالكيّت گشت . اصل مالكيّت اختصاصى و به تعبير ديگر تعلّق اختصاصى مال و ثروت - يعنى منابع توليد از قبيل آب و زمين و ابزار توليد از قبيل گاوآهن - به گروه خاص ، روح جمعى را متلاشى كرد و جامعه را كه به صورت « واحد » مىزيست به دونيم كرد : نيم برخوردار و بهره‌كش و نيم محروم و بهره‌ده و زحمتكش . جامعه كه به صورت « ما » مىزيست ، به صورت « من » ها درآمد و انسان به واسطهء پيدايش مالكيّت ، از درون خود با خود واقعىاش كه خود اجتماعى بود و خود را عين انسانهاى ديگر احساس مىكرد ، بيگانه شد و به جاى اينكه خود را « انسان » احساس كند « مالك » احساس كرد\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nو با خود بيگانه شد و كاستى گرفت .\r\nتنها با بريدن اين قيد و اين تعلّق است كه انسان بار ديگر به يگانگى اخلاقى و سلامت روانى و هم به يگانگى اجتماعى و سلامت اجتماعى بازمىگردد . حركت جبرى تاريخ به سوى اين يگانگيهاست .\r\nمالكيّتها كه وحدت انسانى را تبديل به كثرت و جمع او را تبديل به تفرقه كرده است ، مانند همان كنگره‌هايى است كه مولوى در مثل زيباى خويش آورده كه نور واحد و منبسط آفتاب را تقسيم و قسمت قسمت مىكند و منشأ پيدايش سايه‌ها مىگردد . البتّه سخن مولوى ناظر است به يك حقيقت عرفانى ، يعنى ظهور كثرت از وحدت و بازگشت كثرت به وحدت ، ولى با يك تحريف و تأويل ، تمثيلى براى اين نظريّهء ماركسيسم شمرده مىشود .\r\nمنبسط بوديم و يك گوهر همه * بىسر و بىپا بديم آن سر همه يك گهر بوديم همچون آفتاب * بىگره بوديم و صافى همچو آب چون به صورت آمد آن نور سره * شد عدد چون سايه‌هاى كنگره كنگره ويران كنيد از منجنيق * تا رود فرق از ميان اين فريق\r\n\r\nب . نظريّهء ايده‌آليستى\r\nاين نظريّه تنها به روان و درون انسان و رابطهء انسان با نفس خودش مىانديشد و آن را اصل و اساس مىشمارد . اين نظريّه مىگويد درست است كه تعلّق و اضافه مانع وحدت و موجب كثرت است ، عامل تفرقه و متلاشى شدن جمع است ، فرد را به تفرقهء روانى و جامعه را به تجزيهء گروهى مىكشاند ، امّا همواره « مضاف اليه » سبب تفرقه و تجزيهء « مضاف » است نه « مضاف » سبب تفرقه و تجزيهء « مضاف اليه » . « مضاف » به دست « مضاف اليه » قطعه‌قطعه مىشود نه « مضاف اليه » به دست « مضاف » . اضافه و تعلّق اشياء - مال ، زن ، پست و مقام و غيره - به انسان سبب قطعه‌قطعه شدن روان و تجزيهء جامعهء انسان نيست ، بلكه اضافه و تعلّق درونى و قلبى انسان به اشياء سبب تفرقه‌ها و تجزيه‌ها و بيگانگيهاى انسان است . « مالكيّت » انسان او را از خودش و جامعه‌اش جدا نكرده ، بلكه « مملوكيّت » انسان او را از خودش و جامعه‌اش جدا\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nساخته است . آنچه « من » را از نظر اخلاقى و از نظر اجتماعى تجزيه مىكند ، « مال من » ، « زن من » ، « پست و مقام من » نيست ، بلكه « من مال » و « من زن » و « من پست و مقام » است . براى اينكه « من » تبديل به « ما » بشود ، قطع تعلّق اشياء به انسان ضرورت ندارد ، تعلّق انسان به اشياء بايد بريده شود . انسان را از قيد اشياء رها سازيد تا به واقعيّت انسانىاش بازگردد نه اشياء را از قيد انسان . به انسان آزادى معنوى بدهيد ، از آزاد كردن و رها ساختن اشياء چه اثرى ساخته است ؟ ! به شخص رهايى و آزادى و اشتراكيّت و وحدت بدهيد نه به « شىء » . عامل توحيد اخلاقى و اجتماعى انسان از نوع عوامل آموزشى و پرورشى مخصوصا آموزش و پرورش معنوى است نه از نوع عوامل اقتصادى . تكامل درونى انسان عامل توحيد اوست نه كاستى برونى . براى يگانگى انسان بايد به او « معنى » داد و نه اينكه از او « مادّه » را گرفت . انسان ، اوّل حيوان است دوّم انسان ، حيوان بالطّبع است و انسان بالاكتساب . انسان در پرتو ايمان و تحت تأثير عوامل صحيح آموزشى و پرورشى ، انسانيّت خويش را كه بالقوّه و بالفطره دارد ، بازمىيابد . مادام كه انسان تحت عوامل مؤثّر معنوى ، معنويّت خويش را بازنيافته و به صورت انسان در نيامده ، همان حيوان بالطّبع است ، امكان يگانگى روحها و جانها در كار نيست .\r\nجان حيوانى ندارد اتّحاد * تو مجو اين اتّحاد از روح باد گر خورد اين نان ، نگردد سير آن * ور كشد بار اين ، نگردد آن گران بلكه اين شادى كند از مرگ آن * از حسد ميرد چو بيند برگ آن جان گرگان و سگان از هم جداست * متّحد جانهاى شيران خداست مؤمنان معدود ليك ايمان يكى * جسمشان معدود ليكن جان يكى غير فهم و جان كه در گاو و خر است * آدمى را عقل و جانى ديگر است ده چراغ از حاضر آرى در مكان * هر يكى باشد به صورت غير آن فرق نتوان كرد نور هر يكى * چون به نورش روى آرى بىشكى اطلب المعنى من القرآن قل * لا نفرّق بين آحاد الرّسل گر تو صد سيب و صد آبى ( 1 ) بشمرى * صد نمايد يك شود چون بفشرى در معانى قسمت و اعداد نيست * در معانى تجزيه و افراد نيست\r\n\r\n\r\n\r\n\r\n","description":"","footnote":"\r\n( 1 ) . آبى يعنى گلابى .\r\n","page_name":" 109 ","page_number":109},
  {"content":"\r\n\r\nمادّه را عامل تفرقه و جمع انسان دانستن كه با جمع آن ، انسان جمع شود و با تفرقهء آن ، متفرّق ، با تقسيم آن ، انسان تقسيم شود و با يك شدن آن ، يك و شخصيّت اخلاقى و اجتماعى او را تابع و طفيلى وضع اقتصادى و توليدى دانستن ، ناشى از نشناختن انسان و ايمان نداشتن به اصالت انسان و نيروى عقل و ارادهء اوست و يك نظريّهء ضدّ امانيستى است .\r\nبعلاوه قطع تعلّق اختصاصى اشياء به انسان امرى ناممكن است . فرضا در مورد مال و ثروت اجرا شود ، در مورد زن و فرزند و خانواده چه مىتوان كرد ؟ آيا مىتوان در آن زمينه اشتراكيّت را مطرح كرد و به كمونيسم جنسى قائل شد ؟ اگر ممكن است ، چرا كشورهايى كه سالهاست مالكيّت شخصى را در مورد ثروت الغاء كرده‌اند ، به نظام اختصاصى خانواده چسبيده‌اند ؟ فرضا نظام اختصاصى فطرى خانوادگى نيز اشتراكى شود ، پستها ، مقامها ، شهرتها ، افتخارها را چه مىتوان كرد ؟ آيا مىتوان اينها را نيز به طور يكسان تقسيم كرد ؟ استعدادهاى جسمانى و بدنى خاصّ افراد و همچنين استعدادهاى روانى و هوشى آنان را چه مىتوان كرد ؟ اين تعلّقات ، جزء لا ينفكّ وجود هر فرد است و جدا شدنى و برابركردنى نيست .\r\n\r\nج . نظريّهء رئاليستى\r\nاين نظريّه معتقد است كه آنچه انسان را از نظر فردى و اجتماعى تقسيم و تجزيه مىكند و عامل اصلى تفرقه و تكثير انسان است ، تعلّق انسان به اشياء است نه تعلّق اشياء به انسان . اسارت انسان ناشى از « مملوكيّت » اوست و نه « مالكيّتش » ، از اين رو براى عامل تعليم و تربيت ، انقلاب انديشه ، ايمان ، ايدئولوژى و آزادى معنوى نقش اوّل را قائل است ولى معتقد است كه انسان همچنانكه مادّهء محض نيست ، روح محض هم نيست ، معاش و معاد توأم با يكديگرند ، جسم و روان در يكديگر تأثير متقابل دارند ، در همان حال كه بايد با عوامل روحى و روانى تفرقه در پرتو توحيد در عبادت و حق‌پرستى مبارزه كرد ، با عوامل تبعيض ، بىعدالتيها ، محروميّتها ، ظلمها ، اختناقها ، طاغوتها ، غير خدا را « رب گرفتن » ها به شدّت جنگيد .\r\nاسلام چنين منطقى دارد . اسلام كه ظهور كرد ، در آن واحد به دو دگرگونى و انقلاب و دو حركت دست زد . اسلام نگفت تبعيضها ، بىعدالتيها يا مالكيّتها را از بين\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nببريد خود به خود همه چيز درست مىشود ، و نگفت درون را اصلاح كنيد و به برون كار نداشته باشيد ، اخلاق را بسازيد اجتماع خود به خود ساخته مىشود ، اسلام در آن واحد كه نداى توحيد روانى و درونى در پرتو ايمان به خداوند متعال و يگانه‌پرستى ذات يگانهء او را داد ، فرياد توحيد اجتماعى در پرتو جهاد و مبارزه با ناهمواريهاى اجتماعى را بلند كرد . اين آيهء كريمهء قرآن كه مانند ستاره در آسمان توحيد انسانى مىدرخشد و همان آيه‌اى است كه رسول اكرم در دعوتنامه‌هايش به سران كشورها مىگنجانيد ، رئاليسم و واقع‌بينى و همه‌جانبه‌نگرى اسلام را ارائه مىدهد :\r\nقل يا اهل الكتاب تعالوا الى كلمة سواء بيننا و بينكم ان لا نعبد الّا اللّه و لا نشرك به شيئا .\r\nبياييد به سوى يك سخن ، يك تز ، يك حقيقت كه براى همهء ما و شما يكسان است و با همه نسبت متساوى دارد ، نه امتياز خاصّى است براى ما و نه امتياز خاصّى براى شما ، و آن اينكه خداى يگانه را بپرستيم و جز او هيچ چيز را نپرستيم .\r\nتا اينجا آيهء كريمه به يگانگى بخشيدن به انسانها از راه ايمان واحد و جهت و قبلهء واحد و ايده‌آل واحد و به آزادى معنوى رسيدن مىپردازد ، آنگاه مىفرمايد :\r\n وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ  ( 1 ) .\r\nبعضى از ما انسانها بعضى ديگر را « ربّ » خود - و حال آنكه ربّ همه خداست - قرار ندهيم ، به ارباب و بنده تجزيه نشويم . بياييد آن گونه رابطه‌هاى اجتماعى غلط را كه منجر به اين گونه تبعيضها مىشود قطع كنيم .\r\nپس از آشفتگى خلافت اسلامى در زمان عثمان و برقرارى نظام طبقاتى جاهلى و شورش مردم و كشته شدن عثمان ، مردم براى بيعت به على ( عليه السّلام ) هجوم آوردند . على ناگزير پذيرفت . اگر چه شخصا از قبول خلافت كراهت داشت ، امّا مسئوليّت شرعى او را وادار به پذيرش كرد . على ( عليه السّلام ) كراهت شخصى و مسئوليّت شرعى خود را اين طور بيان مىكند :\r\n\r\n\r\n\r\n\r\n","description":"","footnote":"\r\n( 1 ) . آل عمران / 64 .\r\n","page_name":" 111 ","page_number":111},
  {"content":"\r\n\r\nلو لا حضور الحاضر و قيام الحجّة بوجود النّاصر و ما اخذ اللّه على العلماء ان لا يقارّوا على كظّة ظالم و لا سغب مظلوم لالقيت حبلها على غاربها و لسقيت آخرها بكأس أوّلها ( 1 ) .\r\nاگر گرد آمدن مردم نبود ، و اگر نبود كه با اعلام نصرت مردم ، بر من اتمام حجّت شد ، و اگر نبود كه خداوند از دانايان پيمان گرفته كه آنجا كه مردم به دو گروه تقسيم مىشوند : گروهى پرخور كه از بس خورده‌اند « ترش » كرده‌اند و گروهى گرسنه و محروم ، اگر اينها نبود من افسار مركب خلافت را روى شانه‌اش مىانداختم و رهايش مىكردم و كارى به كارش نداشتم .\r\nهمه مىدانيم كه على پس از عهده‌دار شدن مسئوليّت ، دو كار را وجههء همّت و در رأس برنامهء خود قرار داد : يكى پند و اندرز و اصلاح روحيّه و اخلاق مردم و بيان معارف الهى كه نمونه‌اش نهج البلاغه است ، و ديگر مبارزه با تبعيضات اجتماعى . على تنها به اصلاح درون و آزادسازى معنوى قناعت نكرد ، همچنانكه تنها اصلاحات اجتماعى را كافى ندانست ، در دو جبهه دست به اصلاح زد . آرى اين است برنامهء اسلام .\r\nاين بود كه اسلام در دستى منطق و دعوت و برنامهء تعليم و تربيت در راه يگانگى فردى و اجتماعى انسانها در جهت خداپرستى داشت و در دستى ديگر تيغ براى قطع روابط نامتعادل انسانى و درهم ريختن طبقات اجتماعى و درهم شكستن طاغوتها .\r\nجامعهء بىطبقهء اسلامى يعنى جامعهء بىتبعيض ، جامعهء بىمحروم ، جامعهء بىطاغوت ، جامعهء عادله ، جامعهء بىظلم ، نه جامعهء بىتفاوت كه خود نوعى ظلم و بىعدالتى است . فرق است ميان تبعيض و تفاوت ، همچنانكه در نظام تكوينى جهان تفاوت هست - و اين تفاوتهاست كه به جهان زيبايى ، تنوّع ، پيشروى و تكامل بخشيده است - امّا تبعيض نيست . مدينهء فاضلهء اسلامى مدينهء ضدّ تبعيض است نه ضدّ تفاوت .\r\nجامعهء اسلامى جامعهء تساويها و برابريها و برادريهاست ، امّا نه تساوى منفى ، بلكه تساوى مثبت . تساوى منفى يعنى به حساب نياوردن امتيازات طبيعى افراد و سلب امتيازات اكتسابى آنها براى برقرارى برابرى ، تساوى مثبت يعنى ايجاد امكانات\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء شقشقيّه ( خطبهء 4 ) .\r\n","page_name":" 112 ","page_number":112},
  {"content":"\r\n\r\nمساوى براى عموم و تعلّق مكتسبات هر فرد به خودش و سلب امتيازات موهوم و ظالمانه .\r\nتساوى منفى از قبيل تساوىاى است كه در داستانها آورده‌اند كه جبّارى در كوهستانى زندگى مىكرد و از عابرانى كه از آنجا مىگذشتند به عنوان مهمان پذيرايى مىنمود . هنگام خواب ، مهمان بايد روى تختخواب معيّنى بخوابد . غلامان ميزبان ، مهمان را روى تختخواب مىخوابانيدند . اگر اتّفاقا اندام مهمان از تخت نه كوتاه‌تر بود و نه بلندتر ، اجازه داده مىشد كه بخوابد ، امّا واى به حال مهمان نگونبخت اگر اندامش با تخت مساوى نبود . اگر اندامش بلندتر بود ، از طرف پا يا سر با ارّه مساوى مىكردند و اگر كوتاهتر بود ، آن قدر از دو طرف مىكشيدند تا برابر شود و به هر حال پايان كارش معلوم بود .\r\nامّا تساوى مثبت از نوع بىنظرى يك معلّم مهربان دلسوز است كه به همهء شاگردان با يك چشم نگاه مىكند ، در صورت تساوى جوابها نمرهء مساوى مىدهد و در صورت اختلاف در جوابها به هر كس همان نمره را مىدهد كه استحقاق دارد .\r\nجامعهء اسلامى جامعهء طبيعى است نه جامعهء تبعيضى و نه جامعهء تساوى منفى . تز اسلام « كار به قدر استعداد و استحقاق به قدر كار » است .\r\nجامعهء تبعيضى جامعه‌اى است كه رابطهء انسانها بر اساس استعباد و استثمار است ، يعنى بهره‌كشى جبرى و زندگى افرادى به حساب كار و زحمت افراد ديگر .\r\nولى جامعهء طبيعى جامعه‌اى است كه هر گونه بهره‌كشى و زندگى يك فرد به حساب فرد ديگر محكوم است ، رابطهء انسانها رابطهء « تسخير متقابل » است ، همه آزادانه و در حدود امكانات و استعدادات خود مىكوشند و همه مسخّر و رام يكديگرند ، يعنى استخدام طرفينى حكمفرماست . بديهى است به حكم اينكه تفاوت طبيعى و اختلاف طبيعى ميان افراد حكمفرماست ، آنكه نيرو و استعداد بيشترى دارد بيشتر نيروها را به سوى خود جذب مىكند . مثلا فردى كه استعداد علمى بيشترى دارد ، جويندگان علم را بيشتر به سوى خود جذب مىكند و بيشتر مسخّر خود مىسازد و آن كه استعداد فنّى بيشترى دارد ، ديگران اجبارا در زير دست او و در جهت فكر و ابتكار او حركت مىكنند و بيشتر مسخّر و رام او مىشوند . اين است كه قرآن مجيد در عين اينكه « ربّ و مربوبى » را در جامعه نفى مىكند ، به واقعيّت تفاوت طبيعى و درجات مختلف استعدادها از نظر تكوينى اعتراف دارد و « رابطهء تسخير طرفينى » را تأييد مىكند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nدر سورهء زخرف آيهء 32 مىفرمايد :\r\n أَ هُمْ يَقْسِمُونَ رَحْمَتَ رَبِّكَ ، نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا وَ رَحْمَتُ رَبِّكَ خَيْرٌ مِمَّا يَجْمَعُونَ  .\r\nآيا آنها رحمت پروردگار را ( نبوّت را ) تقسيم مىكنند ؟ ( آيا با آنهاست كه به هر كس بخواهند ، خلعت نبوّت بخشند و به هر كس نخواهند نه ؟ ) روزى مادّى و معيشت را نيز ما ميانشان قسمت كرده‌ايم ، به اين ترتيب كه بعضى را بر بعضى از نظر استعدادها مزيّت بخشيده‌ايم تا بعضى ، بعضى ديگر را مسخّر خويش قرار دهند ، و رحمت پروردگار ( نبوّت ) از آنچه اينها گرد مىآورند بهتر است .\r\nيك نكته كه از اين آيهء كريمه استنباط مىشود اين است كه اختلاف مزايا يك طرفه نيست ، يعنى مردم دو گروه نيستند : گروه صاحب مزاياى طبيعى و گروه بىمزيّت از نظر طبيعى . اگر چنين بود ، يك طبقه به طور مطلق « تسخيركننده » و گروه ديگر « تسخير شده » بودند . اگر آنچنان مىبود ، بايد چنين تعبير شود : وَ رَفَعْنا بَعْضَهُمْ فَوقَ بَعْضٍ دَرَجاتٍ لِيَتَّخِذوهُمْ سُخْرِيّاً . برخى را بر برخى مزيّت بخشيديم تا آنان كه مزيّت دارند ، آنان را كه مزيّت ندارند مسخّر خويش قرار دهند . » بلكه تعبير اين است :\r\n وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا  .\r\nبعضى را بر بعضى مزيّت بخشيديم تا بعضى ، بعضى را مسخّر خويش قرار دهند .\r\nيعنى همه از مزايايى بهره‌مندند و همه يكديگر را مسخّر خويش قرار مىدهند . به عبارت ديگر ، مزايا طرفينى است و تسخير هم طرفينى است .\r\nنكتهء دوّم به كلمهء « سخريّا » مربوط مىشود . اين كلمه در اينجا به ضمّ سين است و به همين معنى است كه گفته شد . در دو آيهء ديگر از قرآن اين كلمه با كسر سين ( سخريّا ) آمده است : يكى در آيهء [ 109 و 
  ] 110 از سورهء مؤمنون كه خطاب به اهل جهنّم است و رفتار نارواى آنها با اهل ايمان سركوبشان مىشود كه : «  إِنَّهُ كانَ فَرِيقٌ مِنْ عِبادِي . . .   فَاتَّخَذْتُمُوهُمْ سِخْرِيًّا . . .   وَ كُنْتُمْ مِنْهُمْ تَضْحَكُونَ  » و ديگر آيهء [ 62 و 
  ] 63 از سورهء مباركهء « ص » كه از زبان خود اهل جهنّم است كه : «   ما لَنا لا نَرى رِجالًا كُنَّا نَعُدُّهُمْ مِنَ  \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n  الْأَشْرارِ أَتَّخَذْناهُمْ سِخْرِيًّا أَمْ زاغَتْ عَنْهُمُ الْأَبْصارُ   » .\r\nهم قرائن نشان مىدهد و هم تا آنجا كه من تفاسير را ديده‌ام ( مجمع البيان ، كشّاف ، تفسير امام ، بيضاوى ، روح البيان ، صافى ، الميزان ) اتّفاق مفسّرين است كه « سخريّا » - كه در آن دو آيه به كسر سين آمده است - به معنى « مورد استهزاء » است .\r\nتنها مجمع البيان به عنوان يك قول غير قابل اعتنا نقل كرده كه بعضى گفته‌اند مقصود « به بندگى گرفته شده » است . بعضى به طور مطلق گفته‌اند كه هميشه « سخريّا » با كسر سين به معنى « مورد استهزاء » و با ضمّ سين به معنى « مسخّر » است .\r\nاكنون ببينيم كلمهء « تسخير » و « مسخّر » چه معنى و مفهومى دارد ؟ اين دو كلمه در قرآن كريم مكرّر آمده است و مفهوم « رام كردن » و « رام شده » را دارد . در قرآن از مسخّر كردن ماه ، خورشيد ، شب ، روز ، دريا ، نهرها ، كوه‌ها ( براى داود پيغمبر ) ، باد ( براى سليمان ) ، هر چه در آسمان و هر چه در زمين است ( براى انسان ) ياد شده است .\r\nبديهى است كه در همهء اين موارد مقصود اين است كه اين امور طورى آفريده شده‌اند كه رام انسان و مورد استفاده و بهره‌بردارى انسان هستند . در اين آيات ، همه سخن از رام بودن اشياء براى انسان است نه از رام بودن انسان براى اشياء . ولى در آيهء مورد نظر ، سخن از رام بودن و مسخّر بودن انسان براى انسان به صورت طرفينى است .\r\nدر مفهوم كلمهء « تسخير » معنى اكراه و اجبار نيامده است ، مثلا عاشق مسخّر معشوق ، مريد مسخّر مراد ، متعلّم مسخّر معلّم و مردم عادى غالبا مسخّر قهرمانان‌اند ، ولى مجبور نيستند . لهذا حكماى اسلامى هوشمندانه اصطلاح « فاعليّت بالتّسخير » را از « فاعليّت بالجبر » تفكيك كرده‌اند . البتّه در هر اجبارى رام كردن هست ، ولى هر رام رام‌كردنى اجبار نيست .\r\nدر اينكه اصطلاح قرآن در مفهوم اين كلمه اين است شكى نيست ، ولى من اكنون نمىدانم كه اين اصطلاح ، اصطلاح خاصّ قرآن است و قرآن براى تفهيم يك حقيقت فوق العاده بديع در جريان خلقت - كه فعّاليّت قواى طبيعى از نوع فاعليّت تسخيرى است نه جبرى و نه به خود واگذاشته - به مفهوم اصلى كلمه تبلور بخشيده است و يا قبل از قرآن هم اين اصطلاح رايج بوده است .\r\nاز اينجا معلوم مىشود كه تعبير برخى كتب لغت مانند المنجد كه تسخير را به معنى « تكليف غير بدون اجرت » گرفته‌اند ، چقدر نارساست ! اين لغويّين اوّلا اين لغت را تنها در مورد رابطهء اجتماعى و اختيارى انسانها به كار برده‌اند و ثانيا اجبار و اكراه\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nرا در مفهوم آن الزاما وارد كرده‌اند ، و حال آنكه قرآن در مورد رابطهء تكوينى به كار برده بدون آنكه الزاما اجبار و اكراه را در مفهوم آن وارد كرده باشد .\r\nآيهء مورد نظر ، رابطهء تكوينى انسانها را در زندگى اجتماعى بيان مىكند كه « رابطهء تسخيرى عموم براى عموم » است و مىتوان گفت از نظر بيان فلسفهء اجتماعى اسلام ، مهمترين آيات است .\r\n« بيضاوى » در تفسير معروفش و به پيروى او « علّامه فيض » در تفسير صافى چه خوب و عالى تفسير كرده‌اند آيه را كه مىگويند : معنى جملهء «  لِيَتَّخِذَ بَعْضُهُمْ بَعْضاً سُخْرِيًّا  » اين است كه يكديگر را در نيازهاى خود مورد استفاده قرار دهند و به اين وسيله ميانشان الفت ، به يكديگر چسبيدن ، پيدا شود و به اين وسيله كار عالم انتظام يابد .\r\nدر حديث نيز آمده است كه معنى آيه اين است كه همه را نيازمند يكديگر آفريده‌ايم .\r\nرابطهء تسخيرى به اين صورت است كه در عين اينكه نيازهاى طبيعى ، انسانها را به يكديگر پيوند داده است ، جامعه از صورت ميدان مسابقهء آزاد خارج نمىشود ، بر خلاف رابطهء جبرى . زندگى حيوانات اجتماعى بر اساس رابطهء جبرى است . لهذا اجتماعى بودن انسان با اجتماعى بودن زنبور عسل يا موريانه فرق دارد . بر زندگى آنها قوانين جبرى حكمفرماست ، زندگى آنها ميدان مسابقه نيست ، امكان بالا رفتن و پايين رفتن وجود ندارد . انسان در همان حال كه اجتماعى است ، از نوعى حريّت و آزادى برخوردار است .\r\nاجتماع انسان ميدان مسابقه‌اى است براى پيشروى و تكامل . قيد و بندهايى كه آزادى فردى را در مسير تكامل محدود مىكند ، مانع شكفتن استعدادهاى انسانى است .\r\nانسان مدل نظريّهء ماترياليستى چون از درون به آزادى نرسيده و تنها تعلّقات بيرونيش بريده شده ، مرغ بىبال و پرى است كه قيد و بند از او برداشته شده ولى در اثر بىبال و پر بودن قادر به پرواز نيست . و امّا انسان مدل نظريّهء ايده‌آليستى از درون آزاد است و از بيرون بسته ، مرغ با بال و پرى است كه پايش به جسم سنگينى بسته شده است . ولى انسان مدل نظريّهء رئاليستى مرغ با بال و پرى است كه هم وسيلهء پرواز دارد و هم قيد و بندهاى سنگين از پاهايش برگرفته شده است .\r\nاز مجموع آنچه گفتيم روشن شد كه توحيد عملى - اعمّ از توحيد عملى فردى و\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nتوحيد عملى اجتماعى - عبارت است از يگانه شدن فرد در جهت يگانه‌پرستى خدا و نفى هر گونه پرستش قلبى از قبيل هواپرستى ، پول‌پرستى ، جاه‌پرستى و غيره ، و يگانه شدن جامعه در جهت يگانه‌پرستى حق از طريق نفى طاغوتها و تبعيضها و بىعدالتيها . فرد و جامعه تا به يگانگى نرسد به سعادت نائل نمىگردد و جز در پرتو حق‌پرستى به يگانگى نمىرسد . قرآن كريم در سورهء مباركهء زمر آيهء 29 تفرّق و تشتّت شخصيّت انسان و سرگردانى او و بىجهتى او را در نظام شرك و متقابلا يگانگى و به وحدت رسيدن و يك جهت شدن و در مسير تكامل واقع شدن او را در نظام توحيدى چنين بيان مىكند :\r\n ضَرَبَ اللَّهُ مَثَلًا رَجُلًا فِيهِ شُرَكاءُ مُتَشاكِسُونَ وَ رَجُلًا سَلَماً لِرَجُلٍ هَلْ يَسْتَوِيانِ مَثَلًا . \r\nخدا مثلى مىآورد ، مثل مردى كه بندهء چند فرد بدخوى ناسازگار است ( كه هر كدام با خشونت و بدخويى او را به سويى فرمان مىدهند ) و مردى ديگر كه تسليم يك فرد است . آيا اين دو مانند يكديگرند ؟\r\nانسان در نظام شرك هر لحظه به سويى و به جانب قطبى كشيده مىشود ، خسى است بر دريا ، موجها هر لحظه او را در جهتى با خود مىبرند ، امّا در نظام توحيدى مانند يك كشتى مجهّز به دستگاه‌هاى راهنمايى است ، در يك حركت منظّم و هماهنگ تحت فرمان مقامى خيرخواه .\r\n\r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\n[ شرك 
  ]\r\n\r\nمراتب و درجات شرك\r\nهمچنانكه توحيد ، مراتب و درجات دارد شرك نيز به نوبهء خود مراتبى دارد كه از مقايسهء مراتب توحيد با مراتب شرك به حكم « تعرف الأشياء بأضدادها » ، هم توحيد را بهتر مىتوان شناخت و هم شرك را .\r\nتاريخ نشان مىدهد كه در برابر توحيدى كه پيامبران الهى از فجر تاريخ به آن دعوت مىكرده‌اند ، انواع شركها نيز وجود داشته است .\r\n\r\nالف . شرك ذاتى\r\nبعضى از ملل به دو ( ثنويّت ) يا سه ( تثليث ) يا چند اصل قديم ازلى مستقلّ از يكديگر قائل بوده‌اند ، جهان را چند پايه‌اى و چند قطبى و چند كانونى مىدانسته‌اند .\r\nريشهء اين گونه انديشه‌ها چه بوده است ؟ آيا هر يك از اين انديشه‌ها انعكاس و نمايشگر وضع اجتماعى آن مردم بوده است ؟ مثلا آنگاه كه مردمى به دو اصل قديم و ازلى و دو محور اصلى براى جهان قائل بوده‌اند ، از آن رو بوده كه جامعه‌شان به دو قطب مختلف تقسيم مىشده است و آنگاه كه به سه اصل و سه خدا معتقد بوده‌اند نظام اجتماعيشان نظام تثليثى بوده است ؟ يعنى همواره نظام اجتماعى به صورت يك اصل\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاعتقادى در مغز مردم انعكاس مىيافته است و قهرا آنگاه كه اعتقاد توحيدى و « يك اصلى » جهان به وسيلهء پيامبران توحيدى مطرح شده است ، هنگامى بوده كه نظام اجتماعى به يك قطبى گراييده است ؟\r\nاين نظريّه از نظريّه‌اى فلسفى منشعب مىشود كه ما در گذشته دربارهء آن بحث كرده‌ايم و آن اينكه جنبه‌هاى روحى و فكرى انسان و نهادهاى معنوى جامعه از قبيل علم و قانون و فلسفه و مذهب و هنر تابعى از نظامات اجتماعى - بالاخص اقتصادى - اوست و از خود اصالتى ندارند . در گذشته به اين نظريّه پاسخ داده‌ايم و چون براى فكر و انديشه ، براى ايدئولوژى و بالأخره براى انسانيّت اصالت و استقلال قائل هستيم ، اينچنين نظريّات جامعه‌شناسانه‌اى را براى شرك و توحيد ، بىاساس مىدانيم .\r\nالبتّه اينجا مسألهء ديگرى هست كه با اين مسألهء نبايد اشتباه شود و آن اينكه گاهى يك نظام اعتقادى و مذهبى وسيلهء سوء استفاده در يك نظام اجتماعى واقع مىشود ، همچنانكه نظام خاصّ بت‌پرستى مشركان قريش وسيله‌اى براى حفظ منافع ربا خواران عرب بود ، ولى گروه ربا خواران از قبيل ابو سفيانها و ابو جهلها و وليد بن مغيره‌ها كوچكترين اعتقادى به آن بتها نداشتند و فقط براى حفظ نظام اجتماعى موجود از آنها دفاع مىكردند . اين دفاعها عملا آنگاه صورت جدّى به خود گرفت كه نظام توحيدى ضدّ استثمارى و ضدّ رباخوارى اسلام طلوع كرد . بت‌پرستان كه بيشتر نابودى خود را مىديدند ، حرمت و قداست معتقدات عامّه را بهانه كردند . در آيات قرآن به اين مسأله و اين نكته فراوان اشاره شده است ، مخصوصا در داستان فرعون و موسى ، ولى چنان كه مىدانيم اين مسأله غير از آن مسأله است كه به طور كلّى نظام اقتصادى زير بناى نظام فكرى و اعتقادى است و هر نظام فكرى و اعتقادى عكس العمل جبرى نظام اقتصادى و اجتماعى است .\r\nآنچه مكتب انبياء به شدّت آن را نفى مىكند اين است كه هر مكتب فكرى الزاما تبلوريافتهء خواستهاى اجتماعى است كه خود آن خواستها به نوبهء خود زاييدهء شرايط اقتصادى مىباشند . بنابراين نظريّه كه صد در صد نظريّه‌اى ماترياليستى است ، مكتب توحيدى انبياء نيز به نوبهء خود تبلوريافتهء خواستهاى اجتماعى و مولود نيازهاى اقتصادى زمان خودشان بوده است ، يعنى رشد ابزار توليد منشأ يك سلسله خواستهاى اجتماعى شده است كه مىبايست به صورت يك انديشهء توحيدى توجيه\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nشوند . انبياء ، پيشقراولان و در واقع مبعوثان اين نياز اجتماعى و اقتصادى مىباشند و اين است معنى زير بناى اقتصادى داشتن يك فكر و عقيده و انديشه و از آن جمله انديشهء توحيد .\r\nقرآن به حكم اينكه براى انسان قائل به فطرت است و فطرت را يك بعد وجودى اساسى انسان مىشمارد كه به نوبهء خود منشأ يك سلسله انديشه‌ها و خواستهاست ، دعوت توحيدى انبياء را پاسخگويى به اين نياز فطرى مىداند و براى توحيد ، زير بنايى جز فطرت توحيدى عمومى بشر قائل نيست . قرآن به حكم اينكه براى انسان فطرت قائل است ، شرايط طبقاتى را عامل جبرى يك فكر و يك عقيده نمىشمارد . و اگر شرايط طبقاتى جنبهء زيربنايى داشته باشند و فطرتى در كار نباشد ، هر كسى جبرا شاهين انديشه‌اش و عقربهء تمايلاتش به آن سو متمايل مىشود كه پايگاه طبقاتى او اقتضا دارد . در اين صورت ، اختيار و انتخابى در كار نيست ، نه فرعونها مستحقّ ملامت‌اند و نه ضدّ فرعونها شايستهء تحسين و ستايش ، زيرا انسان آنگاه مستحقّ ملامت و يا سزاوار تحسين است كه بتواند غير آنچه هست باشد ، امّا اگر نتواند جز آنچه هست باشد - مثل سياهى سياهپوست و سفيدى سفيد پوست - نه مستحقّ ملامت است و نه شايستهء ستايش . ولى مىدانيم كه انسان محكوم به انديشهء طبقاتى نيست ، مىتواند بر ضدّ منافع طبقاتى خود شورش كند ، همچنانكه موساى بزرگ شده در تنعّم فرعونى چنين شورشىاى بود . اين خود دليل بر اين است كه مسألهء زيربنا و روبنا علاوه بر اينكه انسانيّت انسان را از او سلب مىكند ، خرافه‌اى بيش نيست .\r\nالبتّه اين به اين معنى نيست كه وضع مادّى و وضع فكرى در يكديگر تأثير ندارند ، از يكديگر بيگانه و در يكديگر غير مؤثّرند ، بلكه به معنى نفى زير بنا بودن يكى و روبنا بودن ديگرى است ، و گرنه اين خود قرآن است كه مىگويد :\r\n  إِنَّ الْإِنْسانَ لَيَطْغى أَنْ رَآهُ اسْتَغْنى   ( 1 ) .\r\nانسان وقتى كه خود را بىنياز و متمكّن مىبيند طاغى مىگردد .\r\nقرآن نقش خاصّ ملأ و مترفين را در مبارزه با پيامبران و نقش خاصّ مستضعفين\r\n\r\n\r\n\r\n\r\n","description":"","footnote":"\r\n( 1 ) . علق / 6 و 7 .\r\n","page_name":" 121 ","page_number":121},
  {"content":"\r\n\r\nرا در حمايت آنها تأييد مىكند ولى به اين وجه كه فطرت انسانى را - كه شايستگى دعوت و تذكّر به انسان مىدهد - در همه قائل است . تفاوت دو گروه در اين است كه در عين اينكه « مقتضاى » پذيرش دعوت ، به حكم فطرت در هر دو گروه هست ، يك گروه از نظر روحى از يك مانع بزرگ يعنى منافع مادّى موجود و امتيازات ظالمانهء تحصيل شده بايد بگذرد ( گروه ملأ و مترف ) ، امّا گروه ديگر چنين مانعى جلو راه ندارد - و به قول سلمان : « نجى المخفون » ( سبكباران نجات يافتند ) - بلكه علاوه بر آنكه مانعى جلو راه پاسخگويى مثبت به فطرتشان نيست ، مقتضى علاوه‌اى دارند و آن اينكه از وضع زندگانى سختى به وضع بهترى مىرسند . اين است كه اكثريّت پيروان پيامبران مستضعفانند ، ولى همواره پيامبران از ميان گروه ديگر حاميانى به دست آورده و آنها را عليه طبقه و پايگاه طبقاتىشان شورانيده‌اند ، همچنانكه گروهى از مستضعفان به صف دشمنان انبياء در اثر حكومت يك سلسله عادات و تلقينات و گرايشهاى خونى و غيره پيوسته‌اند . قرآن دفاع فرعونها و ابو سفيانها را از نظام شرك‌آلود زمان خودشان - كه احساسات مذهبى مردم را عليه موسى و خاتم الانبياء تحريك مىكردند - به اين معنى تلقّى نكرده است كه اينها چون وضع طبقاتىشان آن بود جز آن نمىتوانستند بينديشند و خواستهاى اجتماعىشان در آن عقايد متبلور شده بود ، بلكه تلقّى قرآن اين است كه اينها دغلبازى مىكردند و در عين اينكه حقيقت را به حكم فطرت خدادادى مىشناختند و درك مىكردند ، و در مقام انكار بر مىآمدند  وَ جَحَدُوا بِها وَ اسْتَيْقَنَتْها أَنْفُسُهُمْ  ( 1 ) . قرآن كفر آنها را « كفر جحودى » مىداند ، يعنى انكار زبان در عين اقرار قلب ، و به عبارت ديگر ، اين انكارها را نوعى قيام عليه حكم وجدان تلقّى مىكند .\r\nيكى از اشتباهات بزرگ اين است كه برخى پنداشته‌اند قرآن انديشهء ماركسيستى « ماترياليسم تاريخى » را مىپذيرد . ما در بخش ديگرى از بحثهاى « جهان‌بينى اسلامى » كه دربارهء « جامعه و تاريخ » از نظر اسلام به بررسى مىپردازيم ، به تفصيل دربارهء اين موضوع بحث خواهيم كرد . اين نظريّه نه با واقعيّتهاى عينى تاريخ منطبق است و نه از نظر علمى ، قابل دفاع .\r\nبه هر حال ، اعتقاد به چند مبدئى ، شرك در ذات است و نقطهء مقابل توحيد ذاتى\r\n\r\n\r\n\r\n\r\n","description":"","footnote":"\r\n( 1 ) . نمل / 14 .\r\n","page_name":" 122 ","page_number":122},
  {"content":"\r\n\r\nاست . قرآن آنجا كه اقامهء برهان مىكند ( برهان تمانع ) و مىگويد : «  لَوْ كانَ فِيهِما آلِهَةٌ إِلَّا اللَّهُ لَفَسَدَتا  » ( 1 ) در برابر اين گروه اقامهء برهان مىكند . اين گونه اعتقاد سبب خروج از جرگهء اهل توحيد و از حوزهء اسلام است . اسلام شرك ذاتى را در هر شكل و هر صورت بكلّى طرد مىكند .\r\n\r\nب . شرك در خالقيّت\r\nبرخى از ملل ، خدا را ذات بىمثل و مانند مىدانستند و او را به عنوان يگانه اصل جهان مىشناختند امّا برخى مخلوقات او را با او در خالقيّت شريك مىشمردند . مثلا مىگفتند خداوند مسئول خلقت « شرور » نيست ، شرور آفريدهء بعضى از مخلوقات است ( 2 ) . اين گونه شرك كه شرك در خالقيّت و فاعليّت است ، نقطهء مقابل توحيد افعالى است . اسلام اين گونه شرك را نيز غير قابل گذشت مىداند . البتّه شرك در خالقيّت به نوبهء خود مراتب دارد كه بعضى از آن مراتب ، شرك خفى است نه شرك جلى ، بنابراين موجب خروج كلّى از جرگهء اهل توحيد و حوزهء اسلام نيست .\r\n\r\nج . شرك صفاتى\r\nشرك در صفات ، به علّت دقيق بودن مسأله ، در ميان عامّهء مردم هرگز مطرح نمىشود . شرك در صفات مخصوص برخى انديشمندان است كه در اين گونه مسائل مىانديشند ، امّا صلاحيّت و تعمّق كافى ندارند . اشاعره از متكلّمين اسلامى دچار اين نوع شرك شده‌اند . اين نوع شرك نيز شرك خفى است و موجب خروج از حوزهء اسلام نيست .\r\n\r\n\r\n\r\n\r\n","description":"","footnote":"\r\n( 1 ) . انبياء / 22 . قبلا دربارهء مفاد اين آيهء كريمه بحث كرديم . براى تقرير و توضيح اين برهان كه برهان « تمانع » ناميده مىشود رجوع شود به پاورقيهاى جلد پنجم اصول فلسفه و روش رئاليسم .\r\n( 2 ) . بدبختيها ، كژيها ، عيبها و نقصها و خلاصه همهء حوادث و وقايع نامطلوب را در اصطلاح « شرور » مىگويند . در نحوهء انتساب شرور به خداوند بحثهاى مفصّلى در كتاب ديگر مؤلّف به نام عدل الهى شده است .\r\n","page_name":" 123 ","page_number":123},
  {"content":"\r\n\r\n\r\nد . شرك در پرستش\r\nبرخى از ملل در مرحلهء پرستش ، چوب يا سنگ يا فلز يا حيوان يا ستاره يا خورشيد يا درخت يا دريا را مىپرستيده‌اند . اين نوع از شرك فراوان بوده و هنوز هم در گوشه و كنار جهان يافت مىشود . اين شرك ، شرك در پرستش است و نقطهء مقابل توحيد در عبادت است .\r\nساير مراتب شرك كه در بالا گفته شد شرك نظرى و از نوع شناخت دروغين است ، امّا اين نوع شرك ، شرك عملى و از نوع « بودن » و « شدن » دروغين است .\r\nالبتّه شرك عملى نيز به نوبهء خود مراتب دارد . بالاترين مراتبش كه سبب خروج از حوزهء اسلام است همان است كه گفته شد و شرك جلى خوانده مىشود . امّا انواع شرك خفى وجود دارد كه اسلام در برنامهء توحيد عملى با آنها سخت مبارزه مىكند .\r\nبعضى از شركها آن اندازه ريز و پنهان است كه با ذرّه‌بينهاى بسيار قوى نيز به زحمت قابل ديدن است . در حديث است از رسول اكرم ( صلّى اللّه عليه و آله ) :\r\nالشّرك اخفى من دبيب الذّرّ على الصّفا فى اللّيلة الظّلماء ، و ادناه يحبّ على شىء من الجور و يبغض على شىء من العدل و هل الدّين الّا الحبّ و البغض فى اللّه . قال اللّه  إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  ( 1 ) .\r\nشرك ( راه يافتن شرك ) مخفىتر است از رفتن مورچه بر سنگ صاف در شب تاريك .\r\nكمترين شرك اين است كه انسان كمى از ظلم را دوست بدارد و از آن راضى باشد و يا كمى از عدل را دشمن بدارد . آيا دين چيزى جز دوست داشتن و دشمن داشتن براى خداست ؟ خداوند مىفرمايد بگو اگر خدا را دوست مىداريد مرا ( دستورات مرا كه از جانب خداست ) پيروى كنيد تا خداوند شما را دوست بدارد .\r\nاسلام هر گونه هواپرستى ، جاه‌پرستى ، مقام‌پرستى ، پول‌پرستى ، شخص‌پرستى را شرك مىشمارد . قرآن كريم در داستان برخورد موسى و فرعون ، جابرانه فرمان\r\n\r\n\r\n\r\n\r\n","description":"","footnote":"\r\n( 1 ) . تفسير الميزان ( متن عربى ) ، ذيل آيهء  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي  .\r\n","page_name":" 124 ","page_number":124},
  {"content":"\r\n\r\nراندن فرعون بر بنى اسرائيل را « تعبيد » ( بنده گرفتن ) مىخواند . از زبان موسى در جواب فرعون مىگويد :  وَ تِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ  ( 1 ) يعنى تو بنى اسرائيل را بندهء خود ساخته‌اى و آنگاه بر من منّت مىگذارى كه هنگامى كه در خانهء تو بودم چنين و چنان شد ؟ ! » . بديهى است كه بنى اسرائيل نه فرعون را پرستش مىكردند و نه بردگان فرعون بودند ، بلكه صرفا تحت سيطرهء طاغوتى و ظالمانهء فرعون قرار داشتند كه در جاى ديگر از زبان فرعون اين غلبه و سيطرهء ظالمانه را نقل مىكند كه : «  إِنَّا فَوْقَهُمْ قاهِرُونَ  » ( 2 ) آنان زير دست ما و ما فوق آنها هستيم و قاهر بر آنها . » و هم در جاى ديگر از زبان فرعون نقل مىكند كه : «  وَ قَوْمُهُما لَنا عابِدُونَ  ( 3 ) يعنى خويشاوندان موسى و هارون ( بنى اسرائيل ) بندگان ما هستند » . در اين آيهء كريمه كلمهء « لنا » ( از براى ما ) بهترين قرينه است بر اينكه مقصود پرستش نيست ، زيرا فرضا بنى اسرائيل مجبور به پرستش بودند ، فرعون را پرستش مىكردند نه همهء فرعونيان را . آن چيزى كه از ناحيهء فرعون و همهء فرعونيان ( به اصطلاح قرآن « ملأ » فرعون ) بر بنى اسرائيل تحميل شده بود اطاعت اجبارى بود .\r\nعلى ( عليه السّلام ) در خطبهء « قاصعه » آنگاه كه محكوميّت بنى اسرائيل در چنگال فرعون و تسلّط ظالمانهء فرعون را شرح مىدهد با تعبير « بنده گرفتن » ذكر مىكند ، مىفرمايد :\r\nاتّخذتهم الفراعنة عبيدا فراعنه آنان را عبد خود قرار داده بودند .\r\nآنگاه اين بندگى را به اين صورت توضيح مىدهد :\r\nفساموهم العذاب و جرّعوهم المرار فلم تبرح الحال بهم من ذلّ الهلكة و قهر الغلبة لا يجدون حيلة فى امتناع و لا سبيلا الى دفاع .\r\nفراعنه آنها را تحت شكنجه قرار دادند ، جرعه‌هاى تلخ ، به آنها نوشانيدند ، در ذلّت\r\n\r\n\r\n\r\n\r\n","description":"","footnote":"\r\n( 1 ) . شعراء / 22 .\r\n( 2 ) . اعراف / 127 .\r\n( 3 ) . مؤمنون / 47 .\r\n","page_name":" 125 ","page_number":125},
  {"content":"\r\n\r\nهلاكت‌كننده و در مقهوريّت ناشى از سلطهء ظالمانهء دشمن بسر مىبردند و راهى براى خوددارى يا دفاع نداشتند .\r\nاز همه صريح‌تر و روشن‌تر مفاد آيهء كريمهء وعدهء خلافت الهى به اهل ايمان است كه مىفرمايد :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً  ( 1 ) .\r\nخداوند نويد داده به آنان كه ايمان آورده و شايسته عمل كرده‌اند كه آنها را خلافت زمين دهد آنچنان كه پيش از آنها به كسانى ديگر خلافت زمين داد ، دينى را كه خداوند براى آنها پسنديده است منتشر سازد و ترس آنها را تبديل به امنيّت نمايد .\r\nمرا عبادت كنند و چيزى را شريك من قرار ندهند .\r\nجملهء آخر اين آيه كه ناظر به اين است كه آنگاه كه حكومت حق و خلافت الهى برقرار مىشود اهل ايمان از قيد اطاعت هر جبّارى آزادند ، به اين صورت بيان شده كه تنها مرا عبادت مىكنند و شريكى براى من نمىسازند . از اين معلوم مىشود كه از نظر قرآن هر اطاعت امرى عبادت است ، اگر براى خدا باشد اطاعت خداست و اگر براى غير خدا باشد شرك به خداست .\r\nاين جمله عجيب است كه فرمانبرداريهاى اجبارى كه از نظر اخلاقى به هيچ وجه عبادت شمرده نمىشود از نظر اجتماعى عبادت شمرده مىشود . رسول اكرم فرمود :\r\nإذا بلغ بنو العاص ثلثين اتّخذوا مال اللّه دولا و عباد اللّه خولا و دين اللّه دخلا ( 2 ) .\r\nهرگاه اولاد عاص بن اميّه ( جدّ مروان حكم و اكثريّت خلفاى اموى ) به سى تن رسد ، مال خدا را ميان خود دست به دست مىكنند ، بندگان خدا را بندهء خود قرار مىدهند و دين خدا را مغشوش مىسازند .\r\n\r\n\r\n\r\n\r\n","description":"","footnote":"\r\n( 1 ) . نور / 55 .\r\n( 2 ) . شرح ابن ابى الحديد بر نهج البلاغه ، شرح خطبهء 128 .\r\n","page_name":" 126 ","page_number":126},
  {"content":"\r\n\r\nاشاره است به ظلم و استبداد امويان . بديهى است كه امويان نه مردم را به پرستش خود مىخواندند و نه آنها را مملوك و بردهء خود ساخته بودند ، بلكه استبداد و جبّاريّت خود را بر مردم تحميل كرده بودند . رسول خدا ( ص ) با آينده‌نگرى الهى خود ، اين وضع را نوعى شرك و رابطهء « ربّ و مربوبى » خواند .\r\n\r\nمرز توحيد و شرك\r\nمرز دقيق توحيد و شرك - چه توحيد و شرك نظرى و چه عملى - چيست ؟ چه نوع انديشه‌اى انديشهء توحيدى است و چه نوع انديشه‌اى انديشهء شركى ؟ چه نوع عملى عمل توحيدى است و چه نوع عملى عمل شركى ؟ آيا اعتقاد به موجودى غير خدا شرك است ( شرك ذاتى ) و لازمهء توحيد ذاتى اين است كه به موجوديّت هيچ چيز غير از خدا - و لو به عنوان آفريدهء او - اعتقاد نداشته باشيم ( نوعى وحدت وجود ) ؟\r\nبديهى است كه مخلوق خدا فعل خداست ، فعل خدا خود شأنى از شئون اوست و ثانى او و در قبال او نيست . مخلوقات خداوند تجلّيات فيّاضيّت او هستند . اعتقاد به وجود مخلوق از آن جهت كه مخلوق است متمّم و مكمّل اعتقاد به توحيد است نه ضدّ توحيد . پس مرز توحيد و شرك ، وجود داشتن و وجود نداشتن شىء ديگر - هر چند مخلوق خود او - نيست .\r\nآيا اعتقاد به نقش مخلوقات در تأثير و تأثّر و سببيّت و مسبّبيّت ، شرك است ( شرك در خالقيّت و فاعليّت ) ؟ و آيا لازمهء توحيد افعالى اين است كه نظام سببى و مسبّبى جهان را انكار كنيم و هر اثرى را مستقيما و بلاواسطه از خدا بدانيم و براى اسباب هيچ نقشى قائل نباشيم ؟ مثلا معتقد باشيم كه آتش نقشى در سوزانيدن و آب در سيراب كردن و باران در رويانيدن و دوا در بهبود بخشيدن ندارد ، خداست كه مستقيما مىسوزاند و مستقيما سيراب مىسازد و مستقيما مىروياند و مستقيما بهبود مىبخشد ، بود و نبود اين عوامل ، يكسان است ، چيزى كه هست عادت خدا بر اين است كه كارهاى خود را در حضور اين امور انجام دهد . مثلا اگر انسانى عادتش بر اين باشد كه هميشه در حالى كه كلاه بر سر دارد نامه بنويسد ، بود و نبود كلاه در نوشتن نامه تأثيرى ندارد ، ولى نويسندهء نامه نمىخواهد با نبود كلاه نامه‌اى بنويسد . مطابق اين نظريّه ، بود و نبود امورى كه عوامل و اسباب ناميده مىشوند از اين قبيل است و اگر\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nغير از اين قائل بشويم ، براى خدا شريك بلكه شريكها در فاعليّت قائل شده‌ايم ( نظريّهء اشاعره و جبريّون ) .\r\nاين نظريّه نيز صحيح نيست . همچنانكه اعتقاد به وجود مخلوق ، مساوى با شرك ذاتى و اعتقاد به خداى دوّم و وجود قطبى در مقابل خدا نيست بلكه مكمّل و متمّم اعتقاد به وجود خداى يگانه است ، اعتقاد به تأثير و سببيّت و نقش داشتن مخلوقات در نظام جهان نيز - با توجّه به اينكه همانطور كه موجودات استقلال در ذات ندارند استقلال در تأثير هم ندارند ، موجودند به وجود او و مؤثّرند به تأثير او - شرك در خالقيّت نيست بلكه متمّم و مكمّل اعتقاد به خالقيّت خداوند است . آرى ، اگر براى مخلوقات از نظر تأثير ، استقلال و تفويض قائل بشويم و چنين بينديشيم كه نسبت خداوند به جهان ، نسبت صنعتگر است به صنعت ( مثلا سازندهء اتومبيل و اتومبيل ) كه صنعت در پيدايش خود نيازمند به صنعتگر است ولى پس از آنكه ساخته شد كار خود را طبق مكانيسم خود ادامه مىدهد ، صنعتگر در ساختن صنعت نقش دارد نه در كاركرد مصنوع پس از ساخته شدن ، اگر سازندهء اتومبيل هم بميرد اتومبيل به كار خود ادامه مىدهد ، اگر چنين بينديشيم كه عوامل جهان - آب ، باران ، برق ، حرارت ، خاك ، گياه ، حيوان ، انسان و غيره - نسبتشان با خداوند چنين نسبتى است ( چنان كه معتزله احيانا چنين نظرى داده‌اند ) قطعا شرك است . مخلوق ، در حدوث و بقا نيازمند به خالق است ، در بقا و در تأثير همان اندازه نيازمند است كه در حدوث . جهان عين فيض ، عين تعلّق ، عين ارتباط ، عين وابستگى و عين « از اويى » است ، از اين‌رو تأثير و سببيّت اشياء ، عين تأثير و سببيّت خداوند است ، خلّاقيّت قوّه‌ها و نيروهاى جهان - اعمّ از انسان و غير انسان - عين خلّاقيّت خداوند و بسط فاعليّت اوست ، بلكه اعتقاد به اينكه نقش داشتن اشياء در كار عالم شرك است ، شرك است ، زيرا اين اعتقاد ناشى از اين نظر است كه ناآگاهانه براى ذات موجودات ، استقلالى در مقابل ذات حق قائل شده‌ايم و از اين‌رو اگر موجودات نقشى در تأثير داشته باشند تأثيرات به قطبهاى ديگر نسبت داده شده است . پس مرز توحيد و شرك اين نيست كه براى غير خداوند نقشى در تأثيرات و سببيّتها قائل بشويم يا نشويم .\r\nآيا مرز توحيد و شرك اعتقاد به قدرت و تأثير ما فوق الطّبيعى است ؟ يعنى اعتقاد به قدرت ما فوق قوانين عادى طبيعت براى يك موجود ، اعمّ از فرشته يا انسان ( مثلا پيغمبر يا امام ) ، شرك است امّا اعتقاد به قدرت و تأثير در حدّ معمولى و متعارف ، شرك\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nنيست . و همچنين اعتقاد به قدرت و تأثير انسان از دنيا رفته نيز شرك است ، زيرا انسان مرده جماد است و از نظر قوانين طبيعى ، جماد نه شعور دارد نه قدرت و نه اراده ، پس اعتقاد به درك داشتن مرده و سلام كردن به او و تعظيم كردن و احترام كردن او و خواندن و ندا كردن او و چيز خواستن از او شرك است ، زيرا مستلزم اعتقاد به نيروى ما وراء الطّبيعى براى غير خداست . و همچنين اعتقاد به تأثيرات مرموز و ناشناخته براى اشياء ، مسألهء اعتقاد به تأثير داشتن يك خاك بخصوص در شفاى بيمارى و يا تأثير داشتن مكان مخصوص براى استجابت دعا شرك است ، زيرا مستلزم اعتقاد به نيروى ما وراء الطّبيعى در يك شىء است ، چه ، هر چه كه طبيعى است ، شناختنى و آزمودنى و حس‌كردنى و لمس‌كردنى است . علىهذا اعتقاد به مطلق تأثيرات براى اشياء شرك نيست ( آنچنان كه اشاعره پنداشته‌اند ) بلكه اعتقاد به تأثيرات ما فوق الطّبيعى براى اشياء شرك است . پس هستى تقسيم مىشود به دو بخش : طبيعت و ما وراء طبيعت . ما وراء الطّبيعه قلمرو اختصاصى خداوند است و طبيعت قلمرو اختصاصى مخلوق او و يا قلمرو مشترك خدا و مخلوقات است . يك سلسله كارها جنبهء ما وراء الطّبيعى دارد از قبيل احياء ( زنده كردن ) و اماته ( ميراندن ) ، روزى دادن و امثال اينها و باقى ، كارهاى عادى و معمولى است . كارهاى فوق معمولى قلمرو اختصاصى خداست و باقى ، قلمرو مخلوقات او . اين از جنبهء توحيد نظرى .\r\nامّا از جنبهء توحيد عملى هر نوع توجّه معنوى به غير خداوند - يعنى توجّهى كه از طريق چهره و زبان توجّه‌كننده و چهره و گوش ظاهرى شخص مورد توجّه نباشد بلكه توجّه‌كننده بخواهد نوعى رابطهء قلبى و معنوى ميان خود و طرف مقابل برقرار كند و او را بخواند و متوجّه خود سازد و به او توسّل جويد و از او اجابت بخواهد - همهء اينها شرك و پرستش غير خداست ، چون عبادت جز اينها چيزى نيست و عبادت غير خدا به حكم عقل و ضرورت شرع جايز نيست و مستلزم خروج از اسلام است . بعلاوه انجام اين گونه مراسم ، گذشته از اينكه انجام مراسم عملى عبادت است براى غير خدا و عين اعمالى است كه مشركان براى بتها انجام مىدادند ، مستلزم اعتقاد به نيروى ما وراء الطّبيعى براى شخصيّت مورد توجّه ( پيغمبر يا امام ) است ( نظريّهء وهّابيان و وهّابىمآبان عصر ما ) .\r\nاين نظريّه در زمان ما تا حدّى شيوع يافته و در ميان يك قشر بالخصوص علامت روشنفكرى شمرده مىشود .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nولى با توجّه به موازين توحيدى ، اين نظريّه از لحاظ توحيد ذاتى در حدّ نظريّهء اشاعره شرك‌آلود است و از نظر توحيد در خالقيّت و فاعليّت ، يكى از شرك‌آميزترين نظريّه‌هاست .\r\nقبلا در ردّ نظريّهء اشاعره گفتيم كه اشاعره از اشياء ، نفى تأثير و سببيّت كرده‌اند به حساب اينكه اعتقاد به تأثير و سببيّت اشياء مستلزم اعتقاد به قطبها و منشأها در مقابل خداست ، و گفتيم اشياء آنگاه به صورت قطبها در مقابل خداوند در مىآيند كه در ذات ، استقلال داشته باشند . از اينجا معلوم مىشود اشاعره ناآگاهانه نوعى استقلال ذاتى كه مستلزم شرك ذاتى است براى اشياء قائل بوده‌اند امّا از آن غافل بوده‌اند و خواسته‌اند با نفى اثر از اشياء ، توحيد در خالقيّت را تثبيت نمايند ، لهذا در همان حال كه شرك در خالقيّت را نفى كرده‌اند ، ناآگاهانه نوعى شرك در ذات را تأييد كرده‌اند .\r\nعين اين ايراد بر نظريّهء وهّابىمآبان وارد است . اينها نيز ناآگاهانه به نوعى استقلال ذاتى در اشياء قائل شده‌اند و از اين‌رو نقش ما فوق حدّ عوامل معمولى داشتن را مستلزم اعتقاد به قطبى و قدرتى در مقابل خدا دانسته‌اند ، غافل از آنكه موجودى كه به تمام هويّتش وابسته به ارادهء حقّ است و هيچ حيثيّت مستقل از خود ندارد ، تأثير ما فوق الطّبيعى او مانند تأثير طبيعى او پيش از آنكه به خودش مستند باشد ، مستند به حقّ است و او جز مجرايى براى مرور فيض حق به اشياء نيست . آيا واسطهء فيض وحى و علم بودن جبرئيل و واسطهء رزق بودن ميكائيل و واسطهء احياء بودن اسرافيل و واسطهء قبض ارواح بودن ملك الموت شرك است ؟\r\nاز نظر توحيد در خالقيّت ، اين نظريّه بدترين انواع شرك است ، زيرا به نوعى تقسيم كار ميان خالق و مخلوق قائل شده است ، كارهاى ما وراء الطّبيعى را قلمرو اختصاصى خدا و كارهاى طبيعى را قلمرو اختصاصى مخلوقات خدا يا قلمرو اشتراكى خدا و مخلوق قرار داده است . قلمرو اختصاصى براى مخلوق قائل شدن عين شرك در فاعليّت است ، همچنانكه قلمرو اشتراكى قائل شدن نيز نوعى ديگر از شرك در فاعليّت است .\r\nبر خلاف تصوّر رايج ، وهّابيگرى تنها يك نظريّهء ضدّ امامت نيست ، بلكه پيش از آنكه ضدّ امامت باشد ضدّ توحيد و ضدّ انسان است . از آن جهت ضدّ توحيد است كه به تقسيم كار ميان خالق و مخلوق قائل است و بعلاوه به يك نوع شرك ذاتى خفىّ قائل\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاست كه توضيح داده شد ، و از آن جهت ضدّ انسان است كه استعداد انسانى انسان را - كه او را از ملائك برتر ساخته و به نصّ قرآن مجيد « خليفة اللّه » است و ملائك مأمور سجده به او - درك نمىكند و او را در حدّ يك حيوان طبيعى تنزّل مىدهد .\r\nبعلاوه تفكيك ميان مرده و زنده به اين شكل كه مردگان حتّى در جهان ديگر زنده نيستند و تمام شخصيّت انسان بدن اوست كه به صورت جماد در مىآيد ، يك انديشهء مادّى و ضدّ الهى است و ما در آينده در بحث معاد دربارهء اين مطلب بحث خواهيم كرد .\r\nتفكيك ميان اثر مجهول و مرموز ناشناخته و آثار معلوم و شناخته شده ، و اوّلى را بر خلاف دوّمى ما وراء الطّبيعى دانستن ، نوعى ديگر از شرك است .\r\nاينجاست كه به معنى سخن رسول اكرم پى مىبريم كه فرمود : « راه يافتن شرك در انديشه‌ها و عقايد آنچنان آهسته و بىسر و صدا و بىخبر است كه راه رفتن مورچهء سياه در شب تاريك بر روى سنگ سخت » .\r\nحقيقت اين است كه مرز توحيد و شرك در رابطهء خدا و انسان و جهان ، « از اويى » و « به سوى اويى » است . مرز توحيد و شرك در توحيد نظرى « از اويى » است ( انّا للّه ) . هر حقيقتى و هر موجودى مادام كه او را در ذات و صفات و افعال ، با خصلت و هويّت « از اويى » بشناسيم ، او را درست و مطابق با واقع و با ديد توحيدى شناخته‌ايم ، خواه آن شىء داراى يك اثر يا چند اثر باشد يا نباشد و خواه آنكه آن آثار جنبهء ما فوق الطّبيعى داشته باشد يا نداشته باشد ، زيرا خدا تنها خداى ما وراء الطّبيعه ، خداى آسمان ، خداى ملكوت و جبروت نيست ، خداى همهء جهان است ، او به طبيعت همان اندازه نزديك است و معيّت و قيّوميّت دارد كه به ما وراء الطّبيعه ، و جنبهء ما وراء الطّبيعه‌اى داشتن يك موجود به او جنبهء خدايى نمىدهد .\r\nقبلا گفتيم كه جهان از نظر جهان‌بينى اسلامى ماهيّت « از اويى » دارد . قرآن كريم در آيات متعدّدى عمليّات اعجازآميز از قبيل مرده زنده كردن و كور مادر زاد شفا دادن به برخى پيامبران نسبت مىدهد ، امّا همراه آن نسبتها كلمهء « باذنه » را اضافه مىكند . اين كلمه نمايشگر ماهيّت « از اويى » اين كارهاست كه كسى نپندارد انبياء از خود استقلالى دارند . پس مرز توحيد نظرى و شرك نظرى « از اويى » است . اعتقاد به وجود موجودى كه موجوديّتش « از او » نباشد ، شرك است . اعتقاد به تأثير موجودى كه مؤثّريّتش « از او » نباشد ، بازهم شرك است ، خواه اثر ، اثر ما فوق الطّبيعى باشد مثل خلقت همهء آسمانها و زمينها و يا يك اثر كوچك بىاهمّيّت باشد مثل زيرورو شدن يك برگ .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمرز توحيد و شرك در توحيد عملى « به سوى اويى » است ( انّا اليه راجعون ) . توجّه به هر موجود - اعمّ از توجّه ظاهرى و معنوى - هرگاه به صورت توجّه به يك راه براى رفتن به سوى حق باشد و نه يك مقصد ، توجّه به خداست . در هر حركت و مسير ، توجّه به راه از آن جهت كه راه است و توجّه به علامتها و فلشها و نشانه‌هاى راه براى گم نشدن و دور نيفتادن از مقصد از آن جهت كه اينها علامتها و نشانه‌ها و فلشها هستند ، « به سوى مقصد » بودن و « به سوى مقصد رفتن » است .\r\nانبياء و اولياء راههاى خدا هستند : « انتم السّبيل الأعظم و الصّراط الأقوم » ( 1 ) .\r\nآنان علامتها و نشانه‌هاى سير الى اللّه هستند : « و اعلام العباده و منارا فى بلاده و ادلّاء على صراطه » ( 2 ) .\r\nهاديان و راهنمايان به سوى حق مىباشند : « . . . الدّعاة الى اللّه و الادلّاء على مرضاة اللّه » ( 3 ) .\r\nپس مسأله اين نيست كه توسّل و زيارت و خواندن اولياء و انتظار كارى ما فوق الطّبيعى از آنها شرك است ، مسأله چيز ديگر است . اوّلا بايد بدانيم انبياء و اولياء چنين صعودى در مراتب قرب الهى كرده‌اند كه از ناحيهء حق تا اين حد مورد موهبت واقع شده باشند يا نه ؟ از قرآن كريم استفاده مىشود كه خداوند به پاره‌اى از بندگان خود چنين مقامات و درجاتى عنايت كرده است ( 4 ) .\r\nمسألهء ديگر اين است كه آيا مردمى كه توسّلات پيدا مىكنند و به زيارت مىروند و حاجت مىخواهند ، از نظر توحيدى درك صحيحى دارند يا ندارند ؟ آيا واقعا با نظر « به سوى اويى » به زيارت مىروند يا با فراموشى « او » و مقصد قرار دادن شخص زيارت شده ؟ كه بدون شك اكثريّت مردم با چنان توجّه غريزى به زيارت مىروند .\r\nممكن است اقليّتى هم باشند كه فاقد درك توحيدى - و لو در حدّ غريزى - باشند . به آنها بايد توحيد آموخت نه آنكه زيارت را شرك دانست .\r\nمسألهء سوّم اين است كه اقوال و افعالى كه حكايت‌گر تسبيح و تكبير و تحميد است و ستايش ذات كامل على الاطلاق و غنّى على الاطلاق است ، در مورد غير خدا شرك است . سبّوح مطلق و منزّه مطلق از هر نقص و كاستى اوست ، بزرگ مطلق\r\n\r\n\r\n\r\n\r\n","description":"","footnote":"\r\n( 1 ) و 2 و 3 . از فقرات زيارت جامعهء كبيره .\r\n( 4 ) . رجوع شود به رسالهء ولاءها و ولايتها از مؤلّف .\r\n","page_name":" 132 ","page_number":132},
  {"content":"\r\n\r\nاوست ، آنكه همهء ستايشها منحصرا به او بر مىگردد اوست ، آنكه همهء حولها و قوّه‌ها قائم به اوست ذات اوست . اين گونه توصيفها - چه به صورت قولى و چه به صورت عملى - براى غير خدا شرك است . ما قبلا دربارهء اينكه چه نوع كارى عبادت است بحث كرده‌ايم .\r\n\r\nصدق و اخلاص\r\nخداشناسى خود به خود بر روى تمام شخصيّت و روحيّه و اخلاق و اعمال بشر اثر مىگذارد . اندازهء اين تأثير به درجهء ايمان بستگى دارد . هر اندازه ايمان انسان قوىتر و شديدتر باشد ، نفوذ خداشناسى در وجود انسان بيشتر مىگردد و شخصيّت آدمى را بيشتر تحت سيطرهء خود قرار مىدهد .\r\nتأثير و نفوذ خداشناسى در انسان مراتب و درجات دارد و تفاوت انسانها از نظر كمال انسانى و قرب به خداوند به اين درجات بستگى دارد و همهء اينها « صدق » و « اخلاص » ناميده مىشود ، يعنى همهء اين درجات ، درجات صدق و اخلاص است .\r\nتوضيح اينكه : قبلا گفتيم آنگاه كه به خدا رو مىآوريم و او را عبادت مىكنيم چنين ابراز مىداريم كه تنها مستحقّ اطاعت ، ذات احديّت است و من در مقابل او تسليم محض هستم . اين گونه ايستادن و ابراز داشتن ، عبادت است و جز براى خدا جايز نيست ، ولى اين اظهار و ابراز ما تا چه اندازه داراى « صدق » است ، يعنى ما در عمل تا چه اندازه قيد تسليم در برابر غير خدا را رها كرده‌ايم و در مقابل ذات او تسليم محض هستيم ، اين جهت به درجهء ايمان ما بستگى دارد .\r\nمسلّما همهء افراد از نظر صدق و اخلاص در يك درجه نيستند . برخى تا اين حدّ پيش مىروند كه عملا جز امر خدا بر وجود آنها حاكم نيست ، از درون و برون فرماندهى جز خدا ندارند ، نه هواى نفس و تمايلات نفسانى مىتواند آنها را از اين سو به آن سو بكشاند و نه يك انسان ديگر مىتواند آنان را مسخّر فرمان خويش سازد ، به تمايلات نفسانى آن اندازه اجازهء فعّاليّت مىدهند كه موافق رضاى خدا باشد - و البتّه رضاى خدا همان راهى است كه انسان را به كمال واقعى خود مىرساند - و فرمان انسانهاى ديگر را از قبيل پدر و مادر و معلّم و غيره براى رضاى خدا و در حدود اجازهء خدا انجام مىدهند . برخى از اين پيشتر مىروند و مطلوب و محبوبى جز خدا ندارند ،\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nخداوند محبوب و معشوق اصلى آنها قرار مىگيرد و خلق خدا را به حكم اينكه « هر كس چيزى را دوست بدارد آثار آن چيز و نشانه‌ها و يادگارهاى آن چيز را نيز دوست مىدارد » از آن جهت دوست مىدارند كه آثار و مخلوقات الهى و آيات و نشانه‌ها و يادگارها و يادآورهاى خدا مىباشند . برخى پا را از اين هم فراتر مىگذارند و جز او و جلوه‌هاى او چيزى نمىبينند ، يعنى او را در همه چيز مىبينند ، همه چيز در حكم آيينه و همهء جهان يك « آيينه خانه » مىشود كه به هر سو بنگرند او را و جلوهء او را مىبينند ، زبان حالشان اين مىشود كه :\r\nبه صحرا بنگرم صحرا تو بينم * به دريا بنگرم دريا تو بينم به هر جا بنگرم كوه و در و دشت * نشان از روى زيباى تو بينم على ( عليه السّلام ) فرمود :\r\n« هيچ چيزى را نديدم مگر آنكه قبل از او و با او خدا را ديدم . » ( 1 )\r\nيك نفر عبادتگر آنچه را در حال عبادت با خداى خويش در ميان مىگذارد ، در متن زندگى آن را پياده مىكند و به مرحلهء « صدق » در مىآورد .\r\nعبادت براى يك عبادتگر واقعى « پيمان » است و صحنهء زندگى وفاى پيمان است . اين پيمان مشتمل بر دو شرط اصلى است : يكى رهايى و آزادى از حكومت و اطاعت غير خدا - اعمّ از هواى نفس و مطامع نفسانى و از موجودات و اشياء و اشخاص - و ديگر تسليم محض در مقابل آنچه خدا به آن امر مىكند و به آن راضى است و آن را دوست مىدارد .\r\nعبادت واقعى براى عبادتگر عامل بزرگ و اساسى تربيت و پرورش روحى اوست . عبادت ، براى عبادتگر درس است ، درس وارستگى ، آزادمنشى ، فداكارى ، محبّت خدا ، محبّت خلق خدا ، محبّت امر خدا ، همبستگى و دوستى اهل حق ، احسان و خدمت به خلق ، و . . .\r\nاز آنچه توضيح داديم روشن شد كه توحيد اسلامى ، هيچ انگيزه‌اى غير خدا را\r\n\r\n\r\n\r\n\r\n","description":"","footnote":"\r\n( 1 ) . علم اليقين فيض ، ج 1 / ص 49 .\r\n","page_name":" 134 ","page_number":134},
  {"content":"\r\n\r\nنمىپذيرد . واقعيّت تكاملى انسان و واقعيّت تكاملى جهان ، واقعيّت « به سوى اويى » است ، هر چه رو به آن سو ندارد باطل و بر ضدّ مسير تكاملى خلقت است . از نظر اسلام همچنانكه كار خود را بايد براى خدا كرد ، كار خلق را نيز بايد براى خدا كرد . اينكه گفته مىشود كار براى خدا يعنى كار براى خلق ، راه خدا و خلق يكى است و براى خدا يعنى براى خلق ، و گرنه كار براى خدا منهاى خلق آخوند بازى و صوفيگرى است ، سخن نادرستى است . از نظر اسلام راه ، راه خداست ، و بس ، و مقصد خداست نه چيز ديگر ، امّا راه خدا از ميان خلق مىگذرد . كار براى خود كردن نفس‌پرستى است ، كار براى خلق كردن بت‌پرستى است ، كار براى خدا و براى خلق كردن شرك و دوگانه‌پرستى است ، كار خود و كار خلق براى خدا كردن توحيد و خداپرستى است . در روش توحيدى اسلامى كارها بايد به نام خدا آغاز شود . آغاز كردن كار به نام خلق بت‌پرستى است و به نام خدا و خلق شرك و بت‌پرستى است و تنها به نام خدا توحيد و يگانه‌پرستى است .\r\nاز قرآن مجيد در مورد « اخلاص » نكتهء جالبى استفاده مىشود و آن اينكه مخلص بودن ( به كسر لام ) غير از مخلص بودن ( به فتح لام ) است . مخلص بودن ( به كسر لام ) يعنى در عمل اخلاص ورزيدن ، عمل را پاك و خالص براى خدا انجام دادن .\r\nامّا مخلص بودن ( به فتح لام ) يعنى پاك و خالص شده براى خدا . بديهى است كه پاك و خالص كردن عمل ، چيزى است و پاك و خالص بودن به تمام وجود ، چيز ديگر است .\r\n\r\nوحدت و يگانگى جهان\r\nآيا جهان ( طبيعت مخلوقات مكانى و زمانى خدا ) در مجموع خود يك « واحد » حقيقى است ؟ آيا لازمهء توحيد ، يعنى يگانگى خدا در ذات و صفات و فاعليّت ، اين است كه خلقت در مجموع خود از نوعى يگانگى برخوردار باشد ؟\r\nاگر همهء جهان در حكم يك واحد مرتبط است ، اين ارتباط به چه شكل است ؟ آيا از نوع ارتباط اجزاى يك ماشين است كه صرفا يك پيوند عرضى و مصنوعى است و يا از نوع ارتباط اعضاى يك اندام است با اندام ؟ به عبارت ديگر ، آيا ارتباط اجزاى جهان با جهان ارتباط مكانيكى است يا ارگانيكى ؟\r\nما در جلد پنجم اصول فلسفه دربارهء اين مطلب كه وحدت جهان چه نوع وحدتى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاست بحث كرده‌ايم . همچنانكه در كتاب عدل الهى نيز دربارهء اينكه طبيعت يك « كلّ تجزيه‌ناپذير » است و نبودن يك جزء از طبيعت مساوى است با نبودن كلّ ، و برداشتن آنچه به اصطلاح « شرور » ناميده مىشود از طبيعت ، مساوى است با نيستى تمام طبيعت ، سخن گفته‌ايم . فلاسفهء جديد بالاخص فيلسوف بزرگ آلمان « هگل » اصل « اندام‌وارگى » را - يعنى اينكه رابطهء اجزاى طبيعت با كلّ ، رابطهء عضو با اندام است - تأييد كرده‌اند . هگل روى اصولى به اثبات اين مطلب مىپردازد كه قبول آنها متوقّف است بر قبول همهء اصول فلسفهء او . پيروان مادّى هگل ، يعنى طرفداران ماترياليسم ديالكتيك نيز اين اصل را از هگل گرفته و تحت عنوان « اصل تأثير متقابل » يا « اصل ارتباط همگانى اشياء » يا « اصل همبستگى تضادها » به شدّت از آن دفاع مىكنند و مدّعى هستند كه رابطهء جزء با كلّ در طبيعت ، رابطهء ارگانيكى است نه مكانيكى ، ولى آنجا كه در مقام اثبات برمىآيند جز رابطهء مكانيكى را نمىتوانند اثبات كنند . حقيقت اين است كه روى اصول فلسفهء مادّى ، اثبات اينكه جهان در كلّ خود به منزلهء يك اندام است و رابطهء اجزاء با كلّ ، رابطهء عضو با اندام است غير قابل اثبات است . فلاسفهء الهى كه از قديم الايّام ادّعا كرده‌اند جهان « انسان كبير » است و انسان « عالم صغير » ، به چنين رابطه‌اى نظر داشته‌اند . در ميان فلاسفهء اسلامى ، « اخوان الصّفا » بيش از ساير فلاسفه بر اين موضوع اصرار داشته‌اند . عرفا نيز به نوبهء خود بيش از حكما و فلاسفه به جهان و هستى به چشم وحدت مىنگرند . از نظر عرفا تمام خلقت و كائنات « جلوهء واحد » شاهد ازلى است .\r\nعكس روى تو چو در آينهء جام افتاد * عارف از پرتو مى در طمع خام افتاد حسن روى تو به « يك جلوه » كه در آينه كرد * اينهمه نقش در آيينهء اوهام افتاد عرفا ما سوى را « فيض مقدّس » مىنامند و در مقام تمثيل مىگويند فيض مقدّس مانند مخروط است كه از جهت « رأس » يعنى از جهت ارتباط با ذات حقّ ، بسيط محض است و از جهت قاعده ، ممتدّ و منبسط .\r\nما در اينجا به هيچ‌يك از بياناتى كه فلاسفه يا عرفا كرده‌اند نمىپردازيم ، مطلب را از آن جهت كه به مباحث گذشتهء ما ارتباط دارد تعقيب مىكنيم . در گذشته گفتيم كه جهان واقعيّت « از اويى » و « به سوى اويى » دارد . از طرفى در محلّ خود ثابت است كه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nجهان يك واقعيّت متحرّك و سيّال نيست ، بلكه عين حركت و سيلان است ( 1 ) . از طرف ديگر در مباحث حركت اين نكته به ثبوت رسيده است كه وحدت مبدأ و وحدت منتهى و وحدت مسير ، به حركتها نوعى وحدت و يگانگى مىبخشد . پس نظر به اينكه كلّ جهان از يك مبدأ و به سوى يك مقصد و در يك مسير تكاملى روان است ، خواه ناخواه جهان از نوعى وحدت و يگانگى برخوردار است .\r\n\r\nغيب و شهادت\r\nجهان‌بينى توحيدى اسلامى ، جهان را مجموعى از غيب و شهادت مىداند ، يعنى جهان را تقسيم مىكند به دو بخش : جهان غيب و جهان شهادت . در خود قرآن كريم مكرّر از غيب و شهادت ، خصوصا از غيب ، ياد شده است . ايمان به « غيب » ركن ايمان اسلامى است :\r\n الَّذِينَ يُؤْمِنُونَ بِالْغَيْبِ  ( 2 ) .\r\nآنان كه به غيب ايمان مىآورند .\r\n وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ  ( 3 ) .\r\nخزائن غيب نزد اوست و جز او كسى به آنها آگاه نيست .\r\nغيب يعنى نهان . غيب يا نهان دو گونه است : نسبى و مطلق . غيب نسبى يعنى چيزى كه از حواسّ يك نفر به علّت دور بودن او از آن يا علّتى نظير اين ، نهان است ، مثلا براى كسى كه در تهران است ، تهران شهادت است و اصفهان غيب است ، امّا براى كسى كه در اصفهان است ، اصفهان شهادت است و تهران غيب است .\r\n\r\n\r\n\r\n\r\n","description":"","footnote":"\r\n( 1 ) . اينكه جهان طبيعت عين حركت و سيلان است ، حقيقتى است كه تنها در فلسفهء اسلامى اثبات شده است . برخى سيستمهاى غربى نيز چنين ادّعايى دارند ولى قادر به اثبات آن نيستند . تحقيق بيشتر را از مقالهء « تضادّ و حركت در فلسفهء اسلامى » از مجموعهء مقالات فلسفى اثر مؤلّف جستجو كنيد .\r\n( 2 ) . بقره / 3 .\r\n( 3 ) . انعام / 59 .\r\n","page_name":" 137 ","page_number":137},
  {"content":"\r\n\r\nدر قرآن كريم در مواردى كلمهء غيب به همين مفهوم نسبى آمده است ، مثل آنجا كه مىفرمايد :\r\n تِلْكَ مِنْ أَنْباءِ الْغَيْبِ نُوحِيها إِلَيْكَ  ( 1 ) .\r\nاينها از جمله خبرهاى غيب است كه بر تو وحى مىكنيم .\r\nبديهى است كه قصص گذشتگان براى مردم اين زمان غيب است ، امّا براى خود آنها شهادت است .\r\nولى در مواردى ديگر قرآن كريم كلمهء غيب را به حقايقى اطلاق مىكند كه « ناديدنى » است . فرق است ميان واقعيّتى كه قابل حسّ و لمس باشد ولى به علّت دورى يا مانع ، ديده نشود - آنچنان كه اصفهان از كسانى كه در تهران هستند نهان است - و ميان واقعيّتهايى كه به علّت نامحدودى و غير مادّى بودن ، قابل احساس به حواسّ ظاهره نيست و به اين اعتبار نهان است . بديهى است آنجا كه قرآن مؤمنان را توصيف مىكند كه به « غيب » ايمان دارند ، مقصود غيب نسبى نيست ، به غيب نسبى همهء مردم - اعمّ از كافر و مؤمن - ايمان و اعتراف دارند . همچنين آنجا كه مىفرمايد : «  وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ  » كه اطّلاع بر غيب را منحصر به ذات حق مىكند ، مقصود غيب مطلق است و با غيب نسبى سازگار نيست . آنجا كه غيب و شهادت با يكديگر ذكر مىشوند ، مثلا مىفرمايد : «  عالِمُ الْغَيْبِ وَ الشَّهادَةِ هُوَ الرَّحْمنُ الرَّحِيمُ  » ( 2 ) او داناى نهان و پيداست ، او بخشنده و مهربان است ، يعنى داناى محسوس و نامحسوس است ، باز ناظر به غيب ناديدنى است نه غيب نسبى .\r\nرابطهء اين دو جهان ( جهان غيب و جهان شهادت ) چگونه است ؟ آيا جهان محسوس مرزى دارد و وراى اين مرز جهان غيب است ؟ مثلا از اينجا تا پشت بام آسمان ، جهان شهادت است و از آن به بعد جهان غيب است ؟ بديهى است كه اين گونه تصوّرات ، عاميانه است . با اين فرض كه مرزى جسمانى دو جهان را از هم جدا كند ، هر دو جا شهادت و هر دو جهان جسمانى و مادّى خواهد بود رابطهء غيب و\r\n\r\n\r\n\r\n\r\n","description":"","footnote":"\r\n( 1 ) . هود / 49 .\r\n( 2 ) . حشر / 22 .\r\n","page_name":" 138 ","page_number":138},
  {"content":"\r\n\r\nشهادت را با تعبيرى مادّى و جسمانى نمىتوان توضيح داد . حدّ اكثر تعبيرى كه مطلب را به ذهن نزديك كند اين است كه بگوييم شبيه رابطهء اصل و فرع يا شخص و سايه است ، يعنى اين جهان به منزلهء انعكاسى از آن جهان است . از قرآن چنين استنباط مىشود كه هر چه در اين جهان است « وجود تنزّل‌يافتهء » موجودات جهان ديگر است .\r\nآنچه در آيهء سابق الذّكر ، « مفاتح » ناميده شده در آيهء ديگر « خزائن » ناميده شده است :\r\n وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  ( 1 ) .\r\nهيچ چيزى نيست مگر آنكه خزانه‌ها و اصلهاى آن نزد ماست . از آن فرود نمىآوريم مگر به اندازهء معيّن .\r\nبه اين حساب است كه قرآن همه چيز ، حتّى اشيائى نظير سنگ و آهن را « نازل شده » تلقّى مىكند :\r\n وَ أَنْزَلْنَا الْحَدِيدَ  ( 2 ) .\r\nما آهن را فرود آورديم .\r\nبديهى است كه منظور اين نيست كه همهء اشياء و از آن جمله آن را از مكانى به مكانى ديگر انتقال داده‌ايم . آرى ، آنچه در اين جهان است « حقيقت » و « اصل » و « كنه » آن در جهانى ديگر است كه جهان غيب است و آنچه در آن جهان است « رقيقه » اش ، « ظلّ » و « سايه » اش ، مرتبهء تنزّل يافته‌اش در اين جهان است ( 3 ) .\r\nچرخ با اين اختران ، نغز و خوش و زيباستى * صورتى در زير دارد آنچه در بالاستى صورت زيرين اگر با نردبان معرفت * بر رود بالا همى با اصل خود يكتاستى صورت عقلى كه بىپايان و جاويدان بود * با همه و بىهمه مجموعه و يكتاستى اين سخن را در نيابد هيچ فهم ظاهرى * گر أبو نصرستى و گر بوعلى سيناستى\r\n\r\n\r\n\r\n\r\n","description":"","footnote":"\r\n( 1 ) . حجر / 21 .\r\n( 2 ) . حديد / 25 .\r\n( 3 ) . رجوع شود به تفسير الميزان ( متن عربى ) : ج 7 / ذيل آيهء 59 سورهء انعام .\r\n","page_name":" 139 ","page_number":139},
  {"content":"\r\n\r\nقرآن همچنانكه تحت عنوان « غيب » نوعى ايمان و بينش را دربارهء هستى عرضه مىدارد و لازم مىشمارد ، احيانا تحت عناوين ديگر اين مطلب را بيان مىكند ، از قبيل ايمان به « ملائكه » يا ايمان به رسالت رسل ( ايمان به وحى ) :\r\n آمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ  ( 1 ) .\r\nپيامبر و مؤمنان به آنچه بر پيامبر فرود آمده ايمان دارند . همه ايمان دارند به خدا و فرشتگانش و كتابهايش و فرستادگانش .\r\n وَ مَنْ يَكْفُرْ بِاللَّهِ وَ مَلائِكَتِهِ وَ كُتُبِهِ وَ رُسُلِهِ وَ الْيَوْمِ الْآخِرِ فَقَدْ ضَلَّ ضَلالًا بَعِيداً  ( 2 ) .\r\nآن كس كه به خدا و فرشتگانش و كتابهايش و پيامبرانش و روز بازپسين كفر بورزد گمراه شده ، گمراه شدن دورى .\r\nدر اين دو آيه ، ايمان به كتابهاى خدا مستقلّا ذكر شده است . اگر مقصود از اين كتابها ، كتابهاى آسمانى بود كه بر پيامبران نازل شده است ، همان ايمان به رسل كافى بود . اين قرينه است كه مقصود از اين كتابها حقايقى از نوعى ديگر است كه از نوع دفتر و ورقه نيست . در خود قرآن مكرّر از حقايقى نهانى و غيبى با نام « كتاب مبين » ، « لوح محفوظ » ، « امّ الكتاب » ، « كتاب مرقوم » و « كتاب مكنون » ياد شده است ( 3 ) . ايمان به اين نوع كتب ماورائى ، جزئى از ايمان اسلامى است .\r\nاساسا پيامبران آمده‌اند كه به بشر آن گونه بينش و جهان‌بينى بدهند كه بشر تا آنجا كه برايش مقدور است تصوّرى ، هر چند مجمل ، از مجموع نظام آفرينش داشته باشد . خلقت آفرينش محدود به امور حس‌كردنى و لمس‌كردنى كه در حوزهء علوم حسّى و تجربى است ، نمىباشد . پيامبران مىخواهند بينش انسان را از محسوس تا معقول و از آشكار تا نهان و از محدود تا نامحدود بالا ببرند .\r\nمتأسّفانه موج انديشه‌هاى محدود مادّى و حسّى كه از مغرب زمين برخاسته به\r\n\r\n\r\n\r\n\r\n","description":"","footnote":"\r\n( 1 ) - بقره / 285 .\r\n( 2 ) . نساء / 136 .\r\n( 3 ) . رجوع شود به تفسير الميزان ، ذيل آياتى كه اين كلمات آمده است .\r\n","page_name":" 140 ","page_number":140},
  {"content":"\r\n\r\nآنجا كشيده كه گروهى اصرار دارند همهء مفاهيم عالى و وسيع و گستردهء جهان‌بينى اسلامى را تا سطح محسوسات و مادّيّات تنزّل دهند .\r\n\r\nدنيا و آخرت\r\nيكى ديگر از اركان جهان‌بينى اسلامى ، تقسيم جهان است به دنيا و آخرت .\r\nآنچه قبلا تحت عنوان غيب و شهادت گفتيم مربوط بود به جهانى مقدّم بر اين جهان ، جهانى كه سازندهء اين جهان و تدبير كنندهء اين جهان است . اگر چه از يك نظر جهان آخرت ، غيب است و جهان دنيا شهادت ، ولى نظر به اينكه جهان آخرت متأخّر از جهان دنياست ، جهانى است كه انسان به سوى آن بازگشت مىكند ، تحت عنوان مستقل قابل توضيح است . جهان غيب جهانى است كه از آنجا آمده‌ايم و جهان آخرت جهانى است كه به آنجا مىرويم . اين است معنى سخن على ( عليه السّلام ) :\r\nرحم اللّه امرأ علم من اين و فى اين و الى اين ؟\r\nرحمت حق شامل حال كسى كه بداند از كجا ؟ در كجا ؟ به كجا ؟\r\nعلى نفرمود خدا رحمت كند كسى را كه بداند از چه ؟ و در چه ؟ و از چه ؟ اگر چنين مىگفت ، مىگفتيم مقصود اين است كه از چه آفريده شده‌ايم ؟ از خاك . در چه خواهيم رفت ؟ در خاك . باز از چه برمىخيزيم ؟ از خاك . اگر چنين گفته بود ، اشاره‌اى بود به اين آيهء قرآن كه :\r\n مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى  ( 1 ) .\r\nشما را از زمين آفريده‌ايم و به زمين بازمىگردانيم و از زمين بار ديگر بيرون مىآوريم .\r\nامّا سخن على در اينجا ناظر به آيات ديگرى از قرآن است و مفهوم بالاترى دارد\r\n\r\n\r\n\r\n\r\n","description":"","footnote":"\r\n( 1 ) . طه / 55 .\r\n","page_name":" 141 ","page_number":141},
  {"content":"\r\n\r\nو آن اينكه از چه جهانى آمده‌ايم ؟ در چه جهانى هستيم ؟ به سوى چه جهانى مىرويم ؟\r\nدنيا و آخرت نيز مانند غيب و شهادت ، از نظر جهان‌بينى اسلامى دو مفهوم مطلق‌اند نه نسبى ، و به تعبير قرآن هر كدام نشئه‌اى جداگانه هستند . آنچه نسبى است كار دنيايى و كار آخرتى است ، يعنى يك كار اگر به منظور نفس‌پرستى باشد كار دنيايى است و احيانا همان كار اگر براى خدا و در راه رضاى خدا باشد كار آخرتى است .\r\nبعدا تحت عنوان « زندگى جاويد يا حيات اخروى » دربارهء دنيا و آخرت ، مفصّل بحث خواهيم كرد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nحكمت بالغه و عدل الهى\r\nدر جهان‌بينى الهى پاره‌اى مسائل مطرح است كه به رابطهء جهان با خداوند مربوط مىشود ، از قبيل مسائل حدوث و قدم جهان و مسائل مربوط به نظام و ترتيب صدور موجودات و ديگر مسائل كه در الهيّات به تفصيل مطرح است .\r\nآنچه مناسب است در اينجا به آن اشاره شود مسألهء حكمت بالغهء الهى و مسألهء عدل الهى است كه قرابت بسيارى با يكديگر دارند .\r\nمسألهء حكمت بالغهء الهى به اين صورت مطرح مىشود كه نظام هستى ، نظامى حكيمانه است ، يعنى نه تنها علم و شعور و اراده و مشيّت در كار جهان دخيل است ، بلكه نظام موجود ، نظام احسن و اصلح است و وضعى ديگر و نظامى ديگر احسن و اصلح از اين نظام ، ممتنع و ناممكن است ، جهان موجود ، كاملترين جهان ممكن است .\r\nاينجاست كه پرسشها و ايرادها مطرح مىشود مبنى بر اينكه حوادث و پديده‌هايى در جهان مشاهده مىشود كه از مقولهء نقص يا شر يا زشتى يا عبث و پوچى است . حكمت الهى اقتضا مىكند كه كمال به جاى نقص ، خير به جاى شرّ ، زيبايى به جاى زشتى ، و مفيد بودن به جاى عبث و پوچى بوده باشد . ناقص الخلقه‌ها ، بلاها و مصيبتها ، قباحت منظرها ، اعضا و اجزاى زائد در بدن انسان و حيوان خلاف حكمت را ثابت مىكند . عادلانه بودن نظام به اين است كه ظلم و تبعيضى در آن وجود نداشته\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nباشد ، آفات و بلايا وجود نداشته باشد ، بلكه فنا و نيستى در آن وجود نداشته باشد ، زيرا آوردن موجودى به هستى و لذّت هستى را به او چشانيدن و سپس فرستادن او به ديار نيستى ظلم است . عادلانه بودن نظام به اين است كه در موجودات آن نظام نقصهايى از قبيل جهل ، عجز ، ضعف و فقر وجود نداشته باشد ، زيرا همين‌كه به اندام موجودى جامهء هستى پوشانيده شد دريغ داشتن شرايط و كمالات هستى از او ظلم است . اگر نظام موجود نظام عادلانه است پس اين همه تبعيضها چرا ؟ چرا يكى سفيد است و يكى سياه ؟ يكى زشت است و ديگرى زيبا ؟ يكى سالم و ديگرى عليل ؟ چرا يك موجود ، انسان آفريده شده و ديگرى گوسفند يا عقرب يا كرم خاكى ؟ يكى شيطان آفريده شده و ديگرى فرشته ؟ چرا همه يكسان آفريده نشدند و يا چرا كار بر عكس نشد ؟ مثلا چرا آنكه سفيد يا زيبا يا سالم است ، سياه يا زشت يا عليل نشد ؟ و همين طور . . .\r\nاينها و امثال اينها يك سلسله پرسشهاست كه دربارهء جهان مطرح است و جهان‌بينى توحيدى كه جهان را فعل خداى حكيم عادل على الاطلاق مىداند بايد به اين پرسشها پاسخ دهد .\r\nنظر به اينكه پاسخ تفصيلى به اين پرسشها كتاب مستقلّ پرحجمى خواهد شد ، بعلاوه ما خود كتابى به نام عدل الهى در همين موضوعات نگاشته‌ايم و مكرّر چاپ شده و در دست است و راه حلّ اين اشكالات را در آن كتاب ارائه داده‌ايم ، از ورود تفصيلى خوددارى مىكنيم و جويندگان را به آن كتاب ارجاع مىدهيم . در اينجا فقط به ذكر اصولى چند كه آشنايى با آنها زمينهء حلّ اشكالات را به دست مىدهد ، اكتفا مىكنيم و نتيجه‌گيرى را بر عهدهء خود خوانندهء محترم مىگذاريم :\r\nالف . اصل غنا و كمال ذات حق : خداى متعال به حكم اينكه واجب الوجود على الاطلاق است و فاقد هيچ كمالى و فعليّتى نيست ، هيچ كارى را براى رسيدن خودش به هدفى و كمالى و براى جبران كمبودى در خودش نمىكند ، كار او به معنى حركت از نقص به كمال نيست . از اين رو مفهوم حكمت دربارهء او اين نيست كه او در كارهاى خود بهترين هدفها را براى خود و بهترين وسيله‌ها را براى رسيدن به هدفهاى خود انتخاب مىكند . حكمت با اين مفهوم دربارهء انسان صادق است نه دربارهء خدا . حكمت الهى به معنى اين است كه كار او رسانيدن موجودات است به\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nكمالات و غايات وجودشان . كار او ايجاد است كه خود به كمال وجود ( از عدم ) رساندن است و يا تدبير و تكميل و سوق دادن اشياء به سوى كمالات و خيرات آنهاست كه نوعى ديگر از افاضه و تكميل است . يك قسمت از پرسشها و ايرادها و اشكالها از قياس خدا به انسان پديد آمده . غالبا هنگامى كه سؤال مىشود « فايده و حكمت فلان مخلوق چيست ؟ » پرسش‌كننده خدا را مانند مخلوقى كه در كارهايش از مخلوقات و موجودات حاضر براى هدف خودش مىخواهد بهره بگيرد ، در نظر مىگيرد و اگر از اوّل توجّه داشته باشد كه معنى حكمت الهى اين است كه فعلش غايت دارد نه خودش ، و حكمت هر مخلوقى غايتى است نهفته در نهاد خود آن مخلوق و خداوند او را به سوى غايت ذاتى خودش مىراند ، بسيارى از پرسشهايش پيشاپيش پاسخ خود را دريافت مىكند .\r\nب . اصل ترتيب : فيض الهى يعنى فيض هستى - كه سراسر جهان را در بر گرفته - نظام خاص دارد . نوعى تقدّم و تأخّر و علّيّت و معلوليّت و سببيّت و مسبّبيّت ميان موجودات و مخلوقات حكمفرماست كه غير قابل تخلّف است ، يعنى هيچ موجودى نمىتواند از مرتبهء خاصّ خود تجاوز و تجافى كند و مرتبهء موجودى ديگر را اشغال نمايد . لازمهء درجات و مقامات داشتن مراتب هستى اين است كه ميان آنها نوعى اختلاف از نظر نقص و كمال و شدّت و ضعف حكمفرما باشد . اختلاف و تفاوت به اين معنى كه لازمهء مراتب هستى است ، تبعيض نيست كه ضدّ حكمت و ضدّ عدل شمرده شود ، آنگاه تبعيض است كه دو موجود قابليّت يك درجهء معيّن از كمال را داشته باشند و به يكى داده شود و از ديگرى دريغ گردد ، امّا آنجا كه اختلافها و تفاوتها به قصورهاى ذاتى بر مىگردد ، تبعيض نيست .\r\nج . اصل كلّيت : اشتباه ديگر انسان كه از مقايسهء خدا با خودش پيدا مىشود اين است كه انسان تصميم مىگيرد در زمان معيّن و مكان معيّن - و البتّه تحت شرايط حاكم معيّن - خانه‌اى بسازد و مىسازد . يك مقدار آجر و گل و سيمان و آهن را كه هيچ رابطهء ذاتى با يكديگر ندارند با يك سلسله پيوندهاى مصنوعى به يكديگر مربوط مىسازد و نتيجهء آنها ساختمان معيّنى است به نام خانهء مسكونى .\r\nخداوند چطور ؟ آيا كار خداوند از اين قبيل است ؟ آيا صنع متقن الهى از نوع\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nپيوند مصنوعى و عاريتى ايجاد كردن ميان چند امر بيگانه است ؟\r\nايجاد اين گونه پيوندهاى مصنوعى و عاريتى كار مخلوقى از قبيل انسان است كه جزئى از اين نظام است و در محدوده‌اى معيّن ، از قوا و نيروها و خاصيّتهاى موجود و مخلوق اشياء بهره‌گيرى مىكند ، كار مخلوقى است كه فاعليّتش و خالقيّتش در حدّ فاعليّت حركت است نه در حدّ فاعليّت ايجادى ، يعنى در اين حدّ است كه حركتى - آن هم قسرى نه طبعى - در يك شىء موجود به وجود مىآورد . امّا خداوند ، فاعل ايجادى است ، او ايجاد كنندهء اشياء با همهء قوا و نيروها و خاصيّتها و خصلتهاى آنهاست .\r\nمثلا انسان از آتش موجود و برق موجود بهره‌گيرى مىكند و ترتيب اين كار جزئى خود را طورى مىدهد كه در يك لحظه و يك مورد كه برايش مفيد است از آن استفاده كند و در لحظهء ديگر و شرايط ديگر كه مضر به حال اوست اثر آتش يا برق ظاهر نشود . ولى خداوند ، خالق و به وچودآورندهء برق و آتش است با همهء خاصيّتهاى آنها . لازمهء وجود برق و آتش اين است كه گرم كنند يا حركت ايجاد كنند يا بسوزانند .\r\nخدا برق يا آتش را براى شخص خاص و مورد خاص نيافريده كه مثلا كلبهء فقير را گرم كند امّا جامهء او را اگر در آتش افتاد نسوزاند . خدا آتش را خلق كرده كه خاصيّتش احتراق است ، پس آتش را در كلّيتش در نظام عالم بايد در نظر گرفت كه وجودش لازم و مفيد و موافق حكمت است نه در جزئيّتش ، كه در فلان مورد جزئى براى فلان غرض فردى و شخصى آيا مفيد و خير و حكمت است يا نه ؟\r\nبه عبارت ديگر ، علاوه بر اينكه در حكمت الهى ، غايت را بايد غايت فعل گرفت نه غايت فاعل ، و حكيم بودن خدا به معنى ايجاد بهترين نظام براى رسانيدن موجودات به غايات آنهاست نه به معنى فراهم كردن بهترين وسيله براى خروج خودش از نقص به كمال و از قوّه به فعل و براى وصول به اهداف كماليهء خود - آرى ، علاوه بر اين - بايد بدانيم كه غايات افعال الهى غايات كلّيه است نه غايات جزئيّه ، غايت خلق آتش ، احتراق است به طور كلّى ، نه فلان احتراق جزئى كه احيانا به حال يك فرد مفيد است و يا احتراق جزئى ديگر كه احيانا به حال فرد ديگر زيانبار است .\r\nد . براى وجود يافتن يك حقيقت و واقعيّت ، تنها فيّاضيّت و تامّ الفاعليّة بودن فاعل كافى نيست ، قابليّت قابل هم شرط است ، عدم قابليّت قابل در موارد زيادى منشأ محروميّت برخى موجودات از برخى خيرات و كمالات مىگردد . راز پيدايش\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبرخى نقصها از قبيل جهلها ، عجزها ، از نظر نظام كلّى و جنبهء ارتباط با واجب الوجود ، همين است .\r\nه . خداوند متعال همانطور كه واجب بالذّات است ، واجب من جميع الجهات است ، از اين رو محال است كه موجودى قابليّت وجود پيدا كند و از ناحيهء او افاضهء وجود نشود و امساك گردد .\r\nو . شرور و بديها يا خود از سنخ نيستىاند ، مانند جهلها ، عجزها ، فقرها ، و يا از سنخ هستىاند امّا شرّيّت آنها از آن نظر است كه منشأ نيستيها مىگردند مانند زلزله‌ها ، ميكروبها ، سيلها ، تگرگها و امثال اينها . هستيهايى كه منشأ نيستيها مىگردند ، شرّيّتشان از نظر وجود اضافى و نسبى آنها به اشياء ديگر است نه از نظر وجود فى نفسه آنها ، يعنى هر چيزى كه شرّ است براى خود شرّ نيست براى چيز ديگر شرّ است . وجود حقيقى هر شىء ، وجود فى نفسه اوست ، وجود اضافى و نسبى او امرى اعتبارى و انتزاعى است و لازمهء لا ينفكّ وجود حقيقى اوست .\r\nز . خيرات و شرور دو صف جداگانه و مستقل از يكديگر را تشكيل نمىدهند ، بلكه شرور لوازم و اوصاف لا ينفكّ خيرات مىباشند . ريشهء شرورى كه خود از سنخ نيستى مىباشند عدم قابليّت قابلهاست و به محض قابليّت قابل ، افاضهء وجود از ناحيهء ذات واجب الوجود ، حتمى و لا يتخلّف است ، امّا ريشهء شرورى كه از سنخ نيستى نيستند ، لا ينفك بودن و جدايىناپذيرى آنها از خيرات است .\r\nح . هيچ شرّى ، شرّ محض نيست ، عدمها و نيستيها به نوبهء خود مقدّمهء هستيها و خيرات و كمالات‌اند ، شرور به نوبهء خود مقدّمه و پلّهء تكامل‌اند . اين است كه گفته مىشود در هر شرّى خيرى نهفته و در هر نيستى ، هستىاى پنهان است .\r\nط . قانون و سنّت : جهان هستى به حكم اينكه بر طبق نظام علّى و معلولى جريان دارد و آن نظام - چنان كه گفته شد - كلّى است ، بر اساس قوانين و سنن جريان مىيابد . قرآن كريم به صراحت اين مطلب را تأييد مىكند .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nى . جهان همچنانكه از يك نظام كلّى لا يتخلّف برخوردار است ، در ذات خود يك واحد تجزيه‌ناپذير است ، يعنى مجموع خلقت ، يك واحد اندام‌وار را تشكيل مىدهد .\r\nپس نه تنها شرور و اعدام از خيرات و هستيها تفكيك‌ناپذيرند ، مجموعهء اجزاى جهان نيز به حكم اينكه يك واحد است و يك « جلوه » است ، از يكديگر جدايىناپذيرند .\r\nبنابر اصول دهگانهء فوق آنچه امكان وجود دارد ، نظام معيّن كلّى لا يتغيّر است ، پس امر جهان داير است ميان اينكه موجود باشد با نظام معيّن و يا اصلا موجود نباشد .\r\nاينكه موجود باشد و نظام نداشته باشد و يا نظام به شكلى ديگر باشد ، مثلا علّتها به جاى معلولها و معلولها به جاى علّتها باشد ، محال است . پس آنچه از نظر حكمت بالغه مطرح است اين است كه جهان با نظام معيّن وجود داشته باشد و يا هيچ چيزى وجود نداشته باشد . بديهى است كه حكمت اقتضا مىكند افضل را ، يعنى هستى را نه نيستى را .\r\nايضا آنكه امكان وجود دارد ، وجود اشياء است با همهء لوازم و اوصاف لا ينفكّ آنها . و امّا اينكه خيرات و هستيها از شرور و نيستيها جدا شوند ، خيال محض و توهّم محال است . پس ، از اين نظر نيز آنچه از جنبهء حكمت بالغه مطرح است ، بود و نبود خيرات و شرور است توأما ، نه بودن خيرات و نبودن شرور .\r\nايضا آنچه امكان وجود دارد ، كلّ جهان است به صورت يك واحد به هم بسته نه وجود يك جزء و عدم جزء ديگر . پس ، از نظر حكمت بالغه آنچه قابل مطرح شدن است ، بود و نبود كلّ است نه بودن يك جزء و نبودن جزئى ديگر .\r\nاصول فوق اگر درست هضم گردد ، كافى است كه همهء شبهات و اشكالات حكمت بالغه و عدل كامل الهى را نقش بر آب نمايد . بار ديگر خوانندهء محترم را به كتاب عدل الهى ارجاع مىدهم و از اينكه به حكم ضرورت اين مسائل را كه از سطح اين كتاب بالاتر است طرح كردم پوزش مىطلبم .\r\nدر پايان ، نظر به اينكه بحث « عدل » تاريخچهء مخصوصى در ميان مسلمين دارد بطورى كه جزء اصول مذهب شيعه قرار گرفته - يعنى از نظر شيعه عدل يكى از اصول اسلام است - بىفايده نيست اشاره‌اى به اين تاريخچه بشود .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nتاريخچهء اصل عدل در فرهنگ اسلامى\r\nدر شيعه ، اصل عدل يكى از اصول دين است . در مقدّمهء كتاب عدل الهى گفته‌ايم كه اصل عدل در فرهنگ اسلامى تقسيم مىشود به عدل الهى و عدل انسانى . عدل الهى تقسيم مىشود به عدل تكوينى و عدل تشريعى . عدل انسانى نيز به نوبهء خود تقسيم مىشود به عدل فردى و عدل اجتماعى . عدلى كه از اختصاصات مذهب شيعه شمرده شده است و به همين دليل و همين معنى جزء اصول دين در مذهب شيعه قرار گرفته است ، عدل الهى است و اين نوع از عدل است كه در متن جهان‌بينى اسلامى واقع مىشود .\r\nعدل الهى يعنى اعتقاد به اينكه خداوند ، چه در نظام تكوين و چه در نظام تشريع ، به حقّ و عدل رفتار مىكند و ظلم نمىنمايد . علّت اينكه اصل عدل يكى از اصول در مذهب شيعه قرار گرفت ، اين است كه گروهى در ميان مسلمين پيدا شدند كه آزادى و اختيار انسان را انكار كردند . آنها دربارهء قضا و قدر الهى نوعى اعتقاد پيدا كردند كه با آزادى انسان بكلّى منافى بود . آنها اصل علّت و معلول و سبب و مسبّب را در نظام كلّى جهان و در نظام رفتار انسان انكار كردند و معتقد شدند كه قضاى الهى مستقيما و بلاواسطه عمل مىكند ، بنابراين آتش نمىسوزاند بلكه خدا مىسوزاند ، مغناطيس به هيچ وجه تأثيرى در جذب آهن ندارد بلكه خدا مستقيما آهن را به طرف مغناطيس جذب مىكند ، انسان كار خوب يا بد نمىكند بلكه خدا مستقيما كارهاى خوب و بد را در پيكر انسان انجام مىدهد ! اينجا بود كه مسألهء مهمّى طرح شد و آن اينكه اگر نظام علّت و معلول بىحقيقت است و اگر انسان خودش نقش واقعى در انتخاب كارهايش ندارد ، پس تكليف پاداش و كيفر فردى چه مىشود ؟ چرا خداوند به برخى مردم پاداش مىدهد و آنها را به بهشت مىبرد و برخى ديگر را كيفر مىدهد و به جهنّم مىبرد ، در صورتى كه هم كار خوب را خودش انجام داده است و هم كار بد را ؟ كيفر دادن افراد انسان در حالى كه كوچكترين اختيار و آزادى از خود نداشته‌اند ظلم است و بر خلاف اصل قطعى عدل خداوندى است .\r\nعموم شيعه و گروهى از اهل تسنّن كه « معتزله » ناميده مىشوند ، با استناد به\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nدلايل قطعى عقلى و نقلى ، مسألهء مجبور بودن انسان را و اينكه قضا و قدر الهى در جهان به طور مستقيم عمل مىكند ، نفى كردند و آن را منافى اصل عدل شمردند و از اين رو به « عدليّه » معروف شدند .\r\nاز اينجا معلوم مىشود كه اصل عدل هر چند يك اصل الهى است ، يعنى مربوط است به يكى از صفات خدا ، امّا يك اصل انسانى نيز هست ، زيرا مربوط است به آزادى و اختيار انسان . پس اعتقاد به اصل عدل در ميان شيعه و معتزله يعنى اعتقاد به اصل آزادى انسان و مسئوليّت انسان و سازندگى انسان .\r\nپرسشى كه در مورد عدل الهى غالبا - خصوصا در عصر ما - اذهان را به خود متوجّه مىسازد در مورد برخى نابرابريهاى اجتماعى است . مىگويند چگونه است كه برخى از افراد ، زشت و برخى زيبا ، برخى سالم و برخى بيمار ، برخى افراد مرفّه و متمكّن و برخى تهيدست و نيازمندند ؟ آيا اين نابرابريها بر خلاف اصل عدل الهى نيست ؟ آيا لازمهء عدل الهى اين نيست كه همهء افراد از نظر ثروت ، عمر ، فرزندان ، مقامات اجتماعى ، شهرت و محبوبيّت متساوى باشند و هيچ گونه تفاوت و اختلافى در كار نباشد ؟ آيا مسئول اين نابرابريها جز قضا و قدر الهى چيز ديگرى مىتواند باشد ؟\r\nريشهء اين سؤال و اين ابهام دو چيز است : يكى عدم توجّه به كيفيت جريان قضا و قدر الهى . سؤال‌كننده خيال كرده است قضا و قدر الهى مستقيما عمل مىكند ( 1 ) ، مثلا ثروتها مستقيما بدون وساطت هيچ سبب و عاملى از خزانهء غيب الهى حمل مىشود و به در خانهء مردم تقسيم مىشود و همچنين سلامتها ، زيباييها ، قدرتها ، مقامها ، محبوبيّتها ، فرزندان و ساير موهبتها .\r\nبه اين نكته توجّه نشده است كه هيچ نوع روزىاى - چه مادّى ، چه معنوى - مستقيما از خزانهء غيب تقسيم نمىشود ، بلكه قضاى الهى ، يك نظام به وجود آورده است و منشأ يك سلسله سنّتها و قانونها شده است ، هر كسى هر چه بخواهد بايد از مجراى همان نظام و همان سنّتها و قانونها بخواهد .\r\nريشهء دوّم اين اشتباه عدم توجّه به مقام و موقع انسان به عنوان يك موجود مسئول و تلاشگر براى بهتر كردن زندگى خود و مبارزه با عوامل طبيعت از يك طرف ، و مبارزه\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب انسان و سرنوشت ، نوشتهء مؤلّف . در آن كتاب مسائل مربوط به قضا و قدر ، مستوفى بيان شده است .\r\n","page_name":" 150 ","page_number":150},
  {"content":"\r\n\r\nبا عوامل سوء اجتماعى و بدكرداريها و ستمگريهاى افراد انسان از طرف ديگر است .\r\nاگر در جامعه‌ها برخى نابرابريهاست ، اگر برخى منعم‌اند و كشتى كشتى نعمت را در اختيار دارند و برخى مفلس و با دريا دريا محنت دست به گريبان‌اند ، اين قضاى الهى نيست كه مسئول آن است ، بلكه اين انسان ، آزاد مختار و مسئول است كه مسئول اين نابرابريهاست .\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\n\r\nوحى و نبوّت\r\n\r\n","description":"","footnote":"","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\n\r\nهدايت عامّه\r\nاعتقاد به وحى و نبوّت ، از نوعى بينش دربارهء جهان و انسان ناشى مىشود يعنى اصل هدايت عامّه در سراسر هستى . اصل هدايت عامّه لازمهء جهان‌بينى توحيدى اسلامى است ، از اين رو اصل نبوّت لازمهء اين جهان‌بينى است . خداوند متعال به حكم اينكه واجب الوجود بالذّات است و واجب الوجود بالذّات ، واجب من جميع الجهات است ، فيّاض على الاطلاق است و به هر نوعى از انواع موجودات در حدّى كه براى آن موجود ممكن و شايسته است تفضّل و عنايت دارد و موجودات را در مسير كمالشان هدايت مىكند . اين هدايت ، شامل همهء موجودات است : از كوچكترين ذرّه گرفته تا بزرگترين ستاره و از پست‌ترين موجود بيجان گرفته تا عالىترين و راقىترين جاندارها كه ما مىشناسيم يعنى انسان . از اين‌روست كه قرآن واژهء « وحى » را همچنانكه در مورد هدايت انسان به كار برده در مورد هدايت جمادات و نباتات و حيوانات به كار برده است .\r\nهيچ موجودى در اين جهان ثابت و يكنواخت نيست ، دائما منزل و جايگاه عوض مىكند و به سوى مقصودى روان است .\r\nاز طرف ديگر همهء علامتها نشان مىدهد كه نوعى « ميل » و « كشش » در هر موجودى به سوى مقصدى كه به آن مقصد روان است وجود دارد ، يعنى موجودات با\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nنيروى مرموزى كه در درونشان هست به سوى مقصدشان كشيده مىشوند . اين نيرو همان است كه از آن به « هدايت الهى » تعبير مىشود . قرآن كريم از زبان حضرت موسى نقل مىكند كه به فرعون زمان خويش گفت :\r\n« پروردگار ما همان است كه به هر موجودى آن آفرينشى كه شايستهء آن بود عنايت كرد و سپس آن را در راه خودش هدايت نمود . » ( 1 )\r\nجهان ما جهانى هدفدار است ، يعنى در درون موجودات كششى به سوى هدف كمالىشان موجود است و هدفدارى همان هدايت الهى است .\r\nكلمهء « وحى » در قرآن كريم مكرّر به كار رفته است . شكل استعمال اين كلمه و موارد مختلف استعمال آن نشان مىدهد كه قرآن آن را منحصر به انسان نمىداند ، در همهء اشياء و لا اقل در موجودات زنده سارى و جارى مىداند ، از اين‌رو در مورد زنبور عسل به وحى تعبير مىكند . چيزى كه هست درجات وحى و هدايت ، بر حسب تكامل موجودات متفاوت است .\r\nعالىترين درجهء وحى همان است كه به سلسلهء پيامبران مىشود . اين وحى بر اساس نيازى است كه نوع بشر به هدايتى الهى دارد ، كه از طرفى بشر را به سوى مقصودى كه ماوراى افق محسوسات و ماديّات است و خواه ناخواه گذرگاه بشر خواهد بود راهنمايى نمايد ، و از طرف ديگر نياز بشر را در زندگى اجتماعى كه همواره نيازمند به قانونى است كه تضمين الهى داشته باشد بر آورد . قبلا در بحث « مكتب ، ايدئولوژى » نياز بشر را به يك ايدئولوژى كمال‌بخش ، و ناتوانى او را براى تنظيم و تدوين ايدئولوژى صحيح روشن كرديم .\r\nپيامبران به منزلهء دستگاه گيرنده‌اى هستند كه در پيكرهء بشريّت كار گذاشته شده است . پيامبران افراد برگزيده‌اى هستند كه صلاحيّت دريافت اين نوع آگاهى را از جهان غيب دارند . اين صلاحيّت را خدا مىداند و بس . قرآن كريم مىفرمايد :\r\n اللَّهُ أَعْلَمُ حَيْثُ يَجْعَلُ رِسالَتَهُ  ( 2 ) .\r\nخدا خود بهتر مىداند كه رسالت خويش را در چه محلّى قرار دهد .\r\n\r\n\r\n\r\n\r\n","description":"","footnote":"\r\n( 1 ) . «  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  » ( طه / 50 ) .\r\n( 2 ) . انعام / 124 .\r\n","page_name":" 156 ","page_number":156},
  {"content":"\r\n\r\nهر چند پديدهء وحى مستقيما از قلمرو حسّ و تجربهء افراد بشر بيرون است ، ولى اين نيرو را مانند بسيارى از نيروهاى ديگر از راه آثارش مىتوان شناخت . وحى الهى تأثير شگرف و عظيمى بر روى شخصيّت حامل وحى يعنى شخص پيامبر مىنمايد ، به حقيقت او را « مبعوث » مىكند ، يعنى نيروهاى او را بر مىانگيزد و انقلابى عميق و عظيم در او به وجود مىآورد و اين انقلاب در جهت خير و رشد و صلاح بشريّت صورت مىگيرد و واقع‌بينانه عمل مىكند ، قاطعيّت بىنظيرى به او مىدهد . تاريخ هرگز قاطعيّتى مانند قاطعيّت پيامبران و افرادى كه به دست و به وسيلهء آنان برانگيخته شده‌اند نشان نمىدهد .\r\n\r\n","description":"","footnote":"","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\n\r\nاختصاصات پيامبران\r\nپيامبران الهى كه از طريق وحى با ريشه و مبدأ هستى اتّصال پيدا مىكنند ، داراى امتيازات و اختصاصاتى مىباشند كه اكنون به آنها اشاره مىشود :\r\n\r\n1 اعجاز\r\nهر پيامبرى كه از جانب خدا مبعوث مىشود از قدرت و نيرويى خارق العاده برخوردار است و با آن قدرت خارق العاده يك يا چند اثر ما فوق قدرت بشر ابراز مىدارد كه نشان دهندهء بهره‌مندى او از آن نيروى خارق العادهء الهى است و گواه راستين بودن دعوت او و آسمانى بودن سخن اوست .\r\nقرآن كريم آثار خارق العاده‌اى را كه پيامبران به اذن خدا براى گواهى بر صدق گفتار خود ارائه مىكرده‌اند « آيت » يعنى نشانه و علامت نبوّت مىخواند و متكلّمين اسلامى از آن نظر كه اين علامتها عجز و ناتوانى ساير افراد را آشكار مىسازد\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n« معجزه » مىنامند . قرآن كريم نقل مىكند كه مردم هر زمان از پيامبران زمان خويش تقاضاى « آيت » و « معجزه » مىكردند و آن پيامبران به اين تقاضا كه تقاضايى معقول و منطقى بود - زيرا از طرف مردمى جوياى حقيقت صورت مىگرفت و بدون آن براى آن مردم راهى به شناخت پيامبرى آن پيامبر نبود - جواب مثبت مىدادند ، ولى اگر تقاضاى معجزات به منظور ديگرى جز جويندگى حقيقت صورت مىگرفت - مثلا به صورت « معامله » پيشنهاد مىشد كه اگر فلان كار را بكنى ما در عوض دعوت تو را مىپذيريم - پيامبران از انجام آن استنكاف مىكردند . قرآن كريم معجزات زيادى براى پيغمبران نقل كرده است از مرده زنده كردن و بيمار لاعلاج را شفا دادن تا در گهواره سخن گفتن و عصا را تبديل به اژدها كردن و از نهان و آيندهء خبر دادن .\r\n\r\n2 عصمت\r\nاز جمله مختصّات پيامبران « عصمت » است . عصمت يعنى مصونيّت از گناه و از اشتباه ، يعنى پيامبران نه تحت تأثير هواهاى نفسانى قرار مىگيرند و مرتكب گناه مىشوند و نه در كار خود دچار خطا و اشتباه مىشوند . بركنارى آنها از گناه و از اشتباه ، حدّ اعلاى قابليّت اعتماد را به آنها مىدهد . اكنون ببينيم اين مصونيّت به چه صورت است ؟ آيا مثلا به اين صورت است كه هر وقت مىخواهند مرتكب گناه يا اشتباه شوند يك مأمور غيبى مىآيد و مانند پدرى كه مانع لغزش فرزندش مىشود جلوى آنها را مىگيرد ؟ و يا به اين صورت است كه پيامبران سرشت و ساختمانشان طورى است كه نه امكان گناه در آنهاست و نه امكان اشتباه ، آنچنان كه مثلا يك فرشته زنا نمىكند به دليل اينكه از شهوت جنسى خالى است و يا يك ماشين حساب اشتباه نمىكند به دليل اينكه فاقد ذهن است ؟ و يا اينكه گناه نكردن و اشتباه نكردن پيامبران معلول نوع بينش و درجهء يقين و ايمان آنهاست ؟ البتّه تنها همين شق صحيح است .\r\nاكنون هر يك از اين در مصونيّت را جداگانه ذكر مىكنيم .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nامّا مصونيّت از گناه : انسان يك موجود مختار است و كارهاى خويش را بر اساس منافع و مضارّ و مصالح و مفاسدى كه تشخيص مىدهد انتخاب مىكند ، از اين‌رو « تشخيص » نقش مهمّى در اختيار و انتخاب كارها دارد ، محال است كه انسان چيزى را كه بر حسب تشخيص او مفيد هيچ گونه فايده‌اى نيست و از طرف ديگر زيان و ضرر دارد انتخاب كند ، مثلا انسان عاقل علاقه‌مند به حيات ، دانسته خود را از كوه پرت نمىكند و يا زهر كشنده را نمىنوشد .\r\nافراد مردم از نظر ايمان و توجّه به آثار گناهان متفاوت‌اند ، به هر اندازه كه ايمانشان قوىتر و توجّه‌شان به آثار گناهان شديدتر باشد ، اجتنابشان از گناه بيشتر و ارتكاب آن كمتر مىشود . اگر درجهء ايمان در حدّ شهود و عيان برسد ، به حدّى كه آدمى حالت خود را در حين ارتكاب گناه حالت شخصى ببيند كه مىخواهد خود را از كوه پرت كند و يا زهر كشنده‌اى را بنوشد ، در اينجا احتمال اختيار گناه به صفر مىرسد ، يعنى هرگز به طرف گناه نمىرود . چنين حالى را « عصمت از گناه » مىناميم . پس عصمت از گناه ناشى از كمال ايمان و شدّت تقواست . ضرورتى ندارد كه براى اينكه انسان به حدّ « مصونيّت » و « معصوميّت » از گناه برسد يك نيروى خارجى جبرا او را از گناه بازدارد و يا شخص معصوم به حسب سرشت و ساختمان ، مسلوب القدرة باشد .\r\nاگر انسانى قدرت بر گناه نداشته باشد و يا يك قوّه‌اى جبرى همواره جلوگير او از گناه باشد ، گناه نكردن او برايش كمالى شمرده نمىشود ، زيرا او مانند انسانى است كه در يك زندان حبس شده و قادر به خلافكارى نيست . خلافكارى نكردن چنين انسانى را به حساب درستى و امانت او نتوان گذاشت .\r\nامّا مصونيّت از اشتباه : مصونيّت از اشتباه نيز مولود نوع بينش پيامبران است . اشتباه همواره از آنجا رخ مىدهد كه انسان به وسيلهء يك حسّ درونى يا بيرونى با واقعيّتى ارتباط پيدا مىكند و يك سلسله صورتهاى ذهنى از آنها در ذهن خود تهيّه مىكند و با قوّهء عقل خود آن صورتها را تجزيه و تركيب مىكند و انواع تصرّفات در آنها مىنمايد ، آنگاه در تطبيق صورتهاى ذهنى به واقعيّتهاى خارجى و در ترتيب آن صورتها گاه خطا و اشتباه رخ مىدهد . امّا آنجا كه انسان مستقيما با واقعيّتهاى عينى به وسيلهء يك حسّ خاص مواجه است و ادراك واقعيّت عين اتّصال با واقعيّت است نه\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nصورتى ذهنى از اتّصال با واقعيّت ، ديگر خطا و اشتباه معنى ندارد . پيامبران الهى از درون خود با واقعيّت هستى ارتباط و اتّصال دارند . در متن واقعيّت ، اشتباه فرض نمىشود ، مثلا اگر ما صد دانه تسبيح را در ظرفى بريزيم و باز صد دانهء ديگر را ، و اين عمل را صد بار تكرار كنيم ، ممكن است ذهن ما اشتباه كند و خيال كند اين عمل نود و نه بار و يا صد و يك بار تكرار شده است ، امّا محال است كه خود واقعيّت اشتباه كند و با اينكه عمل بالا صد بار تكرار شده است مجموع دانه‌ها كمتر يا بيشتر بشود .\r\nانسانهايى كه از نظر آگاهيها در متن جريان واقعيّت قرار مىگيرند و با بن هستى و ريشهء وجود و جريانها متّصل و يكى مىشوند ، ديگر از هرگونه اشتباه مصون و معصوم خواهند بود .\r\n\r\nتفاوت پيامبران و نوابغ\r\nاز همين جا مىتوان به تفاوت پيامبران و نوابغ پىبرد . نوابغ افرادى هستند كه نيروى فكر و تعقّل و حسابگرى قوى دارند ، يعنى از راه حواسّ خود با اشياء تماس مىگيرند و با نيروى حسابگر عقل خود بر روى فراورده‌هاى ذهنى خود كار مىكنند و به نتيجه مىرسند و احيانا خطا مىكنند . پيامبران الهى علاوه بر برخوردارى از نيروى خرد و انديشه و حسابگريهاى ذهنى ، به نيروى ديگرى به نام وحى مجهّزند و نوابغ از اين نيرو بىبهره‌اند و به همين جهت به هيچ وجه نتوان پيامبران را با نوابغ مقايسه كرد ، زيرا مقايسه هنگامى صحيح است كه كار هر دو گروه از يك نوع و از يك سنخ باشد ، امّا از آنجا كه از دو نوع و دو سنخ است مقايسه غلط است . مثلا صحيح است كه قوّهء بينايى و يا قوّهء شنوايى و يا قوّهء فكر دو نفر را با هم مقايسه كنيم ، امّا صحيح نيست كه قوّهء بينايى يك نفر را با قوّهء شنوايى يك نفر ديگر مقايسه كنيم و بگوييم كداميك قوىتر است . نبوغ نوابغ مربوط است به نيروى تفكّر و انديشهء بشرى ، و فوق العادگى پيامبران مربوط است به نيروى ديگرى به نام وحى و اتّصال به مبدأ هستى ، و لهذا قياس گرفتن آنها با يكديگر غلط است .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\n3 رهبرى\r\n« پيامبرى » با آنكه از مسير معنوى به سوى خدا و تقرّب به ذات او و بريدن از خلق ( سير من الخلق الى الحقّ ) آغاز مىشود - كه مستلزم انصراف از برون و توجّه به درون است - ولى سرانجام با بازگشت به خلق و برون ، به منظور اصلاح و سازمان بخشيدن به زندگى انسان و هدايت آن در يك مسير صحيح ( سير بالحقّ فى الحق ) پايان مىيابد .\r\nكلمهء « نبىّ » در زبان عربى به معنى « خبرآورنده » است - و در فارسى كلمهء « پيامبر » همان معنى را مىدهد - و كلمهء « رسول » در زبان عربى به معنى « فرستاده » است .\r\nپيامبر پيام خدا را به خلق خدا ابلاغ مىكند و نيروهاى آنها را بيدار مىنمايد و سامان مىبخشد و به سوى خداوند و آنچه رضاى خداوند است يعنى صلح و صفا و اصلاح طلبى و بىآزارى و آزادى از غير خدا و راستى و درستى و محبّت و عدالت و ساير اخلاق حسنه ، دعوت مىكند و بشريّت را از زنجير اطاعت هواى نفس و اطاعت انواع بتها و طاغوتها رهايى مىبخشد .\r\n« اقبال لاهورى » تفاوت پيامبران را با ساير افرادى كه مسير معنوى به سوى خدا دارند ( عرفا ) ولى رسالت پيامبرى ندارند و اقبال آنها را « مرد باطنى » مىخواند ، چنين بيان مىكند :\r\n« مرد باطنى نمىخواهد كه پس از آرامش و اطمينانى كه ( در مسير معنوى ) پيدا مىكند به زندگى اين جهانى بازگردد ، امّا در آن هنگامى كه بنا بر ضرورت بازمىگردد ، بازگشت او براى تمام بشريّت سود چندانى ندارد ، ولى بازگشت پيغمبر جنبهء خلّاقيت و ثمربخشى دارد ، بازمىگردد و در جريان زمان وارد مىشود به اين قصد كه جريان تاريخ را تحت ضبط درآورد و از اين راه جهان تازه‌اى از كمال مطلوبها خلق كند . براى مرد باطنى آرامش مرحلهء نهايى است ، براى پيغمبر\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبيدار شدن نيروهاى روانشناختى اوست كه جهان را تكان مىدهد و اين نيروها چنان حساب شده است كه كاملا جهان بشرى را تغيير دهد . » ( 1 )\r\nبنابراين ، رهبرى خلق و سامان بخشيدن و به حركت آوردن نيروهاى انسانى در جهت رضاى خدا و صلاح بشريّت ، لازم لا ينفكّ پيامبرى است .\r\n\r\n4 خلوص نيّت\r\nپيامبران به حكم اينكه تكيه‌گاه خدايى دارند و هرگز از ياد نمىبرند كه « رسالتى » از طرف خداوند بر عهدهء آنها گذاشته شده است و كار « او » را انجام مىدهند ، در كار خود نهايت « خلوص » را دارند ، يعنى هيچ منظورى و هيچ هدفى جز هدايت بشر كه خواستهء خداوند است ندارند ، از مردم « اجر » براى انجام رسالت خود نمىخواهند .\r\nقرآن كريم در سورهء الشعراء به طور خلاصه گفتار بسيارى از پيامبران را در مواجهه با قومشان نقل كرده است و البتّه هر پيغمبرى به مناسبت مشكل و مشكلاتى كه در راه خويش مىديده است يك نوع پيام براى قوم خود داشته است ، ولى يكى از مطالبى كه در پيام همهء پيامبران تكرار شده است اين است كه : « من اجر و مزدى از شما نمىخواهم » . لهذا خلوص و بىنظرى ، يكى از مشخّصات پيامبرى است و به همين جهت پيام پيامبران همواره با يك « قاطعيّت » بىنظير همراه است .\r\nپيامبران به حكم اينكه خود را « مبعوث » احساس مىكنند و در رسالت خويش و ضرورت آن و ثمربخشى آن كوچكترين ترديدى ندارند ، با چنان « قاطعيّتى » پيام خويش را تبليغ مىكنند و از آن دفاع مىكنند كه مانندى براى آن نتوان يافت .\r\nموسى به عمران به اتّفاق برادرش هارون در حالى كه جامه‌هايى پشمينه بر تن و\r\n\r\n\r\n\r\n\r\n","description":"","footnote":"\r\n( 1 ) . احياى فكر دينى در اسلام ، ترجمهء احمد آرام ، ص 143 .\r\n","page_name":" 164 ","page_number":164},
  {"content":"\r\n\r\nعصاهاى چوبين در دست داشتند و همهء تجهيزات ظاهريشان منحصر به اين بود ، بر فرعون وارد شدند و او را دعوت كردند و با كمال قاطعيّت ابراز داشتند : اگر دعوت ما را نپذيرى زوال حكومت تو قطعى است و اگر دعوت ما را بپذيرى و به راهى كه ما مىخواهيم وارد شوى ما عزّت تو را تضمين مىكنيم . فرعون با تعجّب فراوان گفت :\r\nاينها را ببينيد كه از تضمين عزّت من در صورت پيروى آنها و گرنه زوال حكومت من سخن مىگويند ! ( 1 ) پيغمبر اكرم ( ص ) در سالهاى اوّل بعثت كه عدّهء مسلمانان شايد از شمار انگشتان دو دست تجاوز نمىكرد ، در جلسه‌اى كه تاريخ آن را به نام جلسهء « يوم الانذار » ضبط كرده است ، بزرگان بنى هاشم را گرد آورد و رسالت خويش را به آنان ابلاغ فرمود و با صراحت و قاطعيّت اعلام كرد كه دين من جهانگير خواهد شد و سعادت شما در پيروى و قبول دعوت من است . اين سخن آنچنان سنگين و باور نكردنى آمد كه جمعيّت با تعجّب به يكديگر نگاه كردند و جوابى نداده متفرّق شدند .\r\nهنگامى كه ابو طالب عموى پيغمبر اكرم پيام قريش را - مبنى بر اينكه حاضريم او را به پادشاهى برگزينيم ، زيباترين دختران خود را به زنى به او بدهيم ، او را ثروتمندترين فرد خود گردانيم به شرط اينكه از سخنان خود دست بردارد - به آن حضرت ابلاغ كرد ، در جواب فرمود : « به خدا قسم اگر خورشيد را در يك كفم و ماه را در كف ديگرم قرار دهند ، هرگز از دعوت خود دست بر نمىدارم » .\r\nآرى ، همانطور كه عصمت از گناه و عصمت از اشتباه در رهبرى انسانها ، از لوازم مجهّز بودن به نيروى وحى و اتّصال به خداست ، خلوص و همچنين قاطعيّت نيز از لوازم پيامبرى است .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 190 .\r\n","page_name":" 165 ","page_number":165},
  {"content":"\r\n\r\n\r\n5 سازندگى\r\nپيامبران كه به نيروها تحرّك مىدهند و سامان مىبخشند ، صرفا در جهت ساختن فرد و ساختن جامعهء انسانى است ، و به عبارت ديگر ، در جهت سعادت بشرى است ، محال و ممتنع است كه در جهت فاسد كردن فرد و يا تباهى جامعهء انسانى صورت گيرد .\r\nعلىهذا اگر اثر دعوت يك مدّعى پيامبرى ، فاسد ساختن انسانها ، از كار انداختن نيروهاى آنها يا به فحشاء و هرزگى افتادن انسانها و يا تباهى جامعهء انسانى و انحطاط مجتمع انسانى باشد ، خود دليل قاطعى است بر اينكه اين مدّعى در دعوى خودش صادق نيست . اقبال لاهورى در اينجا نيز سخن ارزنده‌اى دارد ، مىگويد :\r\n« راه ديگرى براى داورى كردن در ارزش تجربهء دينى يك پيغمبر ( حقيقى بودن رسالتش و واقعيّت داشتن اتّصال درونىاش با خدا ) آزمودن انواع انسانيّتى است كه ايجاد كرده و نيز توجّه به آن جهان فرهنگ و تمدّنى است كه از رسالت وى برخاسته است . » ( 1 )\r\n\r\n6 درگيرى و مبارزه\r\nدر افتادن با شركها ، خرافه‌ها ، جهالتها ، ساخته‌هاى خيال‌بافانه ، ظلمها و ستمها و ستمگريها يكى ديگر از علائم و نشانه‌هاى صداقت پيامبرى يك مدّعى پيامبرى است ، يعنى محال است كه يك نفر پيامبر واقعى از جانب خدا برگزيده شود و در پيامش\r\n\r\n\r\n\r\n\r\n","description":"","footnote":"\r\n( 1 ) . احياى فكر دينى در اسلام ، ص 144 .\r\n","page_name":" 166 ","page_number":166},
  {"content":"\r\n\r\nچيزى باشد كه بوى شرك بدهد و يا به كمك ظالم و ستمگر بشتابد و ظلم و بىعدالتى را تأييد نمايد و يا در برابر شركها ، جهالتها ، خرافات ، ستمگريها سكوت كند و به ستيزه و مبارزه برنخيزد .\r\nتوحيد ، عقل ، عدل از اصول دعوت همهء پيامبران است و تنها دعوت افرادى كه در اين مسير دعوت مىكنند قابل مطالعه و مطالعهء دليل و معجزه است ، يعنى اگر شخصى در پيام خود چيزى بر ضدّ توحيد يا بر ضدّ حكم قطعى و مسلّم همهء عقول و يا بر ضدّ عدل و تأييد ظلم بياورد ، پيامش ارزش مطالعه و مطالبهء دليل هم ندارد ، همچنانكه اگر يك مدّعى پيامبرى مرتكب گناه يا اشتباه شود و يا توانايى رهبرى خلق را نداشته باشد - هر چند منشأ اين ناتوانى يك عيب جسمانى و يك بيمارى نفرت‌آور نظير جذام باشد - يا دعوتش در مسير سازندگى انسانها نباشد ، پيامش ارزش مطالبهء دليل و معجزه ندارد . علىهذا چنين اشخاصى به فرض ( به فرض محال ) اعجازگر هم باشند و معجزات فراوانى هم ارائه نمايند ، عقل پيروى آنها را جايز نمىشمارد .\r\n\r\nجنبهء بشرى\r\nپيامبران با همهء جنبه‌هاى خارق العاده‌اى كه دارند از قبيل معجزه ، عصمت از گناه ، عصمت از اشتباه ، رهبرى بىنظير ، سازندگى بىنظير ، درگيرى بىنظير با شركها ، خرافه‌ها و ستمگريها ، از جنس بشرند ، يعنى همهء لوازم بشريّت را دارند : مانند ديگران مىخورند ، مىخوابند ، راه مىروند ، توليد مثل مىكنند و بالأخره مىميرند ، همهء نيازهايى كه لازمهء بشريّت است در آنها هست . پيامبران مانند ديگران مكلّف و موظّفند و تكاليفى كه به وسيلهء آنها به مردم ديگر ابلاغ مىشود ، شامل خود آنها هم هست ، حرام و حلالها دربارهء آنها هم هست و احيانا برخى تكاليف شديدتر متوجّه آنها مىشود ، آنچنان كه بر رسول اكرم تهجّد يعنى بيدارى آخر شب و نافلهء شب واجب بود .\r\nپيامبران هرگز خود را از تكاليف استثناء نمىكنند . آنها مانند ديگران و بيش از ديگران از خدا مىترسند ، بيش از ديگران خدا را عبادت مىكنند ، نماز مىخوانند ، روزه مىگيرند ، جهاد مىكنند ، زكات مىدهند ، به خلق خدا احسان مىكنند ، براى زندگى خود و ديگران تلاش مىكنند و در زندگى انگل بر ديگران نمىشوند .\r\nتفاوت پيامبران با ديگر مردمان صرفا در مسألهء وحى و مقدّمات و لوازم وحى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاست . وحى ، پيامبران را از بشريّت خارج نمىسازد ، بلكه آنها را نمونهء انسان كامل و الگوى ديگران مىسازد ، به همين دليل ، پيشرو و راهبر ديگران مىشوند .\r\n\r\nپيامبران صاحب شريعت\r\nپيامبران به طور كلّى دو دسته‌اند : يك دسته اقلّيت‌اند كه مستقلا به خود آنها يك سلسله قوانين و دستورات وحى شده است و مأموريّت يافته‌اند آن قوانين را به مردم ابلاغ و مردم را بر اساس آن قوانين و دستورات هدايت نمايند . اين پيغمبران در اصطلاح قرآن به نام « اولى العزم » خوانده مىشوند . ما دقيقا نمىدانيم كه پيغمبران اولى العزم چند نفر بوده‌اند ، خصوصا با توجّه به اينكه قرآن كريم تصريح مىكند كه فقط داستان بعضى پيامبران را بازگو كرده است - اگر قرآن داستان همهء پيامبران را بازگو كرده بود و لااقل اگر مدّعى مىشد كه پيغمبران مهم همه در قرآن بازگو شده‌اند ، ممكن بود عدّهء پيغمبران اولى العزم از روى آنچه در قرآن بازگو شده است دانسته شود - ولى اين قدر مىدانيم كه نوح و ابراهيم و موسى و عيسى و خاتم الانبياء ( صلوات اللّه عليه و عليهم ) پيامبران اولى العزم و صاحب شريعت بوده‌اند و به هر يك از اينها يك سلسله دستورها و قوانين وحى شده است كه به مردم ابلاغ و مردم را بر اساس آن قوانين تربيت كنند .\r\nدستهء دوّم پيامبرانى هستند كه از خود شريعت و قوانينى نداشته‌اند ، بلكه مأمور تبليغ و ترويج شريعت و قوانينى بوده‌اند كه در آن زمان وجود داشته است . اكثريّت پيامبران از اين گروه مىباشند ، مثلا هود و صالح و لوط و اسحاق و اسماعيل و يعقوب و يوسف و يوشع و شعيب و هارون و زكريّا و يحيى از اين دسته‌اند .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nنقش تاريخى پيامبران\r\nآيا پيامبران نقشى مثبت يا منفى در حركت تاريخ داشته‌اند يا بكلّى فاقد نقش بوده‌اند ؟ اگر نقشى داشته‌اند چه نقشى بوده است ؟ مثبت بوده يا منفى ؟\r\nاينكه پيامبران نقش مؤثّرى در تاريخ داشته‌اند و مردمى بىاثر و نقش نبوده‌اند ، حتّى از طرف مخالفان دين و مذهب جاى انكار نيست . پيامبران در گذشته مظهر يك قدرت عظيم ملّى بوده‌اند . قدرتهاى ملّى در گذشته - در مقابل قدرتهاى ناشى از زر و زور - منحصر بوده به قدرتهاى ناشى از گرايشهاى خونى و قبيله‌اى و ميهنى كه سران قبائل و سرداران ملّى مظهر آن به شمار مىرفته‌اند ، و ديگر قدرتهاى ناشى از گرايشهاى اعتقادى و ايمانى كه پيامبران و ارباب اديان مظهر آن به شمار مىرفته‌اند .\r\nدر اينكه پيامبران با پشتوانهء نيروى مذهبى ، قدرتى بوده‌اند سخنى نيست ، سخن در جهت عملكرد اين نيروست . اينجاست كه نظريّات مختلف ابراز شده است .\r\nالف . گروهى معمولا در آثار و نوشته‌هاى خود با يك صغرا و كبراى ساده مدّعى مىشوند كه نقش پيامبران منفى بوده است ، به اين بيان كه : جهت‌گيرى پيامبران ، جهت‌گيرى معنوى و ضدّ دنيايى بوده است ، محور تعليمات پيامبران انصراف از دنيا و توجّه به آخرت ، پرداختن به درون و رها ساختن برون ، گرايش به ذهنيّت و گريز از\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nعينيّت بوده است ، از اين‌رو هميشه نيروى دين و مذهب و پيامبران كه مظهر اين نيرو بوده‌اند ، در جهت دلسرد كردن بشر از زندگى و بمثابه ترمزى براى پيشرفت بوده است و به اين ترتيب نقش پيامبران در تاريخ همواره منفى بوده است .\r\nمعمولا متظاهران به روشنفكرى اينچنين اظهار نظر مىكنند .\r\nب . گروهى ديگر به نحوى ديگر نقش ارباب اديان را منفى معرّفى مىكنند .\r\nاينان بر عكس گروه اوّل براى ارباب اديان جهت‌گيرى دنياگرايانه قائل‌اند و جهت‌گيرى معنوى آنان را فريبى و پوششى بر روى اين جهت‌گيرى مىدانند و مدّعى هستند اين جهت‌گيرى دنياگرايانه همواره در جهت حفظ وضع موجود و به سود طبقهء زبردست و عليه طبقهء زيردست و در جهت مبارزه با تكامل جامعه بوده است . مدّعى هستند كه تاريخ مانند هر پديدهء ديگر حركت ديالكتيكى دارد ، يعنى حركت ناشى از تضادّ درونى . با پيدايش مالكيّت ، جامعه به دو طبقهء متخاصم تقسيم شد : طبقهء حاكم و بهره‌كش ، و ديگر طبقهء محروم و بهره‌ده . طبقهء حاكم هميشه طرفدار حفظ وضع موجود براى حفظ امتيازات خود بوده است و على رغم تكامل جبرى ابزار توليد مىخواهد جامعه را در يك حال نگه دارد ، امّا طبقهء محكوم ، هماهنگ با تكامل ابزار توليد ، مىخواهد وضع موجود را واژگون سازد و وضع كاملترى جانشين آن سازد . طبقهء حاكم در سه چهرهء مختلف نقش خود را ايفا كرده است : دين ، دولت ، ثروت ، به عبارت ديگر :\r\nعامل زور ، عامل زر ، عامل فريب . نقش ارباب اديان ، اغفال و فريب به سود ستمگران و استثمارگران بوده است . آخرتگرايى ارباب اديان ، واقعى نبوده ، فريبى بوده بر چهرهء دنياگرايى آنان براى تسخير وجدان طبقهء محروم و انقلابى و پيشرو . پس نقش تاريخى ارباب اديان از آن جهت منفى بوده كه همواره در جناح طبقهء كهنه‌گرا و محافظه‌كار و طرفدار حفظ وضع موجود - يعنى صاحبان زر و زور - بوده است .\r\nتز ماركسيسم در توجيه تاريخ همين است . از نظر ماركسيسم سه عامل دين و دولت و ثروت ، همزاد اصل مالكيّت و در طول تاريخ عوامل ضدّ خلقى بوده‌اند .\r\nج . بعضى ديگر تاريخ را به نوعى ديگر و بر ضدّ نظريّهء بالا تفسير مىكنند و در عين حال نقش دين و مذهب و مظاهر آن يعنى پيامبران را منفى مىدانند . اينان مدّعى هستند قانون تكامل طبيعت و تكامل تاريخ بر اساس غلبهء اقويا و حذف ضعفاست ،\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nنيرومندان عامل پيشرفت تاريخ و ضعيفان عامل توقّف و انحطاط بوده و هستند ، دين و مذهب اختراع ضعفا براى ترمز اقوياست ، ارباب اديان مفاهيم عدل ، آزادى ، راستى ، درستى ، انصاف ، محبّت ، ترحّم ، تعاون . . . را ، به عبارت ديگر اخلاق بردگى را به سود ضعفا يعنى طبقهء منحط و ضدّ تكامل و به زيان طبقهء اقويا يعنى طبقهء پيشرو و عامل تكامل اختراع كردند و وجدان اقويا را تحت تأثير قرار دادند و مانع حذف و از بين رفتن ضعفا و اصلاح و بهبود نژاد بشر و پيدايش ابر مردها گشتند . لهذا نقش مذهب و پيامبران كه مظهر اين نيرو بوده‌اند ، از آن جهت كه طرفدار « اخلاق بردگى » و بر ضدّ « اخلاق خواجگى » - كه عامل تكامل تاريخ ، و جامعه است - بوده‌اند ، منفى بوده است .\r\n« نيچه » فيلسوف ماترياليست و معروف آلمان طرفدار اين نظريّه است .\r\nد . از سه گروه بالا كه بگذريم ، گروههاى ديگر ، حتّى منكران اديان ، نقش پيامبران را در گذشته مثبت و مفيد و در جهت تكامل تاريخ مىدانند . اين گروهها از طرفى به محتواى تعليمات اخلاقى و اجتماعى پيامبران و از طرف ديگر به واقعيّتهاى عينى تاريخى توجّه كرده‌اند و به اين نتيجه رسيده‌اند كه پيامبران در گذشته اساسىترين نقشها را در اصلاح و بهبود و پيشرفت جوامع داشته‌اند . تمدّن بشر ، دو جنبه دارد : مادّى و معنوى . جنبهء مادّى تمدّن جنبهء فنّى و صنعتى آن است كه دوره به دوره تكامل يافته تا به امروز رسيده است ، جنبهء معنوى تمدّن مربوط به روابط انسانى انسانهاست . جنبهء معنوى تمدّن مرهون تعليمات پيامبران است و در پرتو جنبهء معنوى تمدّن است كه جنبه‌هاى مادّى آن نيز مجال رشد مىيابد . علىهذا نقش پيامبران در تكامل جنبهء معنوى تمدّن به طور مستقيم است و در تكامل جنبهء مادّى به صورت غير مستقيم .\r\nاز نظر اين گروهها در نقش مثبت تعليمات پيامبران در گذشته سخنى نيست ، منتها بعضى از اين گروهها نقش مثبت اين تعليمات را منحصر به گذشته مىدانند و امروز دورهء اين گونه تعليمات را منقضى مىشمارند و مدّعى هستند كه با پيشرفت علوم ، تعليمات دينى نقش خود را از دست داده و در آينده بيشتر از دست خواهد داد ، ولى بعضى ديگر مدّعى هستند كه نقش ايمان و ايدئولوژى مذهبى نقشى است كه هرگز پيشرفتهاى علمى جايگزين آن نخواهد شد ، همچنانكه مكاتب فلسفى نيز نتوانسته‌اند جايگزين آن گردند . در ميان نقشهاى مختلفى كه پيامبران در گذشته\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nداشته‌اند احيانا مواردى پيدا مىشود كه تكامل شعور اجتماعى بشر موجب بىنيازى از پشتوانهء تعليمات دينى است ، ولى اساسىترين نقشها همانهاست كه در گذشته بوده و در آينده به قوّت خود باقى خواهد بود . اينك موارد تأثير تعليمات پيامبران در تكامل تاريخى :\r\n\r\n1 . تعليم و تربيت\r\nتعليم و تربيت در گذشته انگيزهء دينى و مذهبى داشته است . انگيزهء مذهبى در گذشته يار و ياور معلّمان و پدران و مادران بوده است . اين مورد از مواردى است كه تكامل شعور اجتماعى ، نياز به انگيزهء مذهبى را رفع كرده است .\r\n\r\n2 . استوار ساختن ميثاقها و پيمانها\r\nزندگى اجتماعى بشر بر اساس محترم شمردن پيمانها و ميثاقها و قراردادها و وفاى به عهدهاست . احترام به عهد و پيمان يكى از اركان جنبهء انسانى تمدّن بشرى است . اين نقش را همواره مذهب بر عهده داشته است و هنوز كه هنوز است جانشينى پيدا نكرده است . « ويل دورانت » با آنكه يك عنصر ضدّ مذهب است ، در كتاب درسهاى تاريخ به اين حقيقت اعتراف مىكند و مىگويد :\r\n« مذهب . . . به مدد شعائر خود ميثاقهاى بشرى را به صورت روابط با مهابت انسان و خدا در آورد و از اين راه استحكام و ثبات به وجود آورده است . » ( 1 )\r\nمذهب به طور كلّى پشتوانهء محكم ارزشهاى اخلاقى و انسانى بوده است .\r\nارزشهاى اخلاقى منهاى مذهب در حكم اسكناس بدون پشتوانه است كه زود بىاعتبارىاش روشن مىشود .\r\n\r\n\r\n\r\n\r\n","description":"","footnote":"\r\n( 1 ) . درسهاى تاريخ / ص 55 .\r\n","page_name":" 172 ","page_number":172},
  {"content":"\r\n\r\n\r\n3 . آزادى از اسارتهاى اجتماعى\r\nنقش پيامبران در مبارزه با استبدادها و اختناقها و درگيرى با مظاهر طغيان ، از اساسىترين نقشهاست . قرآن بر اين نقش پيامبران تأكيد فراوان دارد : اوّلا بپاداشتن عدل را به عنوان هدف بعثت و رسالت ذكر مىكند ، ثانيا در داستانهاى خود درگيريهاى پيامبران را با مظاهر استبداد مكرّر يادآورى مىكند و در برخى آيات خود تصريح مىكند كه طبقه‌اى كه با پيامبران همواره در ستيز بوده‌اند ، اين طبقه بوده‌اند .\r\nسخن ماركس و پيروانش كه دين و دولت و ثروت سه چهرهء مختلف از طبقهء حاكم و بر ضدّ طبقهء محروم و مظلوم بوده‌اند ، ياوه‌اى بيش نيست و بر ضدّ حقايق مسلّم تاريخى است . « دكتر ارانى » در توجيه نظريّهء ماركس مىگويد :\r\n« مذهب همواره آلت دست طبقهء مقتدر و هيأت حاكمهء جامعه است و براى مغلوب كردن طبقهء زيردست همواره تسبيح و صليب با سرنيزه در يك صف حركت مىنمايند . » ( 1 )\r\nبراى قبول اين گونه توجيهات از تاريخ و اين گونه فلسفهء تاريخها تنها يك راه وجود دارد : چشمها را هم گذاشتن و واقعيّات تاريخى را ناديده گرفتن .\r\nعلى قهرمان تيغ و تسبيح است ، هم مرد تيغ است و هم مرد تسبيح ، امّا براى مغلوب كردن كدام طبقه ؟ طبقهء زيردست و محكوم يا طبقهء زبردست و حاكم ؟ شعار على چيست ؟ شعار على « كونا للظّالم خصما و للمظلوم عونا » ( 2 ) است . على در تمام عمر ، دوست تيغ و تسبيح بود و دشمن طلا . تيغ او عليه خداوندان زر و زور به كار رفت . به قول « دكتر علىّ الوردى » در كتاب مهزلة العقل البشرى على با شخصيّت خود فلسفهء ماركس را نقض كرده است .\r\nاز اين سخن ياوه‌تر سخن نيچه است - درست در جهت عكس نظريّهء ماركس -\r\n\r\n\r\n\r\n\r\n","description":"","footnote":"\r\n( 1 ) . مجلّهء « انترناسيوناليست » ، نقل از كتاب « اصول علم روح » دكتر ارانى .\r\n( 2 ) . « همواره دشمن ستمگر و ياور ستمديده باشيد . » ( نهج البلاغه ) بخش نامه‌ها ، شمارهء 47 ( خطاب به امام حسن و امام حسين عليهما السلام ) .\r\n","page_name":" 173 ","page_number":173},
  {"content":"\r\n\r\nكه چون يگانه طبقهء پيشرو و تكامل‌بخش اجتماع زورداران‌اند و دين به حمايت ضعيفان برخاسته است ، عامل توقّف و انحطاط بوده است . گويى جامعهء بشرى آنگاه در مسير تكامل با شتاب حركت مىكند كه قانون جنگل بر آن حكمفرما گردد . از نظر ماركس عامل تكامل ، طبقهء محروم‌اند و پيامبران بر ضدّ اين طبقه بوده‌اند و از نظر نيچه عامل تكامل ، طبقهء زورمندند و پيامبران بر ضدّ اين طبقه بوده‌اند . ماركس مىگويد دين اختراع اقويا و اغنياست و نيچه مىگويد دين اختراع ضعفا و محرومان است . اشتباه ماركس يكى در اين است كه تاريخ را صرفا بر اساس تضادّ منافع طبقاتى توجيه كرده و جنبهء انسانى تاريخ را ناديده گرفته است ( 1 ) ، و ديگر در اين است كه عامل تكامل را تنها و تنها طبقهء محروم دانسته است ، سوّم در اين است كه پيامبران را در جناح طبقهء حاكمه قرار داده است . اشتباه نيچه در اين است كه عامل زور را عامل تكامل تاريخ دانسته است ، به اين معنى كه انسان برتر را مساوى با انسان قوىتر دانسته است و انسان قوىتر را يگانه عامل پيش‌برندهء تاريخ ( 2 ) .\r\n\r\n\r\n\r\n\r\n","description":"","footnote":"\r\n( 1 ) . رجوع شود به رسالهء قيام و انقلاب مهدى از ديدگاه فلسفهء تاريخ از مؤلّف و به بخش « جامعه و تاريخ » از همين سلسله بحثهاى جهان‌بينى .\r\n( 2 ) . ما در اينجا ناچاريم به همين اجمال در بحث « فلسفهء تاريخ و نقش پيامبران در تكامل تاريخ » بسنده كنيم و تفصيل و تحقيق دقيق اين مطلب را بر عهدهء كتابى تحت عنوان فلسفهء تاريخ از نظر فرهنگ اسلامى مىگذاريم كه يادداشتهايش آماده است .\r\n","page_name":" 174 ","page_number":174},
  {"content":"\r\n\r\n\r\nهدف نبوّتها و بعثتها\r\nنقش پيامبران در تكامل تاريخ تا اندازه‌اى روشن شد . اكنون مسأله‌اى ديگر مطرح است و آن اينكه هدف اصلى از مبعوث شدن پيامبران و به اصطلاح منظور نهايى از ارسال رسل و انزال كتب چيست ؟ آخرين سخن پيامبران كدام است ؟\r\nممكن است گفته شود هدف اصلى ، هدايت مردم ، سعادت مردم ، نجات مردم ، خير و صلاح و فلاح مردم است .\r\nشك نيست كه پيامبران براى هدايت مردم به راه راست و براى سعادت و نجات مردم و خير و صلاح و فلاح مردم مبعوث شده‌اند . سخن در اين نيست ، سخن در اين است كه اين راه راست به چه مقصود نهايى منتهى مىشود ؟ سعادت مردم از نظر اين مكتب در چيست ؟ در اين مكتب چه نوع اسارتها براى بشر تشخيص داده شده كه مىخواهد مردم را از آن گرفتاريها نجات دهد ؟ اين مكتب ، خير و صلاح و فلاح نهايى را در چه چيز مىداند ؟\r\nدر قرآن كريم ضمن اينكه به همهء اين معانى اشاره يا تصريح شده ، دو معنى و دو مفهوم مشخّص ذكر شده كه مىرساند هدف اصلى ، اين دو امر است ، يعنى همهء تعليمات پيامبران مقدّمه‌اى است براى اين دو امر . آن دو امر عبارت است از : شناختن خدا و نزديك شدن به او ، و ديگر برقرارى عدل و قسط در جامعهء بشرى .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nقرآن كريم از طرفى مىگويد :\r\n  يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً ، وَ داعِياً إِلَى اللَّهِ بِإِذْنِهِ وَ سِراجاً مُنِيراً   ( 1 ) .\r\nاى پيامبر ! ما تو را گواه ( گواه امّت ) و نويد دهنده و اعلام خطركننده و دعوت‌كننده به سوى خدا به اذن و رخصت خود او ، و چراغى نورده فرستاديم .\r\nدر ميان همهء جنبه‌هايى كه در اين آيه آمده است ، پيداست كه « دعوت به سوى خدا » تنها چيزى است كه مىتواند هدف اصلى به شمار آيد .\r\nاز ظرف ديگر دربارهء همهء پيغمبران مىگويد :\r\n لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ . . .  ( 2 )\r\nما پيامبران خويش را با دلايل روشن فرستاديم و با آنها كتاب و معيار فرود آورديم تا مردم عدل و قسط را بپادارند . . .\r\nاين آيه صريحا بپاداشتن عدل و قسط را هدف رسالت و بعثت پيامبران معرّفى كرده است .\r\nدعوت به خدا و شناختن او و نزديك شدن به او يعنى دعوت به توحيد نظرى و توحيد عملى فردى ، امّا اقامهء عدل و قسط در جامعه يعنى برقرار ساختن توحيد عملى اجتماعى . اكنون پرستش به اين صورت مطرح است : آيا هدف اصلى پيامبران خداشناسى و خداپرستى است و همه چيز ديگر و از آن جمله عدل و قسط اجتماعى مقدّمهء اين است ، و يا هدف اصلى برپا شدن عدل و قسط است ، شناختن خدا و پرستش او مقدّمه و وسيله‌اى است براى تحقّق اين ايدهء اجتماعى ؟ و اگر بخواهيم با زبانى كه در گذشته سخن گفتيم مطرح كنيم ، بايد اين طور مطرح كنيم : آيا هدف اصلى ، توحيد نظرى و توحيد عملى فردى است يا هدف اصلى ، توحيد عملى اجتماعى است ؟ در اينجا چند گونه مىتوان نظر داد :\r\n\r\n\r\n\r\n\r\n","description":"","footnote":"\r\n( 1 ) . احزاب / 45 و 46 .\r\n( 2 ) . حديد / 25 .\r\n","page_name":" 176 ","page_number":176},
  {"content":"\r\n\r\n1 . پيامبران از نظر هدف ثنوى بوده‌اند ، يعنى دو مقصد مستقل داشته‌اند . يكى از اين دو مقصد به زندگى اخروى و سعادت اخروى بشر مربوط است ( توحيد نظرى و توحيد عملى فردى ) ، و ديگرى به سعادت دنيوى او ( توحيد اجتماعى ) . پيامبران از آن نظر كه در انديشهء سعادت دنيوى بشر بوده‌اند ، به توحيد اجتماعى پرداخته‌اند و از آن جهت كه مىخواسته‌اند سعادت اخروى بشر را تأمين كنند ، به توحيد نظرى و توحيد عملى فردى كه صرفا روحى و ذهنى است پرداخته‌اند .\r\n2 . هدف اصلى ، توحيد اجتماعى است ، توحيد نظرى و توحيد عملى فردى مقدّمهء لازم توحيد اجتماعى است . توحيد نظرى مربوط به شناخت خداوند است .\r\nبراى انسان - فى حدّ ذاته - هيچ ضرورتى نيست كه خدا را بشناسد يا نشناسد ، تنها عامل محرّك روح او خدا باشد يا هزاران چيز ديگر - همچنانكه به طريق اولى براى خداوند فرق نمىكند كه انسان او را بشناسد يا نشناسد ، بپرستد يا نپرستد - ولى نظر به اينكه كمال انسان در « ما » شدن و توحيد اجتماعى است و اين امر بدون توحيد نظرى و توحيد عملى فردى ميسّر نيست ، خداوند معرفت خود و پرستش خود را فرض كرده است تا توحيد اجتماعى محقّق گردد .\r\n3 . هدف اصلى ، شناختن خدا و نزديك شدن و رسيدن به اوست ، توحيد اجتماعى مقدّمه و وسيلهء وصول به اين هدف عالى است ، زيرا - همچنانكه قبلا گفته شد - در جهان‌بينى توحيدى ، جهان ماهيّت « از اويى » و « به سوى اويى » دارد ، از اين‌رو كمال انسان در رفتن به سوى او و نزديك شدن به اوست . انسان از يك امتياز خاص بهره‌مند است و آن اينكه به حكم  نَفَخْتُ فِيهِ مِنْ رُوحِي  ( 1 ) واقعيّتش واقعيّت خدايى است . فطرت بشر فطرت خداجويانه است ، از اين‌رو سعادتش ، كمالش ، نجاتش ، خير و صلاح و فلاحش در معرفت خدا و پرستش و پيمودن بساط قرب اوست ، ولى نظر به اينكه انسان بالطّبع اجتماعى است و اگر انسان را از جامعه جدا كنيم ديگر انسان نيست و اگر بر جامعه نظامات متعادل اجتماعى حكمفرما نباشد حركت خداجويانهء\r\n\r\n\r\n\r\n\r\n","description":"","footnote":"\r\n( 1 ) . « . . . و در او از روح ( حقيقت متعالى و برتر ) خود دميدم . » ( حجر / 29 و ص / 72 ) .\r\n","page_name":" 177 ","page_number":177},
  {"content":"\r\n\r\nانسان امكان‌پذير نيست ، پيامبران به اقامهء عدل و قسط و نفى ظلم و تبعيض پرداخته‌اند . علىهذا ارزشهاى اجتماعى از قبيل عدل ، آزادى ، مساوات ، دموكراسى و همچنين اخلاق اجتماعى از قبيل جود ، عفو ، محبّت و احسان ارزش ذاتى ندارند و بالذّات كمالى براى بشر محسوب نمىشوند ، همهء ارزششان ارزش مقدّمى و وسيله‌اى است كه با قطع نظر از ذى المقدّمه ، بود و نبود آنها على السّويه است ، اينها شرايط وصول به كمال‌اند نه خود كمال ، مقدّمات فلاح و رستگارىاند نه خود فلاح و رستگارى ، وسائل نجات‌اند نه خود نجات .\r\n4 . نظريّهء چهارم اين است كه همچنانكه در نظريّهء سوم آمده است غايت انسان و كمال انسان ، بلكه غايت و كمال واقعى هر موجودى ، در حركت به سوى خدا خلاصه مىشود و بس . ادّعاى اينكه پيامبران از نظر هدف ثنوى بوده‌اند شرك لا يغفر است ، همچنانكه ادّعاى اينكه هدف نهايى پيامبران فلاح دنيوى است و فلاح دنيوى جز برخوردارى از مواهب طبيعت زندگى در سايهء عدل و آزادى و برابرى و برادرى نيست ، ماده‌پرستى است ، ولى بر خلاف نظريّهء سوّم ارزشهاى اجتماعى و اخلاقى با اينكه مقدّمه و وسيلهء وصول به ارزش اصيل و يگانهء انسان يعنى خداشناسى و خداپرستى هستند ، فاقد ارزش ذاتى نيستند .\r\nتوضيح اينكه رابطهء مقدّمه و ذى المقدّمه دو گونه است : در يك گونه تنها ارزش مقدّمه اين است كه به ذى المقدّمه مىرساند ، پس از رسيدن به ذى المقدّمه ، وجود و عدمش على السّويه است . مثلا انسان مىخواهد از نهر آبى بگذرد ، سنگ بزرگى را در وسط نهر وسيلهء پريدن قرار مىدهد . بديهى است كه پس از عبور از نهر ، وجود و عدم آن سنگ براى انسان على السّويه است . همچنين است نردبان براى عبور به پشت بام و كارنامهء كلاس براى نامنويسى در كلاس بالاتر .\r\nگونهء ديگر اين است كه مقدّمه در عين اينكه وسيلهء عبور به ذى المقدّمه است و در عين اينكه ارزش اصيل و يگانه از آن ذى المقدّمه است ، پس از وصول به ذى المقدّمه وجود و عدمش على السّويه نيست ، پس از وصول به ذى المقدّمه ، وجودش همانطور ضرورى است كه قبل از وصول . مثلا معلومات كلاسهاى اوّل و دوّم مقدّمه است براى معلومات كلاسهاى بالاتر ، امّا چنين نيست كه با رسيدن به كلاسهاى بالاتر نيازى به آن معلومات نباشد ، اگر فرضا همهء آنها فراموش شود و كأن لم يكن گردد ، زيانى به\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nجايى نرسد و دانش‌آموز بتواند كلاس بالاتر را ادامه دهد ، بلكه تنها با داشتن آن معلومات و از دست ندادن آنهاست كه مىتوان كلام بالاتر را ادامه داد .\r\nسرّ مطلب اين است كه گاهى مقدّمه مرتبهء ضعيفى از ذى المقدّمه است و گاهى نيست . نردبان از مراتب و درجات پشت بام نيست ، همچنانكه سنگ وسط نهر از مراتب و درجات بودن در آن طرف نهر نيست ، ولى معلومات كلاسهاى پايين و معلومات كلاسهاى بالا مراتب و درجات يك حقيقت‌اند .\r\nارزشهاى اخلاقى و اجتماعى نسبت به معرفت حق و پرستش حق ، از نوع دوّم است . چنين نيست كه اگر انسان به معرفت كامل حق و پرستش حق رسيد ، وجود و عدم راستى ، درستى ، عدل ، كرم ، احسان ، خير خواهى ، جود ، عفو على السّويه است ، زيرا اخلاق عالى انسان نوعى خدا گونه بودن است ( تخلّقوا باخلاق اللّه ) ( 1 ) و در حقيقت ، درجه و مرتبه‌اى از خداشناسى و خداپرستى است و لو به صورت ناآگاهانه ، يعنى علاقهء انسان به اين ارزشها ناشى از علاقهء فطرى به متّصف شدن به صفات خدايى است هر چند خود انسان توجّه به ريشهء فطرى آنها نداشته باشد و احيانا در شعور آگاه خود منكر آن باشد . اين است كه معارف اسلامى مىگويد دارندگان اخلاق فاضله از قبيل عدالت ، احسان ، جود و غيره هر چند مشرك باشند اعمالشان در جهان ديگر بىاثر نيست . اين گونه افراد اگر كفر و شركشان از روى عناد نباشد به نوعى در جهان ديگر مأجورند . در حقيقت اين گونه اشخاص بدون آنكه خود آگاه باشند ، به درجه‌اى از خداپرستى رسيده‌اند ( 2 ) .\r\n\r\n\r\n\r\n\r\n","description":"","footnote":"\r\n( 1 ) . جامع الاسرار سيّد حيدر آملى / ص 363 .\r\n( 2 ) . رجوع شود به بخش آخر كتاب عدل الهى از مؤلف .\r\n","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nدين يا اديان\r\nعلماى دين‌شناسى و نويسندگان تواريخ مذاهب معمولا تحت عنوان « اديان » بحث مىكنند ، مثلا مىگويند دين ابراهيم ، دين يهود ، دين مسيح و دين اسلام ، هر يك از پيامبران صاحب شريعت را آورندهء يك دين مىدانند . اصطلاح شايع ميان مردم نيز همين است .\r\nولى قرآن اصطلاح و طرز بيان ويژه‌اى دارد كه از بينش خاصّ قرآنى سرچشمه مىگيرد . از نظر قرآن دين خدا از آدم تا خاتم يكى است . همهء پيامبران اعمّ از پيامبران صاحب شريعت و پيامبران غير صاحب شريعت به يك مكتب دعوت مىكرده‌اند .\r\nاصول مكتب انبياء كه دين ناميده مىشود يكى بوده است . تفاوت شرايع آسمانى يكى در يك سلسله مسائل فرعى و شاخه‌اى بوده كه بر حسب مقتضيات زمان و خصوصيّات محيط و ويژگيهاى مردمى كه دعوت مىشده‌اند متفاوت مىشده است و همه شكلهاى متفاوت و اندامهاى مختلف يك حقيقت و به سوى يك هدف و مقصود بوده است ، و ديگر در سطح تعليمات بوده كه پيامبران بعدى به موازات تكامل بشر ، در سطح بالاترى تعليمات خويش را كه همه در يك زمينه بوده القاء كرده‌اند . مثلا ميان تعليمات و معارف اسلام در مورد مبدأ و معاد و جهان ، و معارف پيامبران پيشين از نظر سطح مسائل ، تفاوت از زمين تا آسمان است ، و به تعبير ديگر ، بشر در تعليمات انبياء مانند\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nيك دانش‌آموز بوده كه او را از كلاس اوّل تا آخرين كلاس بالا برده‌اند . اين ، تكامل دين است نه اختلاف اديان . قرآن هرگز كلمهء « دين » را به صورت جمع ( اديان ) نياورده است . از نظر قرآن آنچه وجود داشته است دين بوده نه اديان . يك تفاوت پيامبران با نوابغ و فلاسفهء بزرگ اين است كه فلاسفه هر كدام مكتب مخصوص به خود داشته‌اند ، از اين‌رو هميشه در جهان « فلسفه‌ها » وجود داشته نه « فلسفه » ، ولى پيامبران الهى هميشه مؤيّد و مصدّق يكديگر بوده‌اند و يكديگر را نفى نكرده‌اند . هر كدام از پيامبران اگر در محيط و زمان پيامبر ديگر مىبود مانند او قانون و دستور العمل مىآورد .\r\nقرآن تصريح مىكند كه پيامبران يك رشتهء واحدى را تشكيل مىدهند و پيامبران پيشين مبشّر پيامبران پسين بوده‌اند و پسينيان مؤيّد و مصدّق پيشينيان بوده‌اند ، و هم تصريح مىكند كه از همهء پيامبران بر اين مطلب كه مبشّر و مؤيّد يكديگر باشند پيمان اكيد و شديد گرفته شده است ، مىگويد :\r\nياد كن هنگامى را كه خداوند از همهء پيامبران پيمان گرفت كه آنگاه كه به شما كتاب و حكمت دادم و سپس فرستاده‌اى آمد كه آنچه را با شماست تصديق مىكند ، به او ايمان آوريد و او را يارى نماييد . خداوند گفت : آيا اقرار و اعتراف كرديد و اين بار را به دوش گرفتيد ؟ همه گفتند : اقرار كرديم . خداوند گفت : پس همه گواه باشيد ، من نيز از گواهانم ( 1 ) .\r\nقرآن كريم كه دين خدا را از آدم تا خاتم يك جريان پيوسته معرّفى مىكند نه چند تا ، يك نام روى آن مىگذارد و آن « اسلام » است . البتّه مقصود اين نيست كه در همهء دوره‌ها دين خدا با اين نام خوانده مىشده است و با اين نام در ميان مردم معروف بوده است ، بلكه مقصود اين است كه حقيقت دين داراى ماهيّتى است كه بهترين معرّف آن لفظ اسلام است ، و اين است كه مىگويد :\r\n إِنَّ الدِّينَ عِنْدَ اللَّهِ الْإِسْلامُ  ( 2 ) .\r\nدين در نزد خدا اسلام است .\r\n\r\n\r\n\r\n\r\n","description":"","footnote":"\r\n( 1 ) . «  وَ إِذْ أَخَذَ اللَّهُ مِيثاقَ النَّبِيِّينَ لَما آتَيْتُكُمْ مِنْ كِتابٍ وَ حِكْمَةٍ ثُمَّ جاءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِهِ وَ لَتَنْصُرُنَّهُ قالَ أَ أَقْرَرْتُمْ وَ أَخَذْتُمْ عَلى ذلِكُمْ إِصْرِي ، قالُوا أَقْرَرْنا ، قالَ فَاشْهَدُوا وَ أَنَا مَعَكُمْ مِنَ الشَّاهِدِينَ .  » ( آل عمران / 81 ) .\r\n( 2 ) . آل عمران / 19 .\r\n","page_name":" 182 ","page_number":182},
  {"content":"\r\n\r\nيا مىگويد :\r\n ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً  ( 1 ) .\r\nابراهيم نه يهودى و نه نصرانى بلكه حق‌جو و مسلم بود .\r\n\r\nختم نبوّت\r\nگفتيم كه پيامبران با همهء اختلافات فرعى و شاخه‌اى ، حامل يك پيام و وابسته به يك مكتب بوده‌اند . اين مكتب تدريجا بر حسب استعداد جامعهء انسانى عرضه شده است تا بدانجا كه بشريّت رسيد به حدّى كه آن مكتب به صورت كامل و جامع عرضه شد و چون بدين نقطه رسيد نبوّت پايان پذيرفت . آن كسى كه به وسيلهء او صورت كامل مكتب عرضه و ابلاغ شد ، حضرت محمّد بن عبد اللّه ( ص ) است و آخرين كتاب آسمانى قرآن است و همان طورى كه قرآن كريم فرموده است :\r\n وَ تَمَّتْ كَلِمَةُ رَبِّكَ صِدْقاً وَ عَدْلًا لا مُبَدِّلَ لِكَلِماتِهِ  ( 2 ) .\r\nپيام راستين و موزون پروردگارت كامل گشت ، كسى را توانايى تغيير دادن آنها نيست .\r\nاكنون بايد ببينيم چرا در گذشته نبوّتها تجديد مىشد و پيامبران يكى پس از ديگرى مىآمدند هر چند همهء آن پيامبران صاحب قانون و شريعت نبودند و غالبا براى اجراى شريعت موجود مبعوث مىشده‌اند ؟ و چرا پس از حضرت خاتم النّبيّين اين جريان پايان يافت و نه تنها پيامبر تشريعى ( صاحب شريعت ) نيامده و نخواهد آمد ، حتّى پيامبر تبليغى نيز نيامده و نخواهد آمد ؟ چرا ؟ در اينجا مختصرى به علل تجديد نبوّتها مىپردازيم .\r\n\r\n\r\n\r\n\r\n","description":"","footnote":"\r\n( 1 ) . آل عمران / 67 .\r\n( 2 ) . انعام / 115 .\r\n","page_name":" 183 ","page_number":183},
  {"content":"\r\n\r\n\r\nعلل تجديد نبوّتها\r\nبا اينكه نبوّت يك جريان پيوسته است و پيام خدا يعنى دين يك حقيقت بيشتر نيست ، علل تجديد نبوّتهاى تشريعى و تبليغى و ظهور پيامبران پياپى و متوقّف شدن همهء آنها بعد از ظهور خاتم الانبياء اين است كه :\r\nاوّلا بشر قديم به علت عدم رشد و عدم بلوغ فكرى قادر به حفظ كتاب آسمانى خود نبود ، معمولا كتب آسمانى مورد تحريف و تبديل قرار مىگرفت و يا بكلّى از بين مىرفت ، از اين‌رو لازم مىشد كه اين پيام تجديد شود . زمان نزول قرآن يعنى چهارده قرن پيش مقارن است با دوره‌اى كه بشريّت ، كودكى خود را پشت سر گذاشته و مواريث علمى و دينى خود را مىتواند حفظ كند و لهذا در آخرين كتاب مقدّس آسمانى يعنى قرآن تحريفى رخ نداده . مسلمين از ساعت نزول هر آيه عموما آن را در دلها و در نوشته‌ها حفظ مىكردند به گونه‌اى كه امكان هر گونه تغيير و تبديل و تحريف و حذف و اضافه از بين مىرفت ، لهذا ديگر تحريف و نابودى در كتاب آسمانى رخ نداد و اين علّت كه يكى از علل تجديد نبوّت بود منتفى گشت .\r\nثانيا در دوره‌هاى پيش ، بشريّت به واسطهء عدم بلوغ و رشد قادر نبود كه يك نقشهء كلّى براى مسير خود دريافت كند و با راهنمايى آن نقشه ، راه خويش را ادامه دهد ، لازم بود مرحله به مرحله و منزل به منزل راهنمايى شود و راهنمايانى هميشه او را همراهى كنند . ولى مقارن با دورهء رسالت ختميّه و از آن به بعد ، اين توانايى كه نقشهء كلّى دريافت كند براى بشر پيدا شده است و برنامهء دريافت راهنماييهاى منزل به منزل و مرحله به مرحله متوقّف گشت . علّت تجديد شريعتها علاوه بر علّت پيشين - نابودى يا وقوع تحريف در كتب آسمانى - اين بود كه بشر قادر نبود برنامهء كلّى و طرح جامع خود را دريافت نمايد . با پيدايش اين امكان و اين استعداد ، طرح كلّى و جامع در اختيار بشر قرار گرفت و اين علّت تجديد نبوّتها و شرايع نيز منتفى گشت . علماى امّت متخصّصانى هستند كه با استفاده از نقشهء كلّى راهنمايى كه اسلام به دست مىدهد و با تدوين و تنظيم آيين‌نامه‌ها و تاكتيكهاى موقّت ، راه را مىنمايانند .\r\nثالثا غالب پيامبران ، بلكه اكثريّت قريب به اتّفاق آنها پيامبر تبليغى بوده‌اند نه تشريعى . پيامبران تشريعى شايد از انگشتان يك دست تجاوز نكنند . كار پيامبران\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nتبليغى ، ترويج و تبليغ و اجرا و تفسير شريعتى بود كه حاكم بر زمان آنها بوده است .\r\nعلماى امّت در عصر خاتميّت كه عصر علم است قادرند با معرفت به اصول كلّى اسلام و شناخت شرايط زمان و مكان ، آن كلّيات را با شرايط و مقتضيات زمانى و مكانى تطبيق دهند و حكم الهى را استخراج و استنباط نمايند . نام اين عمل « اجتهاد » است .\r\nعلماى شايستهء امّت اسلامى بسيارى از وظايفى را كه پيامبران تبليغى و قسمتى از وظايف پيامبران تشريعى را ( بدون آنكه خود مشرّع باشند ) با عمل اجتهاد و با وظيفهء خاصّ رهبرى امّت انجام مىدهند ، از اين‌رو در عين اينكه نياز به دين همواره باقى است و بلكه هر چه بشريّت به سوى تمدّن پيش رود نياز به دين فزونى مىيابد ، نياز به تجديد نبوّت و آمدن كتاب آسمانى جديد و پيامبر جديد براى هميشه منتفى گشت و « پيامبرى » پايان يافت ( 1 ) .\r\nاز آنچه گفته شد روشن گشت كه بلوغ و رشد فكرى اجتماعى بشر در ختم نبوّت نقش دارد و اين نقش در چند جهت است :\r\n1 . كتاب آسمانىاش را خالى از تحريف نگه داشته است .\r\n2 . به مرحله‌اى رسيده كه برنامهء تكاملى خويش را نه منزل به منزل و مرحله به مرحله بلكه يك جا تحويل بگيرد و استفاده نمايد .\r\n3 . بلوغ فكرى و رشد اجتماعىاش به او اجازه مىدهد كه ترويج و تبليغ و اقامهء دين و امر به معروف و نهى از منكر را خود بر عهده بگيرد ، نياز به پيامبران تبليغى كه مروّج و مبلّغ شريعت پيامبران صاحب شريعت بوده‌اند ، به اين وسيله رفع شده است .\r\nاين نياز را علماى و صلحاى امّت رفع مىكنند .\r\n4 . از نظر رشد فكرى به جايى رسيده كه مىتواند در پرتو « اجتهاد » كلّيات وحى را تفسير و توجيه نمايد و در شرايط مختلف مكانى و متغيّر زمانى هر موردى را به اصل مربوط ارجاع دهد . اين مهم را نيز علماى امّت انجام مىدهند .\r\nروشن گشت كه معنى ختم نبوّت اين نيست كه نياز بشر به تعليمات الهى و\r\n\r\n\r\n\r\n\r\n","description":"","footnote":"\r\n( 1 ) . براى تكميل بحث ختم نبوّت ، رجوع شود به رساله‌اى مستقل به همين نام از مؤلّف .\r\n","page_name":" 185 ","page_number":185},
  {"content":"\r\n\r\nتبليغاتى كه از راه وحى رسيده رفع شده و چون بشر در اثر بلوغ و رشد فكرى نيازى به اين تعليمات ندارد نبوّت پايان يافت ، خير ، ابدا ، نياز به وحى جديد و تجديد نبوّتها رفع شده نه نياز به دين و تعليمات الهى .\r\nعلّامهء شهير و متفكّر بزرگ اسلامى « اقبال لاهورى » با همهء نكته‌سنجيها در مسائل اسلامى - كه ما در اين كتاب و كتابهاى ديگر خود فراوان از آنها سود برده‌ايم - در توجيه و تفسير فلسفهء ختم نبوّت ، سخت دچار اشتباه شده است . معظم له سخن خويشتن را بر چند اصل مبتنى كرده است .\r\n1 . وحى كه از نظر لغوى به معنى آهسته و به نجوا سخن گفتن است در قرآن مفهوم گسترش يافته‌اى دارد كه شامل انواع هدايتهاى مرموز - از هدايت جماد و نبات و حيوان گرفته تا هدايت انسان به وسيلهء وحى - مىباشد . مىگويد :\r\n« اين اتّصال با ريشهء وجود ، به هيچ وجه مخصوص آدمى نيست . شكل استعمال كلمهء وحى در قرآن نشان مىدهد كه اين كتاب آن را خاصيّتى از زندگى مىداند ، و البتّه اين هست كه خصوصيّت و شكل آن بر حسب مراحل تكامل زندگى متفاوت است .\r\nگياهى كه به آزادى در مكان رشد مىكند ، جانورى كه براى سازگار شدن با محيط تازهء زندگى داراى عضو تازه‌اى مىشود و انسانى كه از اعماق درونى زندگى ، روشنى تازه‌اى دريافت مىكند ، همه نمايندهء حالات مختلف وحى هستند كه بنابر ضرورتهاى ظرفيّت پذيراى وحى يا بنابر ضرورتهاى نوعى كه اين ظرف به آن تعلّق دارد ، اشكال گوناگونى دارند . » ( 1 )\r\n2 . وحى چيزى از نوع غريزه است و هدايت وحى چيزى از نوع هدايت غريزى است .\r\n3 . وحى هدايت انسان است از نظر جمعى ، يعنى جامعهء انسانى از نظر آنكه يك واحد است و راه و مسير و قوانين حركتى دارد نيازمند است كه هدايت شود ، نبىّ آن دستگاه گيرنده‌اى است كه به طور غريزى آنچه مورد نياز نوع است مىگيرد .\r\nمىگويد :\r\n\r\n\r\n\r\n\r\n","description":"","footnote":"\r\n( 1 ) . احياى فكر دينى در اسلام ، ص 144 و 145 .\r\n","page_name":" 186 ","page_number":186},
  {"content":"\r\n\r\n« حيات جهانى به صورتى اشراقى نيازمنديهاى خود را مىبيند و در لحظه‌اى بحرانى امتداد و جهت حركت خود را تعيين مىكند . اين همان است كه در زبان دين به آن نام رسيدن وحى به پيغمبر مىدهيم . » ( 1 )\r\n4 . جانداران در مراحل اوّلى به وسيلهء غريزه هدايت مىشوند . هر چه در درجات تكامل بالا مىروند و نيروى حسّ و تخيّل و انديشه در آنها رشد مىكند از قدرت غريزه كاسته مىشود و در حقيقت حسّ و انديشه جانشين غريزه مىشود ، از اين‌رو حشرات بيشترين و قوىترين غرايز را دارند و انسان كمترين آنها را .\r\n5 . جامعهء انسان از نظر اجتماعى در يك مسير تكاملى است و همانطور كه حيوانات در مراحل ابتدايى نيازمند به غريزه بوده‌اند و تدريجا كه نيروى حسّ و تخيّل و احيانا تفكّر در آنها رشد يافته هدايتهاى حسّى و فكرى جانشين هدايت غريزه شده است ، جامعهء انسانى نيز در مسير تكاملى خود كم‌كم به جايى رسيده كه نيروى تعقّل در او رشد يافته و همين جهت سبب ضعف غريزه ( وحى ) شده است .\r\nمىگويد :\r\n« در دوران كودكى بشريّت ، انرژى روانى چيزى را آشكار مىسازد كه من آن را « خود آگاهى پيغمبرانه » مىنامم و به وسيلهء آن در انديشهء فردى و انتخاب راه زندگى از طريق پيروى از دستورها و داوريها و انتخابها و راههاى عملى حاضر و آماده ، صرفه‌جويى مىشود . ولى با تولّد عقل و ملكهء نقّادى ، زندگى به نفع خود ، تشكيل و نموّ آن اشكال از خود آگاهى را كه نيروى روانى در مرحلهء قديم‌تر تكامل بشرى به آن صورت جريان داشت متوقّف مىسازد . آدمى نخست در فرمان شهوت و غريزه است . عقل استدلال‌كننده كه تنها همان ، سبب تسلّط وى بر محيط است ، خود تكامل و پيشرفتى است ، و چون عقل تولّد يافت بايستى كه آن را با جلوگيرى از اشكال ديگر معرفت ( هدايتها و معرفتهاى غريزى ) تقويت كنند . » ( 2 )\r\n6 . جهان بشريّت دو دورهء اساسى دارد : دورهء هدايت وحى ، و دورهء هدايت تعقّل\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 168 .\r\n( 2 ) . همان مأخذ ، ص 145 .\r\n","page_name":" 187 ","page_number":187},
  {"content":"\r\n\r\nو تفكّر در طبيعت و تاريخ . هر چند در جهان قديم چند دستگاه بزرگ فلسفى ( از قبيل يونان و روم ) وجود داشته امّا ارزش چندانى نداشته و بشريّت هنوز در دورهء كودكى بسر مىبرده است . مىگويد :\r\n« شك نيست كه جهان قديم در زمانى كه انسان در مقايسهء با حال حاضر حالت بدوى داشت و كما بيش تحت فرمان تلقين بود چند دستگاه بزرگ فلسفى ايجاد كرده بود ، ولى نبايد فراموش كنيم كه اين دستگاه‌سازى در جهان قديم كار انديشهء مجرّد بوده كه نمىتوانسته است از طبقه‌بندى معتقدات دينى مبهم و سنّتها آن سوتر رود و هيچ نقطهء اتّكائى دربارهء اوضاع عينى زندگى براى ما فراهم نمىآورد . » ( 1 )\r\n7 . پيامبر اكرم كه پيامبرى به او پايان رسيده ، هم به جهان قديم تعلّق دارد و هم به جهان جديد . از جهت منبع الهامش كه وحى است - نه مطالعهء تجربى طبيعت و تاريخ - به جهان قديم تعلّق دارد و از جهت روح تعليماتش كه دعوت به تفكّر و تعقّل و مطالعهء طبيعت و تاريخ است و با تولّد اين امور كار وحى متوقّف مىشود ، به جهان جديد تعلّق دارد . مىگويد :\r\n« پس چون به مسأله از اين لحاظ نظر شود ، بايد گفت كه چنان مىنمايد كه پيغمبر اكرم ميان جهان قديم و جهان جديد ايستاده است . تا آنجا كه به منبع الهام وى مربوط مىشود به جهان قديم تعلّق دارد و آنجا كه روح الهام وى در كار مىآيد متعلّق به جهان جديد است . زندگى در وى منابع ديگرى از معرفت ( 2 ) را اكتشاف مىكند كه شايستهء خطّ سير جديد آن است . ظهور و ولادت اسلام ، ظهور و ولادت عقل برهانى استقرائى است . رسالت با ظهور اسلام ، در نتيجهء اكتشاف ضرورت پايان يافتن خود رسالت ، به حدّ كمال مىرسد و اين خود مستلزم دريافت هوشمندانهء اين امر است كه زندگى نمىتواند پيوسته در مرحلهء كودكى و رهبرى شده از خارج باقى بماند . الغاى كاهنى و سلطنت ميراثى در اسلام ، توجّه دائمى به عقل و تجربه در قرآن و اهمّيتى كه اين كتاب مبين به طبيعت و تاريخ به عنوان منابع معرفت بشرى مىدهد ، همه سيماهاى مختلف انديشهء واحد ختم دورهء رسالت است . » ( 3 )\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 145 .\r\n( 2 ) . معرفت از طريق مطالعهء طبيعت و تاريخ .\r\n( 3 ) . همان مأخذ ، ص 146 .\r\n","page_name":" 188 ","page_number":188},
  {"content":"\r\n\r\nاينهاست اركان و اصول فلسفهء ختم نبوّت از نظر علّامه اقبال . متأسّفانه اين فلسفه مخدوش و بسيارى از اصول آن نادرست است .\r\nاوّلين ايرادى كه وارد است اين است كه اگر اين فلسفه درست باشد ، نه تنها به وحى جديد و پيامبرى جديد نيازى نيست ، به راهنمايى وحى مطلقا نيازى نيست ، زيرا هدايت عقل تجربى جانشين هدايت وحى است . اين فلسفه اگر درست باشد ، فلسفهء ختم ديانت است نه ختم نبوّت ، و كار وحى اسلامى تنها اعلام پايان دورهء دين و آغاز دورهء عقل و علم است . اين مطلب نه تنها خلاف ضرورت اسلام است ، مخالف نظريّهء خود اقبال است . تمام كوششها و مساعى اقبال در اين است كه علم و عقل براى جامعهء بشر لازم است امّا كافى نيست ، بشر به دين و ايمان مذهبى همان اندازه نيازمند است كه به علم . اقبال خود تصريح مىكند كه زندگى نيازمند به اصول ثابت و فروع متغيّر است و كار « اجتهاد اسلامى » كشف انطباق فروع بر اصول است .\r\nمىگويد :\r\n« اين فرهنگ جديد ( 1 ) پايهء وحدت جهانى را بر اصل توحيد بنا نهاد . اسلام ، به عنوان دستگاه حكومت ، وسيله‌اى عملى است براى آنكه اصل توحيد را عامل زنده‌اى در زندگى عقلى و عاطفى نوع بشر قرار دهد . اسلام وفادارى نسبت به خدا را خواستار است نه وفادارى نسبت به حكومت استبدادى را ، و چون خدا بنيان روحانى نهايى هر زندگى است ، وفادارى به خدا عملا وفادارى به طبيعت مثالى ( 2 ) خود آدمى است .\r\nاجتماعى كه بر چنين تصوّرى از واقعيّت بنا شده باشد بايد در زندگى خود مقوله‌هاى « ابديّت » و « تغيير » را با هم سازگار كند ، بايستى كه براى تنظيم حيات اجتماعى خود اصولى ابدى در اختيار داشته باشد ، چه ، آنچه ابدى و دائمى است در اين جهان تغيير دائمى جاى پاى محكمى براى ما مىسازد . ولى چون اصول ابدى به اين معنى فهميده شوند كه معارض با هر تغييرند ، يعنى معارض با چيزى هستند كه قرآن آن را يكى از بزرگترين « آيات » خدا مىداند ، آن وقت سبب آن مىشوند كه چيزى را كه ذاتا متحرّك است ، از حركت بازدارند . شكست اروپا در علوم سياسى و اجتماعى ، اصل اوّل ( 3 ) را مجسّم مىسازد و بىحركتى اسلام در ظرف مدّت پانصد\r\n\r\n\r\n\r\n\r\n","description":"","footnote":"\r\n( 1 ) . فرهنگ اسلامى .\r\n( 2 ) . طبيعت آرمان خواهى و كمال مطلوب جويى .\r\n( 3 ) . نفى هر گونه اصل ابدى و انكار جاودانگى اصول اصلى زندگى .\r\n","page_name":" 189 ","page_number":189},
  {"content":"\r\n\r\nسال اخير ، اصل دوّم ( 1 ) را مجسّم مىسازد . آيا اصل حركت در اسلام چيست ؟ همان اصل كه به نام « اجتهاد » خوانده مىشود . » ( 2 )\r\nمطابق بيان بالا نياز به راهنمايى وحى براى هميشه باقى است ، هدايت عقل تجربى نمىتواند جانشين هدايت وحى شود . خود اقبال نيز صد در صد طرفدار اصل بقاى نياز به راهنمايى براى هميشه است و حال آنكه فلسفه‌اى كه او براى ختم نبوّت ذكر كرده مستلزم اين است كه نه تنها نياز به وحى جديد و رسالت جديد بلكه نياز به راهنمايى وحى پايان مىپذيرد ، و در حقيقت ، نه تنها نبوّت بلكه ديانت پايان مىيابد .\r\nاين توجيه اشتباه‌آميز اقبال از ختم نبوّت سبب شده كه همان نتيجه‌گيرى غلط از گفته‌هاى او بشود و چنين پنداشته شود كه دوران ختم نبوّت يعنى دوران استقلال بشر از وحى ، نياز بشر به راهنمايى و آموزش و پرورش پيامبران از نوع نياز كودك است به معلّم كلاس ، كودك هر سال به كلاس بالاتر مىرود و معلّم عوض مىكند ، بشر نيز دوره به دوره به مرحلهء بالاتر پا گذاشته و قانون و شريعتش عوض شده است ، كودك به كلاس نهايى مىرسد و گواهينامهء پايان تحصيل مىگيرد و از آن به بعد خود مستقل از معلّم و استاد به تحقيق مىپردازد ، بشر دورهء خاتميّت نيز با اعلام ختم نبوّت گواهى پايان نامهء تحصيلات و بىنيازى از تحصيل كلاسيك را گرفته و خود مستقلا با مطالعهء طبيعت و تاريخ به تحقيق مىپردازد و « اجتهاد » يعنى اين ، پس ختم نبوّت يعنى رسيدن بشر به مرحلهء « خودكفايى » .\r\nبدون شك اين گونه تفسير از ختم نبوّت غلط است . نتايج اين گونه تفسير از ختم نبوّت چيزهايى است كه نه براى اقبال قابل قبول است و نه براى كسانى كه اين نتيجه‌گيريها را از سخن اقبال كرده‌اند .\r\nثانيا اگر نظريّهء اقبال درست باشد بايد با تولّد عقل تجربى ، آن چيزى كه اقبال آن را « تجربهء درونى » مىنامد ( مكاشفات اولياء اللّه ) نيز پايان يابد ، چون فرض بر اين است كه اين امور از نوع غريزه‌اند و با ظهور عقل تجربى ، غريزه - كه راهنمايى از بيرون است - فروكش مىكند ، و حال آنكه خود اقبال تصريح مىكند كه تجربهء باطنى\r\n\r\n\r\n\r\n\r\n","description":"","footnote":"\r\n( 1 ) . انكار اصل تغيير و اعتقاد به جاودانگى .\r\n( 2 ) . همان مأخذ ، ص 168 و 169 .\r\n","page_name":" 190 ","page_number":190},
  {"content":"\r\n\r\nبراى هميشه باقى است و از نظر اسلام تجربهء درونى يكى از منابع سه‌گانهء معرفت است ( 1 ) . اقبال شخصا گرايش عرفانى شديدى دارد و به الهامات معنوى سخت معتقد است . او خود مىگويد :\r\n« اين انديشه به آن معنى نيست كه « تجربهء باطنى » كه از لحاظ كيفيّت ، تفاوتى با « تجربهء پيغمبرانه » ندارد ، اكنون ديگر از آنكه واقعيّتى حياتى باشد منقطع شده است . قرآن ، « انفس » ( خود ) و « آفاق » ( جهان ) را منابع علم و معرفت مىداند . خدا نشانه‌هاى خود را ، هم در تجربهء درونى آشكار مىسازد و هم در تجربهء بيرونى ، و وظيفهء آدمى آن است كه معرفت‌بخشى همهء سيماهاى تجربه را در معرض قضاوت قرار دهد . انديشهء خاتميّت را نبايد به اين معنى گرفت كه سرنوشت نهايى زندگى ، جانشين شدن كامل عقل بجاى عاطفه است . چنين چيزى نه ممكن است نه مطلوب . ارزش عقلانى اين انديشه در آن است كه در برابر تجربهء باطنى ، وضع مستقلّ نقّادانه‌اى ايجاد مىكند و اين امر با تولّد اين اعتقاد حاصل مىشود كه حجّيّت و اعتبار ادّعاى اشخاص به پيوستگى با فوق طبيعت داشتن ، در تاريخ بشرى به پايان رسيده است . . . بنابراين به تجربهء باطنى و عارفانه - هر اندازه هم كه غير عادى و غير متعارف باشد - اكنون بايد به چشم يك تجربهء كاملا طبيعى نظر شود و مانند سيماهاى ديگر تجربهء بشرى ، نقّادانه مورد بحث و تحليل قرار گيرد . » ( 2 )\r\nمقصود اقبال در قسمت اخير سخنش اين است كه با پايان يافتن نبوّت ، الهامات و مكاشفات و كرامات اولياء اللّه پايان نيافته است ولى حجّيّت و اعتبار گذشتهء آنها پايان يافته است . در گذشته كه هنوز عقل تجربى تولّد نيافته بود ، معجزه و كرامت يك سند كاملا طبيعى و قابل قبول و غير قابل تشكيك بود ، ولى براى بشر رشد يافته و به كمال عقلانى رسيده ( بشر دورهء ختميّه ) اين امور ، ديگر حجّيّت و سنديّت ندارد ، مانند هر حادثه و پديدهء ديگر بايد مورد تجربهء عقلانى قرار گيرد . عصر قبل از خاتميّت ، عصر معجزه و كرامت بود ، يعنى معجزه و كرامت عقلها را تحت نفوذ خويش قرار مىداده است ، ولى عصر خاتميّت عصر عقل است . عقل مشاهدهء كرامت را دليل بر چيزى نمىگيرد مگر آنكه با معيارهاى خود صحّت و اعتبار يك حقيقت كشف شده از راه\r\n\r\n\r\n\r\n\r\n","description":"","footnote":"\r\n( 1 ) . دو منبع ديگر عبارتند از طبيعت و تاريخ .\r\n( 2 ) . همان مأخذ ، ص 146 و 147 .\r\n","page_name":" 191 ","page_number":191},
  {"content":"\r\n\r\nالهام را كشف كند .\r\nاين قسمت از سخن اقبال نيز مخدوش است ، چه از نظر دوران پيش از خاتميّت و چه از نظر دوران بعد از خاتميّت . ما بعدا تحت عنوان « معجزهء ختميّه » درباره‌اش بحث مىكنيم .\r\nثالثا اينكه اقبال وحى را از نوع غريزه دانسته است ، خطاست . همين جهت موجب اشتباهات ديگر او شده است . غريزه همانطور كه قابل خود توجّه دارد يك خاصيّت صد در صد طبيعى ( غير اكتسابى ) و ناآگاهانه و نازل‌تر از حسّ و عقل است كه قانون خلقت در مراحل اوّل حياتى حيوان ( حشرات و پايين‌تر از حشرات ) در حيوانات قرار داده است . با رشد هدايتهاى درجهء بالاتر ( حسّ و عقل ) غريزه ضعيف مىشود و فروكش مىكند ، لهذا انسان كه غنىترين حيوانها از نظر دستگاه انديشه است ، ضعيف‌ترين آنها از نظر غريزه است .\r\nامّا وحى ، بر عكس ، هدايتى ما فوق حسّ و عقل ، و بعلاوه تا حدود زيادى اكتسابى است ، بالاتر اينكه در اعلا درجه « آگاهانه » است . جنبهء آگاهانه بودن وحى ، به درجات غير قابل توصيفى بالاتر از حسّ و عقل است و فضايى كه وسيلهء وحى اكتشاف مىشود بسى وسيع‌تر و گسترده‌تر و ژرف‌تر از آن فضايى است كه عقل تجربى قادر به اكتشاف آن است .\r\nما در يكى از بخشهاى گذشته ( بخش مكتب ، ايدئولوژى ) اين مطلب را ثابت كرديم كه با توجّه به مجموع استعدادهاى فردى و اجتماعى انسان و پيچيدگى روابط اجتماعى انسان و مشخّص نبودن نهايت سير تكاملى انسان ، بايد بپذيريم كه آنچه فيلسوفان و متفكّران اجتماعى به نام ايدئولوژى بافته‌اند ، گمراهى و سرگشتگى است . براى انسان از نظر ايدئولوژى داشتن ، يك راه بيشتر وجود ندارد و آن ايدئولوژى از طريق وحى است . اگر ايدئولوژى از طريق وحى را نپذيريم بايد بپذيريم كه انسان فاقد ايدئولوژى است .\r\nمتفكّران امروز بشر اذعان دارند كه ارائهء خطّ سير آيندهء بشر به وسيلهء ايدئولوژيهاى بشرى تنها به صورت منزل به منزل است ، يعنى تنها در هر منزلى مىتوان ( آن هم به ادّعاى آقايان ) منزل بعدى را مشخّص كرد ، امّا اينكه منازل بعد از اين منزل كجاست و سر منزل نهايى چيست ، آيا اساسا سرمنزلى وجود دارد يا ندارد ، هيچ معلوم نيست . سرنوشت چنين ايدئولوژيهايى روشن است .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nاى كاش علّامه اقبال كه كم و بيش مطالعاتى در آثار عرفا دارد و مخصوصا به مثنوى مولانا ارادت خاص دارد ، در آن نوشته‌ها بيشتر مطالعه مىكرد و به ملاك بهترى براى ختم نبوّت دست مىيافت . عرفا به اين نكته دست يافته‌اند كه نبوّت از آن جهت پايان يافت كه تمام مراحل و منازل فردى و اجتماعى انسان ، و راهى كه انسان بايد بپيمايد ، يك جا كشف گشت ، پس از آن هر بشرى هر چه دريافت كند ، بيشتر از آن نخواهد بود ، ناچار محكوم به پيروى است .\r\nالخاتم من ختم المراتب باسرها .\r\nخاتم كسى است كه همهء مراتب را طى كرده و مرتبهء طى نشده باقى نگذاشته است .\r\nاين است ملاك ختم نبوّت نه رشد عقل تجربى جامعه . اقبال اگر در آثار همان مردانى كه به آنها علاقه‌مند است ( از قبيل مولانا ) دقّت و تعمّق بيشترى مىكرد ، مىدانست كه وحى از نوع غريزه نيست ، روح و حياتى است برتر از روح و حيات عقلانى . مولانا مىگويد :\r\nغير فهم جان كه در گاو و خر است * آدمى را عقل و جانى ديگر است باز غير عقل و جان آدمى * هست جانى در نبىّ و در ولى جسم ظاهر روح مخفى آمده است * جسم همچون آستين ، جان همچون دست باز عقل از روح مخفىتر بود * حس به سوى روح ، زوتر ره برد روح وحى از عقل پنهان‌تر بود * زان كه او غيب است و او زان سر بود عقل احمد از كسى پنهان نشد * روح وحيش مدرك هر جان نشد روح وحيى را مناسبهاست نيز * در نيابد عقل كان آمد عزيز لوح محفوظ است او را پيشوا * از چه محفوظ است ؟ محفوظ از خطا نى نجوم است و نه رمل است و نه خواب * وحى حق و اللّه أعلم بالصّواب\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nرابعا گويى علّامه اقبال دچار همان اشتباهى شده است كه جهان غرب شده است ، يعنى جانشين ساختن علم به جاى ايمان . البتّه اقبال سخت مخالف نظريّهء جانشينى علم است ولى راهى كه در فلسفهء ختم نبوّت طى كرده است به همين نتيجه مىرسد . اقبال وحى را نوعى غريزه معرّفى مىكند و مدّعى مىشود كه با به كار افتادن دستگاه عقل و انديشه ، وظيفهء غريزه پايان مىيابد و خود غريزه خاموش مىشود . اين سخن درست است امّا در موردى كه دستگاه انديشه همان راهى را دنبال كند كه غريزه مىكرد . امّا اگر فرض كنيم غريزه وظيفه‌اى دارد و دستگاه انديشه وظيفهء ديگرى دارد ، دليلى ندارد كه با به كار افتادن دستگاه انديشه ، غريزه از كار بيفتد . پس فرضا وحى را از نوع غريزه بدانيم و كار اين غريزه را عرضهء نوعى جهان‌بينى و ايدئولوژى كه از عقل و انديشه ساخته نيست بدانيم ، دليلى ندارد كه با رشد عقل برهانى استقرائى ( به قول خود علّامه اقبال ) كار غريزه پايان يابد .\r\nحقيقت اين است كه علّامه اقبال با همهء برجستگى و نبوغ و دل‌سوختگى اسلامى ، در اثر اينكه فرهنگش فرهنگ غربى است و فرهنگ اسلامى فرهنگ ثانوى اوست ، يعنى تحصيلاتش همه در رشته‌هاى غربى است و در فرهنگ اسلامى - مخصوصا فقه و عرفان و اندكى فلسفه - مطالعاتى دارد و بس ، گاه دچار اشتباهات فاحش مىشود . ما در مقدّمهء جلد پنجم اصول فلسفه و روش رئاليسم ( 1 ) به نارسايى انديشهء اقبال در مسائل عميق فلسفى اشاره كرده‌ايم .\r\nبه همين جهت مقايسهء او با سيّد جمال الدّين اسدآبادى صحيح نيست . گذشته از اينكه سيّد جمال از نظر نبوغ شخصى قابل مقايسه با اقبال نيست ، او بر خلاف اقبال فرهنگ اوّلى و اصلىاش اسلامى است و فرهنگ غربى فرهنگ ثانوى اوست .\r\nبعلاوه مرحوم سيّد جمال در اثر مسافرتهاى زياد در كشورهاى اسلامى و مطالعهء جريانات آن كشورها از نزديك ، به اوضاع كشورهاى اسلامى بيش از اقبال آگاه بوده است ، لهذا به اشتباهاتى نظير برخى اشتباهات فاحش اقبال در شناخت جريانهايى كه در بعضى كشورهاى اسلامى ( از قبيل تركيّه و ايران ) رخ داده است ، به هيچ وجه دچار نشده است .\r\n\r\n\r\n\r\n\r\n","description":"","footnote":"\r\n( 1 ) . چاپ سال 1350 هجرى شمسى .\r\n","page_name":" 194 ","page_number":194},
  {"content":"\r\n\r\n\r\nمعجزهء ختميّه\r\nقرآن كريم معجزهء جاويدان خاتم پيامبران است . پيامبران پيشين از قبيل ابراهيم و موسى و عيسى كه هم كتاب آسمانى داشته‌اند و هم معجزه ، زمينهء اعجازشان چيزى غير از كتاب آسمانىشان بوده است از قبيل تبديل شدن آتش سوزان به « برد و سلام » يا اژدها شدن چوب خشك و يا زنده شدن مردگان . بديهى است كه هر كدام از اين معجزات امرى موقّت و زودگذر بوده است . ولى زمينهء معجزهء خاتم پيامبران ، خود كتاب اوست . كتاب او در آن واحد ، هم كتاب است و هم برهان رسالتش . و به همين دليل ، معجزهء ختميّه بر خلاف ساير معجزات ، جاويدان و باقى است نه موقّت و زودگذر .\r\nاز نوع كتاب بودن معجزهء خاتم پيامبران چيزى است متناسب با عصر و زمانش كه عصر پيشرفت علم و دانش و تمدّن و فرهنگ است و اين پيشرفتها امكان مىدهد كه تدريجا جنبه‌هايى از اعجاز اين كتاب كريم مكشوف گردد كه قبلا مكشوف نبوده است ، همچنانكه جاودانگى آن متناسب است با جاودانگى پيام و رسالتش كه براى هميشه باقى و نسخ‌ناپذير است .\r\nقرآن كريم صريحا جنبهء اعجاز و فوق بشرى خود را در آياتى چند اعلام كرده ( 1 ) ،\r\n\r\n\r\n\r\n\r\n","description":"","footnote":"\r\n( 1 ) . مانند اين آيه :\r\n","page_name":" 195 ","page_number":195},
  {"content":"\r\n\r\nهمچنانكه به وقوع معجزات ديگر غير از قرآن از خاتم الانبياء تصريح كرده است .\r\nدر قرآن مسائل فراوانى مربوط به معجزات مطرح شده است ، از قبيل ضرورت همراه بودن رسالت رسولان الهى با معجزه ، و اينكه معجزه « بيّنه » و حجّت قاطع است ، و اينكه پيامبران معجزه را به « اذن اللّه » مىآورند ، و اينكه پيامبران تا آن حدّ معجزه مىآورند كه « آيت » و « بيّنه » بر صدق گفتارشان باشد ، امّا مكلّف نيستند كه تابع « اقتراحات » مردم باشند و هر روز و هر ساعت هر كس مطالبهء معجزه كند اجابت نمايند .\r\nبه عبارت ديگر ، پيامبران « نمايشگاه معجزه » دائر نكرده و كارخانهء معجزه‌سازى وارد ننموده‌اند ، و امثال اين مسائل .\r\nقرآن كريم همچنانكه اين مسائل را مطرح كرده است ، با كمال صراحت معجزات بسيارى از پيامبران پيشين از قبيل نوح ، ابراهيم ، لوط ، صالح ، هود ، موسى و عيسى نقل كرده است و بر روى آنها صحّه گذاشته كه به هيچ وجه قابل تأويل نيست .\r\nبرخى از مستشرقان و كشيشان مسيحى به استناد آياتى كه قرآن به « اقتراحات » مشركان در مطالبهء معجزه جواب منفى داده است ، مدّعى شده‌اند كه پيامبر اسلام به مردم مىگفته من معجزه‌اى جز قرآن ندارم ، اگر قرآن را به عنوان معجزه مىپذيريد فبها و الّا از من معجزه‌اى ديگر ساخته نيست . بعضى از نويسندگان « روشنفكر » مسلمان اخير نيز همين نظر را پذيرفته‌اند و آن را به اين شكل توجيه كرده‌اند كه معجزه دليل است امّا دليل اقناعى براى بشر نابالغ و كودك كه در پى امور اعجاب‌آور و غير عادى است ، انسان رشد يافته به اين گونه امور توجّهى ندارد و سر و كارش با منطق است ، و چون دورهء پيامبر اسلام دورهء عقل و منطق است نه دورهء اوهام و خيالات ذهنى ، پيامبر اسلام از اجابت درخواست هرگونه معجزه‌اى غير از قرآن به اذن خدا امتناع كرده است . مىگويند :\r\n« استعانت از معجزات و خرق عادات براى پيغمبران سلف اجتناب‌ناپذير بود ، چه ، راهنمايى ايشان به يارى استدلال عقلى در آن دوران ، دشوار بلكه محال مىنمود . . .\r\nدر عصر ظهور پيغمبر اسلام ، جامعهء بشرى دوران كودكى را پشت سر گذاشته ، به دورهء بلوغ فكرى پاى مىگذاشت . كودك ديروز كه نيازمند مادرى بود تا دستش گيرد و رفتنش بياموزد خود مىتوانست بر روى پاهايش بايستد و عقلش را به كار\r\n\r\n\r\n\r\n\r\n","description":"","footnote":"\r\n وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ  . ( بقره / 23 ) . اگر در آنچه بر بندهء خويش فرود آورده‌ايم ترديد داريد ، سوره‌اى مانند آن را بياوريد .\r\n","page_name":" 196 ","page_number":196},
  {"content":"\r\n\r\nاندازد . . . بىدليل و حكمت نبود كه پيغمبر اسلام در برابر اصرار منكرين و معاندين به آوردن معجزات و خرق عادات ، مقاومت مىورزيد و در اثبات حقّانيّت دعوت خويش به استدلال عقلى و تجربى و شواهد تاريخى اتّكا مىفرمود . . . با وجود اينهمه اصرار و لجاجت منكرين ، پيغمبر اسلام از آوردن معجزاتى نظير آنچه پيامبران سلف مىآوردند به امر خدا امتناع مىورزيد و تنها بر قرآن به عنوان معجزه‌اى كه نظيرى براى آن نخواهد بود تكيه مىكند . قرآن ، معجزهء خاتم پيامبران ، خود دليل ديگرى بر خاتميّت رسالت است ، كتابى است محتوى حقايق عالم خلقت و تعاليم و راهنماييهاى زندگى در كمال هماهنگى در جميع جهات ، معجزه‌اى در خور بشر رسيده و عاقل نه كودك پايبند اوهام و تخيّلات ذهنى . » ( 1 )\r\nمىگويند :\r\n« فضايى كه انسان گذشته در آن دم مىزده است همواره مملوّ از خرافات و موهومات و خوارق عادات بوده است و جز آنچه « بر خلاف عقل و حس » باشد در احساس وى اثر نمىگذاشته است ، از اين روست كه در تاريخ ، بشريّت را مىبينيم كه همواره در جستجوى « اعجاز » است و شيفتهء « غيب » . اين حسّاسيّت در برابر هر چه نامحسوس و نامعقول است ، در ميان مردمى كه از مدنيّت دورترند شديدتر است . اينان به همان اندازه كه به « طبيعت » نزديكترند به « ماوراى طبيعت » مشتاق‌ترند و « خرافه » زادهء معيوب اين حقيقت است . انسان صحرا همواره در پى « معجزه » است ، جهان وى مملوّ از ارواح و اسرار شگفت‌انگيز است . . . روح يك انسان باستانى ، تنها هنگامى متأثّر مىشود كه نگاهش در برابر امرى به « اعجاب » آيد و آن را مرموز و سحرانگيز و مبهم بيند . از اينجاست كه مىبينيم نه تنها پيغمبران بلكه پادشاهان و زورمندان و حكيمان هر قومى براى توجيه خويش به امور خارق العاده متوسّل مىشده‌اند ، و در اين ميان ، پيغمبران كه مبناى رسالتشان بر « غيب » نهاده شده است ، بيش از ديگران مىبايست به « معجزه » دست بزنند ، چه ، در ايمان مردم روزگارشان « اعجاز » بيش از منطق و علم و حقيقت محسوس و مسلّم عينى كارگر بوده است . امّا داستان محمّد از اين قاعده مستثنى است . وى در جامعه‌اى كه تنها در بزرگترين شهر تجارتى و باز و پيشرفته‌اش هفت « خط نويس » بيش نبوده است و جز به « فخر و شمشير و كالا و شتر و پسر » نمىانديشيده است ، « معجزهء » خويش را « كتاب » اعلام مىكند و اين خود يك معجزه است . كتاب ! در كشورى كه تاريخ يك نسخه كتاب در آن سراغ\r\n\r\n\r\n\r\n\r\n","description":"","footnote":"\r\n( 1 ) . دكتر حبيب اللّه پايدار : فلسفهء تاريخ از نظر قرآن ، ص 15 و 16 .\r\n","page_name":" 197 ","page_number":197},
  {"content":"\r\n\r\nندارد ! خدايش به « مركّب » ، « قلم » و « نوشته » سوگند مىخورد در ميان مردمى كه قلم را ابزار كار چند مرد زبون و عاجز و بىافتخار مىدانند ، و اين خود يك « معجزه » است . . . كتاب تنها معجزه‌اى است كه همواره مىتوان ديد ، هر روز آن را معجزه‌آساتر مىتوان يافت و تنها معجزه‌اى است كه بر خلاف ديگر معجزات ، هر كه خردمندتر و دانشمندتر است و هر جامعه‌اى كه پيشرفته‌تر و متمدّن‌تر است ، اعجاز آن را درست‌تر و عميق‌تر خواهد يافت ، تنها معجزه‌اى است كه اعتقاد بدان تنها به معتقدان امور غيبى منحصر نيست و اعجاز آن را هر انديشمندى معترف است ، تنها معجزه‌اى است كه نه براى عوام بلكه براى روشنفكران است . . . ، تنها معجزه‌اى است كه بر خلاف ديگر معجزات ، تنها براى تحريك حسّ اعجاب و اعجاز بينندگانش نيست ، مقدّمه‌اى و وسيله‌اى براى پذيرش يك رسالت نيست ، براى تعليم و تربيت گروندگان وى است ، خود هدف پذيرش است ، خود رسالت است . و بالأخره معجزهء محمّد از مقولهء امور « غير بشرى » نيست گرچه يك عمل غير بشرى است ، و از اين‌رو بر خلاف معجزات پيشين كه تنها عاملى براى « باور » مردم به كار مىرفت ( آن هم مردم معدودى كه آن را مىديدند ) و جز آن هيچ سودى نداشت ، معجزهء محمّد از نوع عالىترين استعداد انسانى است و مىتواند به عنوان عالىترين سرمشق وى به كار آيد ، سرمشقى كه همواره در دسترس اوست . . . محمّد مىكوشد تا كنجكاوى مردم را از امور غير عادى و كرامات و خوارق عادات ، به مسائل عقلى و منطقى و علمى و طبيعى و اجتماعى و اخلاقى متوجّه سازد و جهت حسّاسيّت آنها را از « عجايب و غرايب » به « واقعيّات و حقايق » بگرداند ، و اين كوشش ساده‌اى نيست ، آن هم با مردمى كه جز در برابر هر چه غير طبيعى است تسليم نمىشوند و آن هم به دست مردى كه خود را در ميان آنان پيغمبر مىخواند . خود را پيغمبر خواندن و مردم را به رسالت خدايى خويش دعوت كردن و در عين حال رسما اعتراف كردن كه « من از غيب آگاه نيستم » كارى شگفت است و جز ارزش انسانى آن ، آنچه سخت شورانگيز است ، صداقت خارق العاده‌اى است كه در كار او احساس مىشود و هر دلى را به تقديس و هر انديشه‌اى را به تعظيم و تحسين وامىدارد . از او مىپرسند اگر تو پيغمبرى ، قيمت كالاها را از پيش به ما بگو تا در تجارتمان سود بريم . قرآن به وى دستور مىدهد كه بگو : جز آنچه خدا خواسته است ، من مالك نفع و ضررى براى خود نيستم و اگر از غيب خبر مىداشتم خير را زياد مىكردم و شر به من نمىرسيد ، من جز بيم دهنده و بشارت گويى براى مردمى كه ايمان دارند نيستم ( اعراف / 188 ) . امّا پيغمبرى كه غيبگو نباشد و با ارواح و پريان و جنّيان گفتگو نكند و هر روز كرامتى از او سر نزند ، در چشم مردم صحرا چه جلوه‌اى مىتواند داشت ؟ محمّد آنان را به تفكّر در كائنات ، به پاكى و دوستى و\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nدانش و وفا و فهم معنى هستى و حيات و سرنوشت آدمى مىخواند و آنان از او پياپى معجزه مىطلبند و غيبگويى و كرامت مىخواهند ، و خدا از زبان او با لحنى كه گويى چنين كارى از او هرگز انتظار نمىرود مىگويد : «  سُبْحانَ رَبِّي هَلْ كُنْتُ إِلَّا بَشَراً رَسُولًا  » ( سبحان اللّه ! مگر من جز يك بشر فرستاده‌اى هستم ؟ ) » ( 1 ) .\r\nآنچه بيشتر مورد استناد اين گروه واقع شده آيات 90 - 93 سورهء اسراء است كه مىفرمايد :\r\n    وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً . أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ فَتُفَجِّرَ الْأَنْهارَ خِلالَها تَفْجِيراً . أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّهِ وَ الْمَلائِكَةِ قَبِيلًا . أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا     .\r\nگفتند تو را تصديق نمىكنيم تا آنكه براى ما از زمين چشمه‌اى بشكافى ، يا تو را باغى از خرما و انگور باشد كه نهرها در آنها جارى سازى ، يا پاره‌اى از آسمان را چنان كه گمان مىبرى بر ما بيفكنى ، يا خدا و فرشتگان را روبروى ما حاضر سازى ، يا تو را خانه‌اى از طلا باشد ، يا به آسمان بر شوى ، و هرگز بالا رفتنت را گواهى نكنيم مگر آنكه نامه‌اى از آسمان بر ما نازل كنى . بگو منزّه است پروردگارم ، آيا من جز بشر فرستاده‌اى هستم ؟\r\nمىگويند اين آيات نشان مىدهد كه مشركان از پيامبر معجزه‌اى ( غير از قرآن ) مىخواستند و پيامبر امتناع مىكرد .\r\nما ضمن تأييد بعضى از مطالبى كه نقل كرديم ، خصوصا آنچه در مزيّت معجزه بودن كتاب نسبت به ساير معجزات گفته شد ، متأسّفيم كه نمىتوانيم با همهء اين نظريّات موافق باشيم . آنچه از نظر ما قابل بحث است چند مسأله است :\r\n1 . پيامبر اسلام معجزه‌اى غير از قرآن نداشته و در مقابل تقاضاى معجزهء غير از قرآن امتناع مىكرده و آيات سورهء اسراء دليل بر اين مطلب است .\r\n\r\n\r\n\r\n\r\n","description":"","footnote":"\r\n( 1 ) . دكتر على شريعتى : اسلام‌شناسى ، ص 502 - 506 .\r\n","page_name":" 199 ","page_number":199},
  {"content":"\r\n\r\n2 . ارزش و كاربرد اعجاز چقدر است ؟ آيا اعجاز و امر خارق العاده چيزى بوده متناسب با دورهء كودكى بشر كه عقل و منطق كارگر نبوده و هر كس حتّى حكيمان و پادشاهان ، خود را با اين امور توجيه مىكرده‌اند ، پيامبران نيز مجبور بوده‌اند با همين گونه امور خود را توجيه كنند و مردم را قانع سازند ، پيغمبر اسلام كه معجزه‌اش كتاب است از اين قاعده مستثنى است ، او خود را با كتاب و در حقيقت با عقل و منطق توجيه كرد ؟\r\n3 . پيامبر اسلام مىكوشد مردم را از امور غير عادى و كرامات و خوارق عادات ، به مسائل عقلى و منطقى متوجّه سازد و حسّاسيّت آنها را از « عجايب و غرايب » به « واقعيّات و حقايق » بگرداند .\r\nاكنون دربارهء هر سه مطلب بحث و كنجكاوى مىكنيم :\r\n\r\nمعجزه‌اى غير از قرآن\r\nآيا پيامبر اسلام غير از قرآن معجزه‌اى نداشته است ؟ اين مطلب گذشته از اينكه از نظر تاريخ و سنّت و حديث متواتر غير قابل قبول است ، خلاف نصّ قرآن كريم است . « شقّ القمر » در خود قرآن آمده است . فرضا كسى شقّ القمر را توجيه و تعبير كند ( كه البتّه قابل تأويل نيست ) ، داستان معراج و سورهء اسراء را چگونه مىتوان توجيه و تعبير كرد ؟ در كمال صراحت مىفرمايد :\r\n  سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى الَّذِي بارَكْنا حَوْلَهُ لِنُرِيَهُ مِنْ آياتِنا   .\r\nمنزّه است آنكه شبى بندهء خويش را از مسجد الحرام تا مسجد الاقصى ( بيت المقدّس ) برد تا برخى از آيات خود را به او بنمايانيم .\r\nآيا اين جريان يك خرق عادت ، يك معجزه نيست ؟ ! در سورهء مباركهء تحريم ، داستان در ميان گذاشتن پيامبر رازى را با يكى از زنان\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nخود ، و باز در ميان گذاشتن آن زن آن راز را با زنى ديگر آمده است ( 1 ) ، كه رسول اكرم به آن زن گفت چرا با ديگرى گفتى ؟ و قسمتهايى از آنچه ميان آن دو زن گذشته بود بازگو كرد . آن زن ( با تعجّب ) پرسيد : تو از كجا اينها را دانستى ؟ رسول اكرم فرمود :\r\nخداوند مرا آگاه ساخت . آيا اين خبر از غيب نيست ؟ معجزه نيست ؟\r\nداستان آيات 90 - 93 سورهء اسراء و بعضى آيات ديگر از اين قبيل كه مورد استناد واقع شده چيز ديگر است . در آنجا مسألهء تقاضاى معجزه به معنى « آيت » و « بيّنه » خواستن از طرف مردمى كه واقعا ترديد دارند و دنبال دليل و برهان و بيّنه مىگردند ، نيست . اين آيات و آيهء 50 سورهء عنكبوت ( 2 ) منطق خاصّ مشركان را در معجزه خواهى و منطق خاصّ قرآن را در فلسفهء معجزهء پيامبران روشن مىكند .\r\nدر آيات 90 - 93 سورهء اسراء سخن مشركان اينچنين آغاز مىشود : «  لَنْ نُؤْمِنَ لَكَ حَتَّى تَفْجُرَ لَنا . . .  » يعنى ما به سود تو به تو نمىگرويم و وارد گروه و دار و دستهء تو نمىشويم ، مگر آنكه تو « به سود ما » در مقابل ، در اين سرزمين خشك مكّه چشمه‌اى از زمين جارى سازى ( يعنى يك معامله ) ، يا باغى پردرخت كه در آن نهرها جارى باشد ، يا خانه‌اى پر از طلا داشته باشى - كه ما هم از آنها استفاده كنيم - ( يعنى بازهم يك معامله ) ، يا پاره‌اى از آسمان را - آنچنان كه خود مىپندارى در قيامت چنين خواهد شد - بر ما بيفكنى ( يعنى عذاب و مرگ و پايان كار نه معجزه ) ، يا خدا و فرشتگان را نزد ما احضار كنى ، يا به آسمان بر شوى و براى ما و به نام و افتخار ما نامهء خصوصى بياورى ( بازهم يك معامله امّا نه پولى ، بلكه عنوانى و تفاخرى ، بدون توجّه به محال بودن موضوع ) .\r\nمشركان نگفتند : « لَنْ نُؤْمِنَ بِكَ . . . » كه به معنى اين است كه تا فلان معجزه را نكنى به تو ايمان نمىآوريم ، گفتند : «  لَنْ نُؤْمِنَ لَكَ  » كه به معنى اين است كه به سود تو به گروه تو ملحق نمىشويم ، يعنى يك تصديق مصلحتى ، يك خريدوفروش عقيده . فرق است\r\n\r\n\r\n\r\n\r\n","description":"","footnote":"\r\n( 1 ) .  وَ إِذْ أَسَرَّ النَّبِيُّ إِلى بَعْضِ أَزْواجِهِ حَدِيثاً فَلَمَّا نَبَّأَتْ بِهِ وَ أَظْهَرَهُ اللَّهُ عَلَيْهِ عَرَّفَ بَعْضَهُ وَ أَعْرَضَ عَنْ بَعْضٍ فَلَمَّا نَبَّأَها بِهِ قالَتْ مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ  ( تحريم / 3 ) .\r\nآنگاه كه پيامبر رازى را با يكى از همسرانش در ميان نهاد ، همين‌كه آن زن آن راز را به زن ديگر گفت و خدا پيامبر را بر افشاى راز آگاه كرد ، قسمتى از آن را پيامبر بازگو كرد و از بازگو كردن قسمت ديگر خوددارى نمود . آن زن گفت : چه كسى تو را آگاه ساخت ؟ پيامبر گفت : خداى داناى آگاه .\r\n( 2 ) . دربارهء اين آيه بعدا بحث خواهيم كرد .\r\n","page_name":" 201 ","page_number":201},
  {"content":"\r\n\r\nميان « آمَنَ به » و « آمَنَ لَه » . علماى اصول فقه در مورد آيهء 61 سورهء توبه كه دربارهء رسول اكرم مىفرمايد : «  يُؤْمِنُ بِاللَّهِ وَ يُؤْمِنُ لِلْمُؤْمِنِينَ  » همين نكتهء لطيف را استنباط كرده‌اند . بعلاوه آنچه را كه در مقابل اين تأييد و تصديق مصلحتى تقاضا كرده بودند با تعبير «  تَفْجُرَ لَنا مِنَ الْأَرْضِ يَنْبُوعاً  » ادا كرده‌اند ، يعنى به سود ما چشمه‌اى جارى سازى .\r\nمعلوم است كه اين « مزد » خواهى است نه « بيّنه » خواهى و دليل خواهى و معجزه خواهى . پيغمبر آمده مؤمن واقعى بسازد نه اينكه به بهاى معجزه رأى و عقيده بخرد .\r\nخود نويسندهء محترم مىنويسد كه به پيغمبر مىگفتند : « اگر تو پيغمبرى ، قيمت كالاها را از پيش به ما بگو تا در تجارتمان سود بريم » . واضح است كه اين ، معجزه خواهى يعنى بيّنه خواهى براى كشف حقيقت نيست ، وسيله قرار دادن پيغمبر است براى پول در آوردن . بديهى است كه پاسخ پيغمبر اين است كه اگر خدا مرا به غيب ( براى چنين منظورهايى ) آگاه مىكرد ، آن را وسيله براى كارهاى دنيايى خودم قرار مىدادم ، ولى معجزه و غيب وسيلهء اين كارها نيست ، من پيامبرم و نويد دهنده و بيم دهنده .\r\nمشركان مىپنداشتند معجزه امرى است در اختيار پيامبر ، هر ساعتى كه بخواهد و هرطور بخواهد و براى هر منظورى بخواهد ، معجزه مىكند . اين بود كه از او چشمه جارى كردن ، خانهء طلا داشتن ، قيمتها را پيشاپيش خبر دادن ، مىخواستند . در صورتى كه معجزه مثل خود وحى است ، به آن طرف وابسته است نه به اين طرف . همانطور كه وحى تابع ميل پيغمبر نيست ، جريانى است از آن سو كه پيغمبر را تحت تأثير قرار مىدهد ، معجزه نيز جريانى است از آن سو كه ارادهء پيغمبر را تحت تأثير قرار مىدهد و به دست او جارى مىشود . اين است معنى اينكه وحى « باذن اللّه » است ، معجزه « باذن اللّه » است ، و اين است معنى آيهء 50 سورهء عنكبوت كه مورد سوء استفادهء كشيشان است .\r\n إِنَّمَا الْآياتُ عِنْدَ اللَّهِ وَ إِنَّما أَنَا نَذِيرٌ مُبِينٌ  .\r\nآيات و معجزات نزد خداست ، من تنها بيم‌دهنده‌اى آشكارم .\r\nخبر از غيب به عنوان معجزه ، همين گونه است . تا آنجا كه به شخصيّت پيامبر مربوط است او از غيب بىخبر است :\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n قُلْ لا أَقُولُ لَكُمْ [ عِنْدِي خَزائِنُ اللَّهِ 
  ] وَ لا أَعْلَمُ الْغَيْبَ وَ لا أَقُولُ لَكُمْ إِنِّي مَلَكٌ  ( 1 ) .\r\nبه شما نمىگويم كه [ گنجهاى خدا نزد من است 
  ] ، و غيب هم نمىدانم ، و به شما نمىگويم كه من فرشته‌ام .\r\nولى آنجا كه تحت تأثير و نفوذ غيب و ماوراى طبيعت قرار مىگيرد ، از راز نهان خبر مىدهد و هنگامى كه از او پرستش مىشود از كجا دانستى ؟ مىگويد : خداى داناى آگاه مرا آگاه ساخت .\r\nاگر پيغمبر مىگويد : غيب نمىدانم و اگر غيب مىدانستم پول فراوان از اين راه كسب كرده بودم  لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ  ( 2 ) ، مىخواهد منطق مشركان را بكوبد ، كه غيب دانستن من در حدّ معجزه و براى منظورى خاص و به وسيلهء وحى الهى است . اگر غيب دانستن من يك امر پيش خودى بود و براى هر منظورى مىشد آن را به كار برد و وسيله‌اى بود براى جيب پر كردن ، به جاى آنكه نرخها را به شما اعلام كنم كه جيب شما پر شود جيب خودم را پر مىكردم ! قرآن در آيهء ديگر مىگويد :\r\n  عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ   ( 3 ) .\r\nخداوند ، آگاه نهان است ، هيچ كس را بر نهان خود آگاه نمىسازد مگر فرستاده‌اى مورد رضايت .\r\nقطعا رسول اكرم يكى از آن فرستادگان مورد رضايت است .\r\nاز همهء اينها گذشته ، قرآن در آيات فراوانى معجزات رسولان را ذكر كرده است - معجزات ابراهيم ، موسى ، عيسى - با اين حال ، چگونه ممكن است وقتى كه از پيامبر اكرم معجزه بخواهند - همچنانكه از رسولان گذشته معجزه خواستند و آنها اجابت كردند - پيغمبر بگويد : « سبحان اللّه ! من بشر رسولى بيش نيستم . » ؟ آيا آنها حق نداشتند بگويند آيا پيامبران گذشته كه تو خود معجزات آنها را با اينهمه آب و تاب نقل\r\n\r\n\r\n\r\n\r\n","description":"","footnote":"\r\n( 1 ) . انعام / 50 .\r\n( 2 ) . اعراف / 188 .\r\n( 3 ) . جن / 26 و 27 .\r\n","page_name":" 203 ","page_number":203},
  {"content":"\r\n\r\nمىكنى ، بشر نبودند يا رسول نبودند ؟ آيا ممكن است چنين تناقض صريحى در قرآن وجود داشته باشد ؟ آيا ممكن است مشركان متوجّه چنين تناقضى نشده باشند ؟\r\nاگر اين منطق روشنفكرى صحيح باشد ، پيغمبر بجاى اينكه بگويد :\r\n« سبحان اللّه ! من بشر رسولى بيش نيستم » ، بايست مىگفت : سبحان اللّه من خاتم رسولانم ، من از قاعدهء رسولان ديگر مستثنى هستم ، از من آنچه از ساير رسولان مىخواستند نخواهيد ، نه اينكه بگويد من رسولى هستم مانند ساير رسولان .\r\nپس معلوم مىشود آنچه مشركان از پيغمبر مىخواستند معجزه ، يعنى آيت و بيّنه به منظور كشف حقيقت كه حقيقت‌جويان حق دارند از مدّعيان پيامبرى بخواهند ، نبوده است ، چيزى بوده كه شأن پيغمبران عموما اين نبوده كه به چنين درخواستهايى پاسخ بگويند : اين است كه پيامبر فرمود : « سبحان اللّه ! من بشرى رسول بيش نيستم » ، يعنى آنچه شما مىخواهيد چيزى نيست كه يك حقيقت‌جو از پيامبران و رسولان بخواهد و رسولان ملزم باشند به آنها پاسخ مثبت بدهند ، چيز ديگر است ، قرار داد و معامله است ، مرا ديدن و خدا را نديدن و از من بالاستقلال چيز خواستن است ، اظهار تكبّر و خود خواهى و اثبات امتياز براى خود نسبت به ديگران است ، تقاضاى يك سلسله امور محال است و . . .\r\nمن اعتراف دارم كه ميل عوام همواره بر معجزه‌سازى است ، نه تنها براى پيغمبر و امام ، كه براى هر قبر و سنگ و درختى ، ولى آيا اين جهت سبب مىشود كه ما وجود هر معجزه و كرامت ( غير از قرآن ) را از پيغمبر منتفى بدانيم ؟\r\nبعلاوه ميان معجزه و كرامت فرق است . معجزه يعنى بيّنه و آيت الهى كه براى اثبات يك مأموريّت الهى صورت مىگيرد و به اصطلاح مقرون به تحدّى است ، منظورى الهى از او در كار است ، اين است كه محدود است به شرايط خاصّى ، امّا كرامت يك امر خارق العاده است كه صرفا اثر قوّت روحى و قداست نفسانى يك انسان كامل يا نيمه كامل است و براى اثبات منظور الهى خاصّى نيست . اينچنين امرى فراوان رخ مىدهد و حتّى مىتوان گفت يك امر عادى است و مشروط به شرطى نيست . معجزه زبان خداست كه شخصى را تأييد مىكند ، ولى كرامت چنين زبانى نيست .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nارزش و كاربرد اعجاز\r\nارزش و كاربرد اعجاز چقدر است ؟ منطقيّين و فلاسفه موادّى را كه در يك استدلال به كار مىرود ، از نظر ارزش و كاربرد به چند گونه تقسيم كرده‌اند : بعضى از آن عناصر ارزش برهانى دارد ، جاى ترديد علمى و عقلى باقى نمىگذارد مثل مواد و عناصرى كه يك رياضىدان در استدلالات خود به كار مىبرد ، بعضى ديگر ارزش اقناعى دارد مانند موادّ و عناصرى كه غالبا اهل خطا به در سخنان خود به كار مىبرند كه اگر موشكافى شود بسا كه مورد ترديد واقع شود ، ولى مادام كه شكافته نشده عملا حركتى ايجاد مىكند ، و بعضى صرفا ارزش تهييجى و احساساتى دارد و بعضى ارزش ديگر .\r\n\r\nارزش اعجاز و كاربرد آن از نظر قرآن چيست ؟\r\nقرآن همان‌طور كه آثار خلقت را « آيات خدا » و دليل قطعى غير قابل ترديد بر وجود او مىداند ، معجزات انبياء را نيز به عنوان آيات و بيّنات ياد مىكند و دليل قاطع و حجّت مسلّم عقلى و منطقى بر صدق مدّعاى آورندهء آنها مىشمارد .\r\nقرآن دربارهء معجزه به تفصيل بحث كرده و تقاضاى مردم را از پيامبران كه بدون آيت و بيّنه تسليم نمىشدند ، تقاضايى معقول و منطقى دانسته و پاسخ مثبت و عملى پيامبران را به اين تقاضاها در حدّ آيت و بيّنه خواستن - يعنى در حدّ معقول و منطقى كه گواه بر صدق مدّعاى آنها باشد نه در حدّ « اقتراح » و دلبخواهى مردم كه مىخواهند از پيامبران و اعجازشان وسيلهء سودجويى و يا سرگرمى و تماشا بسازند - با آب و تاب فراوان نقل كرده و آيات بسيارى را به آنها اختصاص داده است . قرآن كوچكترين اشاره‌اى ندارد كه معجزه دليل اقناعى است براى اذهان ساده و عاميانه و متناسب با دورهء كودكى بشر ، بلكه نام « برهان » روى آن گذاشته است ( 1 ) .\r\n\r\n\r\n\r\n\r\n","description":"","footnote":"\r\n( 1 ) . رجوع شود به تفسير الميزان ، ذيل آيهء 23 از سورهء بقره و كتاب وحى و نبوّت آقاى محمّد تقى شريعتى ، ص 214 .\r\n","page_name":" 205 ","page_number":205},
  {"content":"\r\n\r\n\r\nجهت هدايت پيامبر\r\nمعجزهء ختميّه به حكم اينكه كتاب است و از مقولهء سخن و بيان و دانش و فرهنگ است ، معجزهء جاودانه است . معجزهء كتاب تدريجا وجوه اعجازش روشن‌تر مىگردد .\r\nامروز شگفتيهايى از قرآن بر مردم زمان ما روشن شده كه ديروز روشن نبود و ممكن نبود باشد . معجزهء كتاب را انديشمندان بهتر از مردم عوام درك مىكنند . معجزهء ختميّه از آن جهت از نوع « كتاب » شد كه اين مزاياى متناسب با دورهء ختميّه را داشته باشد .\r\nامّا . . .\r\nآيا اين معجزه از آن جهت از نوع كتاب شد كه ضمنا توجّه بشر را از غيب به شهادت ، از نامعقول به معقول و منطقى ، و از ماوراى طبيعت به طبيعت هدايت كند ؟ آيا محمّد ( ص ) مىكوشد تا كنجكاوى مردم را از امور غير عادى و كرامات و خوارق عادات به مسائل عقلى و منطقى و علمى و طبيعى و اجتماعى و اخلاقى متوجّه سازد و جهت حسّاسيّت آنها را از « عجايب و غرايب » به « واقعيّات و حقايق » بگرداند ؟\r\nبه نظر نمىرسد كه اين نظريّه صحيح باشد . اگر چنين باشد بايد بگوييم همهء پيامبران دعوت به غيب كرده‌اند و محمّد ( ص ) دعوت به شهادت . پس چرا صدها آيه از قرآن به همين « عجايب و غرايب » اختصاص يافته است ؟\r\nبدون شك يك امتياز اساسى قرآن دعوت به مطالعهء عالم طبيعت و شهادت به عنوان آيات الهى است ، ولى دعوت به مطالعهء طبيعت به معنى منصرف ساختن اذهان از توجّه به هر امر غير طبيعى نيست . بر عكس ، دعوت به مطالعهء طبيعت به عنوان « آيات » و « نشانه » ها به معنى عبور دادن از طبيعت به ماوراى طبيعت است . از نظر قرآن ، راه غيب از شهادت و راه ماوراى طبيعت از طبيعت و راه معقول از محسوس مىگذرد .\r\nاهميّت كار محمّد ( ص ) در اين است كه همانطور كه به نظر در طبيعت و تاريخ و اجتماع مىخواند و مردمى را كه جز در برابر هر چه غير طبيعى است تسليم نمىشوند تسليم عقل و منطق و علم مىنمايد ، مىكوشد انديشهء مردمى را هم كه دم از عقل و منطق مىزنند و جز در برابر هر چه طبيعى و محسوس است تسليم نمىشوند ، به منطقى برتر و عالىتر آشنا سازد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nامتياز اساسى جهانى كه مذهب به طور كلّى - بخصوص اسلام - ارائه مىدهد با جهانى كه علوم و فلسفه‌هاى محض بشرى ارائه مىدهند اين است كه به قول « ويليام جيمز » در ساختمان جهان مذهب عناصرى وجود دارد علاوه بر عناصر مادّى ، و قوانينى وجود دارد علاوه بر قوانين شناخته‌شدهء بشرى .\r\nقرآن نمىخواهد توجّه به طبيعت و محسوسات را جانشين توجّه به ماوراى طبيعت و امور نامحسوس نمايد . اهميّت قرآن در اين است كه در عين توجّه دادن به طبيعت - و به تعبير خود قرآن « شهادت » - ايمان به « غيب » را سرلوحهء دعوتش قرار مىدهد : «     الم ، ذلِكَ الْكِتابُ لا رَيْبَ فِيهِ هُدىً لِلْمُتَّقِينَ ، الَّذِينَ يُؤْمِنُونَ بِالْغَيْبِ . . .     » ( 1 ) .\r\nچگونه ممكن است قرآن در پى منصرف ساختن مردم از توجّه به آن امور باشد در حالى كه خودش از همان مقولهء « عجايب و غرايب » يعنى معجزه است ، بعلاوه بيش از صد آيه در همان مقوله آورده است ؟\r\nمن معنى اين جمله را نمىفهمم كه : « كتاب تنها معجزه‌اى است كه اعتقاد به آن تنها به معتقدان به امور غيبى منحصر نيست » .\r\nچه اعتقادى ؟ اعتقاد به اينكه كتابى است و مطالب عالى دارد ، و يا اعتقاد به اينكه معجزه است ؟ اعتقاد به معجزه بودن چيزى به معنى آيت و بيّنهء الهى بودن ، مساوى است با اعتقاد به غيب . چطور ممكن است يك نفر در آن واحد ، هم اعتقاد به غيب داشته باشد و هم نداشته باشد ؟\r\nگفته شد : « معجزهء محمّد از مقولهء امور غير بشرى نيست ، اگر چه يك عمل غير بشرى است » .\r\nمعنى اين جمله نيز براى من مبهم است و دو گونه ممكن است تفسير شود : يكى اينكه معجزهء محمّد ( قرآن ) به حكم اينكه وحى است نه سخن خود آن حضرت ، پس يك عمل غير بشرى است ، امّا در عين اينكه سخن بشر نيست و سخن خداست ، از مقولهء امور بشرى است و كارى است عادى در رديف كارهاى بشرى .\r\nبعيد به نظر مىرسد كه مقصود اين باشد ، زيرا در اين صورت قرآن امتيازى از ساير كتب آسمانى ندارد . همهء آن كتابها به حكم اينكه از مبدأ وحى صادر شده‌اند عمل غير بشرى هستند ، ولى به حكم اينكه جنبهء خارق العاده ندارند از مقولهء امور\r\n\r\n\r\n\r\n\r\n","description":"","footnote":"\r\n( 1 ) - بقره / 1 - 3 .\r\n","page_name":" 207 ","page_number":207},
  {"content":"\r\n\r\nغير بشرى نيستند ، همچنانكه پاره‌اى كلمات داريم كه به نام « احاديث قدسيّه » معروف‌اند و عينا سخن خدايند كه وحى و الهام شده‌اند ، امّا معجزه و از مقولهء امور غير بشرى نيستند .\r\nامتياز قرآن از ساير كتب آسمانى و از احاديث قدسيّه در اين است كه هم عمل غير بشرى است - يعنى وحى است - و هم از مقولهء امور غير بشرى ، يعنى در حدّ اعجاز و قدرت ما فوق بشرى است . لهذا قرآن مىگويد :\r\n قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  ( 1 ) .\r\nتفسير دوّم اين جمله اين است كه معجزهء محمّد بر خلاف معجزات ساير پيامبران از قبيل عصا را اژدها كردن و مرده را زنده كردن كه مقوله و تيپ كار از مقوله و تيپ كار بشر نيست ، از مقولهء كارهاى بشرى است ، چون از نوع سخن و بيان و علم و فرهنگ است ، ولى عمل غير بشرى است ، يعنى در حدّ ما فوق بشرى است ، از قدرتى غيبى و ما وراء الطّبيعى سرچشمه مىگيرد . اگر مقصود اين باشد - و بايد هم همين باشد - اين خود اعتراف است به غيب ، ما وراء الطّبيعه ، خارق عادت ، و بالأخره آنچه « عجايب و غرايب » خوانده شد . پس چرا از اوّل ، برداشت ما از معجزه و خارق عادت ، برداشتى از نوع برداشت از خرافه و امور نامعقول باشد ؟ آيا نمىبايست ما از اوّل ، حساب معجزه و خرق عادت را از حساب خرافات و اوهام جدا سازيم تا افراد كم اطّلاع ، از اين برداشتها برداشت ديگرى كه خود ما هم نمىخواهيم ، نكنند ؟ و اساسا چرا تعبير معروف « كتاب پيامبر اسلام معجزه است » را تغيير داده و بگوييم « معجزهء پيامبر كتاب است » كه قابل سوء تعبيرها و سوء تفسيرهاست ؟ ! از اين نويسندهء محترم در جزء آخرين آثارش مقاله‌اى تحت عنوان « قرآن و كامپيوتر » در رسالهء « فلق » - نشريّهء دانشجويان دانشكدهء ادبيّات تهران - منتشر شد كه مىتوان آن را تصحيح نقطه نظر او در مسألهء اعجاز و نشانه‌اى از تكامل تدريجى فكر او تلقّى كرد .\r\n\r\n\r\n\r\n\r\n","description":"","footnote":"\r\n( 1 ) . بگو اگر جنّ و انسان گرد هم آيند كه مانند اين قرآن را بياورند ، نتوانند ، هر چند پشت به پشت يكديگر بدهند و با يكديگر همكارى نمايند . ( اسراء / 88 ) .\r\n","page_name":" 208 ","page_number":208},
  {"content":"\r\n\r\nدر آن مقاله پيشنهاد تبديل كلمات قرآن به علائم كامپيوترى و استفاده از اين مظهر عظيم تمدّن بشرى براى كشف حقايق قرآن طرح شده كه البتّه پيشنهاد بسيار بجا و بموقعى است . آنگاه به آنچه بعضى از دانشمندان مصرى در اين زمينه انجام داده‌اند و آنچه بعضى از مهندسان مسلمان ايرانى در صدد انجام آن در اين زمينه هستند و يا انجام داده‌اند اشاره شده و سپس تحت عنوان « اعجاز قرآن را چگونه مىتوان اثبات كرد ؟ » بحث جالبى در همين مقوله كرده و در ضمن به كتاب بسيار ارزندهء سير تحوّل قرآن كه اخيرا منتشر شده اشاره كرده و كشف با ارزش مؤلّف دانشمند آن كتاب را ستوده كه ثابت كرده كوتاهى و بلندى آيات و افزايش كلمات وحى شده بر رسول اكرم در طول بيست و سه سال ، يك منحنى دقيق و منظّم و خارق العاده‌اى را طى كرده است ، و خود چنين اضافه مىكند :\r\n« چه سخنورى است در عالم كه بتوان از روى طول عبارت ، سال اداى هر جمله‌اش را معيّن كرد ؟ بخصوص كه اين متن كتابى نباشد كه مثل يك اثر علمى يا ادبى ، نويسنده‌اى نشسته باشد و آن را در يك مدّت معيّن و پيوسته نوشته يا سروده باشد ، بلكه سخنانى است كه در طول 23 سال زندگى پرتلاطم يك انسان بر زبانش رفته ، بويژه كتابى نباشد كه نويسنده‌اش در يك موضوع - يا حتّى زمينهء تعيين‌شده‌اى - تأليف كرده باشد ، بلكه مسائلى گوناگون است كه به تدريج بر حسب نياز جامعه و در پاسخ به سؤالاتى كه عنوان مىشود ، حوادث يا مسائلى كه در مسير يك مبارزهء طولانى مطرح مىشود ، به وسيلهء رهبر بيان و سپس جمع‌آورى و تنظيم گرديده است . » ( 1 )\r\n\r\n\r\n\r\n\r\n","description":"","footnote":"\r\n( 1 ) . نشريّهء فلق : كتاب اول ، ص 25 .\r\n","page_name":" 209 ","page_number":209},
  {"content":"\r\n . \r\n","description":"","footnote":"","page_name":" 210 ","page_number":210},
  {"content":"\r\n\r\n\r\nقرآن\r\nقرآن كتاب آسمانى ما و معجزهء جاويد پيامبر ماست . اين كتاب در طول بيست و سه سال تدريجا بر رسول خدا نازل گشت . قرآن كريم كه هم كتاب پيغمبر اكرم است و هم مظهر اعجاز او ، نقشى صدها بار بزرگتر داشت از نقش عصاى موسى و دم عيسى . پيغمبر اكرم آيات قرآن را بر مردم مىخواند و جاذبهء اين آيات ، افراد را به سوى اسلام مىكشيد . تاريخچه‌هاى مربوط به اين موضوع در تاريخ اسلام از حدّ احصاء خارج است . قرآن مجموعهء 114 سوره است و مجموع اين سوره‌ها بر حدود 6205 آيه مشتمل است و همهء اين آيات مجموعا در حدود 78000 كلمه است .\r\nمسلمين از صدر اسلام تا عصر حاضر اهتمام بىنظيرى در امر قرآن نشان داده‌اند كه نشانهء شيفتگى آنها نسبت به قرآن است . قرآن در زمان رسول اكرم به وسيلهء گروهى كه خود ايشان معيّن كرده بودند - كه به نام « كاتبان وحى » معروف شدند - نوشته مىشد . بعلاوه غالب مسلمين اعمّ از مرد و زن ، كوچك و بزرگ ، عشق عجيبى به حفظ همه و يا اكثر آيات قرآن داشتند ، قرآن را در نمازها مىخواندند و در غير نمازها تلاوت آن را ثواب مىدانستند و بعلاوه از تلاوت آن لذّت مىبردند و مايهء آرامش روح آنها بود .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nاهتمام عظيم مسلمين نسبت به قرآن\r\nمسلمين در هر عصرى متناسب با امكانات فكرى و عملى خود تحت تأثير شوق و عشقى كه به كتاب آسمانى خود داشتند دربارهء قرآن كار كرده‌اند ، از قبيل ياد گرفتن و به خاطر سپردن ، قرائت نزد استادان قرائت و تجويد ، تفسير معانى ، توضيح و شرح لغات قرآن در كتب لغت مخصوص اين كار ، بر شمردن آيات و كلمات و حتّى حروفى كه در مجموع قرآن به كار رفته است ، تدقيق در معانى آن و استفاده از آن در مسائل حقوقى ، اخلاقى ، اجتماعى ، فلسفى ، عرفانى ، علمى و زينت دادن گفته‌ها و نوشته‌هاى خود به آيات قرآن ، كتيبه‌هاى بسيار عالى يا گچ‌بريها و كاشىكاريها ، نوشتن آن با خطوط بسيار زيبا ، تذهيب آن ، آموختن آن به فرزندان خود قبل از هر آموزش ديگر ، تدوين نحو و صرف زبان عربى به خاطر قرآن ، ابداع و ابتكار علم معانى و بيان و بديع ، جمع‌آورى لغات زبان عربى و امثال اينها .\r\nعشق و علاقهء مسلمين به قرآن منشأ و مبدأ يك سلسله علوم ادبى و عقلى شد كه اگر قرآن نمىبود اين علوم به وجود نمىآمد .\r\n\r\nاعجاز قرآن\r\nقرآن معجزهء جاويد خاتم الانبياء است . از به دو نزول قرآن در مكّه كه با سوره‌هاى كوچك آغاز شد رسول اكرم رسما بر آن « تحدّى » كرد ، يعنى مدّعى شد كه قرآن كار من نيست ، كار خداست و از من و هيچ بشر ديگر ساخته نيست كه مانند آن را بياورد و اگر باور نداريد آزمايش كنيد و از هر كسى مىخواهيد كمك بگيريد ، ولى بدانيد كه اگر جنّ و انس پشت به پشت دهند كه مانند آن را بياورند ، قادر نخواهند بود .\r\nمخالفان پيغمبر اكرم نه در آن زمان و نه در زمانهاى بعد - كه اكنون چهارده قرن از آن مىگذرد - نتوانسته‌اند به اين مبارزه طلبى پاسخ بدهند . آخرين سخن مخالفان آن عصر اين بود كه « جادو » است .\r\nخود اين اتّهام ، اعتراف ضمنى به خارق العاده بودن قرآن و نوعى اظهار عجز در برابر قرآن بود .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمخالفان سرسخت پيامبر از هيچ معارضه‌اى با پيغمبر براى تضعيف و مغلوب كردنش مضايقه نكردند و تنها كارى كه به آن دست نزدند - زيرا صد در صد نااميد بودند - همان بود كه پيغمبر مكرّر پيشنهاد مىكرد و خود قرآن هم تصريح كرده است ، يعنى آوردن لا اقل يك سوره ( و لو سوره‌اى يك سطرى مانند قل هو اللّه و سورهء انّا اعطيناك الكوثر ) مانند قرآن .\r\n\r\nجنبه‌هاى اعجاز قرآن\r\nقرآن از جنبه‌هاى مختلف معجزه است ، يعنى فوق بشرى است . در اينجا به اجمال اشاره مىكنيم . از نظر كلّى اعجاز قرآن از دو جهت است : لفظى و معنوى .\r\nاعجاز لفظى قرآن مربوط مىشود به مقولهء زيبايى ، و اعجاز معنوى آن به مقولهء علمى . پس اعجاز قرآن يكى از جنبهء زيبايى و هنرى است و ديگر از جنبهء فكرى و علمى . هر يك از اين دو جنبه - خصوصا جنبهء علمى - به نوبهء خود داراى چند جهت است ( 1 ) .\r\n\r\nالفاظ قرآن\r\nسبك قرآن نه شعر است و نه نثر . امّا شعر نيست براى اينكه وزن و قافيه ندارد .\r\nبعلاوه ، شعر معمولا با نوعى تخيّل كه تخيّل شاعرانه ناميده مىشود همراه است . قوام شعر به مبالغه و اغراق است كه نوعى كذب است . در قرآن تخيّلات شعرى و تشبيه‌هاى خيالى وجود ندارد . در عين حال نثر معمولى هم نيست ، زيرا از نوعى انسجام و آهنگ و موسيقى برخوردار است كه در هيچ سخن نثرى تاكنون ديده نشده است . مسلمين همواره قرآن را با آهنگهاى مخصوص تلاوت كرده و مىكنند كه مخصوص قرآن است .\r\nدر دستورهاى دينى رسيده است كه قرآن را با آهنگ خوش بخوانيد . ائمّهء اطهار\r\n\r\n\r\n\r\n\r\n","description":"","footnote":"\r\n( 1 ) . اخيرا بعضى از دانشمندان مصرى و ايرانى ، مدّعى نوعى اعجاز در قرآن از جنبهء « فنّى » ، يعنى نظام مخصوص در هندسهء حروف و كلمات ، و منحنى مخصوص در بالا رفتن تدريجى سطح آيات نازله [ شده‌اند . 
  ] رجوع شود به كتاب سير تحوّل قرآن و مقالهء « قرآن و كامپيوتر » در نشريّهء فلق ، شمارهء اوّل ، نشريّهء دانشجويان دانشكدهء ادبيّات .\r\n","page_name":" 213 ","page_number":213},
  {"content":"\r\n\r\nگاهى قرآن را در خانه‌هاى خود با آهنگى چنان دلربا مىخواندند كه مردم كوچه را متوقّف مىكرد . هيچ سخن نثرى مانند قرآن آهنگ‌پذير نيست ، آن هم آهنگهاى مخصوصى كه متناسب با عوالم روحانى است نه آهنگى مناسب مجالس لهو . پس از اختراع راديو هيچ سخن روحانى نتوانست با قرآن از نظر زيبايى و تحمّل آهنگهاى روحانى برابرى كند . علاوه بر كشورهاى اسلامى ، كشورهاى غير اسلامى نيز از نظر زيبايى و آهنگ ، قرآن را در برنامه‌هاى راديويى خويش گنجانيدند . عجيب اين است كه زيبايى قرآن زمان و مكان را درنورديده و پشت سر گذاشته است . بسيارى از سخنان زيبا مخصوص يك عصر است و با ذائقهء عصر ديگر جور در نمىآيد و يا حدّ اقل مخصوص ذوق و ذائقهء يك ملّت است كه از فرهنگى مخصوص برخوردار مىباشند ، ولى زيبايى قرآن نه زمان مىشناسد و نه نژاد و نه فرهنگ مخصوص .\r\nهمهء مردمى كه با زبان قرآن آشنا شدند آن را با ذائقهء خود مناسب يافتند . هر چه زمان مىگذرد و به هر اندازه ملّتهاى مختلف با قرآن آشنا مىشوند ، بيش از پيش مجذوب زيبايى قرآن مىشوند .\r\nيهوديان و مسيحيان متعصّب و پيروان برخى از مذاهب ديگر در طول چهارده قرن اسلامى انواع معارضه‌ها براى تضعيف مقام قرآن كرده‌اند ، گاهى نسبت تحريف داده‌اند و گاهى در برخى قصّه‌هاى قرآن خواسته‌اند تشكيك كنند و گاهى به شكلى ديگر عليه قرآن فعّاليّت كرده‌اند ، ولى هيچ‌گاه به خود نديده‌اند كه از سخنوران ورزيدهء خود كمك بگيرند و به فرياد مبارزه طلبى قرآن پاسخ گويند و لا اقل يك سورهء كوچك مانند قرآن بياورند و به جهانيان عرضه دارند .\r\nهمچنين در تاريخ اسلام افراد زيادى پديد آمده‌اند كه به اصطلاح « زنادقه » يا « ملاحده » خوانده شده‌اند و برخى از آنها برجستگى فوق العاده داشته‌اند . اين گروه به اشكال و اقسام مختلف عليه « دين » به طور كلّى و قرآن خصوصا سخنانى گفته‌اند و برخى از آنها خداوند سخن در زبان عربى شمرده مىشوند و احيانا به منازعه با قرآن برخاسته‌اند ، ولى تنها كارى كه كرده‌اند آن بوده كه كوچكى خود و عظمت قرآن را روشن‌تر كرده‌اند . تاريخ از « ابن راوندى » ، « أبو العلاء معرّى » ، يا « أبو الطيّب متنبّى » شاعر نامدار عرب ، داستانها در اين زمينه آورده است . اينها كسانى بوده‌اند كه خواسته‌اند قرآن را « كارى بشرى » جلوه دهند .\r\nافراد زيادى به ادّعاى پيغمبرى برخاستند و سخنانى آوردند به خيال خود شبيه\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nقرآن ، و ادّعا كردند كه اين سخنان نيز مانند قرآن از جانب خداست . « طليحه » ، « مسيلمه » و « سجاح » از اين گروه هستند . اين گروه نيز به نوعى ديگر كوچكى خود و عظمت قرآن را روشن نمودند .\r\nعجيب اين است كه كلام خود پيغمبر كه قرآن بر زبان او جارى شده است ، با قرآن متفاوت است . از رسول اكرم سخنان زيادى به صورت خطبه ، دعا ، كلمات قصار و حديث باقى مانده است و در اوج فصاحت است ، امّا به هيچ وجه رنگ و بوى قرآن ندارد . اين خود مىرساند كه قرآن و سخنان فكرى پيغمبر از دو منبع جداگانه است .\r\nعلى ( عليه السّلام ) از حدود ده سالگى با قرآن آشناست ، يعنى سنّ على در اين حدود بود كه اوّلين آيات قرآن بر پيغمبر اكرم نازل شد و على مانند تشنه‌اى كه به آب زلال برسد آنها را فرا مىگرفت و تا آخر عمر پيغمبر در رأس كاتبان وحى قرار داشت .\r\nعلى حافظ قرآن بود و هميشه قرآن را تلاوت مىكرد ، شبها كه به عبادت مىايستاد با آيات قرآن خوش بود . با اين وضع اگر سبك قرآن قابل تقليد مىبود ، على با آن استعداد بىنظير در سخنورى و فصاحت و بلاغت كه بعد از قرآن نظيرى براى سخنش نمىتوان يافت ، مىبايست تحت تأثير سبك قرآن از سبك قرآن پيروى كند و خود به خود خطابه‌هايش به شكل آيات قرآن باشد ، امّا مىبينيم سبك قرآن با سبك على كاملا متفاوت است .\r\nآنگاه كه على در ضمن خطابه‌هاى غرّا و فصيح و بليغش آيه‌اى از قرآن مىآورد كاملا متمايز است و ستاره‌اى را ماند كه در مقابل ستارگان ديگر درخشش فوق العاده دارد .\r\nقرآن موضوعاتى را كه معمولا زمينهء هنر نمايى بشر در سخن‌سرايى است و افراد بشر اگر بخواهند هنر سخنورى خويش را بنمايانند آن زمينه‌ها را انتخاب مىكنند و سخن خويش را با پيش كشيدن آنها زيبا مىسازند ، از فخر ، مدح ، هجو ، مرثيه ، غزل و توصيف زيباييهاى طبيعت ، مطرح نكرده و دربارهء آنها داد سخن نداده است ، موضوعاتى كه قرآن طرح كرده همه معنوى است ، توحيد است ، معاد است ، نبوّت است ، اخلاق است ، احكام است ، مواعظ است ، قصص است ، و در عين حال در حدّ اعلاى زيبايى است .\r\nهندسهء كلمات در قرآن بىنظير است ، نه كسى توانسته يك كلمهء قرآن را پس و پيش كند بدون آنكه به زيباييهاى آن لطمه وارد سازد و نه كسى توانسته است\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمانند آن بسازد . قرآن از اين جهت مانند يك ساختمان زيباست كه نه كسى بتواند با جابجا كردن و تغيير دادن ، آن را زيباتر كند و نه بتواند بهتر از آن و يا مانند آن را بسازد .\r\nسبك و اسلوب قرآن نه سابقه دارد و نه لاحقه ، يعنى نه قبلا كسى با اين سبك سخن گفته است و نه بعدا كسى - با همهء دعوتها و مبارزه‌طلبيهاى قرآن - توانسته است با آن رقابت كند و يا از آن تقليد نمايد .\r\nتحدّى قرآن و مبارزه طلبى او هنوز هم همچنان مانند كوه پابرجاست و براى هميشه باقى خواهد بود . امروز هم همهء مسلمانان با ايمان مردم جهان را دعوت مىكنند كه در اين مسابقه شركت كنند و اگر مثل و مانندى براى قرآن پيدا شد آنها از دعوى و ايمان خود صرف نظر مىكنند و اطمينان دارند كه چنين چيزى ميسّر نيست .\r\n\r\nمعانى قرآن\r\nاعجاز قرآن از نظر معانى نيازمند به بحث وسيع‌ترى است و لااقل نيازمند به يك كتاب است ، ولى مىتوان به طور مختصر زمينه‌اى به دست داد . مقدّمتا بايد بدانيم قرآن چه نوع كتابى است ؟ آيا كتاب فلسفى است ؟ آيا كتاب علمى است ؟ آيا كتاب ادبى است ؟ آيا كتاب تاريخى است ؟ و يا صرفا يك اثر هنرى است ؟\r\nپاسخ اين است كه قرآن هيچ‌كدام از اينها نيست . همچنانكه پيامبر اكرم ، بلكه عموم پيغمبران ، تيپ جدايى هستند ، نه فيلسوف‌اند ، نه عالم ، نه اديب ، نه مورّخ و نه هنرمند و يا صنعتگر و در عين حال مزاياى همهء آنها را - با چيزهايى اضافه - دارند ، قرآن نيز كه كتاب آسمانى است ، نه فلسفه است و نه علم و نه تاريخ و نه ادبيّات و اثر هنرى ، در عين حال مزاياى همهء آنها را دارد بعلاوهء يك سلسله مزاياى ديگر .\r\nقرآن كتاب راهنمايى بشر است و در واقع كتاب « انسان » است امّا انسان آنسان كه خداى انسان او را آفريده و پيامبران آمده‌اند او را به خودش بشناسانند و راه سعادتش را به او بازگو كنند ، و چون كتاب انسان است پس كتاب « خدا » هم هست ، زيرا انسان همان موجودى است كه خلقتش از ما قبل اين جهان آغاز مىشود و به ما بعد اين جهان منتهى مىگردد ، يعنى انسان از نظر قرآن نفخهء روح الهى است و خواه ناخواه به سوى خداى خودش بازگشت مىكند . اين است كه شناسايى خدا و شناسايى انسان از يكديگر جدا نيست . انسان تا خود را نشناسد خداى خود را به\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدرستى نمىتواند بشناسد . از طرف ديگر ، تنها توأم با شناختن خداست كه انسان به واقعيّت حقيقى خود پى مىبرد .\r\nانسان در مكتب پيامبران - كه قرآن كامل‌ترين بيان آن است - با انسانى كه بشر از راه علوم مىشناسد بسى متفاوت است ، يعنى اين انسان بسى گسترده‌تر است .\r\nانسانى كه بشر از راه علوم مىشناسد ، در ميان دو پرانتز ( تولّد - مرگ ) قرار دارد و قبل و بعد اين پرانتزها را تاريكى گرفته است و از نظر علوم بشرى مجهول است ، ولى انسان قرآن اين پرانتزها را ندارد ، از جهان ديگر آمده است و در مدرسهء دنيا بايد خود را تكميل كند و آينده‌اش در جهان ديگر بستگى دارد به نوع فعّاليّت و تلاش و يا تنبلى و سستىاى كه در مدرسهء اين جهان انجام مىدهد . تازه انسان ميان تولّد و مرگ - آنچنان كه بشر مىشناسد - بسى سطحىتر است از آنچه پيامبران مىشناسانند .\r\nانسان قرآن بايد بداند :\r\nاز كجا آمده است ؟\r\nبه كجا مىرود ؟\r\nدر كجا هست ؟\r\nچگونه بايد باشد ؟\r\nچه بايد بكند ؟\r\nانسان قرآن آنگاه كه به اين پنج سؤال عملا درست پاسخ گفت سعادت واقعىاش در اين جهان كه هست و در جهانى كه بايد برود تأمين مىگردد .\r\nاين انسان براى اينكه بداند از كجا آمده و از چه منبعى آغاز شده است بايد خداى خود را بشناسد ، و براى اينكه خداى خود را بشناسد بايد در جهان و انسان به عنوان آيات آفاقى و انفسى مطالعه كند و در عمق وجود و هستى تعمّق نمايد .\r\nو براى اينكه بداند به كجا مىرود ، بايد دربارهء آنچه قرآن آن را « بازگشت به خدا » مىنامد ، يعنى معاد و حشر اموات ، هراسهاى قيامت و نعمتهاى جاويدان و عذابهاى سخت و احيانا جاويدان آن و بالأخره مراحل و منازلى كه در پيش دارد تأمّل كند و از آنها آگاهى يابد و بدانها اعتقاد پيدا كند و ايمان آورد و خدا را همچنانكه اوّل و نقطهء آغاز موجودات مىشناسد ، آخر و نقطهء بازگشت موجودات نيز بشناسد .\r\nو براى اينكه بداند در كجا هست ، بايد نظامات و سنن جهان را بشناسد و مقام و موقع انسان را در ميان ساير موجودات درك كند و خود را در ميان موجودات بازيابد .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nو براى اينكه بداند چگونه بايد باشد ، بايد خلقها و خويهاى انسانى را بشناسد و خودش را بر اساس آن خلقها و خويها بسازد .\r\nو براى آنكه بداند چه بايد بكند ، بايد يك سلسله مقرّرات و احكام فردى و اجتماعى را گردن نهد .\r\nانسان قرآن علاوه بر همهء اينها بايد به يك سلسله موجودات نامحسوس و غير مرئى ، و به تعبير خود قرآن « غيب » ، به عنوان مظاهر و مجارى ارادهء الهى در نظام هستى ايمان بياورد ، و هم بايد بداند كه خداوند متعال در هيچ زمانى بشر را كه به هدايت آسمانى نياز داشته است ، مهمل نگذاشته و يك عدّه افراد نخبه كه پيامبران خدا و راهنمايان بشر بوده‌اند ، از طرف خداوند مبعوث شده و پيام الهى را رسانده‌اند .\r\nانسان قرآن به طبيعت به عنوان « آيت » و به تاريخ به عنوان يك « آزمايشگاه » واقعى كه درستى تعليمات پيامبران را مىرساند ، نظر مىافكند .\r\nآرى ، انسان قرآن چنين است و مسائلى كه در قرآن براى انسان طرح شده اينها بعلاوهء برخى مسائل ديگر است .\r\n\r\nموضوعات قرآنى\r\nموضوعاتى كه در قرآن طرح شده زياد است و نمىتوان به طور جزئى بر شمرد ، ولى در يك نگاه اجمالى اين مسائل به چشم مىخورد :\r\n1 . خدا ، ذات ، صفات و يگانگى او و آنچه بايد خدا را از آنها منزّه بدانيم و آنچه بايد خدا را به آنها متّصف بدانيم ( صفات سلبيّه و ثبوتيّه ) .\r\n2 . معاد ، رستاخيز و حشر اموات ، مراحل بين مرگ تا قيامت ( برزخ ) .\r\n3 . ملائكه ، وسائط فيض و نيروهاى آگاه به خود و به آفرينندهء خود و مجرى اوامر الهى .\r\n4 . پيامبران ، يا انسانهايى كه وحى الهى را در ضمير خود دريافت كرده و به انسانهاى ديگر ابلاغ كرده‌اند .\r\n5 . ترغيب و تحريض براى ايمان به خدا ، به معاد ، به ملائكه و پيامبران و كتب آسمانى .\r\n6 . خلقت آسمانها ، زمين ، كوهها ، درياها ، گياهان ، حيوانات ، ابر ، باد ، باران ،\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nتگرگ ، شهابها و غيره .\r\n7 . دعوت به پرستش خداى يگانه و اخلاص ورزيدن در پرستش ، كسى و چيزى را در عبادت شريك خدا قرار ندادن ، منع شديد از پرستش غير خدا ، اعمّ از انسان يا فرشته يا خورشيد يا ستاره يا بت .\r\n8 . يادآورى نعمتهاى خدا در اين جهان .\r\n9 . نعمتهاى جاويدان آن جهان براى صالحان و نيكوكاران ، عذابهاى سخت و احيانا جاويدان آن جهان براى بدكاران .\r\n10 . احتجاجات و استدلالات در مورد خدا ، قيامت ، پيامبران و غيره ، و پاره‌اى خبرهاى غيبى ضمن اين احتجاجات .\r\n11 . تاريخ و قصص به عنوان آزمايشگاهى انسانى و لابراتوارى كه صدق دعوت پيامبران را روشن مىكند ، و عواقب نيك مردمى كه بر سنن انبياء رفته‌اند و عاقبت بد تكذيب كنندگان آنها .\r\n12 . تقوا ، پارسايى و تزكيهء نفس .\r\n13 . توجّه به نفس امّاره و خطر وساوس و تسويلات نفسانى و شيطانى .\r\n14 . اخلاق خوب فردى از قبيل شجاعت ، استقامت ، صبر ، عدالت ، احسان ، محبّت ، ذكر خدا ، محبّت خدا ، شكر خدا ، ترس از خدا ، توكّل به خدا ، رضا به رضاى خدا و تسليم در مقابل فرمان خدا ، تعقّل و تفكّر ، علم و آگاهى ، نورانيّت قلب به واسطهء تقوا ، صدق ، امانت .\r\n15 . اخلاق اجتماعى از قبيل اتّحاد ، تواصى ( توصيهء متقابل ) بر حق ، تواصى بر صبر ، تعاون بر برّ و تقوا ، ترك بغضاء ، امر به معروف و نهى از منكر ، جهاد به مال و نفس در راه خدا .\r\n16 . احكام از قبيل نماز ، روزه ، زكات ، خمس ، حج ، جهاد ، نذر ، يمين ، بيع ، رهن ، اجاره ، هبه ، نكاح ، حقوق زوجين ، حقوق والدين و فرزندان ، طلاق ، لعان ، ظهار ، وصيّت ، ارث ، قصاص ، حدود ، دين ، قضا ، شهادت ، حلف ( قسم ، ثروت ، مالكيّت ، حكومت ، شورا ، حقّ فقرا ، حقّ اجتماع و غيره .\r\n17 . حوادث و وقايع دوران بيست و سه سالهء بعثت رسول اكرم .\r\n18 . خصائص و احوال رسول اكرم ، صفات حميدهء آن حضرت ، عتابها نسبت به آن حضرت .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n19 . توصيف كلّى از سه گروه در همهء اعصار : مؤمنين ، كافرين ، منافقين .\r\n20 . اوصاف مؤمنين و كافران و منافقان دورهء بعثت .\r\n21 . مخلوقات نامرئى ديگر غير از فرشتگان ، جن و شيطان .\r\n22 . تسبيح و تحميد موجودات جهان و نوع آگاهى در درون همهء موجودات نسبت به خالق و آفريننده‌شان .\r\n23 . توصيف خود قرآن ( در حدود پنجاه وصف ) .\r\n24 . جهان و سنن جهان ، ناپايدارى زندگانى دنيا و عدم صلاحيّت آن براى اينكه ايده‌آل و كمال مطلوب انسان قرار بگيرد ، و اينكه خدا و آخرت و بالأخره جهان جاويدان شايستهء اين است كه مطلوب نهايى انسان قرار گيرد .\r\n25 . معجزات و خوارق عادات انبياء .\r\n26 . تأييد كتب آسمانى پيشين خصوصا تورات و انجيل و تصحيح اغلاط و تحريفهاى اين دو كتاب .\r\n\r\nگستردگى معانى\r\nاينها كه گفته شد اجمالى بود از آنچه در قرآن آمده است و البتّه حتّى نمىتوان ادّعا كرد كه از لحاظ اجمالى نيز كافى است .\r\nاگر تنها همين موضوعات متنوّع را دربارهء انسان و خدا و جهان ، و وظايف انسان در نظر بگيريم و آن را با هر كتاب بشرى دربارهء انسان بسنجيم ، مىبينيم هيچ كتابى طرف قياس با قرآن نيست ، خصوصا با توجّه به اينكه قرآن به وسيلهء فردى نازل شده كه « امّى » و درس ناخوانده بوده و با افكار هيچ دانشمندى آشنا نبوده است ، و بالاخص اگر در نظر بگيريم كه محيط ظهور چنين فردى از بدوىترين و جاهلىترين محيطهاى بشرى بوده است و مردم آن محيط عموما با تمدّن و فرهنگ بيگانه بوده‌اند .\r\nقرآن مطالب و معانى گسترده‌اى آورد و به طورى طرح كرد كه بعدها منبع الهام شد ، هم براى فلاسفه و هم براى علماى حقوق و فقه و اخلاق و تاريخ و غيرهم .\r\nمحال و ممتنع است كه يك فرد بشر هر اندازه نابغه باشد بتواند از پيش خود اينهمه معانى در سطحى كه افكار انديشمندان بزرگ جهان را جلب كند ، بياورد . اين در صورتى است كه آنچه را قرآن آورده است همسطح با آورده‌هاى علماى بشر\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nفرض كنيم ، ولى عمده اين است كه قرآن در اغلب اين مسائل افقهاى جديدى گشوده است .\r\n\r\nخدا در قرآن\r\nدر اينجا فقط به يك موضوع از موضوعات بالا اشاره مىكنيم و آن موضوع خدا و رابطهء او با جهان و با انسان است .\r\nما اگر تنها كيفيّت طرح همين يك مسأله را در نظر بگيريم و آن را با انديشه‌هاى بشرى مقايسه كنيم ، فوق العادگى و معجزه بودن قرآن روشن مىشود .\r\nقرآن ، خدا را توصيف كرده است و در توصيف خود از طرفى او را تنزيه كرده است ، يعنى صفاتى را كه شايستهء او نيست از او سلب كرده و او را منزّه از آن صفات دانسته ، و از طرف ديگر صفات كمال و اسماء حسنى را براى ذات حق اثبات كرده است . در حدود پانزده آيه در تنزيه خداوند آمده است و در حدود بيش از پنجاه آيه در توصيف خداوند به صفات عليا و اسماء حسنى آمده است .\r\nقرآن در اين توصيفات خود آنچنان دقيق است كه ژرف‌انديش‌ترين علماى الهى را به حيرت انداخته است ، و اين خود روشن‌ترين معجزه از يك فرد « امّى » درس نخوانده است .\r\nقرآن در ارائهء راههاى خداشناسى از همهء راههاى موجود استفاده كرده است :\r\nراه مطالعهء آيات آفاقى و انفسى ، راه تزكيه و تصفيهء نفس ، راه تعمّق و تفكّر در هستى و وجود به طور كلّى . زبده‌ترين فيلسوفان اسلامى محكم‌ترين برهانهاى خويش را به اقرار و اعتراف خود از قرآن مجيد الهام گرفته‌اند .\r\nقرآن رابطهء خدا را با جهان و مخلوقات ، بر توحيد صرف قرار داده است ، يعنى خداوند در فاعليّت و نفوذ مشيّت و اراده‌اش رقيب و معارض ندارد ، همهء فاعليّتها و همهء اراده‌ها و اختيارها به حكم خدا و قضا و قدر خداست .\r\n\r\nپيوند انسان با خدا\r\nقرآن در پيوند انسان با خدا زيباترين بيانها را آورده است . خداى قرآن\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبر خلاف خداى فلاسفه يك موجود خشك و بىروح و بيگانه با بشر نيست . خداى قرآن از رگ گردن انسان به انسان نزديكتر است ، با انسان در دادوستد است ، با او خشنودى متقابل دارد ، او را به خود جذب مىكند و مايهء آرامش دل اوست : «  أَلا بِذِكْرِ اللَّهِ تَطْمَئِنُّ الْقُلُوبُ  » ( 1 ) . بشر با او انس و الفت دارد ، بلكه همهء اشياء او را مىخواهند و او را مىخوانند . تمام موجودات از عمق و ژرفاى وجود خود با او سر و سرّ دارند ، او را ثنا مىگويند و تسبيح مىكنند : «  إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ  » ( 2 ) .\r\nخداى فلاسفه كه او را صرفا به نام محرّك اوّل يا واجب الوجود مىشناسند و بس ، موجودى است بيگانه با بشر و فقط او را آفريده است و به اين جهان آورده است ، امّا خداى قرآن يك « مطلوب » است ، مايهء دلبستگى بشر است ، بشر را مشتعل و آمادهء فداكارى مىكند ، احيانا خواب شب و آرامش روز او را مىگيرد زيرا به صورت يك « ايدهء » فوق العاده مقدّس در مىآيد .\r\nفلاسفهء اسلامى در اثر آشنايى با قرآن و وارد كردن مفاهيم قرآنى ، الهيّات را به اوج عالى خود رساندند .\r\nآيا ممكن است يك فرد « امّى » درس ناخوانده ، معلّم ناديده ، مكتب نارفته ، از پيش خود تا اين حدّ در الهيّات پيش برود كه هزارها سال از افكار فلاسفه‌اى مانند افلاطون و ارسطو پيشتر باشد ؟ !\r\n\r\nقرآن ، تورات ، انجيل\r\nقرآن ، تورات و انجيل را تصديق كرد ولى گفت در اين كتابها تحريف صورت گرفته و دست خيانتكار بشر در آن وارد شده است . قرآن اغلاط اين دو كتاب را در الهيّات ، در قصص پيامبران و در پاره‌اى مقرّرات تصحيح كرد . يك نمونه‌اش همان بود كه قبلا در مورد شجرهء ممنوعه و خطيئهء آدم ذكر كرديم .\r\nقرآن ، خدا را از چيزهايى نظير كشتى گرفتن ، و پيامبران را از نسبتهاى ناروايى كه در كتب پيشين آمده بود تنزيه كرد و اين خود دليل ديگرى است بر حقّانيّت اين كتاب .\r\n\r\n\r\n\r\n\r\n","description":"","footnote":"\r\n( 1 ) . رعد / 28 .\r\n( 2 ) . اسراء / 44 .\r\n","page_name":" 222 ","page_number":222},
  {"content":"\r\n\r\n\r\nتواريخ و قصص\r\nقرآن ، تواريخ و قصصى آورد كه مردم آن عصر چيزى از آنها نمىدانستند و خود پيامبر نيز از آنها بىخبر بود  ما كُنْتَ تَعْلَمُها أَنْتَ وَ لا قَوْمُكَ  و در همهء مردم عرب يك نفر مدّعى نشد كه اين داستانها را ما مىدانسته‌ايم . قرآن در اين داستانها از تورات و انجيل پيروى نكرد و بلكه آنها را اصلاح كرد . تحقيقات مورّخين عصر جديد دربارهء قوم سبا ، قوم ثمود و غيرهم نظر قرآن را تأييد كردند .\r\n\r\nقرآن و خبر از آينده\r\nقرآن هنگامى كه ايران ، روم را در سال 615 ميلادى شكست داد و موجب خوش‌حالى قريش شد ، با قاطعيّت كامل گفت در كمتر از ده سال ديگر روم ايران را شكست خواهد داد . بر روى اين قضيّه ميان بعضى مسلمين و بعضى از كفّار شرطبندى شد و بعد همانطور شد كه قرآن خبر داده بود . قرآن همچنين با قاطعيّتى كامل خبر داد كه آن كس كه پيامبر را « ابتر » و بىدنباله ( مقطوع النّسل ) مىخواند خودش « ابتر » است ، و آن شخص كه در آن روز فرزندانى داشت تدريجا در طول دو سه نسل منقرض شدند .\r\nهمهء اينها اعجاز اين كتاب را مىرساند . قرآن معجزات علمى و معنوى ديگر هم دارد كه به علوم فلسفى و طبيعى و تاريخى مربوط است .\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\n\r\nمشخّصات اسلام\r\nاسلام نام دين خداست كه يگانه است و همهء پيامبران براى آن مبعوث شده‌اند و به آن دعوت كرده‌اند . صورت جامع و كامل دين خدا به وسيلهء خاتم پيامبران حضرت محمّد بن عبد اللّه ( صلّى اللّه عليه و آله و سلّم ) به مردم ابلاغ شد و نبوّت پايان يافت و امروز با همين نام در جهان شناخته مىشود .\r\nتعاليم اسلامى كه به وسيلهء خاتم انبياء ابلاغ شد ، به حكم اينكه صورت كامل و جامع دين خداست و براى اين است كه براى هميشه راهبر بشر باشد ، مشخّصات و مميّزات خاص دارد كه متناسب با دورهء ختميّه است . اين مشخّصات در مجموع خود نمىتوانست در دوره‌هاى قبل - كه دوره‌هاى كودكى بشر بود - وجود داشته باشد .\r\nهر يك از اين مشخّصات معيارى است براى شناخت اسلام . با اين معيارها و مقياسها - كه هر كدام يك « اصل » از اصول تعليمات اسلامى است - مىتوان سيمايى ، و لو مبهم ، از اسلام به دست آورد ، و هم مىتوان با اين معيارها تشخيص داد كه فلان تعليم از اسلام هست يا نيست .\r\nما مدّعى نيستيم كه بتوانيم همهء معيارها را در اينجا گرد آوريم ، ولى سعى مىكنيم حتّى الامكان صورت جامعى از آنها ارائه دهيم .\r\nمىدانيم هر مكتب و ايدئولوژى و هر دستگاه انديشه كه طرحى براى نجات و\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nرهايى و كمال و سعادت بشر ارائه مىدهد ، يك سلسله ارزشها عرضه مىدارد و « بايد » ها و « نبايد » ها و « شايد » ها و « نشايد » ها در سطح فرد يا جامعه مىآورد كه بايد چنين بود ، بايد آنچنان شد ، بايد چنين يا چنان ساخت ، بايد فلان جهت را انتخاب كرد ، بايد به فلان سو رفت و فلان هدف را تعقيب كرد ، مثلا بايد آزاد و آزاده زيست ، بايد شجاع و دلير بود ، بايد مدام و پيوسته رفت ، بايد كامل شد ، بايد جامعه‌اى بر اساس قسط و عدل ساخت ، بايد در جهت قرب به حق پيش رفت .\r\nولى اين « بايد » ها و « نبايد » ها متّكى بر فلسفهء خاصّى است كه آنها را توجيه مىنمايد ، يعنى اگر يك مكتب يك سلسله دستورها و فرمانها عرضه مىدارد ، ناچار متّكى بر نوعى فلسفه و جهان‌بينى دربارهء هستى و جهان و جامعه و انسان است كه چون هستى چنين است و جامعه يا انسان چنان است ، پس بايد اينچنين و آنچنان بود .\r\nجهان‌بينى يعنى مجموعه‌اى از بينشها و تفسيرها و تحليلها دربارهء جهان و جامعه و انسان كه جهان چنين است و يا چنان است ، اينچنين قانون دارد ، آنچنان پيش مىرود ، فلان هدف را تعقيب مىكند يا نمىكند ، مبدأ دارد يا ندارد ، غايت دارد يا ندارد و امثال اينها ، و يا انسان چنين سرشت و طبيعتى دارد ، مثلا با فطرتى خاص آفريده شده يا نشده ، مختار و آزاد است يا مجبور ، يك واقعيّت انتخاب شده در طبيعت است و به تعبير قرآن « اصطفا شده » و يا يك واقعيّت تصادفى ، و يا جامعه مستقل از قوانين حاكم بر افراد قانون دارد يا ندارد ، قوانين حاكم بر جامعه و تاريخ چه قوانينى است و امثال اينها .\r\nايدئولوژى بر پايهء جهان‌بينى استوار است . اينكه چرا بايد اينچنين يا آنچنان بود يا زيست يا رفت يا ساخت يا شد ، براى اين است كه جهان يا جامعه يا انسان چنين يا چنان است . « چراى » هر ايدئولوژى در جهان‌بينىاى كه آن ايدئولوژى بر آن استوار است نهفته است و به اصطلاح ، ايدئولوژى از نوع « حكمت عملى » است و جهان‌بينى از نوع « حكمت نظرى » . هر نوع خاص از حكمت عملى مبتنى بر نوعى خاص از حكمت نظرى است ، مثلا حكمت عملى سقراط بر اساس بينش خاصّى است كه سقراط از جهان دارد كه همان حكمت نظرى اوست ، و همچنين است رابطهء حكمت عملى اپيكور و حكمت نظرى او ، و همچنين ديگران .\r\nپس چرا ايدئولوژيها مختلف و متفاوت است ؟ چون جهان‌بينيها مختلف است .\r\nايدئولوژى تابعى است از جهان‌بينى .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nاز طرف ديگر ، جهان‌بينى كه مىتوان آن را جهان‌شناسى نيز تعبير كرد ، چرا مختلف است ؟ چرا يك مكتب جهان را اينچنين مىبيند و ديگرى آنچنان ؟ يكى اينچنين مىشناسد و ديگرى آنچنان ؟\r\nپاسخ به اين پرسش چندان ساده نيست . برخى تا به اينجا مىرسند فورا پاى پايگاه اجتماعى و وضع طبقاتى را به ميان مىكشند ، مدّعى هستند موضع طبقاتى و پايگاه طبقاتى به هر كس ديد خاص مىدهد و عينك خاص براى ديدن جهان به چشمش مىزند ، رابطهء انسان با جامعه‌اش با آنچه در جامعه توليد و توزيع مىشود ، با چگونگى توليد و توزيع و در نتيجه برخوردارى يا محروميّت خودش ، عكس العمل ويژه در روان و اعصاب او ايجاد مىكند و به وضع درونى او شكل خاص مىدهد و شكل خاصّ وضع درونى و ذهنى او انديشه و ارزيابى و قضاوت او را دربارهء اشياء تحت تأثير قرار مىدهد . به قول مولوى :\r\nچون تو برگردى و برگردد سرت * خانه را گردنده بيند منظرت ور تو در كشتى روى بر يم روان * ساحل يم را چو خود بينى دوان گر تو باشى تنگدل از ملحمه * تنگ بينى جوّ دنيا را همه ور تو خوش باشى به كام دوستان * اين جهان بنمايدت چون بوستان چون تو جزو عالمى پس اى مهين * كلّ آن را همچو خود بينى يقين هر كه را افعال دام و دد بود * بر كريمانش گمان بد بود طبق اين نظر كسى نمىتواند بينش خود را صحيح و بينش ديگرى را غلط تلقّى كند ، زيرا بينش ، امرى نسبى و محصول رابطهء خاصّ هر فرد با محيط طبيعى و اجتماعى اوست و براى هر كس همان صحيح است كه مىبيند .\r\nولى مطلب به اين سادگى نيست . در اينكه انديشهء انسان تا حدود زيادى تحت تأثير محيط قرار مىگيرد بحثى نيست ، ولى اينكه انسان يك پايگاه آزاد انديشه دارد كه مىتواند از هر تأثيرى خود را مستقل نگه دارد - كه از آن در زبان اسلام به « فطرت » تعبير شده است - قابل نفى و انكار نيست و در جاى ديگر و فرصتى ديگر بايد به تفصيل دربارهء آن سخن بگوييم .\r\nفرضا هم بخواهيم اصالت و استقلال انسان را و در حقيقت واقع‌بينى او را از او\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبگيريم ، هنوز زود است كه در اين مرحله ( مرحلهء جهان‌بينى و جهان‌شناسى ) انسان را محكوم كنيم .\r\nآنچه براى فيلسوفان و دانشمندانى كه از نزديك در اين مسائل مطالعه دارند امروز مسلّم است اين است كه ريشهء چند گونگى جهانبينيها و جهان‌شناسيها را در شناخت‌شناسيها ، در آنچه كه امروز نظريّهء معرفت و يا شناخت ناميده مىشود بايد جستجو كرد ( 1 ) .\r\nهمّت فيلسوفان متوجّه شناخت‌شناسى شده است ، تا آنجا كه عدّه‌اى مدّعى شدند فلسفه ، جهان‌شناسى نيست ، شناخت‌شناسى است . اينكه جهان‌شناسيها مختلف مىشود ، از آن است كه نظريّات دربارهء « شناختن » مختلف است ، يكى مىگويد جهان را از طريق عقل بايد شناخت و ديگرى مىگويد از راه حواس و سومى مىگويد از راه تزكيهء نفس و اشراق و الهام . از نظر يكى مراحل شناخت به گونه‌اى است و از نظر ديگرى به گونه‌اى ديگر ، كاربرد عقل از نظر برخى محدود است و از نظر برخى نامحدود ، منابع شناخت چيست ؟ معيار آن چيست ؟ و امثال اينها .\r\nپس ايدئولوژى هر مكتب مبتنى است بر جهان‌بينى آن ، و جهان‌بينى آن مبتنى است بر نظريّه‌اش دربارهء معرفت و شناخت . مترقّى بودن هر ايدئولوژى بستگى دارد به مترقّى بودن جهان‌بينىاش و مترقّى بودن جهانبينىاش بستگى دارد به مترقّى بودن شناخت‌شناسىاش . در حقيقت ، حكمت عملى هر مكتب وابسته است به حكمت نظرى آن ، و حكمت نظرىاش وابسته است به منطق آن مكتب . پس هر مكتب در درجهء اوّل بايد منطق خود را مشخّص نمايد .\r\nاسلام هر چند يك مكتب فلسفى نيست و با زبان و اصطلاح فلسفه و فلاسفه با مردم سخن نگفته است ، زبانى دارد مخصوص خودش كه عموم طبقات به فراخور فهم و استعداد خود از آن بهره مىگيرند ، ولى در لابلاى مطالب خود دربارهء همهء اين مسائل سخن گفته است - و اين سخت حيرت‌آور است - بطورى كه مىتوان ايدئولوژى آن را به صورت يك دستگاه انديشهء عملى ، و بينشهاى جهانى آن را به\r\n\r\n\r\n\r\n\r\n","description":"","footnote":"\r\n( 1 ) . در كتاب اصول فلسفه و روش رئاليسم ( جلد اوّل ) مخصوصا مقالهء چهارم ( ارزش معلومات ) دربارهء اين گونه مطالب به تفصيل بحث شده است . در رساله‌اى كه در نظر است تحت عنوان « شناخت » منتشر شود مفصّل‌تر بحث خواهد شد .\r\n","page_name":" 228 ","page_number":228},
  {"content":"\r\n\r\nصورت يك حكمت نظرى ، و نظريّاتش را در باب معرفت و شناخت‌شناسى به صورت اصول يك منطق عرضه داشت .\r\nبديهى است كه در اينجا ما بايد به اشاره‌اى اكتفا كرده و بگذريم . تدوين ايدئولوژى و جهان‌بينى و شناخت‌شناسى اسلامى با توجّه به نظريّات ارزندهء علماى اسلامى ، اعمّ از فقها و حكما و عرفا و ساير صاحب‌نظران ، چند جلد قطور خواهد شد .\r\nدر اينجا فقط فهرستى - و لو ناقص - عرضه مىداريم ، باشد كه در فرصتى ديگر تكميل گردد .\r\nدر اينجا كه درصدد ترسيم خطوط اصلى نظريّات اسلامى تحت عنوان مشخّصات اسلام هستيم ، آنها را در سه بخش : مشخّصات شناخت‌شناسى ، مشخّصات جهان‌بينى و جهان‌شناسى و مشخّصات ايدئولوژيكى فهرست مىكنيم .\r\n\r\nالف . از نظر شناخت\r\n1 . آيا شناخت ممكن است ؟\r\nاين اوّل پرسش در اين مسأله است و همواره مطرح بوده و هست . بسيارى از انديشمندان ، شناخت حقيقى را غير ممكن مىدانند و انسان را محكوم به نشناختن و سر در نياوردن از واقعيّت آنچه در جهان است يا مىگذرد مىدانند و يقين ( دانش قطعى ترديدناپذير مطابق با واقع ) را امرى محال مىشمارند .\r\nولى قرآن به حكم اينكه دعوت به شناختن خدا و جهان و انسان و تاريخ كرده است و به حكم اينكه در داستان آدم اوّل كه داستان انسان است ، او را شايستهء تعليم همهء اسماء الهى ( حقايق عالم ) دانسته است و به حكم اينكه در مواردى علم بشر را از نوع احاطه به چيزى از علم پروردگار - كه عين حقيقت است - دانسته است  وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ  ( 1 ) ، شناختن را ممكن مىداند .\r\n2 . منابع شناخت چيست ؟\r\nاز نظر اسلام منابع شناخت عبارت است از طبيعت يا آيات آفاقى ، انسان يا\r\n\r\n\r\n\r\n\r\n","description":"","footnote":"\r\n( 1 ) . بقره / 255 .\r\n","page_name":" 229 ","page_number":229},
  {"content":"\r\n\r\nآيات انفسى ، تاريخ يا سرگذشت اجتماعى اقوام و ملل ، عقل يا اصول و مبادى اوّليّهء فطرى ، قلب يعنى دل در حدّ تصفيه و تزكيه ، آثار علمى و كتبى گذشتگان .\r\nقرآن در آيات فراوان به نظر در طبيعت زمين و آسمان دعوت كرده است :\r\n قُلِ انْظُرُوا ما ذا فِي السَّماواتِ وَ الْأَرْضِ  ( 1 ) .\r\nبگو بنگريد و دقّت كنيد كه چه چيزها در آسمان و زمين هست .\r\nو همچنين به تعقّل در تاريخ اقوام گذشته براى آموزش فرا خوانده است :\r\n أَ فَلَمْ يَسِيرُوا فِي الْأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها  ( 2 ) .\r\nآيا در زمين سير نمىكنند ( آثار گذشتگان را در زمين مطالعه نمىكنند ) تا دلهايى بيابند كه با آن بينديشند و گوشهايى بيابند كه با آنها بشنوند ؟\r\nو همچنين عقل و مبادى فطرى عقلى را معتبر مىشناسد و در استدلالهاى خود به آنها تكيه مىكند :\r\n لَوْ كانَ فِيهِما آلِهَةٌ إِلَّا اللَّهُ لَفَسَدَتا  ( 3 ) .\r\nبگو اگر در اين دو ( آسمان و زمين همهء هستى خدايانى ديگر جز اللّه مىبود ، اين نظام موجود نبود و تباه شده بود ( برهان تمانع ) .\r\nو يا مىگويد :\r\n مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ سُبْحانَ اللَّهِ عَمَّا يَصِفُونَ  ( 4 ) .\r\nخدا فرزند نگرفته و با او هرگز خدايانى ديگر نبوده ، كه اگر چنين بود هر خدايى مخلوقات خويش را با خود به سويى مىبرد و برخى بر برخى ديگر برترى مىيافتند .\r\n\r\n\r\n\r\n\r\n","description":"","footnote":"\r\n( 1 ) . يونس / 101 .\r\n( 2 ) . حج / 46 .\r\n( 3 ) . انبياء / 22 .\r\n( 4 ) . مؤمنون / 91 .\r\n","page_name":" 230 ","page_number":230},
  {"content":"\r\n\r\nخدا منزّه است از آنچه اينان توصيف مىكنند ( برهان هماهنگى و وحدت جهتى نظام ) .\r\nو همچنين قرآن قلب و دل را كانون يك سلسله الهامات و القائات الهى مىداند .\r\nهر انسانى به هر اندازه كه در پاك نگه داشتن و به سوى او كردن و تغذيهء معنوى كردن اين كانون از طريق توجّه در اخلاص و عبوديّت ، كوشش كرده باشد ، به همان اندازه از يك سلسله الهامات و القائات بهره‌مند مىگردد . وحى انبياء ، درجهء شديد اين نوع معرفت است . همچنانكه قرآن به ارزش قلم و كتاب و نوشته مكرّر اشاره كرده و در مواردى به اينها سوگند ياد كرده است : «   ن وَ الْقَلَمِ وَ ما يَسْطُرُونَ   » ( 1 ) .\r\n3 . ابزار شناخت چيست ؟\r\nابزار شناخت عبارت است از حواس ، قوّهء تفكّر و استدلال ، تزكيه و تصفيهء نفس ، مطالعهء آثار علمى ديگران ، در سورهء مباركهء نحل مىفرمايد :\r\n وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ  ( 2 ) .\r\nخدا شما را از شكم مادرانتان بيرون آورد در حالى كه چيزى نمىدانستيد و براى شما گوش و ديده‌ها و ضميرها قرار داد ، باشد كه سپاس اين نعمتها را بدانيد و از اينها بهرهء صحيح ببريد .\r\nدر اين آيهء كريمه تصريح شده كه انسان - بر خلاف نظريّهء افلاطون ( 3 ) - در ابتداى\r\n\r\n\r\n\r\n\r\n","description":"","footnote":"\r\n( 1 ) . قلم / 1 .\r\n( 2 ) . نحل / 78 .\r\n( 3 ) . نظريّهء معروف افلاطون اين است كه روح انسان وجود قبلى در عالم « مثل » داشته و وقتى كه به اين جهان مىآيد ، همه چيز را مىداند ولى فراموش كرده ، بار ديگر كه در اين جهان با حقايق آشنا مىشود « تذكّر » است نه علم جديد . آنچه در اين آيه آمده با نظريّهء فطرت كه در قرآن آمده منافى نيست ، زيرا امور فطرى به اصطلاح قرآن به اين معنى نيست كه انسان در آغاز تولّد يك سلسله امور را بالفعل مىداند ، بلكه به معنى اين است كه جوهر انسان جوهرى است در حال رشد و تكامل و در مسير زندگى علاوه بر آنچه از راه حواس كشف مىكند يك سلسله اصول اوّليّه برايش كشف مىشود كه تصوّر آنها براى تصديق قطعى و الزامى به آنها كافى است ، و اينكه در قرآن\r\n","page_name":" 231 ","page_number":231},
  {"content":"\r\n\r\nتولّد ، فاقد هر گونه شناخت است و خداوند به انسان حواس را عنايت كرده است تا جهان را به اين وسيله مطالعه و بررسى كند و به او ضمير و قوّهء تجزيه و تحليل داده كه در آنچه از راه حواس به دست مىآورد ، در مرحلهء بعد تعمّق كند ، از ظواهر گذشته به درون اشياء و قوانين حاكم بر آنها راه يابد .\r\nدر اين آيه صريحا حواس ( كه البتّه ذكر « سمع » و « بصر » كه مهمترين حواس‌ّاند به عنوان نمونه آمده است ) ابزار شناختن ، ( به اصطلاح شناخت سطحى و مرحلهء اوّل شناخت ) و همچنين ضمير ( فؤاد ) نيز ابزار شناختن و علم پيدا كردن ( و به اصطلاح مرحلهء شناخت منطقى و عمقى ) معرّفى شده است .\r\nضمنا در اين آيه به يك مسألهء ديگر در باب شناخت نيز اشاره شده و آن مسألهء مراحل شناخت است .\r\nقرآن همچنانكه حواس و قوّهء تفكّر را ابزار شناخت مىداند ، تزكيه و تصفيهء نفس و تقوا و پاكى را نيز وسيله‌اى براى شناخت مىداند . در آيات بسيارى به اين مطلب اشاره يا تصريح شده است :\r\n إِنْ تَتَّقُوا اللَّهَ يَجْعَلْ لَكُمْ فُرْقاناً  ( 1 ) .\r\nاگر خود را از آنچه خدا نمىخواهد نگهدارى كنيد ، دل خود را پاك و ناآلوده نگه داريد ، خداوند مايهء تميز و تشخيص براى شما قرار مىدهد .\r\n    وَ نَفْسٍ وَ ما سَوَّاها . فَأَلْهَمَها فُجُورَها وَ تَقْواها . قَدْ أَفْلَحَ مَنْ زَكَّاها . وَ قَدْ خابَ مَنْ دَسَّاها     ( 2 ) .\r\nسوگند به جان انسان و به آراستگى و اعتدال آن كه خدا به او الهام بخشيد ناپاكى و پاكى را كه چيست و به او فهمانيد . آن كس كه جان را تزكيه كرد رستگار شد و آنكه آن را بيالود و عناصر نامناسب وارد آن ساخت ، زيانكار شد .\r\nتعلّم و ياد گرفتن و خواندن كتاب ، يكى ديگر از وسائل و ابزارهايى است كه\r\n\r\n\r\n\r\n\r\n","description":"","footnote":"\r\nعلاوه بر تعليم از « تذكّر » نيز ياد شده است ، تذكّر به فطرت است به اين معنى كه گفته شد . لهذا ميان آيات تذكّر و آيات فطرت از يك طرف و آيهء سورهء نحل و بعضى آيات ديگر به آن مضمون تضاد و تناقضى نيست .\r\n( 1 ) . انفال / 29 .\r\n( 2 ) . شمس / 7 - 10 .\r\n","page_name":" 232 ","page_number":232},
  {"content":"\r\n\r\nتعليمات اسلامى به آنها توجّه كرده و آنها را به رسميّت شناخته است . كافى است كه وحى بر پيامبر اكرم با جملهء « اقرأ » ( بخوان ) آغاز مىشود . قرائت ، خواندن چيزى از يك متن ( كتاب ) است .\r\n      اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ ، الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ       ( 1 ) .\r\nبخوان به نام پروردگارت ، همان كه آفريد ، آفريد انسان را از خونى بسته ( يا حيوانى زالوشكل ) . بخوان و پروردگار كريمتر تو كه قلم به دست گرفتن را آموخت ، به انسان چيزهايى آموخت كه نمىدانست .\r\n4 . موضوعات شناخت : چه چيزهايى شناختنى است و بايد شناخت ؟\r\nموضوع شناخت خداست ، جهان است ، انسان است ، و جامعه و زمان است . همهء اينها ، هم شناختنى است و هم بايد شناخت .\r\n\r\nب . از نظر جهان‌بينى\r\nاين كتاب كه « مقدّمه‌اى بر جهان‌بينى اسلامى » است ، در درجهء اوّل متصدّى همين مطلب است و از لابلاى مطالب اين كتاب مىتوان آنها را به دست آورد ، ولى به دليل اينكه رشتهء مطلب در اينجا نگسلد ، به طور خلاصه‌تر و فشرده‌تر اين مشخّصات را بيان مىكنيم :\r\n1 . جهان ، ماهيّت « از اويى » دارد ، يعنى واقعيّت جهان واقعيّت « از اويى » است .\r\nفرق ميان آنكه چيزى از چيزى باشد بدون اينكه تمام واقعيّتش واقعيّت « از اويى » باشد ، مانند فرزند نسبت به پدر و مادر كه از آنها هست ولى واقعيّت وجودىاش غير از واقعيّت اضافه و نسبتش به پدر و مادر است . امّا جهان ماهيّت « از اويى » دارد ، يعنى به تمام واقعيّتش انتساب به حق است ، واقعيّتش و اضافه و نسبتش به حق يكى است .\r\nمعنى مخلوق بودن همين است ، اگر غير اين بود توليد بود نه تخليق  لَمْ يَلِدْ وَ لَمْ يُولَدْ  و در\r\n\r\n\r\n\r\n\r\n","description":"","footnote":"\r\n( 1 ) . علق / 1 - 5 .\r\n","page_name":" 233 ","page_number":233},
  {"content":"\r\n\r\nاين صورت فرق نمىكند كه جهان آغاز زمانى داشته باشد يا نداشته باشد . اگر جهان آغاز زمانى داشته باشد ، يك واقعيّت « از اويى » محدود است و اگر نداشته باشد ، يك واقعيّت « از اويى » نامحدود . محدود بودن و نامحدود بودن زمانى ، تأثيرى در واقعيّت خلقى و « از اويى » جهان ندارد .\r\n2 . جهان كه واقعيّت « از اويى » دارد و به اصطلاح حادث ذاتى است ، علاوه بر آن حدوث زمانى دارد ، يعنى يك واقعيّت متغيّر و متحرّك است بلكه عين حركت است ، و چون عين حركت است يك حدوث مستمرّ است و دائما در حال خلق شدن است ، دائما در حال حدوث و فناست ، يك لحظه نيست كه جهان خلق و فانى نشود .\r\n3 . واقعيّات اين جهان ، درجهء تنزّل يافته و مرتبهء نازلهء واقعيّات جهانى ديگر است كه « جهان غيب » ناميده مىشود . آنچه در اين جهان به صورت امرى مقدّر و محدود است ، در مرتبه‌اى و در جهانى مقدّم بر اين جهان ( جهان غيب ) به صورت وجودى نامقدّر و نامحدود - و به تعبير قرآن به صورت خزائن - وجود دارد ( 1 ) :\r\n وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  ( 2 ) .\r\nهيچ چيزى نيست مگر آنكه خزانه‌ها و اصلها و معدنهاى آن نزد ماست و ما از آنها فرود نمىآوريم مگر به اندازهء معيّن .\r\n4 . اين جهان ماهيّت « به سوى اويى » دارد ، يعنى همانطور كه از اوست ، به سوى او هم هست . پس جهان در كلّ خود يك سير نزولى طى كرده و در حالى طى كردن يك سير صعودى به سوى اوست . همه از آن خدايند و به سوى خدا بازگشت مىنمايند  إِنَّا لِلَّهِ وَ إِنَّا إِلَيْهِ راجِعُونَ  ( 3 ) :\r\n أَلا إِلَى اللَّهِ تَصِيرُ الْأُمُورُ  ( 4 ) .\r\nهمانا به سوى خدا اشياء صيرورت مىيابند .\r\n\r\n\r\n\r\n\r\n","description":"","footnote":"\r\n( 1 ) . رجوع شود به تفسير الميزان ، ذيل آيهء كريمهء «  وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ  » ( انعام / 59 ) .\r\n( 2 ) . حجر / 21 .\r\n( 3 ) . بقره / 156 .\r\n( 4 ) . شورى / 53 .\r\n","page_name":" 234 ","page_number":234},
  {"content":"\r\n\r\n إِلى رَبِّكَ مُنْتَهاها  ( 1 ) .\r\nپايان آنها به سوى پروردگار توست .\r\n5 . جهان داراى نظام متقن علّى و معلولى ، سببى و مسبّبى است . فيض الهى و قضا و قدر او به هر موجودى ، تنها از مسير علل و اسباب خاصّ خود او جريان مىيابد ( 2 ) .\r\n6 . نظام علّت و معلول و اسباب و مسبّبات منحصر به علل و معلولات مادّى و جسمانى نيست . جهان در بعد مادّى خود ، نظام علّى و معلولىاش مادّى است و در بعد ملكوتى و معنوى خود ، نظام علّى و معلولىاش غير مادّى است ، و ميان دو نظام تضادّى نيست ، هر كدام مرتبهء وجودى خود را احراز نموده است . ملائكه ، روح ، لوح ، قلم ، كتب سماوى و ملكوتى ، وسائط و وسائلى هستند كه به اذن پروردگار ، فيض الهى وسيلهء آنها جريان مىيابد .\r\n7 . بر عالم يك سلسله سنن و قوانين لا يتخلّف حكمفرماست كه لازمهء نظام علّى و معلولى جهان است .\r\n8 . جهان ، يك واقعيّت هدايت شده است . تكامل جهان ، تكامل هدايت شده است . تمام ذرّات جهان در هر مرتبه‌اى هستند از نور هدايت برخوردارند . غريزه ، حس ، عقل ، الهام ، وحى ، همه مراتب هدايت عامّهء جهان‌اند :\r\n قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  ( 3 ) .\r\n( موسى و هارون به فرعون ) گفتند : پروردگار ما آن است كه به هر چيزى آن نوع خلقتى كه شايسته‌اش بود عطا كرد و سپس آن را هدايت نمود .\r\n9 . در جهان ، هم خير است و هم شر ، هم سازگارى است و هم ناسازگارى ، هم\r\n\r\n\r\n\r\n\r\n","description":"","footnote":"\r\n( 1 ) . نازعات / 44 .\r\n( 2 ) . رجوع شود به كتابهاى عدل الهى و انسان و سرنوشت از مؤلّف .\r\n( 3 ) . طه / 50 .\r\n","page_name":" 235 ","page_number":235},
  {"content":"\r\n\r\nجود است و هم منع و امساك ، هم نور است و هم ظلمت ، هم حركت و تكامل است و هم سكون و توقّف ، امّا آنچه وجود اصيل دارد خير است ، سازگارى است ، جود است ، نور است ، حركت است ، شر ، تضاد ، منع ، ظلمت ، سكون ، وجودهاى تبعى و طفيلى هستند ، در عين حال همين امور تبعى و طفيلى نقش اساسى در فتح باب خيرات و در سازگاريها و تلائمها ، در جودها ، در نورها ، در حركتها و تكاملها دارند .\r\n10 . جهان به حكم اينكه يك واحد زنده است ، يعنى قواى ذى شعور ، جهان را تدبير مىكنند  فَالْمُدَبِّراتِ أَمْراً  ( 1 ) ، از نظر رابطهء جهان و انسان ، جهان عمل و عكس العمل است ، يعنى جهان نسبت به نيك و بد انسان بىتفاوت نيست ، پاداش و كيفر ، امداد و مكافات ، در همين جهان علاوه بر آنچه در آخرت خواهد آمد هست ، شكر و كفر يكسان نيست :\r\n لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ  ( 2 ) .\r\nاگر از مواهب الهى قدردانى و حق‌شناسى كنيد و به نحو مطلوب بهره‌بردارى نماييد ، آنها را بر شما افزايش مىدهيم و اگر ناسپاسى كنيد و آن نعمتها را بيهوده و در راه خلاف مصرف كنيد ، عذاب من البتّه شديد است .\r\nعلى ( عليه السّلام ) مىفرمايد :\r\nلا يزهّدنّك فى المعروف من لا يشكره لك ، فقد يشكرك عليه من لا يستمتع بشىء منه ، و قد تدرك من شكر الشّاكر أكثر ممّا أضاع الكافر و اللّه يحبّ المحسنين ( 3 ) .\r\nاگر به كسى نيكى كردى و او حق‌شناسى نكرد ، تو را به كار نيك بىميل نگرداند ، كه به جاى او از او كسى حق‌شناسى خواهد كرد كه تو به او هيچ نيكى نكرده‌اى و تو بيش از آن مقدار كه كافر نعمت حق تو را ضايع كرده است ، از ناحيهء آن بيگانه بهره‌مند خواهى شد . خداوند نيكوكاران را دوست مىدارد .\r\n\r\n\r\n\r\n\r\n","description":"","footnote":"\r\n( 1 ) . نازعات / 5 .\r\n( 2 ) . ابراهيم / 7 .\r\n( 3 ) . نهج البلاغه ، حكمت 204 .\r\n","page_name":" 236 ","page_number":236},
  {"content":"\r\n\r\nيعنى جهان در مجموع خود يك دستگاه مرتبط و يك ارگانيسم زنده است ، تو انتظار نداشته باش كه پاسخ نيكى را از همان نقطه دريافت كنى كه در آن نقطه نيكى از تو سر زده است ، احيانا نيكى در نقطه‌اى از تو سر مىزند و تو پاسخ و پاداش آن را از نقطه‌اى ديگر كه انتظار آن را ندارى دريافت خواهى كرد ، چرا ؟ چون جهان خدا دارد و خدا نيكوكاران را دوست دارد .\r\nتو نيكى مىكن و در دجله انداز * كه ايزد در بيابانت دهد باز 11 . بعد از اين جهان ، جهانى ديگر است . آن جهان ، جهان ابديّت و جهان پاداش و كيفر اعمال است .\r\n12 . روح انسان حقيقتى جاودانه است . انسان نه تنها در قيامت به صورت زنده‌اى محشور مىشود ، در فاصلهء دنيا و قيامت از نوعى حيات كه حيات برزخى ناميده مىشود و از حيات دنيوى قوىتر و كامل‌تر است بهره‌مند است . در حدود بيست آيه از قرآن بر حيات انسان در حال پوسيدگى بدن در فاصلهء مرگ و قيامت دلالت دارد .\r\n13 . اصول و مبادى اوّلى زندگى ، يعنى اصول انسانيّت و اخلاق ، اصولى ثابت و جاودانه است . آنچه متغيّر است و نسبى است فروع است نه اصول . چنين نيست كه انسانيّت در عصرى چيزى باشد و در عصر ديگر بكلّى مغاير با او ، مثلا در عصرى انسانيّت در ابو ذر بودن ، و در عصر ديگر در معاويه بودن باشد ، بلكه اصولى كه به موجب آنها ابو ذر ابو ذر است و معاويه معاويه ، موسى موسى است و فرعون فرعون ، اصولى جاودانه است .\r\n14 . حقيقت نيز جاودانه است . يك حقيقت علمى اگر بالتّمام حقيقت است ، براى هميشه حقيقت است و اگر خطاست ، براى هميشه خطاست و اگر جزئى از آن حقيقت است و جزئى خطاست ، آن جزء كه حقيقت است براى هميشه حقيقت است و آن جزء كه خطاست براى هميشه خطاست . آنچه متغيّر و متبدّل است واقعيّت است\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nآن هم واقعيّتهاى مادّى ، امّا حقيقت ، يعنى انديشه‌هاى فكرى و معتقدات ذهنى بشر ، از نظر انطباق و عدم انطباق با واقعيّت ، وضع ثابت و يكسانى دارد .\r\n15 . جهان ، زمين و آسمان به حق و به عدل برپاست  ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ  ( 1 ) .\r\n16 . سنّت الهى در اين جهان بر پيروزى نهايى حق بر باطل است ، حق و اهل حق پيروزند :\r\n   وَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ . إِنَّهُمْ لَهُمُ الْمَنْصُورُونَ . وَ إِنَّ جُنْدَنا لَهُمُ الْغالِبُونَ    ( 2 ) .\r\nقضا و حتم ما بر اين گذشته است كه پيامبران ما يارى مىشوند و سپاه ما ( سپاه حق ) غالب و پيروز است .\r\n17 . انسانها به حسب خلقت ، مساوى آفريده شده‌اند . هيچ انسانى بر حسب خلقت ، امتياز حقوقى بر انسان ديگر ندارد . كرامت و فضيلت به سه چيز است : علم  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  ( 3 ) و جهاد در راه خدا  فَضَّلَ اللَّهُ الْمُجاهِدِينَ عَلَى الْقاعِدِينَ أَجْراً عَظِيماً  ( 4 ) و سوّم تقوا و پاكى  إِنَّ أَكْرَمَكُمْ عِنْدَ اللَّهِ أَتْقاكُمْ  ( 5 ) .\r\n18 . انسان بر حسب اصل خلقت داراى يك سلسله استعدادهاى فطرى و از آن جمله فطرت دينى و اخلاقى است . مايهء اصلى وجدان انسان فطرت خدا داد اوست نه موضع طبقاتى يا زندگى جمعى يا كار و مبارزه با طبيعت كه همهء اينها در وجدان اكتسابى انسان مؤثّرند . انسان به حكم فطرت انسانى خود مىتواند فرهنگ يگانه ، ايدئولوژى يگانه داشته باشد ، مىتواند عليه محيط طبيعى و محيط اجتماعى ، عليه\r\n\r\n\r\n\r\n\r\n","description":"","footnote":"\r\n( 1 ) . احقاف / 3 .\r\n( 2 ) . صافّات / 171 - 173 .\r\n( 3 ) . زمر / 9 .\r\n( 4 ) . نساء / 95 .\r\n( 5 ) . حجرات / 13 .\r\n","page_name":" 238 ","page_number":238},
  {"content":"\r\n\r\nعوامل تاريخى ، عليه عوامل وراثتى خود قيام كند و خود را از اسارت همهء اينها رها سازد .\r\n19 . به حكم اينكه هر فردى بالفطرة انسان متولّد مىشود ، در هر انسانى - و لو پليدترين انسانها - استعداد توبه و بازگشت و پندپذيرى هست ، لهذا پيامبران مأمورند حتّى پليدترين افراد و دشمن‌ترين دشمنان خود را در درجهء اوّل پند و اندرز دهند و فطرت انسانى آنها را بيدار سازند ، چنانچه سود نكرد ، به نبرد با آنها برخيزند . به موسى بن عمران در اوّلين برخورد با فرعون توصيه مىشود كه :\r\n  فَقُلْ هَلْ لَكَ إِلى أَنْ تَزَكَّى . وَ أَهْدِيَكَ إِلى رَبِّكَ فَتَخْشى   ( 1 ) .\r\nآيا خود را از اين ناپاكيها پاك مىكنى ؟ آيا تو را به سوى پروردگارت هدايت نمايم ؟\r\nباشد كه از او بترسى .\r\n20 . انسان در عين اينكه يك مركّب حقيقى و يك واحد حقيقى است ، بر خلاف مركّبات طبيعى جمادى و نباتى - كه در حال تركيب ، اجزاء و عناصر تركيب‌كننده ، هويّت و استقلال خود را از دست مىدهند و تضادّ و تزاحم آنها يكسره تبديل مىشود به ملايمت و هماهنگى - عناصر متضادّى كه در خلقت او به كار رفته ، هويّت خود را بكلّى از دست نمىدهند و همواره يك كشمكش درونى ، او را از اين سو به آن سو مىكشاند . اين تضادّ درونى همان است كه در زبان دينى ، تضادّ عقل و جهل يا عقل و نفس يا روح و بدن ناميده مىشود .\r\n21 . انسان به حكم آنكه داراى جوهر روحانى مستقل است و اراده‌اش از حاقّ ذات روحانىاش سرچشمه مىگيرد ، مختار و آزاد است ، هيچ جبرى و ضرورتى آزادى و اختيار را از او سلب نمىكند ، لهذا مسئول خويشتن و جامعهء خويشتن است .\r\n22 . جامعهء انسان نيز مانند فرد انسان در عين اينكه يك مركّب حقيقى است و از خود قوانين و سنن و نظاماتى دارد و جامعه در كلّ خود در مجموع تاريخ تابع ارادهء\r\n\r\n\r\n\r\n\r\n","description":"","footnote":"\r\n( 1 ) . نازعات / 18 و 19 .\r\n","page_name":" 239 ","page_number":239},
  {"content":"\r\n\r\nفردى خاص از افراد انسان نيست ، عناصر متضادّى كه در ساختمان آن به كار رفته است - يعنى گروههاى فكرى ، صنفى ، سياسى ، اقتصادى - هويّت خود را بكلّى از دست نمىدهند . جنگ و ستيز به صورت جنگ سياسى ، اقتصادى ، فكرى و اعتقادى ، و بالأخره جنگ ميان گرايشهاى متعالى انسانهاى رشد يافته و به كمال انسانيّت رسيده و ميان گرايشهاى پست انسانهاى حيوان صفت ، مادامىكه جامعه به اوج انسانيّت نرسيده است ، ادامه دارد .\r\n23 . خداوند سرنوشت قوم و مردمى را تغيير نمىدهد مگر آنكه آن مردم خويشتن را تغيير دهند و عوض نمايند  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  ( 1 ) .\r\n24 . خداوند متعال كه خالق و پديدآورندهء جهان و انسان است ، غنىّ بالذّات است ، بسيط من جميع الجهات است ، كامل مطلق است ، حالت منتظره ندارد ، حركت و تكامل در او محال است ، صفاتش عين ذاتش است ، جهان يكسره فعل اوست ، سراسر گيتى مظهر اراده و مشيّت اوست ، ارادهء او رقيب ندارد ، هر عاملى از عاملها و هر اراده و مشيّتى از مشيّتها در طول مشيّت اوست نه در عرض آن .\r\n25 . جهان به حكم اينكه از يك مبدأ صدور يافته و با سيرى هماهنگ به سوى او بازمىگردد و به حكم آنكه تحت تدبير قوايى شاعر و مدبّر به حركت خود ادامه مىدهد ، از نوعى وحدت برخوردار است شبيه وحدت ارگانيك موجود زنده .\r\n\r\nج . از نظر ايدئولوژى\r\nبيان مشخّصات اسلام از نظر ايدئولوژيكى به علّت وسعت و گستردگى دامنهء ايدئولوژى اسلام ، چه از نظر مشخّصات كلّى و چه از نظر مشخّصاتى كه هر شاخهء بالخصوص اين ايدئولوژى دارد ، بسى دشوار است . ما از باب « ما لا يدرك كلّه لا يترك كلّه » ( 2 ) آنچه فعلا در اين فرصت ميسّر است فهرست مىكنيم :\r\n\r\n\r\n\r\n\r\n","description":"","footnote":"\r\n( 1 ) . رعد / 11 .\r\n( 2 ) . غوالى اللئالى ، ج 4 / ص 58 .\r\n","page_name":" 240 ","page_number":240},
  {"content":"\r\n\r\n1 . همه‌جانبگى از جمله امتيازات اسلام نسبت به اديان ديگر است ، و به تعبير درست‌تر ، از جمله ويژگيهاى صورت كامل و جامع دين خدا نسبت به صورتهاى ابتدائى ، جامعيّت و همه‌جانبگى است . منابع چهارگانهء اسلامى كافى است كه علماى امّت ، نظر اسلام را دربارهء هر موضوعى كشف نمايند . علماى اسلام هيچ موضوعى را به عنوان اينكه بلاتكليف است تلقّى نمىكنند .\r\n2 . اجتهادپذيرى : كلّيات اسلامى به گونه‌اى تنظيم شده است كه اجتهادپذير است . اجتهاد يعنى كشف و تطبيق اصول كلّى و ثابت بر موارد جزئى و متغيّر . علاوه بر نحوهء تنظيم كلّيات اسلامى كه خاصيّت اجتهادپذيرى به آنها داده است ، قرار گرفتن عقل در شمار منابع اسلامى كار اجتهاد حقيقى را آسان كرده است .\r\n3 . سماحت و سهولت : اسلام به تعبير رسول اكرم « شريعت سمحهء سهله » ( 1 ) است . در اين شريعت به حكم اينكه « سهله » است ، تكاليف دست و پاگير و شاقّ و حرج‌آميز وضع نشده است :\r\n ما جَعَلَ عَلَيْكُمْ فِي الدِّينِ مِنْ حَرَجٍ  ( 2 ) .\r\nخدا در دين تنگنايى قرار نداده است .\r\nو به حكم اينكه « سمحه » ( با گذشت ) است ، هر جا كه انجام تكليفى توأم با مضيقه و در تنگنا واقع شدن گردد ، آن تكليف ملغى مىشود .\r\n4 . زندگىگرايى : اسلام يك دين زندگىگراست نه زندگى گريز ، لهذا با « رهبانيّت » به شدّت مبارزه كرده است :\r\n\r\n\r\n\r\n\r\n","description":"","footnote":"\r\n( 1 ) . « بعثت على الشريعة السمحة السهلة » . اين حديث با اين تعبير معروف است ، ولى من يادم نيست كه به عين اين تعبير در جايى ديده باشم . در كافى ( ج 5 / ص 494 ) چنين آمده است : « لم يرسلنى اللّه بالرّهبانيّة و لكن بعثنى بالحنيفيّة السّهلة السّمحة » . در جامع الصغير ( از كتب اهل تسنّن ) نقل از تاريخ خطيب ، و در كنوز الحقايق ( از كتب اهل تسنّن ) نقل از ترمذى چنين آمده : « بعثت على الحنيفيّة السّمحة » .\r\n( 2 ) . حج / 78 .\r\n","page_name":" 241 ","page_number":241},
  {"content":"\r\n\r\nلا رهبانيّة في الإسلام ( 1 ) .\r\nدر اسلام ، رهبانيّت نيست .\r\nدر جامعه‌هاى كهن هميشه يكى از دو چيز وجود داشت : يا آخرت‌گرايى و زندگى گريزى ( رهبانيّت ) و يا زندگىگرايى و آخرت گريزى ( تمدّن ، توسعه ) . اسلام آخرت‌گرايى را در متن زندگىگرايى قرار داد . از نظر اسلام راه آخرت از متن زندگى و مسئوليّتهاى زندگى دنيايى مىگذرد .\r\n5 . اجتماعى بودن : مقرّرات اسلامى ، ماهيّت اجتماعى دارد ، حتّى در فردىترين مقرّرات از قبيل نماز و روزه چاشنى اجتماعى در آنها زده شده است .\r\nمقرّرات فراوان اجتماعى ، سياسى ، اقتصادى ، حقوقى ، جزائى اسلام ناشى از اين خصلت است ، همچنانكه مقرّراتى از قبيل جهاد و امر به معروف و نهى از منكر ، از مسئوليّت اجتماعى اسلامى ناشى مىشود .\r\n6 . حقوق و آزادى فرد : اسلام در عين اينكه دينى اجتماعى است و به جامعه مىانديشد و فرد را مسئول جامعه مىشمارد ، حقوق و آزادى فرد را ناديده نمىگيرد و فرد را غير اصيل نمىشمارد . فرد از نظر اسلام ، چه از نظر سياسى و چه از نظر اقتصادى و چه از نظر قضائى و چه از نظر اجتماعى ، حقوقى دارد ، از نظر سياسى حقّ مشورت و حقّ انتخاب و از نظر اقتصادى حقّ مالكيّت بر محصول كار خود و حقّ معاوضه و مبادله و صدقه و وقف و اجاره و مزارعه و مضاربه و غيره در ما يملك شرعى خود دارد و از نظر قضائى حقّ اقامهء دعوى و احقاق حق و حقّ شهادت ، و از نظر اجتماعى حقّ انتخاب شغل و مسكن و انتخاب رشتهء تحصيلى و غيره و از نظر خانوادگى حقّ انتخاب همسر دارد .\r\n7 . تقدّم حقّ جامعه بر حقّ فرد : آنجا كه ميان حقّ جامعه و حقّ فرد تعارض و تزاحم افتد ، حقّ جامعه بر حقّ فرد و حقّ عام بر حقّ خاص تقدّم مىيابد . حاكم شرعى در اين موارد تصميم مىگيرد .\r\n\r\n\r\n\r\n\r\n","description":"","footnote":"\r\n( 1 ) . نهايهء اين اثير ، ج 2 / ص 280 .\r\n","page_name":" 242 ","page_number":242},
  {"content":"\r\n\r\n8 . اصل شورا : اصل شورا در مسائل اجتماعى از نظر اسلامى اصلى معتبر است . در مواردى كه نصّى از اسلام وارد نشده مسلمين بايد روش عملى خود را با شورا و فكر جمعى انتخاب نمايند .\r\n9 . منتفى بودن ضرر : دستورهاى اسلامى كه مطلق و عامّ است ، تا آن حد لازم الاجر است كه مستلزم ضرر و زيانى نباشد . قاعدهء ضرر يك قاعدهء كلّى است در اسلام ، كه حقّ « و تو » در مورد هر قانونى دارد كه منتهى به ضرر گردد .\r\n10 . اصالت فايده : از نظر اسلام در هر كار ، اعمّ از فردى و اجتماعى ، بايد در درجهء اوّل فايده و نتيجهء مفيد آن ، در نظر گرفته شود . هر كارى كه مفيد فايده‌اى نباشد ، از نظر اسلام « لغو » تلقّى مىشود و ممنوع  وَ الَّذِينَ هُمْ عَنِ اللَّغْوِ مُعْرِضُونَ  ( 1 ) .\r\n11 . اصالت خير در مبادلات : گردش مال و ثروت و نقل و انتقال آن بايد از هر نوع بيهودگى مبرّا باشد . در مقابل هر نقل و انتقالى بايد يك خير مادّى و يا معنوى در كار باشد و گرنه گردش مال به باطل است و ممنوع  وَ لا تَأْكُلُوا أَمْوالَكُمْ بَيْنَكُمْ بِالْباطِلِ  ( 2 ) .\r\nنقل و انتقال ثروت از طريق قمار ، مصداق اكل مال به باطل است و حرام است .\r\n12 . سرمايه به صرف اينكه از جريان عملى و فعّاليّت و معرض كاستى و نابودى خارج شد و صورت « ذمّه » و قرض به خود گرفت ، عقيم و نازا و سترون مىگردد و هيچ سودى به آن تعلّق نمىگيرد ، هر چه از اين راه گرفته شود « ربا » و حرام مؤكّد است ( حرمت ربا ) .\r\n13 . هر مبادله و گردش ثروتى بايد از روى آگاهى كامل طرفين باشد و اطّلاعات لازم قبلا كسب شده باشد و گرنه معاملات جاهلانه و ريسكى ، غرر و باطل\r\n\r\n\r\n\r\n\r\n","description":"","footnote":"\r\n( 1 ) . مؤمنون / 3 .\r\n( 2 ) . بقره / 188 .\r\n","page_name":" 243 ","page_number":243},
  {"content":"\r\n\r\nاست ( نهى النّبىّ عن الغرر ) ( 1 ) و ( 2 ) .\r\n14 . ضدّيت با ضدّ عقل : اسلام عقل را محترم و او را پيامبر باطنى خدا مىشمارد . اصول دين جز با تحقيق عقلانى پذيرفته نيست . در فروع دين ، عقل يكى از منابع اجتهاد است . اسلام عقل را نوعى طهارت و زوال عقل را نوعى « محدث » شدن تلقّى مىكند ، لهذا عروض جنون يا مستى نيز همچون بول كردن يا خوابيدن ، وضو را باطل مىسازد . مبارزهء اسلام با هر نوع مستى و حرمت استعمال امور مست‌كننده مطلقا ، به علّت ضدّيت با ضدّ عقلهاست كه جزء متن اين دين است .\r\n15 . ضدّيت با ضدّ اراده : همچنانكه عقل محترم است و پاره‌اى از دستورهاى اسلامى براى نگهبانى عقل است ، اراده كه قوّهء مجريّهء عقل است نيز محترم است ، از اين‌رو « بازدارنده » ها كه در زبان اسلام « لهو » ناميده شده است ، حرام و ممنوع است .\r\n16 . كار : اسلام دشمن بيكارى و بيكارگى است . انسان به حكم اينكه از جامعه بهره مىگيرد و بهره مىبرد و به حكم اينكه كار بهترين عامل سازندهء فرد و اجتماع و بيكارى بزرگترين عامل فساد است ، بايد كار مفيد انجام دهد . اسلام انگل بودن و « كلّ » بر جامعه بودن را در هر شكل مورد ملعنت قرار داده است « ملعون من ألقى كلّه على النّاس » ( 3 ) .\r\n17 . قداست شغل و حرفه : شغل و حرفه علاوه بر اينكه يك تكليف است يك امر مقدّس و محبوب خداست و شبيه جهاد است :\r\nإنَّ اللَّهَ يُحِبُّ الْمُؤْمِنَ الْمُحْتَرِفَ ( 4 ) .\r\nخداوند مؤمن صاحب حرفه را دوست مىدارد .\r\n\r\n\r\n\r\n\r\n","description":"","footnote":"\r\n( 1 ) . صحيح مسلم ، ج 3 / ص 1153 .\r\n( 2 ) . آنچه در متن نهى نبوى آمده است « بيع غررى » است ، ولى موازين اجتهادى حكم به الغاى خصوصيّت مىكند و مطلق غررها را ممنوع مىشمارد .\r\n( 3 ) . وسائل ، ج 12 / ص 18 .\r\n( 4 ) . وسائل ، ج 12 / ص 13 ، بدين لفظ : إنّ اللّه يحبّ المحترف الأمين .\r\n","page_name":" 244 ","page_number":244},
  {"content":"\r\n\r\nالكادّ لعياله كالمجاهد فى سبيل اللّه ( 1 ) .\r\nآن كس كه براى ادارهء عائلهء خود ، خويشتن را به رنج مىافكند مانند كسى است كه در راه خدا جهاد مىكند .\r\n18 . ممنوعيّت استثمار : اسلام استثمار ، يعنى بهره‌كشى بلاعوض از كار ديگران را به هر شكل و هر لباس ، ناروا و مطرود مىشمارد . براى نامشروع بودن يك كار ، كافى است كه ثابت شود ماهيّت استثمارى دارد .\r\n19 . اسراف و تبذير : مردم بر اموال خود تسلّط دارند ( 2 ) ، ولى اين تسلّط به معنى اين است كه در چارچوبى كه اسلام اجازه داده آزادى تصرّف دارند و نه بيشتر . تضييع مال به هر شكل و به هر صورت ، به صورت دور ريختن ، به صورت بيش از حدّ نياز مصرف كردن ، به صورت صرف در اشياء لوكس و تجمّلهاى فاسدكننده ، كه در زبان اسلام از آنها به « اسراف » و « تبذير » تعبير شده حرام و ممنوع است .\r\n20 . توسعه در زندگى : گسترش دادن به زندگى براى رفاه عائله ( همسر و فرزندان ) مادام كه به تضييع حقّى و يا به اسراف و تبذير و يا به ترك يك تكليف و وظيفه منتهى نشود ، مجاز بلكه ممدوح و مورد ترغيب است .\r\n21 . رشوه : در اسلام رشوه دهنده و رشوه‌گيرنده به شدّت محكوم و مستحقّ آتش معرّفى شده و پولى كه از اين راه تحصيل مىشود حرام و نارواست .\r\n22 . احتكار : گردآورى ارزاق عمومى و نگه داشتن آنها به منظور بالا رفتن قيمتها و گران‌تر فروختن ، حرام و ممنوع است . حاكم شرعى على رغم ميل و رضاى مالك ، آنها را به بازار عرضه [ كرده 
  ] و به قيمت عادلانه به فروش مىرساند .\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 12 / ص 43 ، و در آن بجاى لعياله ، على عياله آمده است .\r\n( 2 ) . « النّاس مسلّطون على اموالهم » .\r\n","page_name":" 245 ","page_number":245},
  {"content":"\r\n\r\n23 . در آمد بر پايهء مصلحت نه مطلوبيّت : معمولا ريشهء ارزش و ماليّت را مطلوبيّت و تمايلات مردم مىدانند و براى مشروع بودن كارى ، قرار داشتن آن كار در جهت خواسته‌هاى عموم را كافى مىشمارند . ولى اسلام مطلوبيّت و كشش تمايلات را براى اعتبار ماليّت چيزى و مشروع شمردن كار افراد كافى نمىداند ، مطابقت با مصلحت را شرط لازم ماليّت در عرف شرع و مشروعيّت كار مىشمارد ، يعنى اسلام منبع مشروع درآمد را صرف تمايلات مردم نمىشمارد ، بلكه علاوه بر زمينهء تمايلات و مطلوبيّت ، موافقت با مصلحت را نيز شرط مىداند . به عبارت ديگر ، اسلام وجود تقاضا را براى مشروعيّت عرضه كافى نمىداند . از اين‌رو در اسلام پاره‌اى از كار و كسبها « مكاسب محرّمه » خوانده شده است . مكاسب محرّمه چند نوع است :\r\nالف . مبادلهء موجبات اغراء به جهل و تثبيت نادانيها : چيزهايى كه سبب مىشود عملا مردم به جهل و انحراف فكرى و عقيده‌اى تشويق شوند حرام است ، هر چند تقاضا به قدر كافى وجود داشته باشد ، از اين‌رو بت‌فروشى ، صليب‌فروشى ، تدليس ماشطه ( آرايش زنان براى فريب خواستگاران ) ، مدح كسى كه استحقاق مدح ندارد ، كهانت و غيبگويى حرام است و تحصيل درآمد از اين طرق ممنوع است .\r\nب . مبادلهء موجبات اضلال و اغفال : خريدوفروش كتابها ، فيلمها ، و يا هر عملى كه به نحوى ضلالت و گمراهى جامعه را ايجاب كند ، حرام و نامشروع است .\r\nج . كارى كه موجب تقويت دشمن شود : تحصيل درآمد از يكى از طرقى كه موجب تقويت بنيهء دشمن از جنبهء نظامى يا اقتصادى يا فرهنگى و اطّلاعاتى و تضعيف جبههء اسلامى شود ، خواه به صورت فروش اسلحه يا فروش ساير امور مورد نياز باشد كه عملا اثر مزبور را داشته باشد ، حرام و ممنوع است . فروش نسخ ناياب كتب خطّى از اين قبيل است .\r\nد . تحصيل درآمد از طريق امور زيانبار به حال فرد يا جامعه : درآمد از طريق مشروب‌فروشى ، آلات قمارفروشى ، و همچنين درآمد از طريق فروش\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nنجس العين‌ها ، جنسهاى تقلّبى و مغشوش [ حرام و ممنوع است . 
  ] از اين قبيل است قمار ، قيادت ، هجو مؤمن ، اعانت ظلمه ، پذيرفتن پست از دست ستمگر و غيره .\r\nالبتّه نوعى ديگر كسب حرام هست كه نه به دليل موافق مصلحت نبودن كار است ، بلكه به دليل فوق مبادله بودن آن است . برخى كارها در حدّى از قداست است كه طرف معاوضه واقع شدن آنها بر ضدّ حرمت و حيثيّت آنهاست ، از قبيل : تحصيل درآمد از طريق افتاء يا قضاء يا تعليم اصول و فروع دين يا وعظ و اندرز و چيزهايى از اين قبيل و احتمالا پزشكى . اين سلسله كارها به دليل شرافت و قداست خاص ، فوق مبادله‌اند و بالاتر از آنند كه وسيلهء تحصيل درآمد و جمع ثروت گردند . اينها يك سلسله واجبات‌اند كه بلاعوض بايد صورت گيرند و بيت المال مسلمين عهده‌دار هزينهء زندگى متصدّيان اين شغلهاى مقدّس است .\r\n24 . قداست دفاع از حقوق : دفاع از حقوق - اعمّ از حقوق فردى و حقوق اجتماعى - و مبارزه با متجاوز ، واجب و مقدّس است :\r\n لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ  ( 1 ) .\r\nخداوند دوست نمىدارد اعلان به بدگويى ( رسواسازى ) را مگر در مورد مظلوم نسبت به ظالم .\r\nرسول اكرم ( ص ) فرمود :\r\nأفْضَلُ الْجِهادِ كَلِمَةُ عَدْلٍ عِنْدَ إمامٍ جائِرٍ ( 2 ) .\r\nبرترين جهادها سخن عدالت در برابر پيشوايى ستمگر است .\r\nعلى ( عليه السّلام ) به نقل از رسول اكرم - كه مكرّر اين جمله را ادا مىكرده است - مىفرمايد :\r\n\r\n\r\n\r\n\r\n","description":"","footnote":"\r\n( 1 ) . نساء / 148 .\r\n( 2 ) . كافى ، ج 5 / ص 60 .\r\n","page_name":" 247 ","page_number":247},
  {"content":"\r\n\r\nلن تقدّس امّة حتّى يؤخذ للضّعيف حقّه من القوىّ غير متعتع ( 1 ) .\r\nهيچ قوم و ملّتى به مقام قداست ( ارزش ستايش داشتن ) نمىرسد مگر آنكه به مرحله‌اى برسند كه ضعيف بدون بيم و ترس و بدون لكنت زبان ، حقّ خود را از قوى بازستاند .\r\n25 . اصلاح‌جويى و مبارزهء دائم با فساد : اصل امر به معروف و نهى از منكر در اسلام اصلى است كه به تعبير امام باقر ( عليه السّلام ) پايه و استوانهء ساير فرائض اسلامى است . اين اصل ، مسلمان را در حال يك انقلاب فكرى مداوم و اصلاح‌جويى جاودان و مبارزهء پيگير و ناآرام با فسادها و تباهيها نگه مىدارد :\r\n كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ  ( 2 ) .\r\nشما به اين دليل باارزش‌ترين جامعه‌ها هستيد كه امر به معروف و نهى از منكر مىكنيد .\r\nرسول اكرم فرمود :\r\nلتأمرون بالمعروف و لتنهنّ عن المنكر او يسلّطنّ اللّه [ عليكم 
  ] شراركم فيدعو خياركم فلا يستجاب لهم ( 3 ) .\r\nبايد امر به معروف و نهى از منكر كنيد ، و گرنه خداوند بدان شما را [ بر شما 
  ] مسلّط مىگرداند ، آنگاه نيكانتان دست به دعا برمىدارند براى شما و مستجاب نمىشود .\r\n26 . توحيد : اسلام بيش از هر چيزى دين توحيد است ، هيچ گونه خدشه‌اى را در توحيد - چه توحيد نظرى و چه توحيد عملى - نمىپذيرد . انديشه‌ها و رفتارها و كردارهاى اسلامى از خدا آغاز مىشود و به خدا پايان مىيابد ، از اين‌رو هر نوع ثنويّت يا تثليث يا تكثيرى را كه به اين اصل خدشه وارد آورد به شدّت طرد مىكند از قبيل ثنويّت خدا و شيطان ، يا خدا و انسان ، يا خدا و خلق . هر كارى تنها با نام خدا ،\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، عهدنامه به مالك اشتر نخعى .\r\n( 2 ) . آل عمران / 110 .\r\n( 3 ) . كافى ، ج 5 / ص 56 ، با اندكى اختلاف .\r\n","page_name":" 248 ","page_number":248},
  {"content":"\r\n\r\nانديشهء خدا ، به سوى خدا ، براى تقرّب به خدا بايد آغاز شود و انجام پذيرد و هر چه جز اين باشد از اسلام نيست . در اسلام همهء راهها به توحيد منتهى مىشود ، اخلاق اسلامى از توحيد سرچشمه مىگيرد و به توحيد پايان مىيابد ، تربيت اسلامى همين طور ، سياست اسلامى همين طور ، اقتصاد و اجتماع اسلامى همين طور .\r\nدر اسلام هر كارى با نام خدا و استعانت از او آغاز مىشود ( بِسْمِ اللَّهِ الرَّحْمنِ الرَّحيمِ ) و با نام خدا و سپاس او پايان مىيابد  الْحَمْدُ لِلَّهِ رَبِّ الْعالَمِينَ  و با نام خدا و اعتماد و اتكاء به او جريان مىيابد تَوَكَّلْتُ عَلَى اللَّهِ  وَ عَلَى اللَّهِ فَلْيَتَوَكَّلِ الْمُؤْمِنُونَ  ( 1 ) .\r\nتوحيد يك مسلمان واقعى ، صرفا يك انديشه و عقيدهء خشك نيست . همانطور كه ذات احديّت از مخلوقات خود جدا نيست ، با همه هست و بر همه محيط است ، همه چيز از او آغاز مىشود و به او پايان مىيابد ، انديشهء توحيد نيز بر سراسر وجود يك موحّد واقعى احاطه دارد ، بر همهء انديشه‌ها ، ملكات ، رفتارهاى او سيطره پيدا مىكند و به همهء آنها جهت مىبخشد . اين است كه يك مسلمان واقعى ، اوّل و آخر و وسط كارش خداست و هيچ چيز را شريك خدا قرار نمىدهد .\r\n27 . الغاء وسائط : با اينكه اسلام وسائط را در نزول فيض مىپذيرد و نظام علّت و معلول را - چه در امور مادّى و چه در امور معنوى - حقيقى و واقعى مىشمارد ، در مقام پرستش و عبادت ، همهء وسائط را ملغى مىسازد . چنان كه مىدانيم در مذاهب تحريف شده ، فرد ارزش ارتباط مستقيم با خدا را از دست داده است ، ميان خدا و انسان جدايى فرض شده است ، تنها كاهن يا روحانى مىتواند مستقيما در حال راز و نياز باشد و او بايد پيام ديگران را به خدا ابلاغ كند . در اسلام اين كار نوعى شرك تلقّى مىشود . قرآن كريم با صراحت مىگويد : اگر بندگان من دربارهء من از تو پرستش كنند ، بگو من نزديكم ، دعاى دعاكننده را اجابت مىكنم . . .\r\n28 . امكان همزيستى با اهل توحيد : از نظر اسلام مسلمانان مىتوانند در داخل كشور خود با پيروان اديان ديگرى كه ريشهء توحيدى دارند از قبيل يهود و نصارى و مجوس ، هر چند بالفعل از توحيد منحرف باشند ، تحت شرايط معيّنى همزيستى داشته\r\n\r\n\r\n\r\n\r\n","description":"","footnote":"\r\n( 1 ) . [ اقتباس از آيه 56 سورهء هود و آيهء 122 سورهء آل عمران 
  ]\r\n","page_name":" 249 ","page_number":249},
  {"content":"\r\n\r\nباشند ، ولى نمىتوانند در داخل كشور اسلامى با مشرك همزيستى كنند . مسلمانان مىتوانند بر اساس مصالح عاليهء اسلامى با كشورهاى مشرك قرار داد صلح و عدم تعرّض منعقد نمايند و يا در موضوع خاصّى پيمان ببندند .\r\n29 . مساوات : يكى از اصول و اركان ايدئولوژى اسلامى اصل مساوات و نفى تبعيض است . از نظر اسلام انسانها به حسب گوهر و ذات برابرند ، مردم از اين نظر دو گونه يا چند گونه آفريده نشده‌اند ، رنگ ، خون ، نژاد قوميّت ، ملاك برترى و تفوّق نيست ، سيّد قرشى و سياه حبشى برابرند . آزادى ، دموكراسى و عدالت در اسلام زادهء برابرى و مساوات انسانهاست .\r\nاز نظر اسلام تنها در شرايط محدود و معيّنى ، به خاطر يك سلسله مصالح كه براى خود آن افراد و براى جامعهء اسلامى ضرورى است ، به طور موقّت سلب برخى حقوق از افراد مىشود و اين وضع هيچ ربطى به گوهر و ذات و خون و نژاد افراد ندارد . دورهء موقّت بردگى بردگان - كه از نظر اسلام داخل مقولهء فرهنگى و آموزشى و پرورشى است نه مقولهء اقتصادى و بهره‌كشى ، و دالان موقّتى است براى تربيت اسلامى - از اين قبيل است .\r\n30 . حقوق و تكاليف و مجازاتها در اسلام ، دو جنسى است ، يعنى همچنانكه مرد و زن در انسانيّت مشترك‌اند و مشتركات اصيل نوعى دارند ولى جنسيّت آنها ، آنها را به صورت دو جنس با مختصّات فرعى خاص در آورده است ، حقوق و تكاليف و مجازاتها تا آنجا كه به مشتركات دو جنس مربوط است ، مشترك و متساوى و يك جنسى است از قبيل حقّ تحصيل علم ، حقّ عبادت و پرستش ، حقّ انتخاب همسر ، حقّ مالكيّت ، حقّ تصرّف در ما يملك و امثال اينها ، و آنجا كه به جنسيّت و مختصّات فرعى آنها مربوط است ، وضع برابر و متساوى ولى ناهمسان و نامتشابهى دارد و دو جنسى است ( 1 ) .\r\n\r\n\r\n\r\n\r\n","description":"","footnote":"\r\n( 1 ) . رجوع شود به نظام حقوق زن در اسلام از مؤلّف .\r\n","page_name":" 250 ","page_number":250},
  {"content":"\r\n\r\n\r\nپيغمبر اكرم\r\nپيغمبر اكرم حضرت محمّد بن عبد اللّه ( ص ) كه نبوّت به او پايان يافت ، در سال 570 بعد از ميلاد متولّد شد ، در چهل سالگى به نبوّت مبعوث گشت ، سيزده سال در مكّه مردم را به اسلام دعوت كرد و سختيها و مشكلات فراوان متحمّل شد و در اين مدّت گروهى زبده تربيت كرد و پس از آن به مدينه مهاجرت نمود و آنجا را مركز قرار داد . ده سال در مدينه آزادانه دعوت و تبليغ نمود و با سركشان عرب نبرد كرد و همه را مقهور ساخت . پس از ده سال همهء جزيرة العرب مسلمان شدند . آيات كريمهء قرآن تدريجا در مدّت بيست و سه سال بر آن حضرت نازل شد . مسلمين شيفتگى عجيبى نسبت به قرآن و هم نسبت به شخصيّت رسول اكرم نشان مىدادند . رسول اكرم در سال يازدهم هجرى ، يعنى يازدهمين سال هجرت از مكّه به مدينه ، كه بيست و سوّمين سال پيامبرى او و شصت و سوّمين سال از عمرش بود درگذشت در حالى كه جامعه‌اى نوبنياد و مملوّ از نشاط روحى و مؤمن به يك ايدئولوژى سازنده كه احساس مسئوليّت جهانى مىكرد تأسيس كرده و باقى گذاشته بود .\r\nآنچه به اين جامعهء نوبنياد ، روح و وحدت و نشاط داده بود دو چيز بود : قرآن كريم كه همواره تلاوت مىشد و الهام مىبخشيد ، و ديگر شخصيّت عظيم و نافذ رسول اكرم كه خاطرها را به خود مشغول و شيفته نگه مىداشت . اكنون دربارهء شخصيّت\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nرسول اكرم اندكى بحث مىكنيم :\r\n\r\nدوران كودكى\r\nهنوز در رحم مادر بود كه پدرش در سفر بازرگانى شام در مدينه در گذشت . جدّش عبد المطلّب كفالت او را بر عهده گرفت . از كودكى آثار عظمت و فوق العادگى از چهره و رفتار و گفتارش پيدا بود . عبد المطّلب به فراست دريافته بود نوه‌اش آينده‌اى درخشان دارد .\r\nهشت‌ساله بود كه جدّش عبد المطّلب درگذشت و طبق وصيّت او ابو طالب عموى بزرگش عهده‌دار كفالت او شد . ابو طالب نيز از رفتار عجيب اين كودك كه با ساير كودكان شباهت نداشت در شگفت مىماند .\r\nهرگز ديده نشد مانند كودكان همسالش نسبت به غذا حرص و علاقه نشان بدهد ، به غذاى اندك اكتفا مىكرد و از زياده روى امتناع مىورزيد ( 1 ) . بر خلاف كودكان همسالش و بر خلاف عادت و تربيت آن روز ، موهاى خويش را مرتّب مىكرد و سر و صورت خود را تميز نگه مىداشت .\r\nابو طالب روزى از او خواست كه در حضور او جامه‌هايش را بكند و به بستر رود .\r\nاو اين دستور را با كراهت تلقّى كرد و چون نمىخواست از دستور عموى خويش تمرّد كند به عمو گفت : روى خويش را برگردان تا بتوانم جامه‌ام را بكنم . ابو طالب از اين سخن كودك در شگفت شد ، زيرا در عرب آن روز حتّى مردان بزرگ از عريان كردن همهء قسمتهاى بدن خود احتراز نداشتند . ابو طالب مىگويد :\r\n« من هرگز از او دروغ نشنيدم ، كار ناشايسته و خندهء بى جا نديدم ، به بازيهاى بچّه‌ها رغبت نمىكرد ، تنهايى و خلوت را دوست مىداشت و در همه حال متواضع بود . »\r\n\r\n\r\n\r\n\r\n","description":"","footnote":"\r\n( 1 ) . آنچه در ذيل مىآيد خلاصه‌اى است از سيره و خلق و خوى شخصى رسول اكرم . در اينجا مخصوصا از مقالهء علّامهء بزرگ معاصر آقاى حاج سيّد أبو الفضل مجتهد زنجانى در جلد اوّل محمّد خاتم پيامبران نشريّهء مؤسّسهء اسلامى حسينيّهء ارشاد استفاده شده است .\r\n","page_name":" 252 ","page_number":252},
  {"content":"\r\n\r\n\r\nتنفّر از بيكارى و بطالت\r\nاز بيكارى و بطالت متنفّر بود ، مىگفت :\r\n« خدايا ! از كسالت و بىنشاطى ، از سستى و تنبلى و از عجز و زبونى به تو پناه مىبرم . » ( 1 ) .\r\nمسلمانان را به كار كردن تشويق مىكرد و مىگفت :\r\n« عبادت هفتاد جزء دارد و بهترين جزء آن كسب حلال است . » ( 2 )\r\n\r\nامانت\r\nپيش از بعثت براى خديجه - كه بعد به همسرىاش درآمد - يك سفر تجارتى به شام انجام داد . در آن سفر بيش از پيش لياقت و استعداد و امانت و درستكارىاش روشن شد . او در ميان مردم آنچنان به درستى شهره شده بود كه لقب « محمّد امين » يافته بود . امانتها را به او مىسپردند . پس از بعثت نيز قريش با همهء دشمنىاى كه با او پيدا كردند ، بازهم امانتهاى خود را به او مىسپردند ، از همين‌رو پس از هجرت به مدينه ، على ( عليه السّلام ) را چند روزى بعد از خود باقى گذاشت كه امانتها را به صاحبان اصلى برساند .\r\n\r\nمبارزه با ظلم\r\nدر دوران جاهليّت با گروهى كه آنها نيز از ظلم و ستم رنج مىبردند براى دفاع از مظلومان و مقاومت در برابر ستمگران همپيمان شد . اين پيمان در خانهء عبد اللّه بن جدعان از شخصيّتهاى مهمّ مكّه بسته شد و به نام « حلف الفضول » ناميده شد . او بعدها\r\n\r\n\r\n\r\n\r\n","description":"","footnote":"\r\n( 1 ) . الجامع الصغير ، ج 1 / ص 58 .\r\n( 2 ) . كافى ، ج 5 / ص 78 .\r\n","page_name":" 253 ","page_number":253},
  {"content":"\r\n\r\nدر دورهء رسالت از آن پيمان ياد مىكرد و مىگفت حاضر نيستم آن پيمان بشكند و اكنون نيز حاضرم در چنين پيمانى شركت كنم .\r\n\r\nاخلاق خانوادگى\r\nدر خانواده مهربان بود ، نسبت به همسران خود هيچ گونه خشونتى نمىكرد و اين بر خلاف خلق و خوى مكّيان بود . بدزبانى برخى از همسران خويش را تحمّل مىكرد تا آنجا كه ديگران از اينهمه تحمّل رنج مىبردند . او به حسن معاشرت با زنان توصيه و تأكيد مىكرد و مىگفت : همهء مردم داراى خصلتهاى نيك و بد هستند ، مرد نبايد تنها جنبه‌هاى ناپسند همسر خويش را در نظر بگيرد و همسر خود را ترك كند ، چه ، هرگاه از يك خصلت او ناراحت شود خصلت ديگرش مايهء خشنودى اوست و اين دو را بايد با هم به حساب آورد .\r\nاو با فرزندان و با فرزندزادگان خود فوق العاده عطوف و مهربان بود ، به آنها محبّت مىكرد ، آنها را روى دامن خويش مىنشاند ، بر دوش خويش سوار مىكرد ، آنها را مىبوسيد و اينها همه بر خلاف خلق و خوى رايج آن زمان بود . روزى در حضور يكى از اشراف ، يكى از فرزندزادگان خويش - حضرت مجتبى ( ع ) - را مىبوسيد ، آن مرد گفت : من دو پسر دارم و هنوز حتّى يك بار هيچ كدام از آنها را نبوسيده‌ام . فرمود :\r\nمن لا يرحم لا يرحم ( 1 ) .\r\nكسى كه مهربانى نكند رحمت خدا شامل حالش نمىشود .\r\nنسبت به فرزندان مسلمين نيز مهربانى مىكرد . آنها را روى زانوى خويش نشانده ، دست محبّت بر سر آنها مىكشيد . گاه مادران ، كودكان خرد سال خويش را به او مىدادند كه براى آنها دعا كند . اتّفاق مىافتاد كه احيانا آن كودكان روى جامه‌اش ادرار مىكردند . مادران ناراحت شده و شرمنده مىشدند و مىخواستند مانع ادامهء ادرار بچّه شوند . او آنها را از اين كار به شدّت منع مىكرد و مىگفت : مانع ادامهء ادرار كودك نشويد ، اينكه جامهء من نجس بشود اهميّت ندارد ، تطهير مىكنم .\r\n\r\n\r\n\r\n\r\n","description":"","footnote":"\r\n( 1 ) . الفقيه ، ج 4 / ص 272 .\r\n","page_name":" 254 ","page_number":254},
  {"content":"\r\n\r\n\r\nبا بردگان\r\nنسبت به بردگان فوق العاده مهربان بود . به مردم مىگفت : اينها برادران شمايند ، از هر غذا كه مىخوريد به آنها بخورانيد و از هر نوع جامه كه مىپوشيد آنها را بپوشانيد ، كار طاقت فرسا به آنها تحميل مكنيد ، خودتان در كارها به آنها كمك كنيد .\r\nمىگفت : آنها را به عنوان « بنده » و يا كنيز ( كه مملوكيّت را مىرساند ) خطاب نكنيد ، زيرا همه مملوك خداييم و مالك حقيقى خداست ، بلكه آنها را به عنوان « فتى » ( جوانمرد ) يا « فتاة » ( جوانزن ) خطاب كنيد .\r\nدر شريعت اسلام تمام تسهيلات ممكن براى آزادى بردگان كه منتهى به آزادى كلّى آنها مىشد فراهم شد . او شغل « نخّاسى » يعنى برده‌فروشى را بدترين شغلها مىدانست و مىگفت :\r\n« بدترين مردم نزد خدا آدم‌فروشان‌اند . » ( 1 )\r\n\r\nنظافت و بوى خوش\r\nبه نظافت و بوى خوش علاقهء شديد داشت ، هم خودش رعايت مىكرد و هم به ديگران دستور مىداد . به ياران و پيروان خود تأكيد مىنمود كه تن و خانهء خويش را پاكيزه و خوشبو نگه دارند . بخصوص روزهاى جمعه وادارشان مىكرد غسل كنند و خود را معطّر سازند كه بوى بد از آنها استشمام نشود ، آنگاه در نماز جمعه حضور يابند .\r\n\r\nبرخورد و معاشرت\r\nدر معاشرت با مردم ، مهربان و گشاده‌رو بود . در سلام به همهء حتّى كودكان و بردگان پيشى مىگرفت . پاى خود را جلو هيچ كس دراز نمىكرد و در حضور كسى\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 12 / ص 97 .\r\n","page_name":" 255 ","page_number":255},
  {"content":"\r\n\r\nتكيه نمىنمود . غالبا دو زانو مىنشست . در مجالس ، دايره‌وار مىنشست تا مجلس ، بالا و پايينى نداشته باشد و همه جايگاه مساوى داشته باشند . از اصحابش تفقّد مىكرد ، اگر سه روز يكى از اصحاب را نمىديد سراغش را مىگرفت ، اگر مريض بود عيادت مىكرد و اگر گرفتارى داشت كمكش مىنمود . در مجالس ، تنها به يك فرد نگاه نمىكرد و يك فرد را طرف خطاب قرار نمىداد ، بلكه نگاه‌هاى خود را در ميان جمع تقسيم مىكرد . از اينكه بنشيند و ديگران خدمت كنند تنفّر داشت ، از جا برمىخاست و در كارها شركت مىكرد . مىگفت :\r\n« خداوند كراهت دارد كه بنده را ببيند كه براى خود نسبت به ديگران امتيازى قائل شده است . » ( 1 )\r\n\r\nنرمى در عين صلابت\r\nدر مسائل فردى و شخصى و آنچه مربوط به شخص خودش بود نرم و ملايم و با گذشت بود ، گذشتهاى بزرگ و تاريخىاش يكى از علل پيشرفتش بود ، امّا در مسائل اصولى و عمومى ، آنجا كه حريم قانون بود ، سختى و صلابت نشان مىداد و ديگر جاى گذشت نمىدانست . پس از فتح مكّه و پيروزى بر قريش ، تمام بديهايى كه قريش در طول بيست سال نسبت به خود او مرتكب شده بود ناديده گرفت و همه را يك جا بخشيد ، توبهء قاتل عموى محبوبش حمزه را پذيرفت ، امّا در همان فتح مكّه ، زنى از بنى مخزوم مرتكب سرقت شده بود و جرمش محرز گرديد ، خاندان آن زن كه از اشراف قريش بودند و اجراى حدّ سرقت را توهينى به خود تلقّى مىكردند سخت به تكاپو افتادند كه رسول خدا از اجراى حد صرف نظر كند ، بعضى از محترمين صحابه را به شفاعت برانگيختند ، ولى رنگ رسول خدا از خشم برافروخته شد و گفت : چه جاى شفاعت است ؟ ! مگر قانون خدا را مىتوان به خاطر افراد تعطيل كرد ؟ هنگام عصر آن روز در ميان جمع سخنرانى كرد و گفت :\r\n« اقوام و ملل پيشين از آن جهت سقوط كردند و منقرض شدند كه در اجراى قانون خدا تبعيض مىكردند ، هرگاه يكى از اقويا و زبردستان مرتكب جرم مىشد معاف\r\n\r\n\r\n\r\n\r\n","description":"","footnote":"\r\n( 1 ) . كحل البصر / ص 68 .\r\n","page_name":" 256 ","page_number":256},
  {"content":"\r\n\r\nمىشد و اگر ضعيف و زيردستى مرتكب مىشد مجازات مىگشت . سوگند به خدايى كه جانم در دست اوست ، در اجراى « عدل » دربارهء هيچ كس سستى نمىكنم هر چند از نزديكترين خويشاوندان خودم باشد . » ( 1 )\r\n\r\nعبادت\r\nپاره‌اى از شب ، گاهى نصف ، گاهى ثلث و گاهى دو ثلث شب را به عبادت مىپرداخت . با اينكه تمام روزش خصوصا در اوقات توقّف در مدينه در تلاش بود ، از وقت عبادتش نمىكاست . او آرامش كامل خويش را در عبادت و راز و نياز با حق مىيافت . عبادتش به منظور طمع بهشت و يا ترس از جهنّم نبود ، عاشقانه و سپاسگزارانه بود . روزى يكى از همسرانش گفت : تو ديگر چرا آن همه عبادت مىكنى ؟ تو كه آمرزيده‌اى ! جواب داد : آيا يك بندهء سپاسگزار نباشم ؟\r\nبسيار روزه مىگرفت . علاوه بر ماه رمضان و قسمتى از شعبان ، يك روز در ميان روزه مىگرفت . دههء آخر ماه رمضان بسترش بكلّى جمع مىشد و در مسجد معتكف مىگشت و يكسره به عبادت مىپرداخت ، ولى به ديگران مىگفت : كافى است در هر ماه سه روز روزه بگيريد . مىگفت : به اندازهء طاقت عبادت كنيد ، بيش از ظرفيّت خود بر خود تحميل نكنيد كه اثر معكوس دارد . با رهبانيّت و انزوا و گوشه‌گيرى و ترك اهل و عيال مخالف بود . بعضى از اصحاب كه چنين تصميمى گرفته بودند مورد انكار و ملامت قرار گرفتند . مىفرمود : بدن شما ، زن و فرزند شما و ياران شما همه حقوقى بر شما دارند و مىبايد آنها را رعايت كنيد .\r\nدر حال انفراد ، عبادت را طول مىداد ، گاهى در حال تهجّد ساعتها سرگرم بود ، امّا در جماعت به اختصار مىكوشيد ، رعايت حال اضعف مأمومين را لازم مىشمرد و به آن توصيه مىكرد .\r\n\r\n\r\n\r\n\r\n","description":"","footnote":"\r\n( 1 ) . صحيح مسلم ، ج 5 / ص 114 .\r\n","page_name":" 257 ","page_number":257},
  {"content":"\r\n\r\n\r\nزهد و ساده‌زيستى\r\nزهد و ساده‌زيستى از اصول زندگى او بود . ساده غذا مىخورد ، ساده لباس مىپوشيد و ساده حركت مىكرد . زيراندازش غالبا حصير بود . بر روى زمين مىنشست . با دست خود از بز شير مىدوشيد و بر مركب بىزين و پالان سوار مىشد و از اينكه كسى در ركابش حركت كند به شدّت جلوگيرى مىكرد . قوت غالبش نان جوين و خرما بود . كفش و جامه‌اش را با دست خويش وصله مىكرد . در عين سادگى طرفدار فلسفهء فقر نبود ، مال و ثروت را به سود جامعه و براى صرف در راههاى مشروع لازم مىشمرد ، مىگفت :\r\nنعم المال الصّالح للرّجل الصّالح ( 1 ) .\r\nچه نيكوست ثروتى كه از راه مشروع به دست آيد براى آدمى كه شايستهء داشتن ثروت باشد و بداند چگونه صرف كند .\r\nو هم مىفرمود :\r\nنعم العون على تقوى اللّه الغنى ( 2 ) .\r\nمال و ثروت كمك خوبى است براى تقوا .\r\n\r\nاراده و استقامت\r\nاراده و استقامتش بىنظير بود ، از او به يارانش سرايت كرده بود . دورهء بيست و سه سالهء بعثتش يكسره درس اراده و استقامت است . او در تاريخ زندگيش مكرّر در شرايطى قرار گرفت كه اميدها از همه جا قطع مىشد ولى او يك لحظه تصوّر شكست را در مخيّله‌اش راه نداد ، ايمان نيرومندش به موفّقيت يك لحظه متزلزل نشد .\r\n\r\n\r\n\r\n\r\n","description":"","footnote":"\r\n( 1 ) . محجّة البيضاء ، ج 6 / ص 44 .\r\n( 2 ) . وسائل ، ج 12 / ص 16 .\r\n","page_name":" 258 ","page_number":258},
  {"content":"\r\n\r\n\r\nرهبرى و مديريّت و مشورت\r\nبا اينكه فرمانش ميان اصحاب بىدرنگ اجرا مىشد و آنها مكرّر مىگفتند چون به تو ايمان قاطع داريم اگر فرمان دهى كه خود را در دريا غرق كنيم و يا در آتش بيفكنيم مىكنيم ، او هرگز به روش مستبدّان رفتار نمىكرد ، در كارهايى كه از طرف خدا دستور نرسيده بود با اصحاب مشورت مىكرد و نظر آنها را محترم مىشمرد و از اين راه به آنها شخصيّت مىداد . در « بدر » مسألهء اقدام به جنگ ، همچنين تعيين محلّ اردوگاه و نحوهء رفتار با اسراى جنگى را به شور گذاشت . در « احد » نيز راجع به اينكه شهر مدينه را اردوگاه قرار دهند و يا اردو را به خارج ببرند ، به مشورت پرداخت . در « احزاب » و در « تبوك » نيز با اصحاب به شور پرداخت .\r\nنرمى و مهربانى پيغمبر ، عفو و گذشتش ، استغفارهايش براى اصحاب و بىتابىاش براى بخشش گناه امّت ، همچنين به حساب آوردنش اصحاب و ياران را ، طرف شور قرار دادن آنها و شخصيّت دادن به آنها از علل عمدهء نفوذ عظيم و بىنظير او در جمع اصحابش بود . قرآن كريم به اين مطلب اشاره مىكند آنجا كه مىفرمايد :\r\n« به موجب مهربانىاى كه خدا در دل تو قرار داده تو با ياران خويش نرمش نشان مىدهى . اگر تو درشتخو و سخت دل مىبودى از دورت پراكنده مىشدند . پس عفو و بخشايش داشته باش و براى آنها نزد خداوند استغفار كن و با آنها در كارها مشورت كن ، هرگاه عزمت جزم شد ديگر بر خدا توكّل كن و ترديد به خود راه مده . » ( 1 )\r\n\r\nنظم و انضباط\r\nنظم و انضباط بر كارهايش حكمفرما بود . اوقات خويش را تقسيم مىكرد و به اين عمل توصيه مىنمود . اصحابش تحت تأثير نفوذ او دقيقا انضباط را رعايت مىكردند . برخى تصميمات را لازم مىشمرد آشكار نكند و نمىكرد مبادا كه دشمن از\r\n\r\n\r\n\r\n\r\n","description":"","footnote":"\r\n( 1 ) .  فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ .  ( آل عمران / 159 ) .\r\n","page_name":" 259 ","page_number":259},
  {"content":"\r\n\r\nآن آگاه گردد . يارانش تصميماتش را بدون چون و چرا به كار مىبستند . مثلا فرمان مىداد كه آماده باشيد فردا حركت كنيم ، همه به طرفى كه او فرمان مىداد همراهش روانه مىشدند بدون آنكه از مقصد نهايى آگاه باشند ، در لحظات آخر آگاه مىشدند .\r\nگاه به عدّه‌اى دستور مىداد كه به طرفى حركت كنند و نامه‌اى به فرمانده آنها مىداد و مىگفت : بعد از چند روز كه به فلان نقطه رسيدى نامه را باز كن و دستور را اجرا كن .\r\nآنها چنين مىكردند و پيش از رسيدن به آن نقطه نمىدانستند مقصد نهايى كجاست و براى چه مأموريّتى مىروند ، و بدين ترتيب دشمن و جاسوسهاى دشمن را بىخبر مىگذاشت و احيانا آنها را غافلگير مىكرد .\r\n\r\nظرفيّت شنيدن انتقاد و تنفّر از مدّاحى و چاپلوسى\r\nاو گاهى با اعتراضات برخى ياران مواجه مىشد امّا بدون آنكه درشتى كند نظرشان را به آنچه خود تصميم گرفته بود جلب و موافق مىكرد .\r\nاز شنيدن مدّاحى و چاپلوسى بيزار بود ، مىگفت :\r\n« به چهرهء مدّاحان و چاپلوسان خاك بپاشيد . » ( 1 )\r\nمحكم كارى را دوست داشت ، مايل بود كارى كه انجام مىدهد متقن و محكم باشد ، تا آنجا كه وقتى يار مخلصش سعد بن معاذ از دنيا رفت و او را در قبر نهادند ، او با دست خويش سنگها و خشتهاى او را جابجا و محكم كرد و آنگاه گفت :\r\n« من مىدانم كه طولى نمىكشد همهء اينها خراب مىشود ، امّا خداوند دوست مىدارد كه هرگاه بنده‌اى كارى انجام مىدهد آن را محكم و متقن انجام دهد . » ( 2 )\r\n\r\nمبارزه با نقاط ضعف\r\nاو از نقاط ضعف مردم و جهالتهاى آنان استفاده نمىكرد ، بر عكس ، با آن نقاط ضعف مبارزه مىكرد و مردم را به جهالتشان واقف مىساخت . روزى كه ابراهيم پسر\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 73 / ص 294 .\r\n( 2 ) . بحار الأنوار ، ج 22 / ص 107 .\r\n","page_name":" 260 ","page_number":260},
  {"content":"\r\n\r\nهجده‌ماهه‌اش از دنيا رفت از قضا آن روز خورشيد گرفت . مردم گفتند : علّت اينكه كسوف شد مصيبتى است كه بر پيغمبر خدا وارد شد . او در مقابل اين خيال جاهلانهء مردم سكوت نكرد و از اين نقطهء ضعف استفاده نكرد ، بلكه به منبر رفت و گفت :\r\nايّها النّاس ! ماه و خورشيد دو آيت از آيات خدا هستند و براى مردن كسى نمىگيرند .\r\n\r\nواجد بودن شرايط رهبرى\r\nشرايط رهبرى از حسّ تشخيص ، قاطعيّت ، عدم ترديد و دودلى ، شهامت ، اقدام و بيم نداشتن از عواقب احتمالى ، پيش‌بينى و دورانديشى ، ظرفيّت تحمّل انتقادات ، شناخت افراد و تواناييهاى آنان و تفويض اختيارات درخور تواناييها ، نرمى در مسائل فردى و صلابت در مسائل اصولى ، شخصيّت دادن به پيروان و به حساب آوردن آنان و پرورش استعدادهاى عقلى و عاطفى و عملى آنها ، پرهيز از استبداد و از ميل به اطاعت كوركورانه ، تواضع و فروتنى ، سادگى و درويشى ، وقار و متانت ، علاقهء شديد به سازمان و تشكيلات براى شكل دادن و انتظام دادن به نيروهاى انسانى ، همه را در حدّ كمال داشت ، مىگفت :\r\n« اگر سه نفر با هم مسافرت مىكنيد ، يك نفرتان را به عنوان رئيس و فرمانده انتخاب كنيد . »\r\nدر دستگاه خود در مدينه تشكيلات خاص ترتيب داد ، از آن جمله جمعى دبير به وجود آورد و هر دسته‌اى كار مخصوصى داشتند : برخى كتّاب وحى بودند و قرآن را مىنوشتند ، برخى متصدّى نامه‌هاى خصوصى بودند ، برخى عقود و معاملات مردم را ثبت مىكردند ، برخى دفاتر صدقات و ماليات را مىنوشتند ، برخى مسئول عهدنامه‌ها و پيمان‌نامه‌ها بودند . در كتب تواريخ از قبيل تاريخ يعقوبى و التّنبيه و الاشراف مسعودى و معجم البلدان بلاذرى و طبقات ابن سعد ، همهء اينها ضبط شده است .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nروش تبليغ\r\nدر تبليغ اسلام سهلگير بود نه سختگير ، بيشتر بر بشارت و اميد تكيه مىكرد تا بر ترس و تهديد . به يكى از اصحابش كه براى تبليغ اسلام به يمن فرستاد دستور داد كه :\r\nيسّر و لا تعسّر ، و بشّر و لا تنفّر ( 1 ) .\r\nآسان بگير و سخت نگير ، نويد بده ( ميلها را تحريك كن ) و مردم را متنفّر نساز ! در كار تبليغ اسلام تحرّك داشت . به طائف سفر كرد . در ايّام حج در ميان قبايل مىگشت و تبليغ مىكرد . يك بار على ( عليه السّلام ) و بار ديگر معاذ بن جبل را به يمن براى تبليغ فرستاد . مصعب بن عمير را پيش از آمدن خودش براى تبليغ مردم مدينه به مدينه فرستاد . گروه فراوانى از يارانش را به حبشه فرستاد . آنها ضمن نجات از آزار مكّيان ، اسلام را تبليغ كردند و زمينهء اسلام نجاشى پادشاه حبشه و نيمى از مردم حبشه را فراهم كردند . در سال ششم هجرى به سران كشورهاى جهان نامه نوشت و نبوّت و رسالت خويش را به آنها اعلام كرد . در حدود صد نامه از او باقى است كه به شخصيّتهاى مختلف نوشته است .\r\n\r\nتشويق به علم\r\nبه علم و سواد تشويق مىكرد . كودكان اصحابش را وادار كرد كه سواد بياموزند .\r\nبرخى از يارانش را فرمان داد زبان سريانى بياموزند . مىگفت :\r\n« دانشجويى بر هر مسلمان فرض و واجب است . » ( 2 )\r\nو هم فرمود :\r\n\r\n\r\n\r\n\r\n","description":"","footnote":"\r\n( 1 ) . دلائل النبوّة ، ج 5 / ص 401 .\r\n( 2 ) . بحار الانوار ، ج 1 / ص 177 .\r\n","page_name":" 262 ","page_number":262},
  {"content":"\r\n\r\n« حكمت را در هركجا و در نزد هر كس و لو مشرك يا منافق يافتيد ، از او اقتباس كنيد . » ( 1 )\r\nو هم فرمود : « علم را جستجو كنيد و لو مستلزم آن باشد كه تا چين سفر كنيد . » ( 2 )\r\nاين تأكيد و تشويقها دربارهء علم سبب شد كه مسلمين ، با همّت و سرعت بىنظيرى به جستجوى علم در همهء جهان پرداختند ، آثار علمى را هركجا يافتند به دست آوردند و ترجمه كردند و خود به تحقيق پرداخته و از اين راه علاوه بر اينكه حلقهء ارتباطى شدند ميان تمدّنهاى قديم يونانى و رومى و ايرانى و مصرى و هندى و غيره و تمدّن جديد اروپايى ، خود يكى از شكوهمندترين تمدّنها و فرهنگهاى تاريخ بشريّت را آفريدند كه به نام « تمدّن و فرهنگ اسلامى » شناخته شده و مىشود .\r\nخلق و خويش مانند سخنش و مانند دينش جامع و همه جانبه بود . تاريخ ، هرگز شخصيّتى مانند او را ياد ندارد كه در همهء ابعاد انسانى در حدّ كمال و تمام بوده باشد . او به راستى انسان كامل بود .\r\n\r\n\r\n\r\n\r\n","description":"","footnote":"\r\n( 1 ) . بحار الانوار ، ج 2 / ص 97 و 99 ( با اندكى اختلاف ) .\r\n( 2 ) . بحار الانوار ، ج 1 / ص 177 .\r\n","page_name":" 263 ","page_number":263},
  {"content":"\r\n . \r\n","description":"","footnote":"","page_name":" 264 ","page_number":264},
  {"content":"\r\n\r\n\r\nانسان در قرآن\r\n\r\n","description":"","footnote":"","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\n\r\nانسان در جهان‌بينى اسلامى\r\nانسان در جهان‌بينى اسلامى داستانى شگفت دارد . انسان اسلام تنها يك حيوان مستقيم القامة كه ناخنى پهن دارد و با دو پا راه مىرود و سخن مىگويد نيست ، اين موجود از نظر قرآن ژرف‌تر و مرموزتر از اين است كه بتوان آن را با اين چند كلمه تعريف كرد .\r\nقرآن ، انسان را مدحها و ستايشها كرده و هم مذمتها و نكوهشها نموده است .\r\nعالىترين مدحها و بزرگترين مذمّتهاى قرآن دربارهء انسان است ، او را از آسمان و زمين و از فرشته برتر و در همان حال از ديو و چهارپايان پست‌تر شمرده است . از نظر قرآن ، انسان موجودى است كه توانايى دارد جهان را مسخّر خويش سازد و فرشتگان را به خدمت خويش بگمارد و هم مىتواند به « اسفل سافلين » سقوط كند . اين خود انسان است كه بايد دربارهء خود تصميم بگيرد و سرنوشت نهايى خويش را تعيين نمايد .\r\nسخن خويش را از ستايشهاى انسان در قرآن تحت عنوان « ارزشهاى انسان » آغاز مىكنيم .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nارزشهاى انسان\r\n1 . انسان خليفهء خدا در زمين است :\r\n« روزى كه خواست او را بيافريند ، ارادهء خويش را به فرشتگان اعلام كرد . آنها گفتند : آيا موجودى مىآفرينى كه در زمين تباهى خواهد كرد و خون خواهد ريخت ؟\r\nاو گفت : من چيزى مىدانم كه شما نمىدانيد . » ( 1 )\r\n« اوست كه شما انسانها را جانشينهاى خود در زمين قرار داده تا شما را در مورد سرمايه‌هايى كه داده است در معرض آزمايش قرار دهد . » ( 2 )\r\n2 . ظرفيّت علمى انسان بزرگترين ظرفيّتهايى است كه يك مخلوق ممكن است داشته باشد :\r\n« تمام اسماء را به آدم آموخت ( او را به همهء حقايق آشنا ساخت ) ، آنگاه از فرشتگان ( موجودات ملكوتى ) پرسيد : نامهاى اينها را بگوييد چيست . گفتند : ما جز آنچه تو مستقيما به ما آموخته‌اى نمىدانيم ( آنچه را تو مستقيما به ما نياموخته باشى ما از راه كسب نتوانيم آموخت ) . خدا به آدم گفت : اى آدم ! تو به اينها بياموز و اينها را آگاهى ده . همين‌كه آدم فرشتگان را آموزانيد و آگاهى داد ، خدا به فرشتگان گفت : نگفتم كه من از نهانهاى آسمانها و زمين آگاهم ( مىدانم چيزى را كه حتما نمىدانيد ) و هم مىدانم آنچه را شما اظهار مىكنيد و آنچه را پنهان مىداريد ؟ » ( 3 ) 3 . او فطرتى خدا آشنا دارد ، به خداى خويش در عمق وجدان خويش آگاهى دارد . همهء انكارها و ترديدها ، بيماريها و انحرافهايى است از سرشت اصلى انسان :\r\n« هنوز كه فرزندان آدم در پشت پدران خويش بوده ( و هستند و خواهند بود ) خداوند ( با زبان آفرينش ) آنها را بر وجود خودش گواه گرفت و آنها گواهى دادند . » ( 4 )\r\n\r\n\r\n\r\n\r\n","description":"","footnote":"\r\n( 1 ) . بقره / 30 [ ترجمه آيه به مضمون است 
  ] .\r\n( 2 ) . انعام / 165 .\r\n( 3 ) . بقره / 31 - 33 .\r\n( 4 ) . اعراف / 172 .\r\n","page_name":" 268 ","page_number":268},
  {"content":"\r\n\r\n« چهرهء خود را به سوى دين نگه‌دار ، همان كه سرشت خدايى است و همهء مردم را بر آن سرشته است . » ( 1 )\r\n4 . در سرشت انسان علاوه بر عناصر مادّى كه در جماد و گياه و حيوان وجود دارد ، عنصرى ملكوتى و الهى وجود دارد . انسان تركيبى است از طبيعت و ما وراء طبيعت ، از مادّه و معنى ، از جسم و جان :\r\n« آنكه هر چه را آفريد نيكو آفريد و آفرينش انسان را از گل آغاز كرد ، سپس نسل او را از شيرهء كشيده‌اى كه آبى پست است قرار داد ، آنگاه او را بيار است و از روح خويش در او دميد . » ( 2 )\r\n5 . آفرينش انسان ، آفرينشى حساب شده است ، تصادفى نيست . انسان موجودى انتخاب شده و برگزيده است :\r\n« خداوند ، آدم را برگزيد و توبه‌اش را پذيرفت و او را هدايت كرد . » ( 3 )\r\n6 . او شخصيّتى مستقل و آزاد دارد ، امانتدار خداست ، رسالت و مسئوليّت دارد ، از او خواسته شده است با كار و ابتكار خود زمين را آباد سازد و با انتخاب خود يكى از دو راه سعادت و شقاوت را اختيار كند :\r\n« همانا امانت خويش را بر آسمان و زمين و كوهها عرضه كرديم ، همه از پذيرش آن امتناع ورزيدند و از قبول آن ترسيدند ، امّا انسان بار امانت را به دوش كشيد و آن را پذيرفت . همانا او ستمگر و نادان بود . » ( 4 )\r\n« ما انسان را از نطفه‌اى مركّب و ممزوج آفريديم تا او را مورد آزمايش قرار دهيم ، پس او را شنوا و بينا قرار داديم ، همانا راه را به او نموديم ، او خود يا سپاسگزار است و يا كافر نعمت ( يا راه راست را كه نموديم خواهد رفت و به سعادت خواهد رسيد و يا كفران نعمت كرده ، منحرف مىگردد ) . » ( 5 )\r\n\r\n\r\n\r\n\r\n","description":"","footnote":"\r\n( 1 ) . روم / 43 .\r\n( 2 ) . الم - سجده / 7 - 9 .\r\n( 3 ) . طه / 121 .\r\n( 4 ) . احزاب / 72 .\r\n( 5 ) . دهر / 2 و 3 .\r\n","page_name":" 269 ","page_number":269},
  {"content":"\r\n\r\n7 . او از يك كرامت ذاتى و شرافت ذاتى برخوردار است ، خدا او را بر بسيارى از مخلوقات خويش برترى داده است . او آنگاه خويشتن واقعى خود را درك و احساس مىكند كه اين كرامت و شرافت را در خود درك كند و خود را برتر از پستيها و دنائتها و اسارتها و شهوترانيها بشمارد :\r\n« همانا ما بنى آدم را كرامت بخشيديم و آنان را بر صحرا و دريا ( خشك و تر ) مسلّط كرديم و بر بسيارى از مخلوقات خويش برترى داديم . » ( 1 )\r\n8 . او از وجدانى اخلاقى برخوردار است ، به حكم الهامى فطرى ، زشت و زيبا را درك مىكند :\r\n« سوگند به نفس انسان و اعتدال آن ، كه ناپاكيها و پاكيها را به او الهام كرد . » ( 2 )\r\n9 . او جز با ياد خدا با چيز ديگر آرام نمىگيرد . خواستهاى او بىنهايت است ، به هر چه برسد از آن سير و دل‌زده مىشود مگر آنكه به ذات بىحدّ و نهايت ( خدا ) بپيوندد :\r\n« همانا تنها با ياد او دلها آرام مىگيرد . » ( 3 )\r\n« اى انسان ! تو به سوى پروردگار خويش بسيار كوشنده هستى و عاقبت او را ديدار خواهى كرد . » ( 4 )\r\n10 . نعمتهاى زمين براى انسان آفريده شده است :\r\n« همانا اوست كه آنچه در زمين است براى شما آفريد . » ( 5 )\r\n« آنچه در آسمانها و آنچه در زمين است مسخّر او قرار داده است ( پس او حقّ بهره‌گيرى مشروع از همهء اينها را دارد ) . » ( 6 )\r\n\r\n\r\n\r\n\r\n","description":"","footnote":"\r\n( 1 ) . اسراء / 70 .\r\n( 2 ) . شمس / 8 و 9 .\r\n( 3 ) . رعد / 28 .\r\n( 4 ) . انشقاق / 6 .\r\n( 5 ) . بقره / 29 .\r\n( 6 ) . جاثيه / 13 .\r\n","page_name":" 270 ","page_number":270},
  {"content":"\r\n\r\n11 . او را براى اين آفريد كه تنها خداى خويش را پرستش كند و فرمان او را بپذيرد . پس او وظيفه‌اش اطاعت امر خداست :\r\n« همانا جنّ و انس را نيافريديم مگر براى اينكه مرا پرستش كنند . » ( 1 )\r\n12 . او جز در راه پرستش خداى خويش و جز با ياد او خود را نمىيابد ، و اگر خداى خويش را فراموش كند خود را فراموش مىكند و نمىداند كه كيست و براى چيست و چه بايد كند و كجا بايد برود :\r\n« همانا از آنان مباشيد كه خدا را فراموش كردند و خداوند ، خودشان را از ياد خودشان برد . » ( 2 )\r\n13 . او همين‌كه از اين جهان برود و پردهء تن كه حجاب چهرهء جان است دور افكنده شود ، بسى حقايق پوشيده كه امروز بر او نهان است بر وى آشكار گردد :\r\n« همانا پرده را كنار زديم ، اكنون ديده‌ات تيز است . » ( 3 )\r\n14 . او تنها براى مسائل مادّى كار نمىكند ، يگانه محرّك او حوائج مادّى زندگى نيست . او احيانا براى هدفها و آرمانهايى بس عالى مىجنبد و مىجوشد . او ممكن است كه از حركت و تلاش خود جز رضاى آفريننده ، مطلوبى ديگر نداشته باشد :\r\n« اى نفس آرامش يافته ! همانا به سوى پروردگارت بازگرد با خشنودى متقابل : تو از او و او از تو خشنود . » ( 4 )\r\n« خداوند به مردان و زنان با ايمان باغها وعده كرده است كه در آنها نهرها جارى است ، جاويدان در آنجا خواهند بود ، و هم مسكنهاى پاكيزه ، امّا خشنودى خدا از همهء اينها برتر و بالاتر است . آن است رستگارى بزرگ . » ( 5 )\r\n\r\n\r\n\r\n\r\n","description":"","footnote":"\r\n( 1 ) . ذاريات / 56 .\r\n( 2 ) . حشر / 19 .\r\n( 3 ) . ق / 22 .\r\n( 4 ) . فجر / 27 و 28 .\r\n( 5 ) . توبه / 72 .\r\n","page_name":" 271 ","page_number":271},
  {"content":"\r\n\r\nبنابر آنچه گفته شد ، از نظر قرآن انسان موجودى است برگزيده از طرف خداوند ، خليفه و جانشين او در زمين ، نيمه ملكوتى و نيمه مادّى ، داراى فطرتى خدا آشنا ، آزاد ، مستقل ، امانتدار خدا و مسئول خويشتن و جهان ، مسلّط بر طبيعت و زمين و آسمان ، ملهم به خير و شرّ ، وجودش از ضعف و ناتوانى آغاز مىشود و به سوى قوّت و كمال سير مىكند و بالا مىرود امّا جز در بارگاه الهى و جز با ياد او آرام نمىگيرد ، ظرفيّت علمى و عملىاش نامحدود است ، از شرافت و كرامتى ذاتى برخوردار است ، احيانا انگيزه‌هايش هيچ گونه رنگ مادّى و طبيعى ندارد ، حقّ بهره‌گيرى مشروع از نعمتهاى خدا به او داده شده است ولى در برابر خداى خودش وظيفه‌دار است .\r\n\r\nضدّ ارزشها\r\nدر عين حال ، همين موجود در قرآن مورد بزرگترين نكوهشها و ملامتها قرار گرفته است :\r\n« او بسيار ستمگر و بسيار نادان است . » ( 1 )\r\n« او نسبت به پروردگارش بسيار ناسپاس است . » ( 2 )\r\n« او آنگاه كه خود را مستغنى مىبيند طغيان مىكند . » ( 3 )\r\n« او عجول و شتاب‌گر است . » ( 4 )\r\n« او هرگاه به سختى بيفتد و خود را گرفتار ببيند ما را در هر حال ( به يك پهلو افتاده و يا نشسته و يا ايستاده ) مىخواند ، همين‌كه گرفتارى را از او بر طرف كنيم گويى چنين حادثه‌اى پيش نيامده است . » ( 5 )\r\n« او تنگ چشم و ممسك است . » ( 6 )\r\n\r\n\r\n\r\n\r\n","description":"","footnote":"\r\n( 1 ) . احزاب / 72 .\r\n( 2 ) . حج / 66 و . . .\r\n( 3 ) . علق / 6 و 7 .\r\n( 4 ) . اسراء / 11 .\r\n( 5 ) . يونس / 12 .\r\n( 6 ) . اسراء / 100 .\r\n","page_name":" 272 ","page_number":272},
  {"content":"\r\n\r\n« او مجادله‌گرترين مخلوق است . » ( 1 )\r\n« او حريص آفريده شده است . » ( 2 )\r\n« اگر بدى به او رسد جزع‌كننده است و اگر نعمت به او رسد بخل‌كننده است . » ( 3 )\r\n\r\nزشت يا زيبا ؟\r\nچگونه است ؟ آيا انسان از نظر قرآن يك موجود زشت و زيباست ، آن هم زشت زشت و زيباى زيبا ؟\r\nآيا انسان يك موجود دو سرشتش است : نيمى از سرشتش نور است و نيمى ظلمت ؟ چگونه است كه قرآن ، هم او را منتها درجه مدح مىكند و هم منتها درجه مذمّت ؟ ! حقيقت اين است كه اين مدح و ذمّ ، از آن نيست كه انسان يك موجود دو سرشتى است : نيمى از سرشتش ستودنى است و نيم ديگر نكوهيدنى ، نظر قرآن به اين است كه انسان همهء كمالات را بالقوّه دارد و بايد آنها را به فعليّت برساند و اين خود اوست كه بايد سازنده و معمار خويشتن باشد . شرط اصلى وصول انسان به كمالاتى كه بالقوّه دارد « ايمان » است . از ايمان ، تقوا و عمل صالح و كوشش در راه خدا برمىخيزد . به وسيلهء ايمان است كه علم از صورت يك ابزار ناروا در دست نفس امّاره خارج مىشود و به صورت يك ابزار مفيد در مىآيد .\r\nپس انسان حقيقى كه خليفة اللّه است ، مسجود ملائكه است ، همه چيز براى اوست و بالأخره دارندهء همهء كمالات انسانى است ، انسان بعلاوهء ايمان است نه انسان منهاى ايمان . انسان منهاى ايمان ، كاستى گرفته و ناقص است . چنين انسانى حريص است ، خونريز است ، بخيل و ممسك است ، كافر است ، از حيوان پست‌تر است .\r\nدر قرآن آياتى آمده است كه روشن مىكند انسان ممدوح چه انسانى است و انسان مذموم چه انسانى است . از اين آيات استنباط مىشود كه انسان فاقد ايمان و\r\n\r\n\r\n\r\n\r\n","description":"","footnote":"\r\n( 1 ) . كهف / 54 .\r\n( 2 ) و 3 . معارج / 19 - 21 .\r\n","page_name":" 273 ","page_number":273},
  {"content":"\r\n\r\nجدا از خدا انسان واقعى نيست . انسان اگر به يگانه حقيقتى كه با ايمان به او و ياد او آرام مىگيرد بپيوندد دارندهء همهء كمالات است و اگر از آن حقيقت - يعنى خدا - جدا بماند درختى را ماند كه از ريشهء خويشتن جدا شده است . ما به عنوان نمونه دو آيه را ذكر مىكنيم :\r\n    وَ الْعَصْرِ . إِنَّ الْإِنْسانَ لَفِي خُسْرٍ . إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ     ( 1 ) .\r\nسوگند به عصر ، همانا انسان در زيان است ، مگر آنان كه ايمان آورده و شايسته عمل كرده و يكديگر را به حقّ و صبر و مقاومت توصيه كرده‌اند .\r\n وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ ، لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ  ( 2 ) .\r\n« همانا بسيارى از جنّيان و آدميان را براى جهنّم آفريده‌ايم ( پايان كارشان جهنّم است ) ، زيرا دلها دارند و با آنها فهم نمىكنند ، چشمها دارند و با آنها نمىبينند ، گوشها دارند و با آنها نمىشنوند . اينها مانند چهار پايان بلكه راه‌گم‌كرده‌ترند . »\r\n\r\nموجود چند بعدى\r\nاز آنچه گفته شد معلوم شد كه انسان با همهء وجوه مشتركى كه با ساير جاندارها دارد ، فاصلهء عظيمى با آنها پيدا كرده است . انسان موجودى مادّى - معنوى است .\r\nانسان با همهء وجوه مشتركى كه با جاندارهاى ديگر دارد ، يك سلسله تفاوتهاى اصيل و عميق با آنها دارد كه هر يك از آنها بعدى جداگانه به او مىبخشد و رشته‌اى جداگانه در بافت هستى او به شمار مىرود . اين تفاوتها در سه ناحيه است :\r\n1 . ناحيهء ادراك و كشف خود و جهان .\r\n2 . ناحيهء جاذبه‌هايى كه بر انسان احاطه دارد .\r\n3 . ناحيهء كيفيّت قرار گرفتن تحت تأثير جاذبه‌ها و انتخاب آنها .\r\n\r\n\r\n\r\n\r\n","description":"","footnote":"\r\n( 1 ) . سورهء عصر .\r\n( 2 ) . اعراف / 179 .\r\n","page_name":" 274 ","page_number":274},
  {"content":"\r\n\r\nامّا در ناحيهء ادراك و كشف جهان . حواسّ حيوان راهى و وسيله‌اى است براى آگاهى حيوان به جهان . انسان در اين جهت با حيوانهاى ديگر شريك است و احيانا برخى حيوانات از انسان در اين ناحيه قوىترند . آگاهى و شناختى كه حواس به حيوان و يا انسان مىدهد سطحى و ظاهرى است ، به عمق ماهيّت و ذات اشياء و روابط منطقى آنها نفوذ ندارد . ولى در انسان نيروى ديگرى براى درك و كشف خود و جهان وجود دارد كه در جانداران ديگر وجود ندارد و آن نيروى مرموز تعقّل است . انسان با نيروى تعقّل ، قوانين كلّى جهان را كشف مىكند و بر اساس شناخت كلّى جهان و كشف قوانين كلّى طبيعت ، طبيعت را عملا استخدام مىكند و در اختيار خويش قرار مىدهد . در بحثهاى گذشته نيز اشاره به اين نوع شناخت كه مخصوص انسان است كرديم و گفتيم مكانيسم شناخت تعقّلى از پيچيده‌ترين مكانيسمهاى وجود انسان است . همين مكانيسم پيچيده اگر درست مورد دقّت قرار گيرد ، دروازهء شگفتى است براى شناخت خود انسان . انسان با اين نوع شناخت ، بسيارى از حقايق را كه مستقيما از راه حواس با آنها تماس ندارد كشف مىكند . شناخت انسان ماوراى محسوسات را ، بالاخص شناخت فلسفى خداوند ، وسيلهء اين استعداد مرموز و مخصوص آدمى صورت مىگيرد .\r\nامّا در ناحيهء جاذبه‌ها . انسان مانند جانداران ديگر تحت تأثير جاذبه‌ها و كششهاى مادّى و طبيعى است ، ميل به غذا ، ميل به خواب ، ميل به امور جنسى ، ميل به استراحت و آسايش و امثال اينها او را به سوى مادّه و طبيعت مىكشد . امّا جاذبه‌هايى كه انسان را به خود مىكشد منحصر به اينها نيست ، جاذبه‌ها و كششهاى ديگر انسان را به سوى كانونهاى غير مادّى ، يعنى امورى كه نه حجم دارد و نه سنگينى و نتوان آنها را با امور مادّى سنجيد ، مىكشاند . اصول جاذبه‌هاى معنوى كه تا امروز شناخته شده و مورد قبول است امور ذيل است :\r\n\r\n1 . علم و دانايى\r\nانسان ، دانش و آگاهى را تنها از آن جهت كه او را بر طبيعت مسلّط مىكند و به سود زندگى مادّى اوست ، نمىخواهد . در انسان غريزهء حقيقت‌جويى و تحقيق وجود دارد ، نفس دانايى و آگاهى براى انسان مطلوب و لذت‌بخش است . علم گذشته از\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاينكه وسيله‌اى است براى بهتر زيستن و براى خوب از عهدهء مسئوليّت برآمدن ، فى حدّ نفسه نيز مطلوب بشر است . انسان اگر بداند رازى در وراى كهكشانها وجود دارد و دانستن و ندانستن آن تأثيرى در زندگى او ندارد ، بازهم ترجيح مىدهد كه آن را بداند . انسان طبعا از جهل فرار مىكند و به سوى علم مىشتابد . بنابراين ، علم و آگاهى يكى از ابعاد معنوى وجود انسان است .\r\n\r\n2 . خير اخلاقى\r\nپاره‌اى از كارها را انسان انجام مىدهد نه به منظور سودى از آنها و يا دفع زيانى به وسيلهء آنها ، بلكه صرفا تحت تأثير يك سلسله عواطف كه عواطف اخلاقى ناميده مىشود ، از آن جهت انجام مىدهد كه معتقد است انسانيّت چنين حكم مىكند . فرض كنيد انسانى در شرايطى سخت ، در بيابانى وحشتناك قرار گرفته است ، بىآذوقه و بىوسيله ، و هر لحظه خطر مرگ او را تهديد مىكند . در اين بين ، انسانى ديگر پيدا مىشود و به او كمك مىكند و او را از چنگال مرگ قطعى نجات مىبخشد . بعد اين دو انسان از يكديگر جدا مىشوند و يكديگر را نمىبينند . سالها بعد آن فردى كه روزى گرفتار شده بود ، نجات دهندهء قديمى خود را مىبيند كه به حال نزارى افتاده است ، به يادش مىافتد كه روزى همين شخص او را نجات داده است . آيا وجدان اين فرد در اينجا هيچ فرمانى نمىدهد ؟ آيا به او نمىگويد كه پاداش نيكى ، نيكى است ؟ آيا نمىگويد سپاسگزارى احسان‌كننده واجب و لازم است ؟ پاسخ مثبت است .\r\nآيا اگر اين فرد به آن شخص كمك كرد ، وجدان انسانهاى ديگر چه مىگويد ؟ و اگر بىاعتنا گذشت و كوچكترين عكس العملى نشان نداد ، وجدانهاى ديگر چه مىگويند ؟\r\nمسلّما در صورت اوّل وجدانهاى ديگر او را تحسين مىكنند و آفرين مىگويند ، و در صورت دوّم ملامت مىكنند و نفرين مىگويند . اينكه وجدان آن انسان حكم مىكند « پاداش احسان ، احسان است » ( 1 ) و هم اينكه وجدان انسانها حكم مىكند كه « پاداش دهندهء نيكى را به نيكى ، بايد آفرين گفت و بىاعتنا را بايد مورد ملامت و\r\n\r\n\r\n\r\n\r\n","description":"","footnote":"\r\n( 1 ) . قرآن كريم مىفرمايد :  هَلْ جَزاءُ الْإِحْسانِ إِلَّا الْإِحْسانُ  ( الرحمن / 60 ) .\r\n","page_name":" 276 ","page_number":276},
  {"content":"\r\n\r\nشماتت قرار داد » از وجدان اخلاقى ناشى مىشود و اين گونه اعمال را خير اخلاقى مىگويند .\r\nمعيار بسيارى از كارهاى انسان « خير اخلاقى » است ، و به عبارت ديگر ، بسيارى از كارها را انسان به جهت « ارزش اخلاقى » انجام مىدهد نه به جهت امور مادّى . اين نيز از مختصّات انسان است و مربوط است به جنبهء معنوى انسان و يك بعد از ابعاد معنويّت اوست . ساير جانداران هرگز چنين معيارى ندارند ، براى حيوان « خير اخلاقى » مفهوم ندارد و « ارزش اخلاقى » بىمعنى است .\r\n\r\n3 . جمال و زيبايى\r\nيك بعد ديگر از ابعاد معنوى انسان علاقه به جمال و زيبايى است . قسمت مهمّى از زندگى انسان را جمال و زيبايى تشكيل مىدهد . انسان جمال و زيبايى را در همهء شئون زندگى دخالت مىدهد : جامه مىپوشد براى سرما و گرما ، به همان اندازه هم به زيبايى رنگ و دوخت اهميّت مىدهد ، خانه مىسازد براى سكونت ، و بيش از هر چيز به زيبايى خانه توجّه دارد ، حتّى سفره‌اى كه براى غذا خوردن پهن مىكند و ظرفى كه در آن غذا مىريزد و حتّى ترتيب چيدن غذا در ظرفها و بر سفره همه روى اصول زيبايى است . انسان دوست دارد قيافه‌اش زيبا باشد ، نامش زيبا باشد ، جامه‌اش زيبا باشد ، خطّش زيبا باشد ، خيابانش و شهرش زيبا باشد ، مناظر جلو چشمش زيبا باشد و خلاصه مىخواهد هاله‌اى از زيبايى تمام زندگىاش را فراگيرد .\r\nبراى حيوان مسألهء زيبايى مطرح نيست . براى حيوان آنچه مطرح است محتواى آخور است ، امّا اينكه آخور زيبا باشد يا نازيبا ديگر مطرح نيست . براى حيوان پالان زيبا ، منظرهء زيبا ، مسكن زيبا و غيره مطرح نيست .\r\n\r\n4 . تقديس و پرستش\r\nيكى از پايدارترين و قديمىترين تجلّيات روح آدمى و يكى از اصيل‌ترين ابعاد وجود آدمى ، حسّ نيايش و پرستش است . مطالعهء آثار زندگى بشر نشان مىدهد هر زمان و هر جا كه بشر وجود داشته است ، نيايش و پرستش هم وجود داشته است ،\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nچيزى كه هست شكل كار و شخص معبود متفاوت شده است : از نظر شكل از رقصها و حركات دسته جمعى موزون همراه با يك سلسله اذكار و اوراد گرفته تا عالىترين خضوعها و خشوعها و راقىترين اذكار و ستايشها ، و از نظر معبود از سنگ و چوب گرفته تا ذات قيّوم ازلى ابدى منزّه از زمان و مكان .\r\nپيامبران پرستش را نياوردند و ابتكار نكردند ، بلكه نوع پرستش را - يعنى نوع آداب و اعمالى كه بايد پرستش به آن شكل صورت گيرد - به بشر آموختند و ديگر اينكه از پرستش غير ذات يگانه ( شرك ) جلوگيرى به عمل آوردند .\r\nاز نظر مسلّمات دينى و همچنين از نظر برخى علماى دين‌شناسى ( 1 ) . بشر ابتدا موحّد و يگانه‌پرست بوده است و خداى واقعى خويش را مىپرستيده است ، پرستش بت يا ماه و يا ستاره يا انسان از نوع انحرافهايى است كه بعدا رخ داده است ، يعنى چنين نبوده كه بشر پرستش را از بت يا انسان يا مخلوقى ديگر آغاز كرده باشد و تدريجا با تكامل تمدّن به پرستش خداى يگانه رسيده باشد . حسّ پرستش كه احيانا از آن به حسّ دينى تعبير مىشود ، در عموم افراد بشر وجود دارد . قبلا از « اريك فروم » نقل كرديم كه :\r\n« انسان ممكن است جانداران يا درختان يا بتهاى زرّين يا سنگى يا خداى ناديدنى يا مردى ربّانى يا پيشوايى شيطانى صفت را بپرستد ، مىتواند نياكان يا ملّت يا طبقه يا حزب خود يا پول و كاميابى را بپرستد . . . او ممكن است از مجموعهء معتقداتش به عنوان دين ، ممتاز از معتقدات غير دينى ، آگاه باشد و ممكن است بر عكس ، فكر كند كه هيچ دينى ندارد . مسأله بر سر اين نيست كه دين دارد يا ندارد ، مسأله بر سر اين است كه كدام دين را دارد . » ( 2 )\r\n« ويليام جيمز » بنا بر نقل « اقبال » مىگويد :\r\n« انگيزهء نيايش ، نتيجهء ضرورى اين امر است كه در عين اينكه در قوىترين قسمت از خودهاى اختيارى و عملى هر كس خودى از نوع اجتماعى است ، با وجود اين ، مصاحب كامل خويش را تنها در جهان انديشه ( درون‌انديشى ) مىتواند پيدا كند . . .\r\nاغلب مردم ، خواه به صورت پيوسته و خواه به صورت تصادفى در دل خويش به آن\r\n\r\n\r\n\r\n\r\n","description":"","footnote":"\r\n( 1 ) . مانند ماكس مولر .\r\n( 2 ) . جهانى از خود بيگانه ، ص 100 .\r\n","page_name":" 278 ","page_number":278},
  {"content":"\r\n\r\nرجوع مىكنند . حقيرترين فرد بر روى زمين ، با اين توجّه عالى ، خود را واقعى و با ارزش احساس مىكند . » ( 1 )\r\n« ويليام جيمز » دربارهء عمومى بودن اين حس در همهء افراد چنين مىگويد :\r\n« احتمال دارد كه مردمان از لحاظ درجهء تأثيرپذيرى از احساس يك ناظر درونى در وجودشان با يكديگر اختلاف داشته باشند . براى بعضى از مردم بيش از بعضى ديگر اين توجّه ، اساسىترين قسمت خود آگاهى را تشكيل مىدهد . آنان كه بيشتر چنين هستند محتملا دينىترند ، ولى اطمينان دارم كه حتّى آن كسان هم كه مىگويند بكلّى فاقد آنند خود را فريب مىدهند و حقيقتا تا حدّى دين‌دارند . » ( 2 )\r\nقهرمانهاى افسانه‌اى ساختن از پهلوانان و يا دانشمندان و يا رجال دينى ، معلول حسّ تقديس بشر است كه مىخواهد موجودى قابل ستايش و تقديس داشته باشد و او را عاشقانه و در حدّ ما فوق طبيعى ستايش نمايد . ستايشهاى مبالغه‌آميز بشر امروز از قهرمانهاى حزبى يا ملّى ، دم زدن از پرستش حزب ، مرام ، مسلك ، پرچم ، آب و خاك ، و احساس ميل به فداكارى در راه اينها همه معلول اين حسّ است . احساس نيايش ، احساس [ نياز 
  ] غريزى است به كمالى برتر كه در او نقصى نيست و جمالى كه در آن زشتى وجود ندارد . پرستش مخلوقات به هر شكل ، نوعى انحراف اين حس از مسير اصلى است .\r\nانسان در حال پرستش از وجود محدود خويش مىخواهد پرواز كند و به حقيقتى پيوند يابد كه در آنجا نقص و كاستى و فنا و محدوديّت وجود ندارد و به قول « اينشتاين » دانشمند بزرگ عصر ما :\r\n« در اين حال فرد به كوچكى آمال و اهداف بشرى پىمىبرد و عظمت و جلالى را كه در ماوراى امور و پديده‌ها در طبيعت و افكار تظاهر مىنمايد ، حس مىكند . » ( 3 )\r\n« اقبال » مىگويد :\r\n\r\n\r\n\r\n\r\n","description":"","footnote":"\r\n( 1 ) . احياى فكر دينى ، ص 105 .\r\n( 2 ) . همان مأخذ .\r\n( 3 ) . دنيايى كه من مىبينم ، ص 56 .\r\n","page_name":" 279 ","page_number":279},
  {"content":"\r\n\r\n« نيايش ، عمل حياتى و متعارفى است كه به وسيلهء آن ، جزيرهء كوچك شخصيّت ما وضع خود را در كلّ بزرگترى از حيات اكتشاف مىكند . » ( 1 )\r\nعبادت و پرستش نشان دهندهء يك « امكان » و يك « ميل » در انسان است : امكان بيرون رفتن از مرز امور مادّى ، و ميل به پيوستن به افق بالاتر و وسيع‌تر . چنين ميلى و چنين عشقى از مختصّات انسان است . اين است كه پرستش و نيايش يكى ديگر از ابعاد معنوى روح انسان است .\r\nامّا تفاوت انسان در كيفيّت قرار گرفتن تحت تأثير جاذبه‌ها و انتخاب يكى از آنها ، مطلبى است كه در بحث آينده مطرح مىشود .\r\n\r\nتواناييهاى گوناگون انسان\r\nقوّه و نيرو نيازى به تعريف ندارد ، عاملى كه اثرى از او ناشى مىشود به نام قوّه يا نيرو ناميده مىشود . هر موجودى از موجودات جهان ، منشأ يك يا چند خاصيّت و اثر هست ، لهذا در هر موجودى ، اعمّ از جماد و نبات و حيوان و انسان ، قوّه و نيرو وجود دارد . قوّه اگر با شعور و ادراك و خواست توأم باشد به نام « قدرت » و يا « توانايى » ناميده مىشود .\r\nيكى ديگر از تفاوتهاى حيوان و انسان با گياه و جماد اين است كه حيوان و انسان بر خلاف جماد و گياه ، پاره‌اى از قوّه‌هاى خويش را بر حسب ميل و شوق و يا ترس و به دنبال « خواست » ، اعمال مىكند . مثلا مغناطيس كه نيروى كشش آهن دارد به طور خود به خود و به حكم نوعى جبر طبيعى ، آهن را به سوى خود مىكشد .\r\nمغناطيس نه از كار خويش آگاه است و نه ميل و شوق يا ترس و بيمش اقتضا كرده است كه آهن را به سوى خود بكشد . همچنين است آتش كه مىسوزاند و گياه كه از زمين مىرويد و درخت كه شكوفه مىكند و ميوه مىدهد .\r\nامّا حيوان كه راه مىرود ، به راه رفتن خويش آگاه است و خواسته است كه راه برود و اگر نمىخواست راه برود چنين نبود كه جبرا راه برود . اين است كه گفته\r\n\r\n\r\n\r\n\r\n","description":"","footnote":"\r\n( 1 ) . احياى فكر دينى در اسلام ص 105 .\r\n","page_name":" 280 ","page_number":280},
  {"content":"\r\n\r\nمىشود : « حيوان جنبندهء با خواست است » . به عبارت ديگر ، پاره‌اى از قوّه‌هاى حيوان تابع خواست حيوان است و در فرمان خواست حيوان است ، يعنى اگر حيوان بخواهد ، آن قوّه‌ها عمل مىكنند و اگر نخواهد ، عمل نمىكنند .\r\nدر انسان نيز پاره‌اى قوّه‌ها و نيروها به همين شكل وجود دارد ، يعنى تابع خواست انسان است ، با اين تفاوت كه خواست حيوان ميل طبيعى و غريزى حيوان است و حيوان در مقابل ميل خود قدرت و نيرويى ندارد . حيوان همين‌كه ميلش به سويى تحريك شد خود به خود به آن سو كشيده مىشود . در حيوان قدرت مقاومت و ايستادگى در مقابل ميل درونى خود و همچنين قدرت محاسبه و انديشه در ترجيح جانب ميلها و يا جانب امرى كه بالفعل ميلى به سوى آن نيست بلكه صرفا دورانديشى اقتضا مىكند ، وجود ندارد .\r\nامّا انسان چنين نيست . انسان قادر است و توانايى دارد كه در برابر ميلهاى درونى خود ايستادگى كند و فرمان آنها را اجرا نكند . اين توانايى را انسان به حكم يك نيروى ديگر دارد كه از آن به « اراده » تعبير مىشود . اراده به نوبهء خود تحت فرمان عقل است ، يعنى عقل تشخيص مىدهد و اراده انجام مىدهد .\r\nاز آنچه گذشت روشن شد كه انسان از دو جهت يك سلسله تواناييها دارد كه ساير جاندارها ندارند :\r\nيكى از جهت اينكه در انسان يك سلسله ميلها و جاذبه‌هاى معنوى وجود دارد كه در ساير جاندارها وجود ندارد . اين جاذبه‌ها به انسان امكان مىدهد كه دايرهء فعّاليّتش را از حدود مادّيات توسعه دهد و تا افق عالى معنويّات بكشاند ، ولى ساير جاندارها از زندان مادّيات نمىتوانند خارج شوند .\r\nديگر از آن جهت كه به نيروى « عقل » و « اراده » مجهّز است ، قادر است در مقابل ميلها مقاومت و ايستادگى نمايد و خود را از تحت تأثير نفوذ جبرى آنها آزاد نمايد و بر همهء ميلها « حكومت » كند . انسان مىتواند همهء ميلها را تحت فرمان عقل قرار دهد و براى آنها جيره‌بندى كند و به هيچ ميلى بيش از ميزان تعيين شده ندهد و به اين وسيله آزادى « معنوى » كه باارزش‌ترين نوع آزادى است كسب نمايد .\r\nاين توانايى بزرگ از مختصّات انسان است و در هيچ حيوانى وجود ندارد و همين است كه انسان را شايستهء « تكليف » كرده است و همين است كه به انسان حقّ « انتخاب » مىدهد و همين است كه انسان را به صورت يك موجود واقعا « آزاد » و\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n« انتخابگر » و « صاحب اختيار » در مىآورد .\r\nميلها و جاذبه‌ها نوعى پيوند و كشش است ميان انسان و يك كانون خارجى كه انسان را به سوى خود مىكشاند . انسان به هر اندازه كه تسليم ميلها بشود خود را رها مىكند و به حالت لختى و سستى و زبونى در مىآيد و سرنوشتش در دست يك نيروى خارجى قرار مىگيرد كه او را به اين سو و آن سو مىكشاند ، ولى نيروى عقل و اراده نيرويى درونى و مظهر شخصيّت واقعى انسان است .\r\nانسان آنجا كه به عقل و اراده متّكى مىشود نيروهاى خويش را جمع و جور مىكند و نفوذهاى خارجى را قطع مىنمايد و خويشتن را « آزاد » مىسازد و به صورت « جزيره‌اى مستقل » در مىآيد . انسان به واسطهء عقل و اراده است كه « مالك خويشتن » مىشود و شخصيّتش استحكام مىيابد .\r\nمالكيّت نفس و تسلّط بر خود و رهايى از نفوذ جاذبهء ميلها هدف اصلى تربيت اسلامى است . غايت و هدف چنين تربيتى « آزادى معنوى » است .\r\n\r\nخودشناسى\r\nاسلام عنايت خاص دارد كه انسان « خود » را بشناسد و جا و موقع خويشتن را در جهان آفرينش تشخيص دهد . اينهمه تأكيد در قرآن در مورد انسان براى اين است كه انسان خويشتن را آنچنان كه هست بشناسد و مقام و موقع خود را در عالم وجود درك كند و هدف از اين شناختن و درك كردن اين است كه خود را به مقام والايى كه شايستهء آن است برساند .\r\nقرآن كتاب انسان‌سازى است ، يك فلسفهء نظرى نيست كه علاقه‌اش تنها به بحث و نظر و چشم‌انداز باشد ، هر چشم‌اندازى را كه ارائه مىدهد براى عمل و گام برداشتن است .\r\nقرآن كوشاست كه انسان « خود » را كشف كند . اين « خود » ، « خود » شناسنامه‌اى نيست كه اسمت چيست ؟ اسم پدرت چيست و در چه سالى متولّد شده‌اى ؟ تابع چه كشورى هستى ؟ از كدام آب و خاكى و با چه كسى زناشويى برقرار كرده‌اى و چند فرزند دارى ؟\r\nآن « خود » همان چيزى است كه « روح الهى » ناميده مىشود و با شناختن آن\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n« خود » است كه [ انسان 
  ] احساس شرافت و كرامت و تعالى مىكند و خويشتن را از تن دادن به پستيها برتر مىشمارد ، به قداست خويش پىمىبرد ، مقدّسات اخلاقى و اجتماعى برايش معنى و ارزش پيدا مىكند .\r\nقرآن از برگزيدگى انسان سخن مىگويد ، چرا ؟ مىخواهد بگويد : تو يك موجود « تصادفى » نيستى كه جريانات كور و كر - مثلا اجتماع تصادفى اتمها - تو را به وجود آورده باشد ، تو يك موجود انتخاب شده و برگزيده‌اى ، و به همين دليل رسالت و مسئوليّت دارى . بدون شك انسان در جهان خاكى قوىترين و نيرومندترين موجودات است . اگر زمين و موجودات زمينى را در حكم يك « قريه » فرض كنيم ، انسان كدخداى اين قريه است . ولى بايد ببينيم كه آيا انسان يك كدخداى انتخاب شده و برگزيده است و يا يك كدخدايى كه به زور و قلدرى خود را تحميل كرده است ؟\r\nفلسفه‌هاى مادّى ، قدرت حاكمهء انسان را صرفا ناشى از زور و قدرت انسان مىدانند و مدّعى هستند كه انسان به علل تصادفى داراى زور و قدرت شده است .\r\nبديهى است كه با اين فرض ، « رسالت » و « مسئوليّت » براى انسان بىمعنى است . چه رسالتى و چه مسئوليّتى ؟ از طرف چه كسى و در مقابل چه كسى ؟\r\nامّا از نظر قرآن ، انسان يك كدخداى انتخاب‌شدهء زمين است و به حكم شايستگى و صلاحيّت ، نه صرفا زور و چنگال تنازع ، از طرف ذى صلاحيّت‌ترين مقام هستى ، يعنى ذات خداوند ، برگزيده و انتخاب و به تعبير قرآن « اصطفا » شده است ، و به همين دليل مانند هر برگزيدهء ديگر « رسالت » و « مسئوليّت » دارد : رسالت از طرف خدا ، و مسئوليّت در پيشگاه او .\r\nاعتقاد به اينكه انسان موجودى « انتخاب شده » است و هدفى از انتخاب در كار است نوعى آثار روانى و تربيتى در افراد به وجود مىآورد ، و اعتقاد به اينكه انسان نتيجهء يك سلسله تصادفات بىهدف است نوعى ديگر آثار روانى و تربيتى در انسان به وجود مىآورد .\r\nخودشناسى به معنى اين است كه انسان مقام واقعى خويش را در عالم وجود درك كند ، بداند خاكى محض نيست ، پرتوى از روح الهى در او هست ، بداند كه در معرفت مىتواند بر فرشتگان پيشى بگيرد ، بداند كه او آزاد و مختار و مسئول خويشتن و مسئول افراد ديگر و مسئول آباد كردن جهان و بهتر كردن جهان است ( او شما را از\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nزمين بيافريد و عمران آن را از شما خواست ) ( 1 ) ، بداند كه او امانتدار الهى است ، بداند كه بر حسب تصادف ، برترى نيافته است تا استبداد بورزد و همه چيز را براى شخص خود تصاحب كند و مسئوليت و تكليفى براى خويشتن قائل نباشد .\r\n\r\nپرورش استعدادها\r\nتعليمات اسلامى نشان مىدهد كه اين مكتب مقدّس الهى به همهء ابعاد انسان ، اعمّ از جسمى و روحى ، مادّى و معنوى ، فكرى و عاطفى ، فردى و اجتماعى توجّه عميق داشته است و نه تنها جانب هيچ‌كدام را مهمل نگذاشته است بلكه عنايت خاص به « پرورش » همهء اينها روى اصل معيّنى داشته است . در اينجا به طور اجمال به همهء اينها اشاره مىكنيم .\r\n\r\nپرورش جسم\r\nاسلام « تن‌پرورى » به معنى « نفس‌پرورى » و شهوت‌پرستى را شديدا محكوم كرده است ، امّا پرورش بدن به معنى مراقبت و حفظ سلامت و بهداشت را از واجبات شمرده است و هر نوع عملى را كه براى بدن زيانبخش باشد حرام شمرده است .\r\nاسلام آنجا كه يك امر واجب ( مانند روزه ) احيانا براى بدن مضر تشخيص داده شود تكليف آن را ساقط مىكند ، بلكه چنين روزه‌اى را حرام مىداند . هر اعتيادى كه براى بدن مضر باشد از نظر اسلام حرام است . آداب و سنن بسيارى در اسلام به خاطر بهداشت و سلامت بدن وضع شده است .\r\nممكن است افرادى ميان « پرورش بدن » كه امرى بهداشتى است و « تن‌پرورى » به معنى نفس‌پرورى كه امرى اخلاقى است فرق نگذارند و خيال كنند اسلام كه با تن‌پرورى مخالف است با بهداشت بدن مخالف است ، پس لاقيدى در حفظ سلامت و بلكه كارهايى كه مضر به بهداشت و سلامت بدن است از نظر اسلام كار اخلاقى است . و اين اشتباهى فاحش و خطرناك است . تقويت و سلامت بدن و بهداشت آن\r\n\r\n\r\n\r\n\r\n","description":"","footnote":"\r\n( 1 ) .  هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ فِيها  ( هود / 61 ) .\r\n","page_name":" 284 ","page_number":284},
  {"content":"\r\n\r\nكجا و تن آسانى و تن‌پرورى كجا ؟\r\nنفس‌پرورى و شهوت‌پرستى كه در اسلام محكوم است ، همان طورى كه بر ضدّ روح‌پرورى است و موجب بيمارى روح و روان مىگردد ، بر ضدّ بهداشت و پرورش صحيح جسم نيز هست و منجر به بيمارى جسمى مىگردد ، زيرا نفس‌پرورى و شهوت‌پرستى منجر به افراطكارىها مىشود و افراطكارىها منشأ اختلالات اساسى در جهازات بدنى .\r\n\r\nپرورش روح\r\nپرورش عقل و فكر و كسب استقلال فكرى و مبارزه با امورى كه بر ضدّ استقلال عقل است از قبيل تقليد از نياكان ، از اكابر و چشم پركن‌ها ، از رفتار اكثريّت و امثال اينها مورد عنايت شديد اسلام است .\r\nپرورش اراده و كسب مالكيّت بر نفس و آزادى معنوى از حكومت مطلقهء ميلها مبناى بسيارى از عبادت اسلامى و ساير تعليمات اسلامى است . پرورش حسّ حقيقت‌جويى و علم طلبى ، پرورش عواطف اخلاقى ، پرورش حسّ جمال و زيبايى ، پرورش حسّ پرستش ، هر كدام به نوبهء خود مورد توجّه عميق اسلام است .\r\n\r\nنقش مؤثّر انسان در ساختن آيندهء خويش\r\nموجودات جهان تقسيم مىشوند به جاندار و بيجان . موجودات بيجان هيچ گونه نقشى در ساختن خويش ندارند . آب و آتش و سنگ و خاك بيجان‌اند و هيچ نقشى در تكوين و يا تكميل خويش ندارند ، بلكه صرفا تحت تأثير عوامل خارجى تكوين مىيابند و تحت تأثير همان عوامل احيانا نوعى كمال كسب مىكنند . از اين موجودات هيچ گونه تلاشى و فعّاليّتى در جهت ساختن يا پرداختن به خود مشاهده نمىشود . ولى [ از 
  ] جانداران ، مانند گياه و حيوان و انسان ، يك سلسله تلاشها در جهت حفظ و صيانت خود از آفات و در جهت جذب موادّ ديگر و در جهت توليد مثل مشاهده مىشود .\r\nدر گياهان يك سلسله قواى طبيعى وجود دارد كه در ساختن آيندهء آنها مؤثّر\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاست . در گياه قوّه يا قوّه‌هايى است كه مواد را از زمين يا هوا جذب مىكند ، قوّه يا قوّه‌هايى است كه از درون به وسيلهء موادّ جذب شده او را رشد مىدهد و قوّه يا قوّه‌هايى است كه امكان توليد مثل را فراهم مىكند .\r\nدر حيوان همهء اين قوّه‌هاى طبيعى بعلاوهء يك سلسله قوّه‌هاى شعورى از قبيل حسّ باصره ، سامعه ، لامسه و غيره و از قبيل ميلها - كه قبلا از آنها ياد شد - وجود دارد .\r\nحيوان به وسيلهء اين قوّه‌ها از طرفى خويشتن را از گزند آفات حفظ مىكند و از طرفى موجبات رشد فردى و بقاى نوع خود را فراهم مىكند .\r\nدر انسان همهء قواى طبيعى و قواى شعورى كه در گياه و حيوان هست وجود دارد بعلاوهء يك سلسله ميلهاى اضافى - كه قبلا شرح داده شد - و بعلاوهء نيروى خارق العادهء عقل و اراده كه سرنوشت آيندهء او را با مقياس زيادى به دست خودش مىدهد و خودش آيندهء خويش را انتخاب مىكند و مىسازد .\r\nاز آنچه گفته شد روشن گشت كه :\r\nبرخى موجودات هيچ گونه نقشى در ساختن آيندهء خويش ندارند ( جمادات ) .\r\nبرخى ديگر نقشى در ساختن آيندهء خويش دارند امّا اين نقش نه آگاهانه است و نه آزادانه بلكه طبيعت ، نيروهاى درونى آنها را به طور غير مستشعر و ناآگاهانه براى صيانت و بقاى آنها و ساختن آنها در آينده استخدام كرده است ( نباتات ) .\r\nبرخى ديگر نقش بيشترى دارند . اين نقش ، آگاهانه است هر چند آزادانه نيست ، يعنى با نوعى آگاهى از خود و محيط خود ، تحت تأثير جاذبهء يك سلسله ميلهاى شعورى ، در راه صيانت خود براى آينده مىكوشند ( حيوانات ) .\r\nولى انسان نقشى فعّال‌تر و مؤثّرتر و گسترده‌تر در ساختن آيندهء خويش دارد .\r\nنقش انسان ، هم آگاهانه است و هم آزادانه ، يعنى انسان ، هم به خود و محيط خود آگاه است و هم آنكه با توجّه به آينده ، به حكم نيروى عقل و اراده مىتواند آزادانه آيندهء خويش را به هر شكل كه خود بخواهد انتخاب كند .\r\nضمنا دايرهء ايفاى نقش براى انسان نسبت به حيوان بسى وسيع‌تر و گسترده‌تر است . گستردگى دايرهء سازندگى انسان نسبت به آينده‌اش از سه ويژگى در انسان سرچشمه مىگيرد :\r\n1 . وسعت دايرهء بينش و آگاهى . انسان با نيروى علم ، دايرهء بينش و آگاهى\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nخويش را از ظواهر و سطح طبيعت عبور مىدهد و تا اعماق درون آن گسترش مىدهد و قوانين طبيعت را مىشناسد . با شناختن قوانين طبيعت ، دست انسان براى ساختن طبيعت آنچنان كه با زندگى انسان سازگارتر باشد ، باز مىشود .\r\n2 . وسعت دامنهء خواستها كه در بخش « انسان و حيوان » ( 1 ) از آنها ياد شد ، و در مباحث اين بخش نيز تحت عنوان « موجود چند بعدى » به آنها اشاره شد .\r\n3 . استعداد خود ساختگى ويژه‌اى كه در انسان است و هيچ موجود ديگر در اين جهت مانند او نيست .\r\nتوضيح اينكه اگر چه برخى جاندارهاى ديگر نيز به مقياس كمى قابل « ساختن » هستند و مىتوان با « عوامل خاصّ تربيتى » تغييراتى در آنها به وجود آورد - آنچنان كه در جهان نباتات و حيوانات مشاهده مىشود - ولى اوّلا هيچ‌يك از آنها به دست خودشان ساخته نمىشوند و اين انسان است كه آنها را مىسازد ، و ثانيا تغييرپذيرى آنها نسبت به انسان بسيار اندك است .\r\nانسان در ناحيهء خصلتها و خويها يك موجود بالقوّه است ، يعنى در آغاز تولّد فاقد خوى و خصلت است ، بر خلاف حيوانات كه هر كدام با يك سلسله خصلتهاى ويژه متولّد مىشوند . انسان چون فاقد هرگونه خوى و خصلتى است و از طرفى خوىپذير و خصلت‌پذير است ، به وسيلهء خصلتها و خويهايى كه تدريجا پيدا مىكند يك سلسله « ابعاد ثانوى » علاوه بر ابعاد فطرى براى خويش مىسازد .\r\nانسان يگانه موجودى است كه قانون خلقت ، قلم ترسيم چهرهء او را به دست خودش داده است كه هرطور كه مىخواهد ترسيم كند ، يعنى بر خلاف اندامهاى جسمانىاش كه كارش در مرحلهء رحم به پايان رسيده است و بر خلاف خصلتهاى روحى و اندامهاى روانى حيوانات كه آنها نيز در مرحلهء قبل از تولّد پايان گرفته است ، اندامهاى روانى انسان - كه از آنها به خصلتها و خويها و ملكات اخلاقى تعبير مىشود - به مقياس بسيار وسيعى پس از تولّد ساخته مىشود .\r\nاين است كه هر موجودى ، حتّى حيوان ، آن چيزى است كه او را ساخته‌اند ، ولى\r\n\r\n\r\n\r\n\r\n","description":"","footnote":"\r\n( 1 ) . در كتاب اوّل اين مجموعه به نام انسان و ايمان .\r\n","page_name":" 287 ","page_number":287},
  {"content":"\r\n\r\nانسان آن چيزى است كه بخواهد باشد . و به همين جهت است كه هر نوع از انواع حيوانات همانطور كه اندام جسمانى همهء افرادش شبيه يكديگر است اندامهاى روانى و خصلتهاى روانى افرادش نيز شبيه يكديگر است ، تمام افراد گربه يك نوع خصلت دارند و تمام افراد سگ يك نوع ديگر و تمام افراد مورچه يك نوع ديگر ، تفاوتى اگر باشد بسيار اندك است . ولى تفاوت خصلتى و اخلاقى افراد انسان بىنهايت است . و اين است كه انسان يگانه موجودى است كه خودش بايد « خويشتن » را انتخاب كند كه چه باشد .\r\nدر آثار اسلامى رسيده است كه انسانها در قيامت بر طبق خصلتهاى اكتسابى روحى ، نه اندام ظاهرى جسمانى ، محشور مىگردند ، يعنى انسانها از نظر اخلاق اكتسابى با هر نوع جاندارى كه به او شبيه‌تر باشد ، به شكل او و اندام او محشور مىگردند ، و تنها افرادى به شكل و صورت انسانى محشور مىگردند كه اخلاق و خويهاى اكتسابى و ابعاد ثانوى روح آنها متناسب با شأن و كمالات انسانى باشد و به عبارت ديگر ، اخلاقشان اخلاق انسانى باشد .\r\nانسان به حكم قدرت علمى ، بر طبيعت مسلّط مىگردد و طبيعت را آنچنان كه مىخواهد منطبق بر نيازهاى خويش مىسازد و به حكم نيروى خودسازى و خود ساختگى ، خود را آنچنان كه مىخواهد مىسازد و به اين وسيله سرنوشت آيندهء خويش را به دست مىگيرد .\r\nتمام تأسيسات تربيتى ، مكتبهاى اخلاقى و تعليمات دينى و مذهبى براى راهنمايى انسان است كه آيندهء خودش را چگونه بسازد و چگونه شكل بدهد . راه راست آن راهى است كه انسان را به سوى آينده‌اى سعادت‌بخش مىرساند ، و راههاى كج و انحرافها آنهاست كه انسان را به سوى آينده‌اى تباه و شقاوت‌آلود مىكشاند . خداوند در قرآن كريم مىفرمايد :\r\n« ما راه را به انسان ( اين موجود آزاد خودساز ) نموديم تا او خود چه بخواهد و چه انتخاب كند . ( از دو راه يكى را انتخاب خواهد كرد : ) يا راهى كه ما نموده‌ايم و سپاسگزار ما خواهد بود و يا راه ديگر كه راه ناسپاسى است . » ( 1 )\r\n\r\n\r\n\r\n\r\n","description":"","footnote":"\r\n( 1 ) . دهر / 3 .\r\n","page_name":" 288 ","page_number":288},
  {"content":"\r\n\r\nاز بحثهاى گذشته دانستيم كه علم و ايمان هر كدام نقشى متفاوت در سازندگى آيندهء انسان دارند . نقش علم اين است كه راه ساختن را به انسان ارائه مىدهد . علم انسان را توانا مىكند كه هرگونه « بخواهد » آينده را همان گونه بسازد . و امّا نقش ايمان اين است كه انسان را به سوى اينكه خود را و آينده را « چگونه » بسازد كه براى خويشتن و براى جامعه بهتر باشد مىكشاند . ايمان مانع آن مىگردد كه انسان آينده را بر محور مادّى و فردى بسازد . ايمان به خواست انسان جهت مىدهد . آن را از انحصار مادّيات خارج مىكند و معنويّات را نيز جزء خواستها قرار مىدهد .\r\nعلم مانند ابزارى در اختيار خواست انسان قرار مىگيرد و طبيعت را آنچنان كه انسان بخواهد و فرمان دهد مىسازد ، امّا اينكه طبيعت را چگونه بسازد ، آيا از طبيعت مصنوعاتى بسازد به سود جامعهء انسانى و يا نيروهاى مخرّب براى مزيد توسعه‌طلبى افرادى مخصوص ، اين ديگر به اين ابزار كه نامش علم است مربوط نيست ، اين بسته به اين است كه انسانهايى كه علم در فرمان آنهاست چگونه انسانهايى بوده باشند .\r\nامّا ايمان مانند قدرتى حاكم بر انسان عمل مىكند و خواست او را در اختيار مىگيرد و در مسير حقّ و اخلاق سوق مىدهد . ايمان انسان را مىسازد و انسان با نيروى علم ، جهان را . آنجا كه علم و ايمان توأم گردند ، هم انسان سامان مىيابد و هم جهان .\r\n\r\nميدان آزادى و ارادهء انسان\r\nبديهى است كه انسان در عين آزادى براى ساختن اندامهاى روانى خويش و تبديل محيط طبيعى به صورت مطلوب خود و ساختن آيندهء خويش آنچنان كه خود مىخواهد ، محدوديّتهاى فراوانى دارد و آزادىاش آزادى نسبى است ، يعنى آزادى در داخل يك دايرهء محدود است ، در داخل همين دايرهء محدود است كه [ هم 
  ] مىتواند آيندهء سعادت‌بخش براى خود انتخاب كند و هم آيندهء شقاوت‌آلود .\r\n\r\nمحدوديّتهاى انسان از چند ناحيه است :\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\n1 . وراثت\r\nانسان با طبيعت انسانى به دنيا مىآيد . از آن جهت كه پدر و مادرش انسان بوده‌اند او هم قهرا و جبرا مانند يك فرد انسان به دنيا مىآيد . و از طرف ديگر ، پدر و مادرش يك سلسله صفات موروثى خود را در فرزندشان به يادگار مىگذارند كه اينها نيز قهرا و جبرا همراه اين افراد هست ، مانند رنگ پوست ، رنگ چشم ، خصوصيّتهاى جسمى كه احيانا از چند پشت به ارث مىرسد . انسان هيچ‌يك از اينها را براى خود « انتخاب » نكرده است بلكه جبرا وراثت اينها را به او داده است .\r\n\r\n2 . محيط طبيعى و جغرافيايى\r\nمحيط طبيعى و جغرافيايى انسان و منطقه‌اى كه در آن منطقه رشد و نما مىكند ، خواه ناخواه يك سلسله آثار قهرى بر روى اندام و روحيّهء انسان مىگذارد . منطقه‌هاى سردسير و منطقه‌هاى گرمسير و منطقه‌هاى معتدله هر كدام نوعى روحيّه و اخلاق را ايجاب مىكند ، همچنين منطقهء كوهستانى يا منطقهء صحرايى و غيره .\r\n\r\n3 . محيط اجتماعى\r\nمحيط اجتماعى انسان عامل مهمّى است در تكوين خصوصيّات روحى و اخلاقى انسان . زبان انسان ، آداب عرفى و اجتماعى ، دين و مذهب ، غالبا همان چيزى است كه محيط اجتماعى بر انسان تحميل مىكند .\r\n\r\n4 . تاريخ و عوامل زمانى\r\nانسان از نظر محيط اجتماعى تنها تحت تأثير زمان حال نيست ، زمان گذشته و وقايع و حوادثى كه در گذشته رخ داده است نيز در ساختن او تأثير بسزايى دارد . به طور كلّى ميان گذشته و آيندهء هر موجودى رابطهء قطعى و مسلّم برقرار است . گذشته و آينده\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمانند دو نقطهء جدا از يكديگر نيستند ، بلكه مانند دو قطعه از يك جريان مداوم‌اند .\r\nگذشته نطفه و هستهء آينده است .\r\n\r\nطغيان انسان عليه محدوديّتها\r\nانسان در عين اينكه نمىتواند رابطه‌اش را با وراثت ، محيط طبيعى ، محيط اجتماعى و تاريخ و زمان بكلّى قطع كند ، مىتواند تا حدود زيادى عليه اين محدوديتها طغيان نموده ، خود را از قيد حكومت اين عوامل آزاد سازد . انسان به حكم نيروى عقل و علم از يك طرف ، و نيروى اراده و ايمان از طرف ديگر تغييراتى در اين عوامل ايجاد مىكند و آنها را با خواستهاى خويش منطبق مىسازد و خود مالك سرنوشت خويش مىگردد .\r\n\r\nانسان و قضا و قدر الهى\r\nمعمولا خيال مىكنند عامل اساسى محدوديّت انسان قضا و قدر الهى است ، ولى ما بر عكس ، از قضا و قدر الهى به عنوان عاملى براى محدود كردن آزادى انسان نام نبرديم . چرا ؟ آيا قضا و قدر الهى وجود ندارد و يا قضا و قدر عامل محدود كردن نيست ؟\r\nقضا و قدر الهى امرى قطعى و مسلّم است ولى عامل محدود كردن انسان نيست .\r\nقضاى الهى عبارت است از حكم قطعى الهى دربارهء جريانات و حوادث ، و قدر الهى عبارت است از اندازه‌گيرى پديده‌ها و حوادث . از نظر علوم الهى مسلّم است كه قضاى الهى به هيچ حادثه‌اى مستقيما و بلاواسطه تعلّق نمىگيرد ، بلكه هر حادثه را تنها و تنها از راه علل و اسباب خودش ايجاب مىكند . قضاى الهى ايجاب مىكند كه نظام جهان نظام اسباب و مسبّبات باشد . انسان هر اندازه آزادى از ناحيهء عقل و اراده دارد و هر اندازه محدوديّت كه از ناحيهء عوامل موروثى و محيطى و تاريخى دارد ، به حكم قضاى الهى و نظام قطعى سببى و مسبّبى جهان است ( 1 ) .\r\nبنابراين خود قضاى الهى يك عامل براى محدوديّت انسان به شمار نمىرود .\r\n\r\n\r\n\r\n\r\n","description":"","footnote":"\r\n( 1 ) . براى اطّلاع بيشتر در اين باره رجوع شود به كتاب انسان و سرنوشت ، از همين نويسنده .\r\n","page_name":" 291 ","page_number":291},
  {"content":"\r\n\r\nمحدوديّتى كه به حكم قضاى الهى نصيب انسان شده است همان محدوديّت ناشى از شرايط موروثى و شرايط محيطى و شرايط تاريخى است نه محدوديّت ديگر ، همچنانكه آزادىاى هم كه نصيب انسان شده به حكم قضاى الهى است ولى به اين صورت كه قضاى الهى ايجاب كرده انسان موجودى صاحب عقل و اراده باشد و در دايرهء محدود شرايط طبيعى و اجتماعى بتواند خود را به مقياس وسيعى از قيد تسليم به آن شرايط آزاد سازد و سرنوشت و آيندهء خويش را در دست گيرد .\r\n\r\nانسان و تكليف\r\nاز جملهء استعدادهاى انسان - همچنانكه قبلا اشاره شد - استعداد تكليف‌پذيرى است . انسان مىتواند در چارچوب قوانينى كه برايش وضع شده است زندگى كند . هر موجود ديگر غير از انسان جز از قوانين جبرى طبيعى از قانون ديگر نمىتواند پيروى كند . مثلا نمىتوان براى سنگها و چوبها يا براى درختان و گلها و يا براى اسب و گاو و گوسفند قانون وضع كرد و به آنها ابلاغ كرد و آنها را مكلّف ساخت كه در چارچوب قوانين و مقرّراتى كه براى آنها و به مصلحت آنها وضع شده است رفتار نمايند . اين موجودات ، فرضا در جهت حفظ و مصلحت آنها اقدامى بشود ، بايد به صورت اجبار و الزام عمل شود .\r\nولى انسان يگانه موجود ممتازى است كه اين « امكان » و « توانايى » شگفت را دارد كه در چارچوب يك سلسله قوانين قراردادى رفتار نمايد . اين قوانين قراردادى از آن نظر كه از طرف يك مقام صلاحيّتدار وضع مىشود و به انسان تحميل مىشود و تحمّل قانون از نوعى زحمت و مشقّت خالى نيست ، به نام « تكليف » خوانده مىشود .\r\nقانون‌گذار براى اينكه انسان را به تكليف خاصّى مكلّف سازد چند شرط را بايد رعايت كند . به عبارت ديگر ، انسان با واجد بودن چند شرط مىتواند انجام تكاليفى را بر عهده بگيرد .\r\n\r\nشرايط تكليف كه در همهء تكاليف بايد وجود داشته باشد امور ذيل است :\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\n1 . بلوغ\r\nانسان به يك مرحله از سن كه مىرسد ، تغييراتى ناگهانى و تغييرى شبيه نوعى جهش در اندامش و احساساتش و انديشه‌اش پيدا مىشود كه « بلوغ » ناميده مىشود .\r\nهر كسى در حقيقت يك بلوغ طبيعى دارد .\r\nبه طور دقيق نمىتوان يك زمان معيّن را مرحلهء بلوغ براى همهء افراد معيّن كرد .\r\nممكن است بعضى افراد از بعضى ديگر زودتر به مرحلهء بلوغ طبيعى برسند .\r\nخصوصيّت فردى افراد و همچنين خصوصيّات منطقه‌اى و محيطى در تسريع يا تأخير بلوغ طبيعى تأثير دارد .\r\nآنچه مسلّم است اين است كه جنس زن از جنس مرد زودتر به مرحلهء بلوغ طبيعى مىرسد . از نظر قانونى لازم است يك سنّ معيّن كه سنّ متوسّط عموم است و يا سنّى كه حدّ اقلّ سنّ بلوغ است ( بعلاوهء شرطى ديگر مانند رشد ، در فقه اسلامى ) در نظر گرفته شود تا همهء افراد يك ضابطه داشته باشند . بنابراين ممكن است افرادى به بلوغ طبيعى رسيده باشند ولى هنوز به سنّ بلوغ قانونى نرسيده باشند .\r\nدر اسلام طبق نظر اكثريّت علماى شيعه بلوغ قانونى مرد از نظر سن ، تمام شدن پانزده سالگى - به سال قمرى - و ورود در شانزده سالگى تعيين شده است ، و بلوغ قانونى زن تمام شدن نه سالگى و ورود در ده سالگى تعيين شده است . بلوغ قانونى يكى از شرايط تكليف است ، يعنى فردى كه به مرحلهء قانونى نرسيده باشد مكلّف نيست مگر با دليل ثابت شود كه به مرحلهء بلوغ طبيعى قبل از بلوغ قانونى رسيده است .\r\n\r\n2 . عقل\r\nيكى ديگر از شرايط تكليف ، عاقل بودن است . ديوانه كه فاقد عقل است مكلّف نيست و تكاليف از او ساقط است . همان طورى كه نابالغ در زمان عدم بلوغ به هيچ وجه تكليفى متوجّه او نيست ، در زمان بلوغ نيز مكلّف نيست كه آنچه را كه در زمان عدم بلوغ انجام نداده است جبران كند ، مثلا شخص بالغ وظيفه ندارد نمازهايى كه در\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nزمان عدم بلوغ نخوانده قضا كند ، زيرا تكليفى متوجّه او نبوده است . شخص ديوانه نيز در حال ديوانگى مكلّف نيست . بنابراين اگر ديوانه‌اى پس از چندى عاقل شد مكلّف نيست تكاليفى را كه در ايّام ديوانگى انجام نداده قضا كند ، مثلا لازم نيست كه نمازها و روزه‌هاى آن زمان را قضا نمايد .\r\nبلى ، برخى تكاليف است كه به دارايى و اموال كودك يا ديوانه تعلّق مىگيرد و كودك يا ديوانه در حال كودكى يا ديوانگى موظّف نيستند آن را انجام دهند ، ولى پس از آنكه كودك بالغ شد و يا ديوانه عاقل شد بايد انجام دهند ، مانند زكات يا خمسى كه به مال كودك و يا مال ديوانه تعلّق مىگيرد كه اگر ولىّ شرعى آنها ادا نكرده باشد خودشان پس از رسيدن به مرحلهء مكلّف بودن بايد انجام دهند .\r\n\r\n3 . اطّلاع و آگاهى\r\nبديهى است كه انسان آنگاه قادر است تكليفى را انجام دهد كه از وجود آن تكليف آگاه باشد و به عبارت ديگر به او ابلاغ شده باشد .\r\nفرضا قانون‌گذار قانونى را وضع كند ولى به اطّلاع مكلّف نرساند ، مكلّف ملزم نيست و بلكه قادر نيست آن را به مرحلهء اجرا در آورد و اگر عملا بر خلاف رفتار نمايد قانون‌گذار نمىتواند او را مجازات نمايد . علماى علم اصول مىگويند مجازات كسى كه از تكليف آگاه نيست و تقصيرى در كسب اطّلاع ندارد زشت است و نام اين اصل را « قبح عقاب بلا بيان » مىگذارند .\r\nقرآن كريم مكرّر اين حقيقت را بيان كرده است كه هيچ قومى را به جرم تخلّف از يك قانون عذاب نمىكنيم مگر آنكه حجّت بر آن مردم تمام شده باشد ، يعنى هيچ قومى را « عقاب بلا بيان » نمىكنيم .\r\nالبتّه شرط بودن علم و آگاهى براى تكليف - به نحوى كه گفته شد - مستلزم اين نيست كه انسان بتواند عملا خود را در بىخبرى نگه دارد و آن را عذرى براى خويش بپندارد . انسان مكلّف است كه تحصيل علم و آگاهى كند و سپس بر طبق آگاهى خويش عمل و فعّاليّت كند . در حديث است كه روز قيامت برخى گنهكاران را در محكمهء عدل الهى حاضر مىكنند و دربارهء برخى كوتاهيها در انجام مسئوليّتهايشان آنها را مورد مؤاخذه قرار مىدهند . به گناهكار گفته مىشود : چرا وظيفه‌ات را انجام\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nندادى ؟ مىگويد : نمىدانستم . به او گفته مىشود : چرا ندانستى و چرا در پى تحصيل آگاهى نبودى ؟\r\nپس منظور از اينكه مىگوييم علم و آگاهى شرط تكليف است ، اين است كه اگر تكليفى به مكلّف ابلاغ نشده باشد و مكلّف در اين جهت تقصيرى نداشته باشد ، يعنى او كوشش لازم را براى تحصيل آگاهى كرده و در عين حال بدان دست نيافته است ، چنين مكلّفى نزد خدا معذور است .\r\n\r\n4 . قدرت و توانايى\r\nكارى مورد وظيفه و تكليف انسان قرار مىگيرد كه انسان توانايى انجام آن را داشته باشد ، امّا كارى كه انسان قادر به انجام آن نيست هرگز مورد تعلّق تكليف واقع نمىشود . شك نيست كه توانايى انسان محدود است ، نامحدود نيست . چون توانايى محدود است ، تكاليف بايد در محدودهء تواناييها صورت گيرد . مثلا انسان توانايى تحصيل علم و دانش دارد امّا در محدودهء معيّن از نظر زمان و از نظر اندازهء معلومات .\r\nيك فرد انسان هر اندازه نابغه باشد بالأخره بايد تدريجا و در طول زمان مدارج علم و دانش را طى كند . حالا اگر يك فرد را مجبور كنند كه يك شبه تحصيلات چندساله را انجام دهد ، به اصطلاح تكليف « بما لا يطاق » يعنى تكليف به كارى كه فوق طاقت و قدرت است كرده‌اند ، و امّا اگر انسانى را مجبور كنند كه همهء علوم جهان را فراگيرد ، بازهم تكليف به غير مقدور است و صحيح نيست و هرگز از طرف يك مقام حكيم عادل چنين حكمى صادر نمىشود . خداوند در قرآن كريم مىفرمايد :\r\n لا يُكَلِّفُ اللَّهُ نَفْساً إِلَّا وُسْعَها  ( 1 ) .\r\nخداوند هيچ‌كس را جز به اندازهء توانايىاش مكلّف نمىسازد .\r\nاگر شخصى در حال غرق شدن است و ما قدرت داريم كه او را نجات دهيم بر ما واجب است كه او را نجات دهيم ، ولى اگر مثلا هواپيمايى در حال سقوط است و ما به هيچ وجه قادر نيستيم جلو سقوط آن را بگيريم تكليف از ما ساقط است ، يعنى خداوند\r\n\r\n\r\n\r\n\r\n","description":"","footnote":"\r\n( 1 ) . بقره / 286 .\r\n","page_name":" 295 ","page_number":295},
  {"content":"\r\n\r\nما را به خاطر كمك نكردن به جلوگيرى از سقوط هواپيما مؤاخذه نمىكند .\r\nاينجا يك نكته هست و آن اينكه همچنانكه در مورد اطّلاع و آگاهى گفتيم كه مشروط بودن تكليف به اطّلاع و آگاهى مستلزم اين نيست كه ما موظّف و مكلّف به تحصيل اطّلاع و آگاهى نباشيم ، مشروط بودن تكليف به قدرت و توانايى نيز مستلزم اين نيست كه ما مكلّف به كسب و تحصيل قدرت نباشيم . در مواردى تفويت قدرت حرام است و تحصيل آن واجب . فرض كنيم در مقابل دشمنى سرسخت و قوى و مقتدر قرار گرفته‌ايم كه قصد تهاجم به حقوق ما و يا قصد تهاجم به حوزهء اسلام دارد و ما در حال حاضر قدرت مقابله با آن را نداريم و هر گونه مقابله‌اى از دست دادن نيروهاست بدون آنكه نتيجه‌اى در حال حاضر يا در آينده از اين كار خود بگيريم . بديهى است كه در اين صورت ما مكلّف به مقابله و جلوگيرى نيستيم ، ولى همواره مكلّف بوده و هستيم كه تحصيل قدرت و توانايى كنيم تا در چنين شرايطى دست روى دست نگذاريم . قرآن كريم مىفرمايد :\r\n وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ وَ عَدُوَّكُمْ  ( 1 ) .\r\nتا آنجا كه ممكن است نيرو و اسبان آماده تهيّه كنيد تا بدين وسيله دشمنان شما و دشمنان خدا از شما حساب ببرند و قصد تجاوز به شما را از دماغ خود بيرون كنند .\r\nهمان طورى كه يك فرد و يا يك جامعهء ناآگاه كه در تحصيل آگاهى كوتاهى كرده است مورد مؤاخذهء الهى قرار مىگيرد و ناآگاهى براى او عذرى محسوب نمىشود ، همچنين يك فرد و يا يك جامعهء ناتوان نيز كه در تحصيل قدرت و توانايى كوتاهى كرده است مورد مؤاخذهء الهى قرار مىگيرد كه چرا كسب قدرت و توانايى نكرده است ، ناتوانى او عذرى براى او محسوب نمىشود .\r\n\r\n5 . آزادى و اختيار\r\nآزادى و اختيار يكى ديگر از شرايط تكليف است ، يعنى انسان آنگاه مكلّف است به انجام يك وظيفه كه اجبار و يا اضطرارى در كار نباشد ، اگر اجبار ( اكراه ) يا\r\n\r\n\r\n\r\n\r\n","description":"","footnote":"\r\n( 1 ) . انفال / 60 .\r\n","page_name":" 296 ","page_number":296},
  {"content":"\r\n\r\nاضطرار در كار باشد ، تكليف ساقط مىگردد .\r\nاجبار ( اكراه ) مانند اينكه يك قوّهء جابره ، شخصى را تهديد كند به اينكه حتما روزهء خود را بخورد بطورى كه اگر نخورد جانش در خطر قرار خواهد گرفت . بديهى است كه در چنين مورد ، تكليف روزه ساقط مىشود . يا اگر كسى مستطيع شود و يك شخص جابر او را تهديد كند كه اگر به حج برود به جان او يا كسانش صدمه وارد خواهد آورد . پيغمبر اكرم فرمود :\r\nرُفِعَ مَا اسْتُكْرِهوا عَلَيْهِ ( 1 ) .\r\nآنجا كه اكراه و اجبار به ميان آيد تكليف ساقط است .\r\nاضطرار آن است كه انسان از طرف شخصى مورد تهديد قرار نمىگيرد بلكه اين خود اوست كه انتخاب مىكند ولى اين انتخاب معلول شرايط سختى است كه پيش آمده است ، مانند كسى كه در بيابانى درمانده و گرسنه است و جز مردار غذايى كه سدّ جوع كند نمىيابد ، در چنين موارد تكليف حرمت خوردن مردار ساقط مىشود .\r\nپس فرق اجبار و اكراه با اضطرار آن است كه در مورد اجبار و اكراه ، انسان از طرف يك قوّهء جائر و جابر مورد تهديد قرار مىگيرد كه فلان عمل خلاف را بايد انجام دهى و اگر انجام ندهى فلان صدمه را به تو خواهم زد ، و انسان براى آنكه صدمه و ضررى را از خود « دفع » كند - يعنى نگذارد وارد شود - ناچار بر خلاف وظيفهء خود عمل مىكند ، ولى در اضطرار پاى تهديد در كار نيست ، بلكه مجموع شرايط طورى پيش آمده كه وضع نامطلوبى را بر او تحميل كرده است و او براى آنكه آن وضع را « رفع » كند - يعنى آنچه وجود دارد مرتفع سازد - ناچار است بر خلاف وظيفهء اصلى خود عمل كند .\r\nپس تفاوت اكراه و اجبار با اضطرار در دو جهت است :\r\n1 . در اكراه و اجبار پاى تهديد انسان در ميان است ، بر خلاف اضطرار .\r\n2 . در مورد اكراه و اجبار انسان براى « دفع » يك وضع نامطلوب چاره‌جويى مىكند ، و در مورد اضطرار براى « رفع » چنان وضعى چاره‌جويى مىنمايد .\r\nولى [ عدم 
  ] اكراه و اجبار و همچنين اضطرار را از شرايط عمومى تكليف نمىتوان به\r\n\r\n\r\n\r\n\r\n","description":"","footnote":"\r\n( 1 ) . الجامع الصغير ، ج 2 / ص 16 .\r\n","page_name":" 297 ","page_number":297},
  {"content":"\r\n\r\nحساب آورد ، يعنى كلّيت و عموميّت ندارد ، اوّلا بستگى دارد به درجهء صدمه و ضررى كه بناست دفع و يا رفع شود ، و ثانيا بستگى دارد به اهميّت آن تكليفى كه انسان مىخواهد به علّت اكراه يا اضطرار انجام ندهد .\r\nبديهى است كه هيچ‌گاه به بهانهء اكراه يا اضطرار نتوان به زيان ديگران و به ضرر اجتماع و يا به زيان خود دين اقدامى كرد . برخى تكاليف است كه هر ضرر و صدمه‌اى را به خاطر آنها بايد تحمّل كرد .\r\n\r\nشرايط صحّت\r\nآنچه تاكنون گفتيم مربوط بود به شرايط تكليف ، يعنى شرايط مكلّف بودن ، كه تنها با بودن آن شرايط انسان موظّف به انجام كارى مىشود . پس شرط تكليف عبارت است از شرطى كه اگر نباشد انسان وظيفه و تكليفى ندارد .\r\nولى يك سلسله شرايط ديگر داريم كه « شرايط صحّت » ناميده مىشود .\r\nچنان كه مىدانيم موضوعات شرعى ، اعمّ از عبادات و معاملات ، بايد مقرون به يك سلسله شرايط و خصوصيّات باشد تا صحيح و درست انجام يابد . پس شرط صحّت عبارت است از شرطى كه اگر آن شرط نباشد انسان تكليف خود را درست انجام نداده است ، آنچه انجام داده كأن لم يكن و باطل بايد فرض شود . شرايط صحّت نيز مانند شرايط تكليف زياد است ، ولى همچنانكه شرايط تكليف به شرايط عمومى و شرايط خصوصى تقسيم مىشود ، شرايط صحّت نيز بر دو قسم است : شرايط خصوصى و شرايط عمومى . شرايط خصوصى هر عملى مخصوص خود آن عمل است و ضمن ياد گرفتن خود آن عمل شناخته مىشوند . شرايط عمومى چند چيز است كه اكنون به آنها اشاره مىكنيم .\r\nميان شرايط عمومى تكليف و شرايط عمومى صحّت ، به اصطلاح منطقيّين « عموم و خصوص من وجه » ( 1 ) برقرار است ، يعنى برخى ، هم شرط تكليف است و هم ، شرط صحّت ، برخى شرط تكليف است و شرط صحّت نيست ، و برخى شرط صحّت\r\n\r\n\r\n\r\n\r\n","description":"","footnote":"\r\n( 1 ) . مثلا بين سكّه و پول ، عموم و خصوص من وجه است ، بعضى سكّه‌ها پول‌اند و بعضى سكّه‌ها پول نيستند ، بعضى پولها سكّه نيستند و بعضى پولها سكّه هستند .\r\n","page_name":" 298 ","page_number":298},
  {"content":"\r\n\r\nهست و شرط تكليف نيست .\r\nالبتّه شرط صحّت نيز به نوبهء خود بر سه قسم است : برخى ، هم شرط صحّت عبادات است و هم شرط صحّت معاملات ، برخى فقط شرط صحّت عبادات است و برخى فقط شرط صحّت معاملات .\r\nآن چيزى كه هم شرط تكليف است و هم شرط صحّت ، عقل است . انسان غير عاقل همان طورى كه تكليف ندارد ، اعمالش - اعمّ از عبادات و يا معاملات - صحيح نيست . مثلا اگر ديوانه‌اى بخواهد به نيابت از ديگرى حج كند كافى نيست و يا اگر بخواهد به نيابت از ديگرى نماز بخواند و يا روزه بگيرد كافى نيست و همچنين در نماز جماعت اگر ديوانه‌اى رابط ميان امام و مأموم و يا رابط ميان مأمومها باشد كافى نيست .\r\nقدرت نيز مانند عقل ، هم شرط تكليف است و هم شرط صحّت ، همچنانكه عدم اكراه نيز چنين است ، يعنى شخص مجبور همانطور كه در شرايط خاصّى تكليفش ساقط مىگردد ، اگر معامله‌اى از راه اكراه و اجبار انجام دهد و يا ازدواجى از روى اكراه و اجبار انجام دهد صحيح نيست و بلكه باطل است .\r\nآن چيزى كه شرط تكليف هست و شرط صحّت نيست ، بلوغ است . كودك نابالغ خودش مكلّف نيست ولى اگر به حدّ تمييز رسيده باشد كه مانند يك بالغ بتواند عملى را درست انجام دهد ، عملش صحيح است . بنابراين يك كودك مىتواند رابط ميان امام و مأموم و يا رابط ميان مأمومها در نماز جماعت واقع شود ، همچنانكه مىتواند در عبادات از ديگران نيابت كند . و آنچه مسلّم است اين است كه بلوغ شرط صحّت عبادات نيست ، امّا در معاملات چطور ؟ برخى از علما معتقدند كه بلوغ در معاملات شرط صحّت است و كودك مميّز كه خوب و بد را بفهمد ، نه مىتواند مستقلّا و براى خود و نه به نيابت از غير ، معامله‌اى را انجام دهد ، مثلا خريدوفروش كند يا اجاره بدهد يا اجراى صيغهء نكاح نمايد . و برخى ديگر معتقدند كه كودك مميّز مستقلّا و براى خود نمىتواند معامله‌اى را انجام دهد ، ولى مىتواند از طرف ديگران نيابت و وكالت كند .\r\nاطّلاع و آگاهى و همچنين عدم اضطرار از امورى هستند كه شرط تكليف هستند ولى شرط صحّت نيستند ، علىهذا اگر عملى - اعمّ از عبادت و معامله - از نظر شرايط ديگر ، كامل صورت گيرد ولى عمل‌كننده نمىدانسته است و تصادفا عملش جامع\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nشرايط از آب در آمده ، عملش صحيح است ، همچنانكه اگر انسان اضطرارا معامله يا ازدواج بكند صحيح است . مثلا اگر شخصى خانه‌اى دارد كه فوق العاده مورد علاقهء اوست و مايل به فروشش نيست ، ولى ناگهان يك حادثه برايش پيش مىآيد كه نياز شديد به پول پيدا مىكند و اضطرارا خانهء مورد علاقه‌اش را به فروش مىرساند ، معامله‌اش صحيح است ، و يا اگر مرد و يا زنى به هيچ وجه مايل به ازدواج نيست ، ولى بيمارىاى پيدا مىكند كه پزشك ازدواج را برايش لازم تشخيص مىدهد و او به حكم اضطرار ازدواج مىكند ، ازدواجش صحيح است .\r\nاز اينجا معلوم مىشود معاملهء اكراهى و اجبارى با معاملهء اضطرارى از نظر صحّت متفاوت است : معاملهء اكراهى و اجبارى صحيح نيست ، ولى معاملهء اضطرارى صحيح است .\r\nاينجا لازم است توضيح داده شود كه چرا معاملهء اكراهى صحيح نيست و معاملهء اضطرارى صحيح است . ممكن است گفته شود كه « مكره » و « مضطر » هر دو در اينكه رضايت واقعى ندارند يكسان‌اند . همان طورى كه اگر كسى مورد تهديد قرار بگيرد براى فروش خانه يا كارش و او براى « دفع » شرّ آن تهديد بخواهد خانه يا كار خود را بفروشد در اعماق قلبش ناراضى است ، كسى هم كه شرايط زندگى براى « رفع » يك شرّ ( مثلا هزينهء معالجهء بيمارى ) او را مجبور مىكند به فروش خانه يا كارش ، در اعماق قلبش ناراضى است . اگر كسى فرزندش بيمار است و براى معالجهء فرزندش اضطرارا خانه‌اش را مىفروشد در اعماق قلبش به اين فروش رضايت ندارد ، بلكه فوق العاده براى از دست دادن خانهء مورد علاقه‌اش متأثّر و متأسّف است . اينكه مكره مىخواهد با كار اكراهى ضررى را « دفع » كند و مضطر مىخواهد ضررى را « رفع » كند ، تأثيرى در اصل موضوع ندارد ، همچنين اينكه در معاملات اكراهى مستقيما انسانى دخالت دارد ( به عنوان جابر و زورگو ) و در معاملات اضطرارى مستقيما انسانى دخالت دارد ، تأثيرى در اصل موضوع ندارد . بعلاوه غالبا اضطرارها نيز در اثر دخالت غير مستقيم انسانها ( به صورت استثمار و استعمار ) صورت مىگيرد .\r\nپاسخ اين است كه تفاوت حال « مكره » و « مضطر » كه شارع اسلام معاملات اوّلى را باطل مىداند و معاملات دوّمى را صحيح ، در جاى ديگرى است . مكره در اثر اكراه ، نياز فورى پيدا مىكند و مضطر هم نيازى فورى ، ولى نياز مكره به دفع شرّ ظالم است و دفع شرّ ظالم با اقدام مكره به معامله صورت مىپذيرد . در اينجا قانون به\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nحمايت مكره برمىخيزد و على رغم اجبار اجباركننده ، معامله را غير قانونى و كأن لم يكن اعلام مىكند . امّا نياز فورى مضطر مستقيما به پولى است كه از معاملهء اضطرارى مىخواهد تحصيل كند . در اينجا اگر قانون بخواهد به حمايت مضطر برخيزد بايد صحّت و قانونى بودن معامله را اعلام كند ، زيرا اگر چنين معامله‌اى را غير قانونى اعلام كند نتيجه‌اش زيان بيشتر مضطرّ است . مثلا اگر در مثال بالا غير قانونى بودن معاملهء خانه را اعلام كند و معامله را كأن لم يكن بشمرد ، نتيجه‌اش اين است كه نه خريدار مالك خانه مىشود و نه فروشنده مالك پول و دست مضطر براى معالجهء فرزندش بسته مىماند . اين است كه فقها مىگويند غير قانونى شناختن معاملهء اكراهى « منّت » است ، يعنى به سود مكره است ، ولى غير قانونى شناختن معاملات اضطرارى « منّت » و به سود مضطر نيست .\r\nدر عين حال جاى يك بحث ديگر باز است و آن اينكه آيا افراد ديگر مىتوانند از اضطرار و بيچارگى مضطر استفاده كنند و كالاى او را نه به قيمت عادلانه بلكه به ميزانى خيلى كمتر بخرند و آن را امرى بازيافته و مشروع تلقّى كنند ؟ البتّه نه . آيا اين كار كه نامشروع است صرفا حرمت تكليفى دارد امّا معامله همچنانكه به سود مضطر صحيح است به سود استفاده‌چى هم صحيح است ، و يا مانعى ندارد كه از يك طرف صحيح باشد و از طرف ديگر ناصحيح و يا از دو طرف صحيح باشد و استفاده‌چى ملزم باشد قيمت واقعى را جبران نمايد ؟ در هر حال جاى سخن باقى است .\r\nآن چيزى كه شرط صحّت هست ولى شرط تكليف نيست « رشد » است . در قانون‌گذارى اسلام براى كسى كه مىخواهد يك كار اجتماعى را عهده‌دار شود - مثلا مىخواهد ازدواج كند يا مىخواهد مستقلا معامله‌اى انجام دهد ، يعنى مىخواهد در مال و ثروت شخصى خود تصرّف كند - لازم است كه علاوه بر ساير شرايط عمومى يعنى بلوغ و عقل و قدرت و اختيار ، « رشد » هم داشته باشد . رشد يعنى لياقت و شايستگى ادارهء آن كارى كه مىخواهد به عهده بگيرد .\r\nبه اين جهت در قانون اسلام عاقل بودن و بالغ بودن و مختار بودن كافى نيست كه شخص بتواند دربارهء ازدواج تصميم بگيرد و يا در مال و ثروت خود تصرّف كند .\r\nپسر يا دخترى كه مىخواهند ازدواج كنند آنگاه ازدواجشان صحيح است كه رشد عقلانى كافى داشته باشند ، يعنى مفهوم ازدواج را كه چيست و براى چيست و چه مسئوليّتهايى دارد و چه تأثيرى در سرنوشت فرد دارد ، بايد درك كنند كه كوركورانه در\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nموضوعى به اين اهميّت وارد نشوند .\r\nو همچنين پسر يا دخترى كه داراى ثروت شخصى - از راه ارث يا راه ديگر - شده‌اند ، به محض اينكه به بلوغ برسند كافى نيست كه مال و ثروت آنها را در اختيار خودشان قرار دهند ، بلكه لازم است مورد آزمايش قرار گيرند . اگر علاوه بر بلوغ داراى رشد عقلى هم بودند - يعنى لياقت و شايستگى نگهدارى و بهره‌بردارى از مال و ثروت خود را داشته باشند - مال و ثروت به آنها داده مىشود ، در غير اين صورت ولىّ شرعى و قانونى آنها همچنان بر ولايت و سرپرستى خود ادامه مىدهد . قرآن كريم مىفرمايد :\r\n وَ ابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ  ( 1 ) .\r\nيتيمان را مورد آزمايش قرار دهيد تا آنگاه كه محرز شود به حدّ بلوغ رسيده‌اند . در اين صورت اگر احساس كرديد كه داراى رشد هستند پس مال آنها را در اختيار خودشان قرار دهيد .\r\n\r\n\r\n\r\n\r\n","description":"","footnote":"\r\n( 1 ) . نساء / 6 .\r\n","page_name":" 302 ","page_number":302},
  {"content":"\r\n\r\n\r\nآگاهيهاى انسان\r\nانسان هم خود آگاه است و هم جهان آگاه ، و دوست مىدارد از خود و از جهان آگاه‌تر گردد . تكامل و پيشرفت و سعادت او در گرو اين دو آگاهى است .\r\nاز اين دو آگاهى كدام از نظر اهميّت در درجهء اوّل است و كدام در درجهء دوّم ؟\r\nداورى در اين موضوع ، چندان ساده نيست . برخى بيشتر به خود آگاهى بها مىدهند و برخى به جهان آگاهى . احتمالا يكى از وجوه اختلاف طرز تفكّر شرقى و طرز تفكّر غربى در نوع پاسخى است كه به اين پرسش مىدهند ، همچنانكه يكى از وجوه تفاوتهاى علم و ايمان در اين است كه علم وسيلهء جهان آگاهى و ايمان سرمايهء خود آگاهى است .\r\nالبتّه علم سعى دارد انسان را همان گونه كه به جهان آگاهى مىرساند به خود آگاهى نيز برساند . علم النّفس‌ها چنين وظيفه‌اى بر عهده دارند . امّا خود آگاهيهايى كه علم مىدهد مرده و بيجان است ، شورى در دلها نمىافكند و نيروهاى خفتهء انسان را بيدار نمىكند ، بر خلاف خود آگاهيهايى كه از ناحيهء دين و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمذهب پيدا مىشود كه با يك ايمان پىريزى مىشود . خود آگاهى ايمانى ، سراسر وجود انسان را مشتعل مىسازد .\r\nآن خود آگاهى كه خود واقعى انسان را به يادش مىآورد ، غفلت را از او مىزدايد ، آتش به جانش مىافكند ، او را دردمند و درد آشنا مىسازد كار علوم و فلسفه‌ها نيست . اين علوم و فلسفه‌ها احيانا غفلت‌زا هستند و انسان را از ياد خودش مىبرند ، از اين‌رو بسا دانشمندان و فيلسوفان بىدرد و سر در آخور و خودناآگاه و بسا تحصيل ناكرده‌هاى خودآگاه .\r\nدعوت به خودآگاهى و اينكه « خود را بشناس تا خداى خويش را بشناسى » ، « خداى خويش را فراموش مكن كه خودت را فراموش مىكنى » سر لوحهء تعليمات مذهب است .\r\nقرآن كريم مىفرمايد :\r\n وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ  ( 1 ) .\r\nاز آنان مباشيد كه خدا را فراموش كردند پس خدا آنها را از خودشان فراموشانيد .\r\nآنان همان فاسقان‌اند ( از خود بدر رفتگان‌اند ) .\r\nرسول اكرم فرمود :\r\nمن عرف نفسه عرف ربّه ( 2 ) .\r\nهر كه خود را بشناسد خداى خويش را مىشناسد .\r\nعلى ( ع ) فرمود :\r\nمعرفة النّفس انفع المعارف ( 3 ) .\r\nخودشناسى سودمندترين شناساييهاست .\r\nو هم او فرمود :\r\n\r\n\r\n\r\n\r\n","description":"","footnote":"\r\n( 1 ) . حشر / 19 .\r\n( 2 ) . بحار الانوار ، ج 61 / ص 99 .\r\n( 3 ) . غرر الحكم ، چاپ بيروت ، ج 2 / ص 288 .\r\n","page_name":" 304 ","page_number":304},
  {"content":"\r\n\r\nعجبت لمن ينشد ضالّته كيف لا ينشد نفسه ( 1 ) .\r\nدر شگفتم از كسى كه چيزى از خود را گم مىكند و در جستجويش برمىآيد ، و خود را گم كرده امّا جستجو نمىكند .\r\nآگاهان جهان ، عيب اساسى كه بر فرهنگ و تمدّن غربى گرفته‌اند اين است كه اين فرهنگ ، فرهنگ جهان آگاهى و خود فراموشى است . انسان در اين فرهنگ به جهان آگاه مىگردد ، و هر چه بيشتر به جهان آگاه مىگردد بيشتر خويشتن را از ياد مىبرد . راز اصلى سقوط انسانيّت در غرب همين‌جاست . انسان آنگاه كه خود را ، به تعبير قرآن ، ببازد ( خسران نفس ) ، به دست آوردن جهان به چه كارش مىآيد ؟\r\nفكر مىكنم كسى كه بهتر از همه فرهنگ غرب را از اين نظر انتقاد كرده است « مهاتما گاندى » رهبر فقيد هند است . گاندى مىگويد :\r\n« غربى به كارهاى بزرگى قادر است كه ملل ديگر آن را در قدرت خدا مىدانند ، ليكن غربى از يك چيز عاجز است و آن تأمّل در باطن خويش است . تنها اين موضوع براى پوچى درخشندگى كاذب تمدّن جديد كافى است . »\r\n« تمدّن غربى اگر غربيان را مبتلا به خوردن مشروب و توجّه به اعمال جنسى نموده است ، به خاطر اين است كه غربى بجاى « خويشتن‌جويى » در پى نسيان و هدر ساختن « خويش » است . اغلب كارهاى بزرگ و قهرمانى و حتّى اعمال نيك غربى ، فراموشى ( فراموشى خود ) و بيهودگى است . قوّهء عملى او بر اكتشاف و اختراع و تهيّهء وسائل جنگى ، ناشى از فرار غربى از « خويشتن » است نه قدرت و تسلّط استثنائى وى بر خود . »\r\n« وقتى انسان روح خود را از دست بدهد ، فتح دنيا به چه درد او مىخورد ؟ » ( 2 ) گاندى مىگويد :\r\n« در دنيا فقط يك حقيقت وجود دارد و آن شناسايى ذات ( نفس خود ) است . هر كس خود را شناخت ، خدا و ديگران را شناخته است ، هر كس خود را نشناخت ، هيچ چيز را نشناخته است . در دنيا فقط يك نيرو و يك آزادى و يك عدالت وجود دارد و آن\r\n\r\n\r\n\r\n\r\n","description":"","footnote":"\r\n( 1 ) . همان مأخذ / ص 36 .\r\n( 2 ) . مقدّمهء كتاب اين است مذهب من .\r\n","page_name":" 305 ","page_number":305},
  {"content":"\r\n\r\nنيروى حكومت بر خويشتن است . هر كس بر خود مسلّط شد ، بر دنيا مسلّط شده است . در دنيا فقط يك نيكى وجود دارد و آن دوست داشتن ديگران مانند دوست داشتن خويش است . به عبارت ديگر ، ديگران را مانند خود انگاريم . باقى مسائل ، تصوّر و وهم و عدم است . » ( 1 ) .\r\nبه هر حال ، خواه به خود آگاهى بهاى بيشتر بدهيم و خواه به جهان آگاهى ، و خواه بهاى مساوى به آنها بدهيم ، آنچه مسلّم است اين است كه توسعهء آگاهى به معنى توسعه و بسط حيات انسان است . روح يا جان مساوى با خبر و آگاهى است و آگاهى و خبر مساوى با روح و جان است . آنكه آگاه‌تر است جانش فزون‌تر است :\r\nجان نباشد جز « خبر » در آزمون * هر كه را افزون « خبر » جانش فزون جان ما از جان حيوان بيشتر * از چه ؟ زان رو كه فزون دارد خبر پس فزون از جان ما جان ملك * كو منزّه شد ز حسّ مشترك وز ملك جان خداوندان دل * باشد افزون تو تجبّر را بهل زان سبب آدم بود مسجودشان * جان او افزون‌تر است از بودشان ورنه بهتر را سجود دون‌ترى * امر كردن هيچ نبود درخورى كى پسندد لطف و عدل كردگار * كه گلى سجده كند در پيش خار جان چو افزون شد گذشت از انتها * شد مطيعش جان جمله چيزها مرغ و ماهى و پرىّ و آدمى * زان كه او بيش است و ايشان در كمى جان چه باشد ؟ با خبر از خير و شرّ * شاد از احسان و گريان از ضرر چون سر ( 2 ) و ماهيّت جان مخبر است * هر كه او « آگاه‌تر » ، « باجان‌تر » است اقتضاى جان چو اى دل آگهى است * هر كه آگه‌تر بود جانش قوى است روح را تأثير آگاهى بود * هر كه را اين بيش ، اللّهى بود چون جهان جان سراسر آگهى است * هر كه بيجان است از دانش تهى است\r\n\r\n\r\n\r\n\r\n","description":"","footnote":"\r\n( 1 ) . همان مأخذ .\r\n( 2 ) . مخفّف سرّ راز .\r\n","page_name":" 306 ","page_number":306},
  {"content":"\r\n\r\nپس انسان به هر نسبت كه از خود و از جهان آگاه‌تر باشد ، جاندارتر است .\r\nجاندارى ، به اصطلاح فلاسفه ، حقيقت مشكّكه است ، يعنى درجات و مراتب دارد ، تدريجا كه درجهء آگاهى انسان بالا مىرود ، درجهء حيات و جاندارىاش بالا مىرود .\r\nبديهى است كه خودآگاهى مورد بحث ، خود آگاهى شناسنامه‌اى نيست كه نامم چيست ؟ نام پدر و مادرم چيست ؟ در كجا زاده‌ام و در كجا سكونت دارم ؟ و يا خود آگاهى بيولوژيكى نيست كه در شناخت حيوانى يك درجه بالاتر از خرس و ميمون خلاصه مىشود . براى اينكه منظور روشن شود ، به انواع خود آگاهيها در اينجا به طور خلاصه اشاره مىكنيم . از خود آگاهيهاى مجازى و غير واقعى نظير خود آگاهى شناسنامه‌اى كه بگذريم چند نوع خود آگاهى واقعى داريم :\r\n\r\n1 . خود آگاهى فطرى\r\nانسان بالذّات خودآگاه است ، يعنى جوهر ذات انسان ، آگاهى است . اينچنين نيست كه اوّل « من » انسان تكوّن مىيابد و در مرحلهء بعد ، انسان به اين « من » آگاهى مىيابد . پيدايش « من » انسان عين پيدايش آگاهى به خود است . در آن مرحله « آگاه » ، « آگاهى » و « به آگاهى در آمده » يكى است . « من » ، واقعيّتى است كه عين آگاهى به خودش است .\r\nانسان در مراحل بعد ، يعنى پس از آنكه به اشياء ديگر كم و بيش آگاه مىگردد ، به خود نيز به همان صورت كه به اشياء ديگر آگاه مىگردد ، آگاهى مىيابد ، يعنى صورتى از خود در « ذهن » خويش تصوير مىكند و به اصطلاح به علم حصولى به خود آگاه مىگردد ، امّا پيش از آنكه به اين گونه به خود آگاه گردد ، بلكه پيش از آگاهى به هر چيز ديگر ، به خود به گونه‌اى كه اشاره شد ، يعنى به نحو علم حضورى ، آگاه است .\r\nروان‌شناسان كه معمولا دربارهء خود آگاهى بحث مىكنند ، به مرحلهء دوّم نظر دارند ، يعنى آگاهى به خود به نحو علم حصولى و ذهنى ، ولى فلاسفه بيشتر توجّهشان به مرحلهء علم حضورى غير ذهنى است . اين نوع از آگاهى همان است كه يكى از ادلّهء متقن تجرّد نفس در فلسفه است .\r\nدر اين نوع از خود آگاهى ، شك و ترديد كه آيا هستم يا نيستم و اگر هستم آيا كدامم و امثال اينها راه ندارد ، زيرا شك و ترديد آنجا راه دارد كه علم و آگاهى از نوع\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nعلم حصولى باشد ، يعنى وجود عينى شىء به آگاهى درآمده با وجود عينى آگاهى دو چيز باشد . امّا آنجا كه آگاهى عين آگاه و به آگاهى درآمده است و از نوع آگاهى حضورى است ، شك و ترديد فرض نمىشود ، يعنى امرى محال است .\r\nاشتباه اساسى « دكارت » در همين‌جاست كه توجّه نكرده بود كه « من هستم » شك‌بردار نيست تا از راه « من فكر مىكنم » بخواهيم آن شك را رفع كنيم ( 1 ) .\r\nخود آگاهى فطرى هر چند واقعى است امّا اكتسابى و تحصيلى نيست ، نحوهء وجود « من » انسانى است ، از اين‌رو آن خود آگاهى كه به آن دعوت شده ، اين درجه از خود آگاهى كه به طور قهرى و تكوينى در اثر حركت جوهرى طبيعت پديد مىآيد نيست .\r\nآنجا كه قرآن مجيد پس از اشاره به مراحل خلقت جنين در رحم ، به عنوان آخرين مرحله مىفرمايد :  ثُمَّ أَنْشَأْناهُ خَلْقاً آخَرَ  ( 2 ) ( سپس ما او را چيز ديگر و خلقى ديگر كرديم ) اشاره به همين است كه مادّهء ناخودآگاه تبديل مىشود به جوهر روحى خودآگاه .\r\n\r\n2 . خود آگاهى فلسفى\r\nفيلسوف كوشش دارد حقيقت « من » خودآگاه را بشناسد كه چيست ؟ آيا جوهر است يا عرض ؟ مجرّد است يا مادّى ؟ چه رابطه‌اى با بدن دارد ؟ آيا پيش از بدن موجود بوده يا با بدن موجود شده يا از بدن سر برآورده است ؟ آيا پس از بدن باقى است يا نه ؟\r\nو امثال اينها .\r\nدر اين درجه از خود آگاهى ، آنچه مطرح است ، ماهيّت و حقيقت « خود » است كه چيست و از چه جنس است ؟ اگر فيلسوف مدّعى خود آگاهى است به معنى اين است كه مىدانم ماهيّت و جنس و جوهر « من » چيست .\r\n\r\n\r\n\r\n\r\n","description":"","footnote":"\r\n( 1 ) . دكارت فيلسوف فرانسوى قرن هفدهم فلسفهء خود را به اين ترتيب آغاز كرد كه در همه چيز شك كرد حتّى در بديهيّات . سپس گفت من در همه چيز مىتوانم شك كنم جز اينكه مىانديشم و شك مىكنم ، پس « فكر مىكنم » دليل است بر اينكه « هستم » . و آنگاه از هستى خود ، هستى خدا و اشياء ديگر را نتيجه گرفت .\r\n( 2 ) . مؤمنون / 14 .\r\n","page_name":" 308 ","page_number":308},
  {"content":"\r\n\r\n\r\n3 . خود آگاهى جهانى\r\nخود آگاهى جهانى يعنى آگاهى به خود در رابطه‌اش به جهان كه : از كجا آمده‌ام ؟\r\nدر كجا هستم ؟ به كجا مىروم ؟ در اين خود آگاهى ، انسان كشف مىكند كه جزئى از يك « كلّ » است به نام جهان ، مىداند يك جزيرهء مستقل نيست ، وابسته است ، به خود نيامده و به خود زيست نمىكند و به خود نمىرود ، مىخواهد وضع خود را در اين « كلّ » مشخّص كند . سخن پرمغز على ( عليه السّلام ) ناظر به اين نوع از خود آگاهى است كه مىگويد :\r\nرحم اللّه امرأ علم من اين ؟ و فى اين ؟ و الى اين ؟\r\nخداى رحمت كند آنكه را كه بداند از كجا آمده ؟ در كجاست ؟ به كجا مىرود ؟\r\nاين نوع از خود آگاهى يكى از لطيف‌ترين و عالىترين دردمنديهاى انسان را به وجود مىآورد ، آن دردمندى كه در حيوان و هيچ موجود ديگر در طبيعت وجود ندارد :\r\nدرد حقيقت داشتن . اين خود آگاهى است كه انسان را تشنهء حقيقت و جوياى يقين مىسازد ، در تلاش اطمينان و آرامش قرار مىدهد ، آتش شعله‌ور شكّ و ترديد به جانش مىافكند و او را از اين سو به آن سو مىكشاند ، آن آتشى كه به جان غزالىها مىافتد ، خواب و خوراك را از آنها مىگيرد ، آنها را از مسند نظاميّه‌ها به زير مىآورد ، آوارهء بيابانهاشان مىكند و سالها در ديار غربت سر در گريبانشان مىسازد ( 1 ) ، همان آتشى كه « عنوان بصرى » ها را از خانه و كاشانه‌شان كو به كو و شهر به شهر به دنبال حقيقت مىكشاند ( 2 ) . اين نوع از خود آگاهى است كه دغدغهء سرنوشت را در انسان به وجود مىآورد .\r\n\r\n\r\n\r\n\r\n","description":"","footnote":"\r\n( 1 ) . داستان راستان .\r\n( 2 ) . داستان راستان .\r\n","page_name":" 309 ","page_number":309},
  {"content":"\r\n\r\n\r\n4 . خود آگاهى طبقاتى\r\nخود آگاهى طبقاتى يك شكل از اشكال مختلف خود آگاهى اجتماعى است .\r\nخود آگاهى طبقاتى ، يعنى آگاهى به خود در رابطه‌اش به طبقهء اجتماعى كه با آنها زيست مىكند .\r\nدر جامعه‌هاى طبقاتى ، خواه‌ناخواه هر فرد در يك قشر خاص و يك طبقهء خاص از نظر زندگى و برخورداريها و محروميّتها قرار دارد . درك موضع طبقاتى و مسئوليّت طبقاتى ، خود آگاهى طبقاتى است .\r\nبلكه بر اساس برخى نظريّه‌ها انسان ماوراى طبقه‌اى كه در آن است « خود » ى ندارد ، خود هر كسى « وجدان » اوست ، مجموعهء احساسها ، انديشه‌ها ، دردها و گرايشهاى اوست و اينها همه در « طبقه » شكل مىگيرد . اين است كه به عقيدهء اين گروه ، انسان نوعى فاقد « خود » است ، يك موجود انتزاعى است نه عينى ، موجود عينى در طبقه تعيّن مىيابد ، انسان وجود ندارد ، اشراف يا توده وجود دارد ، تنها در جامعهء بىطبقه است كه اگر واقعيّت يابد ، انسان واقعيّت پيدا مىكند ، پس در جامعهء طبقاتى ، خود آگاهى اجتماعى منحصر است به خود آگاهى طبقاتى .\r\nخود آگاهى طبقاتى ، طبق اين بيان ، مساوى است با « سود آگاهى » زيرا بر اين فلسفه مبتنى است كه حاكم اصلى بر فرد و زير بناى شخصيّت فرد ، منافع مادّى است ، همچنانكه در ساختمان اجتماع ، نهاد اساسى و زير بنا نهاد اقتصادى است و آن چيزى كه به افراد يك طبقه « وجدان مشترك » ، « ذوق مشترك » ، « قضاوت مشترك » مىدهد ، زندگى مادّى مشترك و سود مشترك است . زندگى طبقاتى بينش طبقاتى مىدهد و بينش طبقاتى سبب مىشود كه انسان ، جهان و جامعه را از آن دريچهء خاص ببيند و با عينك خاص مشاهده كند و از ديدگاه طبقاتى تفسير نمايد . درونش خواه‌ناخواه درد طبقاتى ، و تلاش و جهت‌گيرى اجتماعىاش طبقاتى خواهد بود .\r\nماركسيسم به چنين خود آگاهىاى معتقد است . اين نوع خود آگاهى را مىتوان « خود آگاهى ماركسيستى » ناميد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\n5 . خود آگاهى ملّى\r\nخود آگاهى ملّى يعنى خود آگاهى به خود در رابطه‌اش با مردمى كه با آنها پيوند قومى و نژادى دارد . انسان در اثر زندگى مشترك با گروهى از مردم با قانون مشترك ، آداب و رسوم مشترك ، تاريخ مشترك ، پيروزيها و شكستهاى تاريخى مشترك ، زبان مشترك ، ادبيّات مشترك و بالأخره فرهنگ مشترك ، نوعى يگانگى با آنها پيدا مىكند ، بلكه همانطور كه يك فرد داراى يك « خود » است ، يك قوم و يك ملّت به علّت داشتن فرهنگ ، يك « خود » ملّى پيدا مىكند . هم فرهنگى از هم‌نژادى شباهت و وحدت بيشترى ميان افراد انسانها ايجاد مىكند . ملّيت كه پشتوانهء فرهنگى داشته باشد ، از « من » ها يك « ما » مىسازد ، احيانا براى اين « ما » فداكارى مىكند ، از پيروزى « ما » احساس غرور و از شكست آن احساس سرافكندگى مىكند .\r\nخود آگاهى ملّى يعنى آگاهى به فرهنگ ملّى ، به « شخصيّت ملّى » ، به « ما » ى خاصّ ملّى . اساسا در جهان « فرهنگ » وجود ندارد ، « فرهنگها » وجود دارد و هر فرهنگ داراى ماهيّت و مميّزات و خصلتهاى مخصوص به خود است ، به همين دليل « فرهنگ يگانه » مفهومى پوچ است . ناسيوناليسم كه بالخصوص در قرن 19 مسيحى رواج فراوان يافت و هنوز هم كم و بيش تبليغ مىشود ، بر اين فلسفه استوار است .\r\nدر اين نوع خود آگاهى ، بر خلاف خود آگاهى طبقاتى كه همه چيز - ارزيابيها ، احساسها ، داوريها ، جهت‌گيريها - جنبهء طبقاتى داشت ، جنبهء ملّى دارد و با عقربهء ملّيت مىچرخد .\r\nخود آگاهى ملّى ، هر چند از مقولهء سودآگاهى نيست ، ولى از مقولهء خودخواهى بيرون نيست ، از همين خانواده است ، تمام عوارض خودخواهى را از تعصّب ، حسّ جانبدارى ، نديدن عيب خود ، عجب و خودپسندى دارد ، از اين رو مانند خود آگاهى طبقاتى به خودى خود فاقد جنبهء اخلاقى است .\r\n\r\n6 . خود آگاهى انسانى\r\nخود آگاهى انسانى يعنى آگاهى به خود در رابطه با همهء انسانها . خود آگاهى\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nانسانى بر اين اصل و فلسفه استوار است كه انسانها مجموعا يك واحد واقعى به شمار مىروند و از يك « وجدان مشترك انسانى » بهره‌مندند ، احساس انسان دوستى و انسان‌گرايى در همهء افراد انسان موجود است ، به قول سعدى :\r\nبنى آدم اعضاى يك پيكرند * كه در آفرينش ز يك گوهرند چو عضوى به درد آورد روزگار * دگر عضوها را نماند قرار تو كز محنت ديگران بىغمى * نشايد كه نامت نهند آدمى افرادى كه مانند « اگوست كنت » در جستجوى « دين انسانيّت » بوده و هستند ، اين انديشه را در مغز خود مىپرورانند . اومانيسم كه كم و بيش فلسفهء رايج زمان ماست و غالبا مدّعيان روشنفكرى از آن دم مىزنند ، همين است .\r\nاومانيسم انسان را در ماوراى طبقات ، ملّيتها ، فرهنگها ، مذهبها ، رنگها ، نژادها ، خونها به صورت يك واحد مىبيند و هر گونه تبعيض و تفاوتى را نفى مىكند .\r\nاعلاميّه‌هايى كه به نام « حقوق بشر » در جهان منتشر شده است بر اين فلسفه تكيه دارد و مبلّغ اين نوع خود آگاهى در جهان است .\r\nاگر اين نوع خود آگاهى در فردى پيدا شود ، دردش درد انسان ، آروزهايش آرزوهاى انسان مىشود و جهت‌گيرى و تلاشش در جهت انسان صورت مىگيرد ، دوستيها و دشمنيهايش همه رنگ انسانى مىيابد : دوست دوستان انسان يعنى علم ، فرهنگ ، بهداشت ، رفاه ، آزادى ، عدالت و محبّت ، و دشمن دشمنهاى او يعنى جهل ، فقر ، ظلم ، بيمارى ، اختناق و تبعيض مىگردد .\r\nاين نوع از خود آگاهى اگر پيدا شود ، بر خلاف خود آگاهى ملّى و خود آگاهى طبقاتى ، جنبهء اخلاقى خواهد داشت .\r\nولى اين خود آگاهى با اينكه بيش از همه صورت منطقى دارد و سر و صداى فراوان راه انداخته ، كمتر از همه واقعيّت يافته است . چرا ؟\r\nراز مطلب در نحوهء وجود و واقعيّت انسان نهفته است . انسان در نحوهء وجود و واقعيّتش با همهء موجودات ديگر - اعمّ از جماد و نبات و حيوان - متفاوت است از اين نظر كه هر موجودى كه پا به جهان مىگذارد و آفريده مىشود همان است كه آفريده شده است ، يعنى ماهيّت و واقعيّت و چگونگيهايش همان است كه به دست عوامل خلقت ساخته مىشود ، امّا انسان ، پس از آفرينش ، تازه مرحلهء اينكه چه باشد و چگونه\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nباشد آغاز مىشود . انسان آن چيزى نيست كه آفريده شده است ، بلكه آن چيزى است كه خودش بخواهد باشد ، آن چيزى است كه مجموع عوامل تربيتى و از آن جمله اراده و انتخاب خودش او را بسازد .\r\nبه عبارت ديگر ، هر چيزى از نظر ماهيّت كه چيست و از نظر كيفيّت كه چگونه باشد ، « بالفعل » آفريده شده ، امّا انسان از اين نظر « بالقوّه » آفريده شده است ، يعنى بذر انسانيّت در او به صورت امور بالقوّه موجود است كه اگر به آفتى برخورد نكند آن بذرها تدريجا از زمينهء وجود انسان سر برمىآورد و همينها فطريّات انسان‌اند و بعدها « وجدان » فطرى و انسانى او را مىسازند .\r\nانسان ، بر خلاف جماد و نبات و حيوان ، شخصى دارد و شخصيّتى . شخص انسان - يعنى مجموعهء جهازات بدنى او - بالفعل به دنيا مىآيد . انسان در آغاز تولّد از نظر جهازات بدنى مانند حيوانات ديگر بالفعل است ، ولى از نظر جهازات روحى ، از نظر آنچه بعدا شخصيّت انسانى او را مىسازد ، موجودى بالقوّه است ، ارزشهاى انسانى او در زمينهء وجودش بالقوّه موجود است و آمادهء روييدن و رشد يافتن ( 1 ) .\r\nانسان از نظر روحى و معنوى يك مرحله از مرحلهء بدنى عقب‌تر است ، جهازات بدنىاش در رحم وسيلهء عوامل دست‌اندركار آفرينش ساخته و پرداخته مىشود ، ولى جهازات روحى و معنوى و اركان شخصيّتش در مرحلهء بعد از رحم بايد رشد داده شود\r\n\r\n\r\n\r\n\r\n","description":"","footnote":"\r\n( 1 ) . تحقيق در مسألهء فطرت ، به مفهوم اسلامى آن ، در رساله‌اى جداگانه ان شاء اللّه منتشر خواهد شد . در اينجا همين قدر مىخواهيم مطلب روشن شود كه نظريّهء فطرت ، در مفهوم اسلامى آن ، بر خلاف مفهوم دكارتى و كانتى و غيره به معنى اين نيست كه انسان از به دو تولّد ، پاره‌اى از ادراكات يا گرايشها و خواستها را بالفعل دارد و به تعبير فلاسفه با عقل و ارادهء بالفعل متولّد مىشود ، همچنانكه دربارهء انسان نظريّهء منكران فطرت از قبيل ماركسيستها و اگزيستانسيا ليستها را نمىپذيريم كه انسان در آغاز تولّد پذيرا و منفعل محض است و هر نقشى به او داده شود بىتفاوت است نظير يك صفحهء سفيد كه نسبتش با هر نقشى كه روى آن ثبت شود متساوى است ، بلكه انسان در آغاز تولّد ، بالقوّه و به نحو امكان استعدادى خواهان و متحرّك به سوى يك سلسله دريافتها و گرايشهاست و يك نيروى درونى او را به آن سو سوق مىدهد - با كمك شرايط بيرونى - و اگر به آنچه بالقوّه دارد برسد ، به فعليّتى كه شايستهء اوست و « انسانيّت » ناميده مىشود رسيده است و اگر فعليّتى غير آن فعليّت در اثر قسر و جبر عوامل بيرونى بر او تحميل شود ، يك موجود « مسخ شده » خواهد بود . اين است كه مسخ انسان كه حتّى ماركسيستها و اگزيستانسيا ليستها از آن سخن مىگويند تنها با اين مكتب قابل توجيه است .\r\nاز نظر اين مكتب ، نسبت انسان در آغاز پيدايش با ارزشها و كمالات انسانى ، از قبيل نسبت نهال گلابى با درخت گلابى است كه يك رابطهء درونى به كمك عوامل بيرونى ، اوّلى را به صورت دوّمى درمىآورد نه از قبيل تخته چوب و صندلى كه تنها عوامل بيرونى ، آن را به اين صورت درمىآورند .\r\n","page_name":" 313 ","page_number":313},
  {"content":"\r\n\r\nو پايه‌گذارى گردد . از اين‌رو مىگوييم هر كس خود بنّا و معمار و مهندس شخصيّت خود است ، قلم تصويركننده و نقّاش خلقت شخصيّت انسان ( بر خلاف شخص او ) به دست خودش داده شده است .\r\nهر موجودى غير از انسان ، ميان خودش و ماهيّتش تصوّر جدايى غير ممكن است ، مثلا ميان سنگ و سنگى ، ميان درخت و درختى ، ميان سگ و سگى ، ميان گربه و گربه‌اى . انسان تنها موجودى است كه ميان خودش و ماهيّتش جدايى و فاصله است ، يعنى ميان انسان و انسانيّت . اى بسا انسانها كه به انسانيّت نرسيده و در مرحلهء حيوانيّت باقى مانده‌اند مانند برخى از انسانهاى بدوى و وحشى ، و بسا انسانها كه مسخ شده و به ضدّ انسان تبديل شده‌اند مانند اكثر متمدّن‌نماها .\r\nچگونه ممكن است ميان شىء و ماهيّت خودش جدايى بيفتد ؟ بديهى است كه ماهيّت ، لازمهء وجود است . اگر وجودى بالفعل باشد ماهيّتش به تبع بالفعل است .\r\nوجود بالقوّه است كه ماهيّت شايستهء خود را فاقد است .\r\nآنچه اگزيستانسياليسم به نام « اصالت وجود » مىنامد و مدّعى است كه انسان يك وجود بىماهيّت است و خود با انتخاب راه خود ، به خود ماهيّت مىبخشد ، توجيه صحيح فلسفىاش همين است . فلاسفهء اسلامى ، بالخصوص صدر المتألّهين ، تكيهء فراوان بر همين مطلب دارد و از همين رو مىگويد :\r\n« انسان نوع نيست ، انواع است ، بلكه هر فرد احيانا هر روز نوعى است غير روز ديگر » ( 1 ) .\r\nاز اينجا روشن مىشود كه انسان زيست‌شناسى ، انسان بيولوژيكى ، ملاك انسانيّت نيست ، انسان زيست‌شناسى تنها زمينهء انسان واقعى است و به تفسير فلاسفه : حامل استعداد انسانيّت است نه خود انسانيّت ، و هم روشن مىشود كه بدون اصالت روح ، دم از انسانيّت زدن معنى و مفهوم ندارد .\r\nاكنون كه اين مقدّمه را دانستيم ، مىتوانيم مفهوم « خود آگاهى انسانى » را دقيق‌تر درك كنيم . گفتيم خود آگاهى انسانى بر اين اصل استوار است كه انسانها مجموعا يك « واحد » واقعى به شمار مىروند و از يك وجدان مشترك انسانى ، ماوراى وجدان\r\n\r\n\r\n\r\n\r\n","description":"","footnote":"\r\n( 1 ) . اسفار ، بحث معاد .\r\n","page_name":" 314 ","page_number":314},
  {"content":"\r\n\r\nطبقاتى ، مذهبى ، ملّى ، نژادى بهره‌مندند .\r\nاكنون مىگوييم اين مطلب نيازمند به توضيح است كه چه انسانهايى مجموعا يك « خود » دارند و روح واحد بر آنها حكمفرماست ؟ خود آگاهى انسانى در ميان چه انسانهايى رشد مىيابد و نمو مىكند و در آنها همدردى و هم‌پيكرى ايجاد مىكند ؟ آيا تنها ميان انسانهاى به انسانيّت رسيده كه ارزشهاى انسانى و در حقيقت ماهيّت واقعى انسانى در آنها به فعليّت رسيده و تحقّق يافته است ، يا انسانهايى كه در حدّ بالقوّه بودن باقى مانده‌اند ، يا انسانهاى مسخ شده و تغيير ماهيت داده و تبديل به بدترين جانوران شده ؟ كداميك ؟ آيا همهء اينها با هم ؟\r\nبديهى است آنجا كه سخن از دردمندى متقابل است ، سخن در اين است كه همه ، اعضاى يك پيكرند و از درد يكديگر بىقرارند ، همهء اينها نمىتوانند اينچنين باشند . انسان بدوى وحشى كه در حدّ طفوليّت باقى مانده و فطرت انسانىاش هنوز خواب است و تحريك نشده است ، كى چنين احساس دردمندى دارد ؟ كى چنين روح مشتركى بر او حاكم است ؟ تكليف انسان مسخ شده كه كاملا روشن است .\r\nپس تنها انسانهاى به انسانيّت رسيده ، انسانهاى ماهيّت انسانى يافته ، انسانهاى بارور شده از نظر فطريّات انسانى هستند كه واقعا اعضاى يك پيكرند ، روح واحد بر آنها حكمفرماست و « چو عضوى به درد آورد روزگار - دگر عضوها را نماند قرار » .\r\nچنين انسانهايى كه همهء ارزشهاى فطرى در آنها روييده است همان انسانهاى « مؤمن » اند ، زيرا ايمان در رأس فطريّات و ارزشهاى اصيل انسانى واقع است .\r\nپس آنچه واقعا انسانها را به صورت « ما » درمىآورد ، روح واحد در آنها مىدمد ، آنچه اينچنين معجزهء اخلاقى و انسانى از او سر مىزند ، « هم ايمانى » است نه هم‌گوهرى و همريشه‌اى و همزايشى كه در سخن سعدى آمده است .\r\nآنچه سعدى گفته ايده‌آل است نه واقعيّت ، بلكه ايده‌آل هم نيست . چه جهتى دارد كه موسى هم‌پيكر فرعون ، ابو ذر همدرد معاويه ، و لومومبا بىقرار چومبه باشد ؟\r\nآنچه هم واقعيّت است و هم ايده‌آل ، وحدت انسانهاى بالفعل يعنى انسانهاى به انسانيّت رسيده و ارزش يافته است . اين است كه رسول اكرم در سخن خود ، كه سعدى آن را اقتباس كرده و با تعميم غلط خرابش كرده است ، بجاى آنكه بگويد :\r\nبنى آدم اعضاى يك پيكرند ، فرمود :\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nمؤمنان اعضاى يك اندام‌اند ، هرگاه عضوى به درد آيد ، با تب و بىخوابى با او همدردى مىكنند ( 1 ) .\r\nشك نيست كه انسان به انسانيّت رسيده ، نسبت به همهء انسانها بلكه نسبت به همهء اشياء مهر مىورزد حتّى نسبت به انسانهاى مسخ شده و تغيير ماهيّت داده ، لهذا خداوند پيامبر را « رحمة للعالمين » مىخواند . اين گونه انسانها نسبت به كسانى كه به آنها دشمنى مىكنند نيز مهر ورزند . على ( ع ) دربارهء پسر ملجم مرادى مىگفت : من زندگى او را دوست دارم و او قتل مرا . ولى سخن در « محبّت متقابل » و « دردمندى متقابل » است . محبّت و مهرورزى متقابل تنها در ميان جامعهء اهل ايمان تحقق‌پذير است و بس .\r\nبديهى است كه لازمهء محبّت عمومى داشتن به همهء انسانها « صلح كلّى » و مسئوليّت نداشتن ، كار به كار گمراه و ظالم نداشتن نيست ، بر عكس ، انسانگرايى واقعى شديدترين مسئوليّتها را در اين زمينه‌ها ايجاب مىكند .\r\nدر زمان ما « برتراند راسل » فيلسوف و رياضى دان معروف انگليسى و « ژان پل سارتر » فيلسوف اگزيستانسياليست فرانسوى دو چهرهء معروف و مشهور انسان مسلكى هستند . اتّفاقا راسل فلسفهء اخلاق خود را بر اساسى بنا نهاده است كه با انسان مسلكىاش در دو جهت متضادّ است . فلسفهء اخلاق راسل بر اساس دورانديشى در منافع شخصى است ، يعنى مبناى اخلاق را تأمين سود بيشتر و بهتر در پرتو اصول اخلاقى مىداند و به فلسفهء ديگرى براى اخلاق قائل نيست . بنابراين انسان مسلكى جناب راسل از سودپرستى سر درمىآورد .\r\nانسانگرايى ژان پل سارتر به قول يكى از نويسندگان معاصر ( 2 ) مظهر اضطراب دنياى غرب از خالى شدن زير پايش است . اين نويسنده تحت عنوان دو چهرهء نيهيليزم امروز غرب مىگويد :\r\n« . . . آن بورژوازى پرشورى كه « باستى » را فتح كرده و پرچم ناسيوناليسم را برافراشت ، امروز چيزى ندارد كه بدان بينديشد مگر بىانديشگى ! نسل جوان\r\n\r\n\r\n\r\n\r\n","description":"","footnote":"\r\n( 1 ) . مثل المؤمنين فى تواددهم و تراحمهم كمثل الجسد إذا اشتكى بعض تداعى له سائر أعضائه بالحمّى و السّهر .\r\n( 2 ) . داريوش آشورى ، مجلّهء جهان نو شمارهء شهريور 45 به نقل از كتاب نيكنيازى ، صفحات 33 - 35 .\r\n","page_name":" 316 ","page_number":316},
  {"content":"\r\n\r\nاروپايى بر نقطهء پوچ ايستاده است . امروز غرب دارد صادراتش را تحويل مىگيرد :\r\nآشوب اجتماعى ، نوميدى سرگردانى حسّ حقارت ، نيهيليزم را . او همهء اينها را به ملّتها و تمدّنهاى ديگر تحميل كرده بود . . . نيهيليست چنين مىانديشد كه براى من نيست ، بگذار مال هيچ‌كس نباشد . . . و بدين جهت به جانب انهدام خود ميل مىكند .\r\nامّا عكس العمل ديگر را در پيدايش نوعى فلسفهء « بشر دوستانهء رومانتيك » مىبينيم كه در سطوح مختلفى روشنفكران غرب را به خود مشغول داشته است . يك سر آن راسل است با ديدهء سادهء عملى و سر ديگر آن سارتر با ديد فلسفى پيچيده و سخت و بىآرام و در اين وسط روشنفكران سياست و اقتصاد مثل « تيبورمند » كه مىكوشند راههاى عملى براى مشكلات خود و ديگران بيابند .\r\nامّا سارتر . . . با آن مشرب عارفانه و آزادىاش از هر چه رنگ تعلّق پذيرد و آن تئورى پيچيدهء مسئوليّت و تعهّدش ، نمودى ديگر از روح غربى است كه با نوعى حسّ گناه مىخواهد جبران ما فات كند . سارتر مانند رواقيها به برادرى و برابرى بشر معتقد است و به حكومت جهانى ، به آزادى و اختيار و به پرهيزكارى و پارسايى .\r\nسارتر ، امروز نمايندهء آن تمايل روشنفكرانه در غرب است كه مىخواهد با افكندن خود به دامن « بشريّتى كلّى » خود را از اضطراب خالى شدن زير پايش برهاند . . . با جانشين كردن هومانيسم ( 1 ) بجاى مذهب ، از خداى كلّى بشريّت كه جانشين خداى كهن شده است ، براى خود و تمام غرب طلب آمرزش مىكند . »\r\nنتيجهء بارز انسانگرايى سارتر ، همان است كه هر چندى يك بار او را مىبينيم كه بر مظلوميّت اسرائيل اشك تمساح مىريزد و از ستم اعراب ، بالخصوص آوارگان فلسطين ، ناله‌ها سر مىدهد .\r\nجهان مظاهر عملى همهء انسانگرايان غربى را كه اعلاميّه‌هاى بلند بالاى جهانى حقوق بشر را امضاء كرده‌اند مرتّب ديده و مىبيند ، نيازى به شرح نيست .\r\nخود آگاهيهاى اجتماعى - اعمّ از طبقاتى ، ملّى ، انسانى - در عصر ما عنوان خود آگاهى روشنفكرانه يافته است . روشنفكر كسى است كه به يكى از اين خود آگاهيها رسيده باشد و درد طبقاتى يا ملّى يا انسانى يافته و در تلاش رهايى طبقه‌اش يا ملّتش يا همهء انسانها باشد و مىخواهد آگاهى خود را به آنها منتقل نمايد و آنها را به حركت و تلاش براى رهايى از اسارتهاى اجتماعى در آورد .\r\n\r\n\r\n\r\n\r\n","description":"","footnote":"\r\n( 1 ) - انسانگرايى ، انسان مسلكى .\r\n","page_name":" 317 ","page_number":317},
  {"content":"\r\n\r\n\r\n7 . خود آگاهى عرفانى يا عارفانه\r\nخود آگاهى عارفانه آگاهى به خود است در رابطه‌اش با ذات حق . اين رابطه از نظر اهل عرفان از نوع رابطهء دو موجود كه در عرض يكديگر قرار گرفته‌اند ، مثل رابطهء انسان با افراد اجتماع ، نيست بلكه از نوع رابطهء فرع با اصل ، مجاز با حقيقت ، و به اصطلاح خود آنها از نوع رابطهء مقيّد با مطلق است .\r\nدرد عارف ، بر خلاف درد روشنفكر ، انعكاس دردهاى بيرونى در خود آگاهى انسان نيست ، بلكه دردى درونى است ، يعنى دردى است كه از نيازى فطرى پيدا مىشود . روشنفكر از نظر اينكه دردش درد اجتماعى است اوّل آگاه مىشود و آگاهىاش او را دردمند مىسازد ، ولى درد عارف از آن نظر كه دردى درونى است ، خود درد براى او آگاهى است ، نظير درد هر بيمار كه اعلام طبيعت است بر وجود يك نياز .\r\nحسرت و زارى كه در بيمارى است * وقت بيمارى همه بيدارى است هر كه او بيدارتر پردردتر * هر كه او آگاه‌تر رخ زردتر پس بدان اين اصل را اى اصلجو * هر كه را درد است او برده است بو درد عارف با درد فيلسوف نيز يكى نيست . عارف و فيلسوف هر دو دردمند حقيقت‌اند امّا درد فيلسوف درد دانستن و شناختن حقيقت است و درد عارف درد رسيدن و يكى شدن و محو شدن .\r\nدرد فيلسوف او را از ساير فرزندان طبيعت ، از همهء جمادات و نباتات و حيوانات متمايز مىسازد - در هيچ موجودى در طبيعت درد دانستن و شناختن نيست - امّا درد عارف درد عشق و جاذبه است ، آن چيزى است كه نه تنها در حيوان ، كه در فرشته نيز كه جوهر ذاتش خود آگاهى و دانستن است وجود ندارد .\r\nفرشته عشق ندانست چيست قصّه مخوان * بخواه جام و گلابى به خاك آدم ريز\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nجلوه‌اى كرد رخش ديد ملك عشق نداشت * خيمه در مزرعهء آب و گل آدم زد درد فيلسوف ، اعلام نياز فطرت « دانستن » است كه انسان بالفطره مىخواهد بداند ، و درد عارف اعلام نياز فطرت « عشق » است كه مىخواهد پرواز كند و تا حقيقت را به تمام وجود لمس نكرده آرام نمىگيرد . عارف ، خود آگاهى كامل را منحصرا در « خدا آگاهى » مىداند . از نظر عارف آنچه فيلسوف آن را « من » واقعى انسان مىشناسد ، من واقعى نيست ، روح است ، جان است ، يك تعيّن است - من واقعى ، خداست - با شكستن اين تعيّن ، انسان خود واقعى خويش را مىيابد .\r\nمحيى الدّين عربى در فصوص الحكم ، فصّ شعيبى ، مىگويد :\r\nحكما و متكلّمين دربارهء خودشناسى زياد سخن گفته‌اند امّا معرفة النّفس از اين راهها حاصل نمىشود . هر كس گمان برد آنچه حكما دربارهء خودشناسى دريافته‌اند حقيقت است ، آماس كرده‌اى را فربه پنداشته است .\r\nيكى از پرسشهايى كه از شيخ محمود شبسترى در مسائل عرفانى شد كه منظومهء عرفانى كم نظير گلشن راز در پاسخ آنها به وجود آمد ، پرسش از « خود » و « من » بود كه چيست ؟\r\nدگر كردى سؤال از من كه « من » چيست ؟ * مرا از من خبر كن تا كه « من » كيست ؟\r\nچو هست مطلق آمد در اسارت * به لفظ « من » كنند از وى عبارت حقيقت كز تعيّن شد معيّن * تو او را در عبارت گفته‌اى « من » من و تو عارض ذات وجوديم * مشبّكهاى مشكاة وجوديم همه يك نور دان اشباح و ارواح * گه از آيينه پيدا گه ز مصباح آنگاه سخنان فلاسفه را در مورد روح و « من » و خودشناسى اينچنين انتقاد مىكند :\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nتو گويى لفظ « من » در هر عبارت * به سوى روح مىباشد اشارت چو كردى پيشواى خود خرد را * نمىدانى ز جزء خويش خود را برو اى خواجه خود را نيك بشناس * كه نبود فربهى مانند آماس ( 1 ) من و تو برتر از جا و تن آمد * كه اين هر دو ز اجزاى من آمد به لفظ « من » نه انسان است مخصوص * كه تا گويى بدان جان است مخصوص يكى ره برتر از كون و مكان شو * جهان بگذار و خود در خود جهان شو ( 2 ) مولوى گويد :\r\nاى كه در پيكار ، « خود » را باخته * ديگران را تو ز « خود » نشناخته تو به هر صورت كه آيى بيستى * كه منم اين ، و اللّه آن تو نيستى يك زمان تنها بمانى تو ز خلق * در غم و انديشه مانى تا به حلق اين تو كى باشى كه تو آن اوحدى * كه خوش و زيبا و سرمست خودى مرغ خويشى ، صيد خويشى ، دام خويش * صدر خويشى ، فرش خويشى ، بام خويش گر تو آدمزاده‌اى چون او نشين * جملهء ذرّات را در « خود » ببين ( 3 ) پس ، از نظر عارف روح و جان « من » واقعى نيست ، آگاهى به روح يا جان خود آگاهى نيست ، روح و جان مظهرى از « خود » و از « من » است ، من واقعى خداست ، هرگاه انسان از خود فانى شد و تعيّنات را در هم شكست و نديد ، از روح و جان اثرى باقى نماند ، آنگاه كه اين قطرهء جدا شده از دريا به دريا بازگشت و محو شد ، انسان به خود آگاهى واقعى رسيده است ، آن وقت است كه انسان خود را در همهء اشياء و همهء اشياء را در خود مىبيند و تنها آن وقت است كه انسان از خود واقعى با خبر مىشود .\r\n\r\n\r\n\r\n\r\n","description":"","footnote":"\r\n( 1 ) . اشاره به جملهء معروف شيخ اكبر اهل عرفان ، محيى الدّين عربى ، كه قبلا نقل شد .\r\n( 2 ) . گلشن راز ، ص 15 .\r\n( 3 ) . مثنوى معنوى ( چاپ قديم ) ، ج 4 / ص 343 .\r\n","page_name":" 320 ","page_number":320},
  {"content":"\r\n\r\n\r\n8 . خود آگاهى پيامبرانه\r\nخود آگاهى پيامبرانه با همهء آنها متفاوت است . پيامبر هم خود آگاهى خدايى دارد و هم خلقى ، هم درد خدا دارد و هم درد خلق خدا ، امّا نه در شكل ثنويّت و دوگانگى و دوگونگى و دو قطبى و دو قبله‌اى ، نه به اين صورت كه نيمى از قلب پيامبر به سوى خداست و نيمى به سوى خلق ، يك چشمش به حقّ است و يك چشمش به خلق ، مهر و محبّتش ، هدفها و آرزوهايش ميان خدا و خلق خدا تقسيم شده است ، ابدا .\r\nقرآن كريم مىفرمايد : خداوند در سينهء بشر دو دل قرار نداده كه به دو جا بسپارد  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ  ( 1 ) . با يك دل دو دلبر نمىتوان داشت . پيامبران قهرمانان توحيدند . در كار آنها كوچكترين شركى وجود ندارد ، نه شرك در مبدأ و نه شرك در هدف و آرزو و نه شرك در دردمندى . پيامبران به ذرّه ذرّهء جهان عشق مىورزند از آن جهت كه همه از او و مظاهر اسماء و صفات اويند .\r\nبه جهان خرّم از آنم كه جهان خرّم از اوست * عاشقم بر همه عالم كه همه عالم از اوست ( 2 ) عشق اولياى حق به جهان ، پرتوى از عشق به حقّ است نه عشقى در برابر عشق به حق . درد خلقى آنها منبعث از درد حقّى آنهاست نه از يك ريشه و منبع ديگر . هدفها و آرزوها و غايات آنها پلّه‌هاى بالا رفتن و بالا بردن مردم به سوى غاية الغايات يعنى خداست .\r\nپيامبران كارشان از درد خدايى آغاز مىشود كه آنها را به سوى قرب به خداوند و وصول به بارگاه او مىراند . اين درد تازيانهء تكامل آنهاست و محرّك آنها در اين مسير و سفر است كه از آن به « سفر از خلق تا حق » تعبير مىشود . اين درد يك لحظه آنان را آرام نمىگذارد تا به تعبير على ( عليه السّلام ) آنها را به « قرار امن » برساند .\r\nپايان اين سير و سفر ، آغاز سفر ديگر است كه از آن به « سفر در حق با حق » تعبير\r\n\r\n\r\n\r\n\r\n","description":"","footnote":"\r\n( 1 ) . احزاب / 4 .\r\n( 2 ) . كلّيّات سعدى ، طيّبات .\r\n","page_name":" 321 ","page_number":321},
  {"content":"\r\n\r\nمىشود . در اين سفر است كه ظرفشان پر و لبريز مىشود و به نوعى ديگر از تكامل نائل مىگردند .\r\nپيامبر در اين مرحله نيز توقّف نمىكند ، پس از آنكه از حقيقت لبريز شد ، دايرهء هستى را طى كرد ، راه و رسم منزلها را دريافت ، مبعوث مىشود و سفر سوّمش يعنى سفر از حق به خلق آغاز مىگردد و بازگشت داده مىشود . امّا اين بازگشت به معنى بازپس آمدن به نقطهء اوّل و جدا شدن از آنچه دريافته ، نيست ، با تمام آنچه رسيده و دريافته بازمىگردد و به اصطلاح ، سفر از حق به خلق ، با حقّ است نه دور از او . و اين مرحلهء سوّم تكامل پيامبر است .\r\nبعثت و انگيزش كه در پايان سفر دوّم پيدا مىشود ، به منزلهء زايش خود آگاهى خلقى از خود آگاهى حقّى و زايش دردمندى خلقى از دردمندى حقّى است .\r\nبا بازگشت به خلق ، سفر چهارم و دور چهارم تكامل او آغاز مىگردد ، يعنى سير در خلق با حق ، سير در خلق براى حركت دادن آنها به سوى كمال لايتناهاى الهى از طريق شريعت ، يعنى از راه حقّ و عدل و ارزشهاى انسانى و به فعليّت رسانيدن استعدادهاى نهفتهء بىنهايت بشرى .\r\nاز اينجا معلوم مىشود آنچه براى روشنفكر هدف است براى پيامبر منزلى از منازل است كه خلق را از آنجا عبور مىدهد ، همچنانكه آنچه عارف مدّعى است ، در سر راه پيامبر قرار دارد .\r\n« اقبال » در مقام فرق ميان خود آگاهى پيامبرانه و خود آگاهى عارفانه مىگويد :\r\n« حضرت محمّد ( ص ) به آسمان به معراج رفت و بازگشت . يكى از شيوخ طريقت به نام عبد القدّوس گنگهى را كلامى است بدين مضمون : سوگند به خدا كه اگر من به آن نقطه رسيده بودم هرگز به زمين بازنمىگشتم . »\r\nاقبال اضافه مىكند :\r\n« شايد در سراسر ادبيّات صوفيانه نتوان چند كلمهء معدود را پيدا كرد كه در يك جمله ، اختلاف روان شناختى ميان دو نوع خود آگاهى پيغمبرانه و صوفيانه را به اين خوبى آشكار سازد . مرد باطنى ( عارف ) نمىخواهد كه پس از آرامش و اطمينانى كه با تجربهء اتّحادى ( وصول به حق و خود آگاهى عارفانه ) پيدا مىكند به زندگى اين جهانى بازگردد . در آن هنگام كه بنا بر ضرورت بازمىگردد ، بازگشت او براى\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nتمام بشريّت سود چندانى ندارد . ولى بازگشت پيغمبر جنبهء خلّاقيت و ثمربخشى دارد ، بازمىگردد و در جريان زمان وارد مىشود به اين قصد كه جريان تاريخ را تحت ضبط درآورد و از اين راه جهان تازه‌اى از كمال مطلوب‌ها خلق كند . » ( 1 )\r\nما فعلا به تعبيرها و تفسيرهاى عرفانى كارى نداريم كه آيا درست است يا نادرست . آنچه مسلّم است اين است كه هر پيامبر در ابتدا درد خدا دارد ، دردى كه به جانش مىافتد ، درد خداجويى است ، به سوى او عروج مىكند و بالا مىرود و از آن سرچشمه سيراب مىشود . پس از آن ، درد خلق پيدا مىكند . درد خلقى يك پيامبر با درد خلقى يك به اصطلاح روشنفكر متفاوت است از آن جهت كه درد يك روشنفكر ، يك عاطفهء سادهء بشرى است ، يك انفعال و تأثّر است و اى بسا كه از ديد افرادى مانند « نيچه » يك ضعف تلقّى شود ، امّا درد يك پيامبر درد ديگرى است كه با هيچ‌يك از آنها شباهت ندارد ، همچنانكه نوع خود آگاهى خلقى آنها نيز متفاوت است . آتشى كه در جان يك پيامبر شعله مىكشد آتشى ديگر است .\r\nدرست است كه پيامبر بيش از هر كس ديگر بسط شخصيّت پيدا مىكند ، نه تنها جانش با جانها يكى مىشود و همه را در برمىگيرد ، كه با جهان يكى مىشود و تمام جهان را در برمىگيرد ، و درست است كه از غم انسانها رنج مىبرد  لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ  ( 2 ) . رسولى شما را آمده است كه سختيهاى شما بر او گران است ، براى نجات شما حرص مىورزد ) تا جايى كه از غم مردم تا سر حدّ هلاكت پيش مىرود  فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً  ( 3 ) .\r\nگويا تو مىخواهى خود را از رنج و تأسّف هلاك سازى اگر اينها به سخن خدا ايمان نياورند ) ، و درست است كه از گرسنگى ، برهنگى ، مظلوميّت ، محروميّت ، بيمارى و فقر مردم رنج مىبرد و درد مىكشد تا آنجا كه نمىتواند در بستر خود با شكم سير بخوابد به نگرانى اينكه مبادا در اقصى بلاد كشور شكم گرسنه‌اى باشد ( هيهات أن يغلبنى هواى ، و يقودنى جشعى إلى تخيّر الأطعمة و لعلّ بالحجاز أو اليمامة من لا طمع له فى القرص و لا عهد له بالشّبع ، أو أبيت مبطانا و حولى بطون غرثى و أكباد حرّى ( 4 ) . دور باد كه هواى نفس بر من\r\n\r\n\r\n\r\n\r\n","description":"","footnote":"\r\n( 1 ) . احياى فكر دينى در اسلام ، مقالهء « روح فرهنگ و تمدّن اسلامى » ، ص 143 و 144 .\r\n( 2 ) . توبه / 128 .\r\n( 3 ) . كهف / 6 .\r\n( 4 ) . نهج البلاغه ، نامهء 45 ، نامهء على ( عليه السّلام ) به عثمان بن حنيف .\r\n","page_name":" 323 ","page_number":323},
  {"content":"\r\n\r\nغلبه كند و حرص جلوكش من گردد كه به دنبال انتخاب طعام برود . آخر نكند كه در حجاز يا يمامه شكمى باشد كه هرگز سيرى نديده است . آيا شكم سير بسر برم در حالى كه در اطرافم شكمهاى گرسنه و جگرهاى سوخته هست ؟ ! ) امّا اينها را نبايد به يك ترحّم ، رقّت قلب ، دلسوزى ساده ، نازكدلى ، همدلى در سطح همدلى مردم خوش قلب حمل كرد . پيامبر از آن جهت كه بشر است در آغاز كار و سلوك خود همهء مزاياى بشرى را در رنگ و شكل ساير بشرها دارد ، امّا پس از آنكه وجودش يكسره مشتعل به شعلهء الهى گشت ، همهء اينها رنگ و صبغه‌اى ديگر مىگيرد : رنگ و صبغهء الهى .\r\nدست‌پروردگان پيامبر و جامعه‌اى كه او مىسازد ، با دست‌پروردگان و جامعه‌هايى كه وسيلهء روشنفكران بشرى ساخته و پرداخته مىشود ، از زمين تا آسمان فرق مىكند .\r\nاساسىترين تفاوت در اين است كه پيامبر مىكاود نيروهاى فطرى بشر را بيدار كند ، شعور مرموز و عشق پنهان وجود انسانها را مشتعل نمايد . پيامبر خود را مذكّر ( يادآور - بيداركننده ) مىخواند ، حسّاسيّتى در برابر كلّ هستى در انسان مىآفريند ، خود آگاهى خود را نسبت به كلّ هستى به مردم خود منتقل مىسازد ، امّا روشنفكر حدّ اكثر ، شعور اجتماعى افراد را بيدار و آنها را به مصالح ملّى يا طبقاتىشان آگاه مىسازد .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nجامعه و تاريخ\r\n\r\n","description":"","footnote":"","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n\r\nپيشگفتار\r\nنوع شناخت يك مكتب از جامعه و از تاريخ و طرز برداشت آن از اين دو ، نقش تعيين‌كننده در ايدئولوژى آن مكتب دارد ، از اين‌رو ضرورت دارد در متن جهان‌بينى اسلامى ، طرز نگرش اسلام به جامعه و به تاريخ روشن گردد .\r\nبديهى است كه اسلام نه مكتب جامعه‌شناسى است و نه فلسفهء تاريخ . در كتاب آسمانى اسلام هيچ مطلب اجتماعى يا تاريخى با زبان معمول جامعه‌شناسى يا فلسفهء تاريخ طرح نشده است ، همچنانكه هيچ مطلب ديگر - اخلاقى ، فقهى ، فلسفى و غيره - با زبان معمول و در لفافهء اصطلاحات رايج و تقسيم‌بنديهاى مرسوم بيان نشده است .\r\nدر عين حال ، مسائل زيادى از آن علوم كاملا قابل استنباط و استخراج است .\r\nتفكّر اسلامى دربارهء جامعه و تاريخ - كه ما از آن جهت كه به يكديگر مربوطاند و بعلاوه مىخواهيم به اختصار دربارهء آنها بحث كنيم آنها را در يك فصل قرار مىدهيم - از اهميّت ويژه‌اى برخوردار است كه شايستهء مطالعه و تحقيق است و مانند بسيارى از تعليمات ديگر اسلامى نشانهء عمق و ژرفايى اين تعليمات است . البتّه ما از مسائل مربوط به جامعه و تاريخ آن اندازه طرح مىكنيم كه فكر مىكنيم در شناخت\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nايدئولوژى اسلام ضرورت دارد .\r\nاز جامعه آغاز مىكنيم و سپس به تاريخ مىپردازيم . مسائل جامعه اينهاست :\r\n1 . جامعه چيست ؟\r\n2 . آيا انسان بالطّبع اجتماعى است ؟\r\n3 . آيا فرد اصيل است و جامعه انتزاعى ، يا بر عكس جامعه اصيل است و فرد انتزاعى ، يا شقّ سوّم در كار است ؟\r\n4 . جامعه و سنّت .\r\n5 . آيا فرد در برابر جامعه و محيط اجتماعى مجبور است يا مختار ؟\r\n6 . جامعه در تقسيمات اوّليهء خود به چه نهادها و چه قطبها و چه گروه‌هايى تقسيم مىشود ؟\r\n7 . آيا جامعه‌هاى انسانى مطلقا داراى يك ماهيّت و يك نوعيّت‌اند و اختلافات آنها از قبيل اختلافات افراد يك نوع است ، و يا بر حسب اختلاف منطقه‌ها و شرايط زمانى و مكانى و درجهء فرهنگها و تمدّنها انواع متعدّد و ماهيّتهاى مختلف مىگردند و طبعا جامعه‌شناسيهاى متعدّد مىيابند و هر نوع از يك ايدئولوژى خاص مىتواند برخوردار باشد مغاير با ايدئولوژى نوع ديگر ؟ به عبارت ديگر ، آيا همانطور كه انسانها با همهء اختلافات منطقه‌اى و نژادى و تاريخى ، از نظر جسمى نوعيّت واحد دارند و قوانين پزشكى و فيزيولوژيكى واحد بر آنها حكمفرماست ، از نظر اجتماعى نيز نوعيّت واحد دارند و سيستم اخلاقى و اجتماعى واحدى مىتواند آنها را اداره كند و ايدئولوژى واحد مىتواند بر بشريّت حاكم باشد ، يا هر جامعه‌اى بر حسب شرايط منطقه‌اى و فرهنگى و تاريخى ، جامعه‌شناسى ويژه دارد و ايدئولوژى خاص را ايجاب مىنمايد ؟\r\n8 . آيا جامعه‌هاى انسانى كه از فجر تاريخ تا عصر حاضر به صورت پراكنده و مستقل از يكديگر بوده و نوعى كثرت و اختلاف بر آنها حكمفرما بوده است ( لا اقل اختلاف فردى نه نوعى ) ، به سوى وحدت و يگانگى سير مىكنند و آينده بشريّت ، جامعهء يگانه و تمدّن يگانه و فرهنگ يگانه و بالاخره يك‌رنگ و يك شكل شدن بشريّت است و دوگانگيها - چه رسد به تضادها و تزاحمها - از ميان برخواهد خاست ، و يا بشريّت محكوم است به ادامهء چند رنگى و چند شكلى و چندگانگى از ناحيهء فرهنگ و ايدئولوژى و آنچه مقوّم وجود اجتماعى اوست ؟\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nاينها يك سلسله مسائل است كه از نظر ما شايسته و بايسته است ديدگاه اسلام دربارهء اينها روشن شود . در اينجا به ترتيب و به اختصار دربارهء اينها بحث مىكنيم .\r\n\r\n","description":"","footnote":"","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\n\r\nجامعه\r\n\r\nجامعه چيست ؟\r\nمجموعه‌اى از افراد انسانى كه با نظامات و سنن و آداب و قوانين خاص به يكديگر پيوند خورده و زندگى دسته جمعى دارند ، جامعه را تشكيل مىدهند . زندگى دسته جمعى اين نيست كه گروهى از انسانها در كنار يكديگر و در يك منطقه زيست كنند و از يك آب و هوا و يك نوع موادّ غذايى استفاده نمايند . درختان يك باغ نيز در كنار يكديگر زيست مىكنند و از يك آب و هوا و يك نوع موادّ غذايى استفاده مىنمايند ، همچنانكه آهوان يك گلّه نيز با هم مىچرند و با هم مىخرامند و با هم نقل مكان مىكنند . امّا نه درختان و نه آهوان هيچ كدام زندگى اجتماعى ندارند و جامعه تشكيل نمىدهند .\r\nزندگى انسان كه اجتماعى است به معنى اين است كه « ماهيّت اجتماعى » دارد :\r\nاز طرفى نيازها ، بهره‌ها و برخورداريها ، كارها و فعّاليّتها ماهيّت اجتماعى دارد و جز با تقسيم كارها و تقسيم بهره‌ها و تقسيم رفع نيازمنديها در داخل يك سلسله سنن و نظامات ميسّر نيست ، از طرف ديگر نوعى انديشه‌ها ، ايده‌ها ، خلق و خويها بر عموم حكومت مىكند كه به آنها وحدت و يگانگى مىبخشد ، و به تعبير ديگر ، جامعه ، عبارت\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاست از مجموعه‌اى از انسانها كه در جبر يك سلسله نيازها و تحت نفوذ يك سلسله عقيده‌ها و ايده‌ها و آرمانها در يكديگر ادغام شده و در يك زندگى مشترك غوطه‌ورند .\r\nنيازهاى مشترك اجتماعى و روابط ويژهء زندگى انسانى ، انسانها را آنچنان به يكديگر پيوند مىزند و زندگى را آنچنان وحدت مىبخشد كه افراد را در حكم مسافرانى قرار مىدهد كه در يك اتومبيل يا يك هواپيما يا يك كشتى سوارند و به سوى مقصدى در حركت‌اند و همه با هم به منزل مىرسند و يا همه با هم از رفتن مىمانند و همه با هم دچار خطر مىگردند و سرنوشت يگانه‌اى پيدا مىكنند .\r\nچه زيبا مثلى آورد رسول اكرم ( ص ) آنجا كه فلسفهء امر به معروف و نهى از منكر را بيان مىكرد :\r\n« گروهى از مردم در يك كشتى سوار شدند و كشتى سينهء دريا را مىشكافت و مىرفت . هر يك از مسافران در جايگاه مخصوص خود نشسته بود . يكى از مسافران به عذر اينكه اينجا كه نشسته‌ام جايگاه خودم است و تنها به خودم تعلّق دارد ، با وسيله‌اى كه در اختيار داشت به سوراخ كردن همان نقطه پرداخت . اگر ساير مسافران همانجا دست او را گرفته و مانع مىشدند ، غرق نمىشدند و مانع غرق شدن آن بيچاره نيز مىشدند » .\r\n\r\nآيا انسان بالطّبع اجتماعى است ؟\r\nاين مسأله از قديم الايّام مطرح است كه زندگى اجتماعى انسان تحت تأثير چه عواملى به وجود آمده است ؟ آيا انسان اجتماعى آفريده شده است ، يعنى طبيعتا به صورت جزئى از « كلّ » آفريده شده است و در نهاد انسان گرايش پيوستن به « كلّ » خود هست ، و يا اجتماعى آفريده نشده بلكه اضطرار و جبر بيرونى ، انسان را مجبور كرده است كه زندگى اجتماعى بر او تحميل شود ، يعنى انسان به حسب طبع اوّلى خود مايل است كه آزاد باشد و هيچ قيد و بند و تحميلى را كه لازمهء زندگى جمعى است نپذيرد ، امّا به حكم تجربه دريافته است كه به تنهايى قادر نيست به زندگى خود ادامه دهد ، بالاجبار به محدوديّت زندگى اجتماعى تن داده است ، و يا انسان ، اجتماعى\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nآفريده نشده امّا عاملى كه او را به زندگى اجتماعى وادار كرده اضطرار نبوده است و لااقل اضطرار عامل منحصر نبوده است ، انسان به حكم عقل فطرى و قدرت حسابگرى خود به اين نتيجه رسيده كه با مشاركت و همكارى و زندگى اجتماعى ، بهتر از مواهب خلقت بهره مىگيرد ، از اين‌رو اين « شركت » را « انتخاب » كرده است .\r\nپس مسأله به اين سه صورت قابل طرح است كه زندگى اجتماعى انسان طبيعى است ؟ يا اضطرارى ؟ يا انتخابى ؟\r\nمطابق نظريّهء اول زندگى اجتماعى انسانها از قبيل زندگى خانوادگى زن و مرد است كه هر يك از زوجين به صورت يك « جزء » از يك « كلّ » در متن خلقت آفريده شده و در نهاد هر كدام گرايش به پيوستن به « كلّ » خود وجود دارد ، و مطابق نظريّهء دوّم ، زندگى اجتماعى از قبيل همكارى و همپيمانى دو كشور است كه خود را به تنهايى در مقابل دشمنى مشترك ، زبون مىبينند و ناچار نوعى همكارى و همگامى و ارتباط ميان خود برقرار مىنمايند ، و مطابق نظريّهء سوّم زندگى اجتماعى از قبيل شركت دو سرمايه‌دار است كه براى تحصيل سود بيشتر ، يك واحد تجارى يا كشاورزى يا صنعتى به وجود مىآورند .\r\nبنابر نظريّهء اوّل عامل اصلى ، طبيعت درونى انسان است ، و بنا بر نظريّهء دوّم امرى بيرونى و خارج از وجود انسان است ، و بنا بر نظريّهء سوّم عامل اصلى ، نيروى عقلانى و فكرى و حسابگرانهء انسانى است .\r\nبنابر نظريّهء اوّل ، اجتماعى بودن يك غايت كلّى و عمومى است كه طبيعت انسان بالفطرة به سوى او روان است ، و بنابر نظريّهء دوّم از قبيل امور اتّفاقى و عرضى است و به اصطلاح فلاسفه غايت ثانوى است نه غايت اوّلى ، و بنابر نظريّهء سوّم از نوع غايات فكرى است نه غايات طبيعى .\r\nاز آيات كريمهء قرآن استفاده مىشود كه اجتماعى بودن انسان در متن خلقت و آفرينش او پىريزى شده است . در سورهء مباركهء حجرات آيهء 13 مىفرمايد :\r\n يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ  .\r\nاى مردم ! شما را از مردى و زنى آفريديم و شما را ملّتها و قبيله‌ها قرار داديم تا به اين وسيله يكديگر را بازشناسيد ( نه اينكه به اين وسيله بر يكديگر تفاخر كنيد ) . همانا گرامىترين شما نزد خداوند متّقىترين شماست .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nدر اين آيهء كريمه ضمن يك دستور اخلاقى ، به فلسفهء اجتماعى آفرينش خاصّ انسان اشاره مىكند به اين بيان كه انسان به گونه‌اى آفريده شده كه به صورت گروههاى مختلف ملّى و قبيله‌اى درآمده است ، با انتساب به ملّيتها و قبيله‌ها بازشناسى يكديگر كه شرط لا ينفك زندگى اجتماعى است صورت مىگيرد ، يعنى اگر اين انتسابها كه از جهتى وجه اشتراك افراد و از جهتى وجه افتراق افراد است نبود ، بازشناسى ناممكن بود و در نتيجه زندگى اجتماعى كه بر اساس روابط انسانها با يكديگر است امكان‌پذير نبود . اين امور و امثال اين امور از قبيل اختلاف در شكل و رنگ و اندازه است كه به هر فردى زمينهء شناسنامه‌اى ويژهء خود او اعطا مىكند . اگر فرضا همهء افراد يك شكل و يك رنگ و يك قالب بودند و اگر رابطه‌ها و انتسابهاى مختلف ميان آنها حكمفرما نبود ، افراد در برابر يكديگر نظير كالاهاى متّحد الشّكل يك كارخانه بودند كه تميز آنها از يكديگر و در نتيجه بازشناسى آنها از يكديگر و در نتيجهء نهايى زندگى اجتماعى آنها بر اساس روابط و مبادلهء انديشه و كار و كالا غير ممكن بود . پس انتساب به شعبها و قبيله‌ها حكمت و غايتى طبيعى دارد و آن ، تفاوت و بازشناسى افراد از يكديگر است - كه شرط لا ينفكّ زندگى اجتماعى است - نه تفاخر و مايهء برترى شمردنها ، كه همانا مايهء كرامت و شرافت تقواست .\r\nدر سورهء فرقان آيهء 54 مىفرمايد :\r\n وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً  .\r\nاوست كه از آب ، بشرى آفريد و آن بشر را به صورت نسبها ( رابطه‌هاى نسبى ) و خويشاوندى دامادى ( رابطه‌هاى سببى ) قرار داد .\r\nاين آيهء كريمه نيز روابط نسبى و سببى را كه مايهء پيوند افراد با يكديگر و پايهء بازشناسى آنها از يكديگر است ، به عنوان طرحى كه در متن خلقت براى حكمت و غايتى كلّى قرار داده شده عنوان نموده است .\r\nدر سورهء مباركهء زخرف آيهء 32 مىفرمايد :\r\n أَ هُمْ يَقْسِمُونَ رَحْمَتَ رَبِّكَ نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا وَ رَحْمَتُ رَبِّكَ خَيْرٌ مِمَّا يَجْمَعُونَ . \r\n\r\n","description":"","footnote":"","page_name":" 334 ","page_number":334},
  {"content":"\r\n\r\nآيا آنها رحمت پروردگارت را تقسيم مىكنند ؟ ( آيا كار خلقت به آنها واگذار شده كه هر چه را به هر كه بخواهند بدهند و از هر كه نخواهند بازگيرند ؟ ) ما مايه‌هاى معيشت و وسائل زندگى ( امكانات و استعدادها ) را ميان آنها در زندگى دنيا تقسيم كرديم و برخى را برخى ديگر از نظر امكانات و استعدادها به درجاتى برترى داديم تا به اين وسيله ، و به صورت متقابل ، برخى برخى ديگر را مسخّر خود قرار دهند ( و در نتيجه همه به طور طبيعى مسخّر همه واقع شوند ) ، و همانا رحمت پروردگارت ( موهبت نبوّت ) از آنچه اينها گرد مىآورند بهتر است .\r\nما در مباحث توحيد ( بخش « جهان‌بينى توحيدى » ) دربارهء مفاد اين آيهء كريمه بحث كرده‌ايم و تكرار نمىكنيم . به طور خلاصه مىگوييم مفاد آيهء كريمه اين است كه انسانها از نظر امكانات و استعدادها يكسان و همانند آفريده نشده‌اند ، كه اگر چنين آفريده شده بودند هر كس همان را داشت كه ديگرى دارد و همان را فاقد بود كه ديگرى فاقد است و طبعا نياز متقابلى و پيوندى و خدمت متبادلى در كار نبود . خداوند انسانها را از نظر استعدادها و امكانات جسمى و روحى و عقلى و عاطفى ، مختلف و متفاوت آفريده است ، بعضى را در بعضى از مواهب بر بعضى ديگر به درجاتى برترى داده است و احيانا آن بعض ديگر را بر اين بعض ، در بعضى ديگر از مواهب برترى داده است و به اين وسيله همه را بالطّبع نيازمند به هم و مايل به پيوستن به هم قرار داده و به اين وسيله زمينهء زندگى به هم پيوستهء اجتماعى را فراهم نموده است . اين آيهء كريمه نيز دلالت دارد بر اينكه زندگى اجتماعى انسان امرى طبيعى است نه صرفا قرار دادى و انتخابى و نه اضطرارى و تحميلى .\r\n\r\nآيا جامعه وجود اصيل و عينى دارد ؟\r\nجامعه تركيبى از افراد است ، اگر افراد نباشند جامعه وجود ندارد . اكنون ببينيم اين تركيب چگونه تركيبى است و رابطهء فرد با جامعه چه رابطه‌اى است ؟ در اينجا چند گونه نظريّه مىتوان ابراز كرد :\r\nالف . تركيب جامعه از افراد تركيب اعتبارى است ، يعنى واقعا تركيبى صورت نگرفته است ، تركيب واقعى آنگاه صورت مىگيرد كه يك سلسله امور در يكديگر تأثير\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nنمايند و از يكديگر متأثّر گردند و در اثر آن تأثير و تأثّرها و فعل و انفعالها و پيدايش زمينه ، يك پديدهء جديد با خواصّ مخصوص خود پديد آيد آن گونه كه در تركيبهاى شيميايى مىبينيم ، مثلا از تأثير و تأثّر و فعل و انفعال دو گاز به نام اكسيژن و هيدروژن در يكديگر و از يكديگر ، پديدهء جديدى با ماهيّت جديد و خواص و آثار ويژه‌اى به نام « آب » پديد مىآيد . لازمهء تركيب حقيقى اين است كه اجزاء تشكيل دهنده پس از تركيب و ادغام در يكديگر ، ماهيّت خواص و آثار خود را از دست مىدهند و در وجود « مركّب » حل مىشوند .\r\nانسانها در زندگى اجتماعى هرگز به اين گونه در يكديگر ادغام نمىشوند و در جامعه به عنوان « انسان الكلّ » حل نمىگردند . پس جامعه وجود اصيل و عينى و حقيقى ندارد ، وجود اعتبارى و انتزاعى دارد ، آنچه وجود اصيل و عينى و حقيقى دارد فرد است و بس . پس در عين اينكه زندگى انسانى در جامعه شكل و ماهيّت اجتماعى دارد ، افراد اجتماع به صورت يك مركّب حقيقى به نام « جامعه » در نمىآيند .\r\nب . جامعه ، مركّب حقيقى همانند مركّبات طبيعى نيست امّا مركّب صناعى هست ، و مركّب صناعى خود نوعى مركّب حقيقى است هر چند مركّب طبيعى نيست .\r\nمركّب صناعى مانند يك ماشين كه يك دستگاه مرتبط الاجزاء است . در مركّب طبيعى اجزاء ، هم هويّت خود را از دست مىدهند و در « كلّ » حل مىگردند و هم بالتّبع و بالجبر استقلال اثر خود را ، امّا در مركّب صناعى اجزاء ، هويّت خود را از دست نمىدهند ولى استقلال اثر خود را از دست مىدهند ، اجزاء به گونه‌اى خاص با يكديگر مربوط مىشوند و آثارشان نيز با يكديگر پيوستگى پيدا مىكنند و در نتيجه آثارى بروز مىكند كه عين مجموع اثر اجزاء در حال استقلال نيست . مثلا يك اتومبيل اشياء و يا اشخاص را با سرعت معيّن از محلّى به محلّ ديگر منتقل مىكند در حالى كه اين اثر نه به جزئى خاص تعلّق دارد و نه مجموعهء آثار اجزاء در حال استقلال و عدم ارتباط است . در تركيب ماشين همكارى و ارتباط و پيوستگى جبرى ميان اجزاء هست ولى محو هويّت اجزاء در هويّت كلّ در كار نيست بلكه كلّ ، وجودى مستقل از اجزاء ندارد ، كلّ عبارت است از مجموع اجزاء بعلاوهء ارتباط مخصوص ميان آنها .\r\nجامعه نيز چنين است . جامعه از نهادها و تأسيسات اصلى و فرعى تشكيل شده است . اين نهادها و افرادى كه اين نهادها به آنها وابسته است همه به يكديگر وابسته و\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nپيوسته‌اند . تغيير در هر نهادى - اعمّ از نهاد فرهنگى ، مذهبى ، اقتصادى ، سياسى ، قضائى ، تربيتى - موجب تغييراتى در نهادهاى ديگر است و زندگى اجتماعى به عنوان يك اثر قائم به كلّ ماشين اجتماع پديد مىآيد بدون آنكه افراد در كلّ جامعه و يا نهادها در شكل كلّى جامعه هويّت خود را از دست بدهند .\r\nج . جامعه مركّب حقيقى است از نوع مركّبات طبيعى ولى تركيب روحها و انديشه‌ها و عاطفه‌ها و خواستها و اراده‌ها و بالأخره تركيب فرهنگى نه تركيب تن‌ها و اندامها . همچنانكه عناصر مادّى در اثر تأثير و تأثّر با يكديگر زمينهء پيدايش يك پديدهء جديد را فراهم مىنمايند و به اصطلاح فلاسفه اجزاء مادّه پس از فعل و انفعال و كسر و انكسار در يكديگر و از يكديگر استعداد صورت جديدى مىيابند و به اين ترتيب مركّب جديد حادث مىشود و اجزاء ، با هويّت تازه به هستى خود ادامه مىدهند ، افراد انسان كه هر كدام با سرمايه‌اى فطرى و سرمايه‌اى اكتسابى از طبيعت وارد زندگى اجتماعى مىشوند روحا در يكديگر ادغام مىشوند و هويّت روحى جديدى كه از آن به « روح جمعى » تعبير مىشود مىيابند . اين تركيب ، خود يك نوع تركيب طبيعى مخصوص به خود است كه براى آن شبيه و نظيرى نمىتوان يافت . اين تركيب از آن جهت كه اجزاء در يكديگر تأثير و تأثّر عينى دارند و موجب تغيير عينى يكديگر مىگردند و اجزاء ، هويّت جديدى مىيابند ، تركيب طبيعى و عينى است ، امّا از آن جهت كه « كلّ » و « مركّب » به عنوان يك « واحد واقعى » وجود ندارد ، با ساير مركّبات طبيعى فرق دارد ، يعنى در ساير مركّبات طبيعى تركيب ، تركيب حقيقى است ، زيرا اجزاء در يكديگر تأثير و تأثّر واقعى دارند و هويّت افراد هويّتى ديگر مىگردد و مركّب هم يك « واحد » واقعى است ، يعنى صرفا هويّتى يگانه وجود دارد ، كثرت اجزاء تبديل به وحدت كلّ شده است .\r\nامّا در تركيب جامعه و فرد تركيب ، تركيب واقعى است ، زيرا تأثير و تأثّر و فعل و انفعال واقعى رخ مىدهد و اجزاء مركّب كه همان افراد اجتماع‌اند هويّت و صورت جديد مىيابند ، امّا به هيچ وجه كثرت تبديل به وحدت نمىشود و « انسان الكلّ » به عنوان يك واحد واقعى كه كثرتها در او حل شده باشد وجود ندارد ، انسان الكلّ همان مجموع افراد است و وجود اعتبارى و انتزاعى دارد .\r\nد . جامعه مركّب حقيقى است بالاتر از مركّبات طبيعى . در مركّبات طبيعى ، اجزاء\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nقبل از تركيب از خود هويّتى و آثارى دارند ، در اثر تأثير و تأثّر در يكديگر و از يكديگر زمينهء يك پديدهء جديد پيدا مىشود . امّا افراد انسان در مرحلهء قبل از وجود اجتماعى هيچ هويّت انسانى ندارند ، ظرف خالى مىباشند كه فقط استعداد پذيرش روح جمعى را دارند . انسانها قطع نظر از وجود اجتماعى ، حيوان محض مىباشند كه تنها استعداد انسانيّت دارند و انسانيّت انسان - يعنى احساس « من » انسانى ، تفكّر و انديشهء انسانى ، عواطف انسانى و بالأخره آنچه از احساسها ، تمايلات ، گرايشها ، انديشه‌ها ، عواطف كه به انسانيّت مربوط مىشود - در پرتو روح جمعى پيدا مىشود و اين روح جمعى است كه اين ظرف خالى را پر مىكند و اين شخص را به صورت شخصيّت در مىآورد . روح جمعى همواره با انسان بوده و با آثار و تجلّيات خود از اخلاق ، مذهب ، علم ، فلسفه ، هنر هميشه خواهد بود . تأثير و تأثّرها و فعل و انفعالهاى روحى و فرهنگى افراد در يكديگر به واسطهء روح جمعى و در پرتو روح جمعى پيدا مىشود نه مقدّم بر آن و در مرحلهء پيش از آن ، و در حقيقت ، جامعه‌شناسى انسان مقدّم بر روان‌شناسى اوست . بر خلاف نظريّهء قبل كه براى انسان در مرحلهء قبل از وجود اجتماعى ، روان‌شناسى قائل است و جامعه‌شناسى او را در مرحله و مرتبهء بعد از روان‌شناسى او مىداند ، مطابق اين نظريّه اگر انسان وجود اجتماعى نمىداشت و اگر جامعه‌شناسى نمىداشت ، روان انسانى فردى و روان‌شناسى فردى نداشت .\r\nنظريّهء اوّل يك نظريّهء اصالة الفردى محض است ، زيرا مطابق اين نظريّهء جامعه نه وجود حقيقى دارد و نه قانون و سنّت و نه سرنوشت و نه شناخت ، تنها افرادند كه وجود عينى دارند و موضوع شناخت قرار مىگيرند ، سرنوشت هر فرد مستقلّ از سرنوشت افراد ديگر است .\r\nنظريّهء دوّم نيز اصالة الفردى است ، براى جامعه به عنوان يك كلّ و براى تركيب افراد به عنوان يك تركيب واقعى ، اصالت و عينيّت قائل نيست ولى اين نظريّه رابطهء افراد را نوعى رابطهء اصيل و عينى شبيه رابطهء فيزيكى مىداند . مطابق اين نظريّه جامعه در عين اينكه وجود مستقل از افراد ندارد و تنها افرادند كه وجود عينى و حقيقى دارند ، ولى نظر به اينكه افراد و اجزاء جامعه مانند اجزاء يك كارخانه و يك ماشين وابسته به يكديگرند و در يك رابطهء علّىّ و معلولى مكانيكى آثار و حركاتشان به يكديگر گره خورده است ، افراد سرنوشت مشترك دارند و جامعه ، يعنى اين مجموعهء مرتبط الاجزاء ، از نظر رابطهء خاص علّى و معلولى مكانيكى كه ميان اجزائش برقرار\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاست شناختى مستقل از شناخت هر يك از اجزاء دارد .\r\nامّا نظريّهء سوّم ، هم فرد را اصيل مىداند و هم جامعه را . از آن نظر كه وجود اجزاء جامعه ( افراد ) را در وجود جامعه حل شده نمىداند و براى جامعه وجودى يگانه مانند مركّبات شيميايى قائل نيست ، اصالة الفردى است ، امّا از آن جهت كه نوع تركيب افراد را از نظر مسائل روحى و فكرى و عاطفى از نوع تركيب شيميايى مىداند كه افراد در جامعه هويّت جديد مىيابند كه همان هويّت جامعه است هر چند جامعه هويّت يگانه ندارد ، اصالة الاجتماعى است . بنابراين نظريّه در اثر تأثير و تأثّر اجزاء ، واقعيّت جديد و زنده‌اى پديد آمده است ، روح جديد و شعور و وجدان و اراده و خواست جديد پديد آمده است علاوه بر شعور و وجدان و اراده و انديشهء فردى افراد ، و بر شعور و وجدان افراد غلبه دارد .\r\nو امّا نظريّهء چهارم اصالة الاجتماعى محض است . مطابق اين نظريّه هر چه هست روح جمعى و وجدان جمعى و شعور جمعى و اراده و خواست جمعى و « من » جمعى است ، شعور و وجدان فردى مظهرى از شعور و وجدان جمعى است و بس .\r\nآيات كريمهء قرآن ، نظريّهء سوّم را تأييد مىكند . همچنانكه قبلا گفتيم قرآن در شكل يك كتاب علمى يا فلسفى بشرى مسائل را طرح نمىكند ، به شكل ديگرى طرح مىكند . قرآن مسائل مربوط به جامعه و فرد را به گونه‌اى برداشت مىكند كه نظريّهء سوّم تأييد مىشود . قرآن براى « امّت » ها ( جامعه‌ها ) سرنوشت مشترك ، نامهء عمل مشترك ، فهم و شعور ، عمل ، طاعت و عصيان قائل است ( 1 ) . بديهى است كه « امّت » اگر وجود عينى نداشته باشد ، سرنوشت و فهم و شعور و طاعت و عصيان معنى ندارد . اينها دليل است كه قرآن به نوعى حيات قائل است كه حيات جمعى و اجتماعى است .\r\nحيات جمعى صرفا يك تشبيه و تمثيل نيست ، يك حقيقت است ، همچنانكه مرگ جمعى نيز يك حقيقت است .\r\nدر سورهء اعراف آيهء 34 مىفرمايد :\r\n وَ لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ  .\r\nهر امّتى ( هر جامعه‌اى ) مدّت و پايانى دارد ، مرگى دارد ، پس آنگاه كه پايان كارشان فرا رسد ، ساعتى عقب‌تر يا جلوتر نمىافتند .\r\n\r\n\r\n\r\n\r\n","description":"","footnote":"\r\n( 1 ) . رجوع شود به الميزان : ج 4 / ص 102 .\r\n","page_name":" 339 ","page_number":339},
  {"content":"\r\n\r\nدر اين آيه سخن از يك حيات و زندگى است كه لحظهء پايان دارد و تخلّف‌ناپذير است ، نه پيش افتادنى است و نه پس افتادنى ، و اين حيات به « امّت » تعلّق دارد نه به افراد . بديهى است كه افراد امّت نه با يكديگر و در يك لحظه بلكه به طور متناوب و متفرّق حيات فردى خود را از دست مىدهند .\r\nدر سورهء مباركهء جاثيه آيهء 28 مىفرمايد :\r\n كُلُّ أُمَّةٍ تُدْعى إِلى كِتابِهَا  .\r\nهر امّت و جامعه‌اى به سوى « كتاب » و نوشتهء خودش براى رسيدگى خوانده مىشود .\r\nپس معلوم مىشود نه تنها افراد هر كدام كتاب و نوشته و دفترى مخصوص به خود دارند ، جامعه‌ها نيز از آن جهت كه در شمار موجودات زنده و شاعر و مكلّف و قابل تخاطب هستند و اراده و اختيار دارند ، نامهء عمل دارند و به سوى نامهء عمل خود خوانده مىشوند .\r\nدر سورهء انعام آيهء 108 مىفرمايد :\r\n زَيَّنَّا لِكُلِّ أُمَّةٍ عَمَلَهُمْ  .\r\nعمل هر امّتى را براى خود آنها زيبا قرار داديم .\r\nاين آيه دلالت مىكند كه يك امّت شعور واحد ، معيارهاى خاص ، طرز تفكّر خاص پيدا مىكند و فهم و شعور و ادراك هر امّتى مخصوص خود آن است ، هر امّتى با معيارهاى خاصّى قضاوت مىكند ( لا اقل در مسائل مربوط به ادراكات عملى ) ، هر امّتى ذوق و ذائقهء ادراكى خاص دارد ، بسا كارها كه در ديدهء امّتى زيبا و در ديدهء امّتى ديگر نازيباست ، جوّ اجتماعى امّت است كه ذائقهء ادراكى افراد خود را اينچنين مىسازد .\r\nدر سورهء غافر آيهء 5 مىفرمايد :\r\n وَ هَمَّتْ كُلُّ أُمَّةٍ بِرَسُولِهِمْ لِيَأْخُذُوهُ وَ جادَلُوا بِالْباطِلِ لِيُدْحِضُوا بِهِ الْحَقَّ فَأَخَذْتُهُمْ فَكَيْفَ كانَ عِقابِ  .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nو هر امّتى آهنگ پيامبر خويش كردند كه او را بگيرند و به باطل با او جدل كردند تا حق را به اين وسيله بشكنند ، و چون چنين كردند من آنها را گرفتم ، پس چگونه بود عقاب من ؟\r\nدر اين آيه سخن از يك تصميم و ارادهء ناشايستهء اجتماعى است . سخن از تصميمى اجتماعى براى معارضهء بيهوده با حقّ است و سخن در اين است كه كيفر چنين آهنگ و تصميم اجتماعى ، عذاب عمومى و اجتماعى است .\r\nدر قرآن كريم احيانا مواردى ديده مىشود كه كار يك فرد از افراد يك اجتماع به همهء آن اجتماع نسبت داده مىشود و يا كار يك نسل به نسلهاى بعدى نسبت داده مىشود ( 1 ) و اين در مواردى است كه مردمى داراى يك تفكّر اجتماعى و يك ارادهء اجتماعى و به اصطلاح داراى يك روح جمعى مىباشند . مثلا در داستان قوم ثمود عمل پى كردن شتر صالح را كه ناشى از يك فرد بود به همهء آن قوم نسبت مىدهد :\r\n فَعَقَرُوها  ( آن قوم آن شتر را پى كردند ) همهء قوم را به عنوان مرتكب جرم مىشمارد همچنانكه همهء آنها را مستحقّ مجازات براى آن عمل مىداند و مىگويد :  فَدَمْدَمَ عَلَيْهِمْ رَبُّهُمْ  ( 2 ) .\r\nعلى ( عليه السّلام ) در يكى از خطب نهج البلاغه در توضيح اين مطلب مىفرمايد :\r\nأيّها النّاس إنّما يجمع النّاس الرّضا و السّخط .\r\nاى مردم ! همانا آن چيزى كه عموم را در خود گرد مىآورد و وحدت مىبخشد و سرنوشت مشترك به آنها مىدهد خشنودى و خشم است .\r\n( هرگاه مردمى به صورت جمعى به كارى كه واقع مىشود - و لو به وسيلهء فرد واحد - خشنود يا ناخشنود باشند همه يك حكم و يك سرنوشت پيدا مىكنند . )\r\nوَ إنَّما عَقَرَ ناقَةَ ثَمودَ رَجُلٌ واحِدٌ فَعَمَّهُمُ اللَّهُ بِالْعَذابِ لَمّا عَمُّوهُ بِالرِّضا ، فَقالَ سُبْحانَهُ\r\n\r\n\r\n\r\n\r\n","description":"","footnote":"\r\n( 1 ) . مانند آيهء 79 از سورهء بقره :  فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ لِيَشْتَرُوا بِهِ ثَمَناً قَلِيلًا فَوَيْلٌ لَهُمْ مِمَّا كَتَبَتْ أَيْدِيهِمْ وَ وَيْلٌ لَهُمْ مِمَّا يَكْسِبُونَ  و همچنين آيهء 112 از سورهء آل عمران :  ضُرِبَتْ عَلَيْهِمُ الذِّلَّةُ أَيْنَ ما ثُقِفُوا إِلَّا بِحَبْلٍ مِنَ اللَّهِ وَ حَبْلٍ مِنَ النَّاسِ وَ باؤُ بِغَضَبٍ مِنَ اللَّهِ وَ ضُرِبَتْ عَلَيْهِمُ الْمَسْكَنَةُ ذلِكَ بِأَنَّهُمْ كانُوا يَكْفُرُونَ بِآياتِ اللَّهِ وَ يَقْتُلُونَ الْأَنْبِياءَ بِغَيْرِ حَقٍّ ذلِكَ بِما عَصَوْا وَ كانُوا يَعْتَدُونَ  .\r\n( 2 ) . شمس / 14 .\r\n","page_name":" 341 ","page_number":341},
  {"content":"\r\n\r\n فَعَقَرُوها فَأَصْبَحُوا نادِمِينَ  ( 1 ) .\r\nخداوند عذاب خويش را به صورت جمعى بر عموم مردم ثمود فرود آورد ، زيرا كه عموم مردم ثمود به تصميمى كه يك فرد گرفت خشنود بودند و آن تصميم كه به مرحلهء عمل درآمد در حقيقت تصميم عموم بود . خداوند در سخن خودش كار پى كردن را در عين اينكه وسيلهء يك فرد صورت گرفته بود به جمع نسبت داد و گفت آن قوم پى كردند و نگفت فردى از آن قوم پى كرد .\r\nاينجا نكته‌اى است كه خوب است يادآورى شود و آن اينكه خشنودى به گناهى ، مادام كه صرفا خشنودى باشد و عملا شركت در آن گناه تلقّى نشود ، گناه شمرده نمىشود ، مثلا فردى گناه مىكند و ديگرى پيش از گناه و يا بعد از آن از آن آگاه مىشود و از آن خشنود مىگردد . حتّى خشنودى اگر به مرحلهء تصميم برسد و به مرحلهء عمل نرسد بازهم گناه تلقّى نمىشود ، مثل اينكه خود فرد تصميم به يك گناه مىگيرد ولى عملا به انجام نمىرسد . خشنودى آنگاه گناه تلقّى مىشود كه نوعى شركت در تصميم گناه يك فرد و به نوعى مؤثّر در تصميم او و عمل او تلقّى شود . گناهان اجتماعى از اين قبيل است . جوّ اجتماعى و روح جمعى به وقوع گناهى خشنود مىگردد و آهنگ آن گناه را مىنمايد و يك فرد از افراد اجتماع كه خشنودىاش جزئى از خشنودى جمع و تصميمش جزئى از تصميم جمع است مرتكب آن گناه مىشود ، و در اينجاست كه گناه فرد گناه جمع است . سخن نهج البلاغه كه ضمنا اشاره به مفاد آيهء قرآن است ، ناظر به چنين حقيقتى است نه به خشنودى و خشم محض كه به هيچ وجه شركت در تصميم و عمل شخص مباشر گناه محسوب نشود .\r\nدر قرآن احيانا كار يك نسل را به نسلهاى بعدى نسبت مىدهد ، آنچنان كه اعمال گذشتهء قوم بنى اسرائيل را به مردم زمان پيغمبر نسبت مىدهد و مىگويد اينها به موجب اينكه پيامبران را به ناحق مىكشند استحقاق ذلّت و مسكنت دارند . اين از آن جهت است كه اينها از نظر قرآن ادامه و امتداد همانها بلكه از نظر روح جمعى عين آنها هستند كه هنوز هم ادامه دارند . اينكه مىگويند « بشريّت از مردگان بيشتر تشكيل شده تا از زندگان » ( 2 ) يعنى در بشريّت هر زمانى مردگان و گذشتگان در تشكيل\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 199 ، و آيه در سورهء شعراء ، آيهء 157 .\r\n( 2 ) . اگوست كنت فرانسوى ، طبق نقل ريمون آرون در كتاب مراحل اساسى انديشه در جامعه‌شناسى ، ص 117 .\r\n","page_name":" 342 ","page_number":342},
  {"content":"\r\n\r\nعناصر آن بيشتر سهيم‌اند تا زندگان ، يا مىگويند : « مردگان بيش از پيش بر زندگان حكومت مىكنند » ( 1 ) ناظر به همين معنى است .\r\nدر تفسير الميزان پس از بحثى دربارهء اينكه اگر جامعه‌اى داراى روح واحد و تفكّر اجتماعى واحد شد حكم يك فرد انسان را پيدا مىكند و افرادش همانند قوا و اعضاى انسان مىگردند كه ذاتا و فعلا در شخصيّت انسان مستهلك مىباشند و لذّت و دردشان عين لذّت و درد انسان است و سعادت و شقاوتشان عين سعادت و شقاوت انسان است ، اين طور به بحث خود ادامه مىدهد :\r\n« قرآن در داورىاش دربارهء امّتها و جامعه‌هايى كه به علل تعصّبات مذهبى يا ملّى تفكّر جمعى يگانه‌اى داشته‌اند اينچنين داورى نموده است كه طبقات و نسلهاى بعدى را به اعمال نسلهاى قبلى مورد مؤاخذه قرار مىدهد و حاضران را به اعمال غايبان و گذشتگان مورد عتاب و ملامت قرار مىدهد ، و در موردى كه مردمى تفكّر جمعى و روحيّهء جمعى داشته باشند داورى حق جز اين نمىتواند باشد . » ( 2 )\r\n\r\nجامعه و سنّت\r\nجامعه اگر وجود حقيقى داشته باشد قهرا قوانين و سنن مخصوص به خود دارد .\r\nاگر دربارهء ماهيّت جامعه كه هم اكنون بحث كرديم نظريّهء اوّل را بپذيريم و منكر وجود عينى جامعه شويم ، قهرا جامعه را فاقد سنّت و قانون دانسته‌ايم ، و اگر نظريّهء دوّم را بپذيريم و تركيب جامعه را از نوع تركيب صناعى و ماشينى بدانيم ، جامعه قانون و سنّت دارد ولى همهء قوانين و سنّتش در رابطهء علّىّ و معلولى مكانيكى اجزاء و تأثير مكانيكى بخشهاى جامعه در يكديگر خلاصه مىشود بدون اينكه در جامعه نشانه‌اى از نوع حيات و زندگى و آثار مخصوص ديده شود ، و اگر نظريّهء سوّم را بپذيريم ، اوّلا جامعه به حكم اينكه خود از نوعى حيات مستقل از حيات فردى برخوردار است - - هر چند اين حيات جمعى وجود جدايى ندارد و در افراد پراكنده شده و حلول كرده است - قوانين و سننى مستقل از افراد اجزاء خود دارد كه بايد شناخته شود ، و ثانيا اجزاء جامعه كه همان افراد انسان‌اند - بر خلاف نظريّهء ماشينى - استقلال هويّت خود\r\n\r\n\r\n\r\n\r\n","description":"","footnote":"\r\n( 1 ) . همان مأخذ .\r\n( 2 ) . الميزان : ج 4 / ص 112 .\r\n","page_name":" 343 ","page_number":343},
  {"content":"\r\n\r\nرا و لو به طور نسبى از دست داده ، حالت ارگانيزه پيدا مىكنند ، ولى در عين حال ، استقلال نسبى افراد محفوظ است ، زيرا حيات فردى و فطريّات فردى و مكتسبات فرد از طبيعت بكلّى در حيات جمعى حلّ نمىگردد ، و در حقيقت ، مطابق اين نظريّه انسان با دو حيات و دو روح و دو « من » زندگى مىكند : حيات و روح و « من » فطرى انسانى كه مولود حركات جوهرى طبيعت است ، و ديگر حيات و روح و « من » جمعى كه مولود زندگى اجتماعى است و در « من » فردى حلول كرده است ، و علىهذا بر انسان ، هم قوانين روان‌شناسى حاكم است و هم سنن جامعه‌شناسى ، و مطابق نظريّهء چهارم تنها يك نوع سنّت و قانون بر انسان بما هو انسان حاكم است و آن سنن اجتماعى است و بس .\r\nدر ميان علماى اسلامى شايد اوّلين فرد كه به صراحت از سنن و قوانين حاكم بر جامعه ، مستقل از سنن و قوانين افراد ، ياد كرده است و در نتيجه براى جامعه « شخصيّت » و « طبيعت » و « واقعيّت » قائل شده است « عبد الرّحمن بن خلدون تونسى » است كه در مقدّمهء معروفش بر تاريخ ، به تفصيل بحث كرده است ، و در ميان علما و حكماى جديد ، اوّلين فرد كه در پى كشف سنن حاكم بر جماعات برآمده « منتسكيو » فرانسوى دانشمند قرن هجدهم ميلادى است . « ريمون آرون » دربارهء منتسكيو مىگويد :\r\n« هدف او معقول گردانيدن تاريخ است . او مىخواهد معناى دادهء تاريخى را درك كند . آرى ، دادهء تاريخى به صورت گوناگون تقريبا بىانتهايى از رسوم ، عادات ، افكار ، قوانين و نهادهاى اجتماعى به وى عرضه مىگردد . همين گوناگونى ظاهرا نامربوط است كه نقطهء آغاز تحقيق را تشكيل مىدهد . در پايان تحقيق بايد نظمى انديشيده جانشين اين گوناگونى نامربوط گردد . منتسكيو درست مانند « ماكس و بر » مىخواهد از داده‌هاى نامربوط بگذرد تا به نظم معقول برسد . آرى ، اين مشى ، همانا مشى خاصّ جامعه‌شناس است . » ( 1 )\r\nخلاصهء اين بيان اين است كه در وراى گوناگونى شكلهاى پديده‌هاى اجتماعى كه آنها را با يكديگر بيگانه نشان مىدهد ، جامعه‌شناس وحدتى كشف مىكند كه همهء گوناگونيها مظهر آن وحدت شناخته مىشوند .\r\n\r\n\r\n\r\n\r\n","description":"","footnote":"\r\n( 1 ) . مراحل اساسى انديشه در جامعه‌شناسى ، ص 26 .\r\n","page_name":" 344 ","page_number":344},
  {"content":"\r\n\r\nو همچنين دربارهء اينكه آثار و پديده‌هاى مشابه اجتماعى از يك سلسله علل مشابه سرچشمه مىگيرند ، از كتاب ملاحظات دربارهء علل عظمت و انحطاط روميان چنين نقل مىكند :\r\n« تصادف بر جهان حكمفرما نيست . اين نكته را مىتوان از روميان پرسيد ، زيرا آنان تا زمانى كه برنامه‌اى در فرمانروايى داشتند با كاميابيهاى پياپى قرين بودند و چون برنامه‌اى ديگر در پيش گرفتند با ادبارهاى پياپى روبرو شدند . در هر نظام سلطنتى علّتهايى ، خواه اخلاقى و خواه جسمانى ، در كار است كه نظام مذكور را به اعتلا مىرساند ، برقرار مىدارد يا به سوى پرتگاه نابودى سوق مىدهد . همهء پيشامدها تابع اين علل‌اند و اگر تصادف يك نبرد ، يعنى علّتى خاص ، دولتى را واژگون كرده باشد يقينا علّتى كلّى در كار بوده كه موجب گرديده است تا دولت مذكور به دنبال يك نبرد از پا درآيد . سخن كوتاه ، روند اصلى است كه موجب همهء پيشامدهاى جزئى مىشود . » ( 1 )\r\nقرآن كريم تصريح مىكند كه امّتها و جامعه‌ها از آن جهت كه امّت و جامعه‌اند ( نه صرفا افراد جامعه‌ها ) ، سنّتها و قانونها و اعتلاها و انحطاطها بر طبق آن سنّتها و قانونها دارند . سرنوشت مشترك داشتن به معنى سنّت داشتن جامعه است . دربارهء قوم بنى اسرائيل مىفرمايد :\r\n     وَ قَضَيْنا إِلى بَنِي إِسْرائِيلَ فِي الْكِتابِ لَتُفْسِدُنَّ فِي الْأَرْضِ مَرَّتَيْنِ وَ لَتَعْلُنَّ عُلُوًّا كَبِيراً . فَإِذا جاءَ وَعْدُ أُولاهُما بَعَثْنا عَلَيْكُمْ عِباداً لَنا أُولِي بَأْسٍ شَدِيدٍ فَجاسُوا خِلالَ الدِّيارِ وَ كانَ وَعْداً مَفْعُولًا . ثُمَّ رَدَدْنا لَكُمُ الْكَرَّةَ عَلَيْهِمْ وَ أَمْدَدْناكُمْ بِأَمْوالٍ وَ بَنِينَ وَ جَعَلْناكُمْ أَكْثَرَ نَفِيراً . إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها ، فَإِذا جاءَ وَعْدُ الْآخِرَةِ لِيَسُوؤُا وُجُوهَكُمْ وَ لِيَدْخُلُوا الْمَسْجِدَ كَما دَخَلُوهُ أَوَّلَ مَرَّةٍ وَ لِيُتَبِّرُوا ما عَلَوْا تَتْبِيراً . عَسى رَبُّكُمْ أَنْ يَرْحَمَكُمْ وَ إِنْ عُدْتُمْ عُدْنا وَ جَعَلْنا جَهَنَّمَ لِلْكافِرِينَ حَصِيراً      ( 2 ) .\r\nدر آن كتاب ( يكى از كتب آسمانى ) به بنى اسرائيل حكم كرديم كه شما دو نوبت در زمين فساد و سركشى بزرگ خواهيد كرد . هنگامى كه وقت انتقام شما از سركشى\r\n\r\n\r\n\r\n\r\n","description":"","footnote":"\r\n( 1 ) . مراحل اساسى انديشه در جامعه‌شناسى ، ص 27 .\r\n( 2 ) . اسراء / 4 - 8 .\r\n","page_name":" 345 ","page_number":345},
  {"content":"\r\n\r\nاوّلى برسد بندگانى نيرومند و جنگاور عليه شما برمىانگيزيم تا آنجا كه در درون خانه‌هاى شما نفوذ كنند و اين وعده حتما عملى خواهد شد . آنگاه شما را ( در اثر پشيمانى از بدكارى و بازگشت به راه راست ) بر آنها تسلّط بخشيم و با ثروتها و نفرات مدد كنيم و شما را از نظر عدّه بر آنها فزونى دهيم . ( به طور كلّى ) اگر نيكى كنيد به خود نيكى كرده‌ايد و اگر بدى كنيد به خود كرده‌ايد ( يعنى سنّت و قانون ما ثابت و لايتغيّر است كه در شرايطى به مردمى قوّت و قدرت و عزّت و استقلال مىدهيم و در شرايطى آنها را زبون و ذليل ديگران مىسازيم ) . و آنگاه كه نوبت انتقام ديگر از شما ( در اثر بازگشت ديگر شما به فساد و تباهى ) برسد ( بندگان ديگرى قوى و جنگاور بر شما مسلّط مىكنيم ) تا چهره‌هاى شما را دژم نمايند و مانند نوبت اوّل داخل مسجد گردند و تا بر هر چه تسلّط يابند به سختى نابود سازند . اميد است بازهم خداوند ( اگر به راه راست بازگرديد ) رحمت خود را شامل حال شما گرداند ، و اگر شما بار ديگر به فساد بازگرديد ما به عقوبت و تسلّط دشمن بر شما بازمىگرديم .\r\nجملهء اخير :  وَ إِنْ عُدْتُمْ عُدْنا  ( هر چه به تباهى بازگرديد ما به زبون ساختن شما به دست دشمن بازمىگرديم ) با توجّه به اينكه مخاطب ، قوم و امّت است نه فرد ، كلّيت و سنّت بودن قوانين حاكم بر جامعه‌ها را مىرساند .\r\n\r\nجبر يا اختيار ؟\r\nاز جمله مسائل اساسى كه ميان دانشمندان بالخصوص در قرن اخير مطرح است مسألهء جبر و يا اختيار فرد در مقابل جامعه ، به عبارت ديگر ، جبر و اختيار روح فردى در مقابل روح جمعى است . اگر نظريّهء اوّل را در مسألهء تركيب جامعه بپذيريم و تركيب جامعه را تركيب اعتبارى محض بدانيم و اصالت فردى كامل بينديشيم ، جاى توهّم هيچ گونه جبر اجتماعى نيست ، زيرا جز فرد و قدرت و نيروى فردى قدرت و نيروى ديگرى به نام قدرت جمعى وجود ندارد كه بر فرد حكم براند و توهّم جبر اجتماعى پيش آيد ، اگر جبرى وجود پيدا كند ، جبر فرد وسيلهء فرد يا افراد است نه جبر فرد وسيلهء جامعه به مفهومى كه طرفداران جبر اجتماعى قائل‌اند ، همچنانكه اگر نظريّهء چهارم را بپذيريم و فرد را از نظر شخصيّت انسانى به منزلهء مادّهء خام و مانند يك\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nظرف خالى بدانيم و تمام شخصيّت انسانى فرد - عقل فردى و ارادهء فردى - را كه مبناى اختيار اوست پرتوى از تجلّى عقل جمعى و ارادهء جمعى بدانيم و معتقد گرديم كه روح جمعى است كه براى راه يافتن به مقاصد جمعى خود به صورت يك فريب فردى در فرد ظهور كرده است ، و بالأخره اگر اصالت جمعى محض بينديشيم ، جايى براى تصوّر آزادى و اختيار فرد در امور اجتماعى باقى نخواهد ماند .\r\n« اميل دوركهايم » جامعه‌شناس معروف فرانسوى كه تا اين حد اصالت الاجتماعى مىانديشد مىگويد : امور اجتماعى ( و در حقيقت امور انسانى ، بر خلاف امورى از قبيل خوردن و خوابيدن كه به جنبهء حيوانى و زيست‌شناسى انسان مربوط است ) محصول جامعه‌اند نه محصول فكر و ارادهء فرد ، و داراى سه خصلت مىباشند : بيرونى بودن ، جبرى بودن ، عمومى بودن . از آن جهت بيرونى شمرده مىشوند كه از بيرون وجود فرد ، يعنى از جامعه ، بر فرد تحميل مىشوند و پيش از آنكه فرد وجود داشته باشد در جامعه وجود داشته و فرد تحت تأثير جامعه آن را پذيرفته است . پذيرش فرد آداب ، رسوم اخلاقى و اجتماعى ، مذهب و امثال اينها را از اين قبيل است . و از آن جهت جبرى هستند كه خود را بر فرد تحميل مىكنند و وجدان و قضاوت و احساس و انديشه و عاطفهء فرد را به شكل و رنگ خود درمىآورند . و اجبارى بودن ، مستلزم عمومى بودن و همگانى بودن است .\r\nولى اگر نظريّهء سوّم را بپذيريم ، هم فرد را اصيل بدانيم و هم جامعه را هر چند جامعه نيرويى دارد غالب بر نيروى افراد ، مستلزم مجبور بودن افراد در مسائل انسانى و امور اجتماعى نيست . جبر دوركهايمى ناشى از آن است كه از اصالت فطرت انسانى كه ناشى از تكامل جوهرى انسان در متن طبيعت است غفلت شده است . اين فطرت به انسان نوعى حرّيت و امكان و آزادى مىدهد كه او را بر عصيان در برابر تحميلات اجتماع توانا مىسازد . اين است كه در رابطهء فرد و جامعه نوعى « امر بين الامرين » حكمفرماست .\r\nقرآن كريم در عين اينكه براى جامعه ، طبيعت و شخصيّت و عينيّت و نيرو و حيات و مرگ و اجل و وجدان و طاعت و عصيان قائل است ، صريحا فرد را از نظر امكان سرپيچى از فرمان جامعه توانا مىداند . تكيهء قرآن بر آن چيزى است كه آن را « فطرة اللّه » مىنامد و مىخواند . در سورهء نساء آيهء 97 دربارهء گروهى كه خود را « مستضعفين » و ناتوانان در جامعهء مكّه مىناميدند و استضعاف خود را عذرى براى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nترك مسئوليّتهاى فطرى خود مىشمردند ، و در واقع ، خود را در برابر جامعهء خود مجبور قلمداد مىكردند مىفرمايد به هيچ وجه عذر آنها پذيرفته نيست ، زيرا حدّ اقل ، امكان مهاجرت از آن جوّ اجتماعى و رساندن خود به جوّ اجتماعى ديگر بود .\r\nو يا در جاى ديگر مىگويد :\r\n يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ  ( 1 ) .\r\nاى اهل ايمان ! خود را باشيد ، خود را نگه داريد ، هرگز گمراهى ديگران ، ( بالاجبار ) سبب گمراهى شما نمىشود .\r\nدر آيهء معروف « ذر » كه اشاره به فطرت انسانى است ، پس از آنكه مىفرمايد خداوند پيمان توحيد را در نهاد مردم قرار داده است مىگويد : براى اينكه بعدها نگوييد همانا پدران ما مشرك بوده‌اند و ما چاره‌اى نداشتيم و مجبور بوديم كه بر سنّت پدران خود باقى باشيم . با چنين فطرت خدادادى هيچ گونه اجبارى در كار نيست .\r\nتعليمات قرآن يكسره بر اساس مسئوليّت است ، مسئوليّت خود و مسئوليّت جامعه . امر به معروف و نهى از منكر دستور طغيان فرد است عليه فساد و تبهكارى جامعه . قصص و حكايات قرآن غالبا متضمّن عنصر طغيان و عصيان فرد در برابر محيطها و جوّهاى فساد اجتماعى است . داستان نوح ، ابراهيم ، موسى ، عيسى ، رسول اكرم ، اصحاب كهف ، مؤمن آل فرعون و غيره همه متضمّن اين عنصر است .\r\nريشهء توهّم جبر افراد در برابر جامعه و محيط اجتماعى اين است كه تصوّر شده لازمهء تركيب حقيقى ، ادغام اجزاء در يكديگر و حل شدن كثرت آنها در وحدت « كلّ » و به وجود آمدن حقيقتى تازه است : يا بايد شخصيّت و آزادى و استقلال افراد را پذيرفت و حقيقى بودن تركيب و عينى بودن جامعه را نفى كرد آنچنان كه در نظريّهء اوّل و دوّم دربارهء اصالت جامعه و يا فرد آمده است ، و يا بايد حقيقى بودن تركيب و عينى بودن جامعه را پذيرفت و شخصيّت و استقلال و آزادى فرد را نفى كرد آنچنان كه نظريّهء دوركهايمى ايجاب مىكند . جمع ميان اين دو ناممكن است ، و چون همهء قرائن و دلائل جامعه‌شناسى عينيّت جامعه را تأييد مىكند ، پس نقطهء مقابل را بايد منتفى شده دانست .\r\n\r\n\r\n\r\n\r\n","description":"","footnote":"\r\n( 1 ) . مائده / 105 .\r\n","page_name":" 348 ","page_number":348},
  {"content":"\r\n\r\nحقيقت اين است كه از نظر فلسفى ، همهء تركيبهاى حقيقى را نمىتوان يكسان شمرد . در مراتب پايين طبيعت ، يعنى در جمادات و موجودات بيجان كه به اصطلاح فلاسفه تنها يك قوّهء بسيط محض در هر موجودى حاكم است و به تعبير فلاسفه « على وتيرة واحدة » عمل مىكنند ، اجزاء و قوا در يكديگر ادغام كلّى مىشوند و وجود آنها در وجود « كلّ » يكسره حل مىگردد ، آنچنان كه مثلا در تركيب آب از دو عنصر اكسيژن و هيدروژن مىبينيم ، امّا هر اندازه كه تركيب در سطح بالاتر قرار مىگيرد ، اجزاء نسبت به « كلّ » استقلال نسبى بيشترى پيدا مىكنند و نوعى كثرت در عين وحدت و وحدت در عين كثرت پديد مىآيد چنان كه در انسان مىبينيم كه در عين وحدت ، از كثرتى عجيب برخوردار است كه نه تنها قوا و نيروهاى تابعه كثرت خود را تا اندازه‌اى حفظ مىكنند بلكه نوعى تضاد و كشمكش دائم ميان قواى درونى او برقرار مىگردد . جامعه ، راقىترين موجود طبيعت است و استقلال نسبى اجزاء تركيب‌كننده‌اش بسى افزون‌تر است .\r\nپس ، از آن نظر كه افراد انسان كه اجزاء تشكيل دهندهء جامعه‌اند از عقل و اراده‌اى فطرى در وجود فردى و طبيعى خود ، مقدّم بر وجود اجتماعى ، برخوردارند و بعلاوه در تركيب مراتب بالاى طبيعت استقلال نسبى اجزاء محفوظ است ، افراد انسان يعنى روح فردى در مقابل جامعه يعنى روح جمعى مجبور و مسلوب الاختيار نيست .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nتقسيمات و قطب‌بنديهاى اجتماعى\r\nجامعه در عين اينكه از نوعى وحدت برخوردار است ، در درون خود به گروهها و طبقات و اصناف مختلف و احيانا متضاد منقسم مىگردد و يا لااقل بعضى جامعه‌ها چنين‌اند ، و ممكن است جامعه در عين وحدت ، در درون خود به قطبهاى متخالف و احيانا متضاد منقسم گردد . پس جامعه وحدتى دارد در عين كثرت ، و كثرتى دارد در عين وحدت . به اصطلاح حكماى اسلامى ، بر جامعه‌ها نوعى وحدت در كثرت و كثرت در وحدت حكمفرماست . در فصلهاى پيش سخن از وحدت جامعه بود كه چه نوع وحدتى است ، اكنون سخن از كثرت جامعه است كه چگونه كثرتى است .\r\nدر اينجا دو نظريّهء معروف وجود دارد : يكى نظريّهء مبتنى بر مادّيت تاريخى و تضاد ديالكتيكى . بنابراين نظريّه - كه بعدها درباره‌اش سخن خواهيم گفت - اين جهت تابع اصل مالكيّت است . در جامعه‌هايى كه مالكيّت خصوصى وجود ندارد مانند جامعهء اشتراكى اوّليه و يا جامعه‌هاى اشتراكى كه در آيندهء تاريخ تحقّق خواهد يافت ، اساسا جامعه يك قطبى است ، و امّا در جامعه‌هايى كه بر آنها مالكيّت خصوصى حكمفرماست لزوما دو قطبى است ، پس جامعه يا يك قطبى است و يا دو قطبى ، شقّ سوّم ندارد . در\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nجامعه‌هاى دو قطبى ، انسانها تقسيم مىشوند به انسانهاى استثمارگر و انسانهاى استثمار شده و جز دو اردو و دو گروه حاكم و محكوم گروهى وجود ندارد . ساير شئون جامعه از فلسفه و اخلاق و مذهب و هنر نيز همين رنگ را پيدا مىكند ، يعنى مثلا دو گونه فلسفه و اخلاق و مذهب و غيره بر جامعه حاكم است كه هر كدام رنگ طبقهء اقتصادى خاص را دارد و اگر فرضا يك فلسفه و يا يك مذهب يا يك اخلاق حاكم باشد ، بازهم رنگ يكى از دو طبقه را دارد كه احيانا بر طبقهء ديگر تحميل شده است ، امّا فلسفه يا هنر يا مذهب يا اخلاق فوق طبقهء اقتصادى و بىرنگ امكان وجود ندارد .\r\nنظريّهء ديگر اين است كه تك قطبى يا چند قطبى بودن جامعه وابسته به اصل مالكيّت نيست ، علل و عوامل فرهنگى و اجتماعى و نژادى و ايدئولوژيكى نيز مىتواند منشأ چندقطبى شدن جامعه گردد . مخصوصا علل فرهنگى و ايدئولوژيكى مىتواند نقش اساسى داشته باشد و جامعه را نه به دو قطب كه به چند قطب احيانا متضاد تجزيه نمايد ، همچنانكه قادر است جامعه را به صورت تك قطبى درآورد بدون آنكه الزاما اصل مالكيّت ملغى شده باشد .\r\nاكنون ببينيم برداشت قرآن دربارهء كثرت جامعه چه برداشتى است ؟ آيا كثرت و اختلاف را مىپذيرد يا نمىپذيرد ؟ و اگر مىپذيرد ديدگاه قرآن از قطبى شدن جامعه ديدگاه دو قطبى است آن هم بر اساس مالكيّت و استثمار يا به گونه‌اى ديگر است ؟ به نظر مىرسد استخراج لغات اجتماعى قرآن و تعيين نقطه نظر قرآن در مفهوم اين لغات بهترين راه و لااقل راه خوبى باشد براى به دست آوردن نظر قرآن .\r\nلغات اجتماعى قرآن دو گونه است : بعضى از لغات اجتماعى مربوط است به يك پديدهء اجتماعى ، مثل : ملّت ، شريعت ، شرعة ، منهاج ، سنّت و امثال اينها . اين لغات از محلّ بحث ما خارج است . ولى يك عدّه لغات ديگر لغاتى است كه عنوان اجتماعى براى همه يا گروههايى از انسانها به شمار مىرود . اين لغات است كه وجههء نظر قرآن را مىتواند مشخّص كند ، مانند : قوم ، امّت ، ناس ، شعوب ، قبائل ، رسول ، نبىّ ، امام ، ولىّ ، مؤمن ، كافر ، منافق ، مشرك ، مذبذب ، مهاجر ، مجاهد ، صدّيق ، شهيد ، متّقى ، صالح ، مصلح ، مفسد ، آمر به معروف ، ناهى از منكر ، عالم ، ناصح ، ظالم ، خليفه ، ربّانى ، ربّى ، كاهن ، رهبان ، احبار ، جبّار ، عالى ، مستعلى ، مستكبر ، مستضعف ، مسرف ، مترف ، طاغوت ، ملأ ، ملوك ، غنى ، فقير ، مملوك ، مالك ، حرّ ، عبد ، ربّ و . . .\r\nالبتّه لغاتى ديگر به ظاهر مشابه اينها هست مانند : مصلّى ، مخلص ، صادق ، منفق ،\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمستغفر ، تائب ، عابد ، حامد و امثال اينها ، امّا اين لغات صرفا به عنوان بيان يك سلسله « افعال » ذكر شده نه به عنوان يك سلسله گروهها . از اين‌رو در اين لغات احتمال اينكه بيانگر گروهها و تقسيمات و قطبهاى اجتماعى باشند نمىرود .\r\nلازم است آياتى كه لغات دستهء اوّل را ذكر كرده‌اند ، خصوصا در آنچه مربوط به جهت‌گيريهاى اجتماعى است ، مورد بررسى و مطالعهء دقيق قرار گيرد تا روشن گردد كه [ آيا 
  ] همهء اينها را در دو گروه مىتوان جا داد و يا در گروههاى متعدّد بايد جا داده شود ، و اگر فرضا همهء اينها در دو گروه جا داده مىشود ، مشخّص اصلى آن دو گروه چيست ؟\r\nمثلا آيا مىشود همهء آنها را در دو گروه « مؤمن » و « كافر » كه مشتمل بر جهت‌گيرى اعتقادى است و يا در دو گروه « غنى » و « فقير » كه نمايانگر وضع اقتصادى است ، جا داد ؟ و به عبارت ديگر ، بايد ديد اين تقسيمات در نهايت امر به يك تقسيم اصلى برمىگردد و ساير تقسيمات همه فرعى و شاخه‌اى است يا نه ؟ و اگر به يك تقسيم برمىگردد آن تقسيم اصلى چيست ؟\r\nبرخى مدّعى هستند كه برداشت قرآن از جامعه برداشت دو قطبى است . از نظر قرآن جامعه در مرتبهء اوّل و درجهء اوّل ، تقسيم مىشود به قطب مسلّط و حاكم و بهره‌كش ، و قطب محكوم و بهره ده و به اسارت گرفته شده . قطب حاكم همان است كه قرآن از آنها به « مستكبرين » تعبير مىكند و قطب محكوم آنان هستند كه قرآن آنان را « مستضعفين » مىخواند . ساير تقسيمات از قبيل تقسيم به مؤمن و كافر يا موحّد و مشرك يا صالح و فاسد جنبهء فرعى دارد . يعنى استكبار و بهره‌كشى است كه به كفر ، شرك ، نفاق ، و امثال اينها منجر مىشود و متقابلا استضعاف‌شدگى است كه در جهت ايمان ، هجرت ، جهاد ، صلاح ، اصلاح و امثال اينها مىكشاند . به عبارت ديگر ، ريشه و خاستگاه چيزهايى كه قرآن آنها را انحراف اعتقادى يا اخلاقى يا عملى مىخواند ، وضع خاصّى از روابط اقتصادى است يعنى استثمارگرى ، و ريشه و خاستگاه چيزهايى كه قرآن آنها را از نظر اعتقادى يا اخلاقى يا عملى تأييد و تأكيد مىكند ، استثمارشدگى است . وجدان انسان طبعا و جبرا تابع وضع زندگى مادّى اوست ، بدون تغيير در وضع زندگى مادّى امكان ندارد وضع روحى و نفسانى و اخلاقى مردمى تغيير كند ، از اين‌رو قرآن مبارزات اجتماعى را در شكل مبارزهء طبقاتى صحيح و بنيادى مىشمارد ، يعنى براى مبارزهء اجتماعى نسبت به مبارزهء اعتقادى يا اخلاقى اولويّت و اصالت قائل است . از نظر قرآن كافران ، منافقان ، مشركان ، فاسدان ، فاسقان ظالمان\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nاز ميان گروههايى برمىخيزند كه قرآن آنان را « مترف » ، « مسرف » ، « ملأ » ، « ملوك » ، « مستكبر » و امثال اينها مىخواند . امكان ندارد اين گروهها از طبقهء مقابل برخيزند ، همچنانكه پيامبران ، رسولان ، امامان ، صدّيقان ، شهيدان ، مجاهدان ، مهاجران ، مؤمنان از طبقهء مستضعف برمىخيزند و امكان ندارد از طبقهء مقابل برخيزند . پس استكبار و استضعاف است كه وجدان اجتماعى مىسازد ، استكبار و استضعاف است كه جهت‌گيرى مىدهد ، همهء شئون ديگر ، « مظاهر » و « تجلّيات » استضعافگرى و استضعاف‌شدگى است .\r\nقرآن نه تنها گروههاى نامبرده را مظاهر و جلوه‌گاه‌هاى دو قطب اصلى مستكبر و مستضعف مىشمارد ، به يك سلسله صفات و ملكات خوب از قبيل صداقت ، عفاف ، اخلاص ، عبادت ، بصيرت ، رأفت ، رحمت ، فتوّت ، خشوع ، انفاق ، ايثار ، خشيت ، فروتنى و به يك سلسله صفات بد از قبيل كذب ، خيانت ، فجور ، ريا ، هواپرستى ، كوردلى ، قساوت ، بخل ، تكبّر و غيره اشاره كرده است . دستهء اوّل را يك جا صفات استضعاف‌شدگان و دستهء دوّم را صفات استضعافگران دانسته است . پس استضعافگرى و استضعاف‌شدگى نه تنها خاستگاه گروههاى مختلف و متضاد است ، خاستگاه صفات و ملكات اخلاقى متضاد است . استضعافگرى و استضعاف‌شدگى اساس و پايه همهء جهت‌گيريها و گرايشها و انتخابها و حتّى همهء آثار و تجلّيات فرهنگى و مدنى است . اخلاق ، فلسفه ، هنر ، ادبيّات ، مذهب برخاسته از طبقهء استضعافگر ، نمايشگر جهت‌گيرى اجتماعى اوست ، همه و همه در جهت توجيه وضع موجود و عامل توقّف و ركود و انجماد است ، بر خلاف اخلاق يا فلسفه يا ادبيّات يا هنر يا مذهبى كه خاستگاهش طبقهء مستضعف است كه آگاهيبخش ، حركت‌زا و انقلابى است . قطب مستكبر به حكم استضعافگرى و تصاحب امتيازات اجتماعى ، تاريك‌انديش ، سنّت‌گرا و عافيت طلب است ، بر خلاف قطب مستضعف كه بصير ( آگاه ) ، سنّت‌شكن ، انقلابى ، پيشتاز و پرجوشش و جنبش است .\r\nخلاصه به عقيدهء اين افراد ، قرآن اين نظريّه را كه آنچه انسان را مىسازد و گروهش را مشخّص مىكند و به او جهت مىدهد و پايگاه فكرى و اخلاقى و مذهبى و ايدئولوژيكى او را تعيين مىكند ، وضع معاش است ، تأييد مىكند و مجموعا از آيات قرآن برمىآيد كه تعليمات خويش را بر اين پايه نهاده است ، از اين‌رو وابسته بودن به يك قطب خاص ، ملاك و معيار همه چيز است ، با اين معيار مىتوان ادّعاها را\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nبازشناسى كرد ، ادّعاى مؤمن ، مصلح ، رهبر و حتّى نبىّ يا امام بودن با اين محك بايد تأييد يا تكذيب شود .\r\nاين نظريّه ، در حقيقت برداشتى مادّى از انسان و جامعه است . بدون شك قرآن تكيهء خاصّى روى پايگاه اجتماعى افراد دارد ، ولى آيا اين به اين معنى است كه قرآن همهء تقسيمها و قطب‌بنديها را با اين ملاك توجيه مىكند ؟ ! از نظر ما اين نوع برداشت از جامعه با برداشت اسلام از انسان و جهان و جامعه منطبق نيست و از يك مطالعهء سطحى در مسائل قرآنى ناشى شده است ، و نظر به اينكه در همين فصل از كتاب ، آنجا كه دربارهء تاريخ بحث مىكنيم تحت عنوان « آيا طبيعت تاريخ مادّى است ؟ » به بررسى كامل اين مطلب خواهيم پرداخت ، فعلا از ادامهء بحث خوددارى مىكنيم .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nيگانگى يا چندگانگى جامعه‌ها از نظر ماهيّت\r\nطرح اين مسأله نيز - چنان كه قبلا اشاره شد - براى هر مكتب ضرورى است ، زيرا با طرح اين مسأله است كه روشن مىگردد آيا همهء جامعه‌هاى انسانى مىتوانند تابع و پيرو يك ايدئولوژى باشند ، يا به تعدّد و تنوّع جامعه‌ها بايد ايدئولوژيها متنوّع و متعدّد باشد ، هر قومى و هر ملّتى و هر تمدّن و فرهنگى بايد ايدئولوژى خاصّ خود را داشته باشد ، زيرا ايدئولوژى عبارت است از مجموع طرحها و راه‌هايى كه جامعه را به سوى كمال و سعادتش رهبرى مىكند . و از طرفى مىدانيم كه هر نوعى خواص و آثار و استعدادهاى ويژه‌اى دارد و كمال و سعادتى خاصّ خود او در انتظار اوست . هرگز كمال و سعادت اسب عين كمال و سعادت گوسفند يا انسان نيست . پس اگر جامعه‌ها - كه فرض بر اصالت و عينيّت آنهاست - همه داراى يك ذات و يك طبيعت و يك ماهيّت باشند ، امكان اينكه ايدئولوژى واحد داشته باشند هست و اختلافاتشان در حدود اختلافات فردى يك نوع است ، و هر ايدئولوژى زنده مىتواند در حدود اختلافات فردى انعطاف و قابليّت انطباق داشته باشد ، امّا اگر جامعه‌ها داراى طبيعتها و ماهيّتها و ذاتهاى مختلفى باشند ، طبعا طرحها و برنامه‌ها و ايده‌ها و كمالها و سعادتهاى\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nمتنوّعى خواهند داشت و يك ايدئولوژى نمىتواند همه را در برگيرد .\r\nشبيه اين مسأله عينا در مورد تحوّلات و تطوّرات جامعه‌ها در توالى زمانى وجود دارد . آيا جامعه‌ها در مسير تحوّلات و تطوّرات خود ، نوعيّت و ماهيّت خود را تغيير مىدهند و اصل تبدّل انواع - امّا در سطح جامعه‌ها - صورت مىگيرد ، يا تحوّلات و تطوّرات اجتماعى از قبيل تحوّلات و تطوّرات يك فرد از يك نوع است كه نوعيّتش و ماهيّتش در خلال همهء تحوّلات و تطوّرات همچنان محفوظ است ؟\r\nمسألهء اوّل به جامعه مربوط است و مسألهء دوّم به تاريخ . ما فعلا مسألهء اوّل را طرح مىكنيم و طرح مسألهء دوّم را به بحث تاريخ موكول مىنماييم .\r\nمطالعات جامعه‌شناسى مىتواند دربارهء اين مسأله نظر بدهد كه آيا ميان جامعه‌ها يك سلسله خواصّ مشترك ذاتى وجود دارد يا ندارد ؟ آيا اختلافات جامعه‌ها با يكديگر در امورى است كه سطحى تلقّى مىشود و معلول بيرون از ذات و طبيعت جامعه است و آنچه به ذات و طبيعت جامعه مربوط مىشود همه يكسان است ، يا اساسا جامعه‌ها در ذات و طبيعت خود مختلف‌اند ، فرضا از نظر شرايط خارجى هم يكسان باشند دو گونه عمل مىكنند ؟ اين راه خود يك راهى است كه فلسفه براى تشخيص وحدت و كثرت نوعى اشياء كه دچار ابهام مىگردد پيشنهاد مىكند .\r\nدر اينجا راه نزديكترى هم هست و آن خود انسان است . يك امر مسلّم در مورد انسان اين است كه انسان نوع واحد است . از نظر زيست‌شناسى ، انسان از آغازى كه پديد آمده هيچ تحوّل زيستى پيدا نكرده است . برخى از دانشمندان گفته‌اند طبيعت پس از آنكه سير تكاملى جانداران را به مرحلهء انسان رساند ، مسير را عوض كرد ، تكامل را از زيستى به اجتماعى منتقل كرد و سير تكاملى از مسير بدنى و جسمى به مسير روحى و معنوى نقل مكان نمود .\r\nقبلا در بحث « اجتماعى بودن انسان » به اين نتيجه رسيديم كه انسان - كه نوع واحد است نه انواع - به حكم فطرت و طبيعت خود اجتماعى است ، يعنى اجتماعى بودن انسان و به صورت جامعه درآمدن او و داراى روح جمعى شدنش از خاصيّت ذاتى نوعى او سرچشمه مىگيرد و يك خاصيّت از خواصّ فطرى نوع انسان است .\r\nنوع انسان براى اينكه به كمال لايق خود كه استعداد رسيدن به آن را دارد برسد ، گرايش اجتماعى دارد و زمينهء روح جمعى را فراهم مىكند . روح جمعى خود به منزلهء وسيله‌اى است كه نوع انسان را به كمال نهايى خود مىرساند . علىهذا اين نوعيّت\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nانسان است كه مسير روح جمعى را تعيين مىكند ، و به عبارت ديگر ، روح جمعى نيز به نوبهء خود در خدمت فطرت انسانى است . فطرت انسانى تا انسان باقى است به كار و فعّاليّت خود ادامه مىدهد . پس تكيه‌گاه روح جمعى ، روح فردى و به عبارت ديگر فطرت انسانى انسان است و چون انسان ، نوع واحد است ، جامعه‌هاى انسانى نيز ذات و طبيعت و ماهيّت يگانه دارند .\r\nالبتّه همانطور كه يك فرد گاه از مسير فطرت منحرف مىشود و احيانا مسخ مىگردد ، جامعه نيز همين طور است . تنوّع جامعه‌ها از قبيل تنوّع اخلاقى افراد است كه به هر حال از كادر نوعيّت انسان بيرون نيست . پس جامعه‌ها و تمدّنها و فرهنگها و بالأخره روحهاى جمعى حاكم بر جامعه‌ها با همهء اختلاف شكلها و رنگها بالأخره رنگ نوعيّت انسانى دارند و ماهيّتى غير انسانى ندارند .\r\nآرى ، اگر نظريّهء چهارم را در تركيب جامعه بپذيريم و افراد را جز مادّه‌هايى پذيرا و ظرفهايى خالى و بىمحتوا ندانيم و بالأخره منكر اصل فطرت بشويم ، مىتوانيم فرضيّهء اختلاف نوعى و ماهوى جامعه‌ها را طرح كنيم ، ولى اين نظريّه به شكل دوركهايمى به هيچ وجه قابل قبول نيست ، زيرا اوّلين پرسشى كه بدون پاسخ مىماند اين است كه اگر مايه‌هاى اوّلى روح جمعى از فرديّت و جنبهء طبيعى و زيستى انسانها سرچشمه نمىگيرد ، پس از كجا پديد آمده است ؟ آيا روح جمعى از عدم محض پديد آمده است ؟ آيا اينكه بگوييم تا انسان بوده ، جامعه بوده است كافى است براى توجيه روح جمعى ؟ بعلاوه خود دوركهايم معتقد است كه امور اجتماعى ، يعنى امورى كه به جامعه تعلّق دارد و روح جمعى آنها را آفريده است ، از قبيل مذهب و اخلاق و هنر و غيره ، در همهء جامعه‌ها بوده و هست و خواهد بود و به تعبير خود او « دوام زمانى » و « انتشار مكانى » دارند و اين خود دليل است كه دوركهايم نيز براى روح جمعى ماهيّت واحد و نوع واحد قائل است .\r\nتعليمات اسلامى كه براى دين مطلقا نوعيّت واحد قائل است و اختلاف شرايع را از نوع اختلافات فرعى مىداند نه اختلافات ماهوى ، و از طرف ديگر مىدانيم كه دين جز برنامهء تكاملى فردى و اجتماعى نيست ، مىرساند كه اساس اين تعليمات بر وحدت نوعى جامعه‌هاست و اگر جامعه‌ها انواع متعدّد بودند مقصد كمالى و راه وصول به آن مقصد ، متعدّد و متكثّر بود و قهرا ماهيّت اديان مختلف و متعدّد بود . قرآن كريم با اصرار و ابرام ، اين مطلب را تأكيد مىكند كه دين در همهء منطقه‌ها و جامعه‌ها و\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nدر همهء دوره‌ها و زمانها يكى بيش نيست . از نظر قرآن ، اديان ( به صورت جمع ) وجود نداشته ، دين ( به صورت مفرد ) وجود داشته است . همهء پيامبران به يك دين و يك راه و يك مقصد اصلى دعوت مىكرده‌اند :\r\n شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ . . .  ( 1 )\r\nبراى شما از دين همان را تشريع كرد كه قبلا به نوح توصيه شده بود ، بعلاوهء قسمتى كه به تو - اى پيغمبر ! وحى كرديم و آنچه به ابراهيم و موسى و عيسى توصيه شد كه دين را بپاداريد و در آن پراكنده نشويد . . .\r\nآياتى از قرآن كه دلالت مىكند دين در همهء زمانها و در همهء منطقه‌ها و در زبان همهء پيامبران راستين الهى يك چيز است و اختلاف شرايع از نوع تفاوت نقص و كمال است ، فراوان است . اين منطق كه دين ماهيّتا يكى بيش نيست ، بر اساس اين جهان‌بينى از انسان و جامعهء انسان است كه انسان نوع واحد است نه انواع ، همچنانكه جامعهء انسان از آن نظر كه يك واقعيّت عينى است ، نوع واحد است نه انواع .\r\n\r\nآيندهء جامعه‌ها\r\nجامعه‌ها و تمدّنها و فرهنگهاى امروزين را فرضا مختلف النّوع و مختلف الماهيّة ندانيم ، مختلف الكيفيّة ، مختلف الشّكل و مختلف اللّون بودن آنها را نمىتوان انكار كرد . آيندهء جوامع بشرى چگونه است ؟ آيا اين فرهنگها و تمدّنها و اين جامعه‌ها و ملّيتها براى هميشه به وضع موجود ادامه مىدهند ، يا حركت انسانيّت به سوى تمدّن و فرهنگ يگانه و جامعهء يگانه است و همهء اينها در آينده رنگ خاصّ خود را خواهند باخت و به يك رنگ - كه رنگ اصلى است و رنگ انسانيّت است - در خواهند آمد ؟\r\nاين مسأله نيز وابسته است به مسألهء ماهيّت جامعه و نوع وابستگى روح جمعى و\r\n\r\n\r\n\r\n\r\n","description":"","footnote":"\r\n( 1 ) . شورى / 13 .\r\n","page_name":" 358 ","page_number":358},
  {"content":"\r\n\r\nروح فردى به يكديگر . بديهى است بنا بر نظريّهء اصالت فطرت و اينكه وجود اجتماعى انسان و زندگى اجتماعى او و بالأخره روح جمعى جامعه وسيله‌اى است كه فطرت نوعى انسان براى وصول به كمال نهايى خود انتخاب كرده است ، بايد گفت جامعه‌ها و تمدّنها و فرهنگها به سوى يگانه شدن ، متّحد الشّكل شدن و در نهايت امر در يكديگر ادغام شدن سير مىكنند و آيندهء جوامع انسانى ، جامعهء جهانى واحد تكامل يافته است كه در آن همهء ارزشهاى امكانى انسانيّت به فعليّت مىرسد و انسان به كمال حقيقى و سعادت واقعى خود و بالأخره به انسانيّت اصيل خود خواهد رسيد .\r\nاز نظر قرآن اين مطلب مسلّم است كه حكومت نهايى حكومت حق و نابود شدن يكسرهء باطل است و عاقبت از آن تقوا و متّقيان است .\r\nدر تفسير الميزان ( 1 ) مىگويد :\r\n« كاوش عميق در احوال كائنات نشان مىدهد كه انسان نيز به عنوان جزئى از كائنات در آينده به غايت و كمال خود خواهد رسيد . آنچه در قرآن آمده است كه استقرار اسلام در جهان امرى شدنى و « لا بدّ منه » است ، تعبير ديگرى است از اين مطلب كه انسان به كمال تامّ خود خواهد رسيد . قرآن آنجا كه مىگويد :  مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ  ( 2 ) : فرضا شما از اين دين برگرديد ، خداى متعال قوم ديگر را بجاى شما براى ابلاغ اين دين به بشريّت و مستقر ساختن اين دين خواهد آورد » در حقيقت مىخواهد ضرورت خلقت و پايان كار انسان را بيان نمايد ، و همچنين آيهء كريمه كه مىفرمايد :  وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً  ( 3 ) خدا وعده داده است به آنان از شما كه ايمان آورده و شايسته عمل كرده‌اند كه البتّه آنان را خليفه‌هاى زمين خواهد گردانيد و تحقيقا دينى را كه براى آنها پسنديده است مستقر خواهد ساخت و مسلّما به آنها پس از يك دوره بيم و ناامنى امنيّت خواهد بخشيد ( دشمنان را نابود خواهد ساخت ) كه ديگر تنها مرا پرستش كنند و چيزى را شريك من ( طاعت اجبارى ) قرار ندهند . » ( 4 ) ، و همچنين آنجا كه مىفرمايد :  أَنَّ الْأَرْضَ يَرِثُها \r\n\r\n\r\n\r\n\r\n","description":"","footnote":"\r\n( 1 ) . ج 4 / ص 106 .\r\n( 2 ) . مائده / 54 .\r\n( 3 ) . نور / 55 .\r\n( 4 ) . در مباحث توحيد دربارهء اين آيه بحث شد .\r\n","page_name":" 359 ","page_number":359},
  {"content":"\r\n\r\n عِبادِيَ الصَّالِحُونَ  ( 1 ) همانا بندگان صالح و شايستهء من وارث زمين خواهند شد . »\r\nهم در آن كتاب تحت عنوان « مرز كشور اسلامى عقيده است نه حدود جغرافيايى يا قرار دادى » ، مىگويد :\r\n« اسلام اصل انشعابات قومى را از اينكه در تكوين « مجتمع » نقش مؤثّر داشته باشد ملغى ساخت . عامل اصلى اين انشعابات دو چيز است : يكى زندگى ابتدائى قبيله‌اى كه بر اساس رابطهء نسلى است و ديگر اختلاف منطقهء جغرافيايى . اينها عاملهاى اصلى انشعاب نوع انسانى به ملّيتها و قبيله‌ها و منشأ اختلاف زبانها و رنگهاست . همين دو عامل در مرحلهء بعد سبب شده‌اند كه هر قومى سرزمينى را به خود اختصاص دهند و نام ميهن روى آن نهند و به دفاع از آن برخيزند .\r\nاين جهت اگر چه چيزى است كه طبيعت ، انسان را به سوى آن سوق داده است امّا در آن ، چيزى وجود دارد كه بر ضدّ مقتضاى فطرت انسانى است كه ايجاب مىكند نوع انسان به صورت يك « كلّ » و يك « واحد » زيست نمايد . قانون طبيعت بر اساس گردآورى پراكنده‌ها و يگانه ساختن چندگانه‌هاست و به اين وسيله طبيعت به غايات خود نائل مىگردد ، و اين امرى است مشهود از حال طبيعت كه چگونه مادّهء اصلى به صورت عناصر و سپس . . . و سپس به صورت گياه و سپس حيوان و سپس انسان در مىآيد . انشعابات ميهنى و قبيله‌اى ضمن اينكه افراد يك ميهن يا يك قبيله را در يك وحدت گرد مىآورد و به آنها وحدت مىبخشد ، آنها را در برابر واحد ديگر قرار مىدهد بطورى كه افراد يك قوم يكديگر را برادر و انسانهاى ديگر را در برابر خود قرار مىدهند و به آنها به آن ديده نگاه مىكنند كه به « اشياء » يعنى به چشم يك وسيله كه فقط ارزش بهره‌كشى را دارد ، . . . و اين است علّت آنكه اسلام انشعابات قومى و قبيله‌اى را ( كه انسانيّت را قطعه‌قطعه مىكند ) ملغى ساخته و مبناى اجتماع انسانى را بر عقيده ( كشف حق كه براى همه يكسان است و گرايش به آن ) قرار داده است نه بر نژاد يا ملّيت يا ميهن . حتّى در رابطهء زوجيّت و ميراث نيز ملاك را شركت در عقيده قرار داده است . » ( 2 )\r\nايضا تحت عنوان « دين حق در نهايت امر پيروز است » مىگويد :\r\n\r\n\r\n\r\n\r\n","description":"","footnote":"\r\n( 1 ) . انبياء / 105 .\r\n( 2 ) . ج 4 / ص 132 و 133 .\r\n","page_name":" 360 ","page_number":360},
  {"content":"\r\n\r\n« نوع انسان به حكم فطرتى كه در او وديعه نهاده شده است طالب كمال و سعادت حقيقى خود يعنى استيلا بر عالىترين مراتب زندگى مادّى و معنوى به صورت اجتماعى مىباشد و روزى به آن خواهد رسيد . اسلام كه دين توحيد است برنامهء چنين سعادتى است . انحرافاتى كه در طىّ پيمودن اين راه طولانى نصيب انسان مىگردد نبايد به حساب بطلان فطرت انسانى و مرگ آن گذاشته شود . همواره حاكم اصلى بر انسان همان حكم فطرت است و بس ، انحرافات و اشتباهات از نوع خطاى در تطبيق است . آن غايت و كمالى است كه انسان به حكم فطرت بىقرار كمالجوى خود آن را جستجو مىكند ، روزى - دير يا زود - به آن خواهد رسيد . آيات سورهء روم از آيهء 30 كه با جمله :  فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها  آغاز مىشود و با جملهء  لَعَلَّهُمْ يَرْجِعُونَ  پايان مىيابد ، همين معنى را مىرساند كه حكم فطرت در نهايت امر تخلّف‌ناپذير است و انسان پس از يك سلسله چپ و راست رفتنها و تجربه‌ها راه خويش را مىيابد و آن را رها نمىكند . به سخن آن عدّه نبايد گوش فرا داد كه اسلام را همانند يك مرحله از فرهنگ بشرى كه رسالت خود را انجام داده و به تاريخ تعلّق دارد ، مىنگرند . اسلام ، به آن معنى كه ما مىشناسيم و بحث مىكنيم ، عبارت است از انسان در كمال نهايى خودش كه به ضرورت ناموس خلقت روزى به آن خواهد رسيد . » ( 1 )\r\nبرخى برعكس ، مدّعى هستند كه اسلام به هيچ وجه طرفدار يگانگى و يگانه شدن فرهنگ انسانى و جامعه‌هاى انسانى نيست ، طرفدار تعدّد و تنوّع فرهنگها و جامعه‌هاست و آنها را در همان تنوّع و تعدّدشان به رسميّت مىشناسد و تثبيت مىكند .\r\nمىگويند : شخصيّت و هويّت و « خود » يك ملّت عبارت است از فرهنگ آن ملّت كه روح جمعى آن ملّت است و اين روح جمعى را تاريخ خاصّ آن ملّت كه ويژهء خود اوست و ملّتهاى ديگر با او شركت ندارند ، مىسازد . طبيعت ، نوعيّت انسان را مىسازد و تاريخ فرهنگ او را ، و در حقيقت ، شخصيّت و منش و « خود » واقعى او را . هر ملّتى فرهنگى خاص با ماهيّتى خاص و رنگ و طعم و بو و خاصيّتهاى مخصوص به خود دارد كه مقوّم شخصيّت آن ملّت است و دفاع از آن فرهنگ دفاع از هويّت آن ملّت است ، و همانطور كه هويّت و شخصيّت يك فرد به شخص خود او تعلّق دارد و رها كردن آن و پذيرفتن هويّت و شخصيّت ديگرى به معنى سلب خود از خود است و به\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 14 .\r\n","page_name":" 361 ","page_number":361},
  {"content":"\r\n\r\nمعنى مسخ شدن و بيگانه شدن با خود است ، هر فرهنگ ديگر جز فرهنگى كه در طول تاريخ ، اين ملّت با آن قوام يافته ، براى اين ملّت يك امر بيگانه است . اينكه هر ملّتى يك نوع احساس ، بينش ، ذوق ، پسند ، ادبيّات ، موسيقى ، حسّاسيّت ، آداب و رسوم دارد و يك نوع امور را مىپسندد كه قوم ديگر خلاف آن را مىپسندد ، از آن است كه اين ملّت در طول تاريخ به علل مختلف از موفّقيتها ، ناكاميها ، برخورداريها ، محروميّتها ، آب و هواها ، مهاجرتها ، ارتباطها ، داشتن شخصيّتها و نابغه‌ها داراى فرهنگى ويژه شده است و اين فرهنگ ويژه روح ملّى و جمعى او را به شكل خاص و با ابعاد خاص ساخته است . فلسفه ، علم ، ادبيّات ، هنر ، مذهب ، اخلاق ، مجموعهء عناصرى هستند كه در توالى تاريخ مشترك يك گروه انسانى به گونه‌اى « شكل » مىگيرند و « تركيب » مىيابند كه ماهيّت وجودى اين گروه را در برابر گروههاى ديگر انسانى تشخّص مىبخشد و از اين تركيب ، « روحى » آفريده مىشود كه افراد يك جمع را به صورت اعضاى « يك پيكر » ارتباط ارگانيك و حياتى مىدهد و همين « روح » است كه به اين پيكر نه تنها وجودى مستقل و مشخّص بلكه نوعى « زندگى » مىبخشد كه در طول تاريخ و در قبال ديگر پيكرهاى فرهنگى و معنوى بدان شناخته مىشود ، چه ، اين « روح » در رفتار جمعى ، روال انديشه ، عادات جمعى ، عكس العملها ، و تأثّرات انسانى در برابر طبيعت و حيات و رويدادها ، احساسات و تمايلات و آرمانها و عقايد و حتّى در كلّيهء آفرينشهاى علمى و فنّى و هنرى وى و به طور كلّى در تمام جلوه‌هاى مادّى و روحى زندگى انسانى او محسوس و ممتاز است .\r\nمىگويند : مذهب نوعى ايدئولوژى است ، عقيده است و عواطف و اعمال خاص كه اين عقيده ايجاب مىكند ، امّا ملّيت « شخصيّت » است و خصائص ممتازى كه روح مشترك افرادى از انسانهاى هم سرنوشت را ايجاد مىنمايد ، بنابراين رابطهء ميان ملّيت و مذهب رابطهء ميان شخصيّت و عقيده است .\r\nمىگويند : مخالفت اسلام را با تبعيضات نژادى و برترىجوييهاى قومى به معنى مخالفت اسلام با وجود ملّيتهاى گوناگون در جامعهء بشرى نبايد گرفت . اعلام اصل تسويه در اسلام به معنى نفى ملّيتها نيست ، بر عكس ، به اين معنى است كه اسلام به اصل وجود ملّيتها به عنوان واقعيّتهاى مسلّم و انكارناپذير طبيعى معترف است . آيهء  يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ \r\n\r\n","description":"","footnote":"","page_name":" 362 ","page_number":362},
  {"content":"\r\n\r\n أَتْقاكُمْ  ( 1 ) كه به آن بر انكار و نفى و الغاء ملّيّتها از نظر اسلام استدلال مىشود درست بر عكس ، اثبات‌كننده و تأييد كنندهء ملّيتهاست ، زيرا آيهء اوّل تقسيم‌بندى بشريّت را از نظر جنسيّت ( ذكوريّت و انوثيّت ) كه يك تقسيم‌بندى طبيعى است ، طرح مىكند و سپس بىدرنگ گروه‌بندى بشرى را از نظر شعوب و قبائل طرح مىكند و اين مىرساند كه گروه‌بندى مردم به شعوب و قبائل امرى طبيعى و الهى است مانند تقسيم شدن آنها به مرد و زن . اين جهت مىرساند كه اسلام همچنانكه طرفدار رابطه‌اى ويژه ميان زن و مرد است نه محو جنسيّت و آثار آن ، طرفدار رابطهء ميان ملّتها بر اساس تساوى آنهاست نه طرفدار محو ملّيتها . اينكه قرآن وضع ملّيتها را همچون خلق جنسيّتها به خدا نسبت مىدهد يعنى كه وجود ملّيتهاى مشخّص ، يك واقعيّت طبيعى در خلقت است . اينكه قرآن غايت و فلسفهء وجودى اختلاف ملّيتها را « تعارف » ( بازشناسى ملّتها يكديگر را ) ذكر كرده است ، اشاره به اين است كه يك ملّت تنها در برابر ملّت ديگر به شناخت خود نائل مىگردد و خود را كشف مىنمايد ، ملّيت در برابر ملّيتهاى ديگر شخصيّت خود را متبلور مىسازد و جان مىگيرد . علىهذا بر خلاف آنچه مشهور است ، اسلام طرفدار ناسيوناليسم به مفهوم فرهنگى آن است نه مخالف آن . آنچه اسلام با آن مخالف است ناسيوناليسم به مفهوم نژادى يعنى راسيسم و نژادپرستى است .\r\nاين نظريّه از چند جهت مخدوش است :\r\nاوّلا ، مبتنى است بر نوعى نظريّه دربارهء انسان و نوعى نظريّه دربارهء موادّ و اصول فرهنگ انسان يعنى فلسفه ، علم ، هنر ، اخلاق و غيره كه هر دو مخدوش است .\r\nدربارهء انسان اينچنين فرض شده كه در ذات خود از نظر فكرى و اينكه جهان را چگونه ببيند و چگونه درك كند و از نظر عاطفى و پويندگى و اينكه چه بخواهد و چه مسيرى را طى كند و به سوى چه مقصدى حركت كند ، از هر محتوا و شكلى و لو بالقوّه خالى است ، نسبتش به همهء انديشه‌ها و عاطفه‌ها و راهها و مقصدها على السّويّه است ، ظرفى است خالى ، بىشكل ، بىرنگ ، در همه چيز تابع مظروف خود ، « خودى » خود را و شخصيّت خود را و راه و مقصد خود را از مظروف خود مىگيرد ، مظروف او هر شكل و هر شخصيّت و هر راه و هر مقصدى به او بدهد ، مىگيرد ، مظروف او - و در\r\n\r\n\r\n\r\n\r\n","description":"","footnote":"\r\n( 1 ) . حجرات / 13 .\r\n","page_name":" 363 ","page_number":363},
  {"content":"\r\n\r\nحقيقت اوّلين مظروف او - هر شكل و هر رنگ و هر كيفيّت و هر راه و هر مقصد و هر شخصيّت كه به او بدهد ، شكل واقعى و رنگ واقعى و شخصيّت واقعى و راه و مقصد واقعى همان است ، زيرا « خود » او با اين مظروف قوام يافته است و هر چه بعدا به او داده شود كه بخواهد آن شخصيّت و آن رنگ و شكل را از او بگيرد ، عاريتى است و بيگانه با او ، زيرا بر ضدّ اوّلين شخصيّت ساخته‌شدهء او به دست تصادفى تاريخ است .\r\nبه عبارت ديگر ، اين نظريّه ملهم از نظريّهء چهارم دربارهء اصالت فرد و جامعه ، يعنى اصالة الاجتماعى محض است كه قبلا انتقاد كرديم .\r\nدربارهء انسان - چه از نظر فلسفى و چه از نظر اسلامى - نمىتوان اينچنين داورى نمود . انسان به حكم نوعيّت خاصّ خود ، و لو بالقوّه ، شخصيّت معيّن و راه و مقصد معيّن دارد كه قائم به فطرت خدايى اوست و « خود » واقعى او را آن فطرت تعيين مىكند . مسخ شدن و نشدن انسان را با ملاكهاى فطرى و نوعى انسان مىتوان سنجيد نه با ملاكهاى تاريخى . هر تعليم و هر فرهنگ كه با فطرت انسانى انسان سازگار باشد و پرورش دهندهء آن باشد ، آن فرهنگ اصيل است هر چند اوّلين فرهنگى نباشد كه شرايط تاريخ به او تحميل كرده است ، و هر فرهنگ كه با فطرت انسانى انسان ناسازگار باشد ، بيگانه با اوست ، و نوعى مسخ و تغيير هويّت واقعى او و تبديل « خود » به « ناخود » است هر چند زادهء تاريخ ملّى او باشد . مثلا انديشهء ثنويّت و تقديس آتش ، مسخ انسانيّت ايرانى است هر چند زادهء تاريخ او شمرده شود ، امّا توحيد و يگانه‌پرستى و طرد پرستش هر چه غير خداست ، بازگشت او به هويّت واقعى انسانى اوست و لو زادهء مرز و بوم خود او نباشد .\r\nدربارهء موادّ فرهنگ انسانى نيز به غلط فرض شده كه اينها مانند مادّه‌هاى بىرنگ هستند كه شكل و تعيّن خاص ندارند ، شكل و كيفيّت اينها را تاريخ مىسازد ، يعنى فلسفه به هر حال فلسفه است و علم علم است و مذهب مذهب است و اخلاق اخلاق است و هنر هنر ، به هر شكل و به هر رنگ كه باشند ، امّا اينكه چه رنگ و چه كيفيّت و چه شكلى داشته باشند ، امرى نسبى و وابسته به تاريخ است و تاريخ و فرهنگ هر قوم فلسفه‌اى ، علمى ، مذهبى ، اخلاقى ، هنرى ايجاب مىكند كه مخصوص خود اوست ، و به عبارت ديگر ، همچنانكه انسان در ذات خود بىهويّت و بىشكل است و فرهنگ او به او هويّت و شكل مىدهد ، اصول و موادّ اصلى فرهنگ انسانى نيز در ذات خود بىشكل و رنگ و بىچهره‌اند و تاريخ به آنها هويّت و شكل و رنگ و\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nچهره مىدهد و نقش خاصّ خود را بر آنها مىزند . برخى در اين نظريّه تا آنجا پيش رفته‌اند كه مدّعى شده‌اند حتّى « طرز تفكّر رياضى تحت تأثير سبك خاصّ هر فرهنگ قرار دارد » ( 1 ) .\r\nاين نظريّه همان نظريّهء نسبى بودن فرهنگ انسانى است . ما در اصول فلسفه دربارهء اطلاق و نسبيّت اصول انديشه بحث كرده‌ايم و ثابت كرده‌ايم آنچه نسبى است علوم و ادراكات اعتبارى و عملى است . اين ادراكات است كه در فرهنگهاى مختلف بر حسب شرايط مختلف زمانى و مكانى ، مختلف است و اين ادراكات است كه واقعيّتى ماوراى خود كه از آنها حكايت كند و معيار حقّ و باطل و صحيح و غلط بودن آنها باشد ، ندارند . امّا علوم و ادراكات و انديشه‌هاى نظرى كه فلسفه و علوم نظرى انسان را مىسازند ، همچون اصول جهان‌بينى مذهب و اصول اوّليهء اخلاق ، اصولى ثابت و مطلق و غير نسبى مىباشند . در اينجا متأسّفانه بيش از اين نمىتوانيم سخن را دنبال نماييم .\r\nثانيا ، اينكه گفته مىشود مذهب عقيده است و ملّيت شخصيّت ، و رابطهء اين دو رابطهء عقيده و شخصيّت است و اسلام شخصيّتهاى ملّى را همان گونه كه هستند تثبيت مىكند و به رسميّت مىشناسد ، به معنى نفى بزرگترين رسالت مذهب است . مذهب - آن هم مذهبى مانند اسلام - بزرگترين رسالتش دادن يك جهان‌بينى بر اساس شناخت صحيح از نظام كلّى وجود بر محور توحيد و ساختن شخصيّت روحى و اخلاقى انسانها بر اساس همان جهان‌بينى و پرورش افراد و جامعه بر اين اساس است كه لازمه‌اش پايه‌گذارى فرهنگى نوين است كه فرهنگ بشرى است نه فرهنگ ملّى .\r\nاينكه اسلام فرهنگى به جهان عرضه كرد كه امروز به نام « فرهنگ اسلامى » شناخته مىشود ، نه از آن جهت بود كه هر مذهبى كم و بيش با فرهنگ موجود مردم خود در مىآميزد ، از آن متأثّر مىشود و بيش و كم آن را تحت تأثير خود قرار مىدهد ، بلكه از آن جهت بود كه فرهنگ‌سازى در متن رسالت اين مذهب قرار گرفته است . رسالت اسلام بر تخليهء انسانهاست از فرهنگهايى كه دارند و نبايد داشته باشند و تحليهء آنها به آنچه ندارند و بايد داشته باشند و تثبيت آنها در آنچه دارند و بايد هم داشته باشند .\r\n\r\n\r\n\r\n\r\n","description":"","footnote":"\r\n( 1 ) . اشپنگلر ، جامعه‌شناس و صاحب نظريّهء معروف در فلسفهء تاريخ به نقل ريمون آرون در مراحل اساسى انديشه در جامعه‌شناسى ، ص 107 .\r\n","page_name":" 365 ","page_number":365},
  {"content":"\r\n\r\nمذهبى كه كارى به فرهنگهاى گوناگون ملّتها نداشته باشد و با همهء فرهنگهاى گوناگون سازگار باشد ، مذهبى است كه فقط به درد هفته‌اى يك نوبت در كليسا مىخورد و بس .\r\nثالثا ، مفاد آيهء كريمه كه مىفرمايد :  إِنَّا خَلَقْناكُمْ مِنْ ذَكَرٍ وَ أُنْثى  اين نيست كه « ما شما را دو جنس آفريديم » تا گفته شود در اين آيه اوّل تقسيم‌بندى بشرى از نظر جنسيّت مطرح شده و بىدرنگ تقسيم‌بندى از نظر ملّيت ، و آنگاه نتيجه گرفته شود كه آيه مىخواهد بفهماند همانطور كه اختلاف جنسيّت امرى طبيعى است و بر اساس آن بايد ايدئولوژيها مطرح شود نه بر نفى آن ، اختلاف در ملّيت نيز چنين است ! مفاد آيه اين است كه « ما شما را از مردى و زنى آفريديم » خواه مقصود اين باشد كه رابطهء نسلى همهء انسانها به يك مرد و يك زن منتهى مىشود ( آدم و حوّا ) و خواه مقصود اين باشد كه همهء انسانها در اين جهت على السّويّه‌اند كه يك پدر دارند و يك مادر و از اين جهت امتيازى در كار نيست .\r\nرابعا ، جملهء  لِتَعارَفُوا  در آيهء كريمه كه به عنوان غايت ذكر شده ، نه به معنى اين است كه ملّتها از آن جهت مختلف قرار داده شده‌اند كه « يكديگر را بازشناسند » تا نتيجه گرفته شود كه لزوما ملّتها بايد به صورت شخصيّتهاى مستقل باقى بمانند تا بتوانند به شناخت متقابل خود نائل گردند . اگر چنين مىبود بايد به جاى  لِتَعارَفُوا  ( خود را بازشناسيد ) « ليتعارفوا » ( خود را بازشناسند ) گفته مىشد ، زيرا مخاطب افراد مردم‌اند و به افراد مردم مىگويد انشعاباتى كه از اين جهت پيدا شده بر اساس حكمتى در متن خلقت است و آن اينكه شما افراد يكديگر را با انتساب به ملّيتها و قبيله‌ها بازشناسى كنيد . و مىدانيم كه اين حكمت موقوف بر اين نيست كه لزوما ملّيتها و قوميّتها به صورت شخصيّتهاى مستقل از يكديگر باقى بمانند .\r\nخامسا ، آنچه در گذشته پيرامون نظريّهء اسلام دربارهء يگانگى و چندگانگى ماهيّت جامعه‌ها و دربارهء اينكه سير طبيعى و تكوينى جامعه‌ها به سوى جامعهء يگانه و فرهنگ يگانه است و برنامهء اساسى اسلام استقرار نهايى چنين فرهنگ و چنين جامعه‌اى است بيان كرديم ، كافى است كه نظريّهء فوق را مردود سازد . فلسفهء « مهدويّت » در اسلام بر اساس چنين ديدى دربارهء آيندهء اسلام و انسان و جهان است . بحث جامعه را به همين جا پايان مىدهيم و به بحث تاريخ مىپردازيم .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nتاريخ\r\n\r\nتاريخ چيست ؟\r\nتاريخ را سه گونه مىتوان تعريف كرد . در حقيقت سه علم مربوط به تاريخ مىتوانيم داشته باشيم كه با يكديگر رابطهء نزديك دارند :\r\n1 . علم به وقايع و حوادث و اوضاع و احوال انسانها در گذشته ، در مقابل اوضاع و احوالى كه در زمان حال وجود دارد . هر وضع و حالتى و هر واقعه و حادثه‌اى ، تا به زمان حال يعنى زمانى كه درباره‌اش قضاوت مىشود تعلّق دارد ، « حادثهء روز » و « جريان روز » است و ثبت چنين وقايعى از قبيل « روزنامه » است . امّا همين‌كه زمانش منقضى شد و به گذشته تعلّق يافت جزء تاريخ مىگردد و به تاريخ تعلّق دارد . پس علم تاريخ در اين معنى ، يعنى علم به وقايع و حوادث سپرى شده و اوضاع و احوال گذشتگان .\r\nزندگينامه‌ها ، فتحنامه‌ها ، سيره‌ها كه در ميان همهء ملل تأليف شده و مىشود از اين مقوله است .\r\nعلم تاريخ در اين معنى ، اوّلا جزئى يعنى علم به يك سلسله امور شخصى و فردى است نه علم به كلّيات و يك سلسله قواعد و ضوابط و روابط ، ثانيا يك علم « نقلى »\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاست نه عقلى ، ثالثا علم به « بودن » ها است نه علم به « شدن » ها ، رابعا به گذشته تعلّق دارد نه به حاضر . ما اين نوع تاريخ را « تاريخ نقلى » اصطلاح مىكنيم .\r\n2 . علم به قواعد و سنن حاكم بر زندگيهاى گذشته كه از مطالعه و بررسى و تحليل حوادث و وقايع گذشته به دست مىآيد . آنچه محتوا و مسائل تاريخ نقلى را تشكيل مىدهد ، يعنى حوادث و وقايع گذشته ، به منزلهء « مبادى » و مقدّمات اين علم به شمار مىروند ، و در حقيقت آن حوادث و وقايع براى تاريخ به معنى دوّم ، در حكم موادّى است كه دانشمند علوم طبيعى در لابراتوار خود گرد مىآورد و آنها را مورد تجزيه و تركيب و بررسى قرار مىدهد كه خاصيّت و طبيعت آنها را كشف نمايد و به روابط علّىّ و معلولى آنها پى ببرد و قوانين كلّى استنباط نمايد . مورّخ به معنى دوّم در پى كشف طبيعت حوادث تاريخى و روابط علّىّ و معلولى آنهاست تا به يك سلسله قواعد و ضوابط عمومى و قابل تعميم به همهء موارد مشابه حال و گذشته دست يابد . ما تاريخ به اين معنى را « تاريخ علمى » اصطلاح مىكنيم .\r\nهر چند موضوع و مورد بررسى تاريخ علمى ، حوادث و وقايعى است كه به گذشته تعلّق دارد ، امّا مسائل و قواعدى كه استنباط مىكند اختصاص به گذشته ندارد ، قابل تعميم به حال و آينده است . اين جهت ، تاريخ را بسيار سودمند مىگرداند و آن را به صورت يكى از منابع « معرفت » ( شناخت ) انسانى در مىآورد و او را بر آينده‌اش مسلّط مىنمايد .\r\nفرقى كه ميان كار محقّق تاريخ علمى با كار عالم طبيعى هست اين است كه موادّ بررسى عالم طبيعى ، يك سلسله موادّ موجود حاضر عينى است و قهرا بررسيها و تجزيه و تحليلهايش همه عينى و تجربى است ، امّا موادّ مورد بررسى مورّخ در گذشته وجود داشته و اكنون وجود ندارد ، تنها اطّلاعاتى از آنها و پرونده‌اى از آنها در اختيار مورّخ است . مورّخ در قضاوت خود مانند قاضى دادگسترى است كه بر اساس قرائن و شواهد موجود در پرونده قضاوت مىكند نه بر اساس شهود عينى ، از اين‌رو تحليل مورّخ تحليل منطقى و عقلانى و ذهنى است نه تحليل خارجى و عينى . مورّخ تحليلهاى خود را در لابراتوار عقل با ابزار استدلال و قياس انجام مىدهد نه در لابراتوار خارجى و با ابزارى از قبيل قرع و انبيق ، لذا كار مورّخ از اين جهت به كار فيلسوف شبيه‌تر است تا كار عالم طبيعى .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nتاريخ علمى مانند تاريخ نقلى به گذشته تعلّق دارد نه به حال ، و علم به « بودنها » است نه علم به « شدنها » ، امّا بر خلاف تاريخ نقلى ، كلّى است نه جزئى ، و عقلى است نه نقلى محض .\r\nتاريخ علمى در حقيقت بخشى از جامعه‌شناسى است ، يعنى جامعه‌شناسى جامعه‌هاى گذشته است . موضوع مطالعهء جامعه‌شناسى اعمّ است از جامعه‌هاى معاصر و جامعه‌هاى گذشته . اگر جامعه‌شناسى را اختصاص بدهيم به شناخت جامعه‌هاى معاصر ، تاريخ علمى و جامعه‌شناسى دو علم خواهند بود ، امّا دو علم خويشاوند و نزديك و نيازمند به يكديگر .\r\n3 . فلسفهء تاريخ ، يعنى علم به تحوّلات ، و تطوّرات جامعه‌ها از مرحله‌اى به مرحلهء ديگر و قوانين حاكم بر اين تطوّرات و تحوّلات ، به عبارت ديگر ، علم به « شدن » جامعه‌ها نه « بودن » آنها .\r\nممكن است براى ذهن خوانندهء محترم اين پرسش پيش آيد كه آيا ممكن است جامعه‌ها ، هم « بودن » داشته باشند و هم « شدن » و « بودن » آنها موضوع يك علم باشد به نام تاريخ علمى و « شدن » آنها موضوع علمى ديگر باشد به نام فلسفهء تاريخ ؟ ! در صورتى كه جمع ميان اين دو ناممكن است ، زيرا « بودن » سكون است و « شدن » حركت .\r\nاز اين دو يكى را بايد انتخاب كرد . تصوير ما از جامعه‌هاى گذشته يا بايد به صورت تصويرى از بودنها باشد و يا به صورت تصويرى از شدنها .\r\nو ممكن است خوانندهء محترم اشكال را به صورت كلّىتر و جامع‌تر طرح كند كه :\r\nبه طور كلّى شناخت ما و تصوير ما از جهان - و از جامعه به عنوان جزئى از جهان - يا تصويرى از امورى ايستا و ساكن است و يا تصويرى از امورى پويا و متحرّك . اگر جهان يا جامعه ايستا و ساكن است پس « بودن » دارد و « شدن » ندارد ، و اگر پويا و متحرّك است « شدن » دارد و « بودن » ندارد ، از اين‌رو مىبينيم مهمترين تقسيمى كه در زمينهء مكاتب فلسفى صورت مىگيرد اين است كه مىگويند سيستمهاى فلسفى به دو گروه اصلى تقسيم مىشوند : فلسفه‌هاى « بودن » و فلسفه‌هاى « شدن » . فلسفه‌هاى « بودن » فلسفه‌هايى است كه بودن و نبودن را غير قابل جمع و تناقض را محال فرض مىكرده‌اند . چنين فرض مىكرده‌اند كه اگر بودن هست نبودن نيست ، و اگر نبودن هست بودن نيست . پس ، از اين دو يكى را بايد انتخاب كرد ، و چون بالضروره بودن\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nهست و جهان و جامعه هيچ اندر هيچ نيست ، پس بر جهان « سكون » و ايستايى حاكم است . امّا فلسفه‌هاى « شدن » فلسفه‌هايى است كه بودن و نبودن را در آن واحد قابل جمع مىدانسته‌اند كه همان حركت است . حركت جز اين نيست كه يك چيزى باشد و در عين اينكه هست نباشد . پس فلسفهء « بودن » و فلسفهء « شدن » دو نوع نگرش كاملا متخالف دربارهء هستى است و از اين دو فلسفه يكى را بايد انتخاب كرد . اگر ما به گروه اوّل ملحق گرديم بايد فرض كنيم كه جامعه‌ها « بودن » داشته‌اند و « شدن » نداشته‌اند ، و بر عكس ، اگر به گروه دوّم ملحق گرديم بايد فرض كنيم كه جامعه‌ها « شدن » داشته‌اند و « بودن » نداشته‌اند . پس ما يا تاريخ علمى به مفهومى كه گذشت داريم و فلسفهء تاريخ نداريم ، و يا فلسفهء تاريخ داريم و تاريخ علمى نداريم .\r\nپاسخ اين است : اين گونه تفكّر دربارهء هستى و نيستى و دربارهء حركت و سكون و دربارهء اصل امتناع تناقض ، از مختصّات تفكّر غربى است و ناشى از ناآگاهى از مسائل فلسفى هستى ( مسائل وجود ) و بالاخص مسألهء عميق « اصالت وجود » و يك سلسله مسائل ديگر است .\r\nاوّلا اينكه « بودن » مساوى با سكون است و به عبارت ديگر اينكه سكون « بودن » است و حركت جمع ميان بودن و نبودن ، يعنى جمع ميان دو نقيض است ، از اشتباهات فاحشى است كه دامنگير برخى نحله‌هاى فلسفى غرب شده است .\r\nثانيا آنچه در اينجا طرح شده ربطى به آن مسألهء فلسفى ندارد . آنچه در اينجا طرح شده مبنى بر اين است كه جامعه مانند هر موجود زندهء ديگر دو نوع قوانين دارد :\r\nيك نوع قوانينى كه در محدودهء نوعيّت هر نوع بر آن حكمفرماست و يك نوع قوانينى كه به تحوّل و تطوّر انواع و تبدّلشان به يكديگر مربوط مىشود . ما نوع اوّل را قوانين « بودن » و نوع دوّم را قوانين « شدن » اصطلاح مىكنيم .\r\nاتّفاقا بعضى جامعه‌شناسان ، خوب به اين نكته توجّه كرده‌اند . « اگوست كنت » از آن افراد است . « ريمون آرون » مىگويد :\r\n« پويايى و ايستايى ، دو مقولهء اصلى جامعه‌شناسى اگوست كنت است . ايستايى عبارت است از مطالعهء موضوعى كه اگوست كنت آن را اجتماع اجتماعى ( توافق اجتماعى ) مىنامد . جامعه شبيه يك ارگانيسم زنده است . همچنانكه بررسى كاركرد يك اندام بدون قرار دادن آن در كلّ زنده‌اى كه خود جزء آن است امكان‌پذير نيست ، بررسى سياست و دولت نيز بدون جايگزين كردن آنها در كلّ جامعه در لحظهء معيّنى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nاز تاريخ امكان ندارد . . . پويايى در آغاز عبارت است از توصيف سادهء مراحل متوالى كه جوامع بشرى طى كرده‌اند . » ( 1 )\r\nهر نوع از انواع موجودات زنده را در نظر بگيريم - از پستانداران ، خزندگان ، پرندگان و غيره - يك سلسله قوانين خاص دارند كه مربوط به نوعيّت آنهاست ، مادامىكه در محدودهء آن نوع هستند آن قوانين بر آنها حكمفرماست ، مثل قوانين مربوط به دورهء جنينى يك حيوان ، يا سلامت و بيمارىاش ، يا نحوهء تغذيه‌اش ، يا چگونگى توليد و پرورش بچّه‌اش ، يا غرائزش ، يا مهاجرتش يا جفتگيريهايش .\r\nولى بنا بر نظريّهء تبدّل و تكامل انواع ، علاوه بر قوانين ويژهء هر نوع در دايرهء نوعيّتش ، يك سلسله قوانين ديگر وجود دارد كه به تبدّل و تكامل انواع و انتقال نوع پست‌تر به نوع عالىتر مربوط مىشود . اين قوانين است كه شكل فلسفى پيدا مىكند و احيانا فلسفهء تكامل ناميده مىشود نه علم زيست‌شناسى .\r\nجامعه نيز به حكم اينكه يك موجود زنده است ، دو گونه قوانين دارد : قوانين زيستى و قوانين تكاملى . آنچه به علل پيدايش تمدّنها و علل انحطاط آنها و شرايط حيات اجتماعى و قوانين كلّى حاكم بر همهء جامعه‌ها و همهء اطوار و تحوّلات مربوط مىشود ما آنها را قوانين « بودن » جامعه‌ها اصطلاح مىكنيم ، و آنچه به علل ارتقاء جامعه‌ها از دوره‌اى به دوره‌اى و از نظامى به نظامى مربوط مىشود ما آنها را قوانين « شدن » جامعه‌ها اصطلاح مىكنيم . بعدا كه هر دو نوع مسائل را مطرح مىكنيم ، تفاوت آنها بهتر روشن مىگردد .\r\nپس علم تاريخ در معنى سوّم ، علم تكامل جامعه‌هاست از مرحله‌اى به مرحله‌اى نه علم زيست آنها در يك مرحلهء خاص و يا در همهء مراحل . ما براى اينكه اين مسائل با مسائلى كه آنها را « تاريخ علمى » ناميديم اشتباه نشود ، اينها را « فلسفهء تاريخ » اصطلاح مىكنيم . غالبا ميان مسائل مربوط به تاريخ علمى كه به حركات غير تكاملى جامعه مربوط مىشود با مسائل مربوط به فلسفهء تاريخ كه به حركات تكاملى جامعه مربوط مىشود تفكيك نمىشود و همين جهت اشتباهاتى توليد مىكند .\r\nفلسفهء تاريخ ، مانند تاريخ علمى ، كلّى است نه جزئى ، عقلى است نه نقلى ، امّا\r\n\r\n\r\n\r\n\r\n","description":"","footnote":"\r\n( 1 ) . مراحل اساسى انديشه در جامعه‌شناسى ، ص 110 .\r\n","page_name":" 371 ","page_number":371},
  {"content":"\r\n\r\nبر خلاف تاريخ علمى ، علم به « شدن » جامعه‌هاست نه علم به « بودن » آنها . و نيز بر خلاف تاريخ علمى ، مقوّم تاريخى بودن مسائل فلسفهء تاريخ اين نيست كه به زمان گذشته تعلّق دارند ، بلكه اين است كه علم به يك جريان است كه از گذشته آغاز شده و ادامه دارد و تا آينده كشيده مىشود . زمان براى اين گونه مسائل صرفا « ظرف » نيست ، بلكه يك بعد از ابعاد اين مسائل را تشكيل مىدهد .\r\nعلم تاريخ در هر سه معنى و مفهوم خود سودمند است . حتّى تاريخ نقلى ، يعنى علم به احوال و سيرهء زندگى اشخاص ، مىتواند سودمند و حركت آفرين و جهت‌بخش و مربّى و سازنده باشد ، و البته بستگى دارد كه تاريخ زندگى چه اشخاصى باشد و چه نكاتى از زندگى آنها استخراج گردد . انسان همانطور كه به حكم قانون « محاكاة » تحت تأثير رفتار و تصميمات و خلق و خوى و همنشينى مردم همزمان خود واقع مىگردد ، و همانطور كه زندگى عينى مردم همزمانش براى وى درس‌آموز و عبرت‌آميز مىگردد ، و بالأخره همانطور كه از مردم همزمان خود ادب و راه و رسم زندگى مىآموزد و احيانا لقمان‌وار از بىادبان ادب مىآموزد كه مانند آنها نباشد ، به حكم همين قانون از سرگذشت مردم گذشته نيز بهره مىگيرد . تاريخ مانند فيلم زنده‌اى است كه گذشته را تبديل به حال مىنمايد ، از اين‌رو قرآن كريم نكات سودمندى از زندگى افرادى كه صلاحيّت دارند « الگو » و « اسوه » باشند مطرح مىكند و احيانا تصريح مىكند كه آنها را « اسوه » قرار دهيد . دربارهء رسول اكرم مىفرمايد :\r\n لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ  ( 1 ) .\r\nدر شخصيّت رسول خدا الگوى عالى براى شما وجود دارد .\r\nو دربارهء ابراهيم مىفرمايد :\r\n قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ  ( 2 ) .\r\nدر ابراهيم و آنان كه با او بودند براى شما الگوى عالى وجود دارد .\r\n\r\n\r\n\r\n\r\n","description":"","footnote":"\r\n( 1 ) . احزاب / 21 .\r\n( 2 ) . ممتحنه / 4 .\r\n","page_name":" 372 ","page_number":372},
  {"content":"\r\n\r\nقرآن آنجا كه افرادى را به عنوان « اسوه » ذكر مىكند ، توجّهى به شخصيّت دنيايى آنها ندارد ، شخصيّت اخلاقى و انسانى را در نظر مىگيرد ، آنچنان كه از غلام سياهى به نام لقمان كه نه در شمار پادشاهان است و نه در شمار فيلسوفان معمولى شهره به فيلسوفى و نه در شمار ثروتمندان بلكه برده‌اى است روشن بين ، به نام « حكيم » ياد مىنمايد و او را به « حكمت » در جهان علم مىكند . از اين قبيل است « مؤمن » آل فرعون و « مؤمن » آل ياسين .\r\nما در اين كتاب كه بحث جامعه و تاريخ را از نظر جهان‌بينى اسلامى طرح كرده‌ايم ، نظرمان تنها به « تاريخ علمى » و به « فلسفهء تاريخ » است ، زيرا اينها هستند كه در حوزهء كلّى جهان‌بينى قرار مىگيرند ، از اين رو سخن خود را دربارهء اين دو اندكى گسترش مىدهيم و از تاريخ علمى آغاز مىكنيم .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nتاريخ علمى\r\nمقدّمتا بايد يادآورى كنيم كه تاريخ علمى مبتنى بر مطلبى است كه در گذشته بيان كرده‌ايم و آن اينكه جامعه ، مستقل از افراد اصالت و شخصيّت دارد . اگر جامعه ، مستقل از افراد اصالت نداشته باشد جز افراد و قوانين حاكم بر آنها چيزى وجود نخواهد داشت و در نتيجه تاريخ علمى ، كه علم به قواعد و سنن حاكم بر جامعه‌هاست ، بلاموضوع است . قانون داشتن تاريخ فرع بر طبيعت داشتن تاريخ است و طبيعت داشتن تاريخ فرع بر طبيعت داشتن جامعه است . در مورد تاريخ علمى مسائل ذيل بايد بررسى شود :\r\n1 . تاريخ علمى - چنان كه قبلا اشاره شد - متّكى به تاريخ نقلى است . تاريخ نقلى به منزلهء موادّ است براى لابراتوار تاريخ علمى . پس اوّل بايد تحقيق شود كه آيا تاريخ نقلى ، معتبر و قابل اعتماد است يا نه ؟ اگر قابل اعتماد نباشد هر گونه تحقيق علمى دربارهء قوانين حاكم بر جامعه‌ها در گذشته ، پوچ و بىمورد است .\r\n2 . فرضا تاريخ نقلى قابل اعتماد باشد و فرضا براى جامعه طبيعت و شخصيّت\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمستقلّ از افراد قائل بشويم ، استنباط قوانين و قواعد كلّى از وقايع و حوادث تاريخى موقوف به اين است كه قانون « علّيت » و « جبر علّى و معلولى » در حوزهء مسائل انسانى يعنى مسائل وابسته به ارادهء و اختيار انسان ، و از آن جمله حوادث تاريخى ، حكمفرما باشد و الّا قابل تعميم و كلّيت نيست ، و تحت قاعده و ضابطه درنمىآيد . آيا قانون علّيت بر تاريخ حكمفرماست ، و اگر حكمفرماست تكليف آزادى و اختيار انسان چه مىشود ؟\r\n3 . آيا تاريخ ، طبيعت مادّى دارد و ماترياليست است ؟ آيا نيروى اصلى حاكم بر تاريخ نيروى مادّى است و نيروهاى معنوى همه فرع و تابع و طفيلى نيروى مادّى تاريخ است ، يا بر عكس ، طبيعت تاريخ يك طبيعت معنوى است و نيروى حاكم بر تاريخ نيروى معنوى است و نيروهاى مادّى فرع و تابع و طفيلى است يعنى تاريخ در ذات خود « ايده‌آليست » است ، و يا شقّ سوّمى در كار است و آن اينكه طبيعت تاريخ يك طبيعت مزدوج است و تاريخ دو نيرويى و چند نيرويى است ، نيروهاى متعدّد مادّى و معنوى در نظامى كم و بيش هماهنگ و احيانا متضاد حاكم بر تاريخ است ؟\r\n\r\n1 اعتبار و بىاعتبارى تاريخ نقلى\r\nگروهى به تاريخ نقلى به شدّت بدبين‌اند ، تمام را مجعولات ناقلان مىدانند كه بر اساس اغراض و اهداف شخصى يا تعصّبات ملّى و مذهبى و قومى و يا وابستگيهاى اجتماعى ، در نقل حوادث كم و زياد و جعل و قلب و تحريف كرده‌اند و تاريخ را آنچنان كه خود خواسته‌اند شكل داده‌اند . حتّى افرادى كه اخلاقا از جعل و قلب عمدى امتناع داشته‌اند در نقل حوادث « انتخاب » به عمل آورده‌اند ، يعنى همواره چيزهايى را نقل كرده‌اند كه با اهداف و عقايد خودشان ناسازگار نبوده است و از نقل حوادثى كه بر خلاف عقايد و احساساتشان بوده خوددارى نموده‌اند . اينها هر چند در نقل حوادث تاريخى چيزى از خود نيفزوده‌اند و مادّهء جعلى اضافه نكرده‌اند ، امّا با\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nانتخابهاى دلخواهانهء خود ، تاريخ را آنچنان كه خود خواسته‌اند « صورت » بخشيده‌اند .\r\nيك حادثه يا يك شخصيّت آنگاه دقيقا قابل بررسى و تحليل است كه تمام آنچه مربوط به اوست در اختيار محقّق قرار گيرد و اگر بعضى به او ارائه شود و بعضى كتمان گردد ، چهرهء واقعى پنهان مىماند و چهره‌اى ديگر نمايان مىگردد .\r\nاين بدبينان ، در مورد تاريخ نقلى همان نظر را دارند كه برخى بدبينان فقها و مجتهدين به نقل احاديث و روايات دارند كه از آن به « انسداد باب علم » تعبير مىشود .\r\nاينان نيز در تاريخ « انسدادى » مىباشند . برخى به طنز دربارهء تاريخ گفته‌اند : « تاريخ عبارت است از يك سلسله حوادث واقع نشده به قلم كسى كه حاضر نبوده » . از يك روزنامه‌نگار اين طنز نقل شده كه « واقعيّات مقدّس‌اند امّا عقيده آزاد است . » برخى ديگر در اين حد بدبين نيستند امّا ترجيح داده‌اند كه در تاريخ ، فلسفهء شك را بپذيرند .\r\nكتاب تاريخ چيست ؟ ( 1 ) از « پروفسور سر جرج كلارك » نقل مىكند كه :\r\n« . . . معرفت گذشته پس از آنكه توسّط يك يا چند مغز بشرى تصفيه شده به ما رسيده است ، بنابراين حاوى ذرّات بسيط و جامد تغييرناپذير نيست . . . پژوهش در اين رشته بىپايان مىنمايد و به همين جهت پاره‌اى محقّقان ناشكيبا به فلسفهء شك پناه برده‌اند يا دست كم به اين عقيده توسّل جسته‌اند كه چون در تمام قضاوتهاى تاريخى پاى افراد و عقايد شخصى در ميان است ، اعتبار يكى به اندازهء ديگرى است و حقيقت تاريخى عينى وجود ندارد . »\r\nحقيقت اين است كه هر چند نمىتوان به طور دربست حتّى به نقلهاى راويان موثّق اعتماد كرد ، امّا اوّلا تاريخ يك سلسله مسلّميّات دارد كه از نوع بديهيّات در علوم ديگر به شمار مىرود و همان مسلّميّات خود مىتواند مورد تجزيه و تحليل محقّق قرار گيرد ، ثانيا محقّق با نوعى اجتهاد مىتواند صحّت و عدم صحّت برخى نقلها را در محك نقد قرار دهد و نتيجه‌گيرى كند . امروز مىبينيم كه بسيارى از مسائل كه در دوره‌هايى شهرت زائد الوصفى پيدا كرده‌اند ، پس از گذشت چند قرن ، محقّقان بىاعتبارى آنها را مانند آفتاب روشن مىسازند ( داستان كتاب‌سوزى اسكندريّه كه از قرن هفتم - آرى ، فقط از قرن هفتم هجرى - بر سر زبانها افتاد آنچنان شايع شد كه\r\n\r\n\r\n\r\n\r\n","description":"","footnote":"\r\n( 1 ) . تأليف اى . اچ . كار ، ترجمهء حسن كامشاد ، ص 8 .\r\n","page_name":" 376 ","page_number":376},
  {"content":"\r\n\r\nتدريجا در اكثر كتابهاى تاريخى راه يافت ، امّا تحقيق محقّقان قرن اخير ثابت كرد كه بىاساس محض است و ساختهء مسيحيان مغرض بوده است ) همچنانكه گاهى حقيقتى كتمان مىشود امّا پس از مدّتى آشكار مىشود . بنابراين به نقلهاى تاريخى نمىتوان به طور كلّى بدبين بود .\r\n\r\n2 علّيت در تاريخ\r\nآيا اصل علّيت بر تاريخ حكمفرماست ؟ اگر اصل علّيت حكمفرماست ، لازمه‌اش اين است كه وقوع هر حادثه‌اى در ظرف خودش حتمى و اجتناب‌ناپذير بوده است و يك نوع « جبر » بر تاريخ حكمفرماست . اگر جبر بر تاريخ حكمفرماست پس تكليف آزادى و اختيار انسانها چه مىشود ؟ اگر واقعا وقوع حوادث تاريخى جبرى است پس هيچ فردى مسئوليّت ندارد و هيچ فردى استحقاق تمجيد و ستايش و يا استحقاق ملامت و نكوهش ندارد . و اگر اصل علّيت حكمفرما نيست ، پس كلّيت وجود ندارد ، و اگر كلّيت وجود ندارد پس تاريخ قانون و سنّت ندارد ، زيرا قانون فرع بر كلّيت است و كلّيت فرع بر اصل علّيت .\r\nاين است مشكلى كه در مورد تاريخ علمى و فلسفهء تاريخ وجود دارد . برخى به اصل علّيت و به اصل كلّيت گراييده ، آزادى و اختيار را انكار كرده‌اند و آنچه به نام آزادى پذيرفته‌اند در حقيقت آزادى نيست ، و برخى ديگر بر عكس ، اصل آزادى را پذيرفته و قانونمندى تاريخ را نفى نموده‌اند . اكثر جامعه‌شناسان اصل علّيت و آزادى را غير قابل جمع دانسته و به علّيت گراييده و آزادى را نفى كرده‌اند .\r\nهگل ، و به پيروى او ماركس ، طرفدار جبر تاريخ است . از نظر هگل و ماركس آزادى جز آگاهى به ضرورت تاريخى نيست . در كتاب ماركس و ماركسيسم از كتاب آنتى دورينگ تأليف انگلس نقل مىكند كه :\r\n« هگل نخستين كسى بود كه رابطهء آزادى و ضرورت را دقيقا نشان داد . از نظر او ، آزادى همانا درك ضرورت است . ضرورت به همان اندازه نابيناست كه درك نشود .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nآزادى ، در استقلال رؤيايى نسبت به قوانين طبيعت نيست ، بلكه در شناخت اين قوانين و در امكان به كار انداختن اصولى آنها در جهت مقاصد معيّنى است . اين مطلب چه در مورد قوانين طبيعت خارجى و چه در مورد قوانين حاكم بر وجود جسمى و روحى خود انسان صادق است . » ( 1 )\r\nو نيز در آن كتاب پس از بحثى مختصر دربارهء اينكه انسان تحت شرايط خاصّ تاريخى و در جهتى كه آن شرايط تعيين كرده‌اند مىتواند و مىبايد اقدام كند ، مىگويد :\r\n« در واقع شناخت اين داده‌ها عمل انسان را مؤثّرتر خواهد ساخت . هر اقدام در جهت مخالف اين داده‌ها به منزلهء واكنش و مقابله با مسير تاريخ خواهد بود . . . اقدام كردن در جهت سازگار با اين داده‌ها به معناى حركت در جهت تاريخ و قرار گرفتن در مسير تاريخ است ، امّا اين سؤال مطرح خواهد شد كه آزادى چه مىشود ؟ مكتب ماركس پاسخ مىدهد كه آزادى عبارت خواهد بود از آگاهى يافتن فرد به ضرورت تاريخى و به مسير جمعى كه وى به سوى آن كشانيده مىشود . » ( 2 )\r\nبديهى است كه اين گفته‌ها مشكلى را حل نمىكند . سخن در رابطهء انسان با شرايط تاريخى است كه آيا انسان حاكم بر شرايط تاريخى است و مىتواند به آنها جهت بدهد و يا جهت آنها را تغيير دهد يا نه ؟\r\nاگر انسان قادر نيست كه به تاريخ جهت بدهد و يا جهت تاريخ را تغيير دهد ، پس قهرا اگر خودش در جهت تاريخ قرار گيرد مىتواند به بقاى خود ادامه دهد و بلكه تكامل يابد ، و اگر در خلاف جهت تاريخ قرار گيرد قهرا نابود مىشود . اكنون اين پرسش مطرح است كه آيا انسان در قرار گرفتن و قرار نگرفتن در جهت تاريخ آزاد است يا مجبور ؟ و آيا بنابر اصل تقدّم جامعه بر فرد و اينكه وجدان و شعور و احساس فرد يكسره ساختهء شرايط اجتماعى و تاريخى - مخصوصا شرايط اقتصادى - است جايى براى آزادى باقى مىماند ؟\r\nوانگهى « آزادى همان آگاهى به ضرورت است » يعنى چه ؟ آيا فردى كه در يك\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 249 ( ضميمهء پنجم ) .\r\n( 2 ) . همان مأخذ ، ص 37 و 38 .\r\n","page_name":" 378 ","page_number":378},
  {"content":"\r\n\r\nسيل بنيان كن قرار گرفته و آگاهى كامل دارد كه ساعتى بعد سيل او را تا اعماق دريا فرو خواهد برد و يا فردى كه از قلّه‌اى بلند پرت شده ، و آگاهى دارد كه به حكم ضرورت قانون ثقل لحظاتى بعد قطعه‌قطعه خواهد شد ، در فرو رفتن به دريا و يا سقوط به درّه آزاد است ؟ بنابر نظريّهء مادّيت جبرى تاريخى ، شرايط اجتماعى مادّى ، محدود كنندهء انسان و جهت دهنده به او و سازندهء وجدان و شخصيّت و اراده و انتخاب اوست و او در مقابل شرايط اجتماعى جز يك ظرف خالى و يك مادّهء خام محض نيست ، انسان ساختهء شرايط است نه شرايط ساختهء انسان ، شرايط پيشين مسير بعدى انسان را تعيين مىكند نه انسان مسير آيندهء شرايط را . بنابراين آزادى به هيچ وجه معنى و مفهوم پيدا نمىكند .\r\nحقيقت اين است كه آزادى انسانى جز با نظريّهء « فطرت » يعنى اينكه انسان در مسير حركت جوهرى عمومى جهان با بعدى علاوه به جهان مىآيد و پايهء اوّلى شخصيّت او را همان بعد مىسازد و سپس تحت تأثير عوامل محيط تكميل مىشود و پرورش مىيابد ، قابل تصوّر نيست . اين بعد وجودى است كه به انسان شخصيّت انسانى مىدهد تا آنجا كه سوار و حاكم بر تاريخ مىشود و مسير تاريخ را تعيين مىكند . ما قبلا در بحث جامعه تحت عنوان « جبر يا اختيار » دربارهء اين مطلب بحث كرده‌ايم و در آينده تحت عنوان « ابعاد تاريخ » ، آنجا كه دربارهء نقش قهرمانان سخن مىگوييم ، به توضيح بيشتر خواهيم پرداخت .\r\nآزادى انسان به مفهومى كه اشاره كرديم نه با قانون علّيت منافات دارد و نه با كلّيت مسائل تاريخى و قانونمندى تاريخ . اينكه انسان در عين اختيار و آزادى و به موجب انديشمندى و اراده ، مسيرى معيّن و مشخّص و غير قابل تخلّف در زندگى اجتماعى داشته باشد ، يعنى ضرورت بالاختيار ، جز اين است كه ضرورتى كور و حاكم بر انسان و ارادهء انسان حكمفرما باشد .\r\nدر مسائل قانونمندى و كلّيت داشتن مسائل تاريخى اشكال ديگرى هست و آن اينكه از مطالعهء حوادث و وقايع تاريخى روشن مىشود كه مسير تاريخ را احيانا يك سلسله حوادث جزئى تصادفى تغيير داده است . البتّه مقصود از حوادث تصادفى - بر خلاف تصوّر بعضى از افراد ناوارد - حوادث بدون علّت نيست ، بلكه مقصود حوادثى است كه از يك علّت عام و كلّى ناشى نشده است و از اين رو ضابطهء كلى ندارد . اگر حوادثى كه ضابطهء كلّى ندارند ، نقش مؤثّر در حركتهاى تاريخى داشته\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nباشند ، تاريخ خالى از هر نوع قاعده و قانون و سنّت و جريان مشخّص خواهد بود .\r\nضرب المثل حوادث تاريخى تصادفى كه در مسير تاريخ مؤثّر بوده ، « بينى كلئوپاترا » ملكهء معروف مصر است . در جهان حوادث جزئى و اتّفاقى كه مسير جريانهاى تاريخ را عوض كرده ، و به قول معروف « از نسيمى دفتر ايّام بر هم خورده است » ، فراوان است .\r\n« ادوارد هالت‌كار » در كتاب تاريخ چيست ؟ مىگويد :\r\n« منشأ ديگر حمله ( به جبر تاريخ ) معمّاى مشهور « بينى كلئوپاترا » است . اين همان نظريّه‌اى است كه تاريخ را با بيش و كم ، فصلى از اعراض ، يك سلسله حوادث ناشى از رويدادهاى اتّفاقى ، و منتسب به تصادفىترين علل مىداند : نتيجهء جنگ اكتيوم مربوط به عللى كه مورّخان عموما مسلّم مىپندارند نبوده بلكه ناشى از شيفتگى آنتونى نسبت به كلئوپاترا بود . زمانى كه با يزيد در اثر بيمارى نقرس از پيشروى در اروپاى مركزى بازايستاد ، گيبون نوشت كه « غلبهء خلطى قليل بر مزاج فردى از افراد بشر ممكن است بدبختى ملّتهايى را مانع شود يا معلّق كند » . هنگامى كه الكساندر پادشاه يونان را در پاييز 1920 ميمون دست‌آموزى گاز گرفت و درگذشت ، اين تصادف سلسله حوادثى به بار آورد كه سروينستن چرچيل را بر آن داشت تا اظهار دارد كه « دويست و پنجاه هزار تن از گزش ميمون مردند » .\r\nياتروتسكى در حين شكار اردك مبتلا به تب مىشود و در لحظهء مبارزه‌اش با زينويف ، كامنف و استالين در پاييز 1923 بسترى مىگردد و مىنويسد : شخص مىتواند انقلاب يا جنگى را پيش‌بينى كند ، امّا پيش‌بينى عواقب شكار پاييزى اردكهاى وحشى ناممكن است . » ( 1 )\r\nدر جهان اسلام ، داستان شكست مروان بن محمّد آخرين خليفهء اموى شاهد خوبى است براى دخالت تصادف در سرنوشت تاريخ . مروان در آخرين جنگ با عبّاسيها ، در ميدان نبرد دچار فشار ادرار شد و به كنارى رفت . تصادفا يكى از افراد دشمن كه از آنجا مىگذشت او را ديد و كشت . شهرت كشته شدنش به ميان سپاهيانش پيچيد . چون قبلا چنين حادثه‌اى پيش‌بينى نشده بود ولوله در ميان سپاهيان افتاد و فرار كردند و دولت بنى اميّه منقرض شد . آنجا بود كه گفته شد : « ذهبت\r\n\r\n\r\n\r\n\r\n","description":"","footnote":"\r\n( 1 ) . تاريخ چيست ترجمهء حسن كامشاد ، ص 144 و 145 .\r\n","page_name":" 380 ","page_number":380},
  {"content":"\r\n\r\nالدّولة ببولة » .\r\nادوارد هالت‌كار پس از توضيحى دربارهء اينكه هر تصادف نتيجهء يك رشتهء علّى و معلولى است كه يك رشتهء علّى و معلولى ديگر را قطع مىكند نه آنكه حادثه‌اى بدون علّت رخ دهد ، مىگويد :\r\n« چگونه مىتوان توالى منطقى علّت و معلول را در تاريخ كشف كرد و مبنايى براى تاريخ قائل شد در حالى كه توالى ما هر آن ممكن است توسّط توالى ديگرى كه از نظر ما نامربوط است قطع يا منحرف گردد ؟ » ( 1 ) پاسخ اين اشكال بستگى دارد به اينكه جامعه و تاريخ ، طبيعت جهت‌دارى داشته باشد يا نداشته باشد . اگر تاريخ از طبيعتى جهت‌دار برخوردار باشد ، نقش حوادث جزئى ناچيز خواهد بود ، يعنى حوادث جزئى هر چند مهره‌ها را عوض مىكند ، در مسير كلّى تاريخ تأثيرى ندارد ، حدّ اكثر اين است كه جريان را تند يا كند مىكند . امّا اگر تاريخ ، فاقد طبيعت و شخصيّت و راه تعيين شده از ناحيهء آن طبيعت و شخصيّت باشد ، البتّه تاريخ مسير معيّن و مشخّص نخواهد داشت و فاقد كلّيت خواهد بود و غير قابل پيش‌بينى .\r\nاز نظر ما كه براى تاريخ ، طبيعت ، و شخصيّت قائليم و اين شخصيّت و طبيعت محصول تركيب شخصيّتهاى فردى انسانهاست كه بالفطره تكامل جو مىباشند ، نقش حوادث تصادفى به كلّيت و ضرورت تاريخ زيان نمىرساند .\r\nمنتسكيو سخنى زيبا دربارهء نقش تصادف دارد كه قسمتى از آن را قبلا نقل كرديم ، مىگويد :\r\n« اگر تصادف يك نبرد ، يعنى علّتى خاص ، دولتى را واژگون كرده باشد يقينا علّتى كلّى در كار بوده كه موجب گرديده است تا دولت مذكور به دنبال يك نبرد از پا در آيد . » ( 2 )\r\nو هم او مىگويد :\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 146 .\r\n( 2 ) . مراحل اساسى انديشه در جامعه‌شناسى ، ص 27 .\r\n","page_name":" 381 ","page_number":381},
  {"content":"\r\n\r\n« نبرد بولتاوا نبود كه مايهء سقوط شارل دوازدهم پادشاه سوئد شد . او اگر در بولتاوا شكست نمىخورد در جاى ديگر دچار شكست مىگرديد . پيشامدهاى تصادفى به آسانى جبران مىشوند ، امّا در برابر آن پيشامدهايى كه دائما از طبيعت چيزها ناشى مىشود نمىتوان مصون ماند . » ( 1 )\r\n\r\n3 آيا طبيعت تاريخ مادّى است ؟\r\nاينكه طبيعت تاريخ چه طبيعتى است ، آيا طبيعت اصلى تاريخ فرهنگى است يا سياسى است يا اقتصادى است يا مذهبى است يا اخلاقى است و بالأخره آيا طبيعت اصلى تاريخ مادّى است يا معنوى و يا طبيعتى مزدوج است ، از مهمترين مسائل مربوط به تاريخ است . تا اين مسأله حل نگردد شناخت ، ما از تاريخ ، شناخت صحيح نخواهد بود .\r\nبديهى است كه همهء عوامل مادّى و معنوى نامبرده در بافت تاريخ مؤثّر بوده و هست . سخن در اولويّت و تقدّم و اصالت و تعيين كنندگى است . سخن در اين است كه كداميك از اين عوامل ، روح اصلى تاريخ و هويّت واقعى او را تشكيل مىدهد ؟\r\nكداميك از اين عوامل مىتواند ساير عوامل را توجيه و تفسير كند ؟ كداميك از اينها زير بناست و ساير عوامل روبنا ؟\r\nمعمولا صاحب‌نظران ، تاريخ را يك ماشين چند موتوره مىدانند كه هر موتورى نسبت به موتور ديگر استقلال دارد ، و در حقيقت ، تاريخ را چند طبيعتى مىدانند نه تك طبيعتى . ولى اگر تاريخ را چند موتوره و چند طبيعتى بدانيم تكليف تكامل و سير تكاملى تاريخ چه مىشود ؟ امكان ندارد چند موتور اصلى - كه هر كدام نوعى حركت ايجاد مىكند و تاريخ را در جهتى مىخواهد براند - بر تاريخ حاكم باشد و تاريخ بتواند يك خطّ سير تكاملى مشخّصى را طى كند مگر آنكه عوامل نامبرده را به منزلهء\r\n\r\n\r\n\r\n\r\n","description":"","footnote":"\r\n( 1 ) . همان مأخذ و همان صفحه .\r\n","page_name":" 382 ","page_number":382},
  {"content":"\r\n\r\nغرائز تاريخ به شمار آوريم و فوق همهء اين غرائز براى تاريخ روحى قائل شويم كه آن روح با استفاده از غرائز گوناگون تاريخ ، آن را در جهت تكاملى معين مىراند و آن روح است كه هويّت واقعى تاريخ را تشكيل مىدهد . ولى اين تعبير ، بيان ديگرى است از تك طبيعتى تاريخ . طبيعت تاريخ همان است كه از آن به روح تاريخ تعبير شد نه آن چيزها كه از آنها به عنوان « غرائز تاريخ » ياد گرديد .\r\nدر عصر ما نظريّه‌اى پديد آمده كه طرفداران بسيارى براى خود به دست آورده و به « ماترياليسم تاريخى » و يا « ماترياليسم ديالكتيك تاريخى » معروف است . ماترياليسم تاريخى يعنى برداشتى اقتصادى از تاريخ و برداشتى اقتصادى و تاريخى از انسان بدون برداشتى انسانى از اقتصاد و يا از تاريخ . به عبارت ديگر ، ماترياليسم تاريخى يعنى اينكه تاريخ ماهيّتى مادّى دارد و وجودى ديالكتيكى . « ماهيّت مادّى دارد » يعنى اساس همهء حركات و جنبشها و نمودها و تجلّيات تاريخى هر جامعه سازمان اقتصادى آن جامعه است ، يعنى نيروهاى توليد مادّى آن جامعه و روابط توليدى آن جامعه و مجموعا وضع توليد و روابط توليدى است كه به همهء نمودهاى معنوى اجتماعى - اعمّ از اخلاق و علم و فلسفه و مذهب و قانون و فرهنگ - شكل مىدهد و جهت مىبخشد و با دگرگون شدن خود ، آنها را دگرگون مىسازد .\r\nامّا اينكه تاريخ وجود ديالكتيكى دارد به معنى اين است كه حركات تكاملى تاريخ ، حركات ديالكتيكى است ، يعنى معلول يك سلسله تضادهاى ديالكتيكى توأم با همبستگى خاصّ آن تضادهاست . تضادّ ديالكتيكى كه با تضادهاى غير ديالكتيكى فرق دارد اين است كه هر پديده‌اى جبرا نفى و انكار خود را در درون خود مىپرورد و پس از يك سلسله تغييرات در نتيجهء اين تضادّ درونى ، آن پديده ضمن يك تغيير شديد كيفى به مرحلهء عالىترى كه تركيبى از دو مرحلهء قبلى است تكامل مىيابد .\r\nپس ماترياليسم تاريخى متضمّن دو مسأله است : يكى مادّى بودن هويّت تاريخ ، ديگر ديالكتيكى بودن حركات آن . ما مسألهء اوّل را اينجا بررسى مىكنيم و مسألهء دوّم را به فصل بعد - كه دربارهء تطوّر و تكامل تاريخ تحقيق مىكنيم - موكول مىنماييم .\r\nنظريّهء « مادّيت هويّت تاريخ » از يك سلسله اصول ديگر ريشه مىگيرد كه فلسفى و يا روان‌شناسانه و يا جامعه‌شناسانه است و به نوبهء خود يك سلسله نظريّات ديگر در مسائل ايدئولوژى نتيجه مىدهد . ما براى اينكه اين مطلب با اهميّت روشن شود - خصوصا با توجّه به اينكه برخى نويسندگان روشنفكر مسلمان مدّعى هستند كه اسلام\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nهر چند مادّيت فلسفى را نمىپذيرد ولى مادّيت تاريخى را پذيرفته ، و نظريّات تاريخى و اجتماعى خود را بر اين اصل بنا نهاده‌اند - لازم مىدانيم دربارهء اين مطلب اندكى به تفصيل بحث كنيم ، از اين‌رو هم به ذكر « پايه‌ها » و « مبانى » اين نظريّه ، يعنى اصولى كه اين نظريّه بر آن اصول استوار است ، مىپردازيم و هم به ذكر « نتايج » آن . آنگاه اصل نظريّه را ، چه از نظر علمى و چه از نظر اسلامى ، نقد و بررسى مىكنيم .\r\n\r\nمبانى نظريّهء مادّيت تاريخ\r\n\r\n1 . تقدّم مادّه بر روح :\r\nانسان هم جسم دارد و هم روح . جسم انسان موضوع مطالعات زيستى ، پزشكى ، وظايف الاعضايى و غيره است ، امّا روح و امور روحى موضوع مطالعات فلسفى و روان‌شناسى است . انديشه‌ها ، ايمانها ، احساسها ، گرايشها ، نظريّه‌ها ، ايدئولوژيها جزء امور روانىاند . اصل تقدّم مادّه بر روح يعنى امور روانى اصالتى ندارند ، صرفا يك سلسله انعكاسات مادّى از مادّهء عينى بر اعصاب و مغز مىباشند .\r\nارزش اين امور تنها در اين حدّ است كه ميان قواى مادّى درونى و جهان بيرون رابطه برقرار سازند ، ولى هرگز خود اين امور نيرويى در مقابل نيروهاى مادّى حاكم بر وجود انسان به شمار نمىروند . در مقام مثال ، امور روانى را به چراغ اتومبيل بايد تشبيه كرد . اتومبيل در شب بدون چراغ نمىتواند حركت كند ، در پرتو چراغ ، اتومبيل راه خود را ادامه مىدهد ، امّا آنچه اتومبيل را به حركت مىآورد نور چراغ نيست ، موتور است .\r\nامور روانى يعنى انديشه‌ها ، ايمانها ، نظريّه‌ها ، ايدئولوژيها اگر در مسير جريان نيروهاى مادّى تاريخ قرار گيرند به حركت تاريخ كمك مىكنند ، ولى هرگز خود آنها نمىتوانند حركتى به وجود آورند و هرگز نيرويى در برابر نيروهاى مادّى به شمار نمىروند . امور روانى اساسا نيرو نيستند ، نه اينكه نيرو هستند ولى واقعيّت مادّى دارند . نيروهاى واقعى وجود انسان همانهاست كه به عنوان نيروى مادّى شناخته مىشوند و با مقياسهاى مادّى قابل اندازه‌گيرى مىباشند .\r\nاز اين رو امور روانى قادر نيستند كه حركت‌زا و جهت‌بخش بشوند و هرگز « اهرمى » براى حركت جامعه به شمار نمىروند . ارزشهاى روانى مطلقا ، اگر متّكى و\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nتوجيه كنندهء ارزشهاى مادّى نباشند ، امكان ندارد كه منشأ يا غايت يك حركت اجتماعى واقع گردند .\r\nبنابراين در تفسير تاريخ بايد دقيق بود و فريب ظاهر را نخورد . اگر احيانا در يك مقطع تاريخى به ظاهر ديده شد كه انديشه‌اى ، عقيده‌اى ، ايمانى جامعه‌اى را به حركت درآورده و به يك مرحلهء تكاملى سوق داده ، اگر درست تاريخ را كالبد شكافى كنيم خواهيم ديد كه اين عقيده‌ها اصالت ندارند ، انعكاس نيروهاى مادّى جامعه‌اند و آن نيروهاى مادّى است كه در شكل ايمانها جامعه را به حركت درآورده است . نيروى مادّى پيش‌برندهء تاريخ از نظر فنّى ، نظام توليدى جامعه است و از نظر انسانى ، طبقهء محروم و استثمارشدهء جامعه مىباشد .\r\n« فويرباخ » فيلسوف مادّى معروف كه ماركس بسيارى از نظريّات مادّى خود را از او گرفته است مىگويد :\r\n« نظريّه چيست ؟ پراكسيس ( 1 ) چيست ؟ تفاوت اين دو در چيست ؟ » به اين پرسش چنين پاسخ مىدهد :\r\n« هر چيزى كه محدود به ذهن من باشد نظرى است . آنچه در بسيارى اذهان مىجنبد عملى است . آنچه بسيارى از اذهان را با هم متّحد مىسازد ، تشكيل توده مىدهد و بدين ترتيب براى خود جايى در جهان مىيابد . » ( 2 )\r\nو ماركس ، شاگرد وفادار وى مىنويسد :\r\n« واضح است كه سلاح انتقاد نمىتواند جايگزين انتقاد سلاحها شود . نيروى مادّى را فقط با نيروى مادّى مىتوان سركوب كرد . »\r\nماركس براى اينكه اصالتى براى نيروهاى غير مادّى قائل نشده باشد و ارزش روشنگرى آنها را ، و نه بيشتر ، روشن كرده باشد به سخن خود اينچنين ادامه مىدهد :\r\n« امّا نظريّه نيز به محض اينكه در توده‌ها رسوخ كرد به نيروى مادّى مبدّل مىشود . » ( 3 )\r\n\r\n\r\n\r\n\r\n","description":"","footnote":"\r\n( 1 ) . فلسفهء عملى اجتماعى .\r\n( 2 ) و 3 . ماركس و ماركسيسم ، تأليف آن دره پىيتر ، ترجمهء شجاع الدّين ضيائيان ، ص 39 ، نقل از نقد فلسفهء حقوق .\r\n","page_name":" 385 ","page_number":385},
  {"content":"\r\n\r\nاصل تقدّم مادّه بر روح و تقدّم جسم بر روان و اصالت نداشتن نيروهاى روانى و ارزشهاى روحى و معنوى ، از اصول اساسى ماترياليسم فلسفى است .\r\nنقطهء مقابل اين اصل ، اصل فلسفى ديگرى است مبنى بر اصالت روح و اينكه همهء ابعاد اصيل وجود انسان را نمىتوان با مادّه و شئون آن توجيه و تفسير كرد . روح ، واقعيّتى است اصيل در حوزهء وجود انسان ، و انرژى روحى ، مستقل از انرژيهاى مادّى است ، از اين‌رو نيروهاى روانى يعنى نيروهاى فكرى ، اعتقادى ، ايمانى و عاطفى عامل مستقلّى براى پاره‌اى حركتها - چه در سطح وجود فرد و چه در سطح جامعه - به شمار مىروند و از اين اهرمها براى حركت تاريخ مىتوان استفاده كرد . بسيارى از حركات تاريخ مستقلّا از اين اهرمها ناشى شده و مىشوند . مخصوصا حركات متعالى فردى و اجتماعى انسان مستقيما از اين نيروها سرچشمه مىگيرد و تعالى خود را از همين جهت كسب كرده است .\r\nنيروهاى روانى احيانا نيروهاى مادّى بدنى را نه تنها در سطح فعّاليّتهاى اختيارى ، حتّى در سطح فعّاليّتهاى مكانيكى و شيميايى و زيستى تحت تأثير شديد خود قرار مىدهد و آنها را در جهت خاصّ خود استخدام مىنمايد . تأثير تلقينات روانى در بهبود بيماريهاى جسمى و تأثير خارق العادهء عمليّات هيپنوتيزمى از اين قبيل و غير قابل انكار است . ( 1 )\r\nعلم و ايمان ، خصوصا ايمان ، بالاخص آنجا كه اين دو نيروى روانى هماهنگ گردند ، نيرويى عظيم و كار آمد است و مىتواند نقش زيروروكننده و پيش‌برندهء خارق العاده‌اى در حركات تاريخى داشته باشد .\r\nاصالت روح و نيروهاى روحى ، يكى از اركان « رئاليسم فلسفى » است . ( 2 )\r\n\r\n2 . اولويّت و تقدّم نيازهاى مادّى بر نيازهاى معنوى :\r\nانسان لا اقل در وجود اجتماعى خويش ، دو گونه نياز دارد : نيازهاى مادّى از قبيل نياز به نان و آب و مسكن و جامه و دوا و امثال اينها ، و نيازهاى معنوى از قبيل نياز به تحصيل و دانش و ادبيّات و هنر و تفكّرات فلسفى و ايمان و ايدئولوژى و نيايش و\r\n\r\n\r\n\r\n\r\n","description":"","footnote":"\r\n( 1 ) . براى اطّلاع دربارهء اين گونه مسائل مطالعهء كتاب تداوى روحى تأليف كاظم‌زادهء ايرانشهر را توصيه مىكنيم .\r\n( 2 ) . رجوع شود به جلد اوّل و دوّم اصول فلسفه و روش رئاليسم .\r\n","page_name":" 386 ","page_number":386},
  {"content":"\r\n\r\nاخلاق و امورى از اين قبيل . هر دو نوع از نياز ، به هر حال و به هر علّتى ، در انسان وجود دارد . سخن در اولويّت و تقدّم اين نيازهاست كه كداميك بر ديگرى تقدّم دارد :\r\nنيازهاى مادّى يا نيازهاى معنوى و يا هيچ كدام ؟ نظريّهء تقدّم نيازهاى مادّى بر آن است كه نيازهاى مادّى اولويّت و تقدّم دارند و اين اولويّت و تقدّم تنها در اين جهت نيست كه انسان در درجهء اوّل در پى تأمين نيازهاى مادّى است و آنگاه كه اين نيازها تأمين شد به تأمين نيازهاى معنوى مىپردازد ، بلكه خاستگاه نيازهاى معنوى نيازهاى مادّى است و نيازهاى مادّى سرچشمهء نيازهاى معنوى است . چنين نيست كه انسان در متن آفرينش خود با دو گونه نياز و دو گونه غريزه آفريده شده باشد : نيازها و غرائز مادّى ، و نيازها و غرائز معنوى ، بلكه انسان با يك گونه نياز و يك گونه غرائز آفريده شده و نيازهاى معنوى نيازهاى ثانوى است و در حقيقت وسيله‌اى است براى رفع بهتر نيازهاى مادّى .\r\nبه همين جهت ، نيازهاى معنوى از نظر شكل و كيفيّت و ماهيّت نيز تابع نيازهاى مادّى است . انسان در هر دوره‌اى به تناسب رشد ابزار توليد نيازهاى مادّىاش ، شكل و رنگ و كيفيّت ويژه‌اى دارد . نيازهاى معنوى وى نيز كه برخاسته از نيازهاى مادّى اوست ، از نظر شكل و كيفيّت و ويژگيها متناسب با نيازهاى مادّى است . پس در حقيقت ، ميان نيازهاى مادّى و نيازهاى معنوى دو نوع اولويّت برقرار است : اولويّت وجودى يعنى نياز معنوى مولود نياز مادّى است ، و ديگر اولويّت ماهوى يعنى شكل و خصوصيّت و چگونگى نياز معنوى تابع شكل ، و خصوصيّت و چگونگى نياز مادّى است . در كتاب ماترياليسم تاريخى تأليف « پ . رويان » از كتاب تفكّرات فلسفى « هايمن لوى » صفحهء 92 چنين نقل مىكند :\r\n« راه مادّى زندگى بشر وى را بر آن داشت كه تئوريهايى بر طبق وسائل رفع احتياجات مادّى زمان ، راجع به دنيا ( جهان‌بينى ) و اجتماع و هنر و اخلاق و ساير معنويّات كه از همين راه مادّى و توليد ناشى شده بودند ، بيان نمايد . » ( 1 )\r\nاز اين‌رو طرز داورى علمى ، تفكّر فلسفى ، ذوق و احساس زيبايى و هنرى ، ارزيابى اخلاقى ، گرايش مذهبى هر فرد تابع طرز معاش اوست . اينجاست كه وقتى كه\r\n\r\n\r\n\r\n\r\n","description":"","footnote":"\r\n( 1 ) . ماترياليسم تاريخى ، ص 37 .\r\n","page_name":" 387 ","page_number":387},
  {"content":"\r\n\r\nاين اصل در مورد فرد پياده مىشود به اين صورت ادا مىشود : « بگو چه مىخورد تا بگويم چه فكر مىكند » و اگر در سطح جامعه پياده شود گفته مىشود : « بگو درجهء رشد ابزار توليد چيست و بگو چه روابط اقتصادى ميان افراد جامعه حكمفرماست تا بگويم چه ايدئولوژى و چه فلسفه و چه اخلاق و چه مذهبى در آن جامعه وجود دارد » .\r\nنقطهء مقابل اين نظريّه ، نظريّهء اصالت نيازهاى معنوى است . طبق اين نظريّه هر چند در فرد انسان نيازهاى مادّى از نظر زمانى زودتر جوانه مىزند و خود را نشان مىدهد - چنان كه از حال كودك پيداست كه از آغاز تولّد در جستجوى شير و پستان مادر است - ولى به تدريج نيازهاى معنوى كه در سرشت انسان نهفته است مىشكفند بطورى كه در سنين رشد و كمال ، انسان نيازهاى مادّى خويش را فداى نيازهاى معنوى مىكند . به تعبير ديگر ، لذّتهاى معنوى در انسان ، هم اصيل است و هم نيرومندتر از لذّتها و جاذبه‌هاى مادّى ( 1 ) . انسان به هر اندازه آموزش و پرورش انسانى بيابد ، نيازهاى معنوى و لذّتهاى معنوى و بالأخره حيات معنوىاش ، نيازها و لذّتها و حيات مادّىاش را تحت تأثير قرار مىدهد . جامعه نيز چنين است ، يعنى در جامعه‌هاى بدوى نيازهاى مادّى بيش از نيازهاى معنوى حكومت دارد ولى به هر اندازه جامعه متكامل‌تر گردد نيازهاى معنوى ارزش و تقدّم بيشترى مىيابند و به صورت هدف انسانى در مىآيند و نيازهاى مادّى را تحت الشّعاع قرار داده و در حدّ وسيله تنزّل مىدهند ( 2 ) .\r\n\r\n3 . اصل تقدّم كار بر انديشه :\r\nانسان موجودى است كه مىانديشد و مىشناسد و كار مىكند . آيا كار مقدّم است يا انديشه ؟ آيا جوهر انسان كار است يا انديشه ؟ آيا شرافت انسان به كار است يا انديشه ؟ آيا انسان مولود كار است يا انديشه ؟\r\nمادّيت تاريخ بر اساس اصالت كار و تقدّم آن بر انديشه است ، كار را اصل و انديشه را فرع مىشمارد . منطق و فلسفهء قديم ، انديشه را كليد انديشه مىدانست . در آن منطق ، انديشه تقسيم مىشد به تصوّر و تصديق ، و هر كدام تقسيم مىشد به بديهى و نظرى . آنگاه انديشه‌هاى بديهى كليد انديشه‌هاى نظرى شناخته مىشد . در آن منطق\r\n\r\n\r\n\r\n\r\n","description":"","footnote":"\r\n( 1 ) . بوعلى در نمط هشتم اشارات در اين موضوع به طرزى عالى بحث كرده است .\r\n( 2 ) . رجوع شود به رسالهء قيام و انقلاب مهدى از ديدگاه فلسفهء تاريخ اثر مؤلّف .\r\n","page_name":" 388 ","page_number":388},
  {"content":"\r\n\r\nو در آن فلسفه جوهر انسان ( من ) يك انديشهء محض شناخته مىشد ، كمال و شرافت انسان در دانش معرّفى مىگشت ، انسان كامل مساوى بود با انسان انديشمند ( 1 ) .\r\nولى ماديّت تاريخى بر اين اصل استوار است كه كار كليد انديشه و كار معيار انديشه است ، جوهر انسان كار توليدى اوست ، كار ، هم منشأ شناخت انسان است و هم سازندهء او . ماركس گفته است : « سراسر تاريخ جهانى ، جز خلقت انسان به وسيلهء كار بشرى نيست » ( 2 ) . انگلس گفته : « خود انسان را نيز كار آفريده است » ( 3 ) . زيرا انسان از ابتدا به جاى تفكّر عليه ناملايمات طبيعى با كار پرزحمت خود بر محيط خارجى خويش غلبه كرده و از همين راه ( عمل انقلابى ) در برابر زورمندان متجاوز ، جامعهء دلخواه خود را پيش مىبرد و مىسازد .\r\nدر كتاب ماركس و ماركسيسم مىنويسد :\r\n« در حالى كه در فلسفهء هستى ( فلسفه‌اى كه جهان را بر اساس « بودن » تفسير مىكند ، در مقابل فلسفهء « شدن » كه جهان را بر اساس حركت توجيه مىنمايد و ماركسيسم از گروه فلسفهء « شدن » است ) معمول بود كه ابتدا انديشه و اصول مطرح شود تا سپس نتايجى عملى از آن حاصل آيد . پراكسيس ( فلسفهء عملى ) عمل را به عنوان اصل انديشه قرار مىدهد . اين فلسفه ، قدرت را جايگزين ايمان به پندار مىسازد و همراه با هگل بيانگر اين اعتقاد مىشود كه « هستى حقيقى انسان در وهلهء نخست عمل اوست » و در اين عقيده به باصفاترين انديشمند آلمانى نيز مىپيوندد كه با واژگون كردن اين سخن مشهور « در آغاز فعل بود » يعنى روح بود و كلام كه نمايانگر آن است ، چنين اعلام داشته است : در آغاز عمل بود . » ( 4 )\r\nاين اصل يك اصل فلسفى ماترياليستى ماركسيستى است . اين اصل همان است كه در ماركسيسم به « پراكسيس » معروف است و ماركس آن را از پيش‌كسوت مادّى خود فويرباخ و از پيشواى ديگر خود هگل فرا گرفته است .\r\nنقطهء مقابل اين اصل ، اصل فلسفى رئاليستى است كه به تأثير متقابل كار و\r\n\r\n\r\n\r\n\r\n","description":"","footnote":"\r\n( 1 ) . در تعريف فلسفه از جنبهء هدف و غايت گفته مىشد : « صيرورة الإنسان عالما عقليّا مضاهيا للعالم العينىّ » يعنى فلسفه عبارت است از اينكه انسان ، جهانى از انديشه گردد شبيه جهان عينى .\r\n( 2 ) و 3 . ماركس و ماركسيسم ، ص 40 و 41 .\r\n( 4 ) . همان مأخذ ، ص 39 .\r\n","page_name":" 389 ","page_number":389},
  {"content":"\r\n\r\nانديشه و تقدّم انديشه بر كار قائل است . در اين فلسفه ، جوهر انسان انديشه است ( علم حضورى جوهرى نفس به ذات خود ) . انسان وسيلهء كار - ممارست با جهان خارج - موادّ اطّلاعات خود را از جهان بيرون به دست مىآورد و تا ذهن از اين موادّ اوّلى ، غنى نشود مجال هيچ گونه فعّاليّت شناختى پيدا نمىكند . پس از گردآورى اين مواد ، ذهن متقابلا بر روى فراورده‌هاى كار به صورتهاى مختلف « تعميم » و « انتزاع » و « استدلال » عمل مىكند و زمينهء شناخت صحيح را فراهم مىسازد . شناخت ، صرفا انعكاس سادهء مادّهء عينى در ذهن نيست . پس از انعكاس مادّهء عينى در ذهن ، وسيلهء يك سلسله اعمال ذهنى كه ناشى از جوهر غير مادّى روح است ، شناخت ميسّر مىگردد .\r\nپس كار ، منشأ انديشه و در همان حال انديشه منشأ كار است ، كار معيار انديشه و در همان حال انديشه معيار كار است ، و اين دور ، دور محال نيست . شرافت انسان به دانش و ايمان و عزّت و كرامت نفس اوست و كار از آن جهت مايهء شرافت است كه وسيلهء تأمين اين كرامتها و شرافتهاست . انسان ، هم سازندهء كار است و هم ساخته‌شدهء او ، و اين امتياز ، خاصّ انسان است - كه هيچ موجودى ديگر با او در اين جهت شريك نيست - و از نوع خاصّ آفرينش الهى او سرچشمه مىگيرد ( 1 ) .\r\nولى سازندگى انسان نسبت به كار ، سازندگى ايجادى و ايجابى است ، امّا سازندگى كار نسبت ، به انسان سازندگى « اعدادى » است ، يعنى انسان واقعا كار خويش را خلق مىكند ، امّا كار واقعا انسان را خلق نمىكند ، بلكه كار و ممارست و تكرار عمل زمينهء خلق شدن انسان را از درون فراهم مىكند . و همواره آنجا كه رابطهء متقابل دو شىء ، از يك طرف « ايجابى » و « ايجادى » است و از طرف ديگر « اعدادى » و « امكانى » ، تقدّم با طرف ايجابى و ايجادى است .\r\nپس انسان كه جوهر ذاتش از نوع آگاهى است ( علم حضورى نفس به ذات خود ) با كار در عين اينكه رابطهء متقابل دارد و انسان سازنده و پديدآورندهء كار است و كار پديدآورندهء انسان ، نظر به اينكه انسان علّت ايجابى و ايجادى كار است و كار علّت اعدادى و امكانى انسان ، پس انسان بر كار مقدّم است نه كار بر انسان .\r\n\r\n\r\n\r\n\r\n","description":"","footnote":"\r\n( 1 ) . در رسالهء شناخت به تفصيل دربارهء اين مطالب بحث كرده‌ايم .\r\n","page_name":" 390 ","page_number":390},
  {"content":"\r\n\r\n4 . تقدّم وجود اجتماعى انسان بر وجود فردى او ، و به عبارت ديگر ، اصل تقدّم جامعه‌شناسى انسان بر روان‌شناسى او :\r\nانسان از نظر زيستى كامل‌ترين ، حيوانات است ، استعداد نوعى تكامل دارد كه تكامل انسانى ناميده مىشود . انسان از شخصيّت خاصّى برخوردار مىشود كه ابعاد انسانى وجود او را تشكيل مىدهد ، در اثر يك سلسله تجارب و آموزشها بعد فكرى و فلسفى و علمى پيدا مىكند ، و تحت تأثير يك سلسله عوامل ديگر بعدى ديگر مىيابد كه از آن به « بعد اخلاقى » تعبير مىكنيم . در اين بعد است كه ارزش مىآفريند ، « بايد » و « نبايد » اخلاقى خلق مىكند ، و همچنين است بعد هنرى و بعد مذهبى . انسان در بعد فكرى و فلسفى خود يك سلسله اصول و مبادى فكرى پيدا مىكند كه پايه و اساس انديشهء او به شمار مىرود ، همچنانكه در ارزيابيهاى اخلاقى و اجتماعى خود به يك سلسله ارزشهاى مطلق و نيمه مطلق مىرسد . همهء اينها ابعاد انسانى وجود انسان را تشكيل مىدهد .\r\nابعاد انسانى يكسره معلول عوامل اجتماعى است . انسان در آغاز تولّد فاقد همهء اين ابعاد است ، تنها يك مادّهء خام است كه آمادهء هر شكل فكرى يا عاطفى است ، بستگى دارد كه تحت تأثير چه عواملى قرار گيرد ، مانند يك ظرف تهى است كه از خارج آن را پر كنند ، يك نوار ضبط صوت خالى است كه آوازهايى در آن ضبط مىشود و عينا هر چه در آن ضبط شود پس مىدهد . خلاصه ، سازندهء شخصيّت انسان و آنچه او را از صورت « شىء » خارج مىكند و « شخص » مىسازد ، عوامل اجتماعى بيرونى است كه از آن به كار اجتماعى تعبير مىشود . انسان در ذات خود « شىء » محض است و در پرتو عوامل اجتماعى « شخص » مىگردد .\r\nدر كتاب ماترياليسم تاريخى تأليف « پ . رويان » از كتاب مسائل اصولى ماركسيسم تأليف « پلخانف » صفحهء 42 نقل مىكند :\r\n« صفات محيط اجتماعى ، توسّط سطح قواى توليدى هر زمان تعيين مىشوند ، يعنى وقتى سطح قواى توليدى تعيين گرديد ، صفات محيط اجتماعى و پسيكولوژى وابسته به آن و روابط متقابل بين محيط از يك طرف و افكار و رفتار از طرف ديگر نيز تعيين مىشود . »\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nهمچنين همان كتاب مىگويد :\r\n« وقتى پسيكولوژى توسّط قواى توليدى تعيين شد ، ايدئولوژى مربوطه نيز كه ريشهء نزديكش در پسيكولوژى مىباشد بالمآل تعيين مىگردد ، ولى براى اينكه يك ايدئولوژى كه در يك مرحلهء تاريخى از مناسبات اجتماعى ناشى شده است باقى بماند و منافع طبقهء حاكم زمان را همواره حفظ كند ، لازم است كه با تأسيسات اجتماعى تقويت و تكميل شود . پس در حقيقت تأسيسات اجتماعى در جوامع طبقاتى با آنكه براى حفظ طبقهء حاكمه و تقويت و بسط ايدئولوژى به وجود مىآيد ، ولى اصولا از نتايج مناسبات اجتماعى بوده و در آخرين تحليل ، ناشى از چگونگى و خصلت توليد مىباشد . مثلا كليساها و مساجد براى نشر عقايد مذهبى كه اصل آن در همهء مذاهب ايمان به معاد است ، مىباشد . عقيده به معاد ناشى از يك مناسبات مخصوص اجتماعى مبنى بر تقسيم طبقاتى ناشى از يك مرحلهء تكاملى وسائل توليد مىباشد ، يعنى در آخرين تحليل ، عقيده به معاد نتيجهء خصلت قواى توليدى است . »\r\nنقطهء مقابل اين اصل ، اصل انسان‌شناسى ديگرى است مبنى بر اينكه پايه و اساس شخصيّت انسانى كه مبناى تفكّرات او و گرايشهاى متعالى اوست ، در متن خلقت او با دست عوامل آفرينش نهاده شده است . درست است كه انسان ، بر خلاف نظريّهء معروف افلاطون ، با شخصيّتى ساخته و پرداخته به دنيا نمىآيد ، امّا اركان و پايه‌هاى اصلى شخصيّت خود را از آفرينش دارد نه از اجتماع . اگر بخواهيم با اصطلاح فلسفى سخن بگوييم اينچنين بايد گفت كه مايهء اصلى ابعاد انسانى انسان - اعمّ از اخلاقى ، مذهبى ، فلسفى ، هنرى ، فنّى ، عشقى - صورت نوعيّهء انسانيّه و مبدأ فصل او و نفس ناطقهء اوست كه با عوامل خلقت تكوّن مىيابد . جامعه انسان را از نظر استعدادهاى ذاتى يا پرورش مىدهد و يا مسخ مىنمايد . نفس ناطقه نخست بالقوّه است و تدريجا به فعليّت مىرسد . علىهذا انسان از نظر اصول اوّليهء فكر و انديشه و از نظر اصول گرايشها و جاذبه‌هاى معنوى و مادّى مانند هر موجود زندهء ديگر است كه نخست همهء اصول به صورت بالقوّه در او وجود دارد و سپس به دنبال يك سلسله حركات جوهرى ، اين خصلتها در او جوانه مىزند و رشد مىكند . انسان تحت تأثير عوامل بيرونى ، شخصيّت فطرى خود را پرورش مىدهد و به كمال مىرساند و يا احيانا آن را مسخ و منحرف مىنمايد . اين اصل همان است كه در معارف اسلامى از آن به اصل « فطرت » ياد مىشود . اصل فطرت اصلى است كه در معارف اسلامى « اصل\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nمادر » شمرده مىشود .\r\nبنابر اصل فطرت ، روان‌شناسى انسان بر جامعه‌شناسى او تقدّم دارد ، جامعه‌شناسى انسان از روان‌شناسى او مايه مىگيرد . بنابر اصل فطرت ، انسان در آغاز كه متولّد مىشود در عين اينكه بالفعل نه دركى دارد و نه تصوّرى و نه تصديقى و نه گرايشى انسانى ، در عين حال ، با ابعاد وجودى اى علاوه بر ابعاد حيوانى به دنيا مىآيد . همان ابعاد است كه تدريجا يك سلسله تصوّرات و تصديقات انتزاعى ( و به تعبير منطقى و فلسفى « معقولات ثانيه » كه پايهء اصلى تفكّر انسانى است و بدون آنها هر گونه تفكّر منطقى محال است ، و يك سلسله گرايشهاى علوى در انسان به وجود مىآورد و همين ابعاد است كه پايهء اصلى شخصيّت انسانى انسان به شمار مىرود .\r\nمطابق نظريّهء مبنى بر تقدّم جامعه‌شناسى انسان بر روان‌شناسى او ، انسان صرفا يك موجود « پذيرنده » است نه « پوينده » ، يك مادّهء خام است كه هر شكلى به او بدهند از نظر ذات او بىتفاوت است ، يك نوار خالى است كه هر آوازى در آن ضبط شود از نظر خود نوار عينا مانند آواز ديگرى است كه در او ضبط شود . در درون اين مادّهء خام ، حركت به سوى شكل معيّن نيست كه اگر آن شكل به او داده شود « شكل خودش » به او داده شده و اگر شكل ديگرى به او داده شود او را از آنچه « بايد بشود » مسخ كرده باشند . در درون آن نوار تقاضاى يك آواز معيّن نيست كه اگر آواز ديگرى در او ضبط شود « بيگانگى » با حقيقت و ذات او داشته باشد . نسبت آن مادّه با همهء شكلها و نسبت آن نوار با همهء آوازها و نسبت آن ظرف با همهء محتواها يكسان است .\r\nامّا مطابق اصالت فطرت و اصل تقدّم روان‌شناسى انسان بر جامعه‌شناسى او ، انسان در آغاز هر چند فاقد هر ادراك بالفعل و هر گرايش بالفعل است ، امّا از درون خود به صورت ديناميكى به سوى يك سلسله قضاوتهاى اوّلى كه بديهيّات اوّليه ناميده مىشود و به سوى يك سلسله ارزشهاى متعالى كه معيارهاى انسانيّت اوست ، پوياست . پس از آنكه يك سلسله تصوّرات ساده ( كه مادّه‌هاى اوّلى تفكّر است ، و به اصطلاح فلسفى « معقولات اوّليه » ) از بيرون وارد ذهن شد ، آن اصول به صورت يك سلسله تصديقات نظرى يا عملى جوانه مىزند و آن گرايشها خود را نشان مىدهد .\r\nمطابق نظريّهء اوّل اينكه انسان هم اكنون در شرايط حاضر مثلا حكم مىكند كه 4 2 * 2 و آن را يك حكم مطلق مىپندارد كه شامل همهء زمانها و همهء مكانهاست ، در واقع مولود شرايط خاص محيط اوست ، يعنى اين محيط و اين شرايط خاص است كه\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاين حكم را به او داده و اين حكم عكس العمل انسان در اين شرايط خاص است و در حقيقت آوازى است كه در اين محيط اينچنين ضبط شده و ممكن است در محيط ديگر و شرايط ديگر ، حكم و قضاوت به گونه ديگر باشد ، مثلا 26 2 * 2 باشد .\r\nولى مطابق نظريّهء دوّم آنچه محيط به انسان مىدهد تصوّر 2 ، 4 ، 8 ، 10 و امثال اينهاست . امّا حكم به اينكه 4 2 * 2 و يا 25 5 * 5 لازمهء ساختمان روح انسان است و محال است كه شكل ديگرى پيدا كند ، همچنانكه گرايشهاى كمال‌جويانهء انسان نيز لازمهء خلقت روح اوست ( 1 ) .\r\n5 . تقدّم جنبهء مادّى جامعه بر جنبه‌هاى معنوى آن :\r\nجامعه از بخشها و سازمانها و نهادها تشكيل مىشود : سازمان اقتصادى ، سازمان فرهنگى ، سازمان ادارى ، سازمان سياسى ، سازمان مذهبى ، سازمان قضايى و غيره . از اين نظر ، جامعه مانند يك ساختمان كامل است كه يك خانواده در آن زندگى مىكنند كه مشتمل است بر اطاق پذيرايى ، اطاق خواب ، آشپزخانه ، دستشويى و غيره .\r\nدر ميان سازمانهاى اجتماعى ، يك سازمان است كه در حكم زير بنا يعنى شالودهء اصلى ساختمان است كه تمام بنا بر روى آن و بر مبناى آن ساخته مىشود كه اگر آن متزلزل شود و يا فرو ريزد ، جبرا همهء بنا فرو مىريزد ، و آن ساخت اقتصادى جامعه است . ساخت اقتصادى جامعه يعنى آنچه به توليد مادّى اجتماع مربوط مىشود از ابزار توليد ، منابع توليد ، روابط و مناسبات توليدى .\r\nابزار توليد كه اساسىترين قسمت ساخت جامعه است در ذات خود متغيّر و متكامل است . هر درجهء تكاملى ابزار توليد ، مستلزم نوعى خاص روابط و مناسبات توليدى است مغاير با آنچه قبلا بوده است . روابط توليدى يعنى اصول و مقرّرات مربوط به مالكيّتها كه به چه شكل باشد ، و در حقيقت ، مقرّرات مربوط به رابطهء\r\n\r\n\r\n\r\n\r\n","description":"","footnote":"\r\n( 1 ) . [ براى توضيح بيشتر دربارهء بحث « فطرت » رجوع شود به اصول فلسفه و روش رئاليسم ، خصوصا مقالهء پنجم ( پيدايش كثرت در ادراكات ) و تفسير الميزان ( ترجمهء فارسى ) جلد 16 ، صفحهء 190 بحث دربارهء « اخذ ميثاق » ، و جلد 31 ، صفحهء 303 گفتار در معناى فطرى بودن دين ، و نيز مباحث اجمالى ديگرى كه به طور پراكنده در بسيارى از جاهاى ديگر اين تفسير شريف آمده است . همچنين رجوع شود به كتاب فطرت اثر استاد شهيد . 
  ]\r\n","page_name":" 394 ","page_number":394},
  {"content":"\r\n\r\nقرار دادى انسانها با محصول كار جامعه . با تغيير قهرى و جبرى روابط توليدى جبرا تمام اصول حقوقى و فكرى و اخلاقى و مذهبى و فلسفى و علمى بشر تغيير مىكند . در يك جمله : « زير بنا اقتصاد است . »\r\nدر كتاب ماركس و ماركسيسم از رسالهء نقد اقتصاد سياسى كارل ماركس نقل مىكند كه :\r\n« انسانها در توليد زندگىشان وارد روابط ضرورى و معيّنى مىشوند كه مستقل از ارادهء آنهاست . آن روابط توليدى با درجهء معيّنى از تكامل و توسعهء نيروهاى مادّى مطابقت دارد . مجموع اين روابط روبناى اقتصادى اجتماع را تشكيل مىدهد ، يعنى پايهء واقعى كه بر روى آن يك روبناى حقوقى و سياسى كه با شكلهاى معيّنى از شعور اجتماعى مطابقت دارد ساخته مىشود . در زندگى مادّى ، شيوهء توليد تعيين كنندهء پويهء زندگى اجتماعى ، سياسى و روشنفكرى مىباشد . اين شعور بشر نيست كه تعيين كنندهء وجود اوست ، بلكه بر عكس ، وجود اجتماعى اوست كه تعيين كنندهء شعورش مىباشد . » ( 1 )\r\nو هم در آن كتاب از نامهء ماركس به آننكوف نقل مىكند :\r\n« وضعى از توسعهء قواى توليدى انسانها را در نظر بگيريد . در برابر آن ، شكلى از بازرگانى و مصرف وجود خواهد داشت . درجه‌اى از توسعهء توليد بازرگانى و مصرف را در نظر بگيريد ، و شكلى از تركيب اجتماعى ، سازمان خانواده ، صنفها يا طبقات و به طور خلاصه از جامعهء مدنى وجود خواهد داشت . » ( 2 )\r\nپىيتر نظر ماركس را اينچنين توضيح مىدهد :\r\n« و بدين ترتيب ، ماركس جامعه را بنايى تشبيه مىكند كه زير بنا و شالودهء آن را قواى اقتصادى و روبناى آن را ( يعنى خود بنا را ) افكار و آداب و رسوم و نهادهاى قضائى ، سياسى ، مذهبى و غيره تشكيل مىدهد . همانطور كه وضع يك ساختمان به وضع\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 246 ( ضميمهء سوّم ) . ايضا رجوع شود به مراحل اساسى انديشه در جامعه‌شناسى ، ص 163 ، و به تجديد نظر طلبى از ماركس تا مائو ، ص 153 .\r\n( 2 ) . ماركس و ماركسيسم ، ص 247 ( ضميمهء سوم ) .\r\n","page_name":" 395 ","page_number":395},
  {"content":"\r\n\r\nپى و اساس آن بستگى دارد ، اوضاع اقتصادى ( روابط توليدى ) نيز به اوضاع فنّى وابسته است . همچنين چگونگى افكار و رسوم و نظام سياسى نيز هر يك تابع وضع اقتصادى است . » ( 1 )\r\nو نيز همان كتاب به نقل از لنين ( در كتاب ماركس و انگلس ) از سرمايه جلد سوّم نقل مىكند :\r\n« شيوهء توليد نمودار فعّاليّت انسان در قبال طبيعت و فرايند فورى توليد زندگانى وى و به دنبال آن نمودار شرايط اجتماعى و مفاهيم فكرى ناشى از آن است . » ( 2 )\r\nايضا در پيشگفتار نقد اقتصاد سياسى مىگويد :\r\n« پژوهشهايم اين انديشه را در من پديد آورد كه روابط قضايى و شكلهاى گوناگون دولت نه مىتواند به خودى خود پديد آمده باشد و نه ناشى از به اصطلاح تحوّل عمومى فكر بشر باشد ، بلكه اين روابط و اين صور گوناگون از شرايط مادّى موجود ريشه مىگيرد . . . كالبدشناسى جامعه را بايد در اقتصاد سياسى جستجو كرد . » ( 3 )\r\nماركس در كتاب فقر فلسفه نوشته است :\r\n« مناسبات اجتماعى به طور كامل با نيروهاى مولّد پيوند دارد . انسانها با اكتساب نيروهاى مولّد تازه‌اى ، وجه توليد خويش را عوض مىكنند و با تغيير وجه توليد و طرز امرار معاش خود ، كلّيهء مناسبات اجتماعى را تغيير مىدهند . آسياب دستى نمودار جامعهء ملوك الطوايفى و آسياب بخار نمودار جامعهء سرمايه‌دارى صنعتى است . » ( 4 )\r\nنظريّهء تقدّم نهاد مادّى جامعه بر ساير نهادهاى اجتماعى متناظر است با نظريّهء تقدّم كار بر انديشه . نظريّهء تقدّم كار بر انديشه در سطح فرد مطرح مىشود و نظريّهء تقدّم\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 33 .\r\n( 2 ) . همان مأخذ ، ص 248 ( ضميمهء سوّم ) .\r\n( 3 ) و 4 . همان مأخذ ، ص 32 و 33 .\r\n","page_name":" 396 ","page_number":396},
  {"content":"\r\n\r\nنهاد مادّى بر ساير نهادهاى اجتماعى در حقيقت همان تقدّم كار بر انديشه است امّا در سطح اجتماعى ، و با توجّه به اينكه طرفداران اين نظريّه طرفدار تقدّم جامعه‌شناسى انسان بر روان‌شناسى او نيز هستند پس تقدّم كار فردى بر انديشهء فردى مظهر و نتيجهء تقدّم نهاد مادّى بر ساير نهادهاى اجتماعى است ، بر خلاف اينكه اگر روان‌شناسى انسان را بر جامعه‌شناسى او مقدّم بدانيم ، تقدّم نهاد مادّى جامعه بر نهادهاى ديگر معلول و نتيجهء تقدّم كار فردى بر انديشهء فردى محسوب مىشود .\r\nنهاد مادّى جامعه كه از آن به ساخت اقتصادى و بنياد اقتصادى نيز تعبير مىشود شامل دو بخش است : يكى ابزار توليد كه محصول رابطهء انسان با طبيعت است ، و ديگر روابط اقتصادى افراد جامعه در زمينهء توزيع ثروت كه از آن به روابط توليدى احيانا تعبير مىشود ، و غالبا از مجموع ابزار توليد و روابط توليدى به « وجه توليد » يا « شيوهء توليد » تعبير مىشود ( 1 ) و ضمنا بايد دانست كه اين اصطلاحات در زبان پيشوايان ماترياليسم تاريخى خالى از ابهام نيست و كاملا صيقل نخورده و مشخّص نشده است ( 2 ) . آنجا كه مىگويند اقتصاد زير بناست و نهاد مادّى جامعه بر ساير نهادها تقدّم دارد ، مقصود مجموع دستگاه توليدى است اعمّ از ابزار توليد و روابط توليدى .\r\nنكته‌اى كه حتما بايد توجّه داشت و از لابلاى سخنان پيشروان ماترياليسم تاريخى كاملا هويداست اينكه خود زيربنا به صورت دو اشكوبه است و بخشى از آن زير بناى بخشى ديگر است و ديگرى بر روى آن استوار است . اساس و پايهء اصلى و سنگ زيرين بنا ابزار توليد يعنى كار تجسّم يافته است ، كار تجسّم يافته است كه روابط اقتصادى خاصّى را از نظر توزيع ثروت ايجاب مىكند . اين روابط كه انعكاس درجهء رشد ابزار توليد است ، در آغاز پيدايش نه تنها هماهنگ با ابزار توليد است بلكه محرّك و مشوّق آن شمرده مىشود ، يعنى بهترين وسيلهء بهره‌بردارى از آن ابزارهاست و مانند جامه‌اى است متناسب با اندام ابزار توليد . ولى ابزار توليد در ذات خود رشد يابنده است . رشد ابزار توليد هماهنگى ميان دو بخش دستگاه توليدى را بر هم مىزند . روابط توليدى و اقتصادى ، يعنى همان قوانينى كه متناسب با ابزار توليدى\r\n\r\n\r\n\r\n\r\n","description":"","footnote":"\r\n( 1 ) . رجوع شود به مبانى علم اقتصاد پ . نيكيتين ، ترجمهء ناصر زرافشان ، ص « ج » ، و ماترياليسم تاريخى پ . رويان ، بحث توليد .\r\n( 2 ) . رجوع شود به تجديد نظر طلبى از ماركس تا مائو ، ص 235 .\r\n","page_name":" 397 ","page_number":397},
  {"content":"\r\n\r\nپيشين به وجود آمده بود ، به صورت جامه‌اى تنگ و دست و پاگير بر اندام رشديافتهء ابزار توليد در مىآيد و مانع و سدّى براى آن شمرده مىشود و تضادّ ميان دو بخش برقرار مىگردد . در نهايت امر ، ناچار روابط توليدى جديدى متناسب با ابزار توليدى جديد برقرار مىگردد و زير بناى جامعه يكسره دگرگون مىگردد و به دنبال اين دگرگونى است كه همهء روبناهاى حقوقى ، فلسفى ، اخلاقى ، مذهبى و غيره واژگون مىگردد .\r\nبا توجّه به اولويّت كار اجتماعى ، يعنى كار تجسّم يافته كه از آن به « ابزار توليد » تعبير مىشود ، و با توجّه به اينكه ماركس از جامعه‌شناسانى است كه جامعه‌شناسى انسان را بر روان‌شناسى او مقدّم مىشمارد و انسان بما هو انسان را يك موجود اجتماعى و به تعبير خود او « ژنريك » مىداند ، نقش فلسفى كار از نظر ماركسيسم كه جوهر فلسفهء ماركسيسم است و كمتر به آن توجّه شده است روشن مىشود .\r\nماركس دربارهء موجوديّت انسانى كار و موجوديّت كارى انسان آنچنان مىانديشد كه دكارت دربارهء موجوديّت عقلانى انسان ، و برگسون دربارهء موجوديّت استمرارى انسان ، و ژان‌پل سارتر دربارهء موجوديّت عصيانى انسان مىانديشند .\r\nدكارت مىگويد : « من مىانديشم پس هستم » ، برگسون مىگويد : « من استمرار دارم پس هستم » ، سارتر مىگويد : « من عصيان مىكنم پس هستم » ، ماركس مىخواهد بگويد : « من كار مىكنم پس هستم » .\r\nاين دانشمندان هيچ‌كدام نمىخواهند صرفا از اين راههاى گوناگون ، موجوديّت « من » انسانى در وراى اين امور ( انديشه يا استمرار يا عصيان و غيره ) را اثبات كنند ، بلكه برخى به موجوديّتى براى انسان غير از اينها قائل نيستند ، بلكه هر كدام ضمنا مىخواهند جوهر انسانيّت و واقعيّت وجودى انسان را تعريف كنند . مثلا دكارت ضمنا مىخواهد بگويد موجوديّت من مساوى است با موجوديّت انديشه ، اگر انديشه نباشد « من » نيستم . برگسون مىخواهد بگويد موجوديّت انسان همان موجوديّت استمرار و زمان است . سارتر هم مىخواهد بگويد جوهر انسانيّت و موجوديّت واقعى انسان ، عصيان و تمرّد است ، اگر عصيان را از انسان بگيريد ، ديگر او انسان نيست . ماركس هم به نوبهء خود مىخواهد بگويد تمام موجوديّت انسان و هستى واقعىاش « كار » است ، كار جوهر انسانيّت است ، من كار مىكنم پس هستم ، نه به اين معنى كه كار « دليل » موجوديّت « من » است ، بلكه به اين معنى كه « كار » عين موجوديّت « من » است ،\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nكار هستى واقعى من است .\r\nاگر ماركس مىگويد : « براى انسان سوسياليست سراسر به اصطلاح تاريخ جهانى چيزى جز خلقت انسان به وسيلهء كار بشرى نيست » ( 1 ) يا آنكه ميان آگاهى انسان و وجود واقعى او فرق مىگذارد و مىگويد : « آگاهى انسانها وجود آنها را معيّن نمىكند ، بلكه بر عكس ، وجود اجتماعى آنها آگاهىشان را معيّن مىسازد » ( 2 ) يا آنكه مىگويد : « مقدّماتى كه از آنها عزيمت مىكنيم پايه‌هاى خود خواسته و جزمى نيست ، بلكه افراد واقعى ، كنش آنها و شرايط هستى مادّى آنهاست » ، آنگاه افراد واقعى را اينچنين توضيح مىدهد : « امّا اين افراد نه آنسان كه مىتوانند در تصوّر خود آنها پديدار شوند . . . بلكه آنسان كه به طور مادّى توليد مىكنند و مىسازند ، يعنى آنسان كه بر اساس و شرايط و حدود مادّى معيّن و مستقل از ارادهء خودشان عمل مىكنند » ( 3 ) و يا انگلس مىگويد : « اقتصاددانان مىگويند كار منبع تمامى ثروت است . امّا كار ، بىنهايت بيش از اين است . كار شرط اساسى اوّليهء تمامى زندگانى بشر است آنچنان كه از يك نظر بايد گفت خود انسان را نيز كار آفريده است » ( 4 ) ، ناظر بر چنين اصلى است .\r\nالبتّه ماركس و انگلس اين نظريّه را در مورد « نقش كار در موجوديّت انسان » از هگل گرفته‌اند . هگل اوّلين بار گفته است : « هستى حقيقى انسان در وهلهء نخست عمل اوست » ( 5 ) .\r\nپس ، از نظر ماركسيسم موجوديّت انسانى انسان ، اوّلا اجتماعى است و نه فردى ، ثانيا موجوديّت انسان اجتماعى ، كار اجتماعى يعنى كار تجسّم يافته است و هر امر فردى مانند احساس فردى خود و احساسات خود ، و يا هر امر اجتماعى ديگر از قبيل فلسفه ، اخلاق ، هنر ، مذهب ، . . . مظاهر و تجلّيات موجوديّت واقعى انسان است نه عين موجوديّت واقعى انسان ، بنابراين تكامل واقعى انسان عينا همان تكامل كار اجتماعى است ، امّا تكامل فكرى ، عاطفى ، احساسى و يا تكامل نظام اجتماعى ،\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 40 نقل از اقتصاد سياسى ماركس .\r\n( 2 ) . تجديد نظر طلبى . . . ، ص 153 .\r\n( 3 ) . همان مأخذ ، ص 167 .\r\n( 4 ) . ماركس و ماركسيسم ، ص 41 نقل از نقش كار در انسان كردن ميمون فردريك انگلس .\r\n( 5 ) . ماركس و ماركسيسم ، ص 39 .\r\n","page_name":" 399 ","page_number":399},
  {"content":"\r\n\r\nمظاهر و تجلّيات تكامل واقعى مىباشند نه عين تكامل . تكامل مادّى جامعه معيار تكامل معنوى آن است ، يعنى همانطور كه عمل معيار انديشه است ، صحّت و سقم انديشه را با عمل بايد سنجيد نه با معيارهاى فكرى و منطقى ، معيار تكامل معنوى نيز تكامل مادّى است . پس اگر پرسيده شود كدام مكتب فلسفى يا اخلاقى يا مذهبى يا هنرى مترقّىتر است ، معيارهاى فكرى و منطقى نمىتواند پاسخگوى اين پرسش باشد . يگانه معيار اين است كه سنجيده شود آن مكتب مولود و مظهر چه شرايط و چه درجه‌اى از تكامل كار اجتماعى يعنى ابزار توليد است .\r\nاين طرز تفكّر البتّه براى ما كه هستى واقعى انسان را « من » او مىدانيم و اين « من » را جوهرى غير مادّى تلقّى مىكنيم و آن را محصول حركات جوهرى طبيعت مىشماريم نه محصول اجتماع ، شگفت مىنمايد ، ولى كسى مانند ماركس كه مادّى مىانديشد و به جوهر غير مادّى باور ندارد ، بايد جوهر انسان و واقعيّت او را از نظر زيستى توجيه كند و بگويد جوهر انسان همان ساختمان مادّى اندام اوست ، آنچنان كه مادّيين قديم از قبيل مادّيين قرن هجدهم مىگفتند . امّا ماركس اين نظر را رد مىكند و مدّعى است جوهر انسانيّت در اجتماع شكل مىگيرد نه در طبيعت ، آنچه در طبيعت شكل مىگيرد انسان بالقوّه است نه بالفعل . از اينكه بگذريم ، ماركس بايد يا فكر و انديشه را جوهر انسانيّت بشمارد و كار و فعّاليّت را مظهر و تجلّى انديشه بداند و يا بر عكس ، كار را جوهر انسانيّت بداند و فكر و انديشه را مظهر و تجلّى كار تلقّى كند .\r\nماركس كه مادّى فكر مىكند و نه تنها در فرد اصالت مادّه را مىپذيرد و منكر جوهر ماوراى مادّه در فرد است ، در باب جامعه و تاريخ نيز قائل به اصالت مادّه است و ناچار شقّ دوّم را انتخاب مىكند .\r\nاز اينجا تفاوت نظريّهء ماركس با ساير مادّيين دربارهء هويّت تاريخ روشن مىشود . هر متفكّر مادّى خواه ناخواه به حكم اينكه انسان را و تجلّيات وجودى انسان را مادّى مىداند ، هويّت تاريخ را مادّى مىشمارد ، امّا آنچه ماركس مىگويد بيش از اين است . ماركس مىخواهد بگويد هويّت تاريخ ، اقتصادى است و در اقتصاد نظر به اينكه روابط توليدى اقتصادى ، يعنى روابط مالكيّت انسان و محصول كار را امرى قهرى و ضرورى و به صورت انعكاسى از مرحلهء رشد « ابزار توليد » يعنى كار تجسّم يافته تلقّى مىكند ، در حقيقت مىخواهد بگويد هويّت تاريخ ابزارى است . پس تنها اينكه بگوييم هويّت تاريخ مادّى است و حتّى اگر بگوييم هويّت تاريخ اقتصادى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nاست ، كاملا بيانگر نظريّهء ماركس نيست . بايد توجّه داشته باشيم كه روح و هويّت تاريخ از نظر ماركس « ابزارى » است . اين است كه ما در برخى نوشته‌هاى خود ( 1 ) ماترياليسم تاريخى ماركس را « نظريّهء ابزارى » اصطلاح كرده‌ايم در مقابل نظريّهء خودمان كه « نظريّهء انسانى » تاريخ است و براى تاريخ ماهيّت انسانى قائل شده‌ايم .\r\nحقيقت اين است كه ماركس آنچنان غرق در « فلسفهء كار » است و آنچنان برداشتى از كار اجتماعى دارد كه دقيقا بايد طبق اين فلسفه چنان انديشيد كه انسانها آنها نيستند كه در كوچه‌ها و خيابانها راه مىروند و مىانديشند و تصميم مىگيرند ، انسانهاى واقعى آن ابزارها و ماشينها هستند كه كارخانه‌ها را فى المثل مىچرخانند .\r\nانسانهايى كه سخن مىگويند و راه مىروند و مىانديشند « مثال » انسان‌اند نه « خود » انسان . برداشت ماركس از كار اجتماعى و ابزار توليد به مانند برداشت از يك موجود جاندار است كه خود به خود و كوركورانه و خارج از تصميم و ارادهء « مثالها » يعنى مظاهر انسان نه خود انسان ، جبرا و ضرورتا رشد مىكنند و تكامل مىيابند و اراده و انديشهء « انسانهاى نمودى » را - يعنى همان « مثالها » كه انديشه و اراده دارند - تحت نفوذ جبرى و قهرى خود قرار مىدهند و به دنبال خود مىكشانند .\r\nاز يك نظر مىتوان گفت كه ماركس در مورد كار اجتماعى و سيطره و تسلّطش بر شعور و آگاهى و ارادهء انسان همان چيزى را مىگويد كه برخى از حكماى الهى در مورد فعّاليّتهاى ناآگاهانهء بدنى انسان از قبيل فعّاليّتهاى جهاز هاضمه ، قلب ، كبد و غيره تحت نفوذ ارادهء پنهان « واحدىّ التّعلق » نفس مىگفتند . از نظر اين حكما ميلها ، خواستها ، بايدها و نبايدها و بالأخره همهء امورى كه به جنبهء عملى نفس ، يعنى به جنبهء سفلى و تدبيرى و تعلّقى و به بدن مربوط است كه در سطح شعور آگاه براى ذهن مطرح مىشود ، انعكاسى است از يك سلسله نيازهاى طبيعى كه شعور آگاه بدون آنكه بداند ريشهء اين امور كجاست قهرا و جبرا تحت تدبير پنهان نفس قرار مىگيرد ، و هم شبيه آن چيزى است كه « فرويد » در مورد آن چيزى كه خود آن را « شعور باطن » يا « شعور ناآگاه » اصطلاح كرده است و بر شعور آگاه تسلّط مقتدرانه دارد ، مىگويد ، با اين تفاوت كه آنچه حكماى پيشين مىگفتند يا آنچه فرويد مىگفت اوّلا اختصاص داشت به بخشى از شعور ظاهر و ثانيا حكومت يك شعور مخفى ، بعلاوه آنچه آنها\r\n\r\n\r\n\r\n\r\n","description":"","footnote":"\r\n( 1 ) . قيام و انقلاب مهدى ( ع ) از ديدگاه فلسفهء تاريخ .\r\n","page_name":" 401 ","page_number":401},
  {"content":"\r\n\r\nمىگفتند بيرون از وجود انسان نبود و آنچه ماركس مىگويد بيرون از وجود انسان است . اگر درست دقّت شود نظريّهء ماركس از نظر فلسفى سخت حيرت‌انگيز است .\r\nماركس اين كشف خود را مقايسه مىكند با كشف معروف زيست‌شناسى داروين . داروين ثابت كرد كه چگونه جريانى خارج از اراده و شعور حيوان ، به تدريج و ناآگاهانه سبب مىشود اندامهاى حيوان در طول زمان ساخته شود . ماركس نيز مدّعى شد كه جريانى كور ( كه هستى واقعى انسان نيز همان است ) تدريجا و ناآگاهانه سبب مىشود كه اندام اجتماعى انسان ، يعنى همهء آن چيزهايى كه ماركس آنها را روبنا مىنامد و بلكه قسمتى از زير بنا يعنى روابط اجتماعى اقتصادى ، ساخته شود . مىگويد :\r\n« داروين توجّه دانشمندان را به تاريخ « فن‌شناسى طبيعى » ، يعنى تشكيل عضوهاى گياهها و جانوران بمثابه وسائل توليد براى زندگى آنها ، جلب كرده است . آيا تاريخ پيدايش عضوهاى مولّد انسان اجتماعى ، يعنى پايهء مادّى هر گونه سازمان اجتماعى ، شايستهء چنين برداشتى نيست ؟ . . . فن‌شناسى ، شيوهء عمل انسان را در برابر طبيعت عريان مىسازد . فراگرد توليد ، زندگى مادّى او ، و در نتيجه منشأ روابط اجتماعى و انديشه‌ها و فرايافتهاى فكرى را كه از آن ناشى مىشوند آشكار مىسازد . » ( 1 )\r\nاز مجموع آنچه تاكنون گفتيم روشن شد كه نظريّه ماترياليسم تاريخى مبنى بر چند نظريّهء ديگر است كه برخى روان‌شناسانه و برخى جامعه‌شناسانه و برخى فلسفى و انسان‌شناسانه است .\r\n\r\nنتايج\r\nنظريّهء ماترياليسم تاريخى به نوبهء خود يك سلسله نتايج دارد كه در استراتژى و مقصد عملى اجتماعى مؤثّر است . ماترياليسم تاريخى يك مسألهء فكرى و نظرى محض كه تأثيرى در رفتار و انتخاب اجتماعى نداشته باشد ، نيست . اكنون ببينيم چه\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى از ماركس تا مائو ، ص 223 نقل از كتاب آثار برگزيدهء ماركس و انگلس .\r\n","page_name":" 402 ","page_number":402},
  {"content":"\r\n\r\nنتايجى مىتوانيم بگيريم .\r\n1 . اوّلين نتيجه به مسألهء « شناخت » جامعه و تاريخ مربوط مىشود . بنابر مادّيت تاريخ ، بهترين و مطمئن‌ترين راه براى تحليل و شناخت حوادث تاريخى و اجتماعى اين است كه بنيادهاى اقتصادى آنها را مورد بررسى قرار دهيم . بدون بنياد اقتصادى حوادث تاريخى ، شناخت دقيق و صحيح آنها ناميسّر است ، زيرا فرض بر اين است كه همهء تحوّلات اجتماعى ماهيّتا اقتصادى است هر چند صورتا مىنمايد كه ماهيّت مستقلّ فرهنگى يا مذهبى يا اخلاقى دارد ، يعنى همهء اين تحوّلات انعكاسى است از وضع اقتصادى و مادّى جامعه ، اينها همه معلول‌اند و آن علّت . حكماى پيشين نيز مدّعى بودند كه شناخت اشياء از راه علل ايجاد آنها شريف‌ترين و كامل‌ترين نوع شناخت است . پس با فرض اينكه ريشهء اصلى همهء تحوّلات اجتماعى از ساخت اقتصادى جامعه است ، بهترين راه شناخت تاريخ ، تحليل اجتماعى - اقتصادى است .\r\nبه عبارت ديگر ، همانطور كه علّت در مرحلهء واقعيّت و ثبوت ، بر معلول تقدّم و اولويّت دارد ، در مرحلهء شناخت و اثبات نيز تقدّم و اولويّت دارد . پس اولويّت بنياد اقتصادى تنها اولويّت عينى و وجودى نيست ، ذهنى و شناختى و اثباتى نيز هست .\r\nكتاب تجديد نظر طلبى از ماركس تا مائو در توضيح اين مطلب مىگويد :\r\n« در تحليل انقلابهاى اجتماعى نبايد دربارهء كشمكشهاى اجتماعى از روى شكل سياسى ، حقوقى و ايدئولوژيكى آنها داورى كرد ، بلكه بر عكس ، بايد آنها را به وسيلهء تناقض ميان نيروهاى مولّد و روابط توليدى توضيح داد . ماركس جدّا ما را از چنين داوريهايى برحذر مىدارد ، زيرا اوّلا واقع‌بينانه نيست ، و معلول يعنى شكلهاى سياسى ، حقوقى و ايدئولوژيكى را بجاى علّت كه تناقضها و دگرگونيهاى اقتصادى است مىگذارد ، ثانيا سطحى است ، چون به جاى نفوذ در اعماق جامعه و جستجوى علل حقيقى ، در سطح آن مىماند و به آنچه بلافاصله عرضه مىگردد اكتفا مىكند ، ثالثا وهمى است ، چون روبناها كه به طور كلّى ايدئولوژيكىاند جز توهّم يعنى تصوير نادرست واقعيّت نيستند ، لكن بجاى موضوع واقعى تحليلى ، تصوير نادرست آن را گرفتن مسلّما ما را به اشتباه مىكشاند . » ( 1 )\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى از ماركس تا مائو ، ص 155 .\r\n","page_name":" 403 ","page_number":403},
  {"content":"\r\n\r\nآنگاه از كتاب آثار برگزيدهء ماركس و انگلس چنين نقل مىكند :\r\n« همان گونه كه دربارهء يك فرد از روى انديشه‌اى كه نسبت به خود دارد داورى نمىكنند ، نبايد دربارهء يك چنين دوران آشفتگى از روى آگاهى كه از خويش دارد داورى كرد . » ( 1 )\r\nماركس مىكوشد نقش آگاهى ، انديشه و تمايل به « نوآورى » را كه معمولا عامل اساسى تكامل مىشمارند ، منتفى سازد . مثلا « سن‌سيمون » كه در بسيارى از انديشه‌ها ماركس از او بهره گرفته است دربارهء نقش غريزهء « نوآورى » در تكامل مىگويد :\r\n« جامعه‌ها تابع دو نيروى اخلاقى است كه داراى شدّت برابر هستند و به تناوب اثر مىبخشند : يكى نيروى عادت ، و ديگرى ميل به نوآورى . پس از چند گاهى عادتها لزوما زشت مىگردند . . . و در آن هنگام است كه نياز به چيزهاى تازه احساس مىشود و اين نياز حالت انقلابى حقيقى را تشكيل مىدهد . » ( 2 )\r\nو يا « پرودون » استاد ديگر ماركس دربارهء نقش عقايد و انديشه‌ها در تكامل جامعه‌ها مىگويد :\r\n« شكلهاى سياسى ملّتها مظهر عقايد آنها بوده است . تحرّك اين شكلها ، دگرگونى و نابودى آنها ، آزمايشهاى شكوهمندى است كه ارزش اين انديشه‌ها را براى ما آشكار مىسازد و به تدريج . . . حقيقت مطلق ابدى و تغييرناپذير از آنها پديدار مىشود ، لكن مىبينيم كه تمام نهادهاى سياسى الزاما و به خاطر اينكه خود را از مرگ نجات بخشند به سوى همطراز ساختن شرايط اجتماعى مىگرايند . » ( 3 )\r\nعلى رغم همهء اينها ماركس مدّعى است كه :\r\n« هر انقلاب اجتماعى بيش از هر چيز يك ضرورت اجتماعى - اقتصادى است كه\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 155 .\r\n( 2 ) . همان مأخذ ، ص 181 .\r\n( 3 ) . همان مأخذ ، ص 198 .\r\n","page_name":" 404 ","page_number":404},
  {"content":"\r\n\r\nناشى از قطبى شدن ماهيّت و شكل جامعهء مدنى نيروهاى مولّد و روابط اجتماعى مىباشد . » ( 1 )\r\nماركس مىخواهد بگويد اين غريزهء نوآورى و يا عقايد و ايمانهاى شورانگيز نيست كه تحوّلات اجتماعى را به وجود مىآورد ، بلكه ضرورت اجتماعى - اقتصادى است كه ميل به نوآورى يا عقايد و ايمانهاى شورانگيز را مىآفريند .\r\nپس با اين نتيجه‌گيرى از مادّيت تاريخ ، اگر بخواهيم مثلا جنگهاى ايران و يونان يا جنگهاى صليبى يا فتوحات اسلامى يا رنسانس غرب يا انقلاب مشروطيّت ايران را تحليل كنيم ، اشتباه است كه رويدادهاى ظاهرى و شكلهاى صورى آنها را كه احيانا سياسى ، مذهبى ، فرهنگى است مورد مطالعه و قضاوت قرار دهيم و يا حتّى احساسى كه خود آن انقلابيّون داشته‌اند كه حركت خود را سياسى يا مذهبى يا فرهنگى مىپنداشتند ملاك قرار دهيم ، بايد ماهيّت و هويّت واقعى آن حركتها را كه اقتصادى و مادّى است مورد توجّه قرار دهيم تا كليد اصلى را به دست آوريم .\r\nامروز هم مىبينيم كه جوجه ماركسيستهاى معاصر به توجيه هر حركت تاريخى كه مىخواهند دست بزنند ، ژستى مىگيرند و چند جمله‌اى هم كه شده ، و لو آنكه هيچ اطّلاعى هم نداشته باشند ، از اوضاع اقتصادى مقارن آن حركت بحث مىفرمايند .\r\n2 . قانون حاكم بر تاريخ ، قانونى جبرى و لا يتخلّف و بيرون از ارادهء انسانهاست . ما در فصلهاى پيش دربارهء اينكه آيا بر تاريخ يك سلسله قوانين علّى و معلولى كه لازمه‌اش نوعى ضرورت علّى و معلولى است ، حاكم است يا نه ، سخن گفتيم و توضيح داديم كه برخى تحت عنوان تصادف و برخى به عنوان اينكه انسان موجودى مختار و آزاد است ، حكومت قانون علّيت ، و در نتيجه وجود ضرورت و سنّتهاى لا يتخلّف را در جامعه و تاريخ نفى كرده‌اند ، ولى ما ثابت كرديم كه اين نظريّه بىاساس است و قانون علّيت و بالنتيجه ضرورت علّى و معلولى بر جامعه و تاريخ همان گونه حاكم است كه بر ساير امور . و از طرف ديگر ، ثابت كرديم كه جامعه و تاريخ\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 183 . مقصود از قطبى شدن ماهيّت و شكل جامعه ، يا قطبى شدن نيروهاى مولّد و روابط اجتماعى ، در دو وضع متضاد و ناسازگار قرار گرفتن آنهاست .\r\n","page_name":" 405 ","page_number":405},
  {"content":"\r\n\r\nبه حكم اينكه از وحدت و وجود حقيقى برخوردار است و طبيعت خاص دارد ، قوانين حاكم بر آنها ضرورى و كلّى است . پس مطابق بيان گذشته ، بر جامعه و تاريخ يك سلسله قوانين « ضرورى » و « كلّى » حاكم است . ما اين نوع ضرورت را « ضرورت فلسفى » اصطلاح مىكنيم و اين ضرورت حكم مىكند كه جريان تاريخ بر طبق يك سلسله قوانين قطعى و ضرورى صورت مىگيرد .\r\nامّا جبر تاريخ ماركسيستى كه از آن به جبر اقتصادى تعبير مىشود تعبير خاصّى است از ضرورت فلسفى . اين نظريّه تركيبى است از دو نظريّهء ديگر : يكى همان ضرورت فلسفى كه حكم مىكند هيچ حادثه‌اى بدون ضرورت وجود پيدا نمىكند ، وجود هر پديده‌اى در زمينهء پيدايش علل خاصّ خودش حتمى و اجتناب‌ناپذير است و در زمينهء نبودن آن علل ، محال و ممتنع است ، و ديگر نظريّهء تقدّم بنياد مادّى جامعه بر ساير بنيادها كه قبلا توضيح داديم . لازمهء اين دو نظريّه ، جبر مادّى تاريخ است ، يعنى تبعيّت روبنا از زيربنا حتمى و اجتناب‌ناپذير است ، با تغيير و دگرگونى زيربنا تغيير و دگرگونى روبنا قطعى و لا يتخلّف است و بدون تغيير زير بنا تغيير روبنا ناممكن است .\r\nآنچه كه به ادّعاى ماركسيسم ، سوسياليزم ماركسيستى را « علمى » مىكند و به صورت يك قانون طبيعى در مىآورد مانند ساير قوانين طبيعى جهان ، همين اصل است ، زيرا طبق اين اصل ، ابزار توليد كه اساسىترين قسمت ساخت اقتصادى جامعه است طبق يك سلسله قوانين طبيعى به رشد خود ادامه مىدهد ، همچنانكه انواع گياهان و حيوانات در طول تاريخ چند صد ميليون سالى خود به رشد تدريجى خود ادامه داده و در مراحل خاصّى وارد نوعيّت جديدى شده‌اند و همچنانكه رشد و تكامل و تبدّل نوعى گياهان و جانوران ، خارج از اراده و هوس و آرزوى كسى بوده است ، رشد و تكامل ابزار توليد نيز چنين است .\r\nابزار توليد در جريان رشد تدريجى خود مراحلى را طى مىكند . به هر مرحله كه رسيد جبرا به دنبال خود ساير شئون جامعه را دگرگون مىسازد و قابل جلوگيرى نيست و پيش از آنكه به مرحلهء خاصّ رشد خود برسد ، امكان پيش افتادن تحوّلات روبنايى اجتماعى وجود ندارد . سوسياليستها و به طور كلّى عدالتخواهانى كه بدون توجّه به امكاناتى كه از ناحيهء رشد ابزار توليد بايد به دست آيد صرفا به حكم عاطفه و آرزوى عدالتخواهى و سوسياليسم و اجتماعى شدن جامعه در تلاش هستند ، جز بيهوده كارى ، چيزى انجام نمىدهند . كارل ماركس در مقدّمهء كتاب سرمايه گفته است :\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n« كشورى كه از لحاظ صنعتى بيش از همه توسعه يافته ، خود نمونه‌اى است از تصوّر آيندهء كشورهايى كه در جدول صنعتى پس از وى قرار دارند ( 1 ) . . . حتّى اگر جامعه‌اى به مرحله‌اى برسد كه مسير قانون طبيعى حاكم بر حركت خويش را كشف كند ، نه قادر به جهيدن از مراحل توسعهء طبيعى خود خواهد بود و نه قادر به از بين بردن آنها با صدور فرامين ، امّا مىتواند دورهء باردارى را كوتاهتر و رنجهاى وضع حمل را خفيف‌تر كند . »\r\nماركس در قسمت اخير بيان خود نكته‌اى را بيان مىكند كه به آن توجّه نشده و يا كمتر توجّه شده است و در حقيقت مىخواهد به يك پرسش يا ايراد « مقدّر » پاسخ دهد .\r\nممكن است كسى بگويد توسعهء مرحله به مرحلهء جامعه به دنبال توسعهء منظّم و مرحله به مرحلهء طبيعت تا وقتى جبرى و تخلّف‌ناپذير است كه انسان آن را نشناسد و مسير قانون طبيعى را كشف نكند ، امّا همين‌كه انسان آن را شناخت ، تحت سلطهء انسان در مىآيد و انسان بر آن حاكم مىگردد . لذا مىگويند : طبيعت مادام كه شناخته نباشد ارباب انسان است و به هر نسبت كه فهميده شود به صورت خدمتگزار انسان درمىآيد . مثلا يك بيمارى از قبيل و با و غيره تا ناشناخته است و معلوم نيست از چه پديد مىآيد و با چه چيز مىتوان آن را نابود كرد ، حاكم على الاطلاق بر زندگى بشر است ، امّا همين‌كه شناخته شد - آنچنان كه امروز شناخته شده است - مهار مىشود و مانع تلفات مىگردد . همچنين است سيل ، طوفان و غيره .\r\nماركس ضمن بيان خود مىخواهد بگويد حركت منظّم و مرحله به مرحلهء جامعه از نوع حركات و تغييرات ديناميكى است - يعنى از نوع حركات خود به خودى و درونى اشياء است ، مانند حركات منظّم رشد گياهان و جانوران - نه از قبيل حركات و تغييرات مكانيكى يعنى تغييراتى كه در اشياء وسيلهء عوامل بيرون از وجود آنها صورت مىگيرد ، مانند همهء تغييرات فنّى و صنعتى در طبيعت ، و از اين قبيل است از بين بردن حشرات وسيلهء موادّ حشره‌كش يا از بين بردن ميكروب بيمارى وسيلهء دوا .\r\n\r\n\r\n\r\n\r\n","description":"","footnote":"\r\n( 1 ) . يعنى صنعت و تكنيك و بالتّبع روبناى اجتماعى كشورهاى صنعتى در يك خطّ سير معيّن و غير قابل تخلّف پيشرفت مىكند . مسير حركت جامعه‌ها « تك خطّى » است . كشورهاى پيشرفتهء كنونى از هر جهت نمونهء كشورهايى هستند كه هنوز به اين مرحله نرسيده‌اند . امكان اينكه اين كشورها بدون اينكه از مرحلهء كنونى كشورهاى صنعتى بگذرند ، و از راه ديگر ، به سوى تكامل گام بردارند وجود ندارد .\r\n","page_name":" 407 ","page_number":407},
  {"content":"\r\n\r\nآنجا كه كشف قانون طبيعت سبب مىشود كه طبيعت مهار شود و در اختيار انسان قرار گيرد ، قوانين و روابط مكانيكى است ، و امّا در مورد تغييرات ديناميكى و حركات ذاتى و درونى اشياء ، حدّ اكثر نقش علم و آگاهى انسان اين است كه انسان خود را با مسير اين قوانين تطبيق دهد و از اين راه بهره‌بردارى نمايد . انسان با كشف قوانين حاكم بر رشد گياهان و تكامل جانوران و از آن جمله قوانين رشد جنين در رحم ، به يك سلسله قوانين جبرى و لا يتخلّف دست مىيابد كه ناچار است به آنها گردن نهد و تسليم شود .\r\nماركس مىخواهد بگويد رشد اجتماعى انسان كه تابعى از رشد و تكامل ابزار توليد است ، يك نوع رشد ديناميكى و درونى و ذاتى و خود به خودى است كه علم و آگاهى نمىتواند آن را عوض كند و شكل دلبخواه به آن بدهد . انسان جبرا بايد به مراحل خاصّ تكامل اجتماعى كه يك خطّ سير معيّن است ، نظير خطّ سيرى كه جنين در رحم طى مىكند ، گردن نهد و انديشهء عوض شدن آن را ، مثلا انديشهء اينكه جامعه برخى مراحل وسط را طى نكرده به مرحلهء نهايى برسد و يا انديشهء اينكه از راه ديگر غير از راههاى مشخّصى كه تاريخ نشان داده به مرحلهء نهايى برسد ، از سر بيرون كند .\r\nماركسيسم از اين نظر كه سير تكاملى اجتماعى را سيرى خود به خودى و ناآگاهانه و طبيعى و جبرى مىداند ، مطلبى را مطرح كرده شبيه به مطلبى كه سقراط در مورد ذهن بشر و زايندگى فطرى او مطرح كرده بود . سقراط در تعليمات خود از روش استفهامى استفاده مىكرد و معتقد بود كه اگر پرسشها مرحله به مرحله و منظّم و با شناخت دقيق از عملكرد ذهن صورت گيرد ، ذهن با حركت قهرى و فطرى خود پيشاپيش پاسخ آن پرسش را مىدهد و نيازمند به تعليم از خارج نيست . سقراط « مامازاده » بود و مىگفت من با اذهان همان عملى را انجام مىدهم كه مادرم در مورد زائوها انجام مىداد . ماما بچّه را نمىزاياند ، طبيعت مادر است كه به موقع خود بچّه را مىزاياند ، در عين حال به وجود ماما نياز هست ، ماما مراقبت مىكند كه يك جريان غير طبيعى پيش نيايد و سبب ناراحتى مادر يا كودك نشود .\r\nاز نظر ماركسيسم با اينكه كشف قوانين جامعه‌شناسى و فلسفهء تاريخ تأثيرى در تغيير جامعه ندارد ، در عين حال به علم جامعه‌شناسى و فلسفهء تاريخ بايد ارج نهاد .\r\nسوسياليسم علمى جز كشف همين قوانين نيست . كمترين اثرش دور ريختن سوسياليسم تخيّلى و عدالتخواهيهاى آرزويى است ، زيرا قوانين ديناميكى على رغم اينكه از دسترس تغيير و تبديل خارج است ، از يك مزيّت برخوردار است و آن مزيّت\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nپيش‌بينى است . در پرتو جامعه‌شناسى علمى و سوسياليسم علمى مىتوان وضع هر جامعه را بررسى كرد كه در چه مرحله‌اى است و آيندهء آن جامعه را پيش‌بينى كرد و در نتيجه مىتوان فهميد كه كودك سوسياليسم در رحم هر جامعه‌اى در چه مرحله است و در هر مرحله‌اى همان را انتظار داشت كه بايد ، و انتظارهاى بى جا را كنار گذاشت . از يك جامعه‌اى كه هنوز در مرحلهء فئوداليسم است انتظار انتقال به سوسياليسم را نبايد داشت همچنانكه در انتظار تولّد فورى يك جنين چهارماهه نبايد نشست .\r\nماركسيسم كوشش دارد مراحل طبيعى ديناميكى جامعه‌ها را بشناسد و معرّفى كند و قوانين جبرى تحوّل جامعه‌ها را از هر دوره‌اى به دورهء ديگر كشف نمايد .\r\nاز نظر ماركسيسم جامعه‌ها چهار مرحلهء كلّى را طى كرده تا به سوسياليسم رسيده يا خواهند رسيد : دورهء اشتراك اوّليه ، دورهء بردگى ، دورهء سرمايه‌دارى ، دورهء سوسياليسم . احيانا به جاى چهار دوره ، پنج دوره يا شش دوره و يا هفت دوره ذكر مىشود ، يعنى هر يك از دوره‌هاى بردگى ، سرمايه‌دارى ، سوسياليسم به دو دوره قابل تقسيم است .\r\n3 . هر دورهء تاريخى با دورهء ديگر از نظر ماهيّت و نوعيّت مختلف است .\r\nهمانطور كه از نظر زيستى ، جانوران از نوعى به نوعى ديگر متبدّل مىشوند و تغيير ماهيّت مىدهند ، دورانهاى تاريخى نيز همين طور است ، از اين‌رو هر دوران تاريخى قوانين ويژه‌اى دارد و هرگز قوانين دوران قبل از يك دوران يا قوانين دورانى بعد از آن دوران را نمىتوان به آن دوران تعميم داد . همانطور كه آب تا وقتى كه آب است تابع قوانين خاصّ مايعات است امّا همين‌كه تبديل به بخار شد ديگر تابع آن قوانين نيست بلكه تابع قوانين مخصوص گازهاست ، جامعه نيز تا وقتى كه مثلا در مرحلهء فئوداليسم است با يك سلسله قوانين اداره مىشود و همين‌كه از آن مرحله گذشت و به مرحلهء كاپيتاليسم رسيد ، كوشش براى ابقاى قوانين دورهء فئوداليسم بيهوده است . از اين‌رو جامعه نمىتواند قوانين جاودانه و ابدى داشته باشد . بنابر ماترياليسم تاريخى و « زيربنا » بودن اقتصاد ، هر گونه قانون مدّعى جاودانگى محكوم است . يكى از ناسازگاريهاى ماديّت تاريخى با مذهب - خصوصا اسلام كه به يك سلسله قوانين جاودانه قائل است - در همين‌جاست .\r\nدر كتاب تجديد نظر طلبى از ماركس تا مائو ، از ملحقات چاپ دوّم سرمايه چنين نقل\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nمىكند :\r\n« هر دوران تاريخى ، قانونهاى ويژه‌اى دارد . . . همين‌كه زندگى از يك مرحله به مرحلهء ديگر عبور مىكند ، با قانونهاى ديگرى اداره خواهد شد . زندگى اقتصادى در نموّ تاريخى خويش همان پديده‌اى را ارائه مىدهد كه ما در شاخه‌هاى ديگر زيست‌شناسى با آن روبرو هستيم . . . ارگانيسمهاى اجتماعى به همان اندازه از هم متمايزند كه ارگانيسمهاى جانورى و گياهى از هم متمايز مىباشند . » ( 1 )\r\n4 . رشد ابزار توليد سبب شد كه در فجر تاريخ ، مالكيّت اختصاصى به وجود آمد و جامعه منقسم شد به دو طبقهء استثمارگر و استثمار شده ، و اين دو طبقه دو قطب اصلى جامعه را از به دو تاريخ تاكنون تشكيل داده و مىدهند و همواره ميان اين دو قطب ، تضاد و كشمكش وجود داشته است . البتّه معنى دو قطبى شدن جامعه اين نيست كه همهء گروه‌ها منحصرا يا استثمارگرند يا استثمار شده ، احيانا ممكن است گروه‌هايى باشند نه استثمارگر و نه استثمار شده . مقصود اين است كه گروههاى مؤثّر در سرنوشت جامعه اين دو گروه‌اند كه دو قطب اصلى را تشكيل مىدهند ، ساير گروهها از يكى از اين دو گروه اصلى پيروى مىكنند .\r\nدر كتاب تجديد نظر طلبى از ماركس تا مائو مىنويسد :\r\n« در نزد ماركس و انگلس دو الگوى مختلف از تقسيم جامعه به طبقات و پيكار آنها مىيابيم : يكى دو قطبى و ديگرى چند قطبى . تعريف طبقه از اين دو الگو متفاوت است . در الگوى اوّل طبقه مجازى است ( 2 ) و در دوّمى واقعى است . ضوابط پيدايش طبقه هم متفاوت است . انگلس در مقدّمهء جنگ كشاورزان آلمان مىكوشد اين دو الگو را با هم آشتى دهد و يك الگوى متجانس از آنها بسازد . او در جامعه طبقات متعدّد و در درون هر يك از طبقات دسته‌هاى گوناگونى را تشخيص مىدهد ، لكن به عقيدهء وى فقط دو طبقه مىتواند يك رسالت تاريخى قطعى را انجام دهند : بورژوازى و پرولتاريا ، زيرا آنها قطبهاى حقيقتا متضادّ جامعه را تشكيل مىدهند . » ( 3 )\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى از ماركس تا مائو ، ص 225 .\r\n( 2 ) . مقصود از طبقهء واقعى گروهى است كه زندگى اقتصادى مشترك و درد مشترك دارند ، امّا طبقهء مجازى يعنى گروه‌هايى با زندگيهايى ناهمسان كه در عين حال از يك ايدئولوژى پيروى مىكنند .\r\n( 3 ) . تجديد نظر طلبى از ماركس تا مائو ، ص 345 .\r\n","page_name":" 410 ","page_number":410},
  {"content":"\r\n\r\nاز نظر فلسفهء ماركسيسم همانطور كه محال است جامعه از نظر روبنايى بر زيربناى خود پيشى گيرد ، همچنين محال است آنجا كه جامعه از نظر زيربنا ( روابط اجتماعى و اقتصادى ، روابط مالكيّت ) به دو قطب استثمارگر و استثمار شده تجزيه مىشود ، از نظر روبنايى به صورت يكپارچه باقى بماند . وجدان اجتماعى نيز به نوبهء خود تجزيه مىشود به دو بخش : وجدان استثمارگر و وجدان استثمار شده ، دو جهان‌بينى ، دو ايدئولوژى ، دو سيستم اخلاقى ، دو نوع فلسفه در جامعه پديد مىآيد ، موضع اجتماعى و اقتصادى هر طبقه الهام‌بخش نوعى فكر و انديشه و بينش و ذوق و طرز تفكّر و جهت‌گيرى و موضعگيرى اجتماعى مىگردد ، هيچ طبقه‌اى نمىتواند از نظر وجدان و ذوق و طرز تفكّر بر موضع اقتصادى خود پيشى گيرد ، تنها چيزى كه دو قطبى نمىشود و از مختصّات طبقهء استثمارگر است « دين » و ديگر « دولت » است .\r\nدين و دولت از اختراعات خاصّ طبقهء استثمارگر براى تسليم كردن طبقهء استثمار شده و به اسارت رفته است . ولى طبقهء استثمارگر به حكم اينكه مالك مواهب مادّى اجتماع است فرهنگ خود را ، و از آن جمله مذهب را ، به طبقهء استثمار شده تحميل مىكند ، از اين‌رو همواره فرهنگ حاكم يعنى جهان‌بينى حاكم ، ايدئولوژى حاكم ، اخلاق حاكم ، ذوق و احساس حاكم و به طريق اولى مذهب حاكم ، همان فرهنگ طبقهء استثمارگر است . فرهنگ طبقهء استثمار شده مانند خودش همواره محكوم است و جلو رشدش گرفته مىشود . ماركس در ايدئولوژى آلمانى گفته است :\r\n« افكار طبقهء حاكم در هر عصر افكار حاكم آن عصر است ، يعنى طبقه‌اى كه نيروى مادّى حاكم در جامعه است در عين حال نيروى معنوى حاكم آن نيز مىباشد ، طبقه‌اى كه وسائل توليد مادّى را در اختيار دارد . . . افكار حاكم چيزى نيست جز بيان انديشوار روابط مادّى حاكم ، يعنى روابط مادّى به زبان افكار ، يعنى همان روابطى كه اين طبقه را حاكم ساخته است ، افكار حاكميّت او . افرادى كه طبقهء حاكم را تشكيل مىدهند علاوه بر چيزهاى ديگر آگاهى نيز دارند و از اين رو فكر نيز مىكنند . تا آنجا كه بمثابه طبقه حاكميّت دارند و عصر تاريخى را تعيين مىكنند ، خود روشن است كه آن را در همهء سطوح انجام مىدهند ، يعنى علاوه بر چيزهاى ديگر چون انديشندگان و مولّدان افكار حكومت مىكنند و توزيع افكار را تنظيم مىكنند ، افكارشان افكار حاكم دوران است . » ( 1 )\r\n\r\n\r\n\r\n\r\n","description":"","footnote":"\r\n( 1 ) . ايدئولوژى آلمانى ( ترجمهء فارسى ) ، ص 61 .\r\n","page_name":" 411 ","page_number":411},
  {"content":"\r\n\r\nقطب حاكم و استثمارگر بالذّات ارتجاعى ، محافظه‌كار ، سنّت‌گرا و گذشته‌نگر است و فرهنگش كه همان فرهنگ حاكم و تحميلى است ، فرهنگ ارتجاعى و سنّت‌گرايى و گذشته‌نگرى است . و امّا قطب استثمار شده و به اسارت رفته بالذّات انقلابى و قالب‌شكن و پيشرو و آينده‌نگر است و فرهنگش كه همان فرهنگ محكوم است فرهنگ انقلابى و سنّت‌شكنى و آينده‌نگرى است . استثمارشدگى شرط لازم انقلابى شدن است ، يعنى تنها اين طبقه است كه استعداد انقلابى شدن دارد .\r\nدر كتاب تجديد نظر طلبى از ماركس تا مائو پس از عبارتى كه در بالا از انگلس در مقدّمهء جنگ كشاورزان آلمان نقل كرديم مىگويد :\r\n« يك سال پس از انتشار اين مقدّمه ( مقدّمهء كتاب جنگ كشاورزان آلمان ) كنگرهء سوسياليستهاى آلمانى در « گوئا » در برنامهء خود نوشت كه در برابر طبقهء كارگر ، تمام طبقات ، توده‌اى ارتجاعى را تشكيل مىدهند . ماركس اين جمله را به شدّت مورد انتقاد قرار داد . امّا اگر بخواهيم منطقى باشيم بايد اعتراف كرد كه اين سوسياليستهاى بينوا پس از آنچه ماركس در بيانيّه نوشته بود ، چون نمىتوانستند ميان الگوى دو قطبى و چند قطبى وى تميز دهند ، جز آنچه گفته‌اند داورى ديگرى نمىتوانستند كرد . ماركس در بيانيّه ( مانيفست حزب كمونيست ) پيكار كنونى طبقات را همچون پيكار ميان پرولتاريا و بورژوازى معرّفى كرده و نوشته بود كه ميان تمام طبقاتى كه مخالف بورژوازىاند تنها طبقهء پرولتاريا طبقه‌اى حقيقتا انقلابى است . » ( 1 )\r\nماركس در بعضى سخنان خود گفته است كه تنها طبقهء پرولتارياست كه تمام ويژگيها و شرايط انقلابى شدن را داراست . آن شرايط عبارت است از :\r\n1 ) استثمارشدگى كه براى آن ، توليدكننده هم بايد باشند .\r\n2 ) مالكيّت نداشتن ( اين ويژگى و ويژگى اوّل را كشاورزان هم دارند ) .\r\n3 ) سازمان‌يافتگى كه لازمه‌اش تمركز و تجمّع است ( اين ويژگى به طبقهء پرولتر كه در يك كارخانه به معاضدت يكديگر كار مىكنند اختصاص دارد ، امّا در كشاورزان\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى . . . ، ص 347 .\r\n","page_name":" 412 ","page_number":412},
  {"content":"\r\n\r\nكه در بخشهاى مختلف زمين پراكنده‌اند وجود ندارد ) .\r\nماركس در مورد ويژگى دوّم گفته است :\r\n« كارگر به دو معنى آزاد است : آزاد براى فروش نيروى كار خود ، و آزاد از هرگونه مالكيّت . »\r\nو براى ويژگى سوّم در بيانيّه گفته است :\r\n« رشد صنعت تنها تعداد پرولتاريا را افزون نمىسازد ، علاوه بر آن ، آنها را به صورت توده‌اى چشمگير متمركز مىكند . نيروى پرولترها . افزايش مىيابد و خودشان به نيروى خويش آگاه مىگردند . » ( 1 )\r\nاصل فوق الذّكر را مىتوان به نام « اصل تطابق ميان پايگاه ايدئولوژى و پايگاه طبقاتى و اجتماعى » ناميد . بنابراين اصل هر طبقه نوعى فكر ، انديشه ، اخلاق ، فلسفه ، هنر ، شعر ، ادب و غيره را توليد مىكند كه وضع زندگى و معاش و منافع او ايجاب مىكند . همچنانكه مىتوان اين اصل را « اصل تطابق ميان خاستگاه هر فكر و انديشه و جهت آن فكر و انديشه » نام نهاد ، يعنى هر فكر و هر انديشه و هر سيستم اخلاقى يا مذهبى از ميان هر طبقه‌اى كه برخاسته باشد در جهت منافع همان طبقه است ، محال است كه يك سيستم فكرى از ميان طبقه‌اى در جهت خير و صلاح و سود طبقه‌اى ديگر برخيزد و يا از ميان طبقه‌اى در جهت خير و صلاح انسانيّت برخيزد و هيچ جهت‌گيرى خاصّ طبقاتى نداشته باشد . فكر و انديشه آنگاه جنبهء اومانيستى و انسانى و ماوراى طبقاتى پيدا مىكند كه تكامل ابزار توليد ايجاب كند نفى همهء طبقات را ، يعنى با نفى تضادّ پايگاه طبقاتى ، تضادّ پايگاه ايدئولوژيكى هم نفى مىشود و با نفى تضادّ خاستگاههاى فكرى ، تضادّ جهت‌گيريهاى فكرى هم نفى مىشود .\r\nماركس در برخى آثار دورهء جوانىاش ( مقدّمه بر انتقاد فلسفهء حقوق هگل ) كه به جنبهء سياسى طبقات ( فرمانروايى و فرمانبردارى ) بيشتر تكيه كرده تا جنبهء اقتصادى ( بهره‌كشى و بهره‌دهى ) ، قهرا ماهيّت پيكارهاى طبقاتى را پيكار براى آزادى و رهايى از بند دانسته است ، براى اين پيكار دو مرحله تشخيص داده است : مرحلهء جزئى و\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 357 .\r\n","page_name":" 413 ","page_number":413},
  {"content":"\r\n\r\nسياسى ، و ديگر مرحلهء كلّى و انسانى . او چنين ابراز داشته است كه انقلاب پرولتاريا كه آخرين مرحلهء انقلاب « به اسارت رفتگان تاريخ » است انقلاب بنيادى است ، يعنى انقلاب براى رهايى كلّى انسان و از ميان برداشتن تامّ و تمام فرمانروايى و بندگى در همهء شكلهاى آن است . ماركس توجيه اين مطلب را كه چگونه يك طبقه در جهت‌گيرى اجتماعى خود از موضع طبقاتى خويش پيش مىافتد و هدفش كلّى و انسانى مىگردد - كه با ماترياليسم تاريخى هم درست درآيد - اينچنين بيان كرده كه چون بندگى اين طبقه بنيادى است ، انقلاب او هم بنيادى است . اين طبقه مورد بىعدالتى خاص قرار نگرفته بلكه نفس بىعدالتى بر او تحميل شده ، از اين‌رو او هم نفس عدالت را خواهان است و خواستار رهايى انسان است .\r\nاين بيان اوّلا « شعر » است نه بيان علمى . « نفس بىعدالتى بر او تحميل شده » يعنى چه ؟ آيا طبقهء استثمارگر قبلا از طبقهء خود به نحوى ديگر پيش افتاده و ظلم را به خاطر ظلم نه به خاطر منافع ، و بىعدالتى را به خاطر بىعدالتى نه به خاطر استثمار خواهان شده است تا نتيجه‌اش و عكس العملش در طبقهء پرولتاريا خواستارى نفس عدالت باشد ؟ تازه اين فرض كه طبقهء استثمارگر در دورهء سرمايه‌دارى به چنين حالتى مىرسد ، بر ضدّ مفهوم ماترياليسم تاريخى است و نوعى به اصطلاح بينش ايده‌آليستى مىباشد .\r\nاصل « تطابق ميان پايگاه ايدئولوژيكى و پايگاه طبقاتى » همچنانكه ايجاب مىكند كه ميان خاستگاه يك فكر و جهت‌گيرى آن تطابق باشد ، ايجاب مىكند ميان گرايشهاى يك فرد به يك مكتب با خاستگاه طبقاتى خود آن فرد تطابق وجود داشته باشد ، يعنى گرايش طبيعى هر فرد به همان انديشهء مكتبى است كه از طبقهء خودش برخاسته و جهت‌گيرى آن مكتب به سود طبقهء خودش است .\r\nاز نظر منطق ماركسيستى اين اصل در شناخت اجتماعى ، يعنى در شناخت ماهيّت ايدئولوژيها و در شناخت طبقات اجتماعى از نظر گرايشها ، فوق العاده ثمربخش و راهنماست .\r\n5 . پنجمين نتيجه ، نقش محدود ايدئولوژى ، راهنمايى ، دعوت ، تبليغ ، اندرز و امثال اينها از امور روبنايى در جهت دادن به جامعه يا طبقات اجتماعى است . معمولا چنين تصوّر مىشود كه مكتب ، دعوت ، استدلال ، برهان ، آموزش و پرورش ، تبليغ ،\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nموعظه و اندرز قادر است وجدان بشر را به طور دلخواه بسازد و دگرگون نمايد . با توجّه به اينكه وجدان هر فرد و هر گروه و هر طبقه ساختهء موضع اجتماعى و طبقاتى است و در حقيقت انعكاس قهرى موضع طبقاتى اوست و نمىتواند بر آن پيشى گيرد و يا پس بيفتد ، تصوّر اينكه مسائل روبنايى از قبيل امور نامبرده بتواند مبدأ تحوّل اجتماعى بشود ، يك تصوّر ايده‌آليستى از جامعه و تاريخ است و به اين معنى است كه گفته مىشود « روشنفكرى » ، « اصلاح طلبى » و « انقلابى شدن » جنبهء « خود انگيختگى » دارد ، يعنى محروميّت طبقاتى است كه خود به خود الهام‌بخش روشنفكرى و اصلاح طلبى و انقلابى شدن است نه عوامل بيرونى تعليم و تربيتى و غيره ، و لا اقل زمينهء اصلى اين امور را موضع طبقاتى به طور خود به خود مىسازد ، حدّ اكثر نقش ايدئولوژى و راهنمايى و ساير عمليّات روشنفكرانه اين است كه تضادّ طبقاتى و در حقيقت موضع طبقاتى طبقهء محروم را وارد خود آگاهى او نمايد و بس ، و به تعبير خود حضرات « طبقهء فى نفسه » را يعنى طبقه‌اى كه در ذات خود طبقهء خاص است تبديل به « طبقهء لنفسه » يعنى طبقه‌اى كه علاوه بر آن ، آگاهى ، طبقاتى هم دارد بنمايد . علىهذا تنها اهرم فكرى كه مىتواند در جامعهء طبقاتى طبقه‌اى را به جنبش درآورد آگاه شدن طبقه به موضع خود و استثمارشدگى خود است . امّا اهرمهاى به اصطلاح كلّى انسانى ، عدالتخواهانه و نوعخواهانه ، در جوامع طبقاتى كه انسان به دو گروه استثمارگر و استثمار شده تجزيه شده و هر گروه به نوعى « با خود بيگانه » شده است و وجدان اجتماعى به دو تيپ تجزيه شده است ، نمىتواند نقشى داشته باشد . آرى ، آنگاه كه به حكم تكامل ابزار توليد ، جبرا حكومت پرولتاريا برقرار شود و طبقات معدوم گردد و انسان به خود واقعىاش يعنى انسانيّت بىمرز طبقاتى بازگردد و وجدان تجزيه‌شدهء انسان وسيلهء مالكيت ، به وحدت بازگردد ، در آن هنگام اهرمهاى فكرى نوعخواهانه كه انعكاسى از وضع اشتراكى ابزار توليد خواهد بود مىتواند نقش داشته باشد . پس همانطور كه از نظر دوره‌هاى تاريخى ، سوسياليسم را كه روبناى يك دورهء تاريخى خاص است نمىتوان دلبخواهانه به طور پيشرس به دورهء قبل از آن دوره اعطا كرد ( آنچنان كه سوسياليستهاى خيال‌باف مىخواستند ) ، در يك دورهء خاصّ تاريخى نيز كه جامعه به دو طبقه تقسيم شده است ، آگاهى خاصّ طبقه‌اى را به طبقه‌اى ديگر نمىتوان تحميل كرد . آگاهى مشترك انسانى وجود ندارد .\r\nلهذا در جامعهء طبقاتى ، نه ايدئولوژى عام و كلّى كه جهت‌گيرى طبقاتى نداشته\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nباشد مىتواند پديد آيد - هر ايدئولوژى كه در جامعهء طبقاتى ظهور كند خواه ناخواه رنگ طبقه‌اى خاص دارد - و نه به فرض محال اگر وجود پيدا كند مىتواند عملا نقشى ايفا كند ، از اين‌رو دعوتهاى اديان و مذاهب و لااقل آنچه به نام اديان و مذاهب به صورت هدايت و تبليغ و پند و اندرز و از موضعى عدالتخواهانه و انصاف‌جويانه و مساوات‌مآبانه خطاب به نوع بشر ادا مىشود ، اگر نگوييم فريبكارانه است لااقل بايد بگوييم خيال‌بافانه است .\r\n6 . نتيجهء ديگرى كه به ترتيب بايد بگيريم اين است كه خاستگاه رهبران انقلابى و پيشرو و مجاهد ، جبرا و لزوما طبقهء استثمار شده است .\r\nپس از آنكه ثابت شد كه تنها طبقهء استثمار شده آمادگى روشنفكرى ، اصلاح طلبى و انقلابى شدن را دارد و اين زمينه تنها وسيلهء استثمارشدگى و محروميّت به وجود مىآيد و حدّ اكثر نيازمندى به عوامل روبنايى در وارد شدن تضادّ طبقاتى در خود آگاهى است ، به طريق اولى افراد برجسته‌اى كه اين روشنفكرى را وارد خود آگاهى طبقهء استثمار شده مىكنند بايد خود همدرد و همزنجير آن طبقه باشند تا به چنين خود آگاهى رسيده باشند . همان طورى كه محال است وضع روبنايى يك جامعه از لحاظ دورهء تاريخى بر زيربناى خود پيشى گيرد و همانطور كه محال است يك طبقه از نظر وجدان اجتماعى بر موضع اجتماعى خود پيشى گيرد ، محال است كه يك فرد به عنوان « رهبر » بر طبقهء خود پيشى گيرد و خواسته‌هايى بيش از خواسته‌هاى طبقهء خود را منعكس سازد ، از اين رو محال است كه از ميان طبقات استثمارگر جامعه ، فردى و لو استثنائى عليه طبقهء خود و به سود طبقهء استثمار شده قيام نمايد .\r\nدر كتاب تجديد نظر طلبى از ماركس تا مائو مىگويد :\r\n« نوآورى ديگر ( كتاب ) ايدئولوژى آلمانى ، تحليل آگاهى طبقاتى است . ماركس در اينجا بر خلاف آثار پيشين خود ( 1 ) آگاهى طبقاتى را محصول خود طبقه مىداند نه اينكه از بيرون به آن وارد شده باشد . آگاهى حقيقى جز يك ايدئولوژى نيست ، زيرا بايد به منافع طبقه يك شكل عمومى بدهد ، لكن اين امر مانع آن نيست كه اين آگاهى\r\n\r\n\r\n\r\n\r\n","description":"","footnote":"\r\n( 1 ) . رجوع شود به صفحهء 308 و 309 آن كتاب . در آنجا از ماركس و انگلس دربارهء مذهب ، خلاف اين نظريّه را نقل كرده است .\r\n","page_name":" 416 ","page_number":416},
  {"content":"\r\n\r\nبر بنياد آگاهى خود انگيختهء طبقه از منافع آن استوار باشد . به هر حال ، طبقه جز با فراهم ساختن آگاهى طبقاتى ويژهء خود به پختگى دست نخواهد يافت .\r\nاين امر به نظر ماركس تقسيمى را ميان كار فكرى ( كار ايدئولوژيكى ، رهبرى ) و كار مادّى در درون طبقه ايجاب مىكند . بعضى افراد ، انديشه‌مندان اين طبقه مىشوند در حالى كه ديگران وضع انفعالىتر و پذيرنده‌تر در برابر اين انديشه‌ها و اين اوهام به خود مىگيرند . » ( 1 )\r\nايضا در آن كتاب ضمن تحليل نظريّهء ماركس در بيانيّه و در فقر فلسفه مىگويد :\r\n« بدين سان ، به دست آوردن آگاهى طبقاتى و شكل گرفتن به صورت يك « طبقهء لنفسه » كار خود پرولتاريا و نتيجهء پيكار اقتصادى خود انگيختهء خود اوست . اين دگرگونى را نه تئورىدانانى كه بيرون از جنبش كارگرى هستند براى آن مىآورند و نه حزبهاى سياسى . ماركس سوسياليستهاى خيال‌پرداز را سرزنش مىكند كه با وجود خصلت پرولتاريايى خود ، خود انگيختگى تاريخى پرولتاريا و جنبش سياسى خاصّ آن را نمىبينند . . . و مىخواهند خيال‌بافيهاى خود را جايگزين سازمان يافتن تدريجى و خود انگيختهء پرولتاريا به صورت طبقه سازند . » ( 2 )\r\nاين اصل نيز در شناخت جامعه و گرايشهاى اجتماعى و شناخت افراد كه چه گرايشى دارند و مخصوصا در شناخت مدّعيان رهبرى و اصلاح جامعه ، در منطق ماركسيستى از اهميّت ويژه‌اى برخوردار است و بايد راهنما قرار گيرد .\r\nاز آنچه گذشت معلوم شد كه ماركس و انگلس به گروه روشنفكر ما فوق طبقه و مستقل قائل نيستند و نمىتوانند قائل باشند ، يعنى اصول ماركسيسم جز اين اجازه نمىدهد و اگر احيانا ماركس در برخى آثار خود بر خلاف اين گفته است ، از مواردى است كه ماركس نخواسته ماركسيست باشد و بعدا خواهيم گفت اين موارد كم نيست .\r\nاكنون اين پرسش پيش مىآيد كه ماركس و انگلس موضع روشنفكرانهء خود را با توجّه به اصول ماركسيسم چگونه توجيه خواهند كرد ؟ ماركس و انگلس هيچ‌كدام از طبقهء پرولتاريا نيستند ، دو نفر فيلسوف‌اند و نه كارگر و مع ذلك بزرگترين تئورى كارگرى را\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى از ماركس تا مائو ، ص 314 .\r\n( 2 ) . همان مأخذ ، ص 319 و 320 .\r\n","page_name":" 417 ","page_number":417},
  {"content":"\r\n\r\nبه وجود آورده‌اند .\r\nپاسخ ماركس به اين پرسش شنيدنى است . در كتاب تجديد نظر طلبى . . . چنين مىگويد :\r\n« ماركس بسيار كم از روشنفكران سخن مىگويد . ظاهرا آنها را قشر خاصّى نمىشمارد ، بلكه بخشى از طبقات ديگر بويژه بورژوازى مىپندارد . در ( كتاب ) 18 برومر اعضاى آكادمى ، روزنامه‌نگاران ، دانشگاهيان و دادرسان را نيز مانند كشيشان و افسران ارتش جزو بورژواها مىشمارد . در بيانيّه هنگامى كه مىخواهد از تئورىدانان طبقهء كارگر كه منشأ پرولترى ندارند - مانند انگلس و خودش - نام ببرد ، آنها را همچون روشنفكران معرّفى نمىكند ، بلكه همچون « دسته‌هايى از طبقهء فرمانروا . . . كه در پرولتاريا فرو افتاده‌اند » و « عناصر فراوانى جهت آموزش و پرورش او آورده‌اند » مىخواند . » ( 1 )\r\nماركس هيچ گونه توضيح نمىدهد كه چگونه او و انگلس از آسمان طبقهء فرمانروا لغزيده و به زمين طبقهء فرمانبردار « هبوط » كرده‌اند و ارمغانهايى گرانبها جهت آموزش و پرورش اين طبقهء به خاك افتاده و به تعبير قرآن  ذا مَتْرَبَةٍ  ( 2 ) با خود آورده‌اند . حقّا آنچه كه نصيب ماركس و انگلس و به وسيلهء آنها نصيب طبقهء زيرين به خاك افتادهء پرولتر شده است ، نصيب آدم أبو البشر كه طبق روايات مذهب از آسمان به زمين هبوط كرد ، نشده است ، « آدم » با خود چنين ارمغانى نياورد .\r\nماركس توضيح نمىدهد كه چگونه است كه ايدئولوژى رهايىبخش طبقهء پرولتر در متن طبقهء فرمانروا شكل مىگيرد و بعلاوه توضيح نمىدهد كه اين « هبوط » و فرو افتادن استثنائا براى اين دو فرد امكان‌پذير شده است يا براى ديگران هم امكان‌پذير است ، و نيز روشن نمىكند اكنون كه معلوم شد گاهى - و لو به صورت استثنائى - در آسمان و زمين به روى يكديگر گشوده مىشود ، آيا منحصرا به صورت « هبوط » صورت مىگيرد و افرادى از طبقهء عرشى و آسمانى به طبقهء فرشى و زمينى فرود مىآيند ، يا به صورت « معراج » هم ممكن است احيانا صورت گيرد و افرادى از طبقهء خاك‌نشين به آسمان طبقهء آسمانى « عروج » كنند ؟ و البتّه اگر عروج كنند ، آنها ارمغانى كه شايستهء\r\n\r\n\r\n\r\n\r\n","description":"","footnote":"\r\n( 1 ) . همان مأخذ ، ص 340 .\r\n( 2 ) . بلد / 16 .\r\n","page_name":" 418 ","page_number":418},
  {"content":"\r\n\r\nآسمانيها باشد نخواهند داشت كه با خود ببرند .\r\nاساسا ارمغان از زمين به آسمان بردن بىمعنى است ، بلكه اگر توفيق معراجى دست دهد و يكسره در طبقهء آسمانى جذب نشوند ، و بار ديگر از آسمان به زمين بازگردند ، البتّه آنها هم مانند جناب ماركس و انگلس پس از فرو افتادن ، ارمغانهايى از آسمان به زمين خواهند آورد .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nانتقادها\r\nاكنون كه « مبانى » و « نتايج » نظريّهء ماديّت تاريخ را توضيح داديم نوبت آن است كه به نقد و بررسى آن بپردازيم .\r\nمقدّمتا يك نكته را توضيح دهيم كه ما در اينجا نه در صدد نقد نظريّات ماركس در مجموع آثارش هستيم و نه در پى نقد ماركسيسم به طور كلّى . ما در اينجا در پى نقد « مادّيت تاريخ » و به اصطلاح در پى نقد « ماترياليسم تاريخى » هستيم كه يكى از اركان ماركسيسم است ، و اساسا نقد نظريّات ماركس با نقد و ماركسيسم به طور مطلق و يا نقد يكى از اصول ماركسيسم - مثلا « مادّيت تاريخى » - دوتاست .\r\nنقد نظريّات ماركس يعنى بررسى مجموع نظريّات وى در كتابها و نوشته‌هاى گوناگون دوره‌هاى مختلف زندگى وى كه مشتمل بر تناقضات بسيارى است ، و اين كار در غرب وسيلهء افراد مختلف انجام گرفته است و در ايران تا آنجا كه من اطّلاع دارم كتاب تجديد نظر طلبى از ماركس تا مائو كه ما فراوان از آن در اين فصل استفاده و نقل كرده‌ايم ، بهترين اثر در اين موضوع است ( 1 ) .\r\n\r\n\r\n\r\n\r\n","description":"","footnote":"\r\n( 1 ) . مؤلّف كتاب به زبان فرانسه و هم مترجم آن به زبان فارسى آقاى دكتر انور خامه‌اى است . مشار اليه علاوه بر آنكه\r\n","page_name":" 420 ","page_number":420},
  {"content":"\r\n\r\nو امّا نقد ماركسيسم يا نقد يك اصل از اصول ماركسيسم - يعنى نقد يك يا چند اصل كه پايهء مكتب ماركسيسم شمرده مىشود و از نظر شخص ماركس نيز غير قابل خدشه است ، و يا نقد يك يا چند اصل كه هر چند از نظر خود او چندان قطعى تلقّى نشده و احيانا خود او در برخى آثار خلاف آن را نيز گفته است ولى لازمهء قطعى اصول ماركسيسم است و خلافگويى ماركس نوعى جدايى ماركس از ماركسيسم است - كارى است كه ما در اين كتاب دربارهء ماديّت تاريخى ماركس پيش گرفته‌ايم .\r\nما در اينجا با توجّه به اصول قطعى و مسلّمى كه ماركس دارد و يا نتايج قطعى كه از آن اصول مسلّم بايد گرفته شود ، به نقد و بررسى پرداخته‌ايم و در پى بىآن نيستيم كه ببينيم حتما ماركس در آثار و نوشته‌هاى پرتناقض خود خلاف آن را گفته يا نگفته است ، زيرا هدف اصلى ما نقد ماديّت تاريخى است نه نقد نظريّات ماركس .\r\nاز شگفتيهاى تاريخ اين است كه ماركس كه در كتب فلسفى و اجتماعى و اقتصادى خود كم و بيش دم از ماترياليسم تاريخى زده است ، آنجا كه برخى حوادث عينى تاريخى زمان خود را تحليل و تعليل مىكند ، كمتر به اصول مادّيت تاريخى توجّه مىكند . چرا ؟ به اين پرسش پاسخهاى مختلف و گوناگونى داده‌اند . اختصاص به اين مسأله ندارد ، در بسيارى از مسائل ماركسيستى روش ماركس يك روش متناقض است ، يعنى نظرا يا عملا نوعى عدول از ماركسيسم از طرف خود ماركس ديده مىشود . پس يك پاسخ كلّىتر بايد دريافت .\r\nبرخى اين جهت را به حساب خامى و نپختگى او در دوره‌هاى مختلف زندگى مىگذارند ، ولى اين توجيه لااقل از نظر ماركسيسم قابل دفاع نيست ، زيرا بسيارى از آنچه امروز از اصول ماركسيسم شناخته مىشود مربوط به دوره‌هاى جوانى يا ميانهء ماركس است و بسيارى از آنچه عدول تلقّى مىشود - از آن جمله تحليل علمى برخى حوادث زمان خودش - مربوط به دورهء آخر عمر اوست .\r\nبرخى ديگر اين اختلاف را به حساب شخصيّت دوگانهء او مىگذارند ، مدّعى هستند او از طرفى يك فيلسوف و ايدئولوك و صاحب مكتب بود و طبيعتا ايجاب مىكرد كه فردى جزمى باشد و اصولى را قطعى و خدشه‌ناپذير تلقّى كند و احيانا با هر\r\n\r\n\r\n\r\n\r\n","description":"","footnote":"\r\nتتبّع قابل تحسينى به عمل آورده و در تجزيه و تحليل مسائل از خود شايستگى نشان داده است ، خود سالها معتقد به اين مكتب و مبلّغ آن بوده است .\r\n","page_name":" 421 ","page_number":421},
  {"content":"\r\n\r\nضرب و زور هست واقعيّات را با پيش انديشيده‌هاى خود تطبيق دهد ، و از طرف ديگر شخصيّت علمى و روح علمى داشت و روح علمى ايجاب مىكرد كه همواره تسليم واقعيّات باشد و به هيچ اصلى جزمى پايبند نباشد .\r\nبرخى ديگر ميان ماركس و ماركسيسم تفكيك مىكنند ، مدّعى هستند ماركس و انديشهء ماركس يك مرحله از ماركسيسم است ، ماركسيسم در جوهر خود مكتبى است در حال تكامل ، پس مانعى نيست كه ماركسيسم ماركس را پشت سر گذاشته باشد ، به عبارت ديگر ، اينكه ماركسيسم ماركس كه مرحلهء كودكى ماركسيسم است خدشه‌پذير باشد ، دليل بر خدشه‌دار بودن ماركسيسم نيست . ولى اين گروه توضيح نمىدهند كه از نظر آنها جوهر اصلى ماركسيسم چيست ؟ شرط تكامل يك مكتب اين است كه اصول اوّلى و ثابت داشته باشد و خدشه‌ها متوجّه فروع باشد نه اصول ، و الّا فرقى ميان نسخ يك نظريّه با تكامل آن باقى نمىماند . اگر بناست اصول ثابت و باقىاى را شرط تكامل ندانيم ، پس چرا از ما قبل ماركس ، مثلا از هگل يا سن‌سيمون يا پرودون يا شخصيّتى ديگر از اين قبيل ، آغاز نكنيم و هگليسم را يا سن‌سيمونيسم را يا پرودونيسم را يك مكتب در حال تكامل ندانيم و ماركسيسم را يك مرحله از مراحل آن مكتبها نشماريم ؟\r\nبه نظر ما علّت تناقضات ماركس اين است كه ماركس كمتر از غالب ماركسيستها ماركسيست است و مىگويند در يك مجمع از ماركسيستها كه از نظريّه‌اى بر خلاف نظريّهء اوّل خود دفاع مىكرد و شنوندگانش تاب شنيدن آن را نداشتند ، گفت : « من به اندازهء شما ماركسيست نيستم » و هم مىگويند در آخر عمر خود گفت :\r\n« من اصلا ماركسيست نيستم » .\r\nجدا شدن ماركس از ماركسيسم در برخى نظريّات خود بدان جهت بود كه ماركس باهوش‌تر و زيرك‌تر از آن بود كه بتواند صد در صد ماركسيست باشد .\r\nماركسيست تمام عيار بودن ، بيش از « كمى بلاهت » مىخواهد . ماترياليسم تاريخى كه بخشى از ماركسيسم است و مورد بحث ماست - همانطور كه توضيح داديم - « مبانىاى » دارد و « نتايجى » . نه تنها ماركس « عالم » نمىتوانست به آنها پايبند بماند ، ماركس « فيلسوف » و متفكّر نيز نمىتوانست براى هميشه به آن مبانى و نتايج پايبند بماند . اكنون به انتقادها مىپردازيم :\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\n1 بىدليلى\r\nاوّلين انتقاد اين است كه اين نظريّه از حدّ يك « تئورى » بدون دليل تجاوز نمىكند . يك نظريّهء فلسفى تاريخى يا بايد بر تجربهء تاريخى واقعيّتهاى عينى زمان خودش مبتنى باشد و به دوره‌هاى ديگر تعميم داده شود و يا بايد بر اساس شواهد تاريخى از واقعيّات گذشته بنا شده باشد و به زمان حال و آينده تعميم داده شود و يا بايد به شيوهء قياسى و استدلال منطقى بر اساس يك سلسله اصول علمى ، منطقى ، فلسفى ثابت و از پيش پذيرفته شده به اثبات رسيده باشد .\r\nتئورى ماترياليسم تاريخى بر هيچ يك از اين روشهاى نامبرده مبتنى نيست . نه واقعيّات زمان ماركس و انگلس از اين راه قابل توضيح بوده است تا آنجا كه انگلس تصريح مىكند كه من و ماركس اشتباهى كه در برخى كتب در زمينهء اهمّيت اقتصاد مرتكب شديم ، آنجا كه به تحليل واقعيّتهاى زمان خود پرداخته‌ايم نظر به اينكه با خود واقعيّت مواجه بوده‌ايم از آن اشتباهات مبرّا هستيم ، و نه واقعيّتهاى تاريخى در طول چند هزار سال تاريخ بشر آن را تأييد مىكند تا آنجا كه انسان وقتى كه كتابهاى « حكيم فرموده » را كه اجبارا مىخواهند تاريخ گذشته را با مادّيت تاريخ توجيه كنند مىخواند ، از توجيه و تأويلهاى حضرات سخت دچار شگفتى مىشود . مثلا در كتاب تاريخ جهان . . . ( 1 )\r\n\r\n\r\n\r\n\r\n","description":"","footnote":"\r\n( 1 ) . [ در اينجا در نسخهء دستنويس ، استاد شهيد هفت سطر جاى خالى باقى گذاشته‌اند براى نقل قول از كتابى كه به احتمال قوى تاريخ جهان باستان مىباشد . 
  ]\r\n","page_name":" 423 ","page_number":423},
  {"content":"\r\n\r\n\r\n2 تجديد نظر پايه‌گذاران\r\nچنان كه مكرّر گفته‌ايم ماركس بنياد اقتصادى جامعه را « زيربنا » و ساير بنيادها را « روبنا » مىخواند . نفس اين تعبير كافى است كه تبعيّت و وابستگى يك طرفهء ساير بنيادها را بر بنياد اقتصادى روشن نمايد . بعلاوه ماركس در بسيارى از بيانات خود كه در گذشته نقل كرديم تصريح مىكند كه تأثير و وابستگى ، يك طرفه است ، يعنى عوامل اقتصادى عوامل تأثيركننده هستند و ساير شئون اجتماعى متأثّر شونده ، عوامل اقتصادى بالاستقلال عمل مىكنند و عوامل ديگر وابسته هستند .\r\nحقيقت اين است كه خواه آنكه ماركس چنين تصريحى كرده بود يا نكرده بود ، نظريّات خاصّ ماركس در مورد تقدّم مادّه بر روح ، تقدّم نيازهاى مادّى بر نيازهاى معنوى ، تقدّم جامعه‌شناسى انسان بر روان‌شناسى او ، تقدّم كار بر انديشه همين نظر را ايجاب مىكرد .\r\nولى ماركس در بسيارى از نوشته‌هاى خود مسألهء ديگرى بر اساس منطق ديالكتيك طرح كرده است كه بايد نوعى تجديد نظر و تا حدّى عدول از ماديّت مطلق تاريخ تلقّى شود و آن مسألهء تأثير متقابل است . بنابر اصل تأثير متقابل ، رابطهء علّيت را نبايد يك طرفه تلقّى كرد . همانطور كه « الف » علّت و مؤثّر در « ب » است ، « ب » نيز به نوبهء خود مؤثّر و علّت « الف » است ، بلكه بنابراين اصل ، نوعى همبستگى و تأثير متقابل ميان همهء اجزاى طبيعت و ميان همهء اجزاى جامعه وجود دارد .\r\nمن فعلا بحثى ندارم دربارهء اينكه اين اصل ديالكتيكى به اين صورت كه طرح مىشود درست است يا نادرست ، امّا مىگويم بنابراين اصل اساسا طرح اولويّت در رابطهء ميان دو چيز ، خواه مادّه و روح يا كار و انديشه و يا بنياد اقتصادى و ساير بنيادهاى اجتماعى ، بىمعنى است ، زيرا اگر دو چيز هر دو به يكديگر وابسته باشند و نياز وجودى داشته باشند و شرط وجود يكديگر باشند ، اولويّت و تقدّم و زير بنا بودن معنى ندارد .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nماركس در برخى بيانات خود تمام نقش را ، چه اصلى و چه غير اصلى ، به بنياد اقتصادى داده و نامى از تأثير روبنا بر زير بنا نبرده است - كه قبلا نقل كرديم - و در برخى بيانات خود به تأثير متقابل ميان زيربنا و روبنا قائل شده ولى نقش اصلى و نهايى را به زيربنا داده است . و در كتاب تجديد نظر طلبى از ماركس تا مائو ضمن مقايسه ميان دو كتاب ماركس : سرمايه و انتقاد بر علم اقتصاد و اينكه در كتاب سرمايه مانند كتاب انتقاد بر علم اقتصاد به طور يك طرفه بر تعيين كنندگى اقتصاد تكيه شده است ، مىگويد :\r\n« با وجود اين ، ماركس آگاهانه يا غير آگاهانه بر اين تعريف افزوده است و آن اينكه روبناها با وجود اولويّت زيربنا نسبت به آنها ، مىتوانند « نقش اصلى » را در جامعه بازى كنند . » ( 1 )\r\nمؤلّف مىافزايد كه چه تفاوتى ميان نقش حكم‌روا و نقش تعيين‌كننده كه زير بناى اقتصادى هميشه ايفا مىكند و اين « نقش اصلى » كه روبناها بازى مىكنند وجود دارد ؟ يعنى اگر روبنا نقش اصلى را احيانا بازى مىكند ، در آن حالت ، حكم‌روا و تعيين‌كننده هم هست ، بلكه ديگر آنچه را كه روبنا مىناميم روبنا نيست و زير بناست و آنچه را زير بنا مىناميم روبناست .\r\nانگلس در نامه‌اى كه در اواخر عمر خود به شخصى به نام « ژوزف بلوك » نوشته است چنين يادآور شده است :\r\n« مطابق بينش ماترياليستى تاريخ ، عامل تعيين‌كننده در تاريخ در آخرين برآورد ، توليد و تجديد زندگى واقعى است ( 2 ) . نه ماركس و نه من هيچ‌گاه بيش از اين چيزى اعلام نداشته‌ايم . اگر پس از ماركس اين پيشنهاد را چنان مسخ كنند كه از آن اين معنى برآيد كه عامل اقتصادى تنها عامل تعيين‌كننده است ، او آن را به يك عبارت\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى . . . ، ص 222 .\r\n( 2 ) . همانطور كه مؤلّف متذكّر شده است انگلس با به كار بردن كلمهء « توليد و تجديد زندگى واقعى » بجاى توليد مادّى و اقتصادى - كه همانطور كه انگلس در كتاب منشأ خانواده ، دولت ، مالكيّت خصوصى توضيح داده است منحصر به توليد وسائل معيشت نيست ، شامل توليد انسانها نيز مىشود - تلويحا تنها اقتصاد را عامل تعيين‌كننده ندانسته است ، براى عامل جنسى و خانوادگى هم نقش قائل شده است ، و اين خود نوعى ديگر عدول از ماترياليسم تاريخى است .\r\n","page_name":" 425 ","page_number":425},
  {"content":"\r\n\r\nميان تهى مجرّد و گزافه مبدّل ساخته است ( 1 ) . وضع اقتصادى پايه است ، اما عنصرهاى ديگر روبنا . شكل سياسى پيكار طبقاتى و نتايج آن ( تشكيلاتى كه پس از غلبهء پيروزمند برقرار مىشود ) ، شكلهاى حقوقى و حتّى بازتاب اين پيكارهاى واقعى در مغز شركت كنندگان در آن ، نظريّه‌هاى سياسى ، حقوقى ، فلسفى ، فرايافتهاى مذهبى و تحوّل بعدى آنها به دستگاههاى جزمى ، به همين‌سان روى جريان پيكارهاى تاريخى تأثير [ مىگذارند 
  ] و در بسيارى از حالات به طور جدّى شكل آن را تعيين مىكنند . تمام اين عاملها با هم در كنش و واكنش‌اند و ميان آنها جنبش اقتصادى در ميان توده‌اى بىپايان از تضادها راه خود را به سان يك ضرورت مىگشايد . » ( 2 )\r\nعجبا ! اگر نظريّهء عامل اقتصادى تنها عامل تعيين‌كننده است « يك عبارت ميان تهى مجرّد و گزافه » است ، اين عبارت را غير از ماركس كسى نگفته است . بعلاوه اگر عوامل به اصطلاح روبنايى « در بسيارى از حالات به طور جدّى شكل پيكارهاى تاريخى را تعيين مىكنند » ، پس تعيين كنندگى در انحصار عوامل اقتصادى نيست .\r\nپس ديگر چه جايى براى اين مىماند كه بگوييم « جنبش اقتصادى در ميان تودهء بىپايان تضادها راه خود را به سان يك ضرورت مىگشايد » ؟\r\nعجب‌تر اين است كه جناب انگلس در همين نامه قسمتى از مسئوليّت اين اشتباه ( و به قول خود او « مسخ » ) را بر عهدهء خودش و ماركس مىگذارد ، ميگويد :\r\n« ماركس و خود من [ بايد 
  ] قسمتى از مسئوليّت اين امر را كه گاهى جوانان بيش از آنچه بايد ، به عامل اقتصادى اهمّيت مىدهند ، به عهده بگيريم . ما ناچار بوديم در مقابل حريفان خود بر اين اصل اساسى مورد انكار آنان تأكيد ورزيم و لذا نه وقت نه موقعيت و نه فرصت آن را داشتيم كه حقّ ساير عواملى را كه در عمل متقابلا سهيم بودند بجاى آوريم . » ( 3 )\r\nولى بعضى ديگر اين تأكيد افراطى ماركس و انگلس را بر روى عوامل اقتصادى\r\n\r\n\r\n\r\n\r\n","description":"","footnote":"\r\n( 1 ) . مؤلّف كتاب در اينجا يك پرانتز اضافه مىكند كه : ( يك تجديد نظر صاف و ساده ! ) .\r\n( 2 ) . تجديد نظر طلبى . . . ، ص 281 و 282 .\r\n( 3 ) . ماركس و ماركسيسم ، ص 245 . عذر بدتر از گناه ، در حقيقت نوعى لجبازى و حدّ اقل حقيقت را فداى مصلحت كردن .\r\n","page_name":" 426 ","page_number":426},
  {"content":"\r\n\r\nبه گونه‌اى ديگر در جهت عكس آنچه انگلس اظهار داشته است توضيح مىدهند .\r\nآنها مىگويند اين تأكيد مفرط نه در مقابل حريفان منكر بوده بلكه در مقابل رقيبان طرفدار اين نظريّه و به خاطر در آوردن سلاح از چنگ آن رقيبان بوده است .\r\nدر كتاب تجديد نظر طلبى از ماركس تا مائو در بيان علّت نگارش كتاب انتقاد بر علم اقتصاد كه در اين كتاب بيش از هر نوشتهء ديگر تكيهء يك طرفه بر روى عوامل اقتصادى شده است - و ما عبارت معروف مقدّمه اين كتاب را قبلا نقل كرديم - چنين مىگويد :\r\n« علّت ديگر نگارش انتقاد بر علم اقتصاد انتشار كتابى از پرودون به عنوان راهنماى سفته باز در بورس و كتاب ديگرى از داريمون پير و پرودون بود . . . ماركس هنگامى كه مىبيند رقيبان او ، يعنى هواداران پرودون از يك سو و طرفداران لاسال از سوى ديگر ، بر روى عوامل اقتصادى امّا به شيوه‌اى اصلاح طلبانه ( نه انقلابى ) تكيه مىكنند ، مىكوشد اين سلاح را از چنگ آنان بيرون آورد و آن را به شيوه‌اى انقلابى به كار بندد و لازمهء اين امر « خشك‌شدگى » و عوام‌پسند ساختن عقايد اوست . » ( 1 )\r\nمائو تجديد نظر در مفهوم ماترياليسم تاريخى و زيربنا بودن اقتصاد را بنا به ضرورت اوضاع چين و براى توجيه نقشى كه عملا انقلاب چين و رهبرى خودش ايفا كرده است به جايى رسانده كه ديگر بايد گفت از ماترياليسم تاريخى و مفهوم زيربنا بودن اقتصاد و نتيجتا از سوسياليسم به اصطلاح علمى كه بر ماترياليسم تاريخى مبتنى است ، چيزى جز لفظ و بازى با كلمات نمانده است .\r\nمائو در رسالهء تضاد تحت عنوان « تضادّ عمده و جهت عمدهء تضاد » مىگويد :\r\n« . . . جهت عمده و جهت غير عمدهء يك تضاد به يكديگر تبديل مىشوند و خصلت اشياء و پديده‌ها نيز طبق آن تغيير مىيابد . در بخشى از يك پروسه ( جريان ) و يا در مرحلهء معيّنى از تكامل يك تضاد ،  A  جهت عمده و  B  جهت غير عمدهء آن تضاد را تشكيل مىدهد . در مرحلهء ديگر و يا در بخش ديگر از پروسه ، جاى اين دو جهت با يكديگر - بنا بر شدّت افزايش يا كاهش نيروى هر جهت تضاد در مبارزه عليه جهت ديگر ، طىّ جريان تكامل شىء و يا پديده - عوض مىشود . » ( 2 )\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى . . . ص 218 و 219 .\r\n( 2 ) . چهار رسالهء فلسفى ، ص 54 و 55 .\r\n","page_name":" 427 ","page_number":427},
  {"content":"\r\n\r\nپس از آن مىگويد :\r\n« . . . بعضيها تصوّر مىكنند كه اين تز ( جابجا شدن جهت عمده ) در مورد پاره‌اى از تضادها صادق نيست . مثلا مىگويند نيروهاى مولّده ( در تضاد بين نيروهاى مولّد و مناسبات توليدى ) ، پراتيك ( در تضاد بين تئورى و پراتيك ) و زير بناى اقتصادى ( در تضاد بين زيربناى اقتصادى و روبنا ) جهت عمدهء تضاد را تشكيل مىدهند . . . گويا ديگر دو جهت تضاد جابجا نمىشوند . اين برداشتى است مختصّ ماترياليسم مكانيكى كه با ماترياليسم ديالكتيك هيچ گونه قرابتى ندارد . بديهى است كه نيروهاى مولّده ، پراتيك و زيربناى اقتصادى به طور كلّى داراى نقش عمده و تعيين‌كننده هستند و كسى كه منكر اين حقيقت شود ماترياليست نيست . مع هذا بايد همچنين پذيرفت كه تحت شرايط معيّن مناسبات توليدى ، تئورى و روبنا به نوبهء خود مىتوانند « نقش عمده و تعيين‌كننده » پيدا كنند . چنانچه نيروهاى مولّده بدون تغيير مناسبات توليدى نتوانند رشد و تكامل يابند ، آن وقت تغيير مناسبات توليدى ( 1 ) نقش عمده و تعيين‌كننده خواهد يافت .\r\nهنگامى كه اين سخن لنين « بدون تئورى انقلابى هيچ جنبش انقلابى نمىتواند وجود داشته باشد » در دستور روز قرار گيرد ، آفرينش و پخش تئورى انقلابى نقش عمده و تعيين‌كننده كسب مىكند . . . چنانچه روبنا ( سياست ، فرهنگ و غيره ) مانع رشد و تكامل زير بناى اقتصادى شود ، آنگاه تحوّلات سياسى و فرهنگى نقش عمده و تعيين‌كننده پيدا مىكنند . آيا ما با چنين تزى ماترياليسم را نقض مىكنيم ؟\r\nبه هيچ وجه ، زيرا ما قبول داريم كه در جريان عمومى رشد تاريخ ، مادّه تعيين كنندهء روح ، و وجود اجتماعى تعيين كنندهء شعور اجتماعى است ، ولى در عين حال مىپذيريم - و هم بايد بپذيريم - كه روح بر مادّه ، شعور اجتماعى بر وجود اجتماعى ، و روبنا بر زيربناى اقتصادى تأثير متقابل مىگذارد . بدين سان ما نه فقط ماترياليسم را نقض نمىكنيم بلكه ماترياليسم مكانيكى را رد مىنماييم و از ماترياليسم ديالكتيك دفاع مىكنيم . » ( 2 )\r\nآنچه آقاى مائو مىگويد ، ماترياليسم تاريخى را كاملا نقض مىكند . اينكه آقاى مائو مىگويد : « چنانچه مناسبات توليدى مانع رشد و تكامل نيروى مولّده بشوند » و يا\r\n\r\n\r\n\r\n\r\n","description":"","footnote":"\r\n( 1 ) . وسيلهء عوامل روبنايى نظامى - سياسى ، فرهنگى . . .\r\n( 2 ) . چهار رسالهء فلسفى ، ص 58 و 59 .\r\n","page_name":" 428 ","page_number":428},
  {"content":"\r\n\r\nمىگويد : « هنگامى كه جنبش انقلابى نيازمند به تئورى انقلابى بشود » و يا مىگويد :\r\n« چنانچه روبنا مانع رشد و تكامل زير بنا بشود » ، چيزى را مىگويد كه هميشه مىشود و بايد هم بشود ، ولى طبق ماترياليسم تاريخى جبرا تكامل نيروى مولّده مناسبات توليدى را تغيير مىدهد ، جبرا تئورى انقلابى به صورت خود انگيخته پديد مىآيد و جبرا روبنا به دنبال زير بنا دگرگون مىگردد .\r\nمگر ماركس در كمال صراحت در مقدّمه بر كتاب انتقاد بر علم اقتصاد نگفت :\r\n« نيروهاى مولّد جامعه در مرحلهء معيّنى از تكامل و توسعه با روابط توليدى موجود يا روابط مالكيّت كه اصطلاح حقوقى روابط توليدى است و ( نيروهاى مولّد ) تا به حال در داخل آن روابط عمل مىكردند ، درگيرى پيدا مىكنند . اين روابط كه در گذشته صور توسعهء نيروهاى مولّد را تشكيل مىدادند تبديل به موانعى در اين راه مىشوند .\r\nآنگاه عصر انقلاب اجتماعى آغاز مىشود و تغيير اساس و پايهء اقتصاد ، تمام روبناى عظيم را با سرعتى كم و بيش ويران مىسازد » ( 1 ) ؟\r\nتغيير مناسبات توليدى ، مقدّم بر رشد نيروى مولّده براى باز كردن راه رشد نيروهاى مولّد ، و تدوين تئورى انقلابى ، مقدّم بر شورش خود انگيختهء انديشهء انقلابى ، و تغيير روبنا تا زيربنا بتواند تغيير كند ، به معنى تقدّم انديشه بر كار ، تقدّم روح بر مادّه ، اصالت و استقلال نهادهاى سياسى و فكرى در برابر نهاد اقتصادى است و ماترياليسم تاريخى را نقض مىكند .\r\nاينكه آقاى مائو مىگويد اگر تأثير را يك طرفه بدانيم ماترياليسم ديالكتيك را نقض كرده‌ايم ، صحيح است ، امّا چه بايد كرد كه اساس سوسياليسم به اصطلاح علمى بر همين تأثير يك طرفه و بر ضدّ منطق ديالكتيك يعنى بر ضدّ اصل همبستگى متقابل از اصول ديالكتيك است . ناچار يا بايد سوسياليسم به اصطلاح علمى را گردن نهاد و منطق ديالكتيك را نقض كرد و يا بايد منطق ديالكتيك را پذيرفت و عذر سوسياليسم علمى و ماترياليسم تاريخى را كه مبناى آن است خواست .\r\nبعلاوه اينكه آقاى مائو مىگويد : « ما قبول داريم كه در جريان عمومى رشد تاريخ ، مادّه تعيين كنندهء روح ، و وجود اجتماعى تعيين كنندهء شعور اجتماعى است » يعنى چه ؟ با قبول اينكه جهت عمدهء تضادها جابجا مىشوند ، گاهى نيروى مولّده\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 243 .\r\n","page_name":" 429 ","page_number":429},
  {"content":"\r\n\r\nمناسبات توليدى را تعيين مىكند و گاهى به عكس ، گاهى جنبش انقلابى تئورى انقلابى مىآفريند و گاهى به عكس ، گاهى سياست ، فرهنگ ، زور ، مذهب و امثال اينها بنياد اقتصادى جامعه را دگرگون مىكند و گاهى به عكس ، پس گاهى مادّه تعيين كنندهء روح است و گاهى به عكس ، گاهى وجود اجتماعى شعور اجتماعى را تعيين مىكند و گاهى به عكس .\r\nحقيقت اين است كه آنچه آقاى مائو تحت عنوان « جابجا شدن جهت عمدهء تضادها » مىگويد توجيه مائوئيسم است كه عملا بر ضدّ ماترياليسم تاريخى ماركسيستى از آب درآمد نه توجيه ماترياليسم تاريخى ماركسيستى ، هر چند به ظاهر اينچنين وانمود مىكند . مائو عملا نشان داد كه او نيز مانند خود ماركس هوشمندتر از آن است كه هميشه ماركسيست باشد .\r\nانقلاب چين كه وسيلهء مائو رهبرى شد عملا سوسياليسم علمى و ماترياليسم تاريخى و بالنتيجه ماركسيسم را نقض كرد . چين به رهبرى مائو با يك انقلاب كشاورزى رژيم فئوداليسم كهن چين را واژگون كرد و رژيم سوسياليسم را بجاى آن برقرار كرد ، و حال آنكه بر اساس سوسياليسم علمى و ماترياليسم تاريخى ، كشورى كه مرحلهء فئوداليسم را طى كند بايد به مرحلهء صنعتى و كاپيتاليسم تغيير مرحله دهد و از مرحلهء صنعتى ، آنگاه كه به اوج خود رسيد ، به سوى سوسياليسم گام بردارد . بنابر ماترياليسم تاريخى همان طورى كه جنين در رحم نمىتواند دو منزل يكى كند ، جامعه نيز نمىتواند بدون عبور از مراحل منظّم متوالى به مرحلهء نهايى برسد . امّا آقاى مائو عملا نشان داد كه از آن ماماهايى است كه مىتواند جنين چهارماهه را سالم و كامل و بىعيب به دنيا آورد ، نشان داد كه بر خلاف ادّعاى ماركس رهبرى ، آموزشهاى حزبى ، تشكيلات سياسى ، تئورى انقلابى ، آگاهيهاى اجتماعى يعنى همان چيزهايى كه ماركس آنها را از نوع شعور مىخواند نه از نوع وجود ، از نوع روبنا مىخواند نه زيربنا و اصالتى براى آنها قائل نيست ، مىتواند مناسبات توليدى را واژگون سازد و كشور را صنعتى كند و به اين وسيله عملا سوسياليسم به اصطلاح علمى را ناديده بگيرد .\r\nمائو به نوعى ديگر نيز تئورى ماركسيستى تاريخ را نقض كرد . از نظر تئورى ماركسيستى ، و لااقل از نظر شخص ماركس ، طبقهء كشاورز هر چند شرط اوّل و دوّم انقلابى شدن را يعنى استثمارشدگى و عدم مالكيّت را دارند ، شرط سوّم را كه تمركز و\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nهمكارى و تفاهم و آگاهى به نيروى خويشتن باشد ندارند ، لهذا طبقهء كشاورز هيچ‌گاه ابتكار يك انقلاب را نمىتواند بر عهده بگيرد ، حدّ اكثر اين است كه احيانا در جامعه‌اى نيمه كشاورزى و نيمه صنعتى ، طبقهء كشاورز دنباله‌رو طبقهء انقلابى پرولتاريا بشود ، بلكه از نظر ماركس طبقهء كشاورز « فرومايگانى بالذّات ارتجاعىاند » و « مطلقا از هر گونه ابتكار انقلابى بىبهره‌اند » ( 1 ) . ماركس در نامه‌اى به انگلس دربارهء انقلاب لهستان ، نسبت به روستاييان چنين اظهار نظر كرده است : « روستاييان اين فرومايگان ذاتا ارتجاعى را . . . نبايد به پيكار خواند » ( 2 ) . امّا مائو از همين طبقهء بالذّات ارتجاعى و از همين فرومايگانى كه نبايد آنها را به پيكار خواند ، طبقه‌اى انقلابى ساخت و رژيم كهن را سرنگون ساخت . از نظر ماركس كشاورزان نه تنها قادر نيستند كه كشورى را به سوسياليسم رهبرى كنند ، بلكه در انتقال از فئوداليسم به كاپيتاليسم نيز سهمى ندارند ، ان طبقه‌اى كه جامعه را از فئوداليسم به كاپيتاليسم منتقل مىسازد و در آن لحظهء تاريخى خصلت انقلابى دارد بورژواست نه كشاورز . امّا مائو با همين طبقهء فرومايهء بالذّات ارتجاعى دو منزل يكى كرد و از فئوداليسم به سوسياليسم جهيد .\r\nپس مائو حق دارد با اينهمه جدا شدن از ماركسيسم ، براى توجيه مائوئيسم مسأله جابجا شدن جهت عمدهء تضادها را طرح كند و بدون آنكه به روى خود بياورد چنين بنماياند كه ماركسيسم و ماترياليسم تاريخى و سوسياليسم علمى را دارد تفسير عالمانه مىكند .\r\nمائو اين درس را كه « يك ماركسيست عند اللّزوم بايد عملا از ماركسيسم جدا شود » از سلف معتبر خود لنين آموخت . لنين پيش از مائو در كشور روسيّه كه در آن وقت هنوز كشورى نيمه صنعتى و نيمه كشاورزى بود انقلاب كرد و براى اوّلين بار كشورى سوسياليستى تأسيس كرد .\r\nلنين ديد عمر او كفاف نمىدهد صبر كند روسيّهء تزارى به صورت يك كشور تمام صنعتى درآيد و كاپيتاليسم و استثمار كارگر به مرحلهء نهايى خود برسد تا به طور خود به خود با حركتى ديناميكى و شعورى خود انگيخته انقلاب بشود و دگرگونى كلّى صورت گيرد ، ديد اگر بخواهد به انتظار بنشيند كه دورهء حاملگى اين زن باردار به\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى . . . ، ص 368 نقل از آثار برگزيده ، ص 234 .\r\n( 2 ) . تجديد نظر طلبى . . . ، ص 348 .\r\n","page_name":" 431 ","page_number":431},
  {"content":"\r\n\r\nنهايت برسد و درد زاييدن عارضش بشود و آنگاه او متصدّى كار مامايى بشود خيلى دير مىشود . او هم از روبنا شروع كرد ، از حزب ، سياست ، تئورى انقلابى ، جنگ و زور استفاده كرد و كشور نيمه صنعتى روسيّهء آن روز را تبديل به كشور شوروى سوسياليستى امروز كرد .\r\nلنين عملا مثل معروف را تحقّق بخشيد كه : « يك گره شاخ از يك ذرع دم بهتر است » ، به انتظار دم يك ذرعى آقاى ماركس و آمادگى ديناميكى خود به خودى بنياد اقتصادى جامعهء روسيّه و شورش خود انگيخته ننشست و از شاخ يك گرهى زور و سياست و آموزش حزبى و آگاهى سياسى خودش بهره جست .\r\n\r\n3 نقض تطابق جبرى زيربنا و روبنا\r\nبنا بر نظريّهء ماترياليسم تاريخى ، در جامعه‌ها همواره بايد نوعى تطابق ميان زيربنا و روبنا وجود داشته باشد تا آنجا كه با شناخت روبنا مىتوان زيربنا را شناخت ( به نحو برهان به اصطلاح « انّى » كه شناخت نيمه كامل است ) و با شناخت زيربنا روبنا را مىتوان شناخت ( به نحو برهان به اصطلاح « لمّى » كه شناخت كامل است ) و هرگاه زيربنا دگرگون شود و تطابق زيربنا و روبنا به هم بخورد ، جبرا تعادل اجتماعى بهم مىخورد و بحران آغاز مىگردد و روبنا خواه ناخواه با سرعتى كم و بيش ويران مىگردد و تا زيربنا به حال اوّل باقى است ، روبنا نيز جبرا ثابت و باقى است .\r\nرويدادهاى تاريخى معاصر عملا خلاف اين را ثابت كرده است . ماركس و انگلس به دنبال يك سلسله بحرانهاى اقتصادى از سال 1827 تا 1847 كه يك سلسله انقلابهاى سياسى و اجتماعى همراه داشت ، بر آن شدند كه انقلابهاى اجتماعى نتايج ضرورى و لا ينفكّ بحرانهاى اقتصادى است . ولى به قول نويسندهء تجديد نظر طلبى . . . :\r\n« شوخى تاريخ را بنگريد كه از 1848 تاكنون در كشورهاى صنعتى هيچ بحران اقتصادى را نمىيابيم كه با انقلاب همراه باشد . همان در زمان ماركس و پيش از\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nمرگ او چهار بار نيروى مولّد عليه روابط توليدى طغيان مىكند بىآنكه هيچ انقلابى از آن حاصل شود . . . بعدها بعضى اقتصاددانان مانند « ج . شومپتر » تا بدانجا رفتند كه اين بحرانها را « ويرانى آفريننده » ناميدند و آنها را دريچهء اطمينانى براى بازگرداندن تعادل و رشد اقتصادى شمردند . » ( 1 )\r\nكشورهايى نظير انگلستان ، آلمان ، فرانسه و امريكا به پيشرفتهاى عظيم صنعتى نائل شده‌اند و سرمايه‌دارى را به اوج خود رساندند و بر خلاف پيش‌بينى ماركس كه اين كشورها را نخستين كشورهايى مىدانست كه در آنها انقلاب كارگرى به پا خواهد شد و به كشورهاى سوسياليستى تبديل مىشوند ، از نظر نظام سياسى ، حقوقى ، مذهبى و آنچه روبنايى ناميده مىشود ، تغييرى نكرده‌اند . كودكى كه ماركس انتظار تولّدش را داشت نه ماه را تمام كرد ، از نه سال هم گذشت و به نود سال رسيد و متولّد نشد و ديگر اميدى هم به تولّدش نيست .\r\nالبتّه اين رژيمها دير يا زود سرنگون خواهد شد ، ولى انقلابى كه در اين كشورها انتظار مىرود قطعا انقلاب كارگرى نخواهد بود و تئورى ماركسيستى تاريخ تحقّق نخواهد يافت ، همچنانكه كشورهاى به اصطلاح سوسياليست امروز و رژيمهاى حاكم بر آنها نيز واژگون خواهد شد و به اين حال باقى نخواهد ماند ، امّا رژيم آينده قطعا رژيم سرمايه‌دارى نخواهد بود .\r\nمتقابلا كشورهايى در اروپاى شرقى ، آسيا و امريكاى جنوبى به سوسياليسم رسيدند كه هنوز موقع زادن آنها نرسيده است . امروز كشورهايى مىبينيم كه از نظر زيربنا همسان و مشابه يكديگرند امّا از نظر روبنا با يكديگر مختلف‌اند . دو ابر قدرت ، يعنى امريكا و شوروى ، بهترين مثال است . امريكا و ژاپن نيز داراى رژيم اقتصادى يكسان‌اند ( رژيم سرمايه‌دارى ) امّا با رژيمهاى سياسى ، مذهب ، اخلاق ، آداب و هنر متفاوت . متقابلا كشورهايى هستند با روبناهايى متشابه و يكسان از نظر رژيم سياسى ، مذهب و غيره با وضع اقتصادى كاملا متفاوت . همهء اينها نشانهء اين است كه « تطابق ضرورى زيربنا و روبنا » آنچنان كه ماترياليسم تاريخى ايجاب مىكند توهّم محض است .\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى از ماركس تا مائو ، ص 233 .\r\n","page_name":" 433 ","page_number":433},
  {"content":"\r\n\r\n\r\n4 عدم تطابق پايگاه طبقاتى و پايگاه ايدئولوژيكى\r\nهمانطور كه قبلا بيان كرديم بنابر ماترياليسم تاريخى در هر دورهء تاريخى روبنا بر زيربنا به هيچ وجه نمىتواند پيشى گيرد ، بنابراين آگاهيهاى هر دوره و عصر و زمانى جبرا وابسته به همان عصر و زمان است و با گذشت آن عصر و دوره ، كهنه و منسوخ مىگردد و به بايگانى تاريخ سپرده مىشود . آگاهيها ، فلسفه‌ها ، طرحها ، پيش‌بينيها ، مذاهب ، همه زادهء قهرى مقتضيات خاصّ همان عصرى هستند كه پديد آمده‌اند و نمىتوانند با مقتضيات عصر ديگر تطابق داشته باشند .\r\nولى عملا خلاف آن ثابت شده . بسيارى فلسفه‌ها ، شخصيّتها ، انديشه‌ها ، آگاهيها - چه رسد به اديان و مذاهب - پيدا مىشوند كه بر عصر و زمان خود يا بر طبقهء خود پيشى گرفته‌اند . چه بسيار انديشه‌ها كه مقتضيات مادّى عصرى كه در آن پديد آمده‌اند يكسره از ميان رفته است و امّا خود آن انديشه‌ها همچنان بر فراز تاريخ بشريّت مىدرخشند .\r\nعجيب اين است كه ماركس در اينجا نيز در بعضى سخنان خود از ماركسيسم جدا شده است . وى در كتاب معروف ايدئولوژى آلمانى گفته است :\r\n« آگاهى گهگاه به نظر مىرسد كه بر روابط تجربى همعصر پيشى گرفته است ، به قسمى كه در پيكارهاى يك دوران بعدى مىتوان به گفتار تئورىدانان پيشين همچون حجّتى استناد و اتّكا جست . » ( 1 )\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى . . . ، ص 173 .\r\n","page_name":" 434 ","page_number":434},
  {"content":"\r\n\r\n\r\n5 استقلال رشد فرهنگى\r\nبنابر ماترياليسم تاريخى نهاد فرهنگى و علمى جامعه مانند همهء نهادهاى ديگر از قبيل سياست ، قضاوت و مذهب ، وابسته به نهاد اقتصادى است و نمىتواند رشد مستقلّى از رشد بنياد اقتصادى داشته باشد ، به دنبال رشد ابزار توليد و رشد بنياد اقتصادى جامعه است كه علم رشد مىكند .\r\nاوّلا مىدانيم كه ابزار توليد ، منهاى انسان ، به صورت خود به خود هرگز رشد نمىكند . ابزار توليد در رابطهء انسان و طبيعت و در زمينهء تجسّسات كاوشگرانهء انسان است كه رشد مىكند . رشد و تكامل ابزار توليد با رشد و تكامل فنّى و علمى انسان توأم است . سخن در اين است كه كداميك تقدّم دارند ؟ آيا انسان نخست به كشفى نائل مىشود و سپس آن را در عمل پياده مىكند و صنعت را به وجود مىآورد و يا نخست صنعت به وجود مىآيد و سپس انسان به كشف نائل مىشود ؟ ترديدى نيست كه شقّ [ اوّل 
  ] صحيح است .\r\nبديهى است كه كشف قوانين علمى و اصول فنّى در رابطهء تجسّسى و آزمايشى انسان پديد مىآيد و اگر انسان در رابطه با طبيعت قرار نگيرد و تجسّس نكند و به تجربه نپردازد ، به كشف هيچ قانون علمى از قوانين طبيعت و به درك هيچ اصل فنّى نائل نمىگردد . سخن در اين نيست ، سخن در اين است كه پس از تجسّس و آزمايش ، آيا نخست انسان در درون خود رشد علمى مىكند و سپس در بيرون وجود خود ابزار فنّى را مىآفريند يا قضيّه بر عكس است ؟ بدون ترديد شقّ اوّل صحيح است .\r\nبعلاوه تعبير به « رشد » و يا « تكامل » در مورد انسان تعبير « حقيقى » است و در مورد ابزارهاى فنّى و توليدى « مجازى » است . رشد و تكامل حقيقى آنجاست كه يك واقعيّت عينى از مرحلهء دانىتر به مرحلهء عالىتر برسد . و امّا رشد مجازى به معنى اين است كه يك واقعيّت عينى تغيير مرحله نمىدهد ، بلكه آن واقعيّت معدوم يا منسوخ و واقعيّتى ديگر مغاير با آن جانشين آن مىشود . مثلا كودك كه بزرگ مىشود واقعا يك رشد و تكامل حقيقى صورت گرفته است ، امّا اگر معلّمى در كلاسى تدريس كند و بعد\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nبجاى او معلّمى ديگر از او باسوادتر و كارآتر بيايد تدريس كند ، در اينجا وضع معلّمى كلاس تكامل پيدا كرده امّا اين تكامل ، تكامل مجازى است . تكامل انسان در جريان ابزارسازى تكامل حقيقى است ، واقعا انسان از نظر روحى رشد و نموّ مىكند و تكامل مىيابد ، امّا تكامل صنعت - از قبيل تكامل اتومبيل كه هر سال مدل جديدتر و كامل‌تر و مجهّزتر به بازار مىآيد - تكامل مجازى است ، يعنى واقعا يك واقعيّت عينى از مرحلهء دانى به مرحلهء عالى پا نگذاشته است ، اتومبيل سال گذشته امسال مجهّزتر نشده است ، بلكه معدوم و منسوخ و از صحنه خارج شده و جاى آن اتومبيلهاى ديگرى آمده است . به عبارت ديگر ، فرد « ناقص » از بين رفته و فردى ديگر « كامل » بجاى آن نشسته ، نه اينكه يك فرد در دو زمان از مرحلهء نقص به مرحلهء كمال انتقال يافته است .\r\nآنجا كه يك تكامل حقيقى و يك تكامل مجازى دوش به دوش يكديگر قرار دارند ، بديهى است كه تكامل حقيقى اصل است و تكامل مجازى فرع .\r\nتازه اين در مورد علوم فنّى است . در علوم ديگر از قبيل پزشكى ، روان‌شناسى ، جامعه‌شناسى ، منطق ، فلسفه ، رياضيّات به هيچ وجه نمىتوان اين نوع وابستگى يعنى وابستگى يك طرفه را تأييد كرد . رشد علوم به همان اندازه و يا كمتر به وضع مادّى و اقتصادى وابسته است كه وضع مادّى و اقتصادى به رشد علوم . همانطور كه « ك .\r\nشمولر » عليه ماركسيسم اعلام داشته است :\r\n« مسلّما وضع مادّى و اقتصادى شرط لازم تظاهرات بسيار عالى فرهنگ است ، لكن به همان اندازه نيز مسلّم است كه زندگى معنوى و اخلاقى داراى رشد مستقلّى است . » ( 1 )\r\nاگر يك نقص كه در بيان اگوست كنت فرانسوى هست كه بشر و انسانيّت را در « ذهن » - كه بخشى از استعدادهاى انسانى انسان است و نيمى از معنويّت بشر است - خلاصه مىكند رفع كنيم ، نظريّهء اگوست كنت در مورد تكامل اجتماعى از نظريّهء ماركس بسى ارزشمندتر است . اگوست كنت مدّعى است :\r\n« نمودهاى اجتماعى تابع جبر علمى دقيقى هستند كه به صورت تحوّل اجتناب‌ناپذير جوامع بشرى تحت فرمان ترقّيات ذهن بشر نمودار مىگردد . » ( 2 )\r\n\r\n\r\n\r\n\r\n","description":"","footnote":"\r\n( 1 ) . تجديد نظر طلبى . . . ، ص 239 .\r\n( 2 ) . مراحل اساسى انديشه در جامعه‌شناسى ، ص 102 .\r\n","page_name":" 436 ","page_number":436},
  {"content":"\r\n\r\n\r\n6 ماترياليسم تاريخى خود را نقض مىكند\r\nبنابر ماترياليسم تاريخى هر فكر ، هر انديشه ، هر نظريّهء فلسفى و يا علمى ، هر سيستم اخلاقى به حكم اينكه تجلّى شرايط مادّى و اقتصادى خاصّى است و وابسته به شرايط عينى خاصّ خويش است ، نمىتواند اعتبار و ارزش مطلق داشته باشد ، بلكه تعلّق دارد به زمان خاصّ خودش و با گذشت آن زمان و تغيير شرايط مادّى و اقتصادى كه قهرى و جبرى و اجتناب‌ناپذير است ، آن فكر ، آن انديشه ، آن نظريّهء فلسفى و يا علمى و آن سيستم اخلاقى نيز صحّت و اعتبار خود را از دست مىدهد و ناچار فكر و انديشه و نظريّهء ديگر بايد جايگزين آن گردد .\r\nبنابراين ماترياليسم تاريخى نيز كه از طرف برخى فيلسوفان و جامعه‌شناسان طرح شده مشمول اين قانون كلّى هست ، زيرا اگر مشمول اين قانون كلّى نباشد پس استثنائى در كار است و قانون يا قوانينى علمى و فلسفى وجود دارد كه اصالت دارد و تابع هيچ زيربناى اقتصادى نيست ، و اگر خود مشمول اين قانون هست پس ماترياليسم تاريخى از نظر ارزش و صحّت و اعتبار فقط در يك زمان محدود و يك دورهء خاص صادق است كه همان دوره‌اى است كه پديد آمده است و نه قبل و يا بعد از آن دوره . پس به هر حال ماترياليسم تاريخى نقض شده است .\r\nيعنى ماترياليسم تاريخى به عنوان يك تئورى ، يك نظريّهء فلسفى ، يك امر روبنايى ، يا شامل غير خودش است و شامل خودش نيست ، پس خودش نقض كنندهء خودش است ، و يا شامل خودش و يا غير خودش هست امّا در يك دورهء محدود ، در دوره‌هاى ديگر نه شامل خودش است و نه شامل غير خودش . عين اين ايراد ، بر ماترياليسم ديالكتيك كه اصل حركت و اصل پيوستگى متقابل را شامل همه چيز حتّى اصول علمى و فلسفى مىداند نيز وارد است و ما در اصول فلسفه و روش رئاليسم ( جلد اوّل و دوّم ) دربارهء آنها سخن گفته‌ايم . از اينجا روشن مىشود اينكه مىگويند جهان نمايشگاه ماترياليسم ديالكتيك و جامعه نمايشگاه ماترياليسم تاريخى است ، چه اندازه بىپايه است .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nبر ماترياليسم تاريخى ايرادهاى ديگر نيز وارد است ، فعلا از آنها صرف نظر مىكنيم . اين بنده حقيقتا نمىتوانم از ابراز شگفتى خوددارى كنم كه نظريّه‌اى تا اين اندازه بىپايه و بىاساس و غير علمى باشد و در عين حال شهره به علمى بودن شود .\r\nهنر تبليغ ، تماشايى است .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nاسلام و مادّيّت تاريخى\r\nآيا اسلام مادّيت تاريخى را پذيرفته است ؟ آيا منطق قرآن در تحليل و توجيه قضاياى تاريخى كه آورده است ، مبنى بر مادّيت تاريخى است ؟ گروهى چنين مىپندارند و مدّعى هستند كه اين انديشه لا اقل هزار سال قبل از ماركس در قرآن محمّدى مبناى توجيه و تحليل تاريخ قرار گرفته است . « دكتر علىّ الوردى » از اساتيد شيعهء عراق كه چند كتاب جنجالى از آن جمله كتاب مهزلة العقل البشرى را نوشت ، از آن جمله است . شايد او اوّلين فردى است كه اين مسأله را طرح كرد . امروز ميان قشرى از نويسندگان مسلمان اين گونه تحليل تاريخى از زبان اسلام ، نوعى روشنفكرى تلقّى مىشود و « مد روز » شده است .\r\nولى از نظر ما كسانى كه اين گونه مىانديشند ، يا اسلام را درست نمىشناسند و يا ماترياليسم تاريخى را و يا هيچ‌كدام را . توجّه به « مبانى پنج‌گانه » و « نتايج ششگانهء » ماترياليسم تاريخى كه شرح داده شد كافى است براى افراد آشنا با منطق اسلام كه بدانند منطق اسلام و ماترياليسم تاريخى در دو قطب مخالف يكديگر قرار دارند .\r\nنظر به اينكه اين طرز تفكّر دربارهء جامعه و تاريخ ، بويژه اگر رنگ دروغين\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاسلامى هم به آن زده شود و مهر اعتبار اسلامى هم به آن بخورد ، خطر بسيار عظيمى است براى فرهنگ و معارف و انديشهء اسلامى ، لازم مىدانيم مسائلى كه اين توهّم را پديد آورده و يا ممكن است منشأ اين توهّم بشود كه اسلام زيربناى جامعه را اقتصاد مىداند و هويّت تاريخ را مادّى مىشمارد ، طرح و بررسى كنيم .\r\nاين نكته را هم يادآور مىشويم كه آنچه ما در اينجا از اين گونه مسائل طرح مىكنيم بسى گسترده‌تر است از آنچه خود آنها طرح كرده‌اند آنان دو سه آيه و دو سه جمله از احاديث را مستمسك قرار داده‌اند ولى ما مسائلى را هم كه آنها طرح نكرده‌اند و ممكن است آن مسائل مورد استشهاد قرار گيرد طرح مىكنيم تا بحث جامع و كاملى در اين زمينه به عمل آورده باشيم .\r\n\r\n[ بيان طرفداران نظريهء مادّيت تاريخ از نظر اسلام 
  ]\r\n1 . « قرآن مفاهيم اجتماعى بسيارى طرح كرده است . ( در بحثهاى جامعه ، حدود پنجاه لغت از لغات اجتماعى قرآن را بر شمرديم . ) با مطالعهء آيات اجتماعى قرآن كه اين لغات در آنها به كار گرفته شده نوعى حالت دو قطبى از نظر قرآن در جامعه‌ها مشاهده مىشود . قرآن از طرفى نوعى حالت دو قطبى در جامعه بر اساس مادّى ، يعنى بر اساس برخورداريها و محروميّتهاى مادّى ، طرح مىكند كه يك قطب را با عناوين « ملأ » ( چشم‌گيرها و با جلال و دستگاهها ) ، « مستكبرين » ، « مسرفين » و « مترفين » و قطب ديگر را با عناوين « مستضعفين » ( ضعيف و ذليل قرارداده‌شده‌ها ) ، « ناس » ( توده‌ها ) ، « ذرّيّه » ( كوچكها و به چشم‌نياها ، نقطهء مقابل ملأ ) ، « اراذل » ، « ارذلون » ( اوباشها ، بىسروپاها ) ( 1 ) ياد مىكند و اين دو قطب را در مقابل هم قرار مىدهد ، و از طرف ديگر نوعى حالت دو قطبى در جامعه بر اساس مفاهيم معنوى طرح مىكند كه يك قطب آن كافران ، مشركان ، منافقان ، فاسقان و مفسدان مىباشند و قطب ديگر مؤمنان ، موحّدان ، متّقيان ، صالحان ، مصلحان ، مجاهدان ، و شهيدان‌اند . »\r\n« اگر در محتواى آيات قرآنى كه دو قطب مادّى و دو قطب معنوى را طرح كرده دقّت كنيم ، نوعى تطابق ميان قطب اوّل مادّى و قطب اوّل معنوى و همچنين نوعى\r\n\r\n\r\n\r\n\r\n","description":"","footnote":"\r\n( 1 ) . اين تعبير را قرآن از زبان خودش نمىگويد ، از زبان مخالفان نقل مىكند .\r\n","page_name":" 440 ","page_number":440},
  {"content":"\r\n\r\nتطابق ميان قطب دوّم مادّى و قطب دوّم معنوى وجود دارد ، يعنى كافران ، مشركان ، منافقان و فاسقان همه ملأ و مستكبران و مسرفان و مترفان و طاغوتها هستند نه گروهى ديگر و نه گروهى مركّب از اينها و از افراد ديگر ، مؤمنان ، موحّدان ، صالحان و مجاهدان [ نيز 
  ] همان مستضعفان ، فقرا ، مساكين ، بردگان ، مظلومان و محرومان‌اند نه گروهى ديگر و يا گروهى مركّب از اينها و از افراد ديگر . پس مجموعا جامعه دو قطب بيشتر ندارد : قطب برخوردار و ستمگر و استثمارگر كه جمع كافران را تشكيل مىدهند ، و گروه مستضعفان كه جمع مؤمنان را تشكيل مىدهند ، و اين به روشنى مىرساند كه تقسيم جامعه به استضعافگر و استضعاف شده است كه دو گروه كافر و مؤمن را به وجود آورده است ، استضعافگرى خاستگاه شرك و كفر و نفاق و فسق و فساد است و استضعاف‌شدگى خاستگاه ايمان ، توحيد ، صلاح ، اصلاح و تقواست . »\r\n« براى اينكه اين تطابق روشن شود كافى است آيات سورهء اعراف را از آيهء پنجاه و نهم كه با جملهء  لَقَدْ أَرْسَلْنا نُوحاً إِلى قَوْمِهِ  آغاز مىشود تا آيه يكصد و سى و هفتم كه با جملهء  وَ دَمَّرْنا ما كانَ يَصْنَعُ فِرْعَوْنُ وَ قَوْمُهُ وَ ما كانُوا يَعْرِشُونَ  پايان مىيابد و مجموعا چهل آيه است مورد مطالعه قرار دهيم . در اين چهل آيه داستانهاى نوح ، هود ، صالح ، لوط ، شعيب و موسى به طور مختصر طرح شده و در همهء اين داستانها ( به استثناى داستان لوط ) مشاهده مىشود كه طبقه‌اى كه به پيامبران گرويده‌اند ، مستضعفان‌اند و طبقه‌اى كه به مخالفت برخاسته و كفر ورزيده‌اند ، ملأ و مستكبران‌اند ( 1 ) . اين تطابق هيچ دليل و توجيهى ندارد جز وجدان طبقاتى كه لازمهء مادّيت تاريخى است و هم مستلزم آن است . پس در حقيقت از نظر قرآن جبهه‌گيرى ايمان و كفر در برابر يكديگر ، انعكاسى از جبهه‌گيرى استضعاف‌شدگى و استضعافگرى در برابر يكديگر است . »\r\n« قرآن تصريح مىكند كه « داشتن » ، يعنى دارايى و مالكيّت كه قرآن از آن به « غنا » تعبير مىكند ، مايهء طغيان و سركشى است ، يعنى مايهء ضدّ تواضع و فروتنى و سلم\r\n\r\n\r\n\r\n\r\n","description":"","footnote":"\r\n( 1 ) - ايضا رجوع شود به سورهء كهف آيهء 28 راجع به گروندگان به رسول اكرم ، و سورهء هود آيهء 27 و شعرا آيهء 111 راجع به گروندگان به نوح ، و يونس آيهء 83 راجع به گروندگان به موسى ، و اعراف آيهء 88 - 90 راجع به گروندگان به شعيب ، و اعراف آيهء 75 و 76 راجع به گروندگان به صالح براى پرهيز از اطالهء سخن فقط به همين اشاره به آيات قناعت مىكنيم .\r\n","page_name":" 441 ","page_number":441},
  {"content":"\r\n\r\nاست كه پيامبران بدان مىخوانند :\r\n  إِنَّ الْإِنْسانَ لَيَطْغى ، أَنْ رَآهُ اسْتَغْنى   ( 1 ) .\r\nانسان هنگامى كه خود را بىنياز و ثروتمند احساس مىكند طاغى مىگردد . »\r\n« و باز مىبينيم قرآن براى اينكه اثر سوء « مالكيّت » و « داشتن » را روشن كند داستان قارون را مطرح مىكند . قارون سبطى بود نه قبطى ، يعنى از قوم موسى بود و از همان مستضعفان بود كه فرعون آنها را به استضعاف گرفته بود . در عين حال همين فرد استضعاف شده هنگامى كه به دلايلى ثروتمندى بزرگ مىشود ، بر قوم خودش كه همان مستضعفان بودند بر مىشورد و طغيان مىكند . »\r\n« قرآن مىگويد :\r\n إِنَّ قارُونَ كانَ مِنْ قَوْمِ مُوسى فَبَغى عَلَيْهِمْ  ( 2 ) .\r\nهمانا قارون فردى از افراد قوم موسى بود و بر قوم خود ( كه مستضعفان بنى اسرائيل بودند ) بر شوريد .\r\nآيا اين خود روشن نمىكند كه جبهه‌گيرى پيامبران عليه طغيان ، در حقيقت جبهه‌گيرى عليه « داشتن » ها و عليه داراييها و عليه داراهاست ؟ قرآن در برخى آيات خود تصريح مىكند كه سردمداران مخالفان پيامبران ، طبقهء « مترفين » يعنى غرقه‌شدگان در تنعّم و به اصطلاح « تنعّم‌زدگان » تاريخ بوده‌اند . در سورهء سبا آيهء 34 اين مطلب به صورت اصل و قانون كلّى مطرح شده است :\r\n وَ ما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِهِ كافِرُونَ  ما هيچ هشداردهنده‌اى در ميان هيچ گروهى نفرستاديم مگر آنكه مترفين آنان گفتند ما منكر و مخالف و كافر به رسالت و پيام شما هستيم .\r\nهمهء اينها روشنگر اين است كه جبهه‌گيرى پيامبران و مخالفان در برابر هم و\r\n\r\n\r\n\r\n\r\n","description":"","footnote":"\r\n( 1 ) . علق / 6 و 7 .\r\n( 2 ) . قصص / 76 .\r\n","page_name":" 442 ","page_number":442},
  {"content":"\r\n\r\nجبهه‌گيرى ايمان و كفر در برابر يكديگر ، انعكاسى است از جبهه‌گيرى دو طبقهء اجتماعى : طبقهء استضعاف شده و طبقهء استضعافگر . »\r\n2 . « قرآن مخاطبان خود را « ناس » قرار داده است و « ناس » يعنى تودهء مردم ، تودهء محروم . اين جهت دليل است كه قرآن به وجدان طبقاتى اذعان دارد و تنها طبقه‌اى را كه ذى صلاحيّت براى پذيرش دعوت اسلامى مىداند ، تودهء محروم است ، و هم دليل است كه اسلام خاستگاه طبقاتى و جهت‌گيرى طبقاتى دارد ، يعنى دين محرومان و مستضعفان است و مخاطب ايدئولوژى اسلامى تنها تودهء محروم است و بس . اين نيز دليل ديگرى است بر زير بنا بودن اقتصاد و مادّى بودن هويّت تاريخ از نظر اسلام . »\r\n3 . « قرآن تصريح مىكند كه رهبران ، مصلحان ، مجاهدان ، شهيدان و بالأخره پيامبران از ميان تودهء مردم برمىخيزند نه از ميان طبقهء مرفّه و برخوردار و متنعّم . قرآن دربارهء پيامبر اسلام مىگويد :  هُوَ الَّذِي بَعَثَ فِي الْأُمِّيِّينَ رَسُولًا . . .  ( 1 ) اوست كسى كه در ميان مردم منتسب به « امّت » ، پيامبرى فرستاد . . . » امّت جز تودهء محروم كسى نيست . و همچنين دربارهء شهيدان راه حق مىگويد :  « وَ نَزَعْنا مِنْ كُلِّ أُمَّةٍ شَهِيداً فَقُلْنا هاتُوا بُرْهانَكُمْ  ( 2 ) . يعنى از ميان هر امّت - كه همان تودهء محروم‌اند - شهيدى برمىانگيزانيم و به آنها مىگوييم برهانتان يعنى شهيدتان را بياوريد . » اينكه رهبران جنبشها و انقلابها لزوما از ميان تودهء محروم برمىخيزند به معنى ضرورت تطابق پايگاه اعتقادى و اجتماعى با پايگاه اقتصادى و طبقاتى است و اين ضرورت جز بر اساس مادّيت هويّت تاريخ و زير بنا بودن اقتصاد قابل توجيه نيست . »\r\n4 . « ماهيّت جنبش پيامبران در قرآن و جهت‌گيرى اجتماعى آنها زير بنايى است نه روبنايى . از قرآن استنباط مىشود كه هدف بعثت و رسالت پيامبران ، اقامهء عدل و قسط و برقرارى برابرى و مساوات اجتماعى و درهم فرو ريختن ديوارها و فاصله‌هاى طبقاتى است . پيامبران همواره از زير بنا كه هدف بعثتشان بوده است به روبنا\r\n\r\n\r\n\r\n\r\n","description":"","footnote":"\r\n( 1 ) . جمعه / 2 .\r\n( 2 ) . قصص / 75 .\r\n","page_name":" 443 ","page_number":443},
  {"content":"\r\n\r\nرسيده‌اند نه از روبنا به زير بنا . روبناها - يعنى عقيده‌ها ، ايمانها ، اصلاح اخلاقها و رفتارها - هدف دوّم پيامبران بوده كه آنها را پس از اصلاح زير بنا جستجو مىكرده‌اند .\r\nپيغمبر اكرم فرمود : « من لا معاش له لا معاد له » . آنكه معاش و زندگى مادّى ندارد ، معاد كه محصول زندگى معنوى است ندارد . » اين جمله تقدّم معاش بر معاد و تقدّم زندگى مادّى بر زندگى معنوى و وابستگى زندگى معنوى را به عنوان رو بنا به زندگى مادّى به عنوان زير بنا مىرساند . همچنين پيغمبر فرمود : اللهم بارك لنا في الخبز ، لو لا الخبز ما تصدّقنا و لا صلّينا ( 1 ) . خدايا به ما در امر نان بركت ده ، كه اگر نان نبود نه زكات بود و نه نماز . اين جمله نيز وابستگى و روبنايى معنويّت را نسبت به مادّيت مىرساند . »\r\n« اينكه اكنون اكثريّت مردم مىپندارند كه پيامبران تنها فعّاليّت روبنايى داشته‌اند و در صدد مؤمن ساختن مردم و اصلاح عقيده و اخلاق و رفتار آنها بوده و كارى به زير بنا نداشته‌اند ، و يا كارهاى زير بنايى براى آنها در درجهء دوّم اهمّيت قرار داشته است ، و يا مىخواسته‌اند كه مردم مؤمن و معتقد شوند و فكر مىكرده‌اند وقتى كه مردم مؤمن و معتقد شدند خود به خود همهء كارها رو به راه مىشود : عدالت و مساوات برقرار مىگردد و استثمارگران با پاى خود مىآيند و با دست خود حقوق محرومان و مستضعفان را به آنها مىدهند ، و خلاصه اينكه پيامبران با سلاح عقيده و ايمان همهء هدفهاى خود را پيش برده‌اند و پيروان آنها نيز بايد از همين راه بروند ، نيرنگ و فريبى است كه طبقهء استثمارگر و روحانيّت وابسته به آن براى بىاثر كردن تعليمات پيامبران ساخته و پرداخته و به جامعه تحميل كرده‌اند تا حدّى كه مورد قبول اكثريّت قريب به اتّفاق مردم واقع شده است ، و به قول ماركس : آنان كه كالاى مادّى صادر مىكنند قادرند كالاى فكرى هم براى جامعه صادر كنند . آنان كه فرمانرواى مادّى جامعه‌اند فرمانرواى معنوى و صاحب سلطه بر انديشهء جامعه نيز مىباشند ( 2 ) . »\r\n« متد و روش كار پيامبران بر عكس اين بوده كه اكنون اكثريّت تصوّر مىكنند .\r\nپيامبران ، اوّل جامعه را از شرك اجتماعى ، تبعيض اجتماعى ، استضعافگرى و استضعاف‌شدگى كه ريشهء شرك اعتقادى و اخلاقى و رفتارى هست نجات بخشيده و\r\n\r\n\r\n\r\n\r\n","description":"","footnote":"\r\n( 1 ) . المحاسن ، ج 2 / ص 586 .\r\n( 2 ) . ايدئولوژى آلمانى .\r\n","page_name":" 444 ","page_number":444},
  {"content":"\r\n\r\nبعد به توحيد اعتقادى و تقواى اخلاقى و عملى رسيده‌اند . »\r\n5 . « قرآن منطق مخالفان پيامبران را در طول تاريخ با منطق پيامبران و پيروان آنها در برابر هم قرار مىدهد . قرآن به وضوح نشان مىدهد كه منطق مخالفان همواره منطق محافظه‌كارى ، سنّت‌گرايى و گذشته‌نگرى بوده و بر عكس ، منطق پيامبران و پيروان آنها منطق تجدّدگرايى و سنّت‌شكنى و آينده‌نگرى بوده است . قرآن روشن مىكند كه گروه اوّل همان منطقى را به كار مىبرده كه از لحاظ جامعه‌شناسى در جامعه‌هاى تجزيه شده به استثمارگر و استثمار شده ، طبقه استثمارگر منتفع از وضع موجود ، آن را به كار مىبرد و پيامبران و پيروان آنها همان منطقى را به كار مىگيرند كه از نظر جامعه‌شناسى زيان ديدگان و محرومان تاريخ به كار مىگيرند . »\r\n« در قرآن گويى عنايتى هست كه منطق خاصّ مخالفان و منطق ويژهء موافقان را در گذشته ، بازگو كند و نشان دهد كه دو گروه چه منطقى داشته‌اند ، و اين جز براى اين نيست كه اين دو منطق ، مانند خود دو گروه ، در طول تاريخ در برابر يكديگر قرار داشته و دارند و قرآن مىخواهد با شناساندن منطق مخالفان و موافقان در طول تاريخ ، معيارى براى امروز به دست بدهد . »\r\n« در قرآن صحنه‌هاى متعدّدى هست كه در آنها اين دو منطق در برابر يكديگر قرار گرفته‌اند . جويندگان مىتوانند به آيات 40 تا 50 سورهء زخرف و آيات 23 تا 44 سورهء مؤمن و آيات 49 تا 71 سورهء طه و آيات 16 تا 49 سورهء شعرا و آيات 36 تا 39 سورهء قصص مراجعه نمايند . ما براى نمونه آيات 20 تا 24 سورهء زخرف را مىآوريم و مختصر توضيحى دربارهء آنها مىدهيم :\r\n     وَ قالُوا لَوْ شاءَ الرَّحْمنُ ما عَبَدْناهُمْ ما لَهُمْ بِذلِكَ مِنْ عِلْمٍ إِنْ هُمْ إِلَّا يَخْرُصُونَ . أَمْ آتَيْناهُمْ كِتاباً مِنْ قَبْلِهِ فَهُمْ بِهِ مُسْتَمْسِكُونَ . بَلْ قالُوا إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُهْتَدُونَ . وَ كَذلِكَ ما أَرْسَلْنا مِنْ قَبْلِكَ فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ . قالَ أَ وَ لَوْ جِئْتُكُمْ بِأَهْدى مِمَّا وَجَدْتُمْ عَلَيْهِ آباءَكُمْ ، قالُوا إِنَّا بِما أُرْسِلْتُمْ بِهِ كافِرُونَ .     \r\nو گفتند : اگر خدا مىخواست كه ما فرشتگان را عبادت نكنيم ، عبادت نمىكرديم ( پس اكنون كه عبادت مىكنيم معلوم مىشود خدا اينچنين مىخواسته است ، يعنى\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nجبرگرايى مطلق ) آنها اين سخن را ( سخن جبرگرايى را ) از روى درك و دانايى و با استناد به منطق و دليل علمى نمىگويند . جز اين نيست كه فرض و تخمينى به كار مىبرند . آيا قبلا كتابى آسمانى به آنها داديم و در آن كتاب چنين مفهوم جبرگرايى وجود داشت كه با تمسّك به آن بگويند ؟ ( اينها هيچ كدام نيست ، نه يك اعتقاد جبرى جدّى در كار است و نه كتابى آسمانى كه بشود به آن استناد كرد ) بلكه سخن حقيقىشان اين است كه پدران خود را بر راهى يافته‌ايم و ما هم به دنبال آنها راهياب خواهيم بود . پيامبر به آنها گفت : آيا اگر من طريقه و روشى راهنماتر از آنچه پدران خود را بر آن يافته‌ايد بياورم ( و شما با اينكه مىدانيد منطقا راه صحيح‌تر اين است كه من آورده‌ام ) بازهم دنباله‌رو پدران خود خواهيد بود ؟ جواب دادند : ما به هر حال منكر و مخالف رسالت و پيام شما هستيم .\r\nمىبينيم كه مخالفان پيامبران گاهى منطق جبر و قضا و قدر جبرى را كه « ما از خود اختيار نداريم » به كار مىبرند ( اين منطق چنان كه جامعه‌شناسى نشان مىدهد ، هميشه منطق منتفعان از وضع موجود است كه نمىخواهند تغييرى در وضع حاصل شود و قضا و قدر را بهانه قرار مىدهند ) و گاهى پيروى از سنّت پدران را طرح مىكنند و گذشته را مقدّس و شايستهء پيروى معرّفى مىكنند و تعلّق داشتن چيزى را به گذشته براى هدايت بودن و درست بودن كافى مىشمارند و اين همان منطق رايج محافظه‌كاران و منتفعان از وضع موجود است . »\r\n« متقابلا پيامبران بجاى سنّت‌گرايى و جبرگرايى ، دم از منطقىتر بودن ، علمىتر بودن ، نجاتبخش‌تر بودن مىزنند كه منطق انقلابيّون و رنج‌كشيدگان از وضع موجود است . مخالفان همين‌كه در مقابل پيامبران از نظر حجّت و دليل در مىمانند ، حرف آخر را مىگويند و آن اينكه به هر حال چه جبر باشد و چه نباشد ، چه به سنّتها احترام بگزاريم و چه نگزاريم ، با پيام شما و رسالت شما و ايدئولوژى شما مخالفيم . چرا ؟\r\nچون پيام شما بر ضدّ موجوديّت اجتماعى و طبقاتى ماست . »\r\n6 . « از همه روشن‌تر جهت‌گيرى قرآن در مبارزه ميان مستضعفان و مستكبران است كه پيروزى نهايى را در نبرد اين دو گروه - همانطور كه ماترياليسم تاريخى بر اساس منطق ديالكتيك نويد مىدهد - از آن مستضعفان مىداند . قرآن در اين جهت‌گيرى ، در حقيقت ، جهت سير ضرورى و جبرى تاريخ را ارائه مىدهد كه طبقه‌اى\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nكه بالذّات خصلت انقلابى دارد ، در مبارزهء پيگير خود با طبقه‌اى كه بالذّات و به حكم موضع طبقاتى خود خصلت ارتجاعى و كهنه‌گرايى دارد پيروز مىشود و وارث زمين مىگردد :\r\n وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ .  ( 1 )\r\nارادهء ما بر اين است كه بر مستضعفان تاريخ منّت نهيم و آنان را پيشوا و وارثان زمين قرار دهيم .\r\nهمچنين است آيهء 137 از سورهء اعراف :\r\n وَ أَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الْأَرْضِ وَ مَغارِبَهَا الَّتِي بارَكْنا فِيها وَ تَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا وَ دَمَّرْنا ما كانَ يَصْنَعُ فِرْعَوْنُ وَ قَوْمُهُ وَ ما كانُوا يَعْرِشُونَ . \r\nكران تا كران سرزمين پربركت موعود را به وراثت به مردمى كه استضعاف مىشدند داديم . وعدهء خدا دربارهء بنى اسرائيل به موجب اينكه شكيبايى نشان دادند تمام و كمال تحقّق يافت و آنچه را فرعون و مردمش كرده بودند و آنچه را ساخته و پرداخته بودند نيست و نابود كرديم .\r\nاين برداشت قرآنى - كه تاريخ در جهت پيروزى محرومان و به اسارت رفتگان و استثمارشدگان سير مىكند - كاملا منطبق است با اصلى كه قبلا از مادّيت تاريخى استنتاج كرديم كه خصلت ذاتى استثمارگرى ارتجاع و كهنه‌گرايى است و اين خصلت چون بر ضدّ سنّت تكاملى آفرينش است لا جرم محكوم به فناست ، و خصلت ذاتى استثمارشدگى روشنفكرى و جنبش و انقلاب است و چون اين خصلت هماهنگ با سنّت تكاملى آفرينش است ، لاجرم پيروز است . »\r\nاينجا بد نيست بخشى از يك مقاله كه وسيلهء گروهى از روشنفكران مسلمان - كه از روشنفكرى گذشته به « ماركس‌زدگى » رسيده‌اند - تنظيم شده و در جزوه‌اى اخيرا\r\n\r\n\r\n\r\n\r\n","description":"","footnote":"\r\n( 1 ) . قصص / 5 .\r\n","page_name":" 447 ","page_number":447},
  {"content":"\r\n\r\nمنتشر شده است ، با نتيجه‌گيريهايش نقل كنيم . در آن مقاله آيهء بالا عنوان شده و در ذيل آيه چنين آمده است :\r\n« . . . آنچه بيشتر جلب توجّه مىكند موضع‌گيرى خداوند و همهء نمودهاى هستى در برابر مستضعفين زمين مىباشد . ترديدى نيست كه مستضعفين زمين بر مبناى تفكّر قرآنى همان توده‌هاى محروم و به اسارت رفته‌اى هستند كه در تعيين سرنوشت خود به طور جبرى و قهرى نقشى ندارند . . . با توجّه به اين معنى و با در نظر گرفتن موضع‌گيرى خداوند و همهء مظاهر وجود در قبال آنها ، يعنى جريان ارادهء مطلق حاكم بر هستى در جهت منّت‌گذارى بر آنها ، اين سؤال پيش مىآيد كه آيا چه كسانى بدين ارادهء خداوندى لباس تحقّق مىپوشانند ؟ پاسخ بدين پرسش روشن است .\r\nچرا كه وقتى سازمان ادارى جوامع را به گونهء دو قطب متضادّ استضعافگر و مستضعف ارزيابى كنيم و از طرفى بدانيم كه تحقّق ارادهء خداوند از يك سو به امامت و وراثت مستضعفين در زمين مىانجامد و از سوى ديگر به نابودى نظامات استضعافگر و نفى آنها منتهى مىشود ، در مىيابيم كه اين خود مستضعفين و پيام‌آوران آنان و روشنفكران متعهّدى كه از ميان آنها برخاسته‌اند هستند كه به ارادهء خداوند نمود عينى مىدهند .\r\nبه بيان ديگر اين رسولان برگزيده ( 1 ) و شهيدان برگرفته شده از ميان مستضعفين ( 2 ) هستند كه گامهاى ابتدايى مبارزه با نظامات طاغوتى و غارتگر را برمىدارند ، گامهايى كه راه را براى به امامت و وراثت رساندن مستضعفين هموار مىسازد . اين معنى در واقع بازتاب شناخت قرآنى ما از انقلابات توحيدى و تحوّلات تاريخى است ( 3 ) ، بدين معنى كه همانطور كه انقلابات توحيدى از نظر اجتماعى بر محور امامت مستضعفين و وراثت آنها در زمين دور مىزند ، همچنين رهبران اين نهضت و قشر پيشتاز آن هم ضرورتا بايد از ميان مستضعفين برخاسته باشند و پايگاه\r\n\r\n\r\n\r\n\r\n","description":"","footnote":"\r\n( 1 ) . در پاورقى به آيهء دوّم سورهء جمعه كه مىفرمايد :  هُوَ الَّذِي بَعَثَ فِي الْأُمِّيِّينَ رَسُولًا  و آيهء 129 از سورهء بقره ارجاع شده است كه [ از نظر آنها 
  ] مىرسانند پيامبران از « امّت » ها هستند و امّتها يعنى توده‌هاى محروم . ما بعدا اين استدلال را مورد بررسى قرار خواهيم داد .\r\n( 2 ) . در پاورقى به آيهء 75 سورهء قصص اشاره شده كه :  وَ نَزَعْنا مِنْ كُلِّ أُمَّةٍ شَهِيداً  و چنين فرض شده كه اين آيه مىگويد شهيدان و كشته‌شدگان در راه خدا همواره از ميان « امت » ها و توده‌ها برمىخيزند . دربارهء اين آيه نيز سخن خواهيم گفت .\r\n( 3 ) . اين آقايان بدون آنكه به روى خود بياورند كه ماترياليسم تاريخى ماركس را داريم قالب مىزنيم ، بافته‌هاى خود را از زير سرپوش « بازتاب شناخت قرآنى » عرضه مىدارند .\r\n","page_name":" 448 ","page_number":448},
  {"content":"\r\n\r\nايدئولوژيكى و موضع اجتماعى آنها هم همان پايگاه فكرى و جهت‌گيرى خاصّ اجتماعى مستضعفين باشد . » ( 1 )\r\nاين بيان شامل چند مطلب است :\r\nالف . از نظر قرآن ، جامعه دو قطبى است و همواره به دو قطب استضعافگر و استضعاف شده تقسيم مىشود .\r\nب . ارادهء خداوند ( و به تعبير آن مقاله « موضع‌گيرى خداوند و همهء نمودهاى هستى » ) بر امامت و وراثت مستضعفان و به اسارت رفتگان تاريخ به طور كلّى است بدون هيچ قيد و شرطى از اينكه موحّد باشند يا مشرك و بت‌پرست ، مؤمن باشند يا غير مؤمن ، يعنى « الّذين » در آيه براى استغراق است و مفيد عموم ، و سنّت الهى بر پيروزى مستضعف بما هو مستضعف بر استضعافگر است . به عبارت ديگر ، ماهيّت اصلى مبارزه‌اى كه در طول تاريخ وجود داشته و دارد مبارزهء محرومان و ستمگران است و ناموس تكاملى جهان اين است كه محرومان بر ستمگران پيروز شوند .\r\nج . ارادهء خداوند وسيلهء خود مستضعفان جامهء تحقّق مىپوشد و رهبران و پيشتازان و پيامبران و شهيدان لزوما از قطب مستضعف برمىخيزند نه از قطبى ديگر .\r\nد . همواره ميان پايگاه فكرى و پايگاه اجتماعى و موضع طبقاتى ، تطابق و هماهنگى است .\r\nپس مىبينيم كه چگونه از اين آيهء كريمه چند اصل ماركسيستى دربارهء تاريخ استنباط مىشود و چگونه قرآن پيشاپيش ، يعنى هزار و دويست سال پيش از آنكه ماركس به دنيا بيايد ، انديشهء او و فلسفهء او را بازگو كرده است ! خوب ، حالا كه چنين بينش به اصطلاح قرآنى از تاريخ پيدا شده ، چه نتيجه‌اى از اين بينش در تحليل تاريخ معاصر خود مىتوانيم بگيريم ؟ آقايان به طور نمونه به صورت يك امر فورى و فوتى با اتّكاء به اين اصل به اصطلاح قرآنى به نتيجه‌گيرى پرداخته و نهضت موجود روحانيّت را به عنوان آزمايش مورد استفاده قرار داده‌اند .\r\nمىگويند قرآن به ما تعليم داده كه پيشتازان و رهبران انقلابها لزوما بايد از طبقهء مستضعف باشند و از طرفى امروز مىبينيم روحانيّت كه يكى از « ابعاد سه‌گانهء سيستم\r\n\r\n\r\n\r\n\r\n","description":"","footnote":"\r\n( 1 ) . [ ظاهرا از جزوات گروه معدوم فرقان نقل شده است . 
  ]\r\n","page_name":" 449 ","page_number":449},
  {"content":"\r\n\r\nغارتگر تاريخ » بوده امروز تغيير پايگاه اجتماعى داده و انقلابى شده است . پس چگونه قضايا را حل كنيم ؟ ساده است . بايد جزما و بدون ترديد حكم كنيم كه زير كاسه نيم‌كاسه‌اى است ، جناح حاكم چون موجوديّت خود را در خطر ديده ، به روحانيّت وابستهء خود دستور داده كه نقش انقلابى بودن را بازى كند تا بدين وسيله خود را نجات دهد .\r\nاين هم نتيجه‌گيرى از اين بينش ماركسيستى ( ببخشيد بينش قرآنى ! ) . معلوم است كه فايدهء اين نتيجه‌گيرى ، امروز به جيب چه كسانى مىرود .\r\n\r\nانتقاد\r\nآنچه در توجيه مادّيت تاريخ از نظر قرآن گفته شد ، يا از اساس غلط است و يا صحيح است ولى استنتاجى كه شده غلط است . استدلالهاى گذشته را يك يك بررسى مىكنيم .\r\nاوّلا : اينكه گفته شد قرآن جامعه را به دو قطب مادّى و دو قطب معنوى تقسيم كرده و اين دو قطب با يكديگر متطابق‌اند ، يعنى از نظر قرآن كافران ، مشركان ، منافقان ، فاسقان و مفسدان همان ملأ و مستكبران و جباران‌اند و بر عكس مؤمنان ، موحّدان ، صالحان و شهيدان همان طبقهء مستضعفان و محرومان‌اند و جبهه‌گيرى كافران و مؤمنان انعكاسى از جبهه‌گيرى زير بنايى استضعافگران و مستضعفان است ، دروغ محض است . هرگز چنين تطابقى از قرآن استفاده نمىشود ، بلكه عدم تطابق استفاده مىشود .\r\nقرآن در درسهاى تاريخى خود ، مؤمنانى را ارائه مىدهد كه از متن طبقهء ملأ مستكبر برخاسته و عليه آن طبقه و ارزشهاى آن طبقه شوريده‌اند . مؤمن آل فرعون كه داستانش در سوره‌اى از قرآن به همين نام يعنى نام « مؤمن » آمده است از اين نمونه است . زن فرعون كه شريك زندگى فرعون بود و فرعون از تنعّمى بهره‌مند نبود كه او\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبهره‌مند نباشد همين طور . به داستان او نيز در قرآن اشاره شده است ( 1 ) .\r\nقرآن از سحرهء فرعون در چند مورد به نحو شورانگيزى ياد كرده است و نشان مىدهد كه وجدان فطرى حق‌جويى و حقيقت خواهى بشر چگونه در مواجهه با حقّ و حقيقت عليه دروغ و زورگويى و اشتباهكارى بر مىشورد و به همهء منافع خود پشت پا مىزند و از تهديد فرعون - كه همه‌تان را عن قريب به دار خواهيم زد در حالى كه يك دست از يك طرف بدن و يك پا از طرف ديگر را بريده باشيم - نمىهراسند .\r\nاساسا قيام شخص موسى ( ع ) طبق آنچه قرآن نقل كرده است قيامى است كه مادّيت تاريخ را نقض مىكند . درست است كه موسى سبطى است نه قبطى ، نژادا از بنى اسرائيل است نه از آل فرعون ، امّا موسى از شيرخوارگى در خانهء فرعون بزرگ شد و مانند يك شاهزاده پرورش يافت و در عين حال همين موسى عليه نظامات فرعونى كه در متن آن مىزيست و از آن منتفع بود طغيان كرد و آن را ترك گفت و چوپانى پير مدين را بر شاهزادگى ترجيح داد تا عاقبت مبعوث به رسالت شد و رسما با فرعون در افتاد .\r\nرسول اكرم ( ص ) در كودكى يتيم و تا آغاز جوانى فقير بود ، پس از ازدواج با خديجهء ثروتمند به رفاه رسيد . قرآن به همين نكته اشاره مىكند آنجا كه مىگويد  أَ لَمْ يَجِدْكَ يَتِيماً فَآوى . . .   وَ وَجَدَكَ عائِلًا فَأَغْنى  ( 2 ) . در دورهء رفاه بود كه به عبادت و خلوت پرداخت . بنا بر اصول مادّيت تاريخى ، رسول اكرم در اين دوره بايد تبديل شده باشد به فردى محافظه‌كار و توجيه كنندهء وضع موجود ، امّا در همين دوره بود كه رسالت انقلابىاش آغاز شد و عليه سرمايه داران و رباخواران و برده داران مكّه و عليه نظام بت‌پرستى كه سمبل آن زندگى بود بر شوريد .\r\nهمچنانكه مؤمنان و موحّدان و انقلابگران توحيد همه از طبقهء مستضعفين نبودند و پيامبران فطرتهاى ناآلوده و يا كم آلوده را از طبقات استضعافگر شكار مىكردند و آنها را عليه خودشان ( توبه ) و يا عليه طبقه‌شان ( انقلاب ) بر مىشوراندند ، طبقهء مستضعفين نيز همه در زمرهء مؤمنان و انقلابگران توحيد نبوده‌اند . قرآن صحنه‌هاى مختلفى مىآورد كه در آن صحنه‌ها گروه‌هايى از مستضعفين را محكوم و داخل در تيپ\r\n\r\n\r\n\r\n\r\n","description":"","footnote":"\r\n( 1 ) . تحريم / 11 .\r\n( 2 ) . ضحى / 6 و 8 .\r\n","page_name":" 451 ","page_number":451},
  {"content":"\r\n\r\nكافران و مشمول عذاب الهى معرّفى مىكند ( 1 ) .\r\nپس نه همهء مؤمنان از طبقهء مستضعفين‌اند و نه همهء مستضعفين از طبقه مؤمنان ، و اين تطابق ادّعايى ، پوچ محض است . البتّه و بدون شك هميشه اكثريّت طبقهء گروندگان به پيامبران را طبقهء مستضعف و لا اقل طبقه‌اى كه دستش به استضعافگرى آلوده نيست تشكيل داده‌اند و اكثريّت مخالفان پيامبران را استضعافگران تشكيل داده‌اند . زيرا هر چند فطرت انسانى كه زمينهء پذيرش پيام الهى را به وجود مىآورد مشترك است و در همه وجود دارد ، ولى طبقهء استضعافگر و مسرف و مترف دچار مانع بزرگى است و آن آلودگى و عادت به وضع موجود است . او بايد از زير خروارها بار آلودگى ، خود را آزاد سازد ، و افراد كمى اين موفّقيت نصيبشان مىشود . امّا طبقه مستضعف چنين مانعى در جلو ندارد ، بلكه او علاوه بر اينكه به نداى فطرت خود پاسخ مىگويد ، به حقوق از دست رفتهء خود نيز نائل مىگردد . براى او پيوستن به گروه اهل ايمان ، هم فال است و هم تماشا . اين است كه اكثر گروندگان به پيامبران از مستضعفان‌اند و اقلّيت از غير اينها . امّا مسألهء تطابق ، به شكلى كه بيان شد ، پوچ محض است .\r\nمبانى قرآن دربارهء هويّت تاريخ با مبانى ماترياليسم تاريخى متفاوت است . از نظر قرآن روح اصالت دارد و مادّه هيچ گونه تقدّمى بر روح ندارد ، نيازهاى معنوى و كششهاى معنوى در وجود انسان اصالت دارد و وابسته به نيازهاى مادّى نيست ، انديشه در برابر كار نيز اصيل است ، شخصيّت فطرى روانى انسان بر شخصيّت اجتماعى او تقدّم دارد .\r\nقرآن به حكم اينكه به اصالت فطرت قائل است و در درون هر انسانى ، حتّى انسانهاى مسخ‌شده‌اى مانند فرعون ، يك انسان بالفطره كه در بند كشيده شده سراغ دارد ، براى مسخ شده ترين انسانها امكان جنبش در جهت حقّ و حقيقت ، و لو امكانى ضعيف ، قائل است ، از اين رو پيامبران خدا مأمورند كه در درجهء اوّل به پند و اندرز ستمگران بپردازند كه شايد انسان فطرى در بند كشيده شده در درون خود آنها را آزاد سازند و شخصيّت فطرى آنها را عليه شخصيّت پليد اجتماعى آنها برانگيزند ، و مىدانيم كه در موارد فراوانى اين موفّقيت دست داده شده است كه نامش « توبه » است .\r\n\r\n\r\n\r\n\r\n","description":"","footnote":"\r\n( 1 ) . نساء / 97 ، ابراهيم / 21 ، سبأ / 31 - 37 و غافر / 47 - 50 .\r\n","page_name":" 452 ","page_number":452},
  {"content":"\r\n\r\nموسى در اوّلين مرحلهء رسالتش مأموريّت مىيابد كه به سراغ فرعون برود و به تذكّر و بيدارى فطرت او بپردازد و اگر مفيد واقع نشد با او بستيزد . از نظر موسى ، فرعون انسانى را در درون خود اسير كرده و به بند كشيده و انسانهايى را در بيرون .\r\nموسى در درجهء اوّل مىرود اسير درونى فرعون را عليه فرعون بشوراند و در حقيقت مىرود فرعون فطرى را كه يك انسان ، و لااقل نيمه باقيماندهء يك انسان است ، عليه فرعون اجتماعى - يعنى فرعون ساخته شده در اجتماع - برانگيزاند    اذْهَبْ إِلى فِرْعَوْنَ إِنَّهُ طَغى ، فَقُلْ هَلْ لَكَ إِلى أَنْ تَزَكَّى ، وَ أَهْدِيَكَ إِلى رَبِّكَ فَتَخْشى    ( 1 ) .\r\nقرآن براى هدايت ، ارشاد ، تذكّر ، موعظه ، برهان ، استدلال منطقى ( به تعبير خود قرآن « حكمت » ) ارزش و نيرو قائل است . از نظر قرآن اين امور مىتوانند انسان را دگرگون سازند و مسير زندگى او را تغيير دهند ، شخصيّتش را عوض كنند و انقلاب معنوى در او ايجاد نمايند . قرآن نقش ايدئولوژى و انديشه را محدود نمىداند ، بر خلاف ماركسيسم و ماترياليسم كه نقش راهنمايى و هدايت را محدود به تبديل طبقهء فى نفسه به طبقهء لنفسه مىداند ، يعنى به وارد كردن تضادهاى طبقاتى در خود آگاهى ، همين و بس .\r\nثانيا : اينكه گفته شد كه مخاطب قرآن « ناس » است و « ناس » مساوى است با تودهء محروم ، پس مخاطب اسلام طبقهء محروم است و ايدئولوژى اسلامى ايدئولوژى طبقهء محروم است و اسلام پيروان خود را و سربازان خود را منحصرا از تودهء محروم مىگيرد نيز غلط است . البتّه مخاطب اسلام « ناس » است ولى « ناس » يعنى انسانها ، يعنى عموم مردم . هيچ كتاب لغتى و هيچ عرف عرب‌زبانى « ناس » را به معنى تودهء محروم نگرفته و مفهوم طبقه در آن نگنجانيده است . قرآن مىگويد :  لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  ( 2 ) يعنى براى خدا بر مردم مستطيع است كه حج كنند . آيا معنى دارد كه مقصود تودهء محروم باشد ؟ و همچنين خطابات  « يا أَيُّهَا النَّاسُ »  كه در قرآن فراوان آمده و در هيچ كدام مقصود تودهء محروم نيست و عموم مردم است . عموميّت خطابات قرآن نيز از نظريّهء فطرت كه در قرآن مطرح است سرچشمه مىگيرد .\r\n\r\n\r\n\r\n\r\n","description":"","footnote":"\r\n( 1 ) . نازعات / 17 - 19 ، ايضا طه / 44 و 45 .\r\n( 2 ) . آل عمران / 97 .\r\n","page_name":" 453 ","page_number":453},
  {"content":"\r\n\r\nثالثا : اينكه گفته شد قرآن مدّعى است كه رهبران ، پيامبران ، پيشتازان و شهيدان منحصرا از ميان مستضعفان برمىخيزند اشتباه ديگرى است در مورد قرآن .\r\nقرآن هرگز چنين سخنى نگفته است .\r\nاستدلال به آيهء  « هُوَ الَّذِي بَعَثَ فِي الْأُمِّيِّينَ . . .  كه ادّعا شده پيامبر از ميان « امّت » برخاسته و امّت مساوى است با تودهء مردم ، مضحك است . « أمّيين » جمع « أمّى » است كه به معنى درس ناخوانده است و « امّى » منسوب به « امّ » است نه « امّت » ، و تازه « امّت » يعنى جامعه كه مركّب است از گروههاى و احيانا از طبقات مختلف و به هيچ وجه به معنى تودهء مردم نيست . از آن مضحك‌تر استدلال به آيهء 75 از سورهء قصص دربارهء شهيدان است . آيه اين است :  « وَ نَزَعْنا مِنْ كُلِّ أُمَّةٍ شَهِيداً فَقُلْنا هاتُوا بُرْهانَكُمْ  . اين آيه را چنين تفسير ( و در حقيقت مسخ ) كرده‌اند : ما از هر امّت ( تودهء مردم ) شهيدى ( كشته‌شده‌اى در راه خدا ) بر مىانگيزيم ، يعنى از او فردى انقلابى مىسازيم ، و آنگاه به امّتها مىگوييم هركدامتان برهان خود را كه همان شهيد و شخصيّت انقلابى كشته شده در راه خداست ، بياوريد .\r\nاوّلا اين آيه دنبالهء آيهء ديگرى است و هر دو مربوط به قيامت است . آيهء قبل اين است :\r\n وَ يَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ . \r\nروزى كه خداوند مشركان را ندا مىكند كه شريكانى كه براى من گمان مىبرديد كجايند .\r\nثانيا معنى « نزعنا » اين است كه جدا مىكنيم ، نه اينكه او را مىشورانيم و بر مىانگيزانيم .\r\nثالثا « شهيد » در اين آيه به معنى كشته شده در راه خدا نيست ، به معنى گواه بر اعمال است كه قرآن هر پيامبرى را گواه بر اعمال امّت مىخواند . در قرآن حتّى يك مورد هم نمىتوان يافت كه كلمهء « شهيد » به معنى رايج امروز يعنى « كشته شده در راه خدا » آمده باشد . البتّه شهيد به معنى رايج امروز در زبان رسول خدا و ائمّهء اطهار آمده امّا در قرآن نيامده است . پس مىبينيم كه چگونه آيات قرآن براى اينكه يك انديشهء نامربوط ماركسيستى توجيه شود ، مسخ مىگردد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nرابعا : در مورد هدف پيامبران كه چيست ، آيا هدف اوّلى و اصلى اقامهء عدل و قسط است ، يا هدف اوّلى برقرارى پيوند ايمان و معرفت ميان بنده و خدا ، و يا هر دو يعنى پيغمبران از نظر هدف « ثنوى » هستند و يا شقّ ديگرى در كار است ، در گذشته در بحث « نبوّت » سخن گفته‌ايم و تكرار نمىكنيم ( 1 ) . در اينجا مطلب را از نظر « روش » و « متد » كار پيامبران مورد كاوش قرار مىدهيم . همچنانكه در بحثهاى توحيد عملى نيز گفتيم ( 2 ) پيامبران نه آنچنان كه برخى متصوّفه مىپندارند تمام همّت خود را براى اصلاح انسان در اين جهت مصروف مىكنند كه او را از درون آزاد سازند ، يعنى پيوند او را با اشياء قطع كنند ، و نه مانند برخى مكتبهاى مادّى تعديل و اصلاح روابط بيرونى را براى تعديل و اصلاح روابط درونى كافى مىدانند . قرآن كريم در آن واحد و در يك جمله مىگويد :\r\n تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ  ( 3 ) .\r\nامّا سخن در اين است كه آيا پيغمبران كار خود را از درون آغاز مىكنند يا از بيرون ؟ آيا اوّل دست به انقلاب درونى از راه توليد عقيده و ايمان و شور معنوى مىزنند و مردمى را كه انقلاب توحيدى فكرى احساسى عاطفى يافته‌اند براى توحيد اجتماعى و اصلاح اجتماعى و برقرارى عدل و اقامهء قسط مىشورانند ، يا اوّل با فشار آوردن روى اهرمهاى مادّى يعنى توجّه دادن به محروميّتها و مغبونيّتها و استضعاف‌شدگيها مردم را به حركت مىآورند و شرك اجتماعى و تبعيض اجتماعى را از ميان مىبرند آنگاه در جستجوى ايمان و عقيده و اخلاق بر مىآيند ؟\r\nاندك مطالعه و توجّهى به روش پيامبران و اولياء خدا نشان مىدهد كه پيامبران بر خلاف مصلحان و يا مدّعيان اصلاح بشرى از فكر و عقيده و ايمان و شور معنوى و\r\n\r\n\r\n\r\n\r\n","description":"","footnote":"\r\n( 1 ) . « وحى و نبوّت » سوّمين رسالهء همين مجموعه ، ص 175 - 179 .\r\n( 2 ) . « جهان‌بينى توحيدى » رسالهء دوم همين مجموعه ، ص 104 - 118 .\r\n( 3 ) . آل عمران / 64 .\r\n","page_name":" 455 ","page_number":455},
  {"content":"\r\n\r\nعشق الهى و تذكّر به مبدأ و معاد آغاز مىكنند . ترتيب سوره‌ها و آيه‌هاى نازل‌شدهء قرآن كه از چه مسائلى شروع شده و همچنين مطالعهء سيرهء رسول اكرم كه در سيزده سال مكّه به چه مسائلى پرداخت و در ده سال مدينه به چه مسائلى پرداخت ، كاملا روشنگر مطلب است .\r\nخامسا : اينكه مخالفان پيامبران منطق محافظه‌كارانه داشته‌اند امرى طبيعى است . البتّه اگر از قرآن استنباط مىشد كه مخالفان پيامبران بلا استثناء چنين منطقى داشته‌اند ، معلوم مىشد كه مخالفان پيامبران همه از طبقهء برخوردار و مرفّه و استثمارگر بوده‌اند ، ولى آنچه از قرآن استنباط مىشود اين است كه اين منطق ، منطق سردمداران مخالفان بوده است كه همان ملأ و مستكبرين بوده‌اند ، و آنها كه به قول ماركس مالك كالاهاى مادّى جامعه بوده‌اند اين كالاى فكرى را براى ديگر مردم صادر مىكرده‌اند . و اينكه منطق پيامبران منطق تحرّك و تعقّل و بىاعتنائى به سنن و تقاليد باشد ، بازهم طبيعى است و بايد اينچنين باشد ، امّا نه بدان جهت كه محروميّتها و مغبونيّتهاى طبقاتى و استضعاف‌شدگيها وجدان آنها را به اين شكل مىساخته است و اين منطق انعكاسى قهرى و طبيعى از محروميّتهاى آنهاست ، بلكه بدان جهت كه در انسانيّت ، يعنى در منطق و تعقّل و عواطف و احساسات انسانى ، به رشد و كمال رسيده‌اند ، و بعدا خواهيم گفت كه بشر به هر اندازه در انسانيّت به رشد و كمال برسد از وابستگىاش به محيط طبيعى و محيط اجتماعى و شرايط مادّى كاسته مىشود و به وارستگى و استقلال مىرسد . منطق مستقلّ پيامبران ايجاب مىكرده كه پايبند سنن و عادات و تقاليد نباشند و مردم را نيز از پيروى كوركورانه از آن سنن و تقاليد رهايى بخشند .\r\nسادسا : آنچه در مورد استضعاف گفته شد نيز قابل قبول نيست . چرا ؟ براى اينكه اوّلا قرآن در آيات ديگر خود با صراحت تمام سرانجام و سرنوشت تاريخ را - كه ضمنا بستر تكامل تاريخ را نيز توضيح مىدهد - به صورت و شكل ديگر بيان كرده است و آن آيات مفاد اين آيه را بر فرض اينكه مفادش آن باشد كه گفته شد ، توضيح مىدهد و تفسير مىكند و مشروط مىنمايد ، و ثانيا بر خلاف آنچه رايج و معمول است اساسا آيهء استضعاف هيچ اصل كلّى بيان نكرده تا در مقام مقايسه با آياتى كه در اين\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nزمينه آمده نيازى به تفسير و توضيح و احيانا مشروط شدن داشته باشد . اين آيه مرتبط است به آيهء پيش و آيهء بعد از خودش . با توجّه به آن دو آيه روشن مىشود كه اين آيه در مقام بيان اصل كلّى به گونه‌اى كه به آن استدلال شده نيست . پس بحث ما دربارهء اين آيه در دو قسمت است . در قسمت اوّل فرض بر اين است كه اين آيه را از دو آيهء قبل و بعدش جدا كرده و از آن يك اصل كلّى تاريخى استفاده كرده‌ايم و آن را با آيات ديگرى كه اصلى تاريخى بر خلاف اصل مستفاد از اين آيه بيان مىكند مقايسه مىكنيم تا ببينيم از مجموع چه به دست مىآيد ، و در قسمت دوّم بحث در اين است كه اين آيه اساسا در مقام بيان اصل كلّى تاريخى به گونه‌اى كه به آن استدلال شده نيست .\r\nامّا قسمت اوّل : در آياتى چند از قرآن سرانجام و سرنوشت تاريخ و ضمنا مسير و بستر تكامل تاريخ به صورت پيروزى ايمان بر بىايمانى ، پيروزى تقوا بر بىبندوبارى ، پيروزى صلاح بر فساد ، پيروزى عمل صالح و خداپسند بر عمل ناشايسته بيان شده است . در سورهء نور آيهء 55 چنين مىخوانيم :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً . \r\nدر اين آيه كسانى كه به آنها وعده و نويد پيروزى نهايى و خلافت و وراثت زمين داده شده مؤمنان شايسته كارند . در اين آيه بر خلاف آيهء استضعاف كه بر استضعاف‌شدگى و محروميّت و مظلوميّت تكيه شده است بر خصلتى ايدئولوژيكى و ديگر اخلاقى و رفتارى تكيه شده است ، و در حقيقت ، پيروزى و سلطهء نهايى نوعى عقيده و نوعى ايمان و نوعى رفتار را اعلام مىدارد . به عبارت ديگر ، در اين آيه پيروزى انسان به ايمان رسيده و حقيقت دريافته و راست كردار اعلام شده است و آنچه در اين پيروزى نويد داده شده يكى استخلاف است ، يعنى تصاحب قدرت و كوتاه كردن دست قدرتهاى پيشين ، و ديگر استقرار دين يعنى تحقّق يافتن همهء ارزشهاى اخلاقى و اجتماعى اسلام از عدل ، عفاف ، تقوا ، شجاعت ، ايثار ، محبّت ، عبادت ، اخلاص ، تزكيهء نفس و غيره ، سوّم نفى هرگونه شرك در عبادت يا طاعت .\r\nدر سورهء اعراف آيهء 128 نيز چنين آمده است :\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n قالَ مُوسى لِقَوْمِهِ اسْتَعِينُوا بِاللَّهِ وَ اصْبِرُوا إِنَّ الْأَرْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقِينَ . \r\nموسى به مردم خود گفت : از خداوند استعانت بجوييد و شكيبا باشيد ، همانا زمين ملك خداست ، به هر كس از بندگان خود بخواهد وراثت آن را واگذار مىكند و ( امّا ) عاقبت و پايان از آن متّقيان است .\r\nيعنى سنّت الهى اين است كه در نهايت امر ، متّقيان وارث زمين خواهند بود .\r\nدر سورهء انبياء آيهء 105 مىفرمايد :\r\n وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ . \r\nدر زبور ، پس از آنكه يك بار ديگر ( در كتابى ديگر ) يادآورى كرده بوديم نوشتيم كه وراثت زمين به بندگان شايسته كار من خواهد رسيد .\r\nدر اين زمينه آيات ديگر نيز هست .\r\nاكنون چه بكنيم ؟ مفاد آيهء استضعاف را بگيريم و يا مفاد آيهء استخلاف و چند آيهء ديگر را ؟ آيا مىتوانيم بگوييم اين دو تيپ آيات گرچه بر حسب ظاهر دو مفاد دارند ولى يك حقيقت را مىگويند به اين بيان كه مستضعفان همان مؤمنان و صالحان و متّقيان‌اند و بر عكس ، استضعاف عنوان اجتماعى و طبقاتى آنهاست و ايمان و عمل و صلاح و تقوا عنوان ايدئولوژيكى آنهاست ؟ البتّه نه ، زيرا :\r\nاوّلا در پيش ثابت كرديم كه نظريّهء تطابق عناوين به اصطلاح روبنايى ايمان و صلاح و تقوا با عناوين به اصطلاح زير بنايى استضعاف‌شدگى و محروميّت و غارت‌شدگى ، از نظر قرآن صحيح نيست . از نظر قرآن ممكن است گروه‌هايى مؤمن باشند و مستضعف نباشند و ممكن است مستضعف باشند و مؤمن نباشند و قرآن هر دو گروه را معرّفى كرده است . البتّه همانطور كه سابقا هم اشاره كرديم در يك جامعهء طبقاتى ، آنگاه كه يك ايدئولوژى توحيدى مبنى بر ارزشهاى خدايى عدل و ايثار و احسان عرضه مىشود ، بديهى است كه اكثريّت پيروان آن را مستضعفان تشكيل مىدهند ، زيرا موانعى كه در راه فطرت طبقهء مخالف هست در آنها نيست ، ولى هيچ‌گاه طبقهء مؤمن منحصر به طبقهء مستضعف نيست .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nثانيا هر كدام از اين دو آيه دو مكانيسم مختلف از تاريخ ارائه مىدهند . آيهء استضعاف ( 1 ) ، بستر و مسير تاريخ را جنگ طبقاتى معرّفى مىكند و مكانيسم حركت را فشار و اراده از ناحيهء استضعافگران و روحيّهء بالذّات ارتجاعى آن طبقه و روحيّهء انقلابى استثمارشدگان به دليل استثمارشدگى بيان مىكند كه البتّه نتيجهء نهايىاش پيروزى طبقهء استضعاف شده است ، خواه از ايمان و عمل صالح به مفهوم قرآنى بهره‌مند باشد يا نباشد و فى المثل شامل مردم استثمارشدهء ويتنام و كامبوج و غيره هم هست ، و اگر از وجههء الهى بخواهيم مفاد آيه را توضيح دهيم بايد بگوييم اين آيه مىخواهد اصل حمايت حق از مظلوم كه در قرآن آمده است  وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ  ( 2 ) يعنى عدل الهى را توضيح دهد و آنچه به مفاد آيهء استضعاف از وراثت و امامت ظاهر شده و خواهد شد مظهر « عدل الهى » است .\r\nامّا آيهء استخلاف و آيات مشابه آن از نظر جريان طبيعى ، مكانيسم ديگرى از تاريخ ارائه مىدهد و از وجههء الهى ، اصلى شامل‌تر و جامع‌تر از اصل عدل الهى كه شامل عدل الهى نيز مىشود بيان مىكند .\r\nآن مكانيسمى كه اين آيه و آيات مشابه ارائه مىدهد اين است كه : در ميان انواع مبارزاتى كه در جهان وجود و ماهيّت مادّى و منفعتى داشته است مبارزه‌اى « للّه و فى اللّه » و ارزش‌خواهانه و مقدّس و مبرّا از منفعت‌جوييها و انگيزه‌هاى مادّى كه پيامبران و به دنبال آنها مؤمنان آن را رهبرى مىكرده‌اند بوده است و بشريّت را در ناحيهء تمدّن انسانى ، اين مبارزات پيش برده است . تنها اين مبارزات است كه شايسته است نام « جنگ حق با باطل » به آنها داده شود و اين مبارزات بوده است كه تاريخ را از نظر انسانيّت و معنويّتهاى انسانى به پيش رانده است . نيروى محرّك اصلى اين مبارزه فشار طبقهء ديگر نبوده است ، بلكه همان عامل غريزى و فطرى گرايش به حقيقت و شناخت نظام وجود چنان كه هست و گرايش به عدالت يعنى ساختن جامعه چنان كه بايد ، بوده است .\r\nاحساس محروميّتها و مغبونيّتها نبوده كه بشر را به پيش رانده است ، بلكه احساس فطرى كمال‌جويى بوده كه بشر را به پيش رانده است .\r\n\r\n\r\n\r\n\r\n","description":"","footnote":"\r\n( 1 ) . [ بر فرض مذكور كه اين آيه را از دو آيهء قبل و بعدش جدا كرده و از آن يك اصل كلّى تاريخى استفاده كرده‌ايم . 
  ]\r\n( 2 ) . ابراهيم / 42 .\r\n","page_name":" 459 ","page_number":459},
  {"content":"\r\n\r\nاستعدادهاى حيوانى انسان در انجام تاريخ همان است كه در آغاز بوده است ، رشد و نموّ علاوه‌اى در طول تاريخ نصيبش نشده و نمىشود ، ولى استعدادهاى انسانى انسان تدريجا شكوفاتر مىشود تا آنجا كه در آينده بيش از آنچه هست خود را از قيود مادّى و اقتصادى مىرهاند و به عقيده و ايمان مىگرايد . آن بسترى كه تاريخ در آن بستر رشد كرده و تكامل يافته ، مبارزات مادّى و منفعتى و طبقاتى نيست ، بلكه مبارزات ايدئولوژيكى ، خدايى و ايمانى است . اين است مكانيسم طبيعى تكامل انسان و پيروزى نهايى پاكان و صالحان و مجاهدان راه حق .\r\nو امّا وجههء الهى اين پيروزى . از نظر وجههء الهى ، آنچه در طول تاريخ جريان پيدا مىكند و تكامل مىيابد و در سرانجام تاريخ به نهايت خود مىرسد ، ظهور و تجلّى « ربوبيّت » و « رحمت » الهى است كه اقتضا مىكند تكامل موجودات را ، نه صرفا عدل الهى كه اقتضا مىكند « جبران » را . به عبارت ديگر ، آنچه نويد داده شده بروز و ظهور ربوبيّت ، رحيميّت و اكرميّت خداوند است نه صرفا بروز جبّاريّت و منتقميّت الهى .\r\nپس مىبينيم كه آيه استضعاف و آيهء استخلاف ( و آيات مشابه ) هر كدام منطق خاصّى دارد ، از نظر طبقه‌اى كه پيروز مىگردد و از نظر بسترى كه تاريخ طى مىكند تا به آن پيروزى مىرسد و از نظر مكانيسم يعنى عامل طبيعى حركت تاريخ و از نظر وجههء الهى يعنى مظهريّت اسماء الهى ، هر كدام منطق ويژه‌اى دارد ، و ضمنا روشن شد كه آيهء استخلاف از نظر نتايجى كه ارائه مىدهد جامع‌تر است . آنچه بشر طبق آيهء استضعاف به دست مىآورد جزئى بلكه جزء كوچكى است از آنچه طبق آيهء استخلاف به دست مىآورد . ارزشى كه آيهء استضعاف ارائه مىدهد يعنى دفع ظلم از مظلوم ، و به عبارت ديگر ، حمايت خداوند از مظلومان ، جزئى است از ارزشهايى كه آيهء استخلاف ارائه مىدهد .\r\nو امّا قسمت دوّم بحث دربارهء آيهء استضعاف : حقيقت اين است كه آيهء استضعاف به هيچ وجه در صدد بيان اصل كلّى نيست و در نتيجه نه بستر تاريخ را توضيح مىدهد و نه دربارهء مكانيسم تاريخى اشاره‌اى دارد و نه پيروزى نهايى تاريخ را از آن مستضعفان از آن جهت كه مستضعف‌اند مىداند . اين اشتباه كه فرض شده اين آيه يك اصل كلّى را بيان مىكند از آنجا پيدا شده كه اين آيه را كه مرتبط و پيوسته به آيهء قبل و آيهء بعد است از آنها جدا كرده و « الّذين » را ( الّذين استضعفوا ) مفيد عموم و استغراق گرفته‌اند و آنگاه از آن اصلى استنباط كرده‌اند كه با اصل مستفاد از آيهء\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nاستخلاف معارض در مىآيد . اينك مجموع سه آيه :\r\n   إِنَّ فِرْعَوْنَ عَلا فِي الْأَرْضِ وَ جَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَ يَسْتَحْيِي نِساءَهُمْ إِنَّهُ كانَ مِنَ الْمُفْسِدِينَ . وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ . وَ نُمَكِّنَ لَهُمْ فِي الْأَرْضِ وَ نُرِيَ فِرْعَوْنَ وَ هامانَ وَ جُنُودَهُما مِنْهُمْ ما كانُوا يَحْذَرُونَ    ( 1 ) .\r\nاين سه آيه به يكديگر مرتبطاند و مجموعا يك مطلب را بيان مىكنند . معنى مرتبط سه آيه اين است :\r\nفرعون در زمين برترىجويى كرد و مردم زمين را فرقه فرقه كرد ، گروهى از آنان را ذليل و ضعيف مىساخت ، پسران آنها را سر مىبريد و ( تنها ) دخترانشان را باقى مىگذاشت . او از مفسدان بود . و حال آنكه ما اراده مىكرديم كه بر همان استضعاف‌شدگان از ناحيهء فرعون منّت نهيم و آنان را پيشوايان و وارثان قرار دهيم و آنان را در زمين مستقر سازيم و به دست آنان به فرعون و ( وزيرش ) هامان آن را نشان دهيم كه از آن حذر مىكردند .\r\nمىبينيم كه جملهء  « وَ نُمَكِّنَ لَهُمْ فِي الْأَرْضِ »  و جملهء  « وَ نُرِيَ فِرْعَوْنَ وَ هامانَ . . . »  از آيهء سوّم ، عطف است به جملهء  « أَنْ نَمُنَّ »  از آيهء دوّم و متمّم مفاد آن است و بنابراين اين دو آيه را نمىتوان از يكديگر مجزّا ساخت . از طرف ديگر مىبينيم محتواى جملهء دوّم از آيهء سوّم يعنى جملهء  « وَ نُرِيَ فِرْعَوْنَ وَ هامانَ . . . »  مربوط است به محتواى آيهء اوّل ، و سرنوشت فرعون را كه در آيهء اوّل جبّاريّتهايش مطرح شده است مطرح كرده است ، پس آيهء سوّم را از آيهء اوّل نمىتوان جدا كرد و چون آيهء سوّم عطف به آيهء دوّم و متمّم آن است ، آيهء دوّم را نيز از آيهء اوّل نمىتوان جدا كرد .\r\nاگر آيهء سوّم نبود يا در آيهء سوّم سرنوشت فرعون و هامان مطرح نشده بود ، ممكن بود آيهء دوّم را از آيهء اوّل جدا كنيم و مستقل بگيريم و از آن يك اصل كلّى استفاده كنيم ، امّا پيوند جدا ناشدنى اين سه آيه به يكديگر مانع استفادهء يك اصل كلّى است . آنچه\r\n\r\n\r\n\r\n\r\n","description":"","footnote":"\r\n( 1 ) . قصص / 4 - 6 .\r\n","page_name":" 461 ","page_number":461},
  {"content":"\r\n\r\nاستفاده مىشود اين است كه فرعون برترىجويى و تفرقه‌اندازى و استضعافگرى و فرزندكشى مىكرد ، در حالى كه در همان وقت ارادهء ما بر آن قرار داشت كه بر همان مردم تحقير شده و مظلوم و محروم منّت نهيم و آنها را پيشوايان و وارثان قرار دهيم ، پس  « الَّذِينَ »  در آيه اشاره به « معهود » است نه عامّ استغراقى .\r\nبعلاوه نكتهء ديگرى در آيه هست و آن اينكه جملهء  « وَ نَجْعَلَهُمْ أَئِمَّةً . . . »  عطف شده بر جملهء  « أَنْ نَمُنَّ »  كه مفادش اين است : بر آنها منّت نهيم و آنها را چنين و چنان قرار دهيم ، نفرموده است « بأن نجعلهم . . . » كه مفادش اين بود : منّتى كه بر آنها نهاديم عينا همان اعطاى امامت و وراثت بود ، چنان كه معمولا اين گونه تفسير مىشود . مفاد اين است كه ارادهء ما اين بود كه بر آن مستضعفان از راه فرستادن پيامبر و كتاب آسمانى ( موسى و تورات ) و تعليم و تربيت دينى و توليد اعتقاد توحيدى منّت نهيم و آنها را اهل ايمان و صلاح قرار دهيم و در نتيجه آنها را امامان و وارثان زمين ( زمين خودشان ) قرار دهيم .\r\nپس آيه مىخواهد بگويد  « وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا  ( بموسى و الكتاب الّذى ننزّله على موسى )  وَ نَجْعَلَهُمْ أَئِمَّةً . . . » \r\nعلىهذا مفاد آيهء استضعاف هر چند خاص است عينا مفاد آيهء استخلاف است ، يعنى مصداقى از مصاديق آن آيه را بيان مىكند . قطع نظر از اينكه عطف جملهء  « وَ نَجْعَلَهُمْ أَئِمَّةً . . . »  بر جملهء  « أَنْ نَمُنَّ »  چنين حكم مىكند ، اساسا نمىتوان احتمال داد كه آيه مىخواهد بگويد بنى اسرائيل به دليل اينكه مستضعف بودند به امامت و وراثت مىرسيدند ، خواه موسى به عنوان پيامبر ظهور مىكرد و خواه نمىكرد ، خواه تعاليم آسمانى موسى آمده بود و خواه نيامده بود ، خواه آنها به آن تعاليم آسمانى گرويده بودند و خواه نگرويده بودند .\r\nممكن است طرفداران نظريّهء مادّيت تاريخ از نظر اسلام ، مطلب ديگرى مطرح كنند و آن اينكه :\r\n« فرهنگ اسلامى از نظر روح و معنى ، يا فرهنگ طبقهء مستضعف است و يا فرهنگ طبقهء استضعافگر و يا فرهنگ جامع . اگر فرهنگ اسلامى فرهنگ طبقهء مستضعف است پس ناچار بايد رنگ طبقهء خودش را داشته باشد ، مخاطبش ، رسالتش ، جهت‌گيرىاش همه بر محور مستضعف دور بزند . و اگر فرهنگ اسلامى فرهنگ طبقهء استضعافگر باشد آنچنان كه ضدّ اسلامها مدّعى هستند ، علاوه بر آنكه رنگ طبقاتى خواهد داشت و بر محور يك طبقه خواهد گشت فرهنگ ارتجاعى و ضدّ\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nبشرى خواهد بود و بالضّروره خدايى نخواهد بود . هيچ مسلمانى چنين نظريّه‌اى را نمىپذيرد و بعلاوه سرا پاى اين فرهنگ بر خلاف آن شهادت مىدهد . باقى مىماند كه بگوييم فرهنگ اسلامى فرهنگ جامع است . فرهنگ جامع يعنى فرهنگ بىطرف ، فرهنگ بىتفاوت ، فرهنگ بىمسئوليّت ، فرهنگ نامتعهّد ، فرهنگ اعتزالى كه مىخواهد كار خدا را به خدا و كار قيصر را به قيصر واگذارد ، فرهنگى كه مىخواهد ميان آب و آتش ، ميان مظلوم و ظالم ، ميان استثمارگر و استثمار شده آشتى دهد و همه را زير يك سقف گرد آورد ، فرهنگى كه شعارش اين است كه نه سيخ بسوزد و نه كباب .\r\nچنين فرهنگى نيز عملا يك فرهنگ محافظه‌كارانه و به سود طبقهء استضعافگر و استيثارگر و استثمارگر است . همانطور كه اگر يك گروه راه بىطرفى و بىتفاوتى و بىمسئوليّتى و عزلت را پيش گيرند و در درگيريهاى اجتماعى كه ميان غارتگر و غارت شده جريان دارد شركت نجويند عملا از طبقهء غارتگر حمايت كرده و دست او را باز گذاشته‌اند ، يك فرهنگ نيز اگر روحش روح بىطرفى و بىتفاوتى باشد بايد آن را عملا فرهنگ طبقهء استضعافگر دانست . پس نظر به اينكه فرهنگ اسلامى فرهنگ بىتفاوت و بىطرف و يا طرفدار طبقهء استضعافگر نيست ، بايد آن را فرهنگ طبقهء مستضعف بشماريم و خاستگاه ، پيام ، جهت‌گيرى و مخاطبش را همه در حوزه و بر محور اين طبقه بدانيم . »\r\nاين بيان سخت اشتباه است . فكر مىكنم ريشهء اصلى گرايش پاره‌اى روشنفكران مسلمان به مادّيت تاريخى دو چيز است :\r\nيكى همين كه پنداشته‌اند اگر بخواهند فرهنگ اسلامى را فرهنگ انقلابى بدانند و يا اگر بخواهند براى اسلام فرهنگى انقلابى دست و پا كنند گزيرى از گرايش به مادّيت تاريخى نيست . باقى سخنان كه مدّعى مىشوند شناخت قرآنى ما به ما چنين الهام مىكند ، بازتاب شناخت ما از قرآن چنان است ، از آيهء استضعاف اين گونه استنباط كرده‌ايم ، همه بهانه و توجيهى است براى اين پيش انديشه . و همين‌جاست كه سخت از منطق اسلام دور مىافتند و منطق پاك و انسانى و فطرى و خدايى اسلام را تا حدّ يك منطق ماترياليستى تنزّل مىدهند .\r\nاين روشنفكران مىپندارند يگانه راه انقلابى بودن يك فرهنگ اين است كه تنها به طبقهء محروم و غارت شده تعلّق داشته باشد ، از اين طبقه برخاسته باشد ، به سوى اين طبقه و به سود اين طبقه جهت‌گيرى كرده باشد ، مخاطبش منحصرا اين طبقه باشد ،\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nرهبران و راهنمايان و پيشتازانش پايگاه اجتماعى و طبقاتىشان همان پايگاه اين طبقه باشد و رابطهء آن فرهنگ با ساير گروهها و طبقات منحصرا رابطهء ستيز و دشمنى و جنگ باشد و نه هيچ چيز ديگر .\r\nاين روشنفكران مىپندارند كه راه فرهنگ انقلابى الزاما بايد به « شكم » منتهى شود و همهء انقلابهاى بزرگ تاريخ ، حتّى انقلابهايى كه وسيلهء پيامبران خدا رهبرى شده ، انقلاب شكم و براى شكم بوده است . لهذا از ابو ذر بزرگ ، ابو ذر حكيم امّت ، ابو ذر خداپرست ، ابو ذر مخلص ، ابو ذر آمر به معروف و ناهى از منكر ، ابو ذر مجاهد فى سبيل اللّه ، يك « ابو ذر شكم » و « ابو ذر عقده‌اى » ساخته‌اند كه گرسنگى را خوب احساس مىكرده و به خاطر گرسنگى خودش ، شمشير كشيدن و افتادن به جان همهء مردم را روا و بلكه لازم و واجب مىشمرده است ، بالاترين ارزش وجودىاش اين بوده كه چون درد گرسنگى را شخصا چشيده بوده مىفهميده كه بر گرسنگان هم طبقهء خود چه مىگذرد ، درد گرسنگى خلق را احساس مىكرده و نسبت به مردمى كه موجبات اين گرسنگيها را فراهم كرده بودند « عقده » پيدا كرده و مبارزهء پيگيرى را با آن گروه تعقيب مىكرده و ديگر هيچ ، تمام شخصيّت اين لقمان امّت و اين موحّد عارف پروردگار و اين مؤمن مجاهد پاكباختهء اسلامى و اين دوّمين مؤمن كامل اسلام در همين جا پايان يافته است .\r\nاين روشنفكران پنداشته‌اند كه همانطور كه ماركس نظر داده است : « انقلاب فقط مىتواند از يك جنبش قهرآميز و يك جنبش توده‌اى ناشى شود » ( 1 ) . اينان نمىتوانند تصوّر كنند كه اگر يك فرهنگ ، يك مكتب ، يك ايدئولوژى خاستگاه الهى داشته باشد و مخاطبش انسان ، و در حقيقت ، فطرت انسانى باشد و پيامش جامع و كلّى باشد و جهت‌گيرىاش به سوى عدالت و مساوات و برابرى و پاكى و معنويّت و محبّت و احسان و مبارزه با ظلم باشد ، بتواند جنبشى عظيم به وجود آورد و انقلابى عميق برپا نمايد امّا انقلابى الهى و انسانى كه در آن شور الهى ، نشاط معنوى ، جذبهء خدايى و ارزشهاى انسانى موج زند ، آنچنان كه نمونه‌اش را مكرّر در تاريخ مشاهده كرده‌ايم و انقلاب اسلامى نمونهء روشن آن است .\r\nاين روشنفكران نمىتوانند تصوّر كنند كه براى متعهّد و مسئول بودن و بىطرف\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 39 .\r\n","page_name":" 464 ","page_number":464},
  {"content":"\r\n\r\nو بىتفاوت نبودن يك فرهنگ ، ضرورتى نيست كه خاستگاه آن فرهنگ طبقهء محروم و غارت شده باشد ، پنداشته‌اند كه يك فرهنگ جامع لزوما بىطرف و بىتفاوت هم هست ، نتوانسته‌اند تصوّر كنند كه يك مكتب جامع و فرهنگ جامع اگر خاستگاه خدايى داشته باشد و مخاطبش انسان ، يعنى فطرت انسانى انسان باشد ، محال است كه بىطرف و بىتفاوت و غير متعهّد و غير مسئول باشد . آنچه تعهّد و مسئوليّت مىآفريند ، وابستگى به طبقهء محروم نيست ، وابستگى به خدا و وجدان انسانيّت است .\r\nاين يك ريشهء اصلى اشتباه اين آقايان كه در رابطهء اسلام با انقلاب دچار آن شده‌اند .\r\nريشهء اصلى ديگر اين اشتباه را در رابطهء اسلام با جهت‌گيرى اجتماعىاش بايد جستجو كرد . اين روشنفكران به وضوح مشاهده كرده‌اند كه در تفسير تاريخى قرآن از نهضتهاى پيامبران ، يك جهت‌گيرى نيرومند از ناحيهء آنها به سود مستضعفين مشاهده مىشود ، و از طرف ديگر ، اصل « تطابق ميان جهت‌گيرى و خاستگاه » و به تعبير ديگر اصل « تطابق ميان پايگاه اجتماعى و پايگاه اعتقادى و عملى » كه اصلى ماركسيستى است ، از نظر اين روشنفكران خدشه‌ناپذير تلقّى مىشده و نمىتوانسته‌اند خلاف آن را تصوّر كنند ، در مجموع چنين به نتيجه‌گيرى پرداخته‌اند كه چون قرآن جهت‌گيرى نهضتهاى مقدّس و پيش‌برنده را به وضوح به سود مستضعفين و در جهت تأمين حقوق و آزاديهاى آنها مىداند ، پس از نظر قرآن خاستگاه همهء نهضتهاى مقدّس و پيش‌برنده طبقهء محروم و غارت شده و مستضعف بوده است ، پس از نظر قرآن تاريخ هويّت مادّى و اقتصادى دارد و اقتصاد « زير بنا » است .\r\nاز آنچه تاكنون گفته‌ايم روشن شد كه نظر به اينكه قرآن به اصل فطرت قائل است و به منطقى حاكم بر زندگى انسان قائل است كه منطق فطرت بايد ناميده شود و نقطهء مقابل منطق منفعت است كه منطق انسان منحطّ حيوان صفت است ، لهذا اسلام اصل « تطابق خاستگاه و جهت‌گيرى » و يا « تطابق پايگاه اجتماعى و پايگاه اعتقادى » را نمىپذيرد و آن را اصلى غير انسانى مىشمارد ، يعنى اين تطابق در انسانهاى به انسانيّت نرسيده و تعليم و تربيت انسانى نيافته مصداق دارد كه منطقشان منطق منفعت است نه در انسانهاى تعليم و تربيت يافته و به انسانيّت رسيده كه منطقشان منطق فطرت است .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nگذشته از اينها اين تعبير كه مىگوييم اسلام جهت‌گيرىاش به سود مستضعفين است ، خالى از نوعى مجاز و مسامحه نيست . اسلام جهت‌گيرىاش به سوى عدالت و مساوات و برابرى است . بديهى است كسانى كه از اين جهت‌گيرى سود مىبرند و منتفع مىگردند محرومان و مستضعفان‌اند و كسانى كه از اين جهت‌گيرى زيان مىبينند ، غارتگران و استيثارگران و استثمارگران‌اند .\r\nيعنى اسلام آنجا هم كه منافع و حقوق طبقه‌اى را مىخواهد تأمين نمايد ، هدف اصلىاش تحقّق يك ارزش و پايه‌گذارى يك اصل انسانى است . اينجاست كه بار ديگر ارزش فوق العادهء « اصل فطرت » كه در قرآن صريحا مطرح است و در فرهنگ و معارف اسلامى « امّ المعارف » بايد شناخته شود روشن مىگردد .\r\nدربارهء فطرت زياد سخن گفته مىشود أمّا كمتر به عمق و ژرفاى آن و ابعاد وسيعى كه در بر مىگيرد توجّه مىشود . غالبا مىبينيم كه افرادى دم از فطرت مىزنند ولى چون درست به ابعاد گستردهء آن توجّه ندارند نظريّاتى كه در نهايت امر انتخاب مىكنند بر ضدّ اين اصل است .\r\nنظير اين اشتباه ، و وحشتناك‌تر از آن ، دربارهء خاستگاه خود مذاهب پديد آمده است . آنچه تاكنون بحث كرديم دربارهء هويّت و خاستگاه پديده‌هاى تاريخى از نظر مذهب ( البتّه مذهب اسلام ) بود . اكنون بحث دربارهء خود مذهب به عنوان يك پديدهء اجتماعى - تاريخى است كه به هر حال از فجر تاريخ تاكنون وجود داشته و دارد .\r\nخاستگاه و جهت‌گيرى اين پديدهء اجتماعى بايد روشن شود .\r\nمكرّر گفته‌ايم كه ماترياليسم تاريخى ماركسيستى ، اصلى را طرح مىكند كه طبق آن اصل ميان خاستگاه هر واقعيّت فرهنگى و جهت‌گيرى آن تطابق قائل است . و در حقيقت ، آن اصلى را كه عرفا و حكماى الهى در جريان كلّى نظام هستى قائل‌اند كه مىگويند : « النّهايات هى الرّجوع إلى البدايات » ( پايانها بازگشت به آغازهاست ) ، به گفتهء مولوى :\r\nجزءها را رويها سوى كل است * بلبلان را عشق با روى گل است آنچه از دريا به دريا مىرود * از همانجا كامد آنجا مىرود از سر كه سيلهاى تيزرو * وز تن ما جان عشق‌آميزرو ماركسيسم شبيه آن را در مورد امور فكرى ، ذوقى ، فلسفى ، مذهبى و بالأخره\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nپديده‌هاى فرهنگى - اجتماعى مىگويد . اين مكتب مدّعى است كه جهت هر انديشه همان سو است كه از آن سو برخاسته است ، النّهايات هى الرّجوع الى البدايات ، انديشه ، فكر ، مذهب ، فرهنگ بىطرف و خالى از جهت و يا جهت دار و امّا خواستار سازندگى موضعى اجتماعى غير از موضع اجتماعى كه از آن برخاسته است وجود ندارد . از نظر اين مكتب هر طبقه از خود نوعى خاصّ تجلّى فكرى و ذوقى دارد ، از اين رو در جامعه‌هاى طبقاتى و تجزيه شده از نظر حيات اقتصادى ، دو گونه درد ، دو طرز تفكّر فلسفى ، دو سيستم اخلاقى ، دو سبك هنر ، دو جور شعر و ادبيّات ، دو نوع ذوق و احساس و نگرش به هستى و احيانا دو تيپ علم وجود دارد . زير بنا و روابط مالكيّت كه دو شكل مىشود همهء اينها دو شكلى و دو سيستمى مىگردند .\r\nماركس شخصا دو استثناء براى اين دو سيستمى قائل است : مذهب و ديگر دولت . از نظر ماركس اين دو اختراع خاصّ طبقهء غارتگر و متد ويژهء بهره‌كشى آن طبقه است و طبعا جهت‌گيرى و جبهه‌گيرى اين دو پديده به سود همان طبقه است . طبقهء استثمار شده بر حسب موقعيّت اجتماعى خود نه خاستگاه مذهب است و نه خاستگاه دولت ، مذهب و دولت از طرف طبقهء مخالف به او تحميل مىشود ، پس دو سيستم مذهب وجود ندارد ، همچنانكه دو سيستم دولت وجود ندارد .\r\nبرخى روشنفكران مسلمان مدّعى شده‌اند كه بر خلاف نظريّهء ماركس ، دو سيستمى بر مذهب نيز حاكم است :\r\n« همانطور كه اخلاق و هنر و ادبيّات و ساير امور فرهنگى در جامعه‌هاى طبقاتى دو سيستمى است و هر سيستم خاستگاه و جهت‌گيرىاش خاصّ طبقهء خودش است - يكى تعلّق دارد به طبقهء حاكم و ديگرى به طبقهء محكوم - مذهب نيز دو سيستمى است ، همواره در جامعه دو مذهب وجود دارد : مذهب حاكم كه مذهب طبقهء حاكم است ، و مذهب محكوم كه مذهب طبقهء محكوم است . »\r\n« مذهب حاكم مذهب شرك است و مذهب محكوم مذهب توحيد ، مذهب حاكم مذهب تبعيض است و مذهب محكوم مذهب مساوات و برابرى ، مذهب حاكم مذهب توجيه وضع موجود است و مذهب محكوم مذهب انقلاب و محكوم كردن وضع موجود ، مذهب حاكم مذهب جمود و سكون و سكوت است و مذهب محكوم مذهب خيزش و حركت و فرياد ، مذهب حاكم ترياك جامعه است و مذهب محكوم انرژى جامعه . »\r\n« پس نظريّهء ماركس مبنى بر اينكه جهت‌گيرى مذهب مطلقا به سود طبقهء حاكم و\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nعليه طبقهء محكوم است و مذهب ترياك اجتماع است ، در مورد مذهبى كه خاستگاهش طبقهء حاكم است صادق است و تنها همان مذهب بوده كه عملا وجود داشته و حكومت مىكرده ، نه دربارهء مذهب محكوم يعنى مذهب پيامبران راستين كه هرگز نظامات حاكم مجال بروز و تجلّى و عرض اندام به آن نداده است . »\r\nاين روشنفكران به اين وسيله نظريّهء ماركس را كه مطلقا جهت‌گيرى مذهب را به سوى منافع طبقهء حاكم دانسته رد كرده‌اند و پنداشته‌اند كه به اين وسيله ماركسيسم را رد كرده‌اند ، توجّه نفرموده‌اند كه آنچه خودشان گفته‌اند نيز هر چند بر خلاف نظر شخص ماركس و انگلس و مائو و ساير پيشروان ماركسيسم است امّا عينا توجيهى ماركسيستى و ماترياليستى از مذهب است كه سخت وحشتناك است و قطعا به آن توجّه نداشته‌اند ، چون به هر حال براى مذهب محكوم نيز خاستگاهى طبقاتى فرض كرده و اصل تطابق خاستگاه و جهت‌گيرى را مورد پذيرش قرار داده‌اند ، به عبارت ديگر ، اصل مادّيت ماهيّت مذهب و ماهيّت هر پديدهء فرهنگى را و اصل ضرورت تطابق ميان خاستگاه يك پديدهء فرهنگى و جهت‌گيرى آن را ناآگاهانه پذيرفته‌اند ، چيزى كه هست بر خلاف نظر ماركس و ماركسيستها به مذهبى هم كه خاستگاهش و جهت‌گيرىاش طبقهء محروم و غارت شده باشد قائل شده‌اند ، و در حقيقت براى مذهب محكوم از نظر جهت‌گيرى توجيه جالبى به دست آورده‌اند امّا از نظر ماهيّت خاستگاه كه بالأخره مادّى و طبقاتى است ، نه .\r\nنتيجه‌اى كه گرفته مىشود چيست ؟ اين است كه :\r\n« مذهب شرك و مذهب حاكم كه به طبقهء حاكمه تعلّق داشته و دارد ، تنها مذهب تاريخى عينى است كه در زندگى نقش داشته است ، زيرا جبر تاريخ پشت سر آنها بوده ، قدرت اقتصادى و سياسى در اختيار آنها بوده ، لاجرم مذهب آنها هم كه توجيه كنندهء وضع آنها بوده استوار مىمانده و حكومت مىكرده است ، و امّا مذهب توحيد خود به خود نتوانسته به شكل يك تحقّق خارجى و عينى در جامعه وارد شود ، مذهب توحيد هيچ نقش تاريخى در جامعه ايفا نكرده و نمىتوانسته ايفا كند ، زيرا روبنا بر زيربنا نمىتواند پيشى گيرد . »\r\n« از اين رو نهضتهاى پيامبران توحيدى نهضتهاى محكوم و شكست‌خوردهء تاريخ است و نمىتوانسته است جز اين باشد . پيامبران مذهب توحيد ، مذهب برابرى آورده‌اند ، امّا طولى نكشيده كه مذهب شرك در زير نقاب توحيد و تعليمات پيامبران به\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nحيات خود ادامه داده و با تحريف آن تعليمات از همان تعليمات تغذيه كرده و بيش از پيش نيرومند شده و بر آزار طبقهء محروم تواناتر شده است . »\r\n« در حقيقت ، پيامبران راستين كوشش كرده‌اند قاتق نانى براى مردم آورند امّا بلاى جان مردم شده ، ابزارى شده در دست طبقهء مخالف كه حلقهء طناب را تنگ‌تر و گلوى محرومان و غارت‌شدگان را بيشتر بفشارند . آنچه پيامبران از طريق تعليمات خود مىخواسته‌اند انجام يابد انجام نشده است و آنچه شده است آنها نمىخواسته‌اند . به تعبير فقها : ما قصد لم يقع و ما وقع لم يقصد ( 1 ) . »\r\n« اينكه مادّيون و ضدّ مذهبها مىگويند دين ترياك جامعه است ، تخدير است ، عامل ركود و توقّف است ، توجيه‌گر مظالم و تبعيضات است ، نگهبان جهل است ، افيون توده‌هاست ، راست است امّا دربارهء مذهب حاكم و مذهب شرك و مذهب تبعيض كه سوار بر تاريخ بوده است ، و دروغ است امّا دربارهء مذهب راستين ، مذهب توحيد ، مذهب محكومان و مستضعفان كه همواره از صحنهء زندگى و تاريخ بيرون رانده شده است . »\r\n« يگانه نقشى كه مذهب محكوم ايفا كرده اعتراض و انتقاد بوده است ، مانند اينكه حزبى اكثريّت را در قوّهء مقنّنه ببرد و دولت را از اعضاى خود تشكيل دهد و برنامه‌هاى خود را پياده و تصميمات خود را اجرا كند ، و حزبى ديگر هر چند مترقّىتر و پيشروتر امّا هميشه در اقلّيت بماند كه جز اعتراض و انتقاد از اكثريّت كارى از او ساخته نيست . حزب اكثريت گوشش به اين انتقادها بدهكار نيست ، هرطور دلش مىخواهد جامعه را مىچرخاند و احيانا از انتقادها و اعتراضهاى اقلّيت براى استحكام كار خود استفاده مىكند . اگر اين انتقادها نبود ممكن بود خود به خود در اثر فشار روزافزون سقوط كند ، امّا انتقادهاى اقلّيت به او هشدار مىدهد و به اين وسيله وضع خود را مستحكم‌تر مىنمايد . »\r\nبيان گذشته به هيچ وجه صحيح نيست ، نه از جهت تحليل ماهيّت مذهب شرك و نه از جهت تحليل ماهيّت مذهب توحيد و نه از جهت نقشى كه در تاريخ براى اين دو مذهب تصوير شده است . بدون شك هميشه مذهب در جهان بوده است ، اعمّ از مذهب توحيد و يا مذهب شرك و يا هر دو . در اينكه آيا مذهب شرك تقدّم داشته بر مذهب توحيد\r\n\r\n\r\n\r\n\r\n","description":"","footnote":"\r\n( 1 ) . المكاسب / ص 35 .\r\n","page_name":" 469 ","page_number":469},
  {"content":"\r\n\r\nو يا بر عكس ، مذهب توحيد بر مذهب شرك تقدّم داشته است ، علماى جامعه‌شناسى نظرهاى مختلف داده‌اند ، غالبا گفته‌اند اوّل مذهب شرك وجود داشته و مذهب تدريجا تكامل يافته و به توحيد رسيده است ، و برخى بر عكس گفته‌اند .\r\nروايات دينى ، بلكه برخى از اصول دينى ، نظر دوّم را تأييد مىكند . امّا اينكه به هر حال چرا مذهب شرك پديد آمده است ، آيا واقعا مذهب شرك براى توجيه مظالم و تبعيضات وسيلهء ستمگران تاريخ اختراع شده است يا علّت ديگر دارد ، محقّقان علل ديگرى ذكر مىكنند و به اين سادگى نمىتوان قبول كرد كه شرك مولود تبعيضات اجتماعى است . تحليل مذهب توحيد به عنوان اينكه توجيهى است براى خواسته‌هاى طبقات محروم ضدّ تبعيض و طرفدار برادرى و برابرى و يگانگى ، از اين هم غير عالمانه‌تر است و بعلاوه با مبانى اسلامى به هيچ وجه سازگار نيست .\r\nبيان گذشته ، پيامبران راستين خدا را به صورت « تبرئه‌شدگان ناكام » در مىآورد ، ناكام از آن جهت كه در برابر باطل شكست خورده و در طول تاريخ مغلوب بوده‌اند ، مذهبشان نتوانسته در متن جامعه نفوذ كند و سهم قابل توجّهى لااقل در حدّ مذهب حاكم و باطل به خود اختصاص دهد ، نقشى جز اعتراض و انتقاد به مذهب حاكم نتوانسته ايفا كند ، و امّا « تبرئه شده » از آن جهت كه بر خلاف ادّعاى مادّيون ، در قطب استثمارگران و چپاولگران قرار نداشته و عامل توقّف و ركود نبوده‌اند ، جهت‌گيرى آنها به سود آن طبقه نبوده ، بر عكس ، در قطب مستضعفان و استثمارشدگان جاى داشته ، درد آنها را چشيده و از ميان آنها برخاسته‌اند و به سود آنها و در جهت احقاق حقوق از دست رفتهء آنها كوشا بوده‌اند . پيامبران راستين همچنانكه از نظر روح دعوت و رسالتشان كه همان جهت‌گيرى و جبهه‌گيرى آنان است تبرئه مىشوند ، از جنبهء ناكامىشان نيز كاملا تبرئه مىگردند ، يعنى آنها مسئول ناكامى خود نيستند ، زيرا « جبر تاريخ » ناشى از مالكيّت اختصاصى ، پشت سر حريف بوده است . پيدايش مالكيّت اختصاصى جبرا و قهرا جامعه را به دونيم كرد : نيم استثمارگر و نيم استثمار شده . نيم استثمارگر كه مالك توليدات مادّى بود قهرا مالك توليدات معنوى هم بود . و با جبر تاريخ - كه همان قضا و قدر است در تعبير مادّىاش ، قضا و قدرى كه خدايش نه در آسمان بلكه در زمين ، خدايش نه مجرّد بلكه مادّى ، يعنى همان قدرت حاكمى كه نامش زير بناى اقتصادى جامعه و شاه‌فنرش « ابزار توليد » است - نمىتوان پنجه در پنجه افكند . پس پيامبران مسئول ناكامى خود نبوده‌اند .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nولى ضمن اينكه با بيان گذشته ، پيامبران راستين تبرئه مىشوند ، نظام راستين هستى كه گفته مىشود نظام « خير » است ، نظام « حقّ » است ، خير بر شر غلبه دارد ، تخطئه مىشود . الهيّون كه با ديدهء خوشبين به نظام مىنگرند ، ادّعا مىكنند كه نظام هستى نظام راستين است ، نظام حقّ است ، نظام خير است ، شرّ و باطل و ناراستى وجود عرضى و طفيلى و موقّت و غير اصيل دارد ، آنكه محور و مدار نظام هستى يا نظام اجتماعى بشر است « حقّ » است :\r\n فَأَمَّا الزَّبَدُ فَيَذْهَبُ جُفاءً وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ  . ( 1 )\r\nو گفته مىشود در مبارزهء حقّ و باطل ، حق پيروز است :\r\n بَلْ نَقْذِفُ بِالْحَقِّ عَلَى الْباطِلِ فَيَدْمَغُهُ فَإِذا هُوَ زاهِقٌ  ( 2 ) .\r\nو گفته مىشود دست تأييد خداوند پشت سر پيامبران راستين است :\r\n إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ .  ( 3 )    . وَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ ، إِنَّهُمْ لَهُمُ الْمَنْصُورُونَ ، وَ إِنَّ جُنْدَنا لَهُمُ الْغالِبُونَ    . ( 4 )\r\nولى با بيان گذشته اين اصول مورد ترديد قرار مىگيرد . با بيان گذشته هر چند پيامبران و رسولان و ساير مصلحان گذشتهء تاريخ تبرئه مىشوند ، امّا خداى پيامبران تخطئه مىشود .\r\nراستى مشكله‌اى است . از طرفى قرآن نوعى ديد خوشبينانه به جريان كلّى جهان مىدهد . قرآن اصرار مىورزد كه « حق » را محور هستى و محور زندگى اجتماعى انسان معرّفى نمايد . حكمت الهى نيز روى اصول ويژهء خود مدّعى است كه\r\n\r\n\r\n\r\n\r\n","description":"","footnote":"\r\n( 1 ) . رعد / 17 .\r\n( 2 ) . انبياء / 18 .\r\n( 3 ) . غافر / 51 .\r\n( 4 ) . صافّات / 171 - 173 .\r\n","page_name":" 471 ","page_number":471},
  {"content":"\r\n\r\nهمواره خير بر شر و حق بر باطل مىچربد ، شرّ و باطل وجودهاى عرضى و طفيلى و غير اصيل‌اند .\r\nاز طرف ديگر ، مطالعه و مشاهدهء تاريخ گذشته و حال نوعى بدبينى به نظام جارى ايجاد مىكند و اين تصوّر را به وجود مىآورد كه نظريّهء كسانى كه مدّعى هستند سراسر تاريخ ، فجايع و مظالم و حق‌كشى و بهره‌كشى است ، بى جا نيست .\r\nچه بايد گفت ؟ آيا ما در فهم نظام هستى و نظام اجتماعى انسان اشتباه مىكنيم ، يا در اين اشتباه نمىكنيم ، در فهم مقاصد قرآن اشتباه مىكنيم كه فكر مىكنيم نظر قرآن به هستى و به تاريخ خوشبينانه است ، و يا در هيچ‌كدام اشتباه نمىكنيم و اين تناقض ميان واقعيّت و قرآن وجود دارد و غير قابل حلّ است ؟\r\nما اين شبهه را تا آنجا كه به نظام هستى مربوط مىشود در كتاب عدل الهى طرح كرده و به لطف خدا آن را حل كرده‌ايم و آنچه كه به جريان تاريخ و زندگى اجتماعى بشر مربوط مىشود در يكى از بحثهاى آينده تحت عنوان « نبرد حقّ و باطل » طرح خواهيم كرد و با عنايت حق نظر خود را در حلّ اين شبهه بيان خواهيم كرد . خرسند خواهيم شد اگر صاحب‌نظران نظر خود را در اين مسأله مستدلا ابراز دارند .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n\r\nمعيارها\r\nبراى به دست آوردن « ديدگاه » يك مكتب دربارهء « هويّت » تاريخ از يك سلسله « معيارها » مىتوان استفاده كرد و با توجّه به آن معيارها مىتوان دقيقا درك كرد كه آن مكتب با چه ديدى به جنبشهاى تاريخى و ماهيّت رويدادهاى تاريخى مىنگرد .\r\nمعيارهايى كه براى اين منظور به نظرمان رسيده عرضه مىداريم ، البتّه ممكن است معيارهاى ديگرى هم وجود داشته باشد كه از نظر ما پنهان مانده است .\r\nپيش از آنكه معيارها را به دست دهيم و بخواهيم نظر اسلام را با محك آن معيارها به دست آوريم ، لازم به تذكّر است كه از نظر ما در قرآن به برخى اصول اشاره شده كه صريحا « اولويّت » بنياد معنوى جامعه را نسبت به بنيادهاى مادّى مىرساند . قرآن صريحا به صورت يك اصل مىفرمايد :\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  ( 1 ) .\r\n\r\n\r\n\r\n\r\n","description":"","footnote":"\r\n( 1 ) . رعد / 11 .\r\n","page_name":" 473 ","page_number":473},
  {"content":"\r\n\r\nخدا وضع و حال مردمى را دگرگون نمىسازد تا آنها به دست خود و اراده و تصميم خود آنچه را كه به رفتار و كردار خودشان مربوط است دگرگون سازند .\r\nبه عبارت ديگر ، سرنوشت مردم عوض نمىشود تا وقتى كه آنچه به نفوس و روحيّهء مردم مربوط است وسيلهء خودشان عوض نشود . اين آيه جبر اقتصادى تاريخ را صريحا نفى مىكند .\r\nدر عين حال ما معيارهايى كه تشخيص داده‌ايم بيان مىكنيم و منطق اسلام را با محك اين معيارها نيز مىسنجيم .\r\n\r\n1 استراتژى دعوت\r\nهر مكتب كه پيامى براى جامعه دارد و مردم را به پذيرش آن مىخواند ، ناچار از روش و متد ويژه‌اى بهره مىجويد كه از طرفى با هدفهاى اصلى مكتب مربوط مىشود و از طرف ديگر با نوع بينش آن مكتب دربارهء ماهيّت حركتها و جنبشهاى تاريخ . دعوت يك مكتب يعنى نوعى آگاهى دادن به مردم و فشار آوردن بر روى اهرمهاى خاصّى براى به حركت در آوردن آنها .\r\nمثلا مكتب انسانيّت اگوست كنت كه مدّعى نوعى « مذهب علمى » است و جوهر تكامل انسان را در ناحيهء ذهنيّت او مىداند و معتقد است انسان در ذهنيّت خود دو مرحله را كه مرحلهء اساطيرى و فلسفى است طى كرده و به مرحلهء علمى رسيده است ، ناچار آگاهيهايى كه لازم مىشمارد همه به اصطلاح علمى است و اهرمهايى كه مىخواهد وسيلهء حركت قرار دهد اهرمهاى علمى است .\r\nيا ماركسيسم كه تئورى انقلابى طبقهء كارگر است ، آگاهيهايى كه مىبخشد از نوع وارد كردن تضادهاى طبقاتى در خود آگاهى كارگران است و اهرمى كه بر روى آن فشار مىآورد اهرم عقده‌ها و احساس محروميّتها و مغبونيّتهاست .\r\nعلاوه بر اينكه مكتبها بر حسب اينكه ديدشان از جامعه و تاريخ چه باشد ، نوع\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nآگاهىبخشيهاشان و نوع اهرمهايى كه روى آنها فشار مىآورند فرق مىكند ، مكتبها بر حسب اينكه ديدشان از تاريخ و تكامل تاريخ و از انسان چه باشد ، دربارهء شعاع تأثير دعوت و دربارهء رابطهء دعوت با زور ، و اخلاقى و غير اخلاقى ، بودن زور نظريّات مختلفى خواهند داشت .\r\nبعضى مكتبها ، مانند مسيحيّت ، تنها چيزى را كه در مواجهه با انسانها اخلاقى مىشمارند ، دعوتهاى مسالمت‌آميز است ، زور را به هر شكل و به هر صورت و در هر شرايطى غير اخلاقى مىشمارند . لهذا در اين مذهب دستور مقدّس اين است كه اگر به گونهء راستت سيلى زدند گونهء چپت را پيش آر ، و اگر جبّه‌ات را ربودند كلاهت را هم تسليم كن . متقابلا برخى مكتبها مانند مكتب نيچه تنها چيزى را كه اخلاقى مىداند زور است ، زيرا كمال انسان در قدرت است و ابر مرد مساوى است با مقتدرترين مرد .\r\nاز نظر نيچه اخلاق مسيحيّت ، بردگى و ضعف و ذلّت و عامل اساسى ركود بشريّت است .\r\nبرخى ديگر اخلاق را وابسته به قدرت و زور مىدانند امّا هر زورى را اخلاق نمىشمارند . از نظر ماركسيسم زورى كه استثمارگر عليه استثمار شده به كار مىبرد غير اخلاقى است ، چون در جهت حفظ وضع موجود و عامل توقّف است ، و امّا زورى كه استثمار شده به كار مىبرد اخلاقى است ، چون در جهت دگرگون شدن جامعه و تحوّل به مرحلهء عالىتر است . به عبارت ديگر ، در نبرد دائمى حاكم بر جامعه كه دو گروه با يكديگر در نبردند ، يكى نقش « تز » را ايفا مىكند و يكى نقش « آنتىتز » را .\r\nزورى كه نقش تز را ايفا مىكند به دليل اينكه ارتجاعى است ، غير اخلاقى است و زورى كه نقش « آنتىتز » را ايفا مىكند به دليل اينكه انقلابى و تكاملى است ، اخلاقى است . و البتّه همين نيرو كه اكنون اخلاقى است ، در مرحلهء بعد با نيروى ديگرى كه نقش نفى كنندهء اين را ايفا مىكند مواجه مىگردد و در آن وقت نقش او ارتجاعى و نقش رقيب تازه نفس اخلاقى خواهد بود . و لهذا اخلاق نسبى است ، آنچه در يك مرحله اخلاق است در مرحلهء بالاتر و كامل‌تر ضدّ اخلاق است .\r\nپس ، از نظر مسيحيّت رابطهء مكتب با گروه مخالف كه از نظر مكتب ضدّ تكاملى است ، تنها يك رابطه است و آن رابطه ، دعوت مقرون به نرمى و ملايمت است و تنها اين رابطه است كه اخلاقى است . از نظر نيچه تنها رابطهء اخلاقى رابطهء قدرتمند با ضعيف است ، هيچ چيزى اخلاقىتر از قدرت نيست و هيچ چيزى غير اخلاقىتر از\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nضعف نيست ، يا جرمى و گناهى بالاتر از ضعف وجود ندارد . از نظر ماركسيسم رابطهء دو گروه مخالف از نظر پايگاه اقتصادى جز رابطهء زور و اعمال قدرت نمىتواند باشد .\r\nدر اين رابطه ، اعمال قدرت طبقهء استثمارگر به دليل ضدّ تكاملى بودن ، غير اخلاقى است و اعمال قدرت استثمار شده ، اخلاقى است . ديگر بحثى نيست كه رابطهء نيروى تازه نفس با نيروى كهن همواره هم ستيزه باشد و هم اخلاقى .\r\nاز نظر اسلام تمام نظريّات بالا محكوم است . اخلاقى بودن ، آنچنان كه مسيحيّت مىپندارد در روابط مسالمت‌آميز و دعوت ملايم و صلح و صفا و صميميّت و محبّت خلاصه نمىشود ، احيانا زور و قدرت نيز اخلاقى مىشود ، لهذا اسلام مبارزه عليه زور و ظلم را مقدّس و مسئوليّت مىشمارد و جهاد را كه همان قيام مسلّحانه است در شرايط خاصّى تجويز مىكند .\r\nبديهى است كه نظريّهء نيچه يك نظريّهء پوچ و ضدّ انسانى و ضدّ تكاملى است .\r\nنظريّهء ماركسيسم مبتنى بر همان مكانيسمى است كه براى تكامل تاريخ قائل است . از نظر اسلام رابطهء مواجهه با زور با گروه ضدّ تكاملى ، بر خلاف نظريّهء ماركسيسم ، رابطهء دوّم است نه رابطهء اوّل . رابطهء اوّل رابطهء حكمت و موعظهء حسنه است  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ  ( 1 ) . رابطهء اعمال زور با جبههء ضدّ تكاملى آنگاه اخلاقى است كه مرحلهء اقناع فكرى ( حكمت برهان ) و مرحلهء اقناع روحى ( موعظه تذكّر ) طى شده باشد و بلانتيجه مانده باشد .\r\nاين است كه تمام پيامبرانى كه جنگيده‌اند ، مرحلهء اوّل دعوت خود را با حكمت و موعظهء حسنه و احيانا مجادلهء كلامى گذرانده‌اند و پس از آنكه از آن راه به نتيجه نرسيده‌اند و يا به نتيجهء كلّى نرسيده‌اند ( غالبا به نتيجهء نسبى رسيده‌اند ) ، مبارزه و جهاد و اعمال قدرت و زور را اخلاقى شمرده‌اند . ريشهء اساسى اين است كه اسلام ، نظر به اينكه روحى مىانديشد نه مادّى ، براى برهان و استدلال و موعظه و اندرز ، نيروى شگرف قائل است و همانطور كه ( به تعبير ماركس ) براى انتقاد سلاحها نيرو قائل است براى سلاح انتقادهم نيرو قائل است و از آن بهره مىجويد و البتّه آن را تنها نيرويى كه همه جا بايد از آن بهره جست نمىداند . راز اين مطلب كه اسلام مبارزه با جبههء ضدّ تكاملى را رابطهء دوّم مىداند نه رابطهء اوّل ، و براى برهان و موعظه و\r\n\r\n\r\n\r\n\r\n","description":"","footnote":"\r\n( 1 ) . نحل / 125 .\r\n","page_name":" 476 ","page_number":476},
  {"content":"\r\n\r\nجدال به احسن نيرو قائل است ، ديد خاصّ روحى اسلام دربارهء انسان و بالتّبع دربارهء جامعه و تاريخ است .\r\nپس معلوم شد اينكه رابطهء يك مكتب با جبههء مخالف بر دعوت محض باشد يا بر مبارزهء محض و يا رابطهء اوّلش دعوت باشد و رابطهء دوّمش مبارزه و درگيرى ، ديد مكتب را دربارهء تأثير نيروى منطق و تذكّر و حدود تأثير آنها و همچنين ديد مكتب را در جريان تاريخ و نقش مبارزه را در آن روشن مىكند .\r\nاكنون وارد قسمت ديگر بحث شويم ، ببينيم نوع آگاهيهاى اسلامى و اهرمى كه [ اسلام 
  ] در دعوتهاى خود روى آنها فشار مىآورد چيست ؟\r\nآگاهيهاى اسلامى در درجهء اوّل از نوع تذكّر به مبدأ و معاد است . اين متدى است كه هم در قرآن به كار مىبرد و هم از پيامبران پيشين نقل مىكند . پيامبران هشدارى كه مىدهند دربارهء اين امر است كه از كجا و در كجا و به كجا آمده‌اى و هستى و مىروى ؟ جهان از كجا پديد آمده و چه مرحله‌اى را طى مىكند و به چه سويى مىرود ؟ اوّلين دغدغهء مسئوليّت كه پيامبران به وجود مىآورند دغدغهء مسئوليّت در برابر كلّ آفرينش و هستى است . دغدغهء مسئوليّت اجتماعى جزئى است از دغدغهء مسئوليّت در برابر هستى و آفرينش . قبلا اشاره كرديم كه سوره‌هاى مكّيّه كه در سيزده سال اوّل بعثت رسول اكرم نازل شده است ، كمتر مطلبى جز تذكّر مبدأ و معاد در آنها هست ( 1 ) .\r\nرسول اكرم دعوت خود را با « قولوا لا إله إلّا اللّه ، تفلحوا » يعنى با يك جنبش اعتقادى ، با يك پاكسازى فكرى آغاز كرد . درست است كه توحيد ابعاد گسترده‌اى دارد و همهء تعليمات اسلامى اگر تحليل شود به توحيد برمىگردد و اگر توحيد تركيب\r\n\r\n\r\n\r\n\r\n","description":"","footnote":"\r\n( 1 ) . برخى مسلمانان به اصطلاح روشنفكر معاصر در تفاسير زيادى كه بر اكثر سوره‌هاى قرآن نوشته‌اند ( * ) ، يكسره منكر شده‌اند كه قرآن دربارهء معاد حتّى يك آيه هم نازل كرده باشد . در هر جا در قرآن نام « دنيا » آمده است گفته‌اند يعنى « نظام پست‌تر زندگى » يعنى نظام تبعيض و استثمار ، و هر جا نام « آخرت » آمده گفته‌اند يعنى « نظام برتر » ، نظامى كه در آن اثرى از تبعيضها و نابرابريها و استثمارها نباشد و مالكيّت اختصاصى ريشه كن شده باشد . اگر معنى آخرت اين است پس معلوم مىشود قرآن هزار سال پيش از مكاتب ماترياليستى فاتحهء مذهب را خوانده است .\r\n* [ ظاهرا مقصود تفاسير گروه معدوم فرقان است . 
  ]\r\n","page_name":" 477 ","page_number":477},
  {"content":"\r\n\r\nشود به آن تعليمات منتهى مىشود ( 1 ) ، ولى مىدانيم كه در آغاز كار نه مقصود از آن جمله بيش از يك گرايش فكرى و عملى از اعتقادات شرك‌آميز و عبادتهاى شرك‌آميز به توحيد فكرى و توحيد در عبادت بود ، و نه فرضا چنين مقصود گسترده‌اى در كار بود مردم متوجّه مىشدند .\r\nاين آگاهى ريشه‌دار كه پنجه در اعماق فطرت انسانها مىاندازد ، در آنها نوعى غيرت و تعصّب دفاع از عقيده و نشاط كوشش در بسط و گسترش آن به وجود آورد كه در راه آن از بذل جان و مال و مقام و فرزند كوتاهى نمىكردند . پيامبران از آنچه كه در عصر ما روبنا مىنامند آغاز مىكردند و به زير بنا مىرسيدند . در مكتب پيامبران ، انسان بيش از آنكه وابسته به منافع باشد وابسته به عقيده و مسلك و ايمان است . در حقيقت ، در اين مكتب فكر و عقيده زير بناست و كار ، يعنى رابطه با طبيعت و مواهب طبيعت و يا جامعه ، روبناست . هر دعوت دينى و مذهبى بايد پيامبرانه باشد ، يعنى بايد با تذكّر دائم به مبدأ و معاد توأم باشد . پيامبران با بيدار كردن اين احساس و شكوفاييدن اين شعور و پس زدن غبارها از روى اين وجدان و دادن اين آگاهى ، با تكيه به « رضاى حق » ، فرمان حق ، پاداش و كيفر حق ، جامعه را به حركت مىآورند . در قرآن در سيزده مورد از « رضوان » خدا نام برده شده است ، يعنى با دست گذاشتن روى اين اهرم معنوى جامعه ، اهل ايمان را به حركت آورده است . نام اين آگاهى را مىتوان آگاهى خدايى يا آگاهى جهانى نهاد .\r\nدر درجهء دوّم ، در تعليمات اسلامى آگاهيهاى انسانى ديده مىشود ، يعنى توجّه دادن انسان به كرامت ذات و شرافت ذات خودش ، توجّه دادن به عزّت و بزرگوارى ذاتى خودش . انسان در اين مكتب نه آن حيوانى است كه دليل وجودش اين است كه در طول صدها ميليون سال كه در آغاز همدوش و همپايهء ساير جانوران بوده ، در صحنهء تنازع بقا آن قدر خيانت كرده تا امروز به اين پايه رسيده ، بلكه موجودى است كه در آن پرتوى از روح الهى است ، فرشتگان به او سجده برده‌اند ، او را از كنگرهء عرش صفير مىزنند ، در پيكر اين موجود ، على رغم تمايلات حيوانى به شهوت و شرّ و فساد ، جوهر پاكى است كه بالذّات با بدى ، خونريزى ، دروغ ، فساد ، زبونى ، پستى ، حقارت و تحمّل زور و ظلم ناسازگار است ، مظهر عزّت كبريائى است :  « وَ لِلَّهِ الْعِزَّةُ وَ لِرَسُولِهِ \r\n\r\n\r\n\r\n\r\n","description":"","footnote":"\r\n( 1 ) . الميزان ، ذيل آخرين آيهء آل عمران .\r\n","page_name":" 478 ","page_number":478},
  {"content":"\r\n\r\n وَ لِلْمُؤْمِنِينَ  ( 1 ) .\r\nآنجا كه پيغمبر اكرم مىفرمايد : شَرَفُ الْمَرْءِ قِيامُهُ بِاللَّيْلِ ، وَ عِزُّهُ اسْتغْناؤُهُ عَنِ النّاسِ ( 2 ) يا على ( ع ) به يارانش در صفّين مىفرمايد : الْحَياةُ فى مَوْتِكُمْ قاهِرينَ وَ الْمَوْتُ فى حَياتِكُمْ مَقْهورينَ ( 3 ) يا حسين بن على ( ع ) مىفرمايد : لا أرَى الْمَوْتَ إلّا سَعَادَةً ، وَ الْحَيوةَ مَعَ الظّالمينَ إلّا بَرَماً ( 4 ) يا مىفرمايد : هَيْهاتَ مِنَّا الذِّلَّةُ ، ( 5 ) تكيه بر اهرم حسّ كرامت و شرافت ذاتى انسان است كه در هر انسانى بالفطره وجود دارد .\r\nدر درجهء سوّم ، آگاهى به حقوق و مسئوليّتهاى اجتماعى است . در قرآن به مواردى بر مىخوريم كه با تكيه بر حقوق از دست رفتهء ديگران و يا حقوق از دست رفتهء خود ، مىخواهد حركت بيافريند :\r\n وَ ما لَكُمْ لا تُقاتِلُونَ فِي سَبِيلِ اللَّهِ وَ الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ الَّذِينَ يَقُولُونَ رَبَّنا أَخْرِجْنا مِنْ هذِهِ الْقَرْيَةِ الظَّالِمِ أَهْلُها وَ اجْعَلْ لَنا مِنْ لَدُنْكَ وَلِيًّا وَ اجْعَلْ لَنا مِنْ لَدُنْكَ نَصِيراً  ( 6 ) .\r\nچه مىشود شما را ؟ چرا نمىجنگيد در راه خدا و در راه خوارشمردگان از مردان و زنان و كودكانى كه مىگويند : پروردگارا ! ما را از اين شهر ستمگران بيرون بر و به لطف و عنايت خودت براى ما سرپرست و ياور بفرست .\r\nدر اين آيهء كريمه براى تحريك به جهاد بر دو ارزش روحى تكيه شده است : يكى اينكه راه ، راه خداست ، ديگر اينكه انسانهاى بيچاره و بىپناهى در چنگال ستمگران گرفتار مانده‌اند . در سورهء حجّ مىفرمايد :\r\n  أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ . الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَهُدِّمَتْ  \r\n\r\n\r\n\r\n\r\n","description":"","footnote":"\r\n( 1 ) . عزّت ، خاصّ خدا و پيامبرش و مؤمنان است ( منافقون / 8 ) .\r\n( 2 ) . شرافت مرد ، شب زنده‌دارى او و عزّتش بىنيازى از مردم است ( كافى ، ج 2 / ص 148 ) .\r\n( 3 ) . زندگى در اين است كه بميريد امّا پيروز ، مرگ در اين است كه بمانيد و زير دست ( نهج البلاغه ، خطبهء 51 ) .\r\n( 4 ) . من مرگ راى جز سعادت و زندگى با ستمكاران راى جز رنج نمىبينم ( بحار الانوار ، ج 44 / ص 381 ) .\r\n( 5 ) . ذلّت از ساحت ما به دور است ( لهوف / ص 41 ) .\r\n( 6 ) . نساء / 75 .\r\n","page_name":" 479 ","page_number":479},
  {"content":"\r\n\r\n  صَوامِعُ وَ بِيَعٌ وَ صَلَواتٌ وَ مَساجِدُ يُذْكَرُ فِيهَا اسْمُ اللَّهِ كَثِيراً وَ لَيَنْصُرَنَّ اللَّهُ مَنْ يَنْصُرُهُ إِنَّ اللَّهَ لَقَوِيٌّ عَزِيزٌ . الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَ آتَوُا الزَّكاةَ وَ أَمَرُوا بِالْمَعْرُوفِ وَ نَهَوْا عَنِ الْمُنْكَرِ وَ لِلَّهِ عاقِبَةُ الْأُمُورِ   ( 1 ) .\r\nبه مؤمنان به موجب آنكه مظلوم واقع شده‌اند اجازه داده شد كه با دشمن جنگجو بجنگند ، خداوند بر يارى مؤمنان تواناست ، همانها كه از خانه‌هاى خود به ناحق بيرون رانده شده‌اند و جرمى نداشته جز آنكه گفته‌اند پروردگار ما خداست . و اگر نبود كه خداوند شرّ بعضى از مردم را وسيلهء بعضى ديگر دفع مىكند ، صومعه‌ها ، ديرها ، كنشتها و مساجد كه در آنجا فراوان ياد خدا مىشود منهدم مىگرديد . خداوند كسانى كه او را ياد مىكنند يارى مىكند ، همانا خداوند نيرومندى فرا دست است ، آنان را كه اگر در زمين مستقر سازيم نماز را بپامىدارند ، زكات را مىپردازند ، به معروف فرمان مىدهند و از منكر بازمىدارند . پايان كارها از آن خداست .\r\nدر اين آيه مىبينيم اجازهء جهاد و دفاع را با اشاره به حقوق از دست رفتهء مجاهدين آغاز مىكند ، امّا در عين حال ، فلسفهء اصلى دفاع را امرى بالاتر و ارزشى اصولىتر از حقوق از دست رفتهء عدّه‌اى ذكر مىكند ، و آن اينكه اگر دفاع و جهاد در كار نباشد و اگر اهل ايمان دست روى دست بگذارند ، معابد و مساجد كه قلب پرطپش حيات معنوى جامعه است آسيب مىبيند و از كار مىايستد . در سورهء نساء مىفرمايد :\r\n لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ  ( 2 ) .\r\nخداوند فرياد به بدگويى را دوست نمىدارد مگر از كسى كه مظلوم واقع شده است .\r\nبديهى است كه اين نوعى تشويق به قيام مظلوم است . در سورهء شعراء پس از نكوهش شعرا و روحيّه‌هاى خيال‌بافانهء آنها مىگويد :\r\n إِلَّا الَّذِينَ آمَنُوا وَ عَمِلُوا الصَّالِحاتِ وَ ذَكَرُوا اللَّهَ كَثِيراً وَ انْتَصَرُوا مِنْ بَعْدِ ما ظُلِمُوا  ( 3 ) .\r\n\r\n\r\n\r\n\r\n","description":"","footnote":"\r\n( 1 ) . حج / 39 - 41 .\r\n( 2 ) . نساء / 148 .\r\n( 3 ) . شعراء / 227 .\r\n","page_name":" 480 ","page_number":480},
  {"content":"\r\n\r\nمگر آنان كه ايمان آورده و شايسته عمل كنند و خدا را فراوان ياد كنند و پس از آنكه مظلوم واقع شدند ( با شعر ) انتقام خويش از ستمگر بگيرند .\r\nولى در قرآن و سنّت در عين اينكه زير بار ظلم رفتن از بدترين گناهان است و احقاق حقوق يك وظيفه است ، باز همهء اينها به عنوان يك سلسله « ارزشها » مطرح است كه جنبهء انسانى اين مسائل است . قرآن هرگز بر عقده‌هاى روانى و بر تحريك حسادتها و يا تحريك شهوتها و اشتهاها تكيه نمىكند ، هرگز مثلا نمىگويد : فلان گروه چنين خوردند و بردند و كيف كردند ، چرا تو بجاى آنها نباشى ؟\r\nاگر مال كسى را به زور بخواهند از او بگيرند ، اسلام اجازه نمىدهد كه به بهانهء اينكه مادّيات ارزشى ندارد صاحب مال سكوت كند ، همچنانكه اجازه نمىدهد اگر كسى ناموسش مورد تجاوز قرار گيرد به عذر اينكه اينها از مقولهء شهوت است سكوت نمايد ، بلكه دفاع را وظيفه مىداند و « المقتول دون أهله و ماله » را كه در مقام دفاع از ناموس يا مال خود كشته مىشود ، شهيد مىشمارد . امّا منطق اسلام آنجا كه تشويق مىكند از مال خود دفاع كن ، به صورت تحريك حرص و آز نيست ، بلكه به صورت دفاع از « حقّ » است كه يك ارزش است . همچنين آنجا كه دفاع از ناموس را واجب مىشمارد ، نه به حساب بزرگ شمردن شهوت است ، بلكه به حساب دفاع از يكى از بزرگترين نواميس اجتماع يعنى عفاف است كه مرد ، پاسدار آن قرار داده شده است .\r\n\r\n2 عنوان مكتب\r\nهر مكتب پيروان خود را با يك عنوان خاص مشخّص مىكند . آن تئورى كه فى المثل تئورى نژادى است عنوانى كه پيروان آن مكتب را مشخّص مىكند و به اعتبار آن عنوان آنها « ما » ى خاص مىگردند فى المثل « سفيد پوستى » است ، هنگامى كه پيروان آن مكتب مىگويند « ما » يعنى گروه سفيدپوستان . يا تئورى ماركسيستى كه تئورى كارگرى است پيروان خويش را با عنوان « كارگرى » مشخّص مىكند و هويّت\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nآنها و مشخّص آنها « كارگرى » است ، « ما » ى آنها « ما » ى « كارگرى » است : ما كارگران و زحمتكشان . مذهب مسيح هويّت پيروان خود را در پيروى از يك فرد مشخّص مىكند ، گويى پيروان كارى به راه و يا به مقصد ندارند ، تمام هويّت جمعى آنها اين است كه مسيح كجاست كه آنجا باشند .\r\nاز جملهء خصوصيّات اسلام اين است كه هيچ عنوانى از قبيل عناوين نژادى ، طبقاتى ، شغلى ، محلّى ، منطقه‌اى و فردى براى معرّفى مكتب خود و پيروان اين مكتب نپذيرفته است . پيروان اين مكتب با عناوين اعراب ، ساميها ، فقرا ، اغنيا ، مستضعفان ، سفيدپوستان ، سياه‌پوستان ، آسياييها ، شرقيها ، غربيها ، محمّديها ، قرآنيها ، اهل قبله و غيره مشخّص نمىشوند . هيچ كدام از عناوين مزبور ملاك « ما » و ملاك وحدت و هويّت واقعى پيروان اين مكتبه به شمار نمىرود . آنجا كه پاى هويّت مكتب و هويّت پيروان او به ميان مىآيد همهء آن عناوين محو و نابود مىشود فقط يك چيز باقى مىماند . چه چيزى ؟ يك « رابطه » ، رابطهء ميان انسان و خدا ، يعنى اسلام ، تسليم خدا بودن . امّت مسلمان چه امّتى است ؟ امّتى است كه تسليم خداست ، تسليم حقيقت است ، تسليم وحى و الهامى است كه از افق حقيقت براى راهنمايى بشر در قلب شايسته‌ترين افراد طلوع كرده است . پس « ما » ى مسلمانان و هويت واقعى آنها چيست ؟ اين دين مىخواهد چه وحدتى به آنها ببخشد و چه ماركى روى آنها بزند و زير چه پرچمى آنها را گرد آورد ؟ پاسخ اين است : اسلام ، تسليم حقيقت بودن .\r\nملاك وحدتى كه هر مكتب براى پيروان خود قائل است راه بسيار خوبى است هم براى شناخت هدفهاى آن مكتب و هم براى به دست آوردن ديدگاه آن مكتب دربارهء انسان و جامعه و تاريخ .\r\n\r\n3 شرايط و موانع پذيرش\r\nقبلا گفتيم مكانيسم حركت تاريخ از نظر مكتبهاى گوناگون ، مختلف است : يكى مكانيسم طبيعى حركت را فشار يك طبقه بر طبقهء ديگر و ارتجاعى بالذّات بودن\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nطبقه‌اى و انقلابى بالذّات بودن طبقهء ديگر مىداند ، و ديگرى مكانيسم اصلى را در فطرت پاك كمال‌جويانه و ترقّىخواهانهء بشر سراغ دارد ، و يك مكتب ديگر چيز ديگر .\r\nبديهى است كه هر مكتب متناسب با اينكه مكانيسم حركت را چه مكانيسمى بداند در تعليمات خود شرايط و موجبات يا موانع و بازدارنده‌ها را توضيح مىدهد . مكتبى كه مكانيسم حركت را فشار طبقه‌اى بر طبقهء ديگر مىداند ، براى اينكه جامعه را به جنبش و حركت آورد احيانا اگر به قدر كافى تضييق و فشار وجود نداشته باشد آن را مىآفريند براى اينكه جامعه را از ركود و سكون خارج نمايد . ماركس در بعضى آثار خود يادآور شده است :\r\n« براى اينكه طبقه‌اى از آزادگان وجود داشته باشد ، وجود طبقه‌اى از بردگان ضرورى است . »\r\nدر پايان همين بررسى نوشته است :\r\n« پس امكان آزادى ملّت آلمان در كجاست ؟ پاسخ ما چنين است : بايستى طبقه‌اى كه به طور قاطعى در زنجير باشد تشكيل داد . » ( 1 )\r\nاينچنين مكتبى « اصلاحات » را مانع تلقّى مىكند ، چون اصلاحات فشار را كاهش مىدهد و كاهش فشار ، مانع انقلاب و انفجار مىگردد و حدّ اقل آن را به تأخير مىاندازد ، بر خلاف مكتبى كه به حركت فطرى و ذاتى جامعه قائل است . اينچنين مكتبى هرگز به ضرورت خلق زنجير براى طبقه‌اى فتوا نمىدهد ، زيرا فشار را شرط لازم تكامل نمىداند همچنانكه اصلاحات تدريجى را مانع پيشرفت تلقّى نمىنمايد .\r\n\r\n\r\n\r\n\r\n","description":"","footnote":"\r\n( 1 ) . ماركس و ماركسيسم ، ص 35 ( متن و پاورقى ) . از اينجا معلوم مىشود كه نظريّهء ماركسيسم كه مىگويد تنها اعمال زور طبقهء استثمار شده اخلاقى است زيرا در مسير تكامل است و نقش مؤثّر در پيشرفت دارد امّا اعمال زور و قدرت طبقهء استثمارگر ضدّ اخلاقى است چون عامل توقّف است ، قابل خدشه است . يعنى از نظر اين مكتب عامل فشار طبقهء استثمارگر همان قدر در تكامل نقش دارد كه عكس العمل انقلابى طبقهء استثمار شده ، پس عمل استثمارگر همان اندازه اخلاقى است كه عمل استثمار شده . تفاوت آنها در جهت قرار گرفتن اين دو نيرو است كه يكى رو به گذشته دارد و ديگرى رو به آينده ، نه در نقش داشتن در تكامل . بديهى است كه رو به گذشته يا آينده داشتن نمىتواند ملاك اخلاقى و غير اخلاقى بودن باشد ، زيرا در حقيقت « نيّت » را و ذهن را ملاك قرار داده‌ايم و اين از نظر ماركسيسم نوعى ايده‌آليسم است .\r\n","page_name":" 483 ","page_number":483},
  {"content":"\r\n\r\nاسلام در سلسلهء شرايط و موانع ، چه امورى را طرح كرده است ؟ در اسلام شرايط و موانع غالبا و يا هميشه در حول فطرت دور مىزند . قرآن گاهى بقاء بر پاكى اوّلى و اصلى را به عنوان شرط ذكر مىكند  هُدىً لِلْمُتَّقِينَ  ( 1 ) و گاهى نگرانى و دغدغهء ناشى از تصوّر مسئوليّت و تكليف در برابر نظام هستى را به عنوان شرط ذكر مىكند كه تحت عنوان  يَخْشَوْنَ رَبَّهُمْ بِالْغَيْبِ  يا  خَشِيَ الرَّحْمنَ بِالْغَيْبِ  و امثال اينها بيان شده است ( 2 ) و گاهى زنده بودن و زنده ماندن فطرت را به عنوان شرط ذكر مىكند  لِيُنْذِرَ مَنْ كانَ حَيًّا  ( 3 ) . اسلام شرط پذيرش دعوت خود را پاك بودن ، دغدغه و نگرانى و احساس مسئوليّت در برابر آفرينش داشتن و زنده به حيات فطرى بودن مىداند . متقابلا در موانع ، از فساد روحى و اخلاقى ، اثم قلب ( 4 ) ، رين ( زنگار ) قلب ( 5 ) ، مختوم شدن دلها ( 6 ) ، نابينا شدن چشم بصيرت ( 7 ) ، ناشنوا شدن گوش دل ( 8 ) ، تحريف شدن كتاب نفس ( 9 ) ، پيروى از عادات پدران ( 10 ) ، پيروى از كبرا و شخصيّتها ( 11 ) ، پيروى از ظنّ و گمان ( 12 ) و امثال اين امور ياد مىكند . اسراف و ترف و تنعّم‌زدگى را نيز از آن جهت مانع تلقّى مىكند كه خويهاى حيوانى را تقويت و آدمى را تبديل به يك بهيمه و يا يك درنده مىنمايد .\r\nاين امور از نظر قرآن مانع حركت و جنبش در جهت خير و صلاح و تكامل جامعه است .\r\nاز نظر تعليمات اسلامى ، جوانان از كهنسالان و درويشان از ثروتمندان آمادگى بيشترى براى پذيرش دارند ، زيرا گروه اوّل به علّت كمى سنّ و سال هنوز بر فطرت از\r\n\r\n\r\n\r\n\r\n","description":"","footnote":"\r\n( 1 ) . بقره / 2 .\r\n( 2 ) . رجوع شود به طه / 3 و انبياء / 49 و فاطر / 18 و يس / 11 .\r\n( 3 ) . يس / 70 .\r\n( 4 ) . بقره / 283 .\r\n( 5 ) . مطفّفين / 14 .\r\n( 6 ) . بقره / 7 .\r\n( 7 ) . حج / 46 .\r\n( 8 ) . حم سجده / 44 .\r\n( 9 ) . شمس / 10 .\r\n( 10 ) . زخرف / 23 .\r\n( 11 ) . احزاب / 67 .\r\n( 12 ) . انعام / 116 .\r\n","page_name":" 484 ","page_number":484},
  {"content":"\r\n\r\nآلودگيهاى روانى دور مانده‌اند و گروه دوّم به علت دور بودن از ثروت و رفاه .\r\nارائهء شرايط و موانع به اين گونه و به اين شكل ، مؤيّد آن است كه قرآن مكانيسم تحوّلات اجتماعى و تاريخى را بيشتر روحى مىداند تا اقتصادى و مادّى .\r\n\r\n4 تعالى و انحطاط جوامع\r\nهر مكتب اجتماعى ، على القاعده دربارهء علل تعالى و ترقّى اجتماعها و علل انحطاط و انهدام آنها نظر مىدهد . طرز اظهار نظر يك مكتب دربارهء اين مطلب كه چه چيزهايى را عامل اساسى ترقّى و يا عامل اساسى انحطاط مىداند ، بيانگر اين جهت است كه با چه ديدى به جامعه و تاريخ و جنبشهاى تكاملى و سيرهاى نزولى مىنگرد .\r\nدر قرآن كريم ، بويژه ضمن بيان قصص و حكايات ، به اين مطلب توجّه شده است . اكنون ببينيم قرآن به اصطلاح زيربنايى نظر مىدهد يا روبنايى ؟ به تعبير صحيح‌تر : قرآن چه چيزهايى را اساس وزير بنا مىداند و چه چيزهايى را روبنا ؟ آيا توجّهش به عنوان عامل اساسى به مسائل مادّى و اقتصادى است و يا به مسائل اعتقادى و اخلاقى و يا به همه با هم بدون آنكه اولويّتى قائل گردد ؟\r\nدر قرآن مجموعا به چهار عامل مؤثّر در اعتلاها و انحطاطها برمىخوريم . به اختصار اشاره مىكنيم و مىگذريم :\r\nالف . عدالت و بىعدالتى : قرآن اين مطلب را در آيات بسيارى منعكس كرده است ، از آن جمله است چهارمين آيه از سورهء قصص كه به مناسبت « آيهء استضعاف » در پيش نقل و ترجمه شد :\r\n إِنَّ فِرْعَوْنَ عَلا فِي الْأَرْضِ وَ جَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَ يَسْتَحْيِي نِساءَهُمْ إِنَّهُ كانَ مِنَ الْمُفْسِدِينَ  .\r\nدر اين آيهء كريمه پس از آنكه از برترىجويى فرعون كه ادّعاى ربوبيّت اعلى\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nداشت و ديگران را به منزلهء بندگان خود مىدانست ، و از تفرقه‌افكنى ميان مردم كه به عناوين گوناگون ميان آنها تبعيض قائل مىشد و آنها را در برابر يكديگر قرار مىداد ، و از ذليل ساختن گروه خاصى از مردم كشور خود و كشتن پسران آنها و نگه داشتن زنانشان ( به منظور خدمت فرعون و فرعونيان ) ياد مىكند ، او را به عنوان يكى از تباهگران نام مىبرد . بديهى است كه جملهء  إِنَّهُ كانَ مِنَ الْمُفْسِدِينَ  اشاره است به اينكه اين گونه مظالم اجتماعى ، جامعه را از بيخ و بن بر مىكند .\r\nب . اتّحاد و تفرّق : در سورهء آل عمران آيهء 103 دستور صريح مىدهد كه بر مبناى ايمان و گرايش به ريسمان الهى متّحد و متّفق باشيد و از تفرّق و تشتّت بپرهيزيد ، و پس از يك آيه مىفرمايد مانند پيشينيان كه تفرّق و اختلاف كردند مباشيد . و نزديك به اين آيه است آيهء 153 از سورهء انعام .\r\nدر سورهء انعام آيهء 65 مىفرمايد :\r\n قُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ أَوْ مِنْ تَحْتِ أَرْجُلِكُمْ أَوْ يَلْبِسَكُمْ شِيَعاً وَ يُذِيقَ بَعْضَكُمْ بَأْسَ بَعْضٍ  .\r\nبگو خداوند قادر است از بالا سر يا از زير پاى شما عذاب برانگيزد يا به شما جامهء تفرّق و گروه گروه شدن بپوشاند و خشونت بعضى از شما را بر بعضى ديگر بچشاند .\r\nدر سورهء انفال آيهء 46 مىفرمايد :\r\n وَ لا تَنازَعُوا فَتَفْشَلُوا وَ تَذْهَبَ رِيحُكُمْ  .\r\nبا يكديگر نزاع نكنيد كه نزاع داخلى سستى مىآورد و سستى شما را زايل مىكند .\r\nج . اجرا يا ترك امر به معروف و نهى از منكر : قرآن دربارهء ضرورت امر به معروف و نهى از منكر بسيار سخن گفته است . از يكى از آيات صريحا استنباط مىشود كه ترك اين فريضهء بزرگ در هلاكت و انهدام يك قوم مؤثّر است و آن آيهء 79 از سورهء مائده است كه يكى از علل دور افتادن كافران بنى اسرائيل از رحمت خدا را بازنداشتن يكديگر از منكرات يعنى ترك نهى از منكر ذكر كرده است :\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n كانُوا لا يَتَناهَوْنَ عَنْ مُنكَرٍ فَعَلُوهُ لَبِئْسَ ما كانُوا يَفْعَلُونَ  .\r\nيكديگر را از ارتكاب منكرات نهى نمىكردند و چه بد مىكردند .\r\nدر روايات معتبر اسلامى راجع به نقش مثبت و منفى امر به معروف و نهى از منكر بسيار سخن رفته است و مجالى براى نقل آنها نيست .\r\nد . فسق و فجور و فساد اخلاق : در اين زمينه نيز آيات بسيارى هست . يك سلسله آيات همانهاست كه « ترف » و « مترف » بودن را علّت هلاكت مىشمارد ( 1 ) و ديگر اكثر آياتى كه در آنها كلمهء « ظلم » به ميان آمده است . در اصطلاح قرآن ، ظلم اختصاص ندارد به تجاوز فرد يا گروهى به حقوق فرد يا گروه ديگر ، شامل ظلم فرد به نفس خود و شامل ظلم يك قوم به نفس خود نيز مىشود . هر فسق و فجور و هر خروج از مسير درست انسانيّت ، ظلم است . ظلم در قرآن در حقيقت مفهوم اعمّى دارد كه هم شامل ظلم به غير مىگردد و هم شامل فسق و فجور و كارهاى ضدّ اخلاقى . غالبا مورد استعمال اين كلمه مصداق دوم است . آياتى از قرآن كه ظلم به معنى اعمّ را علّت هلاك يك قوم شمرده بسيار زياد است و از حوصلهء بحث مختصر ما خارج است .\r\nاز مجموع اين معيارها مىتوان نظر قرآن را دربارهء بنياد جامعه و بنياد تاريخ به دست آورد . قرآن براى بسيارى از امور كه برخى آنها را به اصطلاح « روبنا » مىخوانند ، نقش قاطع و تعيين‌كننده قائل است .\r\n\r\n\r\n\r\n\r\n","description":"","footnote":"\r\n( 1 ) . رجوع شود به سورهء هود آيهء 116 و انبياء آيهء 13 و مؤمنون آيات 33 و 64 .\r\n","page_name":" 487 ","page_number":487},
  {"content":"\r\n\r\n\r\nتحوّل و تطوّر تاريخ\r\nآنچه تاكنون گفته شد ، دربارهء يكى از دو مسألهء مهمّ تاريخ يعنى ماهيّت تاريخ بود كه آيا مادّى است يا غير مادّى ؟ مسألهء مهمّ ديگر تحوّل و تطوّر تاريخ انسانى است .\r\nمىدانيم كه انسان موجود اجتماعى منحصر به فرد نيست ، پاره‌اى جاندارهاى ديگر نيز بيش و كم زندگى اجتماعى و موجوديّت اجتماعى دارند ، زندگىشان با تعاون و همكارى و تقسيم وظايف و مسئوليّتها تحت يك سلسله قواعد و قوانين منظّم صورت مىگيرد . همه مىدانيم كه زنبور عسل اينچنين جاندارى است .\r\nامّا يك تفاوت اساسى ميان موجوديّت اجتماعى انسان و موجوديّت اجتماعى آن جانداران وجود دارد و آن اين است كه زندگى اجتماعى آن جانداران ثابت و يكنواخت است ، تحوّل و تطوّرى در نظام زندگى آنها ، و به تعبير موريس مترلينگ ، در تمدّن آنها - اگر اين تعبير صحيح باشد - رخ نمىدهد ، بر خلاف زندگى اجتماعى انسان كه متحوّل و متطوّر است ، بلكه داراى شتاب است ، يعنى تدريجا بر سرعت آن افزوده مىشود ، لهذا تاريخ زندگى اجتماعى انسان دوره‌ها دارد كه از نظرگاههاى مختلف اين دوره‌ها با يكديگر متفاوت‌اند .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nمثلا از نظر لوازم معيشت : دورهء صيد و شكار ، دورهء كشاورزى ، دوره صنعتى . از نظر نظام اقتصادى : دورهء اشتراكى ، دورهء برده‌دارى ، دورهء فئوداليسم ، دورهء سرمايه‌دارى ، دورهء سوسياليزم . از نظر نظام سياسى : دورهء ملوك الطّوايفى ، دورهء استبدادى ، دورهء آريستوكراسى ، دورهء دموكراسى . از نظر جنسى : دورهء زن‌سالارى ، دورهء مردسالارى . و همچنين از جنبه‌هاى ديگر .\r\nچرا اين تطوّر در زندگى ساير جانداران اجتماعى ديده نمىشود ؟ راز اين تطوّر و عامل اساسى كه موجب مىشود انسان از يك دورهء اجتماعى به دورهء اجتماعى ديگر منتقل شود ، چيست ؟ به عبارت ديگر ، آنچه در انسان هست كه زندگى را به جلو مىبرد و در حيوان نيست ، چيست و اين انتقال و اين جلو بردن چگونه و تحت چه قوانينى و به اصطلاح با چه مكانيسمى صورت مىگيرد ؟\r\nالبتّه اينجا معمولا يك پرسش از طرف فيلسوفان تاريخ مطرح مىشود و آن اين است كه آيا پيشرفت و تكامل واقعيّت دارد ؟ يعنى واقعا تغييراتى كه در طول تاريخ در زندگى اجتماعى بشر رخ داده در جهت پيشرفت و تكامل بوده است ؟ ملاك و معيار تكامل چيست ؟\r\nبرخى در اينكه اين تغييرات ، پيشرفت و تكامل شمرده مىشود ترديد دارند و در كتب مربوطه مطرح است ( 1 ) و بعضى حركت تاريخ را دورى مىدانند ، مدّعى شده‌اند كه تاريخ از يك نقطه حركت مىكند و پس از طىّ مراحلى بار ديگر به نقطهء اوّل مىرسد و شعار تاريخ اين است : از سر .\r\nمثلا يك نظام قبائلى خشن وسيلهء مردمى بيابانگرد كه شجاعت و اراده دارند تأسيس مىشود . اين حكومت به طبيعت خود منجر به اشرافيّت و اريستوكراسى مىگردد . انحصار طلبى در حكومت اشرافيّت به انقلاب عامّه و حكومت دموكراسى منتهى مىشود . هرج و مرج و بىسرپرستى و افراط در آزادى در نظام دموكراسى بار ديگر سبب روى كار آمدن استبداد خشن وسيلهء يك روحيّهء قبائلى مىگردد .\r\nما فعلا وارد اين بحث نمىشويم و به وقت ديگر موكول مىكنيم . به صورت « اصل موضوع » بنا بر اين مىگذاريم كه حركت و سير تاريخ در مجموع ، در جهت\r\n\r\n\r\n\r\n\r\n","description":"","footnote":"\r\n( 1 ) . رجوع شود به تاريخ چيست ؟ تأليف اى . اچ . كار ، ترجمهء حسن كامشاد ، و درسهاى تاريخ تأليف ويل دورانت ، و لذّات فلسفه تأليف ويل دورانت ص 291 - 312 .\r\n","page_name":" 489 ","page_number":489},
  {"content":"\r\n\r\nپيشرفت است .\r\nالبتّه لازم به يادآورى است كه همهء كسانى كه تاريخ را در جهت پيشرفت مىبينند ، اعتراف دارند كه چنين نيست كه همهء جامعه‌ها در همهء شرايط ، آينده‌شان از گذشته‌شان بهتر است و جامعه‌ها همواره و بدون وقفه در جهت اعتلا سير مىكنند و انحطاطى در كار نيست . بدون شك جامعه‌ها توقّف دارند ، انحطاط و قهقرا دارند ، تمايل به راست يا چپ دارند و بالأخره سقوط و زوال دارند . مقصود اين است كه جوامع بشرى در مجموع خود يك سير متعالى را طى مىكند .\r\nدر كتب فلسفهء تاريخ اين مسأله كه محرّك تاريخ چيست و عامل تطوّر اجتماعى و جلوبرندهء تاريخ كدام است ، معمولا به گونه‌اى طرح مىشود كه پس از دقّت ، نادرستى آن طرح روشن مىشود . معمولا دربارهء اين مسأله نظريّاتى به اين شكل طرح مىشود :\r\n1 . نظريّهء نژادى : طبق اين نظريّه ، عامل اساسى پيش‌برندهء تاريخ ، برخى نژادها هستند . بعضى نژادها استعداد تمدّن‌آفرينى و فرهنگ‌آفرينى دارند و بعضى ديگر ندارند ، بعضى مىتوانند علم و فلسفه و صنعت و اخلاق و هنر و غيره توليد كنند ، برخى ديگر صرفا مصرف‌كننده هستند نه توليدكننده .\r\nاز اينجا نتيجه گرفته مىشود كه نوعى تقسيم كار ميان نژادها بايد صورت گيرد :\r\nنژادهايى كه استعداد سياست و تعليم و تربيت و توليد فرهنگ و فنّ و هنر و صنعت دارند مسئول چنين كارهاى انسانى و ظريف و عالى باشند و امّا نژادهايى كه چنين استعدادى ندارند از اين گونه كارها معاف باشند و در عوض كارهاى زمخت بدنى و شبه حيوانى كه ظرافت فكر و ذوق و انديشه نمىخواهد به آنها سپرده شود . ارسطو كه در باب اختلاف نژادها چنين نظريّه‌اى داشت ، به همين دليل ، برخى نژادها را مستحقّ برده داشتن و برخى ديگر را مستحقّ برده شدن مىدانست .\r\nعقيدهء بعضى اين است كه عامل جلو بردن تاريخ ، نژادهاى خاصّى است . مثلا نژاد شمالى بر نژاد جنوبى برترى دارد ، آن نژاد بوده كه تمدّنها را پيش برده است .\r\n« كنت گوبينو » فيلسوف معروف فرانسوى كه در حدود صد سال پيش سه سال به عنوان وزير مختار فرانسه در ايران بوده است طرفدار اين نظريّه است .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n2 . نظريّهء جغرافيايى : طبق اين نظريّه ، عامل سازندهء تمدّن و به وچودآورندهء فرهنگ و توليد كنندهء صنعت ، محيط طبيعى است . در مناطق معتدل ، مزاجهاى معتدل و مغزهاى نيرومند به وجود مىآيد . بوعلى در اوايل كتاب قانون شرحى مبسوط در تأثير محيط طبيعى روى شخصيّت فكرى ، ذوقى و احساسى انسانها بحث مىكند .\r\nبنابراين نظريّه ، آنچه انسانها را آمادهء جلو بردن تاريخ مىكند نژاد و خون يعنى عامل وراثت نيست ، كه يك نژاد معيّن در هر محيط و منطقه‌اى كه باشد سازنده و پيش‌برندهء تاريخ است و نژاد ديگر در هر محيطى كه زيست كند فاقد چنان استعدادى است ، بلكه اختلاف نژادها معلول اختلاف محيطهاست ، با جابجا شدن نژادها تدريجا استعدادها هم جابجا مىشوند . پس در حقيقت ، اين اقليمهاى خاص و منطقه‌هاى خاص مىباشند كه پيش‌برنده و نو آفرين مىباشند . منتسكيو دانشمند جامعه‌شناس فرانسوى قرن هفدهم در كتاب معروف روح القوانين طرفدار اين نظريّه است .\r\n3 . نظريّهء قهرمانان : طبق اين نظريّه ، تاريخ را - يعنى تحوّلات و تطوّرات تاريخ را - چه از نظر علمى و چه از نظر سياسى يا اقتصادى يا فنّى يا اخلاقى ، نوابغ به وجود مىآورند . تفاوت انسانها با ساير جانداران در اين است كه ساير جاندارها از نظر زيست‌شناسى يعنى از نظر استعدادهاى طبيعى در يك درجه‌اند ، تفاوتى - لااقل تفاوت قابل ملاحظه‌اى - در ميان افراد از اين نظر ديده نمىشود ، بر خلاف افراد انسان كه احيانا از نظر استعدادها تفاوتهايى از زمين تا آسمان دارند . نوابغ افراد استثنائى هر جامعه‌اند . افراد استثنائى كه از قدرت خارق العاده‌اى از نظر عقل يا ذوق يا اراده و ابتكار برخوردارند ، هرگاه در جامعه‌اى پديد آيند آن جامعه را از نظر علمى و فنّى يا از نظر اخلاقى يا از نظر سياسى يا از نظر نظامى جلو مىبرند .\r\nطبق اين نظريّه اكثريّت افراد بشر فاقد ابتكارند ، دنباله‌روند ، مصرف كنندهء انديشه و صنعت ديگران‌اند ، امّا همواره كم و بيش در هر جامعه‌اى يك اقلّيت مبتكر ، ابداعگر ، پيشرو و پيشتاز ، توليد كنندهء انديشه و آفرينندهء صنعت وجود دارد و آنان هستند كه تاريخ را به جلو مىرانند و وارد مرحلهء جديدى مىكنند . « كارلايل » فيلسوف معروف انگليسى كه كتاب معروف قهرمانان ( الابطال ) را نوشت و از رسول اكرم آغاز كرد ، چنين نظريّه‌اى دارد . از نظر كارلايل در هر قومى يك يا چند شخصيّت تاريخى\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nجلوه‌گاه تمام تاريخ آن قوم است ، و به عبارت صحيح‌تر ، تاريخ هر قوم جلوه‌گاه شخصيّت و نبوغ يك يا چند قهرمان است . مثلا تاريخ اسلام جلوه‌گاه شخصيّت رسول اكرم است و تاريخ جديد فرانسه جلوه‌گاه شخصيّت ناپلئون و چند نفر ديگر و تاريخ شصت سالهء اخير شوروى جلوه‌گاه شخصيّت لنين .\r\n4 . نظريّهء اقتصادى : طبق اين نظريّه ، محرّك تاريخ ، اقتصاد است . تمام شئون اجتماعى و تاريخى هر قوم و ملّت - اعمّ از شئون فرهنگى و مذهبى و سياسى و نظامى و اجتماعى - جلوه‌گاه شيوهء توليدى و روابط توليدى آن جامعه است . تغيير و تحوّل در بنياد اقتصادى جامعه است كه جامعه را از بيخ‌وبن زيرورو مىكند و جلو مىبرد . نوابغ كه در نظريّهء پيش سخنشان به ميان آمد جز مظاهر نيازهاى اقتصادى ، سياسى و اجتماعى جامعه نيستند و آن نيازها به نوبهء خود معلول دگرگونى ابزار توليد است .\r\nكارل ماركس و به طور كلّى ماركسيستها و احيانا عدّه‌اى از غير ماركسيستها طرفدار اين نظريّه‌اند . شايد رايج‌ترين نظريّه‌ها در عصر ما همين نظريّه باشد .\r\n5 . نظريّهء الهى : طبق اين نظريّه آنچه در زمين پديد مىآيد ، امر آسمانى است كه طبق حكمت بالغه بر زمين فرود آمده است . تحوّلات و تطوّرات تاريخ ، جلوه‌گاه مشيّت حكيمانه و حكمت بالغهء الهى است . پس آنچه تاريخ را جلو مىبرد و دگرگون مىسازد ارادهء خداوند است . تاريخ پهنهء بازى ارادهء مقدّس الهى است . « بوسوئه » مورّخ و اسقف معروف كه ضمنا معلّم و مربّى لويى پانزدهم بوده است طرفدار اين نظريّه است .\r\nاينهاست نظريّاتى كه معمولا در كتب فلسفهء تاريخ به عنوان علل محرّكهء تاريخ طرح مىشود .\r\nاز نظر ما اين گونه طرح به هيچ وجه صحيح نيست و نوعى « خلط مبحث » صورت گرفته است . غالبا اين نظريّات به علّت محرّكهء تاريخ كه در پى كشف آن هستيم مربوط نمىشود . مثلا نظريّهء نژاد يك نظريّهء جامعه‌شناسانه است و از اين جهت قابل طرح است كه آيا نژادهاى بشرى از نظر عوامل موروثى يك گونه استعداد دارند و همسطح‌اند يا نه ؟ اگر همسطح باشند همهء نژادها به يك نسبت در حركت تاريخ شريك‌اند و لا اقل مىتوانند شريك باشند ، و اگر همسطح نباشند فقط برخى نژادها در جلو راندن تاريخ سهم داشته و مىتوانسته‌اند داشته باشند . از اين نظر طرح اين\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nمسأله صحيح است امّا راز فلسفهء تاريخ همچنان مجهول مىماند . فرضا معتقد شويم كه تنها يك نژاد است كه تحوّل و تطوّر تاريخ به دست او صورت مىگيرد ، از نظر حلّ مشكل ، با اينكه معتقد شويم همهء انسانها در تحوّل و تطوّر تاريخ دخيل‌اند فرقى نمىكند و مشكلى حلّ نمىشود ، زيرا معلوم نيست بالأخره چرا زندگى انسان يا نژادى از انسان متحوّل و متطوّر است و زندگى حيوان اينچنين نيست . اين راز در كجا نهفته است ؟ اينكه عامل يك نژاد باشد يا همهء نژادها راز تحرّك تاريخ را نمىگشايد .\r\nهمچنين نظريّهء جغرافيايى . اين نظريّه نيز به نوبهء خود مربوط به يك مسألهء جامعه‌شناسى مفيدى است كه محيطها در رشد عقلى و فكرى و ذوقى و جسمى انسانها مؤثّرند . بعضى محيطها انسانها را در حدّ حيوان و يا نزديك به حيوان نگه مىدارد ، ولى بعضى محيطهاى ديگر فاصله و تمايز انسان را از حيوانات بيشتر مىكند .\r\nطبق اين نظريّه ، تاريخ تنها در ميان انسانهاى برخى اقليمها و منطقه‌ها تحرّك دارد ، در محيطها و منطقه‌هاى ديگر ، ثابت و يكنواخت و شبيه سرگذشت حيوان است . امّا پرسش اصلى سر جاى خود باقى است كه مثلا زنبور عسل يا ساير جانداران اجتماعى در همان اقليمها و منطقه‌ها نيز فاقد تحرّك تاريخ‌اند ، پس عامل اصلى كه سبب اختلاف اين دو نوع جاندار مىشود كه يكى ثابت مىماند و ديگرى دائما از مرحله‌اى به مرحلهء ديگر انتقال پيدا مىكند ، چيست ؟\r\nاز اينها بىربطتر نظريّهء الهى است . مگر تنها تاريخ است كه جلوه‌گاه مشيّت الهى است ؟ همهء عالم ، از آغاز تا انجام با همهء اسباب و علل و موجبات و موانع ، جلوه‌گاه مشيّت الهى است . نسبت مشيّت الهى با همهء اسباب و علل جهان على السّويّه است . همچنانكه زندگى متحوّل و متطوّر انسان جلوه‌گاه مشيّت الهى است ، زندگى ثابت و يكنواخت زنبور عسل هم جلوه‌گاه مشيّت الهى است . پس سخن در اين است كه مشيّت الهى زندگى انسان را با چه نظامى آفريده و چه رازى در آن نهاده است كه متحوّل و متطوّر شده در صورتى كه زندگى جانداران ديگر فاقد آن راز است ؟\r\nنظريّهء اقتصادى تاريخ نيز فاقد جنبهء فنّى و اصولى است ، يعنى به صورت اصولى طرح نشده است . نظريّهء اقتصادى تاريخ به اين صورت كه طرح شده فقط ماهيّت و هويّت تاريخ را روشن مىكند كه مادّى و اقتصادى است و همهء شئون ديگر به منزلهء اعراض اين جوهر تاريخى است . روشن مىكند كه اگر در بنياد اقتصادى جامعه\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nدگرگونى رخ دهد ، جبرا در همهء شئون جامعه دگرگونى رخ مىدهد . امّا اينها همه « اگر » است . پرسش اصلى سر جاى خود باقى است و آن اينكه فرض مىكنيم اقتصاد زير بناى جامعه است و « اگر » زير بنا تغيير كند همهء جامعه تغيير مىكند . امّا چرا و تحت نفوذ چه عامل يا عواملى زير بنا تغيير مىكند و به دنبال آن همهء روبناها ؟ به عبارت ديگر ، زير بنا بودن اقتصاد براى تحرّك داشتن و محرّك بودن آن كافى نيست . آرى ، اگر طرفداران اين نظريّه به جاى اينكه اقتصاد را كه زير بناى جامعه است ( به عقيدهء آنها ) محرّك تاريخ معرّفى كنند و مادّيت تاريخ را براى حركت تاريخ كافى بشمارند ، مسألهء تضادّ درونى جامعه ، يعنى زير بنا و روبنا را طرح كنند و بگويند عامل محرّك تاريخ تضادّ زير بنا و روبنا يا تضادّ دو وجههء زير بنا ( ابزار توليد و روابط توليدى ) است ، مسأله به صورت صحيح طرح مىشود . شك نيست كه مقصود اصلى طرح كنندهء مسألهء فوق به صورت فوق ( اقتصاد محرّك تاريخ است ) همين است كه علّت اصلى همهء حركتها تضادهاى درونى است و تضادّ درونى ميان ابزار توليد و روابط توليد محرّك تاريخ است . امّا سخن ما در خوب و صحيح طرح كردن است نه در اينكه مقصود و ما فى الضمير طرح كنندگان چه بوده است .\r\nنظريّهء قهرمانان ، اعمّ از اينكه درست باشد يا نادرست ، مستقيما به فلسفهء تاريخ يعنى به عامل محرّك تاريخ مربوط مىشود .\r\nعلىهذا تا اينجا دربارهء نيروى محرّك تاريخ ، دو نظريّه به دست آورديم :\r\nيكى نظريّهء قهرمانان كه تاريخ را مخلوق افراد مىداند ، و در حقيقت ، اين نظريّه مدّعى است كه اكثريّت قريب به اتّفاق افراد جامعه فاقد ابتكار و قدرت پيشروى و پيشتازىاند . چنانچه افراد جامعه همه از اين دست باشند هرگز كوچكترين تحوّلى در جامعه پديد نمىآيد . ولى يك اقليّت با نبوغى خدادادى كه در جامعه پديد مىآيند ابتكار مىكنند و طرح مىريزند و تصميم مىگيرند و سخت مقاومت مىكنند و مردم عادى را در پى خود مىكشانند و به اين وسيله دگرگونى به وجود مىآورند . شخصيّت اين قهرمانان صرفا معلول جريانهاى طبيعى و موروثى استثنائى است ، شرايط اجتماعى و نيازهاى مادّى جامعه نقشى در آفرينش اين شخصيّتها ندارد .\r\nدوّم نظريّهء تضاد ميان زيربنا و روبناى جامعه كه تعبير صحيح نظريّهء محرّكيّت اقتصاد است و به آن اشاره كرديم .\r\nسوم نظريّهء فطرت . انسان خصايصى دارد كه به موجب آن خصايص ، زندگى\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nاجتماعىاش متكامل است . يكى از آن خصايص و استعدادها حفظ و جمع تجارب است ، آنچه را كه وسيلهء تجربه و اكتساب به دست مىآورد آن را نگهدارى مىكند و پايهء تجارب بعدى قرار مىدهد .\r\nيكى ديگر استعداد يادگيرى از راه بيان و قلم است . تجارب و مكتسبات ديگران را نيز از راه زبان و در مرحلهء عالىتر از راه خط به خود منتقل مىكند . تجارب يك نسل از طريق مكالمه و از طريق نوشتن براى نسلهاى بعد باقى مىماند و روى هم انباشته مىشود . بدين جهت است كه قرآن نعمت بيان و نعمت قلم و نوشتن را با اهميّت ويژه‌اى ياد مىكند :\r\n     الرَّحْمنُ ، عَلَّمَ الْقُرْآنَ ، خَلَقَ الْإِنْسانَ ، عَلَّمَهُ الْبَيانَ      ( 1 ) .\r\nخداى بسيار مهربان قرآن را تعليم داد ، انسان را آفريد و به انسان بيان ( و بهره‌بردارى از ما فى الضّمير براى ديگران ) را آموخت .\r\n     اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ ، الَّذِي عَلَّمَ بِالْقَلَمِ      . ( 2 )\r\nبخوان به نام پروردگارت كه آفريده است ، انسان را از خون بسته آفريده است .\r\nبخوان و پروردگار كريم‌ترت آن است كه تعليم قلم داد .\r\nويژگى سوّم مجهّز بودن انسان به نيروى عقل و ابتكار است . انسان به واسطهء اين نيروى مرموز قدرت آفرينندگى و ابداع دارد ، مظهر خلّاقيّت و ابداع الهى است .\r\nچهارمين ويژگى او ميل ذاتى و علاقهء فطرى به نوآورى است ، يعنى انسان تنها استعداد ابداع و خلّاقيّت ندارد كه هرگاه ضرورت پيدا كند به خلق و ابداع بپردازد ، بلكه بالذّات ميل به خلّاقيّت و ابداع در او نهاده شده است .\r\nاستعداد حفظ و نگهدارى تجارب ، بعلاوهء استعداد نقل و انتقال تجارب به يكديگر ، بعلاوهء استعداد ابداع و ميل ذاتى به خلّاقيّت و ابداع ، نيرويى است كه انسان\r\n\r\n\r\n\r\n\r\n","description":"","footnote":"\r\n( 1 ) . الرحمن / 1 - 4 .\r\n( 2 ) . علق / 1 - 4 .\r\n","page_name":" 495 ","page_number":495},
  {"content":"\r\n\r\nرا همواره به جلو مىراند . در حيوانات ديگر نه استعداد حفظ تجارب و نه استعداد نقل و انتقال مكتسبات ( 1 ) و نه استعداد خلق و ابتكار كه خاصيّت قوّهء عاقله است و نه ميل شديد به نوآورى ، هيچ كدام وجود ندارد . اين است كه حيوان در جا مىزند و انسان پيش مىرود . اكنون به نقد اين نظريّات بپردازيم .\r\n\r\nنقش شخصيّت در تاريخ\r\nبعضى ادّعا كرده‌اند كه : « تاريخ جنگ ميان نبوغ و حدّ عادى است » يعنى همواره افراد عادى و متوسّط ، طرفدار وضعى هستند كه به آن خو گرفته‌اند و نابغه ، خواهان تغيير و تبديل وضع موجود به وضع عالىتر است . كارلايل مدّعى است كه تاريخ با نوابغ و قهرمانان آغاز مىشود . اين نظريّه در حقيقت مبتنى بر دو فرض است :\r\nاوّل اينكه جامعه فاقد طبيعت و شخصيّت است . تركيب جامعه از افراد تركيب حقيقى نيست . افراد همه مستقلّ از يكديگرند . از تأثير و تأثّر افراد از يكديگر يك روح جمعى و يك مركّب واقعى كه از خود شخصيّت و طبيعت و قوانين ويژه داشته باشد به وجود نمىآيد . پس افرادند و روان‌شناسيهاى فردى و بس . رابطهء افراد بشر در يك جامعه از نظر استقلال از يكديگر نظير رابطهء درختان يك جنگل است . حوادث اجتماعى چيزى جز مجموع حوادث جزئى و فردى نيست ، از اين رو بر جامعه بيشتر « اتّفاقات » و « تصادفات » كه نتيجهء برخورد علل جزئى است حاكم است نه علل كلّى و عمومى .\r\nفرض دوّم اين است كه افراد بشر بسيار مختلف و متفاوت آفريده شده‌اند . با اينكه افراد بشر عموما موجودات فرهنگى و به اصطلاح فلاسفه حيوان ناطق‌اند ، در عين حال ، اكثريّت قريب به اتّفاق انسانها فاقد ابتكار و خلّاقيّت و آفرينندگى مىباشند ، اكثريّت مصرف كنندهء فرهنگ و تمدّن‌اند نه توليد كنندهء آنها ، فرقشان با حيوانات اين است كه حيوانات حتّى مصرف‌كننده هم نمىتوانند باشند . روح اين\r\n\r\n\r\n\r\n\r\n","description":"","footnote":"\r\n( 1 ) . در برخى حيوانات ، در سطح حوادث روز مرّه نه تجارت علمى ، نقل و انتقال مكتسبات وجود دارد ، مانند آنچه در مورد مورچه گفته مىشود كه در قرآن كريم هم به آن اشاره شده است :  قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَ جُنُودُهُ وَ هُمْ لا يَشْعُرُونَ  ( نمل / 18 ) .\r\n","page_name":" 496 ","page_number":496},
  {"content":"\r\n\r\nاكثريّت روح تقليد و دنباله‌روى و قهرمان‌پرستى است . امّا اقليّتى بسيار معدود از انسانها قهرمان‌اند ، نابغه‌اند ، فوق حدّ عادى و متوسّطاند ، مستقلّ الفكر ، مبدع و مبتكر و داراى ارادهء قويّه‌اند ، از اكثريّت متمايزند ، گويى « ز آب و خاك دگر و شهر و ديار دگرند » . اگر نوابغ و قهرمانان علمى ، فلسفى ، ذوقى ، سياسى ، اجتماعى ، اخلاقى ، هنرى و فنّى ظهور نكرده بودند بشريّت به همان حال باقى مىماند كه روز اوّل بود ، يك قدم به جلو نمىآمد .\r\nاز نظر ما هر دو فرض مخدوش است . امّا فرض اوّل از آن جهت كه قبلا در بحث « جامعه » ثابت كرديم كه جامعه از خود شخصيّت و طبيعت و قانون و سنّت دارد و بر طبق آن سنن كلّى جريان مىيابد و آن سنّتها در ذات خود پيشرونده و تكاملى مىباشند . پس اين فرض را بايد به كنارى نهيم و آنگاه ببينيم با وجود اينكه جامعه داراى شخصيّت و طبيعت و سنّت است و بر وفق همان سنن جريان مىيابد ، شخصيّت فرد مىتواند نقش داشته باشد يا نه ؟ دربارهء اين مطلب بعدا سخن خواهيم راند . و امّا فرض دوّم از آن جهت كه هر چند اين مطلب جاى انكار نيست كه افراد بشر مختلف آفريده شده‌اند ولى اين نظر هم صحيح نيست كه تنها قهرمانان و نوابغ قدرت خلّاقه دارند و اكثريّت قريب به اتّفاق مردم فقط مصرف كنندهء فرهنگ و تمدّن‌اند . در تمام افراد بشر بيش و كم استعداد خلّاقيّت و ابتكار هست و بنابراين همهء افراد و لا اقل اكثريّت افراد مىتوانند در خلق و توليد و ابتكار سهيم باشند گواينكه سهمشان نسبت به سهم نابغه ناچيز است .\r\nنقطهء مقابل اين نظريّه كه مدّعى است « تاريخ را شخصيّتها به وجود مىآورند » نظريّهء ديگرى است كه درست عكس آن را مىگويد ، مدّعى است تاريخ شخصيّتها را به وجود مىآورد نه شخصيّتها تاريخ را ، يعنى نيازهاى عينى اجتماعى است كه شخصيّت خلق مىكند .\r\nاز زبان منتسكيو گفته شده است : « اشخاص بزرگ و حوادث مهم نشانه‌ها و نتايج جريانهاى وسيع‌تر و طولانىترى هستند » و از زبان هگل : « مردان بزرگ آفرينندهء تاريخ نيستند ، قابله‌اند » . مردان بزرگ « علامت » اند نه « عامل » . از نظر منطق افرادى كه مانند دوركهايم « اصالة الجمعى » مىانديشند و معتقدند افراد انسان مطلقا در ذات خود فاقد شخصيّت‌اند و تمام شخصيّت خود را از جامعه مىگيرند ، افراد و شخصيّتها جز تجلّيگاه روح جمعى و به قول محمود شبسترى « مشبّكهاى مشكاة »\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nروح جمعى نيستند .\r\nو كسانى كه مانند ماركس علاوه بر آنكه جامعه‌شناسى انسان را كار اجتماعى او مىشمارند آن را مقدّم بر شعور اجتماعىاش تلقّى مىكنند ، يعنى شعور افراد را مظاهر و جلوه‌گاههاى نيازهاى مادّى اجتماعى ميدانند ، از نظر اين گروه ، شخصيّتها مظاهر نيازهاى مادّى و اقتصادى جامعه‌اند ، نيازهاى مادّى . . . ( 1 )\r\n\r\n\r\n\r\n\r\n","description":"","footnote":"\r\n( 1 ) . [ با تأسّف بسيار نسخهء دستنويس استاد شهيد در اينجا به پايان مىرسد . پيداست كه مطالب بسيار ديگرى را در نظر داشته‌اند كه فرصت تحرير آن را نيافته‌اند .\r\n","page_name":" 498 ","page_number":498},
  {"content":"\r\n\r\n\r\nزندگى جاويد يا حيات اخروى\r\n\r\n","description":"","footnote":"","page_name":" 499 ","page_number":499},
  {"content":"\r\n . \r\n","description":"","footnote":"","page_name":" 500 ","page_number":500},
  {"content":"\r\n\r\n\r\n1 معاد از اركان جهان‌بينى اسلامى\r\nيكى از اصول جهان‌بينى اسلامى كه از اركان ايمانى و اعتقادى دين اسلام است ، اصل ايمان به زندگى جاويد و حيات اخروى است . ايمان به عالم آخرت شرط مسلمانى است ، يعنى اگر كسى اين ايمان را از دست بدهد و انكار كند از زمرهء مسلمانان خارج است .\r\nپيامبران الهى - بدون استثناء - پس از اصل توحيد ، مهمترين اصلى كه مردم را به آن متذكّر كرده‌اند و ايمان به آن را از مردم خواسته‌اند ، همين اصل است كه در اصطلاح متكلّمان اسلامى به نام « اصل معاد » معروف شده است .\r\nدر قرآن كريم به صدها آيه بر مىخوريم كه به نحوى از انحاء دربارهء عالم پس از مرگ و روز قيامت و كيفيّت حشر اموات و ميزان و حساب و ضبط اعمال و بهشت و جهنّم و جاودانگى عالم آخرت و ساير مسائلى كه به عالم پس از مرگ مربوط مىشود بحث كرده است ، ولى در دوازده آيه رسما پس از ايمان به خدا از « ايمان به روز آخر » ياد كرده است .\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nقرآن كريم در مورد عالم قيامت تعبيرات مختلفى دارد و هر تعبيرى بابى از معرفت است ، يكى از آنها  « بِالْيَوْمِ الْآخِرِ »  است . قرآن كريم با اين تعبير خود دو نكته را براى ما يادآورى مىكند :\r\nالف . اينكه حيات انسان بلكه دورهء جهان ، مجموعا به دو دوره تقسيم مىشود و هر دوره را به عنوان يك « روز » بايد شناخت : يكى روز و دوره‌اى كه اوّل و ابتداست و پايان مىپذيرد ( دورهء دنيا ) ، ديگر روز و دوره‌اى كه آخر است و پايان‌ناپذير است ( دورهء آخرت ) ، همچنانكه در برخى تعبيرات ديگر قرآن ، از حيات دنيوى به « اولى » و از حيات اخروى به « آخرت » ياد شده است . ( 1 )\r\nب . ديگر اينكه هم اكنون كه دورهء اوّل و نخستين حيات را طى مىكنيم و به دورهء دوّم و روز دوّم نرسيده‌ايم و از ما پنهان است ، سعادت ما در اين روز و آن روز به اين است كه به آن دوره و آن روز « ايمان » پيدا كنيم . سعادت ما در اين روز از آن جهت بسته به اين ايمان است كه ما را متوجّه عكس العمل اعمال ما مىكند و مىفهميم كه اعمال و رفتار ما از كوچكترين انديشه‌ها و گفتارها و كردارها و خلق و خويها گرفته تا بزرگترين آنها مانند خود ما روز اوّل و روز آخر دارند . چنين نيست كه در روز اوّل پايان يابند و معدوم گردند ، بلكه باقى مىمانند و در روزى ديگر به حساب آنها رسيدگى مىشود . پس كوشش كنيم كه خود را و اعمال و نيّات خود را نيكو سازيم و از انديشه‌ها و كارهاى بد پرهيز نماييم و به اين ترتيب همواره در راه نيكى و نيك‌خويى و نيك‌رفتارى گام برداريم . و امّا سعادت ما در آن روز از آن جهت بسته به اين ايمان است كه - چنان كه بعدا خواهيم گفت - مايهء حيات سعادت‌آميز يا شقاوت‌آلود انسان در آن جهان اعمال و رفتار او در اين جهان است . اين است كه قرآن كريم ، ايمان به آخرت يا روز آخر را براى سعادت بشر يك امر حتمى و لازم مىشمارد .\r\n\r\nمنبع و منشأ ايمان به حيات اخروى\r\nمنبع و منشأ ايمان به زندگى جاويد و حيات اخروى ، قبل از هر چيز ديگر ، وحى الهى است كه وسيلهء پيامبران به بشر ابلاغ شده است .\r\n\r\n\r\n\r\n\r\n","description":"","footnote":"\r\n( 1 ) .  وَ إِنَّ لَنا لَلْآخِرَةَ وَ الْأُولى  ( ليل / 13 ) ،  وَ لَلْآخِرَةُ خَيْرٌ لَكَ مِنَ الْأُولى  ( ضحى / 4 ) .\r\n","page_name":" 502 ","page_number":502},
  {"content":"\r\n\r\nبشر پس از آنكه خدا را شناخت و به صدق گفتار پيامبران ايمان آورد و دانست كه آنچه به عنوان وحى ابلاغ مىكنند واقعا از طرف خداست و تخلّف‌ناپذير است ، به روز قيامت و حيات جاويد اخروى كه همهء پيامبران ايمان به آن را مهمترين اصل پس از توحيد معرّفى كرده‌اند ، ايمان پيدا مىكند . از اين رو درجهء ايمان هر فرد به حيات اخروى از طرفى بستگى دارد به درجهء ايمان او به « اصل نبوّت » و صدق گفتار پيامبران ، و از طرف ديگر بستگى دارد به اينكه سطح معارف انسان تا چه حد بالا باشد و تصوّرش از امر معاد و عالم آخرت چه اندازه صحيح و معقول و خردپسند باشد و تصوّرات جاهلانه و عاميانه در آن راه نيافته باشد .\r\nالبتّه علاوه بر راه وحى الهى كه وسيلهء پيامبران به بشر ابلاغ شده است يك عدّه راههاى ديگر - و لا اقل قرائن و علائم ديگر - براى اعتقاد و ايمان به معاد وجود دارد كه نتيجهء تلاشهاى فكرى و عقلى و علمى خود بشر است و حدّ اقل ، تأييدى براى صحّت سخن پيامبران در امر معاد و عالم آخرت شمرده مىشود . آن راهها عبارتند از :\r\n1 . راه شناخت خدا 2 . راه شناخت جهان 3 . راه شناخت روح و نفس انسان ما فعلا به اين راهها كه بحث در آنها مستلزم پيش كشيدن يك سلسله بحثهاى علمى و فلسفى است كارى نداريم و تنها از طريق وحى و نبوّت وارد مطلب مىشويم ، ولى نظر به اينكه در خود قرآن به اين راهها تصريح يا اشاره شده است ، ما در بخشى كه بعدا تحت عنوان « استدلالهاى قرآن دربارهء جهان ديگر » ذكر خواهيم كرد به اين راههاى سه‌گانه اشاره خواهيم كرد .\r\nمسائلى كه لازم است مورد بحث قرار گيرد تا آنكه مسألهء زندگى جاويد و حيات اخروى از نظر اسلام روشن شود امور ذيل است :\r\nماهيّت مرگ زندگى پس از مرگ عالم برزخ قيامت كبرى\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nرابطه و پيوستگى زندگى دنيا با زندگى پس از مرگ تجسّم و جاويدانى اعمال و آثار و مكتسبات انسان وجوه مشترك و وجوه متفاوت زندگى اين جهان و زندگى آن جهان استدلالهاى قرآن دربارهء جهان ديگر .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\n2 ماهيّت مرگ\r\nمرگ چيست ؟ آيا مرگ نيستى و نابودى و فنا و انهدام است يا تحوّل و تطوّر و انتقال از جايى به جايى و از جهانى به جهانى ؟\r\nاين پرسشى است كه همواره براى بشر مطرح بوده و هست و هر كس مايل است پاسخ آن را مستقيما بيابد و يا به پاسخى كه داده شده ايمان و اعتقاد پيدا كند .\r\nما مسلمانان به حكم اينكه به قرآن كريم ايمان و اعتقاد داريم پاسخ اين پرسش را از قرآن كريم مىگيريم و به آنچه در اين زمينه گفته است ايمان و اعتقاد داريم .\r\nقرآن كريم پاسخ ويژه‌اى با تعبير خاصّى دربارهء ماهيّت مرگ دارد . قرآن در اين مورد كلمهء « توفّى » را به كار برده و مرگ را « توفّى » خوانده است .\r\nتوفّى و استيفاء هر دو از يك مادّه‌اند ( وفاء ) . هرگاه كسى چيزى را به كمال و تمام و بدون كم و كسر دريافت كند و به اصطلاح آن را استيفاء نمايد ، در زبان عربى كلمهء توفّى را به كار مىبرند . « توفّيت المال » يعنى تمام مال را بدون كم و كسر دريافت كردم .\r\nدر چهارده آيه از آيات قرآن كريم اين تعبير در مورد مرگ آمده است . از همهء آنها چنين استنباط مىشود كه مرگ از نظر قرآن تحويل گرفتن است ، يعنى انسان در حين\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nمرگ ، به تمام شخصيّت و واقعيّتش در تحويل مأموران الهى قرار مىگيرد و آنان انسان را دريافت مىكنند . از اين تعبير قرآن مطالب زير استنباط مىشود :\r\nالف . مرگ نيستى و نابودى و فنا نيست ، انتقال از عالمى به عالم ديگر و از نشئه‌اى به نشئهء ديگر است و حيات انسان به گونه‌اى ديگر ادامه مىيابد .\r\nب . آنچه شخصيّت واقعى انسان را تشكيل مىدهد و « من » واقعى او محسوب مىشود ، بدن و جهازات بدنى و هر چه از توابع بدن به شمار مىرود نيست ، زيرا بدن و جهازات بدنى و توابع آنها به جايى تحويل نمىشوند و در همين جهان تدريجا منهدم مىگردند . آن چيزى كه شخصيّت واقعى ما را تشكيل مىدهد و « من » واقعى ما محسوب مىشود ، همان است كه در قرآن از آن به « نفس » و احيانا به روح تعبير شده است .\r\nج . روح يا نفس انسان كه ملاك شخصيّت واقعى انسان است و جاودانگى انسان به واسطهء جاودانگى اوست از نظر مقام و مرتبهء وجودى در افقى ما فوق افق مادّه و مادّيات قرار گرفته است . روح يا نفس ، هر چند محصول تكامل جوهرى طبيعت است ، امّا طبيعت در اثر تكامل جوهرى كه تبديل به روح يا نفس مىشود ، افق وجودىاش و مرتبه و مقام واقعىاش عوض مىشود و در سطح بالاترى قرار مىگيرد ، يعنى از جنس عالمى ديگر مىشود كه عالم ماوراى طبيعت است . با مرگ ، روح يا نفس به نشئه‌اى كه از سنخ و نشئهء روح است منتقل مىشود و به تعبير ديگر ، هنگام مرگ ، آن حقيقت ما فوق مادّى بازستانده و تحويل گرفته مىشود .\r\nقرآن كريم در برخى آيات ديگر كه دربارهء خلقت انسان بحث كرده و مربوط به معاد و حيات اخروى نيست ، اين مطلب را گوشزد كرده كه در انسان حقيقتى هست از جنس و سنخ ماوراى جنس آب و گل . دربارهء آدم اوّل مىگويد :\r\n وَ نَفَخْتُ فِيهِ مِنْ رُوحِي  ( 1 ) .\r\nاز روح خود در او دميدم .\r\n\r\n\r\n\r\n\r\n","description":"","footnote":"\r\n( 1 ) . حجر / 29 ، و . . .\r\n","page_name":" 506 ","page_number":506},
  {"content":"\r\n\r\nمسألهء روح و نفس و بقاى روح پس از مرگ ، از امّهات معارف اسلامى است .\r\nنيمى از معارف اصيل غير قابل انكار اسلامى بر اصالت روح و استقلال آن از بدن و بقاء بعد الموت آن استوار است ، همچنانكه انسانيّت و ارزشهاى واقعى انسانى بر اين حقيقت استوار است و بدون آن ، همهء آنها موهوم محض است .\r\nتمام آياتى كه صريحا زندگى بلافاصله پس از مرگ را بيان مىكنند - كه نمونه‌هايى از آنها در اينجا آورده و مىآوريم - دليل است كه قرآن روح را واقعيّتى مستقلّ از بدن و باقى بعد از فناى بدن مىداند .\r\nبرخى مىپندارند كه از نظر قرآن ، روح و نفسى در كار نيست ، انسان با مردن پايان مىپذيرد ، يعنى پس از مرگ شعور و ادراك و سرور و رنجى در كار نيست تا آنگاه كه قيامت كبرى بپاشود و انسان حيات مجدّد بيابد . تنها آن وقت است كه انسان بار ديگر خود را و جهان را مىيابد .\r\nولى آياتى كه صريحا حيات بلافاصله پس از مرگ را بيان مىكند دليل قاطعى است بر ردّ اين نظريّه .\r\nاين گروه مىپندارند دليل قائلين به روح ، آيهء كريمهء  قُلِ الرُّوحُ مِنْ أَمْرِ رَبِّي  ( 1 ) است و مىگويند در قرآن مكرّر نام روح به ميان آمده در حالى كه مقصود چيز ديگر است ، اين آيه نيز همان معنى را طرح كرده كه در آن آيات طرح شده است .\r\nاين گروه نمىدانند كه دليل قائلين به روح ، اين آيه نيست ، در حدود بيست آيهء ديگر است . تازه اين آيه به كمك آيات ديگرى كه ذكر روح در آن آيات آمده كه برخى به صورت مطلق ( روح ) و بعضى به صورتهاى مقيّد ( روحنا ، روح القدس ، روحى ، روحا من أمرنا ، و غيره ) آمده است و از آن جمله در مورد انسان با تعبير  « وَ نَفَخْتُ فِيهِ مِنْ رُوحِي »  آمده است ، نشان دهندهء اين است كه از نظر قرآن حقيقتى وجود دارد برتر از ملائكه و برتر از انسان به نام روح ، ملائكه و انسانها واقعيّت « امرى » يعنى روح خويش را از فيض او به اذن پروردگار دارند ، يعنى مجموع آيات روح به ضميمهء آيهء  « وَ نَفَخْتُ فِيهِ مِنْ رُوحِي »  كه دربارهء انسان آمده است نشان مىدهد كه روح انسان واقعيّتى غير مادّى دارد . ( 2 ) .\r\n\r\n\r\n\r\n\r\n","description":"","footnote":"\r\n( 1 ) . اسراء / 85 .\r\n( 2 ) . رجوع كنيد به تفسير الميزان ( متن عربى ) ، ج 13 / ص 195 ذيل آيهء كريمهء  قُلِ الرُّوحُ مِنْ أَمْرِ رَبِّي  و ج 3 / ص 270 - 275 ذيل آيهء كريمهء  يَوْمَ يَقُومُ الرُّوحُ وَ الْمَلائِكَةُ صَفًّا  ( نبأ / 38 ) .\r\n","page_name":" 507 ","page_number":507},
  {"content":"\r\n\r\nتنها قرآن نيست كه اصالت روح را در آيات متعدّد خود تأييد كرده است ، در حدّ تواتر در كتب حديث و دعا و نهج البلاغه از جانب رسول اكرم و ائمّهء اطهار اين مطلب تأييد شده است . حقيقت اين است كه انكار روح يك انديشهء كثيف متعفّن غربى است كه از حسّىگرايى و مادّيگرايى غربى سرچشمه مىگيرد و متأسّفانه دامنگير برخى پيروان با حسن نيّت قرآن هم شده است .\r\nاكنون براى اينكه نمونه‌هايى از آياتى كه در آن آيات از مرگ به « توفّى » تعبير شده است و در بعضى از آنها يك سلسله اعمال حياتى به انسانها بلافاصله پس از مرگ نسبت داده شده ( از قبيل مكالمه ، آرزو ، تقاضا ) به دست دهيم ، سه آيه از چهارده آيه‌اى كه در آنها تعبير « توفّى » آمده است مىآوريم .\r\n1 .  إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الْأَرْضِ قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَ ساءَتْ مَصِيراً  ( 1 ) .\r\nهمانا كسانى كه در حالى كه ستمگر بر خود بودند فرشتگان ( مأموران خدا ) آنان را به تمام و كمال دريافت كردند . فرشتگان به آنها گفتند : در چه وضعى بسر مىبرديد ؟\r\nآنان گفتند : ما مردمى زبون و زير دست و محكوم محيط بوديم . فرشتگان به آنها گفتند : آيا زمين خدا فراخ نبود كه بدانجا كوچ كنيد ؟ پس جايگاه آنها جهنّم است و بد سرانجامى است .\r\nاين آيه دربارهء مردمى است كه در محيط نامساعدى بسر مىبرند و ديگران ، آن محيط را به دلخواه خود اداره مىكنند و اينان محكوم جريانات محيط خود هستند و همين را كه « محيط فاسد است ، محيط نامساعد است ، از ما كه كارى ساخته نيست » براى خويشتن عذرى مىپندارند . اينان به جاى اينكه محيط را تغيير دهند و اگر توانايى تغيير محيط را ندارند خود را از منجلاب چنان محيط فاسدى نجات دهند و به محيط مساعدترى منتقل شوند ، در همان محيط فاسد به زندگى ادامه مىدهند و تسليم جريانات محيط مىشوند و در فسادهاى آن غرقه مىگردند . فرشتگان خدا پس از آنكه آنها را قبض روح كرده و تحويل مىگيرند با آنها به گفتگو مىپردازند و عذر\r\n\r\n\r\n\r\n\r\n","description":"","footnote":"\r\n( 1 ) . نساء / 97 .\r\n","page_name":" 508 ","page_number":508},
  {"content":"\r\n\r\nآنها را غير موجّه مىشمارند ، زيرا حدّ اقل كارى كه از آنها ساخته بود - هجرت و كوچ كردن به محيط ديگر - انجام ندادند . فرشتگان به آنها يادآورى مىكنند و به اين وسيله به آنها مىفهمانند كه خود شما مسئول ستمهايى هستيد كه بر شما رفته است ، يعنى خود شما مسئول گناهان خود هستيد .\r\nقرآن كريم در اين آيهء كريمه به ما يادآورى مىكند كه بيچارگى و ناتوانى در يك محيط ، عذر موجّه به شمار نمىرود مگر آنكه حتّى راه مهاجرت و كشاندن خود به نقطهء ديگر نيز بسته باشد .\r\nچنان كه مىبينيم ، در اين آيهء كريمه از مرگ كه در چشم ظاهر نيستى و نابودى و تمام شدن است به « توفّى » يعنى تحويل و دريافت تعبير شده است . اين آيه گذشته از اينكه از مرگ با كلمهء « توفّى » تعبير كرده است ، رسما از يك جريان مكالمه و احتجاج ميان فرشتگان و انسان در لحظات پس از مرگ سخن مىگويد . بديهى است كه اگر واقعيّت انسان باقى نباشد و همهء واقعيّت انسان لاشهء بىحسّ و بىشعور باشد ، مكالمه معنى ندارد . اين آيه مىفهماند كه پس از آنكه انسان از اين جهان و از اين نشئه مىرود ، با چشم و گوش و زبان ديگر با موجودات نامرئى به نام فرشتگان به گفت و شنود مىپردازد .\r\n2 .   وَ قالُوا أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ . قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ   ( 1 ) .\r\nو گفتند : آيا آنگاه كه ما گم شديم در زمين آيا ما در آفرينشى جديد قرار خواهيم گرفت ؟ ( اين سخنان بهانه است ) حقيقت اين است كه اينها ( از روى عناد ) ملاقات پروردگار خويش را منكرند . بگو همانا فرشتهء مرگ كه موكّل بر شماست شما را در حين مرگ به تمام و كمال دريافت مىكند ، سپس به سوى خدا بازگردانده مىشويد .\r\nدر اين آيه ، قرآن كريم يكى از اشكالات و شبهات منكران را در مورد معاد و حيات اخروى ذكر مىكند و پاسخ مىگويد .\r\nشبهه و اشكال اينجا اين است كه پس از مرگ هر ذرّهء ما نابود مىشود ، به جايى مىرود و اثرى از ما نيست ، چگونه ممكن است مورد آفرينش تازه‌اى قرار گيريم ؟\r\n\r\n\r\n\r\n\r\n","description":"","footnote":"\r\n( 1 ) . سجده / 10 و 11 .\r\n","page_name":" 509 ","page_number":509},
  {"content":"\r\n\r\nپاسخ قرآن ضمن اشاره به اينكه اين شبهات بهانه‌جوييهايى است كه در اثر حالت عناد و انكار ابراز مىدارند ، اين است كه بر خلاف ادّعاى شما ، شما ( من واقعى و شخصيّت واقعى شما ) آن چيزى نيست كه شما فكر مىكنيد گم مىشود . شما به تمام شخصيّت و كلّ واقعيّت در اختيار فرشتهء خدا قرار مىگيريد .\r\nمقصود شبهه كنندگان از گم شدن اين است كه هر ذره‌اى از بدن ما به جايى مىافتد و اثرى از آن باقى نمىماند ، پس چگونه اين بدن ما را بار ديگر زنده مىكنند ؟\r\nعين اين شبهه كه مربوط است به متفرّق شدن و گم شدن اجزاء بدن ، در آيات ديگر قرآن نيز آمده است و جواب ديگرى به آن داده شده است و آن اينكه همهء اين « گم شدنها » از نظر شما گم شدن است ، براى بشر دشوار و بلكه ناممكن است كه اين ذرّات را جمع‌آورى كند ، امّا براى خدا كه علم و قدرتش نامتناهى است هيچ اشكالى نيست .\r\nدر آيات مذكور ، سخن منكران مستقيما دربارهء اجزاء بدن است كه چگونه و از كجا جمع‌آورى مىشود ؟\r\nولى در اينجا به گونهء ديگر جواب داده است ، زيرا در اينجا سخن صرفا در اين نيست كه اجزاء بدن هر كدام به جايى مىافتد و اثرى از آنها نيست ، بلكه در اين است كه با گم شدن اجزاء بدن ، ما گم مىشويم و ديگر « ما » و « من » در كار نيست . به عبارت ديگر ، سخن شبهه كنندگان اين است كه با متفرّق شدن اجزاء بدن ، شخصيّت واقعى ما نيست و نابود مىشود . قرآن در اينجا اين گونه پاسخ مىگويد كه بر خلاف گمان شما شخصيّت واقعى شما هيچ‌وقت گم نمىشود تا نيازى به پيدا كردن داشته باشد ، از اوّل در اختيار فرشتگان ما قرار مىگيرد .\r\nاين آيه نيز در كمال صراحت بقاى شخصيّت واقعى انسان ( بقاى روح ) را پس از مرگ ، على رغم فانى شدن اعضاى بدن ، ذكر مىكند .\r\n3 .  اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها فَيُمْسِكُ الَّتِي قَضى عَلَيْهَا الْمَوْتَ وَ يُرْسِلُ الْأُخْرى إِلى أَجَلٍ مُسَمًّى إِنَّ فِي ذلِكَ لَآياتٍ لِقَوْمٍ يَتَفَكَّرُونَ  . ( 1 )\r\nخداوند نفوس را در حين موت ، و آنكه نمرده است ، در حين خواب ، به تمام و كمال دريافت مىكند ، پس آن كس را كه مقرّر شده است بميرد نگه مىدارد و ديگرى را تا مدّت معيّنى باز مىفرستد .\r\n\r\n\r\n\r\n\r\n","description":"","footnote":"\r\n( 1 ) . زمر / 42 .\r\n","page_name":" 510 ","page_number":510},
  {"content":"\r\n\r\nاين آيه شباهت و سنخيّت خواب و مرگ - و ضمنا شباهت و سنخيّت بيدارى و بعث اخروى - را بيان مىكند . خواب ، مرگ ضعيف و كوچك است و مرگ ، خواب شديد و بزرگ ، و در هر دو مرحله ، روح و نفس انسان از نشئه‌اى به نشئهء ديگر انتقال مىيابد با اين تفاوت كه در حين خواب ، انسان غالبا توجّه ندارد و هنگامى كه بيدار مىشود نمىداند كه در حقيقت از سفرى بازگشته است ، بر خلاف حالت مرگ كه همه چيز بر او روشن است .\r\nاز مجموع اين سه آيه كاملا مىتوان فهميد كه ماهيّت مرگ از نظر قرآن نيستى و نابودى و تمام شدن نيست ، بلكه انتقال از نشئه‌اى به نشئهء ديگر است . ضمنا ماهيّت خواب از نظر قرآن نيز روشن شد ، معلوم شد كه خواب هر چند از نظر جسمى و ظاهرى تعطيل قواى طبيعت است ، ولى از نظر روحى و نفسى نوعى گريز و رجوع به باطن و ملكوت است . مسألهء خواب نيز مانند مسألهء مرگ از نظر علم از مجهولات است . آنچه علم در اين زمينه مىشناسد قسمتى از جريانات جسمانى است كه در قلمرو بدن صورت مىگيرد .\r\n\r\n","description":"","footnote":"","page_name":" 511 ","page_number":511},
  {"content":"\r\n . \r\n","description":"","footnote":"","page_name":" 512 ","page_number":512},
  {"content":"\r\n\r\n\r\n3 زندگى پس از مرگ\r\nآيا انسان پس از مرگ يكباره وارد عالم قيامت مىشود و كارش يكسره مىگردد ، و يا انسان در فاصلهء مرگ و قيامت يك عالم خاصّى را طى مىكند و هنگامى كه قيامت كبرى بپاشد وارد عالم قيامت مىگردد ؟ ( و البتّه اين را هم مىدانيم كه تنها خدا مىداند كه قيامت كبرى كى بپامىشود . حتّى پيامبران نيز از اين مطلب اظهار بىاطّلاعى كرده‌اند ) .\r\nمطابق آنچه از نصوص قرآن كريم و اخبار و روايات متواتر و غير قابل انكارى كه از رسول اكرم و ائمّهء اطهار رسيده است استفاده مىشود ، هيچ‌كس بلافاصله پس از مرگ وارد عالم قيامت كبرى نمىشود ، زيرا قيامت كبرى مقارن است با يك سلسله انقلابها و دگرگونيهاى كلّى در همهء موجودات زمينى و آسمانى كه ما سراغ داريم يعنى كوهها ، درياها ، ماه ، خورشيد ، ستارگان ، كهكشانها . هنگام قيامت كبرى هيچ چيزى در وضع موجود باقى نمىماند . بعلاوه در قيامت كبرى اوّلين و آخرين جمع مىشوند ، و ما مىبينيم كه هنوز نظام جهان برقرار است و شايد ميليونها و بلكه ميلياردها سال ديگر نيز برقرار باشد و ميلياردها ميليارد انسان ديگر بعد از اين بيايند .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nهمچنين از نظر قرآن كريم - همانطور كه از آيات گذشته و يك سلسله آيات ديگر استفاده مىشود - هيچ كس در فاصلهء مرگ و قيامت كبرى در خاموشى و بىحسّى فرو نمىرود ، يعنى چنين نيست كه انسان پس از مردن در حالى شبيه بيهوشى فرو رود و هيچ چيز را احساس نكند ، نه لذّتى داشته باشد نه المى ، نه سرورى داشته باشد و نه اندوهى ، بلكه انسان بلافاصله پس از مرگ وارد مرحله‌اى ديگر از حيات مىگردد كه همه چيز را حس مىكند ، از چيزهايى لذّت مىبرد و از چيزهاى ديگر رنج ، البتّه لذّت و رنجش بستگى دارد به افكار و اخلاق و اعمالش در دنيا . اين مرحله ادامه دارد تا آنگاه كه قيامت كبرى بپاشود . در آن هنگام در اثر يك سلسله انقلابها و دگرگونيهاى بىنظير كه در آن واحد جهان را فرا مىگيرد و از دورترين ستارگان گرفته تا زمين ما همه مشمول آن دگرگونى مىشوند ، اين مرحله يا اين عالم كه براى هر كسى يك فاصله و حدّ وسط ميان دنيا و قيامت مىشود ، پايان مىپذيرد .\r\nپس ، از نظر قرآن كريم عالم پس از مرگ در دو مرحله صورت مىگيرد ، و به تعبير صحيح‌تر ، انسان پس از مرگ دو عالم را طى مىكند : عالمى كه مانند عالم دنيا پايان مىپذيرد و « عالم برزخ » ناميده مىشود ، ديگر عالم قيامت كبرى كه به هيچ وجه پايان نمىپذيرد . اينك بحث مختصرى دربارهء عالم برزخ و بحثى دربارهء عالم قيامت .\r\n\r\nعالم برزخ\r\nاگر چيزى ميان دو چيز ديگر حائل و فاصله باشد ، آن چيز را « برزخ » مىنامند .\r\nقرآن كريم از زندگى پس از مرگ تا قيامت كبرى با كلمهء « برزخ » تعبير كرده است . در سورهء مؤمنون آيهء 99 و 100 مىفرمايد :\r\n  حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ ، كَلَّا إِنَّها كَلِمَةٌ هُوَ قائِلُها وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ .  \r\nتا آنگاه كه يكى از آنها را مرگ فرا مىرسد مىگويد : پروردگارا ! مرا بازگردان ، باشد كار شايسته‌اى در زمينه‌هايى كه نكرده‌ام انجام دهم . ابدا ، اين صرفا سخنى است كه او گويندهء آن است و از جلو آنها ( از حين مرگ ) تا روزى كه مبعوث شوند برزخ و فاصله‌اى است .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nاين آيه تنها آيه‌اى است كه فاصلهء ميان مرگ و قيامت را « برزخ » خوانده است .\r\nعلماى اسلام از همين جا اقتباس كرده و نام عالم بعد از دنيا و قبل از قيامت كبرى را « عالم برزخ » نهاده‌اند .\r\nدر اين آيه از ادامهء حيات بعد از مرگ ، همين قدر سخن آمده است كه انسانهايى پس از مرگ اظهار پشيمانى مىكنند و درخواست بازگرداندن به دنيا مىنمايند و به آنها پاسخ منفى داده مىشود . اين آيه كاملا صراحت دارد كه انسان پس از مرگ داراى نوعى حيات است كه تقاضاى بازگشت ( رجوع ) مىكند ولى تقاضايش پذيرفته نمىشود .\r\nآياتى كه دلالت مىكند كه انسان در فاصلهء مرگ و قيامت از نوعى حيات برخوردار است و در آن حال شديدا احساس مىكند ، گفت و شنود دارد ، لذّت و رنج و سرور و اندوه دارد و بالأخره از نوعى زندگانى سعادت‌آميز [ يا شقاوت‌آلود 
  ] برخوردار است ، زياد است . مجموعا در حدود 15 آيه است كه در قرآن كريم به نحوى از انحاء يك جريان حياتى را ياد كرده است كه مىرساند انسان در فاصلهء بين مرگ و قيامت از يك حيات كامل برخوردار است . اين آيات بر چند گونه است :\r\n1 . آياتى كه جريان يك سلسله گفت و شنودها ميان انسانهاى صالح و نيكوكار و يا انسانهاى فاسد و بدكار را با فرشتگان الهى ياد مىكند كه بلافاصله بعد از مرگ صورت مىگيرد . اين گونه آيات زياد است . آيهء 97 از سورهء نساء و آيهء 100 از سورهء مؤمنون - كه قبلا هر دو آيه را نقل و ترجمه كرديم - از اين گونه آيات است .\r\n2 . آياتى كه علاوه بر مضمون آيات بالا رسما مىگويند كه فرشتگان پس از آن گفت و شنودها به صالحان و نيكوكاران مىگويند از اين پس از نعمتهاى الهى بهره گيريد ، يعنى آنها را در انتظار رسيدن قيامت كبرى نمىگذارند . دو آيهء ذيل مشتمل بر اين مطلب است :\r\n الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ ادْخُلُوا الْجَنَّةَ بِما كُنْتُمْ تَعْمَلُونَ  ( 1 ) .\r\nآنان كه در حالى كه پاكيزه‌اند فرشتگان آنان را تحويل مىگيرند و فرشتگان به آنها مىگويند : درود بر شما ! همانا به موجب كردارهاى شايسته‌تان وارد بهشت گرديد .\r\n\r\n\r\n\r\n\r\n","description":"","footnote":"\r\n( 1 ) . نحل / 32 .\r\n","page_name":" 515 ","page_number":515},
  {"content":"\r\n\r\n  قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ . بِما غَفَرَ لِي رَبِّي وَ جَعَلَنِي مِنَ الْمُكْرَمِينَ   ( 1 ) .\r\n( پس از مرگ ) به او گفته شد : داخل بهشت شو ! او گفت : اى كاش مردم من كه سخن مرا نشنيدند اكنون مىدانستند كه چگونه پروردگارم مرا آمرزيد و مرا جزء بندگان مكرّم خويش قرار داد .\r\nدر آيات قبل از اين آيه جريان محاورهء اين مرد مؤمن ( مؤمن آل يس ) با قومش نقل شده كه مردم را به پيروى رسولانى كه در شهر انطاكيّه مردم را به ترك پرستش غير خدا و پرستش مخلصانهء خدا مىخواندند دعوت مىكند و سپس ايمان و اعتقاد خويش را اظهار مىدارد و از آنها مىخواهد كه سخن او را بشنوند و به راه او بروند .\r\nدر اين آيات مىگويد : ولى آن مردم سخن او را نشنيدند تا آنگاه كه او به جهان ديگر رفت . در آن جهان در حالى كه مغفرت و كرامت الهى را دربارهء خويشتن مشاهده كرد ، آرزو كرد كه اى كاش قوم من كه هنوز در دنيايند از وضع سعادتمندانهء من در اين جهان آگاه مىشدند . بديهى است كه همهء اين جريانها قبل از قيامت كبرى است ، زيرا در قيامت كبرى همهء اوّلين و آخرين جمع‌اند و كسى در روى زمين باقى نيست .\r\nضمنا اين نكته را بايد بدانيم كه آنچه پس از مرگ براى اهل سعادت آماده شده ، بهشتهاست نه بهشت ، يعنى انواع بهشتهاست . بهشتها در آخرت به حسب مقامات قرب الهى متفاوت‌اند . بعلاوه همانطور كه در اخبار و روايات اهل بيت ( عليهم السّلام ) رسيده است بعضى از اين بهشتها مربوط به عالم برزخ است نه عالم قيامت . علىهذا اينكه در دو آيهء فوق كلمهء بهشت آمده است نبايد سبب اشتباه شود كه مربوط به قيامت است .\r\n3 . دستهء سوّم آياتى است كه در آن آيات سخنى از گفت و شنود فرشتگان با انسانها در ميان نيست بلكه مستقيما از حيات انسانهاى سعادتمند و نيكوكار يا انسانهاى بىسعادت و بدكار و تنعّم دستهء اوّل و عذاب و رنج دستهء دوّم در فاصلهء مرگ و قيامت ياد شده است . دو آيهء ذيل از اين گونه است :\r\n  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ . فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ  \r\n\r\n\r\n\r\n\r\n","description":"","footnote":"\r\n( 1 ) . يس / 26 و 27 .\r\n","page_name":" 516 ","page_number":516},
  {"content":"\r\n\r\n عَلَيْهِمْ وَ لا هُمْ يَحْزَنُونَ  ( 1 ) .\r\nگمان مبر آنان كه در راه خدا كشته شده‌اند مرده‌اند ، بلكه نزد پروردگار خويش زنده‌اند و روزى داده مىشوند ، بدانچه خدا از فضل و رحمت خويش به آنها عنايت كرده شادمان‌اند و آرزو مىكنند كه بشارت شهادت دوستان دنياشان به آنها برسد تا آنها را با خود در اين شهادت شريك ببينند .\r\n  وَ حاقَ بِآلِ فِرْعَوْنَ سُوءُ الْعَذابِ النَّارُ يُعْرَضُونَ عَلَيْها غُدُوًّا وَ عَشِيًّا وَ يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ   ( 2 ) .\r\nعذاب ناراحت‌كننده ، آتش ، بر فرعونيان احاطه كرد ، هر بامداد و شامگاه بر آن عرضه مىشوند . آنگاه كه قيامت بپاشود ( گفته مىشود ) فرعونيان را در شديدترين عذاب داخل نماييد .\r\nاين آيهء كريمه دو نوع عذاب براى فرعونيان ذكر مىكند : يكى قبل از قيامت كه ز آن به « سوء العذاب » تعبير شده است و آن اين است كه روزى دو بار بر آتش عرضه شوند بدون آنكه وارد آن گردند ، دوّم بعد از قيامت كه از آن به « اشدّ العذاب » تعبير شده است كه فرمان مىرسد كه آنها را داخل آتش نماييد . در مورد عذاب اوّل ، از بامداد و شامگاه نام برده شده است بر خلاف عذاب دوم . همانطور كه امير المؤمنين على ( عليه السّلام ) در توضيح و تفسير اين آيه فرموده است ، بدين جهت است كه عذاب اوّل مربوط است به عالم برزخ و در عالم برزخ به تبع عالم دنيا صبح و شام و هفته و ماه و سال هست ، بر خلاف عذاب دوم كه مربوط به عالم قيامت است و در آنجا صبح و شام و هفته و ماه و غيره وجود ندارد .\r\nدر روايات و اخبارى كه از رسول اكرم ( ص ) و امير المؤمنين على ( عليه السّلام ) و ساير ائمّهء اطهار ( عليهم السّلام ) رسيده است ، دربارهء عالم برزخ و حيات اهل ايمان و اهل مصيبت در اين دوره ، فراوان تأكيد شده است .\r\nرسول خدا در جنگ بدر پس از فتح مسلمين و كشته شدن گروهى از سران متكبّران قريش و انداختن بدنهاى آنها در يك چاه حوالى بدر ، سر به درون چاه برد و\r\n\r\n\r\n\r\n\r\n","description":"","footnote":"\r\n( 1 ) . آل عمران / 169 و 170 .\r\n( 2 ) . مؤمن / 45 و 46 .\r\n","page_name":" 517 ","page_number":517},
  {"content":"\r\n\r\nبه آنها رو كرده ، گفت : ما آنچه را خداوند به ما وعده داده بود محقّق يافتيم ، آيا شما نيز وعده‌هاى راست خدا را به درستى دريافتيد ؟ بعضى از اصحاب گفتند : يا رسول اللّه ! شما با كشته‌شدگان و مردگان سخن مىگوييد ! مگر اينها سخن شما را درك مىكنند ؟ ! فرمود : آنها اكنون از شما شنواترند .\r\nاز اين حديث و امثال آن استفاده مىشود كه با آنكه با مرگ ميان جسم و جان جدايى واقع مىشود ، روح علاقهء خود را با بدن كه سالها با او متّحد بوده و زيست كرده بكلّى قطع نمىكند .\r\nامام حسين ( عليه السّلام ) در روز دهم محرّم پس از آنكه نماز صبح را با اصحاب به جماعت خواند ، برگشت و خطابهء كوتاهى براى اصحاب و ياران ايراد كرد . در آن خطابه چنين گفت :\r\n« اندكى صبر و استقامت ، مرگ جز پلى نيست كه شما را از ساحل درد و رنج به ساحل سعادت و كرامت و بهشتهاى وسيع عبور مىدهد . » ( 1 )\r\nدر حديث است كه :\r\n« مردم خوابند ، همين‌كه مىميرند بيدار مىشوند . » ( 2 )\r\nمقصود اين است كه درجهء حيات بعد از مردن از پيش از مردن كامل‌تر و بالاتر است . همانطور كه انسان در حال خواب از درجهء درك و احساس ضعيفى برخوردار است ، حالتى نيمه زنده و نيمه مرده دارد و هنگام بيدارى آن حيات كامل‌تر مىشود ، همچنين حالت حيات انسان در دنيا نسبت به حيات برزخى درجه‌اى ضعيف‌تر است و با انتقال انسان به عالم برزخ كامل‌تر مىگردد .\r\nلازم است دو نكته را در اينجا يادآورى كنيم :\r\nالف . مطابق آنچه از روايات و اخبار پيشوايان دين رسيده است در عالم برزخ فقط مسائلى كه انسان بايد بدانها اعتقاد و ايمان داشته باشد مورد پرسش و رسيدگى واقع مىشود ، رسيدگى به ساير مسائل موكول به قيامت است .\r\n\r\n\r\n\r\n\r\n","description":"","footnote":"\r\n( 1 ) . معانى الاخبار ، ج 3 / ص 289 . اعتقادات صدوق ، باب يازدهم .\r\n( 2 ) . المحجّة البيضاء ، ج 7 / ص 42 .\r\n","page_name":" 518 ","page_number":518},
  {"content":"\r\n\r\nب . كارهاى خير بازماندگان مردگان كه به نيّت اينكه ثواب و اجرش از آنها باشد صورت مىگيرد ، براى آنها موجب خير و رفاه و سعادت مىشود . مطلق صدقات ، اعمّ از صدقات جاريه - يعنى تأسيس مؤسّسات خيريّه كه سودش براى خلق خدا جريان دارد و باقى مىماند - و يا صدقات غير جاريه كه يك عمل زودگذر است ، اگر به اين قصد صورت گيرد كه اجر و پاداشش براى پدر و يا مادر و يا دوست و يا معلّم و يا هر كس ديگر كه از دنيا رفته ، بوده باشد ، مانند هديه‌اى براى رفتگان محسوب مىشود و موجب سرور و شادمانى آنها مىگردد و همچنين است دعا و طلب مغفرت و حجّ و طواف و زيارت به نيابت از آنها .\r\nممكن است فرزندانى در زمان حيات پدر و مادر خداى ناخواسته آنها را ناراضى كرده باشند ولى بعد از درگذشت آنها طورى عمل كنند كه رضايت آنها را به دست آورند ، همچنانكه عكس آن نيز ممكن است .\r\n\r\nقيامت كبرى\r\nمرحلهء دوّم حيات جاويد ، قيامت كبرى است . قيامت كبرى بر خلاف عالم برزخ كه مربوط به فرد است و هر فردى بلافاصله وارد عالم برزخ مىگردد ، مربوط است به جمع ، يعنى به همهء افراد و همهء عالم ، حادثه‌اى است كه همهء اشياء و همهء انسانها را در بر مىگيرد و واقعه‌اى است كه براى كلّ جهان رخ مىدهد ، كلّ جهان وارد مرحلهء جديد و حيات جديد و نظام جديد مىگردد .\r\nقرآن كريم كه ما را از حادثهء بزرگ قيامت آگاه كرده است ظهور اين حادثهء بزرگ را مقارن با خاموش شدن ستارگان ، بىفروغ شدن خورشيد ، خشك شدن درياها ، هموار شدن ناهمواريها ، متلاشى شدن كوهها و پيدايش لرزشها و غرّشهاى عالمگير و دگرگونيها و انقلابات عظيم و بىمانند بيان كرده است . مطابق آنچه از قرآن كريم استفاده مىشود تمامى عالم به سوى انهدام و خرابى مىرود و همه چيز نابود مىشود و بار ديگر جهان نوسازى مىشود و تولّدى ديگر مىيابد و با قوانين و نظامات ديگر كه با قوانين و نظامات فعلى جهان تفاوتهاى اساسى دارد ، ادامه مىيابد و براى هميشه باقى مىماند .\r\nقيامت در قرآن كريم با نامها و عنوانهاى مختلف خوانده شده است كه هر كدام\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nنشان دهندهء وضع مخصوص و نظام مخصوص حاكم بر آن است . مثلا از آن جهت كه همهء اوّلين و آخرين در يك سطح قرار مىگيرند و ترتيب زمانى آنها از بين مىرود ، « روز حشر » يا « روز جمع » يا « روز تلاقى » خوانده شده است و از آن جهت كه باطنها آشكار و حقايق بسته و پيچيده باز مىشوند ،  يَوْمَ تُبْلَى السَّرائِرُ  ( 1 ) يا « روز نشور » ناميده شده است و از آن جهت كه فناناپذير و جاويد است ، « يوم الخلود » ، و از آن جهت كه انسانهايى سخت در حسرت و ندامت فرو مىروند و احساس غبن مىكنند كه چرا خود را براى چنين مرحله‌اى آماده نكرده‌اند ، « يوم الحسرة » يا « يوم التّغابُن » ، و از آن جهت كه بزرگترين خبرها و عظيم‌ترين حادثه‌هاست « نبأ عظيم » خوانده شده است .\r\n\r\nرابطه و پيوستگى زندگى اين جهان و زندگى آن جهان\r\nمطلب بسيار عمده و اساسى كه كتب آسمانى ، ما را بدان توجّه داده‌اند ، پيوستگى اين دو زندگى است . اين دو حيات از يكديگر جدا نيست ، بذر آن حيات در اين حيات به دست خود انسان كاشته مىشود و سرنوشت آن حيات در اين حيات به وسيلهء خود انسان تعيين مىگردد .\r\nايمان و اعتقاد پاك و درست و مطابق با واقع ( و جهان‌بينى واقع‌بينانه ) ، خلق و خوى پاكيزه و انسانى و منزّه از حسادتها ، مكرها ، حقد و كينه‌ها ، غلّ و غشها ، نيز اعمال صالح كه در جهت تكامل فرد و جامعه صورت گيرد : خدمتها ، اخلاصها و امثال اينها سازندهء يك حيات سعادتمندانهء جاويد است براى انسان . بر عكس ، بىايمانىها ، بىاعتقادىها ، باورهاى غلط ، خلق و خوىهاى پليد ، خودخواهيها ، خودپرستيها ، خودبينيها ، ظلمها ، ستمها ، رياكاريها ، رباخواريها ، دروغ ، تهمت ، خيانت ، غيبت ، سخن‌چينى ، فتنه‌انگيزى ، امتناع از عبادت و پرستش خالق و امثال اينها موجب حيات بسيار شقاوت‌آلود براى انسان در جهان آخرت است .\r\nرسول خدا ( صلّى اللّه عليه و آله ) در تعبير جالب خود فرمود : الدّنيا مزرعة الآخرة ( 2 ) دنيا كشتگاه آخرت است . هر تخم بدى يا نيكى در دنيا بكاريد در آخرت برداشت خواهيد كرد . همانطور كه محال است انسان جو بكارد و گندم برداشت كند و يا خار\r\n\r\n\r\n\r\n\r\n","description":"","footnote":"\r\n( 1 ) . طارق / 9 .\r\n( 2 ) . كنوز الحقايق ، باب دال .\r\n","page_name":" 520 ","page_number":520},
  {"content":"\r\n\r\nبكارد و گل بچيند ، حنظل بكارد و درخت خرما سبز شود ، محال است كه انسان در دنيا انديشهء بد ، خلق و خوى بد ، عمل و كردار بد داشته باشد و در آخرت سود بگيرد .\r\n\r\nتجسّم و جاودانگى اعمال و مكتسبات انسان\r\nاز قرآن كريم و اخبار و روايات پيشوايان دينى چنين استنباط مىشود كه نه تنها انسان باقى است و جاويد مىماند ، اعمال و آثار انسان نيز به نحوى ضبط و نگهدارى مىشود و از بين نمىرود و انسان در نشئهء قيامت تمام اعمال و آثار گذشتهء خود را « مصوّر » و « مجسّم » مىبيند و مشاهده مىكند . اعمال و آثار خوب با صورتهاى بسيار زيبا و جالب و لذت‌بخش تجسّم مىيابند و به صورت كانون لذّت و بهجت در مىآيند ، و امّا آثار بد انسان با صورتهاى بسيار زشت و وحشت‌زا و مهيب و موذى تجسّم مىيابند و به صورت كانون درد و رنج و عذاب در مىآيند ( 1 ) .\r\nدر اينجا به ذكر سه آيه از قرآن مجيد و دو حديث از رسول اكرم ( ص ) اكتفا مىكنيم . امّا آيات :\r\n1 .  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ ، تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً  ( 2 ) .\r\nروزى كه انسان هر كار نيك خويش را حاضر شده مىبيند و همچنين هر كار بد خود را ، و دوست مىدارد كه اى كاش ميان او و كار بدش فاصلهء زيادى مىبود .\r\nاين آيه صراحت دارد كه انسان عين اين كارهاى نيك خويش را به صورت مطلوب و محبوب مىبيند و عين كارهاى بد خويش را مصوّر شده به صورتهايى مىبيند كه سخت از آنها نفرت و وحشت پيدا مىكند و دوست مىدارد از آنها فرار كند يا آنها را از او دور كنند امّا آنجا جاى فرار و يا جدا كردن عمل انسان از انسان نيست ،\r\n\r\n\r\n\r\n\r\n","description":"","footnote":"\r\n( 1 ) . راجع به اينكه نعيم و جحيم اخروى چيزى جز صور ملكوتى اعمال نيست رجوع شود به كتاب عدل الهى ، بحث معاد .\r\n( 2 ) . آل عمران / 30 .\r\n","page_name":" 521 ","page_number":521},
  {"content":"\r\n\r\nصورت تجسّم‌يافتهء حاضرشدهء عمل انسان در آن جهان به منزلهء جزئى از وجود انسان است و جدا شدنى نيست .\r\n2 .  وَ وَجَدُوا ما عَمِلُوا حاضِراً  ( 1 ) .\r\nهر عملى كه در دنيا انجام داده‌اند در آنجا حاضر مىبينند .\r\nمفاد اين آيه عينا مفاد آيهء پيشين است .\r\n3 .    يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ . فَمَنْ يَعْمَلْ مِثْقالَ ذَرَّةٍ خَيْراً يَرَهُ . وَ مَنْ يَعْمَلْ مِثْقالَ ذَرَّةٍ شَرًّا يَرَهُ    ( 2 ) .\r\nدر اين روز مردم بيرون مىآيند براى آنكه ( در نمايشگاه عمل ) اعمالشان به آنها ارائه شود . پس هر كس به وزن يك ذرّه كار خير انجام دهد آن را در قيامت مىبيند و هر كس كه به وزن يك ذرّه كار بد انجام دهد نيز آن را در آنجا مىبيند .\r\nانسان باقى و جاويد است . اعمال و آثار انسان نيز باقى و مضبوط و جاويد است و انسان در جهان ديگر با اعمال و اخلاق و مكتسبات خود در اين دنيا زندگى مىكند .\r\nاين مكتسبات و اعمال ، سرمايه‌هاى خوب و يا بد و مصاحبان نيك يا زشت هميشگى انسان در جهان جاويد است .\r\nامّا حديثها :\r\n1 . گروهى از مسلمانان از راه دور به حضور رسول خدا مشرّف شده بودند ، ضمن سخنان خود از ايشان تقاضاى يك سلسله اندرز كردند . رسول اكرم چند جمله فرمود كه يكى از آنها اين است :\r\n« از هم اكنون رفيقان و مصاحبان و معاشران خوبى براى خود در جهان ديگر انتخاب كنيد كه در آن جهان ، همراه و مصاحب زندهء هر كس همانا اعمال و رفتارهاى تجسّم‌يافتهء خود اوست . » ( 3 )\r\n\r\n\r\n\r\n\r\n","description":"","footnote":"\r\n( 1 ) . كهف / 49 .\r\n( 2 ) . زلزال / 6 - 8 .\r\n( 3 ) . [ در نسخهء دستنويس استاد شهيد كه براى چاپ داده بودند ، در اينجا تذكّر داده شد كه گويا حديث يا حديثهاى\r\n","page_name":" 522 ","page_number":522},
  {"content":"\r\n\r\nانسان مؤمن به حيات جاويدان ، همواره كمال دقّت را در انديشه‌ها و خلق و خوىها و اعمال و رفتار خويش به كار مىبرد ، زيرا مىداند كه به اينها به چشم يك سلسله امور زودگذر نبايد نگاه كرد ، اينها همه پيش فرستاده‌هاى انسان به دنياى ديگر است و در دنياى ديگر با اين سرمايه‌ها بايد زندگى كند .\r\n\r\nوجوه مشترك و وجوه متفاوت زندگى اين جهان و زندگى آن جهان\r\nوجوه مشترك زندگى دنيا و زندگى آخرت اين است كه هر دو زندگى ، حقيقى و واقعى است ، در هر دو زندگى انسان به خود و آنچه به خود تعلّق دارد آگاه است ، در هر دو زندگى لذّت و رنج ، سرور و اندوه ، سعادت و شقاوت هست . غرايز انسان ، اعمّ از غرايز حيوانى و غرايز ويژهء انسان ، در هر دو زندگى حكمفرماست . در هر دو زندگى ، انسان با بدن و اندام كامل و اعضاء و جوارح زندگى مىكند ، در هر دو زندگى فضا و اجرام هست . امّا تفاوتهاى اساسى هم در كار است :\r\nدر اينجا توالد و تناسل و كودكى و جوانى و پيرى و سپس مرگ هست و در آنجا نيست . در اينجا بايد كار كرد و تخم پاشيد و زمينهء مساعد فراهم كرد و در آنجا بايد از تخمهاى كاشته شده و زمينه‌هاى مساعد شده در دنيا بهره‌بردارى كرد . اينجا جاى كار و عمل است و آنجا جاى نتيجه‌گيرى و حساب پس دادن . در اينجا امكان تغيير سرنوشت از طرف خود انسان به وسيلهء تغيير مسير حركت و جهت عمل هست و در آنجا نيست . در اينجا حيات آميخته است با موت ، هر حياتى توأم است با مادّه‌اى كه فاقد حيات است و بعلاوه از مرده زنده بيرون مىآيد و از زنده مرده ، چنان كه مادّهء بىجان در شرايط خاص تبديل به جاندار مىشود و جاندار تبديل به بىجان ، ولى در آنجا حيات محض حكمفرماست ، مادّه و جسم آن جهان نيز جاندار است ، زمين و آسمانش جاندار است ، باغ و ميوه‌اش مثل اعمال و آثار تجسّم‌يافتهء انسان جاندار است ، آتش و عذابش نيز شاعر و آگاه است . در اينجا اسباب و علل و شرايط خاصّ\r\n\r\n\r\n\r\n\r\n","description":"","footnote":"\r\nديگرى كه مورد نظر بوده فراموش شده و در ذيل عنوان « حديثها » فقط يك حديث آمده است . استاد اين تذكّر را بجا دانستند و بقيّهء مطلب را به پشت صفحه ( نسخهء خطّى ) ارجاع دادند ، ولى افسوس كه منافقان تحمل وجود او را نداشتند . 
  ]\r\n","page_name":" 523 ","page_number":523},
  {"content":"\r\n\r\nزمانى حكمفرماست ، حركت و تكامل وجود دارد ، در آنجا فقط ملكوت الهى و ارادهء الهى ظهور دارد . شعور و آگاهى و به طور مطلق ديد و شنيد و درك انسان در آن جهان بسى شبيه‌تر و نيرومندتر است ، و به عبارت ديگر ، پرده‌ها و حجابها در آن جهان از جلو انسان برداشته شده و انسان با بينشى درونگر حقايق را درك مىكند چنان كه قرآن كريم مىفرمايد :\r\n فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  ( 1 ) .\r\nما پرده را اكنون از تو بر گرفتيم پس ديده‌ات تيز است .\r\nدر اينجا خستگى و دل‌زدگى و ملال خصوصا از يكنواختى است و انسان حالت گم كرده‌اى را دارد كه در پى گمشدهء خويش است و به هر چيزى كه مىرسد مىپندارد آن را يافته است و به او دل خوش مىكند امّا پس از چندى احساس مىكند كه « او » نيست ، خسته و دل‌زده مىگردد و به دنبال چيز ديگر مىرود . اين است كه در دنيا انسان هميشه طالب چيزى است كه ندارد و دل‌زده از چيزى است كه دارد ، امّا در جهان آخرت به حكم آنكه به آنچه در اعماق فطرت و شعور شخصى خود دلبستگى داشته و گمشدهء واقعى او بوده است يعنى حيات جاويد در جوار ربّ العالمين رسيده است به هيچ وجه خستگى و ملال و دل‌زدگى برايش پيدا نمىشود . قرآن كريم به همين نكته اشاره مىكند آنجا كه مىگويد :\r\n لا يَبْغُونَ عَنْها حِوَلًا  ( 2 ) .\r\n( بر خلاف دنيا ) در آنجا انسانها طالب دگرگونى و وضع جديد نيستند .\r\nاين است كه اهل بهشت با آنكه الى الابد در بهشت بسر مىبرند هرگز دل‌زده و سير نمىگردند .\r\nو به علاوه نظر به اينكه در آنجا هر چه بخواهند به ارادهء الهى بر ايشان پيدا مىشود آرزوى آنچه ندارند آزارشان نمىدهد .\r\n\r\n\r\n\r\n\r\n","description":"","footnote":"\r\n( 1 ) . ق / 22 .\r\n( 2 ) . كهف / 108 .\r\n","page_name":" 524 ","page_number":524},
  {"content":"\r\n\r\n\r\n4 استدلالهاى قرآن\r\n\r\nاستدلالهاى قرآن\r\nگرچه از آن نظر كه ايمان و اعتقاد ما به قيامت از ايمان به قرآن و گفتار پيامبران سرچشمه مىگيرد لزومى ندارد كه دربارهء قيامت به ذكر برهان و استدلال بپردازيم و يا شواهد و قرائن علمى بياوريم ، ولى نظر به اينكه خود قرآن كريم - لااقل براى نزديك كردن مطلب به اذهان - به ذكر يك سلسله استدلالها پرداخته است و خواسته است افكار ما از راه استدلال و به طور مستقيم هم با جريان قيامت آشنا شود ، ما به طور اختصار آن استدلالها را ذكر مىكنيم .\r\nاستدلالهاى قرآن يك سلسله جوابهاست به منكران قيامت . اين جوابها برخى در مقام بيان اين است كه مانعى در راه قيامت نيست و در حقيقت پاسخى است به كسانى كه قيامت را امر ناشدنى فرض مىكردند ، برخى آيات ديگر يك درجه جلوتر رفته و مىگويد در همين جهان چيزهايى شبيه به قيامت وجود داشته و دارد و با ديدن چنين چيزها جاى انكار و استبعاد نيست ، برخى آيات از اين هم يك درجه جلوتر رفته و وجود قيامت را يك امر ضرورى و لازم و نتيجهء قطعى خلقت حكيمانهء جهان دانسته است . بنا بر اين مجموع آياتى كه در آنها دربارهء قيامت استدلال شده است سه گروه\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nاست و به ترتيب ذكر مىكنيم .\r\n1 . در سورهء يس آيهء 78 مىگويد :\r\n  وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ   .\r\nبراى ما مثلى آورد و خلقت خود را فراموش كرد ، گفت اين استخوانهاى پوسيده را كى زنده مىكند ؟ بگو همان كس كه اوّلين بار آن را ابداع كرد و او به هر مخلوقى آگاه است .\r\nاين آيه پاسخ به مردى از كافران است كه استخوان پوسيده‌اى را در دست گرفته ، آمد و آن استخوان را با دست خود نرم كرد و به صورت پودر در آورد و سپس آن را در هوا متفرّق ساخت ، آنگاه گفت چه كسى مىتواند اين ذرّات پراكنده را زنده كند ؟\r\nقرآن جواب مىدهد همان كس كه اوّلين بار او را آفريد .\r\nانسان گاهى با مقياس قدرت و توانايى خود ، امور را به شدنى و ناشدنى تقسيم مىكند ، وقتى چيزى را ما وراء قدرت و تصوّر خود ديد گمان مىبرد آن چيز در ذات خود ناشدنى است . قرآن مىگويد با قياس به توانايى بشر البتّه اين امر ناشدنى است ، ولى با مقايسه با قدرتى كه اوّلين بار حيات را در جسم مرده آفريد چطور ؟ با قياس به آن قدرت امرى است ممكن و قابل انجام .\r\nآيات زيادى در قرآن كريم آمده كه در همهء آنها با تكيه به قدرت الهى دربارهء قيامت بحث مىكند . مفاد همهء اين آيات اين است كه مشيّت خداى عادل حكيم چنين اقتضا دارد كه قيامت وجود داشته باشد و هيچ مانعى در راه اين مشيّت نيست . همانطور كه اوّلين بار معجزهء حيات و خلقت از اين مشيّت سر زد و جهان را و انسان را و حيات را آفريد ، بار ديگر در قيامت انسان را زنده مىكند .\r\n2 . گروه دوم آياتى است كه به ذكر نمونه مىپردازد . اين گروه به نوبهء خود به دو دسته تقسيم مىشود :\r\nالف . آياتى كه جريان خاصّى را در گذشته شرح مىدهد كه مرده‌اى از نو زنده شده است ، مانند آياتى كه در داستان حضرت ابراهيم آمده است كه به خداوند گفت :\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nپروردگارا ! به من چگونگى زنده كردن مردگان را بنمايان . در پاسخ او گفته شد : مگر به آن ايمان ندارى ؟ او گفت : چرا ، اين تقاضا براى اين است كه قلبم مطمئن گردد . به او گفته شد : چهار مرغ را بگير و سرهاى آنها را ببر و بدنهاى اينها را تكّه‌تكّه بكن و هر قسمتى را بر كوهى قرار بده و سپس آن مرغها را بخوان ، خواهى ديد به امر خدا آن مرغها زنده خواهند شد و به سوى تو خواهند آمد .\r\nب . آياتى كه به يك امر خارق العاده و استثنائى مانند داستان ابراهيم استناد نكرده است ، بلكه نظام موجود و مشهود را كه همواره زمين و گياهان در فصل پاييز و زمستان مىميرند و سپس در بهار زنده مىگردند مورد استناد قرار مىدهد ، مىگويد همانطور كه مكرّر در طول عمر خود مشاهده مىكنيد كه زمين پس از طراوت و حيات و شادابى به سوى مردگى و افسردگى مىرود و بار ديگر با تغيير فصل شرايط عوض مىشود و زمين و درختان و گياهان حيات خود را از سر مىگيرند ، در نظام كلّ جهان ، جهان رو به خاموشى و سردى و افسردگى خواهد رفت ، خورشيد و ستارگان همه متلاشى و پراكنده خواهند شد ، تمام جهان يكسره مىميرد ، امّا اين مردن هميشگى نيست ، بار ديگر همهء موجودات جهان زندگى را در وضعى ديگر و با كيفيّتى ديگر از سر مىگيرند .\r\nتوضيح آنكه ما انسانها اكنون در روى زمينى زندگى مىكنيم كه در ظرف سيصد و شصت و پنج روز يك دورهء موت و حيات را طى مىكند و چون عمر ما معمولا پنجاه و شصت و احيانا تا صد سال و يا بيشتر ادامه مىيابد ، دهها بار اين نظام موت و حيات را مشاهده مىكنيم و از اين رو از اينكه زمين مىميرد و حيات خويش را از سر مىگيرد تعجّب نمىكنيم ، امّا اگر فرض كنيم كه عمر ما انسانها برابر بود فقط با چند ماه - آنچنان كه بعضى حشرات چنين‌اند - و فرض كنيم كه سواد و خواندن هم نمىدانستيم و از طريق نوشته به تاريخ زمين و گردشهاى سالانه‌اش آگاه نبوديم ، در آن صورت چون خود ما شاهد و ناظر موت زمين و تجديد حيات آن نبوديم هرگز باور نمىكرديم كه زمين مرده بار ديگر زنده شود . مسلّما براى يك پشه كه در بهار پديد مىآيد و در پاييز و زمستان مىميرد تصوّر تجديد حيات يك باغ غير قابل تصوّر است .\r\nآيا كرمى كه در يك درخت و پشه‌اى كه در يك باغ زندگى مىكند كه همهء دنياى او همان درخت و همان باغ است ، مىتواند تصوّر كند كه اين درخت و يا اين باغ جزء و تابع يك نظام عظيم‌تر است به نام مزرعه و سرنوشتش بسته به سرنوشت آن مزرعه\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nاست و باز آن مزرعه به نوبهء خود تابع يك نظام ديگر است به نام شهرستان و آن ، جزء و تابع نظامى ديگر به نام استان و نظام استان تابع نظام كشور و نظام كشور تابع نظام كلّى زمين و نظام زمين تابع نظام خورشيدى ؟\r\nما چه مىدانيم ، شايد همهء منظومهء خورشيدى ما و همهء ستارگان و كهكشانها و هر چه ما آن را به نام نظام طبيعت مىشناسيم تابع يك نظام كلّىتر باشد و همهء ميليونها و ميلياردها سالى كه از جريان طبيعت سراغ داريم به منزلهء قسمتى از يك فصل و يا به منزلهء يك روز از يك فصل از يك گردش كلّىتر باشد و اين فصل كه فعلا فصل حيات و زندگى است تبديل به فصلى ديگر خواهد شد كه فصل خاموشى و افسردگى است و باز آن نظام كلّىتر كه همهء منظومهء شمسى ما و ستارگان و كهكشانها جزئى از آن است حيات و زندگى را به شكلى ديگر از سر خواهد گرفت .\r\nپيامبران از خرابى و خاموشى همه‌جانبهء جهان و سپس زندگى جديد و حشر مردگان زمين در يك نظام جديد ، ما را از جانب خدا آگاه ساخته‌اند و ما كه به دلايلى متعدّد صدق گفتار آنها را دانسته‌ايم ، به آنچه آنها گفته‌اند ، از آن جمله تجديد حيات كلّى جهان پس از يك دورهء خاموشى ، ايمان و اعتراف داريم .\r\nقرآن از آن جهت نظام موت و حيات روى زمين را مثال مىآورد كه ما آن را به عنوان نمونهء كوچكى از يك حيات كلّىتر بشناسيم و در كار قيامت استبعاد نكنيم و آن را خارج از مجموعهء نظامات و سنن آفرينش ندانيم .\r\nقرآن كريم مىگويد قيامت تجديد حيات است و تجديد حيات چيزى است كه نمونهء كوچك آن را در روى زمين مىبينيم . در حديث است كه پيغمبر اكرم فرمود :\r\nاذا رأيتم الرّبيع فاكثروا ذكرا النشور .\r\nهر وقت بهار را ديديد بسيار از قيامت ياد كنيد .\r\nيعنى بهار ، مثالى و الگويى از قيامت است . مولوى مىگويد :\r\nاين بهار نو ز بعد برگريز * هست برهان بر وجود رستخيز آتش و باد ، ابر و آب و آفتاب * رازها را مىبرآرند از سراب\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nدر بهاران سرّها پيدا شود * هر چه خورده است اين زمين رسوا شود بر دمد آن از دهان و از لبش * تا پديد آيد ضمير و مذهبش رازها را مىكند حق آشكار * چون بخواهد رست تخم بد مكار و هم او در ديوان شمس مىگويد :\r\nفرو شدن چو بديدى بر آمدن بنگر * غروب ، شمس و قمر را چرا زيان باشد كدام دانه فرو رفت در زمين كه نرست * چرا به دانهء انسانت اين گمان باشد آياتى كه به نظام موجود و مشهود موت و حيات استناد كرده زياد است ، از آن جمله :\r\n وَ اللَّهُ الَّذِي أَرْسَلَ الرِّياحَ فَتُثِيرُ سَحاباً فَسُقْناهُ إِلى بَلَدٍ مَيِّتٍ فَأَحْيَيْنا بِهِ الْأَرْضَ بَعْدَ مَوْتِها كَذلِكَ النُّشُورُ  . ( 1 )\r\nخداست آنكه بادها را فرستاد ، پس ابرى را پراكنده و دگرگون كرد ، سپس آن ابر را به سوى سرزمين مرده‌اى را نديم ، و آنگاه زمين را كه مرده بود زنده كرديم ، زنده شدن در قيامت نيز چنين است .\r\nو نيز در سورهء حج آيات 5 - 7 مىفرمايد :\r\n   وَ تَرَى الْأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ . ذلِكَ بِأَنَّ اللَّهَ هُوَ الْحَقُّ وَ أَنَّهُ يُحْيِ الْمَوْتى وَ أَنَّهُ عَلى كُلِّ شَيْءٍ قَدِيرٌ . وَ أَنَّ السَّاعَةَ آتِيَةٌ لا رَيْبَ فِيها وَ أَنَّ اللَّهَ يَبْعَثُ مَنْ فِي الْقُبُورِ    .\r\nزمين را مىبينيم در حالى كه افسرده و مرده و ساكن است ، امّا همين‌كه باران بر آن فرود آورديم ، به جنبش آيد و بر آيد و از هر نوع گياه بهجت‌افزا بروياند . آن بدان جهت است كه منحصرا ذات خدا حقّ است و او مرده‌ها را زنده مىكند و او بر همه چيز تواناست و قيامت آمدنى است بدون شك ، و خداوند آنان را كه در قبرها خوابيده‌اند بر مىانگيزاند .\r\n\r\n\r\n\r\n\r\n","description":"","footnote":"\r\n( 1 ) . فاطر / 9 .\r\n","page_name":" 529 ","page_number":529},
  {"content":"\r\n\r\nآيات ديگر از اين قبيل كه قيامت را خارج از نظام موت و حيات عالم هستى كه نمونهء كوچكش را در زمين مىبينيم ، نمىداند فراوان است و ما به همين دو آيه قناعت مىكنيم .\r\nتفاوت اين گروه آيات با گروه اوّل در اين است كه تنها به قادر بودن خداوند تكيه نمىكند ، بلكه نمونهء مشابه مىآورد كه در جهان محسوس ، قدرت خداوند به همين صورت تجلّى كرده و عمل نموده است .\r\nج . گروه سوّم آياتى است كه قيامت را امر ضرورى و حتمى معرّفى مىكند و نبود آن را مستلزم يك امر ناروا ( محال ) دربارهء ذات خداوند مىداند .\r\nاين مطلب از دو راه بيان شده است : يكى از راه عدل الهى و اينكه خداوند به هر مخلوقى آنچه را كه استحقاق دارد و شايستهء آن است عنايت مىكند ، ديگر از راه حكمت خداوند و اينكه ذات اقدس الهى مخلوقات را براى غايت و هدفى آفريده است ، حكمت الهى ايجاب مىكند كه موجودات را به كمال لايق و غايت ممكنشان سوق دهد .\r\nقرآن كريم مىگويد : اگر قيامت و حيات جاويد و سعادت جاويد و پاداش و كيفر اخروى نباشد بر ضدّ عدل خداوندى است و نوعى ظلم است و ظلم بر خداوند نارواست ، و هم مىگويد اگر حيات جاويد و پايان ثابت و ابدى در كار نباشد خلقت عبث و پوچ است و عبث‌كارى بر خداوند نارواست .\r\nآياتى كه با تكيه بر عدل خداوندى و يا حكمت خداوندى ، بازگشت به خدا و حيات جاويدان را امرى حتمى و تخلّف‌ناپذير خوانده است بسيار است . اكنون دو مورد از دو سورهء قرآن مىآوريم كه در هر دو مورد ، هم بر عدل الهى تكيه شده است و هم بر حكمت او :\r\n1 . در سورهء مباركهء « ص » پس از ذكر اين مطلب كه كسانى كه از راه خدا منحرف شده‌اند ، به موجب اينكه روز حساب را فراموش كرده‌اند عذاب شديد خواهند داشت ، در آيهء 27 و آيهء 28 دربارهء روز حساب ( روز قيامت ) چنين مىفرمايد :\r\n  وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ . أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ  \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n  أَمْ نَجْعَلُ الْمُتَّقِينَ كَالْفُجَّارِ   .\r\nما آسمان و زمين را باطل و پوچ نيافريده‌ايم . آن ( انديشهء اينكه خلقت بر پوچى است ) گمان كسانى است كه با حقيقت از در عناد آمده‌اند ، پس واى بر چنين كسان از آتش . آيا ما كسانى را كه ( به خدا و معاد و پيامبر ) ايمان آورده و كارهاى شايسته انجام داده‌اند مانند تبهكاران قرار خواهيم داد ، يا پرهيزكاران را مانند اهل فسق و فجور قرار خواهيم داد ؟\r\nچنان كه مىبينيم ، در آيهء اوّل از اين دو آيه به حكيم بودن خدا و حكيمانه بودن خلقت و در آيهء دوّم به عدل الهى و عادلانه بودن آفرينش استناد شده است .\r\n2 . در سورهء مباركهء جاثيه آيهء 21 و 22 چنين آمده است :\r\n  أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ . وَ خَلَقَ اللَّهُ السَّماواتِ وَ الْأَرْضَ بِالْحَقِّ وَ لِتُجْزى كُلُّ نَفْسٍ بِما كَسَبَتْ وَ هُمْ لا يُظْلَمُونَ   .\r\nآيا آنان كه مرتكب كارهاى بد مىگردند گمان كرده‌اند كه آنها را مانند مردمى كه ايمان آورده‌اند و كار شايسته كرده‌اند قرار دهيم در حالى كه زندگى و مردگىشان يكسان است ؟ حكمى كه رانده‌اند بد حكمى است . و خداوند آسمانها و زمين را به حق ( نه به باطل و پوچى ) آفريده است و براى اينكه هر كسى به جزاى ( پاداش يا كيفر ) آنچه كسب كرده برسد ، و آنان هرگز مورد ظلم قرار نخواهند گرفت .\r\nدر آيهء اوّل از اين دو آيه به اصل عدل اشاره شده است و در آيهء دوّم به اصل حكمت ، و در ذيل آيهء دوّم بار ديگر عدل الهى به عنوان غايت و هدف از قيامت ذكر شده است .\r\n\r\nتوضيح\r\nاينجا لازم است توضيحى دربارهء اين دو اصل بدهيم كه چگونه است كه عدل الهى و هم حكمت الهى ، حيات جاويدان را ايجاب مىكند ؟ و چگونه است كه اگر\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nفرض كنيم حيات جاويدانى در پى اين حيات محدود نباشد كه هر كس به نتيجهء جاويد كردارش برسد ، آفرينش جهان و انسان ، هم از نظر عدل الهى غير قابل توجيه است و هم از نظر حكمت الهى ؟ از عدل الهى آغاز مىكنيم .\r\n\r\nعدل الهى\r\nعدالت در مفهوم وسيعش عبارت است از دادن حقّ صاحبان استحقاق بدون هيچ تبعيضى ميان آنها . اگر حقّ هيچ صاحب حقّى ادا نشود بر خلاف عدالت است ، همچنانكه اگر تبعيض شده و حقّ بعضى داده شود و حقّ بعضى ديگر داده نشود باز بر خلاف عدالت است .\r\nاگر معلّمى هنگام امتحان دانش‌آموزان نمرهء همه را از آنچه استحقاق دارند كمتر بدهد بر خلاف عدالت رفتار كرده است ، همچنانكه اگر نمرهء برخى را بر طبق استحقاق آنها بدهد و نمرهء برخى ديگر را كمتر بدهد باز بر خلاف عدالت رفتار كرده است .\r\nعدالت از يك نظر ملازم است با مساوات . مساوات يعنى به همه به چشم مساوى نگريستن و تبعيض قائل نشدن . لازمهء اين گونه مساوات ، عدالت است ، يعنى اين است كه به هر كسى هر اندازه استحقاق دارد به او داده شود ، اگر زياد استحقاق دارد زياد داده شود و اگر كم استحقاق دارد كم داده شود و در اين جهت تبعيضى صورت نگيرد . امّا اگر مساوات را مساوات در « اعطاء » فرض كنيم كه بدون رعايت استحقاقها و درجهء استحقاقها به همهء افراد برابر يكديگر داده شود ، اين گونه مساوات بر خلاف عدالت است و ملازم با ظلم است ، همچنانكه مساوات در منع نيز ظلم است ، يعنى اينكه همه مانند هم و بدون هيچ تبعيضى نسبت به آنچه استحقاق دارند محروم و ممنوع بمانند .\r\nبنا بر اين عدل الهى به اين معنى است كه موجودات جهان هر كدام در درجه‌اى از هستى و در درجه‌اى از قابليّت فيض‌گيرى از خداوندند . از طرف خداوند نسبت به هيچ موجودى تا آن اندازه كه امكان و قابليّت دارد از فيض دريغ نمىشود . هر موجودى هر چيزى را كه ندارد به اين دليل است كه در مجموع شرايطى كه قرار دارد امكان و قابليّت داشتن آن چيز را ندارد .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nاكنون مىگوييم كه اگر برخى موجودات با يك سلسله تجهيزات و امكانات به وجود آيند ولى همواره از افاضهء آن كمال لايق به آنها خوددارى گردد ، بر خلاف عدل الهى است . بلكه به مقتضاى عدالت ، متناسب با استحقاقها افاضهء فيض به آنها مىشود .\r\nانسان در ميان ساير موجودات ، موجودى است با سرمايه و استعداد و لياقت و امكانات ويژه . كارهاى انسان و انگيزه‌هايى كه او را وادار به كار و فعّاليّت مىكند منحصر به آنچه در حيوان هست نيست . حيوان صرفا داراى غرايزى است كه او را به طبيعت و زندگى مادّى مربوط مىكند ، ولى انسان - آنچنان كه قبلا هم گفتيم - داراى غرايزى است كه با حسابهاى اين جهان جور نمىآيد ، يعنى در سطحى بالاتر است ، در سطح جاويدانى و جاودانگى است .\r\nانسان داراى انگيزه‌هاى عالى اخلاقى ، علمى ، ذوقى ، مذهبى و الهى است و بسيارى از كارهاى خويش را تحت تأثير آن انگيزه‌ها انجام مىدهد و احيانا زندگى طبيعى و مادّى و حيوانى خود را فداى هدفهاى عالى و انسانى خود مىكند . انسان به تعبير قرآن نظام عملى خويش را بر اساس « ايمان و عمل صالح » قرار مىدهد و در اين نظام عملى خواهان حيات جاويد و خشنودى خداوند است . در انسان ، هم انديشهء عظيم جاويدانى هست و هم آرزوى آن و هم غرايزى كه به آن سو او را سوق مىدهد .\r\nهمهء اينها حكايت دارد از نوعى استعداد و قابليّت براى جاويدان ماندن . به عبارت ديگر ، همهء اينها حكايت دارد از تجرّد و غير مادّى بودن روح آدمى . همهء اينها انسان را در اين جهان در حكم جنين قرار مىدهد كه در رحم مادر با يك سلسله تجهيزات از قبيل جهاز تنفّسى ، گردش خون ، دستگاه عصبى ، جهاز باصره و سامعه و جهاز تناسلى مجهّز مىشود كه صرفا با حيات دنياى بعد از رحم جور مىآيد و امّا با حساب رحم و زندگى موقّت و نه‌ماههء رحم جور نمىآيد .\r\nدرست است كه انسان در زندگى اين دنيا از نظام ايمان و عمل صالح بهره مىگيرد ، ولى اين بهره‌گيرىها بالتّبع است . نظام ايمان و عمل صالح در حكم بذرى است كه تنها در يك حيات سعادتمندانهء جاويدان قابل رشد و پرورش است ، يعنى در يك حيات جاويدان و براى يك حيات جاويدان مفهوم و معنى صحيح پيدا مىكند .\r\nانسان نه تنها در نظام ايمان و عمل صالح در اوجى بالاتر از طبيعت پرواز مىكند و بذرهايى ما فوق روابط مادّى مىپاشد ، در نظام ضدّ ايمان و عمل صالح كه در\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nاصطلاح قرآن نظام كفر و فسق ناميده مىشود نيز كارهايش از حدود حسابهاى طبيعى و حيوانى و از حدود نيازهاى بدنى و روابط طبيعى خارج مىشود و جنبهء روحى و جاودانگى به خود مىگيرد ولى به صورت انحرافى ، و از اين رو استحقاق نوعى حيات جاويدان پيدا مىكند كه متأسّفانه براى خودش دردها و رنجها همراه دارد و به اصطلاح دينى او را جهنّمى مىكند .\r\nانسان چنين نيست كه اگر در مدار ايمان و عمل صالح حركت نكند خود را در مدار حيوان محدود كند ، بلكه به اصطلاح زير صفر مىرود و به تعبير قرآن  بَلْ هُمْ أَضَلُّ  ( 1 ) يعنى از حيوان پست‌تر و گمراه‌تر مىگردد .\r\nاكنون اگر حيات جاويدان در كار نباشد ، مثل انسانهايى كه در نظام ايمان و عمل صالح حركت كرده‌اند و انسانهايى كه در نظام ضدّ ايمان و عمل صالح حركت كرده‌اند مثل شاگردانى است كه برخى تكاليف خود را به نحو احسن انجام داده‌اند و برخى ديگر وقت خود را به بازيگوشى گذرانده‌اند و معلّم بخواهد همهء آنها را از نمره محروم سازد . اين محروميّت ظلم است و بر خلاف اصل عدل .\r\nاين مطلب را به بيانى ساده‌تر نيز مىتوان ادا كرد و آن اينكه خداوند مردم را دعوت كرده است به ايمان و نيكوكارى . مردم از لحاظ پذيرش اين دعوت دو گونه شده‌اند : برخى اين دعوت را پذيرفته و نظام فكرى و اخلاقى و عمل خود را بر آن تطبيق داده‌اند و برخى ديگر نپذيرفته و به بدكارى و فساد پرداخته‌اند . از طرف ديگر ، مىبينيم كه نظام اين جهان بر اين نيست كه صد در صد نيكوكاران را پاداش بدهد و بدكاران را كيفر ، بلكه برخى نيكوكاريها هست كه حيات انسان با آن پايان مىيابد و مجالى براى پاداش نيست ، پس جهانى ديگر بايد باشد كه نيكوكاران پاداش كامل نيكوكارى خود را دريافت كنند و بدكاران كيفر كار بد خود را ، و گرنه بر خلاف عدل الهى است .\r\n\r\nحكمت الهى\r\nما انسانها كارهايمان بر دو قسم است : كارهاى عبث و بيهوده كه نتيجه‌اى بر\r\n\r\n\r\n\r\n\r\n","description":"","footnote":"\r\n( 1 ) . اعراف / 179 .\r\n","page_name":" 534 ","page_number":534},
  {"content":"\r\n\r\nآنها مترتّب نيست ، يعنى هيچ تأثيرى در رساندن ما به كمالاتى كه در استعداد ما هست و به عبارت ديگر در رساندن ما به سعادت واقعى ندارد ، و ديگر كارهاى بخردانه و عقل‌پسند كه نتايج خوب و مفيدى به بار مىآورد و ما را به كمال لايقمان مىرساند .\r\nنوع اوّل را كارهاى لغو و باطل و پوچ و نوع دوّم را كارهاى اصيل و حكيمانه مىناميم .\r\nپس كار حكيمانهء ما انسانها عبارت است از كارى كه ما را به كمال لايقمان برساند . كار حكيمانهء خداوند چطور ؟ آيا كار حكيمانهء خداوند نيز عبارت است از كارى كه او را به سر حدّ كمال سوق دهد و كار عبث خدا عبارت است از كارى كه او را به سوى كمال سوق ندهد ؟ نه . او غنى و بىنياز است ، آنچه او مىكند فضل وجود و بخشش و اعطاء است . او كارى را براى رفع نيازى از خود و براى رسيدن به كمال و سعادتى انجام نمىدهد . كار حكيمانهء خداوند عبارت است از كارى كه مخلوق را به كمال لايق خود برساند ، و نسبت دادن كار عبث به خداوند به اين معنى است كه مخلوقى را بيافريند بدون آنكه آن مخلوق را به كمال ممكن و لايقش برساند . اين است كه مفهوم حكمت دربارهء خداوند با آنچه دربارهء انسان صدق مىكند متفاوت است . حكمت در انسان عبارت است از خردمندى و گام برداشتن در مسير كمال انسانى ، و حكمت در مورد ذات بارى عبارت است از رساندن مخلوقات به كمال لا يقشان ، و به عبارت ديگر ، حكمت دربارهء خداوند عبارت است از آفرينش اشياء بر اساس سوق دادن آنها به سوى غايات و كمال لايق آنها .\r\nاز آنجا كه حكمت در مورد انسان عبارت است از انجام دادن كار براى رسيدن خود انسان به كمالات خويش ، هيچ ضرورتى ندارد كه ميان كار انسان و نتيجه‌اى كه انسان از آن كار مىخواهد بگيرد رابطهء واقعى وجود داشته باشد ، يعنى ضرورتى ندارد كه آن كار طبيعتا متوجّه آن نتيجه باشد و آن نتيجه كمال آن كار محسوب گردد . آنچه ضرورت دارد اين است كه نتيجهء كار براى انسان كمال و نفع محسوب شود ، مثلا انسان از خاك و چوب و سنگ و فلز و پوست و پشم و پنبه و غيره ابزار مىسازد و از آن نتيجهء حكيمانه مىگيرد ، مثل اينكه صندلى مىسازد يا خانه مىسازد و يا اتومبيل مىسازد و يا جامه فراهم مىكند . صندلى براى چوب ، و خانه براى سنگ و آجر و گچ و آهن ، و اتومبيل براى مجموعه‌اى از فلز و غيره كمال محسوب نمىشود و اين مواد به سوى اين صور و شكلها حركت نمىكنند ، ولى نتيجه‌اى كه انسان از آنها مىگيرد از قبيل نشستن روى صندلى و سكنى در خانه و حركت با اتومبيل و پوشيدن جامه ، براى\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nانسان يك كمال و حدّ اقل يك امر نافع محسوب مىگردد .\r\nولى ميان كار خدا و نتيجه‌اى كه بر آن مترتّب مىشود رابطهء واقعى و طبيعى برقرار است ، يعنى غايت و نتيجهء هر كار عبارت است از كمال واقعى خود آن كار .\r\nخداوند آفريدهء خود را كه فعل او و كار اوست به سوى كمال خود آن آفريده سوق مىدهد ، آنچنان كه مىبينيم كه هر دانه‌اى و بذرى به سوى غايت و كمال خويش در حركت است .\r\nمسأله‌اى كه اكنون طرح مىشود اين است كه دنيا و طبيعت مساوى است با تغيير و دگرگونى و عدم ثبات ، يعنى در طبيعت هر مقصود و غايتى كه در نظر بگيريم خود آن به نوبهء خود ناثابت و تغييرپذير است . به عبارت ديگر ، هر چيز موقّت و پايان‌پذير است ، همهء مراحل طبيعت « منزل » است و خاصيّت منازل بين راه را دارد ، هيچ‌كدام مقصد نهايى نيست .\r\nاينجاست كه فكر بيهودگى و پوچى در آفرينش براى گروهى پيدا شده است ، مىگويند جهان حكم قافله‌اى را دارد كه دائما در حركت است و منزل عوض مىكند و هيچ‌گاه به مقصد واقعى نمىرسد ، هر مقصد به نوبهء خود يك منزل است ، زيرا طبيعت از آن نيز عبور مىكند و آن را پشت سر مىگذارد . بديهى است كه يك حركت و يك سفر آنگاه معنى و مفهوم پيدا مىكند كه يك مقصد واقعى در انتظار باشد ، امّا اگر همهء مقصدها عبارت باشد از منزلها ، و رفتنها رسيدنها نداشته باشد ، اين حركت و اين سفر جز بيهودگيها چيزى نيست . اگر بناست پشت سر هر هستى نيستى باشد و هر آبادى به دنبال خود خرابى بياورد و هر رسيدن براى جا خالى كردن باشد ، پس آنچه بر نظام جهان حاكم است جز سرگشتگى و تكرار مكرّرات چيزى نيست ، پس هستى بر پوچى ايستاده است .\r\nپاسخى كه قرآن مىدهد اين است كه آرى ، اگر تنها طبيعت و دنيا بود و بس ، اگر همهء زادنها براى مردن و همهء روييدنها و سبز و خرّم شدن‌ها براى زرد و خشك و متلاشى شدن و همهء نو شدنها براى كهنه شدن بود ، جاى اين اشكال و شبهه بود ، امّا اين گونه اظهار نظرها دربارهء هستى از « ديد ناقص » سرچشمه مىگيرد ، از آنجا ناشى مىشود كه هستى در قالب محدود دنيا و طبيعت ، محصور فرض شود ، امّا هستى به دنيا و طبيعت محدود و محصور نمىشود ، دنيا « روز اوّل » است ، روز اوّل « روز آخر » به دنبال خود دارد ، دنيا « رفتن » است و آخرت « رسيدن » . على ( عليه السّلام ) مىفرمايد :\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nالدّنيا دار مجاز و الآخرة دار قرار ( 1 ) . دنيا خانهء عبور و آخرت خانهء اقامت است . آخرت است كه به دنيا معنى مىدهد ، زيرا مقصد است كه به حركت و تكاپو معنى و مفهوم مىدهد .\r\nاگر جهان آخرت كه جهان جاودانگى است نبود ، جهان مقصد نهايى نداشت كه واقعا مقصد باشد نه « مرحله » و « منزل » ، گردش روزگار چيزى از نوع سرگشتگى بود و به اصطلاح قرآن خلقت و آفرينش ، « عبث » و « باطل » و « لعب » بود . امّا پيامبران آمده‌اند كه جلو اين اشتباه اساسى را بگيرند و ما را به حقيقتى آگاه سازند كه ندانستن آن سراسر هستى را در نظر ما پوچ و بىمعنى مىكند و انديشهء « پوچى » را در مغز ما رسوخ مىدهد . با رسوخ انديشهء پوچى ، و به عبارت ديگر با پوچ پندارى ، خود ما به صورت موجودى پوچ و بىمعنى و بىهدف در مىآييم . يكى از آثار ايمان و اعتقاد به عالم آخرت اين است كه ما را از پوچ پندارى و پوچ بودن نجات مىبخشد و به ما و انديشه و هستى ما معنى مىدهد .\r\n« پايان » .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 201 .\r\n","page_name":" 537 ","page_number":537},
  {"content":"\r\n . \r\n","description":"","footnote":"","page_name":" 538 ","page_number":538},
  {"content":"\r\n . \r\n","description":"","footnote":"","page_name":" 539 ","page_number":539},
  {"content":"\r\n . \r\n","description":"","footnote":"","page_name":" 540 ","page_number":540},
  {"content":"\r\n . \r\n","description":"","footnote":"","page_name":" 541 ","page_number":541},
  {"content":"\r\n . \r\n","description":"","footnote":"","page_name":" 542 ","page_number":542},
  {"content":"\r\n . \r\n","description":"","footnote":"","page_name":" 543 ","page_number":543},
  {"content":"\r\n . \r\n","description":"","footnote":"","page_name":" 544 ","page_number":544},
  {"content":"\r\n . \r\n","description":"","footnote":"","page_name":" 545 ","page_number":545},
  {"content":"\r\n . \r\n","description":"","footnote":"","page_name":" 546 ","page_number":546},
  {"content":"\r\n . \r\n","description":"","footnote":"","page_name":" 547 ","page_number":547},
  {"content":"\r\n . \r\n","description":"","footnote":"","page_name":" 548 ","page_number":548},
  {"content":"\r\n . \r\n","description":"","footnote":"","page_name":" 549 ","page_number":549},
  {"content":"\r\n . \r\n","description":"","footnote":"","page_name":" 550 ","page_number":550},
  {"content":"\r\n . \r\n","description":"","footnote":"","page_name":" 551 ","page_number":551},
  {"content":"\r\n . \r\n","description":"","footnote":"","page_name":" 552 ","page_number":552},
  {"content":"\r\n . \r\n","description":"","footnote":"","page_name":" 553 ","page_number":553},
  {"content":"\r\n . \r\n","description":"","footnote":"","page_name":" 554 ","page_number":554},
  {"content":"\r\n . \r\n","description":"","footnote":"","page_name":" 555 ","page_number":555},
  {"content":"\r\n . \r\n","description":"","footnote":"","page_name":" 556 ","page_number":556},
  {"content":"\r\n . \r\n","description":"","footnote":"","page_name":" 557 ","page_number":557},
  {"content":"\r\n . \r\n","description":"","footnote":"","page_name":" 558 ","page_number":558},
  {"content":"\r\n . \r\n","description":"","footnote":"","page_name":" 559 ","page_number":559},
  {"content":"\r\n . \r\n","description":"","footnote":"","page_name":" 560 ","page_number":560},
  {"content":"\r\n . \r\n","description":"","footnote":"","page_name":" 561 ","page_number":561},
  {"content":"\r\n . \r\n","description":"","footnote":"","page_name":" 562 ","page_number":562},
  {"content":"\r\n . \r\n","description":"","footnote":"","page_name":" 563 ","page_number":563},
  {"content":"\r\n . \r\n","description":"","footnote":"","page_name":" 564 ","page_number":564},
  {"content":"\r\n . \r\n","description":"","footnote":"","page_name":" 565 ","page_number":565},
  {"content":"\r\n . \r\n\r\n","description":"","footnote":"","page_name":" 566 ","page_number":566}
  ]