[
  {"content":"\r\n\r\nسفرنامهء پيترو دلا واله\r\nناشر برگزيدهء\r\nهفدهمين نمايشگاه بين المللى كتاب تهران\r\n\r\n","description":"","footnote":"","page_name":" مقدمهء مترجم 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمهء مترجم 2 ","page_number":2},
  {"content":"\r\n\r\nپيترو دلاواله\r\nسفرنامه پيترو دلا واله\r\n( قسمت مربوط به ايران )\r\nترجمه ، شرح ، وحواشى\r\nاز\r\nشعاع الدين شفا\r\nتهران 1384\r\n\r\n","description":"","footnote":"","page_name":" مقدمهء مترجم 3 ","page_number":3},
  {"content":"\r\n\r\nدلا واله ، پيترو 1586 - 1652 .\r\nسفرنامهء پيترو دلا واله ( قسمت مربوط به ايران ) / ترجمه ، شرح ، و حواشى از شعا الدين شفا . - - تهران : شركت انتشارات علمى و فرهنگى ، 1381 .\r\nپانزده ، 384 ص . ؛ مصور ، نقشه ( يك ورق نقشهء تا شده ) .\r\nisbn : 964 - 445 - 143 - 0\r\nاين كتاب ترجمه بخش مربوط به ايران از كتاب\r\ncose e parole mei viaggi di pitro della valle\r\nپيترو دلا واله است .\r\nفهرستنويسى براساس اطلاعات فيپا .\r\nچاپ چهارم : 1384 .\r\nنمايه\r\nچاپ سوم\r\n1 . ايران - - سيرو سياحت . 2 . سفرنامه . الف . شفا ، شعاع الدين ، مترجم ، 1306 . - ب . شركت انتشارات علمى فرهنگى . ج . عنوان . .\r\n7 س 8 د 1223 dsr\r\n072042 / 955\r\n1381\r\nكتابخانهء ملى ايران\r\n33848 - 81 م\r\nسفرنامهء پيترو دلاواله\r\nنويسنده : پيترو دلا واله\r\nمترجم : شعاع الدين شفا\r\nچاپ نخست : 1348\r\nچاپ چهارم : بهار 1384 ؛ شمارگان : 2000 نسخه\r\nحروفچينى و آماده سازى : شركت انتشارات علمى و فرهنگى ليتوگرافى ، چاپ و صحافى : شركت چاپ و نشر علمى و فرهنگى كتيبه\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهارراه حقانى ( جهان كودك ) ، كوچهء كمان ، پلاك 4 ، كدپستى 1518736313 ؛ صندوق پستى 9647 - 15875 ؛ تلفن : 71 - 8774569 ؛ فاكس : 8774572\r\nمركز پخش : شركت بازرگانى كتاب گستر : خيابان افريقا ، بين بلوار ناهيد وگلشهر ، كوچهء گلفام ، پلاك 1 ؛ كدپستى 1915673483 ؛ تلفن : 42 - 2024141 ؛ تلفكس : 2050326\r\nآدرس اينترنتى :\r\nwww . ketabgostarco . com\r\ninfo @ ketabgostarco . com\r\nفروشگاه يك : خيابان انقلاب ، روبروى در اصلى دانشگاه تهران ؛ تلفن : 6400786\r\n\r\n","description":"","footnote":"","page_name":" مقدمهء مترجم 4 ","page_number":4},
  {"content":"\r\n\r\n\r\nفهرست مندرجات\r\nپيش‌گفتار يازده\r\nمقدمهء مترجم سيزده\r\nمكتوب اول : از اصفهان - 17 مارس 1617 1\r\nمكتوب دوم : از اصفهان - 19 مارس 1617 53\r\nمكتوب سوم : از اصفهان - 18 دسامبر 1617 55\r\nمكتوب چهارم : از فرح‌آباد اولين روزهاى ماه مه و از قزوين 25 ژوئيهء 1618 99\r\nمكتوب پنجم : از اصفهان - 22 آوريل و 8 مه 1619 239\r\nپس‌نويس نامه 367\r\nفهرست اعلام 373\r\n\r\n","description":"","footnote":"","page_name":" مقدمهء مترجم 5 ","page_number":5},
  {"content":"\r\n . \r\n","description":"","footnote":"","page_name":" مقدمهء مترجم 6 ","page_number":6},
  {"content":"\r\n\r\n\r\nفهرست تصاوير\r\nبرخورد با سواران ايرانى 7\r\nباغ هزار جريب اصفهان 32\r\nپل‌هاى اصفهان 33\r\nكله‌منار در اصفهان 36\r\nتصوير يك زن زرتشتى 65\r\nمنظرهء شتر قربانى 90\r\nكاروان‌سراى كاشان در زمان صفويه 109\r\nمنظرهء كاشان در قرن هفدهم 111\r\nلباس ايرانيان در زمان صفويه 117\r\nلباس زنان ايرانى در زمان صفويه 119\r\nتصوير شاه‌عباس 181\r\nپذيرايى در اشرف 189\r\nشكار شاه 222\r\nمنظرهء شهر تهران در قرن هفدهم 230\r\nشهر سلطانيه در قرن هفدهم 263\r\nمجازات وزير حكمران استرآباد 290\r\nمقبرهء شاه‌صفى در اردبيل 297\r\nيكى از انواع مجازات‌ها 303\r\nمنظرهء شهر قم در قرن هفدهم 348\r\nنقشهء امپراتورى ايران در زمان صفويه 372\r\n\r\n","description":"","footnote":"","page_name":" مقدمهء مترجم 7 ","page_number":7},
  {"content":"\r\n . \r\n","description":"","footnote":"","page_name":" مقدمهء مترجم 8 ","page_number":8},
  {"content":"\r\n . \r\n","description":"","footnote":"","page_name":" مقدمهء مترجم 9 ","page_number":9},
  {"content":"\r\n . \r\n","description":"","footnote":"","page_name":" مقدمهء مترجم 10 ","page_number":10},
  {"content":"\r\n\r\n\r\nپيش‌گفتار\r\nاز پروفسور جوزپه توچى « 1 »\r\n( رئيس مؤسسهء ايتاليايى خاورميانه و خاور دور و استاد دانشگاه رم )\r\nپيترو دلّاواله بين جهان‌گردان ايتاليايى كه از دورهء امپراتورى مغول به بعد ، خاطرات مسافرت‌هاى خود را به آسيا به رشتهء تحرير درآورده‌اند ، مقام ارزنده‌اى دارد . وى از خود سفرنامهء بسيار پرارزشى دربارهء تركيه و ايران و هند باقى گذاشت و اولين چاپ كامل قسمت مربوط به ايران ، كه با نسخه‌هاى خطى نويسنده تطبيق شده است ، در ايتاليا تقريبا همزمان با انتشار ترجمهء فارسى اين كتاب منتشر خواهد شد . ترجمهء فارسى را آقاى دكتر شعاع‌الدين شفا بر عهده گرفت ، و براى اين‌كه كاملا مطابق با اصل باشد ، از بذل هيچ‌گونه دقت و كوششى دريغ نورزيد . انتشار ترجمهء اين كتاب در ايران بدين طريق امكان‌پذير گرديد كه ايزمئو ، موقعى كه مؤسسهء ملى صنايع نفتى ايتاليا  ( ENI )  توسط دوست مرحوم من ، پروفسور بولدرينى اداره مىشد ، موفق شد از آن مؤسسه اعتبار كافى جهت انجام اين منظور به‌دست آورد .\r\nبه عنوان رئيس ايزمئو نه تنها بايد از دوست عزيز خود ياد كنم ؛ بلكه بايد از رؤساى  ENI  كه در انجام اين منظور به او كمك كردند ، تشكر نمايم .\r\n\r\n\r\n","description":"","footnote":"\r\n( 1 ) .  Professor Giuseppe Tucci \r\n","page_name":" مقدمهء مترجم 11 ","page_number":11},
  {"content":"\r\n\r\nعلاقه به انتشار چنين متن پراهميتى نشان مىدهد كه چگونه بعضى از مؤسسات مهم صنعتى ما ، در مورد چاپ متون علمى و فعاليت‌هاى فرهنگى با سخاوتمندى رفتار مىكنند و مجددا صميمىترين تشكرات خود را به مناسبت اين همكارى باارزش كه مىتوان گفت بدون آن ، انجام كار فوق‌العاده مشكل بلكه غير ممكن بود به  ENI  تقديم مىكنم .\r\nاين كتاب مفيد نكات بسيارى از عصر شاه‌عباس كبير را براى ما روشن مىكند و به‌طور كلى مجموع كارهايى كه شده ، نشانهء كاملى است از همكارى فرهنگى بين ايران و ايتاليا ؛ يعنى دو كشورى كه قرن‌هاست پيوندهاى دوستى كامل ، آنها را به يكديگر بستگى داده است .\r\nجوزپه توچى\r\n\r\n","description":"","footnote":"","page_name":" مقدمهء مترجم 12 ","page_number":12},
  {"content":"\r\n\r\nچون اين كتاب ترجمهء قسمت مربوط به ايران است ، براى آشنايى با سوابق و ترتيب پيوستگى مطالب ، قرائت مقدمهء مترجم ضرورى به نظر مىرسد .\r\n\r\nمقدمهء مترجم\r\nپيترو دلّاواله در يازدهم آوريل 1586 در شهر رم متولد شد . پدرش پمپئو « 1 » و مادرش جوانا آلبرينى « 2 » نام داشتند . خانوادهء وى يكى از قديمىترين و اصيل‌ترين خانواده‌هاى رم محسوب مىشد و چندين نفر از افراد آن ، به مقام كاردينالى رسيده بودند . از دوران كودكى پيترو اطلاع زيادى در دست نيست ؛ جز اين‌كه وى به اقتضاى رسوم اصيل‌زادگان زمان ، به آموختن لاتين پرداخت و آن زبان را به خوبى ياد گرفت ؛ چنان‌كه مجمع ظرفا « 3 » كه از مهم‌ترين مجامع علمى و ادبى شهر رم به‌شمار مىآمد و شرط پذيرفته شدن در آن ، علاوه بر اصالت نسب ، داشتن پايه و مايهء علمى كافى بود ، وى را به عضويت پذيرفت و به زودى پيتروى جوان توانست با ايراد خطابه‌هاى بليغ ، در اين مجمع جايى براى خود باز كند .\r\nدر آن زمان ، اصيل‌زادگان مىبايست به آداب شواليه‌گرى آشنا مىشدند و فن شمشيربازى را فرا مىگرفتند ؛ به همين جهت پيترو ، كه طبعى آتشين و سرى پرشور داشت ، به آموختن فنون نظامى نيز پرداخت و موقعى كه ميان پاپ پائولوى پنجم « 4 » و جمهورى و نيز ، بر سر مسائل مذهبى اختلافاتى بروز كرد ؛ به هوادارى پاپ برخاست منتهى چون اين اختلاف منجر به آشتى شد ، وى نتوانست جنگ‌آورى خود را به معرض آزمايش درآورد .\r\nدر سال 1611 پيترو به ناوگان جنگى اسپانيا كه براى سركوبى دزدان دريايى عازم شمال\r\n\r\n\r\n","description":"","footnote":"\r\n( 1 ) .  Pompeo \r\n( 2 ) .  Giovanna Alberini \r\n( 3 ) .  Academia de gli Humoristi \r\n( 4 ) .  Paolo Quinto \r\n","page_name":" مقدمهء مترجم 13 ","page_number":13},
  {"content":"\r\n\r\nافريقا بود ، پيوست و با يك كشتى به آن نواحى رفت ، ولى به طورى كه خود او تعريف مىكند ، اين لشكركشى به يك جنگ جدى منجر نشد و در نتيجه وى به رم بازگشت و در آنجا سخت پاىبند عشق نافرجامى شد كه پيروزى رقيبش را در بر داشت .\r\nدر نتيجهء اين شكست ، اصيل‌زادهء رومى ، غمگين و مأيوس شهر رم را ترك كرد و به ناپل رفت و در آنجا طى مراسمى لباس زائرين را بر تن كرد و گردن‌بند متبركى به گردن آويخت كه تا آخر عمر همراه او بود ، و از آن پس همه‌جا لقب ايل‌پلگرينو « 1 » - يعنى زائر - را به آخر نام خود اضافه كرد و تمام كتاب‌هاى او نيز با همين عنوان به چاپ رسيده است .\r\nپيترو براى فراموش كردن شكست عشقى و از طرف ديگر بر اثر تشويق‌هاى دوست دانشمند خود ، ماريواسكيپانو « 2 » ، تصميم به سفر به مشرق‌زمين گرفت و در هشتم ژوئن 1614 با كشتى « گران‌دلفينو » « 3 » از ونيز عازم قسطنطنيه شد . اقامت وى در قسطنطنيه تا سپتامبر سال 1615 به طول انجاميد و سپس از آنجا رهسپار آسياى صغير و مصر شد و بعد از طريق صحراى سينا به فلسطين رفت و پس از ديدار اورشليم ، به دمشق و حلب و سرانجام به بغداد سفر كرد و به قصد مشاهدهء آثار تمدن قديم بابلىها ، از شهر حلّه نيز ديدارى نمود و پس از مراجعت مجدد به بغداد ، در آنجا با سيتى معانى « 4 » دوشيزهء هجده سالهء آسورى مسيحى ، ازدواج كرد .\r\nپدر معانى آسورى و مادر وى ارمنى بود و خود او در شهر ماردين ، واقع در بين‌النهرين ، متولد شده و موقعى كه چهار سال بيشتر نداشت ، در اثر حملهء كردها به آن شهر ، به اتفاق خانوادهء خود به بغداد مهاجرت كرده بود . مطابق گفتهء پيترو دلاواله دوشيزه معانى ، تربيت خانوادگى بسيار خوبى داشت و جهان‌گرد ايتاليايى كه شيفته و فريفتهء اين دوشيزه شده بود ، در يكى از نامه‌هاى خود از بغداد به تفصيل دربارهء ازدواج خود و مخالفت‌هاى مادر معانى با پيوند مزبور سخن مىگويد و دربارهء لطف و ملاحت عروس قلم‌فرسايى مىكند . اين ازدواج به سال 1616 اتفاق افتاد و بعد از آن ، بانو معانى تا واپسين دم ، همه‌جا شوهر خود را در سفرهاى پرماجرايش همراهى كرد .\r\nپيترو دلاواله پس از اين ازدواج در تاريخ چهارم ژانويهء 1617 مطابق با 25 ماه ذوالحجهء سال 1025 هجرى قمرى ، به اتفاق عروس تازه و چند تن از ملازمان و خدمتكاران خود با كاروانى\r\n\r\n\r\n","description":"","footnote":"\r\n( 1 ) .  Il Pellegrino \r\n( 2 ) .  Mario Schipano \r\n( 3 ) .  Gran Delfino \r\n( 4 ) .  Sitti Maani \r\n","page_name":" مقدمهء مترجم 14 ","page_number":14},
  {"content":"\r\n\r\nعازم ايران شد ، و از طريق همدان و گلپايگان به اصفهان رفت . و او اين سفر را طى اولين نامهء خود از اصفهان ، كه تاريخ آن 17 مارس 1617 ميلادى است ، به تفصيل بيان مىكند . چون شاه‌عباس آن موقع در اصفهان نبود ، و در فرح‌آباد واقع در كنار درياى خزر به سر مىبرد ؛ جهان‌گرد ايتاليايى بعد از مدتى اقامت در اصفهان ، در ژانويهء 1618 ، مطابق با محرم 1027 هجرى قمرى ، از راه كوير و فيروزكوه به مازندران رفت و در كاشان گرفتار ماجرايى شد كه به تفصيل به شرح آن مىپردازد و سرانجام در شهر « اشرف » شاه‌عباس او را به حضور پذيرفت و مذاكراتى ميان آنان جريان يافت كه نويسنده با دقت هرچه تمام‌تر شرح مىدهد . شاه‌عباس از همان وهلهء اول با جهان‌گرد ايتاليايى با مهربانى بسيار رفتار مىكند و همين امر باعث مىشود كه او مدت‌ها در دربار ايران بماند و در سفر و حضر شاه را همراهى كند .\r\nپيترو دلاواله به طورى كه خود توضيح مىدهد ، از سفر به ايران دو مقصود داشت : يكى اين‌كه در يك لشكركشى نظامى عليه ترك‌هاى عثمانى شركت كند و تا سرحد امكان ، انتقام بدرفتارىهايى را كه آنان نسبت به مسيحيان روا مىداشتند بگيرد و ديگر اين‌كه اسبابى فراهم سازد تا مسيحيان مقيم عثمانى ، كه در وضع بدى به سر مىبردند ، به ايران ، كه نسبت به اتباع مسيحى خود در كمال مهربانى و رأفت رفتار مىكرد ، مهاجرت كنند و در حقيقت رفتار عالى شاه‌عباس با ارامنه و ساير مسيحيان و آزادى كاملى كه آنان در به جاى آوردن آداب و رسوم مذهبى خود داشتند چنان اين جهان‌گرد را تحت تأثير قرار مىدهد كه او در اين باره زبان به تعريف و تمجيد از شاه ايران مىگشايد و از شاه‌زادگان كشورهاى غرب كه علىرغم هم‌كشى و هم‌خونى ، نسبت به آزار و شكنجهء مسيحيان مقيم عثمانى بىاعتنا بودند ، انتقاد مىكند و در اين راه آنقدر تند مىرود كه سانسور وقت در موقع چاپ كتاب مانع از انتشار آن قسمت از نامه‌ها مىشود .\r\nبارى ، جهان‌گرد ايتاليايى به معيت شاه‌عباس عازم اردبيل مىشود ، تا از نزديك شاهد جنگ‌هاى خونين ايران و عثمانى باشد ، و داستان فتح ايرانيان را در اين جنگ به تفصيل بيان مىكند .\r\nبعد از خاتمهء جنگ ، پيترو دلاواله كه گرفتار بيمارى سختى شده بود ، ( بر حسب آنچه خود او شرح مىدهد مىتوان استنباط كرد بدون شك اين بيمارى مالاريا بوده است كه در موقع اقامت در فرح‌آباد مازندران عارض او شده بود ) به اصفهان مراجعت مىكند و آنجا در اثر معالجات مداوم و استراحت بهبود مىيابد .\r\n\r\n","description":"","footnote":"","page_name":" مقدمهء مترجم 15 ","page_number":15},
  {"content":"\r\n\r\nدر اكتبر سال 1621 جهان‌گرد ايتاليايى اصفهان را ترك مىگويد و از شيراز و تخت جمشيد ديدن مىكند و در سفرنامهء خود مطالب جالب و مفيدى در اين باره مىنويسد . پيترو دلاواله در آن موقع نمىفهمد اين خرابه‌ها باقىماندهء چه بناى باشكوهى است و حدسيات مختلفى مىزند ، ولى چنان با دقت مشاهدات خود را شرح مىدهد ، كه بعدا وقتى يك نقاش هلندى از روى اين توصيفات تصويرى تخيلى به ترجمهء كتاب به زبان هلندى اضافه مىكند ، شباهت زيادى بين آن و خرابه‌هاى تخت جمشيد آن‌طور كه واقعا هست ، به وجود مىآيد تصوير فوق‌الذكر در جلد دوم ترجمهء فارسى كتاب نيز منعكس شده است - . جالب توجه اين‌كه جهان‌گرد با وجودى كه موفق به خواندن كتيبه‌ها نمىشود ؛ ولى درك مىكند كه نوشته‌هاى آنها بر خلاف خطوط اسلامى از چپ به راست است و اين استنباط از روى قرائنى برايش حاصل مىشود كه نشان‌دهندهء هوش و ذكاوت و توجه خاص اوست .\r\nوى سپس به قصد هند عازم سواحل جنوب مىشود ؛ ولى در سىام دسامبر 1622 بانو معانى ، كه در اثر سفرهاى متعدد خسته و آزرده شده بود و تحمل آب و هواى منطقه را نداشت ، در ميناب چشم از جهان فرو مىبندد .\r\nپيترو دلاواله شرح بيمارى و درگذشت وى را طى يكى از نامه‌هاى خود با سوز و گداز خاصى بيان مىكند و او كه عشق و علاقهء زيادى نسبت به همسر خود داشت ، با تحمل زحمات فراوان به موميايى كردن جسد مىپردازد و آن را در تابوتى قرار مىدهد و در طول تمام سفرهاى بعدى همراه خود مىبرد ، تا سرانجام پس از رسيدن به شهر رم ، زن محبوبش را در مقبرهء خانوادگى دفن كند .\r\nپس از اين واقعه ، جهان‌گرد مجددا براى ادامهء سفر و رفتن به هند ، به بندرسر روى مىآورد ؛ ولى چون در آن زمان جنگ‌هاى هرمز با شدت جريان داشت ، و ايرانيان به كمك ناوگان انگليسى قلعهء پرتغالىها را محاصره كرده و مشغول بيرون راندن آنان بودند ، انجام اين سفر امكان‌پذير نبود ؛ در نتيجه او به لار مراجعت مىكند و سپس در ژانويهء 1623 از طريق بندر گمبرون يا بندرعباس فعلى با كشتى عازم هند مىشود و بعد از بيست روز سفر دريايى ، در سورات پا به زمين مىنهد .\r\nدورهء اقامت جهان‌گرد در هند قريب بيست ماه به طول مىانجامد و وى در ظرف آن مدت به اطراف و اكناف اين كشور پهناور مسافرت مىكند و خاطرات خود را طبق معمول ، طى نامه‌هاى متعددى ، براى دوستش ماريواسكيپانو ارسال مىدارد .\r\n\r\n","description":"","footnote":"","page_name":" مقدمهء مترجم 16 ","page_number":16},
  {"content":"\r\n\r\nدر نوامبر 1624 پيترو دلاواله در بندگوا « 1 » به كشتى نشست و عازم مراجعت شد و پس از توقف در مسقط سرانجام در بصره كشتى را ترك گفت و تمام مسير بين اين بندر و شهر حلب را از طريق زمين طى كرد و صحراهاى خشك را پشت سر گذاشت . در حلب ، جهان‌گرد ايتاليايى ، سفر پرماجراى خود را به مشرق زمين به اتمام رسانيد و با كشتى عازم ناپل شد و در سر راه خود از جزاير قبرس و مالت و سيسيل نيز ديدن كرد و سرانجام در پنجم فوريهء 1626 به ناپل رسيد و در 28 مارس همان سال پس از نزديك به دوازده سال دورى ، به موطن خود شهر رم ، بازگشت و در آنجا مورد محبت پاپ اوربانوى هشتم « 2 » قرار گرفت و از ملازمان خاص او شد .\r\nپيترو دلاواله روز 25 ژوئيه ، جسد موميايى شدهء همسر خود را كه با تحمل مشقات فراوان به رم آورده بود ، در مقبرهء خانوادگى ، واقع در كليساى آراچلى « 3 » كه بر روى تپهء معروف كامپيدوليو « 4 » مركز شهر رم واقع شده ، به خاك سپرد و او جريان باز كردن تابوت و بازرسى از جسد را طى آخرين نامهء خود ، كه تاريخ آن اول اوت 1626 است ، شرح مىدهد .\r\nوى سپس با يك دختر گرجى به نام مارياتيناتين زيبا « 5 » ، كه شرح زندگى او در اين سفرنامه آمده است ، ازدواج كرد و از او صاحب چهارده فرزند شد . مارياتيناتين ، دختر يكى از صاحب منصبان گرجستان بود و چون پدرش در جنگ با شاه‌عباس كشته شده بود ، بانو معانى همسر جهان‌گرد ايتاليايى ، دخترك را به نزد خود آورده و در تربيتش همت گماشته بود و پس از مرگ بانو معانى نيز ، اين دخترك پيترو دلاواله را در سفرهاى بعدى همه‌جا همراهى كرد ، تا سرانجام اين معاشرت دائمى منجر به همبستگى آنان شد .\r\nپس از اين ازدواج ، اصيل‌زادهء ايتاليايى ، زندگى خود را در شهر رم ادامه داد و خانهء او مركز رفت و آمد دوستان و علاقه‌مندان شنيدن ماجراهاى جالبش شد و در انجمن‌هاى ادبى زمان نيز موفقيت‌هاى زيادى پيدا كرد . سرگرمى پيترو دلاواله ، در آن ايام ؛ بيشتر مطالعه و تنظيم خاطراتش بود و حتى يكى - دو آلت موسيقى تازه نيز ابداع كرد و به منصهء آزمايش درآورد ، كه زياد مورد قبول عامه واقع نشد .\r\nآرامش زندگى جهان‌گرد را ماجرايى ، كه وى بر اثر طبع آتشين خود به آن آلوده شد ، برهم زد .\r\nجريان از اين قرار بود كه ، روزى در يكى از تظاهرات مذهبى در خيابان ، ميان مستخدم هندى او\r\n\r\n\r\n","description":"","footnote":"\r\n( 1 ) .  Goa \r\n( 2 ) .  Urbano VIII \r\n( 3 ) .  Ara Coeli \r\n( 4 ) .  Campidoglio  ؛ كه در غالب زبان‌هاى خارجى به آن كاپيتول گفته مىشود .\r\n( 5 ) .  Maria Tinatin di Ziba \r\n","page_name":" مقدمهء مترجم 17 ","page_number":17},
  {"content":"\r\n\r\nو يكى از خدمهء پاپ نزاعى درگرفت ، كه طى آن مستخدم هندى به شدت مضروب شد و او كه ناظر اين صحنه بود صبر خود را از دست داد و با شمشير مستخدم پاپ را از پاى درآورد ؛ ولى بلافاصله متوجهء اين خبط عظيم خود شد و براى رهايى از عواقب خشم پاپ ، و از بيم مجازات به قلعهء يكى از نجباى وقت پناه برد و از همانجا به ناپل رفت ؛ ولى دوستانش در رم بىكار نماندند و به خصوص يكى از خويشان وى به نام كاردينال فرانچسكو « 1 » كه از خانوادهء پرقدرت باربرينى « 2 » ها و مورد كمال علاقهء پاپ بود ، توانست براى او كسب بخشايش كند و در نتيجه پيترو دلاواله به رم بازگشت و تا پايان زندگى خود ، در آنجا به‌سر برد و زندگى سابق خود را ادامه داد ؛ يعنى باز خانهء او مركز رفت و آمد دوستان و مشتاقان شنيدن داستان‌هاى هيجان‌انگيزش شد و مجمع ظرفا ، كه پيترو از عنفوان شباب عضو آن بود ، به وى ايل‌فانتاستيكو ، يعنى اعجوبه « 3 » لقب داد .\r\nمرگ پيترو دلاواله در آوريل 1652 اتفاق افتاد و جسد او را نيز در كليساى آراچلى دفن كردند .\r\nفرزندان وى هيچ يك شهرتى نيافتند و برعكس بعد از مرگ پدر ، چنان در رم به شرارت و ماجراجويى پرداختند ، كه همهء آنها مجبور به ترك اين شهر شدند ، و به اتفاق مادر خود در آوربينو « 4 » اقامت گزيدند .\r\nشهرت جهان‌گرد ايتاليايى پس از چاپ خاطراتش ، كه قسمت اعظم آن پس از مرگ وى انجام گرفت ، رو به فزونى رفت . وى اولين جهان‌گردى بود كه به دومين هرم مصر وارد شد و شايد اولين كسى بود كه سنگ‌نوشته‌هاى تخت جمشيد را براى جهان غرب تشريح كرد و آثارى از خطوط قديمى آسورى را با خود به اروپا برد .\r\nسفرنامهء پيترو دلاواله به مشرق‌زمين ، به سه قسمت تقسيم مىشود : تركيه ، ايران و هند ؛ ولى فقط قسمت مربوط به تركيه در زمان حيات نويسنده به چاپ رسيد و قسمت‌هاى دوم و سوم بعد از مرگ وى انتشار يافت . تمام اين سفرنامه به صورت نامه‌هاى متعددى است كه وى از مشاهدات خود در مشرق‌زمين به رشتهء تحرير درآورده و بدون شك يكى از جالب‌ترين سفرنامه‌هايى است كه تا به حال نوشته شده ؛ زيرا حس ملاحظهء اين جهان‌گرد واقعا كم‌نظير است و با چنان دقت و ظرافتى صحنه‌هاى مورد مشاهدهء خود را شرح مىدهد ، كه خواننده تصور مىكند ، خود ناظر آن صحنه‌ها بوده است و چون وى با زبان‌هاى تركى و فارسى و عربى و تا حدى قبطى و كلدانى آشنا بود ، توانست مطالبى را بفهمد و بنويسد كه جهان‌گردان ديگر با عدم آشنايى به\r\n\r\n\r\n","description":"","footnote":"\r\n( 1 ) .  Francesco \r\n( 2 ) .  Barberini \r\n( 3 ) .  Il Fantastico \r\n( 4 ) .  Urbino \r\n","page_name":" مقدمهء مترجم 18 ","page_number":18},
  {"content":"\r\n\r\nاين زبان‌ها از درك آنها عاجز بودند ، و همهء كسانى كه بعدا دربارهء زندگى پيترو دلاواله مطالعاتى كرده و مطالبى نوشته‌اند دقت او را تحسين مىكنند و حس ملاحظهء او را فوق‌العاده مىدانند .\r\nهمان‌طور كه فوقا ذكر شد فقط اولين جلد سفرنامه ، يعنى قسمت مربوط به تركيه ، در سال 1650 در زمان حيات خود مؤلف به چاپ رسيد . دو جلد مربوط به ايران ، با نظارت چهار تن از پسران پيترو دلاواله در سال 1658 از طبع بيرون آمد و چاپ جلد چهارم ، يعنى نامه‌هاى هند و شرح بازگشت جهان‌گرد به ايتاليا ، به سال 1663 به اتمام رسيد .\r\nاين سفرنامه ، چندين‌بار به زبان ايتاليايى تجديد چاپ شد ؛ ولى بعد از نيمهء اول قرن نوزدهم در بوتهء فراموشى افتاد و از 1843 كه آخرين چاپ كتاب به زبان ايتاليايى در برايتون « 1 » انجام گرفت ، چاپ ديگرى از كتاب به نظر نرسيد تا اين‌كه اخيرا به همت مؤسسهء ايتاليايى خاورميانه و خاور دور ايتاليا ( ايزمئو ) « 2 » ، قسمت مربوط به ايران ، با تجديد نظر كامل و حواشى زير چاپ رفت و شايد به زودى در دسترس عموم قرار گيرد .\r\nترجمهء فرانسهء سفرنامه ، اولين ترجمه‌اى بود كه به چاپ رسيد ، و بين سال‌هاى 1662 تا 1664 ميلادى ، هر چهار جلد كتاب از چاپ بيرون آمد و مترجمان آن ، اتين كارنو « 3 » و فرانسوالو - كنت « 4 » ، هر دو كشيش بودند . در سال 1670 ، ترجمهء ديگرى از اين كتاب بيرون آمد و آخرين چاپ ترجمهء فرانسهء سفرنامه ، در 1745 در هشت جلد ، در شهر روان « 5 » انتشار يافت .\r\nشش جلد ترجمهء هلندى كتاب ، به تدريج از سال 1664 تا 1681 در آمستردام از چاپ خارج شد و اين ترجمه به تصاويرى نيز مزين شده است كه گرچه همهء آنها تخيلى است ؛ ولى چون نشان‌دهندهء تصورات يك هنرمند هلندى از توضيحات نويسنده است مترجم ، انتشار آنها را در اين ترجمهء فارسى بىمورد ندانست و خوانندهء عزيز قسمتى از تصاوير فوق‌الذكر را در اين جلد و بقيه را در جلد بعد مشاهده خواهد كرد . علاوه بر اين نقاشىها هر كجا كه مناسب تشخيص داده شد تصاوير ديگرى برگرفته از كتابهاى جهان‌گردان ديگر اروپايى كه در قرون هفده و هجده و نوزده به ايران آمده‌اند ، به اين ترجمه اضافه شد تا به تصور ذهنى خواننده و تجسم وضع زمان و موقعيت شهرها و نقاطى كه نويسنده از آنها نام مىبرد ، كمك شده باشد .\r\nنكتهء ديگرى كه تذكر آن لازم به نظر مىرسد اين است كه خود جهان‌گرد نيز فرد نقاشى را به\r\n\r\n\r\n","description":"","footnote":"\r\n( 1 ) .  Brighton \r\n( 2 ) .\r\n Istituto Italiano per il Medio ed Estremo Oriente ( Ismeo ) \r\n( 3 ) .  Etienne Carneau \r\n( 4 ) .  Francois le Comte \r\n( 5 ) .  Rouen \r\n","page_name":" مقدمهء مترجم 19 ","page_number":19},
  {"content":"\r\n\r\nهمراه آورده بود كه اندكى پس از ورود به ايران او را ترك كرد و حتى تصوير بانو معانى را ناتمام گذاشت . متأسفانه از تصاويرى كه به دست اين هنرمند ترسيم شده است ، نشانى برجاى نمانده و معلوم نيست چرا در چاپ‌هاى ايتاليايى يا ترجمه‌هاى خارجى كتاب ، در زمان حيات جهان‌گرد ، يا پس از مرگ وى منتشر نشده است و حتى در مؤسسهء جغرافيايى ايتاليا « 1 » كه مجلدات خطى كتاب در آنجا ضبط است ، اثرى از اين نقاشىها پديدار نيست .\r\nترجمهء آلمانى كتاب ، در سال 1674 در چهار جلد منتشر شد ، و در اين ترجمه تصوير مؤلف و بانو معانى نيز به چشم مىخورد .\r\nترجمهء انگليسى سفرنامه ، در 1664 به چاپ رسيد ، و سفرنامهء سرتوماس‌رو « 2 » به هند شرقى نيز با اين ترجمه همراه است .\r\nهر يك از قسمت‌هاى سه‌گانهء كتاب پيترو دلاواله مشتمل بر هجده نامه است ، و با توجه به اين‌كه مطالب مربوط به ايران در دو جلد به چاپ رسيده ، به فوريت مىتوان درك كرد كه نامه‌هاى ارسالى از ايران ، مفصل‌تر از ديگر نامه‌هاى اوست .\r\nبه طورى كه از گفته‌هاى مؤلف مشهود است ؛ وى در نظر داشته مطالب اين نامه‌ها به عنوان پيش‌نويس مورد استفادهء ماريواسكيپانو ، دوست دانشمندش قرار گيرد ، تا او بر اساس آنها با شيوه و اسلوب ادبى ، كتاب خاطرات جهان‌گرد را به رشتهء تحرير درآورد و به چاپ برساند ، ولى بعدا چون اين دوست نتوانست اين كار را انجام دهد ، خود پيترو دلاواله در زمان حيات ، به تنظيم نامه‌ها همت گماشت و آنها را كم و زياد و تصحيح كرد ؛ ولى ظاهرا به دليلى موفق نشد اين كار را تا به آخر ادامه دهد و مطالب مربوط به قسمت هند به همان صورت اوليه باقى ماند . اين مطلب علاوه بر اين‌كه از شيوهء تحرير مطالب در چاپ‌هاى كتاب مشهود است ، خود مترجم نيز كه كار ترجمه را ضمن مراجعات مكرر به نسخهء خطى انجام داده ، به آن توجه كرده است ؛ زيرا از مجلدات هفتگانهء نسخهء خطى كه فعلا در كتابخانهء مؤسسهء جغرافيايى ايتاليا واقع در شهر رم موجود است ، پنج جلد به خط يك نفر نسخه‌بردار نوشته شده و معلوم مىشود مطالب آن قبلا اصلاح و بعد نسخه‌بردارى شده است . و اين خط تا اواسط جلد ششم به چشم مىخورد ؛ ولى از آن به بعد ، تا پايان جلد هفتم ، نامه‌ها به خط خود نويسنده است و نوع كاغذها نيز متفاوت مىشود .\r\nضمن تطبيق نسخهء خطى با نسخ چاپى ، ملاحظه شد كه سانسور وقت بعضى مطالب نامه‌ها\r\n\r\n\r\n","description":"","footnote":"\r\n( 1 ) .  Societa Geografica Italiana \r\n( 2 ) .  Sir Thomas Roe \r\n","page_name":" مقدمهء مترجم 20 ","page_number":20},
  {"content":"\r\n\r\nرا به علل سياسى و مذهبى حذف كرده و در نتيجه آن قسمت‌ها در هيچ‌يك از چاپ‌هاى كتاب منعكس نشده است . تمام اين مطالب با دقت مورد مطالعه قرار گرفت و در ترجمهء فارسى اضافه شد تا معلوم شود سانسور زمان نسبت به چه مباحثى حساسيت داشته است ، و بايد اين نكته نيز تذكر داده شود كه در مورد قسمت‌هاى مربوط به تركيه و هند ، ادارهء سانسور زياد از خود وسواس نشان نداده و به حذف پاره‌اى جملات اكتفا كرده است ؛ در صورتى كه در قسمت ايران ، مطالب مربوط به انتقاد شاه‌عباس از فرمان‌روايان غرب يا گرويدن اتباع عيسوى شاه به دين اسلام و موضوعاتى ديگر از اين قبيل به كلى حذف شده و اين امر نشان مىدهد كه در سانسور مطالب ، نظريات سياسى و مذهبى هر دو دخالت داشته است . به هر حال ، هر كجا كه چنين وضعى پيش آمده است ، ضمن ترجمهء مطالب حذف شده از روى نسخه خطى در پاورقى نيز تذكر لازم داده شده تا خواننده مقتضيات زمان را از دريچهء چشم سانسور وقت ، درك كند .\r\nپيترو دلاواله علاوه بر سفرنامه ، داراى تأليفات ديگرى نيز هست ، كه بعضى از آنها چاپ و ترجمه شده و بعضى هنوز منتشر نشده است . كتاب اطلاعاتى دربارهء گرجستان كه از طرف پيترو دلاواله زائر به سال 1627 تقديم پاپ اوربانوى هفتم شد « 1 » ، احيانا هيچ‌وقت به ايتاليايى به چاپ نرسيده يا اگر رسيده باشد مترجم از آن بىاطلاع است و فقط از روى ترجمهء فرانسهء مطالب آن ، كه در كتاب : شرح مسافرت‌هاى جالب مختلفى كه به طبع نرسيده است « 2 » چاپ پاريس 1663 ، مىتوان به وجود اين اثر پى برد . در همين كتاب ، ترجمهء فرانسهء مرثيهء پيترو دلاواله براى بانو معانى و تصويرى از بانو معانى با شرح زندگانى او نيز ، به چاپ رسيده است .\r\nاز تأليفات ديگر پيترو دلاواله ، كتاب خصوصيات عباس ، شاه ايران « 3 » است ، كه از طرف او به كاردينال فرانچسكو باربرينى ، يعنى همان كسى كه موجب استخلاص او شد ، تقديم شده است اين كتاب به سال 1628 ، در ونيز به چاپ رسيده و نويسنده در انتهاى آن شجره‌نامهء شاه‌عباس را نيز اضافه كرده است .\r\nجهان‌گرد ايتاليايى نامه‌هاى مختلفى نيز دربارهء فلسفه و مذاهب شرق به دوستان خود نوشته ، كه بعضى از آنها در مجموعه‌هاى مختلف به چاپ رسيده است . وى به سرودن اشعارى با وزن و\r\n\r\n\r\n","description":"","footnote":"\r\n( 1 ) .\r\n Informazione della Georgia data alla Santita nostro Signore Papa Urbano VIII da Pietro della . \r\n. 1627  Valle il Pellegrino , l'anno \r\n( 2 ) .\r\n Relations de divers voyages curieux qui n' ont point este Publies . Paris 1663 . \r\n( 3 ) .  Delle Conditioni di Abbas . Re di Persia \r\n","page_name":" مقدمهء مترجم 21 ","page_number":21},
  {"content":"\r\n\r\nقافيهء تازه نيز دست زد و يك سخنرانى دربارهء اين نوع شعر در مجمع ظرفا ايراد كرد كه به سال 1634 در جزوه‌اى منتشر شد و علاوه بر آن ، وى كه عشق مفرطى به موسيقى داشت ، چنان‌كه گفته شد ، دو آلت جديد نيز ابداع كرد و مقاله‌اى تحت عنوان : « موسيقى عصر ما كه نه تنها پايين‌تر از موسيقى اعصار قديم نيست ؛ بلكه بر آنها برترى نيز دارد » « 1 » به سال 1640 نوشت ، كه در سال 1763 در مجموعهء باتيستادونى « 2 » ، در فلورانس به چاپ رسيد و تصنيف‌هايى نيز از او در دست است كه به‌طور پراكنده منتشر شده .\r\nمترجم براى اولين بار توسط كتاب پرارزش زندگى شاه‌عباس اول تأليف استاد ارجمند نصرالله فلسفى با نام پيترو دلاواله آشنا شد ، و سپس طى مسافرت ايتاليا و اقامت در آن كشور فرصتى يافت تا زبان ايتاليايى را بياموزد و ضمنا به چاپ‌هاى مختلف كتاب و همچنين اصل نسخ خطى آن دسترسى پيدا كند . تشويق‌هاى انستيتوى ايتاليايى براى خاورميانه و خاور نزديك ( ايزمئو ) ، كه حتى صفحات موقت چاپ جديد كتاب را نيز در اختيار مترجم قرار داد ، باعث شد كه ترجمه ، با سهولت بيشترى امكان‌پذير گردد ؛ مع‌الوصف به علت نثر قديمى كتاب و تطبيقى كه بايد در هر مورد بين چاپ‌هاى مختلف و نسخ خطى انجام مىگرفت ، اين كار مدتى به طول انجاميد .\r\nهمان‌طور كه گفته شد ، چون جهان‌گرد ايتاليايى خاطرات خود را طى نامه‌هايى براى دوست دانشمندش به ناپل ارسال مىكرد ، از ذكر مسائل خصوصى نيز فروگزار نكرده و طبق عادت زمان جملات او بسيار طولانى و پيچيده است ؛ به‌طورى كه گاه جملات معترضه و مطالب فرعى بر اصل موضوع فزونى مىيابد و خواندن اين كتاب بدون بررسى عميق ، حتى براى كسانى كه به ايتاليايى امروزى به خوبى آشنايى داشته باشند ، خالى از اشكال نيست ؛ چنان‌كه اگر فرصت‌هاى نيكويى براى مترجم به وجود نيامده بود ، شايد ترجمهء اين كتاب براى او نيز ميسر نمىشد .\r\nدر خاتمه لازم مىداند از كمك‌هاى ذى قيمت انستيتوى ايتاليايى براى خاورميانه و خاور نزديك و رئيس آن ، آقاى پروفسور جوزپه توچى ، بىنهايت قدردانى كند و خود را از ذكر اين نكته نيز بىنياز نمىبيند كه كتاب زندگى شاه‌عباس اول ، تأليف استاد نصرالله فلسفى ، مترجم را در آشنايى به اصطلاحات زمان و حتى طرز توضيحات پيترو دلاواله كمك فراوان كرده و به‌طور كلى فقط كسانى كه به ترجمهء سفرنامه‌ها پرداخته‌اند ، مىدانند كه پيدا كردن اعلام و اسامى و\r\n\r\n\r\n","description":"","footnote":"\r\n( 1 ) .\r\n « Della musica dell' eta nostra , che non e punto inferiore , anzi migliore di quella dell' eta passata » . \r\n( 2 ) .  Batista Doni \r\n","page_name":" مقدمهء مترجم 22 ","page_number":22},
  {"content":"\r\n\r\nاصطلاحات صحيح از روى مطالبى كه جهان‌گردان نوشته‌اند ، چه امر دشوار و پرزحمتى است و خوشبختانه براى مترجم راهنمايى مانند كتاب فوق‌الذكر وجود داشت .\r\nموضوع ديگرى كه بايد تذكر داده شود اين است كه ، سعى شد مطالبى كه براى خوانندهء ايرانى جالب توجه نمىتوانست باشد و موجبات ملال خاطر را فراهم مىساخت ، تا حدامكان به نحوى كه به سلسله وقايع لطمه وارد نسازد ، حذف شود و در هر مورد تذكر آن در پاورقى مربوطه داده شده است و از طرفى تا حدى كه معلومات مترجم اجازه مىداد ، توضيحاتى دربارهء مطالب مختلف طى پاورقى به اطلاع خوانندگان رسيده است و در اين مورد از يادداشت‌هاى خاورشناس انگليسى لاكهارت « 1 » استفادهء فراوان شده . مؤلف اين سفرنامه كه كاتوليك متعصبى است و حتى مسيحيان ديگر را كه آيينى غير از آيين كاتوليك دارند ، منحرف و گمراه مىداند ؛ متأسفانه نسبت به هيچ‌يك از مذاهب از جمله اسلام نتوانسته است بىطرفانه قضاوت كند و موقعى كه دربارهء اديان صحبت مىكند ، نمىتواند خود را از تعصب و بىانصافى كنار نگه دارد و حتى نسبت به شاه‌عباس كبير نيز ، به خصوص در مواردى كه پاى دين در ميان است ، مطالبى ناروا نسبت مىدهد ؛ ولى خود وى پس از مدتى اقامت در ايران ، به عظمت اين پادشاه بزرگ ، بيش از پيش پى مىبرد و در يكى از نامه‌هايش - كه در جلد دوم اين كتاب خواهد آمد - به تفصيل شرح مىدهد كه تمام اقدامات شاه‌عباس از روى كمال بصيرت انجام مىگيرد و مطالبى را كه او در مكتوب‌هاى قبلى تحت تأثير احساسات نوشته است ، صحيح نيست ؛ حتى جهان‌گرد چنان مفتون رفتار محبت‌آميز شاه‌عباس و مردم‌دارى و سياست‌مدارى اين فرمان‌رواى بزرگ مىشود كه كتابى دربارهء شرح زندگانى او به رشتهء تحرير درمىآورد .\r\nبه هر حال ، اميد است اين ترجمهء ناقابل مورد پسند خوانندگان محترم واقع شود و اگر نارسايى يا اشتباهى در آن يافتند ، پوزش مترجم را بپذيرند .\r\nشعاع‌الدين شفا\r\n\r\n\r\n","description":"","footnote":"\r\n( 1 ) .  Professor Laurence Lockhart \r\n","page_name":" مقدمهء مترجم 23 ","page_number":23},
  {"content":"\r\n . \r\n","description":"","footnote":"","page_name":" مقدمهء مترجم 24 ","page_number":24},
  {"content":"\r\n\r\n\r\nمكتوب اول از اصفهان - 17 مارس 1617\r\nاكنون كه فرصتى دست داده است تا توسط قاصدى نامه‌هايم را به ايتاليا بفرستم ، خواستم مطالبى در مورد مسافرتم از بابل تا به اينجا به اطلاعتان برسانم ؛ ولى چون وقت كم است ، سعى مىكنم حتىالمقدور به اختصار برگزار كنم .\r\nهمان‌طور كه ضمن نامه‌هاى مورخ 23 دسامبر و 2 ژانويه از بغداد اطلاع دادم ، روز چهارم سال جارى ( 1617 ) ، از آن شهر به طريقى كه بعدا توصيف خواهم كرد ، بيرون آمدم . ايرانىها كه در حال حاضر با ترك‌ها در جنگ هستند ؛ اندكى قبل از عيد نوئل به حوالى بغداد يورش بردند و قصبهء مندلى را ويران ساختند و پاشا براى جلوگيرى از بروز خسارات بيشتر ، هفت الى هشت هزار نفر از سپاهيان خود را به مقابله با آنها فرستاد . به مناسبت بروز جنگ در سرحدات ، عبور و مرور كاروان متوقف شد ؛ زيرا بازرگانان به خصوص مسلمانان ساكن بغداد جرأت نمىكردند خود را در خطر مواجهه با دشمن قرار دهند ؛ با اين حال ، از لحاظ احتياجى كه بغداد به آذوقهء ايران دارد ، با وجود همه خسارات وارده ، پاشا جادهء ايران را به روى بازرگانان نبست و برعكس براى حفظ منفعت خود از گمركات و استفاده محل ، كاروان‌ها را تشويق كرد كه به رفت و آمد خود ادامه دهند و به آنان از جانب خود همه‌گونه اطمينان و پشت‌گرمىداد .\r\nمن كه مشتاق ادامهء سفر بودم و به علاوه دليلى نداشت از ايرانيان كه دوستان ملت ما هستند ، هراسى داشته باشم ؛ از فرصت استفاده كردم و با يك قاطرچى ايرانى ، كه آن موقع در بغداد بود و مىخواست به وطن خود مراجعت كند ، در اين باره قرار گذاشتم .\r\n\r\n","description":"","footnote":"","page_name":" 1 ","page_number":25},
  {"content":"\r\n\r\nاين قاطرچى مىخواست از پاشا دست خطى بگيرد ، تا به استناد آن بتواند به اتفاق همراهان و با بار و متاع و كالاهاى خود ، آزادانه عبور كند و به علاوه يكى از چاوش‌هاى پاشا نيز او را تا سرحد همراهى و در مقابل هرگونه حمله و يورشى كه ممكن بود از جانب سربازان ايرانى به‌طور انفرادى يا دسته‌جمعى به كاروان صورت گيرد ، حفاظت كند . وى به آسانى توانست آنچه را كه مايل بود ، به دست آورد و من كه به اين ترتيب حتى از جانب ترك‌ها نيز مىتوانستم در امان باشم ؛ خود را حاضر كردم تا به اتفاق چند نفر ديگر كه تحت سرپرستى او بودند ، عازم اين سفر شوم .\r\nتاريخ حركت چهارم ژانويه تعيين شد . روز قبل يعنى سوم ژانويه كه در نظر مسيحيان آن ناحيه - كه هنوز تقويم قديمى را بدون توجه به تغييراتى كه از طرف پاپ گرگور سيزدهم در آن داده شده است ، ملاك عمل قرار مىدهند ، و تمام اعياد را ده روز بعد از ما جشن مىگيرند - 24 دسامبر و شب نوئل بود . به مناسبت اين عيد و سفر قريب‌الوقوع ما ، جمعى از اقوام و دوستان همسرم خانم معانى ، شب به خانهء ما آمدند و تا ديروقت در آنجا ماندند . اين اشخاص طبق رسوم جارى خود در صحن خانه آتشى افروختند و دختران همانگونه كه در رم نيز براى جشن سن‌پير و سن‌پل مرسوم است ، از روى آن پريدند و شمع‌هايى را كه در دست داشتند با آن روشن كردند .\r\nاين دختران شمع‌ها را آنقدر در دست نگه مىداشتند تا خسته شوند و سپس آنها را در شمعدان قرار مىدادند و تمام شب را در كنار آن به سر مىبردند و مواظب بودند تا خاموش نشوند ؛ زيرا به عقيدهء آنان اگر شمع دخترى خاموش شود ، براى او پيش‌آمد بدى بروز خواهد كرد ؛ مثلا شوهر نصيب او نمىشود ، و از اين‌گونه سخنان و معتقدات واهى ديگر .\r\nروز بعد آمادهء حركت شديم . من اين‌طور وانمود كرده بودم كه پسر يكى از بازرگانان ونيزى معروف هستم و قصد خود را مسافرت به هرمز و اسم خود را نيز فرانكو اعلام كرده بودم - پاشا دستور داده بود در اين باره تحقيقاتى انجام گيرد و اين امر نشان مىداد كه نسبت به من تا حدى مشكوك است - و در نتيجه نگران بودم كه مبادا مشكلاتى در كارم بروز كند و مانع از حركتم شوند . به اين مناسبت بدون اين‌كه صحبت از سفر كنم ، صبر كردم تا قاطرچى و همراهان او از شهر خارج شوند و همان‌طور كه مرسوم است ، زير ديوار قلعه توقف كنند و سپس موقعى كه مطمئن شدم بازرسى مأموران گمرك به پايان رسيده و صبح روز بعد مىتوان حركت كرد ؛ اثاث خود را در مدت روز به تدريج از نقاط مختلف خارج كردم و بعد از اين‌كه همراهان خود را نيز بيرون شهر فرستادم بعد از غروب آفتاب ، در حالى كه به لباس اهالى شهر\r\n\r\n","description":"","footnote":"","page_name":" 2 ","page_number":26},
  {"content":"\r\n\r\nملبس شده و چنين وانمود مىكردم كه براى گردش به كنار دجله مىروم ، از شهر خارج شدم .\r\nوقتى از دروازه بيرون رفتم ، خود را در دشتى يافتم كه در آن عده‌اى از جوانان ترك كه به تصور من از خويشان پاشا بودند و تعداد آنها در حدود شصت الى هفتاد نفر بود ، سواره ، به چوب‌بازى كه معمول آنان است ، مشغول بودند و چون اين يك بازى ذوقى و تفريحى است ، پيش خود مطلب را به فال نيك گرفتم كه ابتداى مسافرت من با جشن و تفريح مصادف شده است . چندى به تماشا ايستادم ؛ ولى چون شب شده بود ، بازىكنان يك به يك محل بازى را ترك كردند و من نيز به كنار رودخانه رفتم و دور از ديوار قلعه ، خود را در گودالى پنهان كردم و همين كه پاسى از شب گذشت و دروازه‌هاى شهر بسته شد ، به ديگر دوستان خود ملحق شدم و دو ساعت از شب گذشته در حالى كه بارهاى خود را بسته بوديم ، و به ريش ترك‌ها و چاوش كه كاروان را هدايت مىكرد و از وجود ما به هيچ‌وجه مطلع نبود ، مىخنديديم ؛ عازم حركت شديم .\r\nتمام شب را به سرعت و بدون توقف راه پيموديم . قاطرها و اسب‌هايى كه در اختيار داشتيم بسيار رهوار و چالاك بودند و ما كه بيم داشتيم به علت بروز جنگ يا علت ديگرى ، پاشا در تصميم خود تجديد نظر كند ، و كسى را به تعقيب ما بفرستد و دستور مراجعت دهد ؛ در اين راه‌پيمايى عجله مىكرديم . يك ساعت از روز برآمده ، به رودخانه‌اى رسيديم كه گمان مىكنم قبلا به مناسبتى نام آن را كه دياله « 1 » است ، ذكر كرده باشم . اين رودخانه به دجله مىريزد و چون براى گذشتن از آن بيش از يك قايق در اختيار نداشتيم ؛ وقت ما تا ظهر تلف شد .\r\nمن تصور مىكنم دياله همان رودخانهء گيندس « 2 » باشد كه به گفتهء هرودوت يكى از اسب‌هاى مقدس كورش موقع لشكركشى او به بابل در آن غرق شد و در نتيجه او از روى خشم فرمان داد آن را به سيصد و شصت شعبه كنند ، تا بتوان با پاى پياده از آن عبور كرد . وقتى از دياله گذشتيم ، به دهكده‌اى رسيديم كه نام آن بهروز است و چون ديگر به حد كافى از شهر دور شده بوديم ، در آنجا بار افكنديم و بقيهء روز را تا نيمه شب استراحت كرديم و سپس با همان عجله و سرعت پيش رفتيم .\r\nسرزمينى كه در آن راه‌پيمايى مىكرديم ، مسطح و پر از گودال‌هاى آب راكد بود و به غير از آبادىهاى كوچكى كه در آنجا سكنهء چندى زندگى مىكردند ، بقيهء اراضى به علت اين‌كه در آنها\r\n\r\n\r\n","description":"","footnote":"\r\n( 1 ) . دياله از كردستان سرچشمه مىگيرد و در 15 كيلومترى جنوب بغداد به دجله مىپيوندد .\r\n( 2 ) .  Gyndes \r\n","page_name":" 3 ","page_number":27},
  {"content":"\r\n\r\nكشت نكرده بودند ، بدل به صحراى لم يزرعى شده بود ؛ در حالى كه به علت وجود خار و علف‌هاى هرزه گمان مىرفت كه در اصل اين زمين‌ها قابل كشت بوده است . روز ششم نخست از دهى كه تكيه نام داشت گذشتيم و بعد به ده ديگرى رسيديم كه به علت بزرگى به آن نام شهر داده بودند و شهر وان ناميده مىشد . در اين شهر قواى ترك كه از بغداد خارج شده بود ، در روى چمن‌زارى خيمه و خرگاه برپا كرده و به علت اين‌كه نمىخواست به ايرانيان آسيبى وارد آورد و يا به نظر من ، به دليل ترس از پيش‌روى بيشتر ، همان جا اطراق كرده بود . من فقط از دور آنها را ديدم ، زيرا ما از جاى ديگرى مىگذشتيم ولى نقاش من و ديگران نزديك آنان رفتند و سربازان متوجه عبور كاروان شدند منتهى مزاحمتى ايجاد نكردند .\r\nبعد از ده ديگرى گذشتيم كه هارونيه نام داشت . اين نام از هارون مشتق مىشود ؛ همان‌طور كه اسكندريه از نام اسكندر گرفته شده است . در اين ده بار افكنديم و توقف كرديم ، ولى در مدت شب به كرات دزدانى كه با استفاده از تاريكى ، براى سرقت اشياء اين و آن ، سينه‌خيز به سراغ ما مىآمدند ، آسايش قافله را مختل مىكردند . اشياء زيادى به سرقت رفت و به چادر ما نيز دستبرد زدند ، ولى وقتى نقاش متوجه امر شد ، با طپانچه به طرف يكى از آنان كه از زير چادر مىخواست مجددا داخل شود ، شليك كرد تا او و ديگر يارانش خيال هرگونه دستبرد تازه‌اى را از سر به در كنند .\r\nصبح روز هفتم ، پس از پرداخت باج محلى آمادهء حركت شديم . در طى راه از كوه‌هاى خشك و بدون سبزه گذشتيم و بعد از جلگه‌اى عبور كرديم و حوالى غروب آفتاب ، به دهى به نام قزل‌رباط رسيديم ، كه آخرين نقطهء مسكون قلمرو ترك است ؛ ولى رئيس آن يك نفر كرد بود به نام احمد ، كه به او محمد بيك نيز مىگفتند و بسيارى از كردها تحت فرمان‌دهى او بودند . اين ده از طرف سلطان عثمانى به‌طور دايم به اين شخص واگذار شده تا در ازاى آن ، خود و اعوان و انصارش كه در حول و حوش سرحدات زندگى مىكنند ، از او تبعيت كنند . اكنون كه سخن از كردها به ميان آمد ، با توجه به اين‌كه بعدا نيز بايد از آنان اسم ببرم ؛ لازم است قبل از اين‌كه به مطالب ديگر بپردازم ، اطلاعاتى دربارهء آنان به شما بدهم :\r\nكردستان ، يعنى سرزمين كردها ، بين ترك‌ها و ايرانىها واقع شده و عرض آن يعنى از شرق تا غرب ، ده تا يازده روز راه است « 1 » ؛ البته بعضى جاها بيشتر و بعضى جاها كمتر ؛ اما از شمال تا\r\n\r\n\r\n","description":"","footnote":"\r\n( 1 ) . نويسنده به عادت زمان ، فواصل را هميشه با مدت راه‌پيمايى اندازه مىگيرد .\r\n","page_name":" 4 ","page_number":28},
  {"content":"\r\n\r\nجنوب وسعت آن به حدى است كه گمان مىكنم از بابل و شوش در حوالى خليج فارس شروع مىشود و به طرف شمال تا موصل يا نينوا تا داخل ارمنستان و آذربايجان « 1 » و تقريبا حوالى درياى سياه « 2 » ادامه پيدا مىكند . كردستان سرزمين كوهستانى و سختى است و در حقيقت يك بدنه از سلسله جبالى است كه از اين قسمت آسيا عبور مىكند و به خليج فارس ختم مىشود .\r\nاين رشته‌كوه‌ها بهترين سرحد طبيعى بين امپراتورى ترك‌ها و ايرانىها است و در ازمنهء سابق نيز سرحد بين رومىها و پارت‌ها بود . نمىدانم اين سرزمين در قديم چه ناميده مىشد و تصور مىكنم مثل امروز تمام آن نام واحدى نداشت و به‌علاوه ميان اقوام مختلفى كه نام‌هاى گوناگون داشتند ، تقسيم شده بود ؛ از جمله در قسمت شمال آن ، كاردوك‌ها ساكن بودند ، كه در كنار دجله مىزيستند ، و همان‌طور كه گزنفون در كتاب‌هاى خود دربارهء لشكركشىهاى كورش دوم مىنويسد ، يونانىها را در موقع عقب‌نشينى بسيار آزار دادند و بايد بگويم اين سلسله از كتاب‌هاى گزنفون به نظر من از بهترين آثار اوست .\r\nكردها زبان مخصوصى دارند كه از زبانهاى ديگر همسايگان خود يعنى عرب‌ها و ترك‌ها و ايرانىها متمايز است ؛ ولى زبان آنها به فارسى اوليه ، بيش از زبانهاى ديگر شباهت دارد . بسيارى از آنان چادرنشين بوده و با اغنام و احشام خود دائما در حركت هستند و ييلاق و قشلاق مىكنند ؛ ولى بعضى از آنان شهرنشينند و در يك جا مستقر شده‌اند . به‌طور كلى كردها مطيع خان‌ها و رؤساى قبايل خود هستند كه اين لقب را به ارث برده‌اند و به نسبت نزديكى محل خود با ترك‌ها يا ايرانىها حكومت يكى از آنان را بر خود قبول دارند ؛ ولى قسمت عمدهء آنان از اين قيد آزاد هستند . بعضى از اين خان‌ها مىتوانند ده تا دوازده هزار سوار فراهم كنند و يكى از آنها خان بتليس « 3 » است ، كه من او را در قسطنطنيه ديدم ؛ بعضىها نيز مانند بيك فوق‌الذكر ، اگر دو تا سه هزار سوار بتوانند آماده كنند ، خيلى راضى و خوشحال مىشوند . خان‌هاى بزرگ از اتباع كسى نيستند ؛ بلكه تحت حمايت يكى از دو پادشاه به سر مىبرند و بعضى اوقات همان‌طور كه در ايتاليا نيز حكام و متنفذين ما عمل مىكنند ، به مقتضيات زمان ، پرچم خود را تغيير مىدهند .\r\nخان‌هاى ضعيف‌تر نه تنها به تابعيت تن در مىدهند ، بلكه بيشتر اوقات فقط رياست را براى مدت معين و يا تمام عمر ، و نه به‌طور موروثى ، به دست مىآورند .\r\n\r\n\r\n","description":"","footnote":"\r\n( 1 ) . نويسنده اين نام را با اصطلاح زمان مديا  ( Media )  ذكر مىكند .\r\n( 2 ) . نويسنده اين نام را ائوسينو  ( Eussino )  ذكر مىكند ، كه طبق اصطلاح آن زمان ، يكى از اسامى درياى سياه بوده است .\r\n( 3 ) . بتليس يا بدليس مركز ايالتى به همين نام در نزديكى درياچهء وان در تركيه است .\r\n","page_name":" 5 ","page_number":29},
  {"content":"\r\n\r\nلباس كردها چيزى است بين لباس ايرانىها و ترك‌ها ، و جنس آن خشن است . زن‌هاى آنان با سر و صورت باز حركت مىكنند و با مردهاى خودى و بيگانه به‌طور آزاد به گفتگو مىپردازند .\r\nدين كردها اسلام است و به تبعيت از خان آن ناحيه ، با توجه به مقتضيات سياسى ، از آيين مذهبى ترك‌ها يا ايرانىها پيروى مىكنند . در بعضى نقاط سرزمين آنان مانند « جزيره » در بين‌النهرين كه در وسط رود دجله واقع شده و رياست آن با يكى از خان‌هاى كرد است ، و همچنين در قسمت‌هاى كوهستانى كه كلدانىها به آن طور مىگويند و يا ايالات مرتفعى كه در آنجا با وجودى كه كردها داراى اكثريت هستند ، به زبان كلدانى عاميانه تكلم مىشود ؛ تعداد زيادى كلدانىهاى مسيحى زندگى مىكنند ، كه از نسطوريان « 1 » و يا يعقوبيان « 2 » هستند ، و از وجود جوانان آنان براى سربازى استفاده مىشود .\r\nاين وضع سرزمين كردها بود و اكنون برگرديم به شرح سفر . روز بيستم ژانويه ، سه ساعت قبل از برآمدن آفتاب ، قزل‌رباط را ترك كرديم و قبل از حركت باج معمولى را پرداختيم . بعد از چندى به سرزمينى رسيديم كه زمانى حاصل‌خيز و مسكون بوده ، ولى ايرانىها در يورش‌هاى جنگى خود آن را ويران ساخته و سكنه را تار و مار كرده بودند ؛ زيرا در اين طرف‌ها گفته مىشود ، و من نيز كاملا با آن موافقم ، كه به بهترين برج و باروى نظامى سرحدات يك مملكت نيز نمىتوان مثل اراضى باير و صحرا براى حفظ امنيت اطمينان داشت ، زيرا اهالى بدبخت چنين سرزمينى كه محتاج لقمه‌اى نان هستند ، نمىتوانند خطرى به وجود بياورند و به‌علاوه موقعى كه بين دو مملكت صحرا قرار داشته باشد ، خطر اصطكاك قوا تقليل مىيابد و اختلافات مرزى پيش نمىآيد . همان روز با زحمت زياد از رودخانه‌اى عبور كرديم و به نظر من ، اين همان رودخانهء دياله بود كه يك مرتبه نيز با قايق از آن رد شده بوديم ؛ منتهى چون اكنون سرچشمهء آن نزديك‌تر بود ، عمق زيادى نداشت . در ساحل ديگر رود ، در بقاياى آبادى بزرگى كه به جز نام آن ، يعنى چاى خانگى ، چيز ديگرى از آن باقى نمانده بود ، شب را در كنار آبشارى به سر آورديم و روز بعد به سرزمين متروك و مخروبهء ديگرى رسيديم كه نام آن قصر شيرين است .\r\nشيرين كه در زبان فارسى ممكن است نام مرد و زن هر دو باشد ، نام بانوى صاحب اين قصر\r\n\r\n\r\n","description":"","footnote":"\r\n( 1 ) . پيروان نسطور خليفهء عيسويان قسطنطنيه كه در قرن پنجم ميلادى مىزيسته است . اين آيين كه از طرف كليساى كاتوليك در قرون پنجم و ششم ميلادى تحريم شد بعدا در عثمانى و ايران و هند و حتى تا سيبرى رسوخ پيدا كرد .\r\n( 2 ) . پيروان يكى از فرقه‌هاى مسيحى كه در قرن ششم ميلادى در سوريه به وجود آمد .\r\n","page_name":" 6 ","page_number":30},
  {"content":"\r\n\r\nبرخورد با سواران ايرانى\r\nاز ترجمهء هلندى سفرنامه ، چاپ آمستردام ؛ سال 1666 ميلادى\r\n\r\n","description":"","footnote":"","page_name":" 7 ","page_number":31},
  {"content":"\r\n\r\nبوده است كه خسرو پادشاه ايران به او كمال علاقه را داشته است و در اين باره در فارسى اشعار بسيار لطيفى وجود دارد .\r\nوقتى حوالى غروب از قصر شيرين گذشتيم ، از دور عده‌اى سواران ايرانى را ديديم كه از افراد كاظم سلطان ، حاكم آن ناحيه بودند و او همان كسى است كه به مندلى يورش آورده و آنجا را ويران ساخته بود .\r\nبا ديدن اين افراد خوشحالى زايدالوصفى به من دست داد ؛ زيرا متوجه شدم كه به اين ترتيب از دست مردمان نفهم و پرمدعا خلاص شده‌ايم . سواران به محض ديدن ما نزديك شدند و با كنجكاوى خاص ايرانيان كه مىخواهند از هر چيز تازه‌اى آگاهى پيدا كنند ، به دور من كه فرصت پنهان شدن نيافته و خود را فرانكو معرفى كرده بودم ، جمع شدند و خوشبخت‌تر كسى بود كه به من نزديك‌تر بود ؛ زيرا حس كنجكاوىاش بيشتر اقناع مىشد . آنان مرا تا مدتى همراهى كردند و همه با هم تركى حرف مىزدند ؛ چون اين زبان در ايران به اندازهء فارسى رايج و زبان دربار ايران و نظاميان است و با وجودى كه براى نوشتن فقط زبان فارسى مورد استفاده قرار مىگيرد ، قسمت اعظم مردان و زنان هر دو زبان را به خوبى مىدانند و بدان تكلم مىكنند . دليل حفظ اين عادت اين است كه قزلباش‌ها كه قواى نظامى و قسمت اعظم اعيان و نجباى كشور را تشكيل مىدهند و تعداد آنان نيز زياد است ، با وجودى كه خارج از قلمرو ترك به دنيا آمده‌اند ؛ اصلا ترك نسب هستند و در بين خود ، به زبان تركى تكلم مىكنند . از طرف ديگر گفته مىشود كه زبان فارسى زبان شيرين و لطيفى است ، كه فقط براى سخن گفتن زنان و سرودن شعر خوب است ، در حالى كه زبان تركى خشن و مخصوص نظاميان است و شاه نيز از اين‌كه آن را خوب حرف مىزند ، به خود مىبالد . فراموش كردم بگويم كه سواران ايرانى فقط با تير و كمان و شمشير هلالى مجهز بودند و اين موضوع مرا به ياد گزنفون انداخت كه مىگويد . « اين نوع شمشير براى نيروى سوار بهترين اسلحه است » . آنان اسلحهء ديگرى براى حمله و يا دفاع نداشتند و تصور مىكنم يك دسته سبك بودند ؛ زيرا در نبردهاى بزرگ ، اين نيروها داراى نيزه و تفنگ و ساير سلاح‌هاى مورد نياز هستند . اسب‌هاى اين عده كوچك ، ولى بسيار چابك بودند و با ديدن آنها انسان به ياد اين شعر تاسو « 1 » مىافتاد كه دربارهء يونانىها سروده است :\r\n\r\n\r\n","description":"","footnote":"\r\n( 1 ) .  Torquato Tasso  شاعر ايتاليايى كه در قرن شانزدهم مىزيسته است و كتاب اورشليم آزاد شدهء  ( Gerusalemme Liberata )  او ، يكى از آثار كلاسيك ايتاليايى محسوب مىشود .\r\n","page_name":" 8 ","page_number":32},
  {"content":"\r\n\r\n« اسب‌هاى ميان باريك دارند كه خوب مىدوند .\r\nخستگى بر آنان غلبه نمىكند و براى خورد و خوراك ولعى نشان نمىدهند . »\r\nما نيز براى جلب رضايت اين افراد ، سلاح‌هاى خود را نشان داديم و دقت كار ما با تفنگ و حمل بيش از دو طپانچهء كوتاه و بلند از طرف يك فرد و به خصوص پيستول‌هاى ما كه تيراندازى با آنها موجب اتلاف وقت نمىشد ، موجبات تعجب آنان را فراهم آورد و چنين اظهار عقيده كردند كه تجهيزات ما كامل و قدرت تسليحاتى هر يك از ما لااقل برابر چهار نفر است .\r\nسرانجام آنان به راه خود رفتند و ما نيز براى استراحت در نزديكى رودخانه‌اى كه پيشتر نيز به آن اشاره كرده‌ام ؛ رحل اقامت افكنديم . تصور نمىكنم اين محل از نقاط مسكونى دور بود ؛ زيرا عده‌اى زن و مرد از اطراف براى فروش مواد خوراكى از قبيل شير و پسته به نزد ما مىآمدند . من پيش از اين براى شما نمونه‌هايى از پسته فرستاده‌ام ؛ ولى اين پسته‌ها سبز بود و پوست آن كنده نشده بود .\r\nروز دهم بعد از اين‌كه از تپه‌ها گذشتيم و خسته شديم ؛ براى استراحت در نزديك نهرى كه نام آن ينگى امام بود ، در يك ده كردنشين كه به نام ينگى خانگى خوانده مىشد ؛ بار افكنديم و من در اينجا لباس خود را از آسورى به ايرانى تبديل كردم . نخست ، توسط سلمانى ده ريش و سبيل خود را كه در مدت شانزده ماه ، يعنى از قسطنطنيه به بعد نتراشيده بودم ، به طريق ايرانىها آرايش دادم . ايرانىها روى گونه‌ها و چانهء خود را به كلى مىتراشند و سبيل قطورى در پشت لب مىگذارند كه تقريبا تا بناگوش مىرسد . معمولا مردم سرسبيل را رو به پايين تاب مىدهند ؛ ولى من دستور دادم انتهاى سبيلم را مستقيم و رو به بالا تاب دهند ؛ زيرا شنيده‌ام شاه هم‌چنين مىكند . بالأخره چنان قيافهء من عوض شد كه گمان نمىكنم كسى كه مرا در تركيه ديده بود موفق به شناختن من مىشد ؛ و به طريق اولى ، شما كه قيافهء مرا در ايتاليا به ياد داريد هرگز مرا نخواهيد شناخت .\r\nهمسرم كه پنهانى از او اين عمل را انجام داده بودم ، وقتى مرا ديد ، آه از نهادش برآمد و اظهار داشت ؛ از اين‌كه قسمت اعظم زيبايى مردانه‌ام را از دست داده‌ام ، بىنهايت متأسف است . با زحمت زياد او را قانع كردم و گفتم بايد تحمل داشته باشد تا چشمش به قيافهء جديد من آشنا شود و توضيح دادم از اين پس بايد به سرزمين‌هاى مختلفى برويم و با آداب و رسوم جديدى آشنا شويم ، و در نتيجه بايد عادت كند مرا با قيافه‌هاى جديدى ببيند ؛ از جمله اين‌كه در بازگشت\r\n\r\n","description":"","footnote":"","page_name":" 9 ","page_number":33},
  {"content":"\r\n\r\nبه ايتاليا با ريش جديد من كه شايد به نظر او از همه عجيب‌تر باشد و در اين صفحات به آن ريش بزى مىگويند ، آشنا شود و آن ، چنين است كه تمام صورت را مىتراشند و فقط قسمتى از موى صورت را بر روى چانه باقى مىگذارند .\r\nبه هر حال خود را به قيافهء ايرانيان درآوردم و در اولين فرصت دستور خواهم داد نقاش صورت مرا نقاشى كند ، و آن را با تابلوى ديگرى كه از من به شيوهء آسورىها ترسيم شده است ، به ايتاليا خواهم فرستاد ، يا با خود همراه خواهم آورد ؛ ولى براى كشيدن تابلو با قيافهء ايرانى صبر مىكنم تا لباسى را كه براى معرفى به حضور شاه خواهم پوشيد ، دربر داشته باشم .\r\nدر ينگى خانگى برف و باران مىباريد ؛ ولى سرد نبود و اين اولين بارى بود كه در طول اين راه‌پيمايى به اين عوامل طبيعى برخورد مىكردم . صبح روز يازدهم ديروقت حركت كرديم ؛ زيرا به مناسبت نزول برف چادرهاى ما سخت شده و يخ بسته بود و بستن آنها به آسانى امكان‌پذير نبود . با وجود اين ، موفق شديم به موقع خود را به پاى كوهستانى كه بايد از آن عبور كنيم برسانيم و در نزديكى قلعه‌اى به نام پيشاور كه به تازگى براى حفظ سرحدات بنا شده و كاظم سلطان كه پيشتر نيز به وى اشاره كرده‌ام ، با پانصد تن از سواران خود ساكن آنجا بود ، بار افكنديم .\r\nبقيهء سواران كاظم سلطان در اطراف پراكنده هستند ، تا از سرحدات مواظبت كنند .\r\nروز دوازدهم به دو دليل حركت نكرديم ؛ يكى اين‌كه لازم بود به حيوانات استراحت داده شود تا با شرايط كوهستانى آشنا شوند ؛ و ديگر اين‌كه طبق رسوم محلى بايد كاروان به سلطان كه علاوه بر حكومت شهرها بر عدهء زيادى از كردهاى بيابان‌گرد و بىجا و مكان نيز سمت رياست داشت ؛ پيشكشى تسليم كند . در اين محل سرماى فوق‌العاده‌اى حكومت مىكرد و اين دو شب باد سهمگينى مىوزيد كه نزديك بود طناب چادرها را پاره كند و ميخ‌ها را از جا بكند .\r\nصبح روز سيزدهم از كوهستان گذشتيم . در اينجا زمين پر از برف بود و اين برف سنگين ما را تا اصفهان ترك نكرد . سفيدى آن به خصوص موقعى كه آفتاب برمىآمد ، باعث آزار فوق‌العادهء چشم مىشد و مجبور شديم به وسيله‌اى كه گزنفون در موقع خود ، براى حفظ سربازانش بدان متوسل شد ؛ توسل جوييم . يعنى نوار پارچهء سياهى بر روى چشم خود ببنديم ، تا نور از پشت آن بتابد و چشم را آزار نرساند .\r\nهمين كه شب برآمد ، خود را به كوهپايه‌اى رسانيديم و از بخت موافق در آنجا جاى خشكى براى چادر زدن پيدا كرديم . در اينجا كه بين كوهستان‌هاى پر آب واقع شده بود ؛ دهى قرار داشت به نام كرند كه ساكنين آن كرد بودند . طبق معمول مردم ده مواد خوراكى براى خريد به ما عرضه\r\n\r\n","description":"","footnote":"","page_name":" 10 ","page_number":34},
  {"content":"\r\n\r\nداشتند و همسر من اظهار تمايل كرد كه خانه‌هاى آنان را ببيند . من نيز به اتفاق زنان آن ناحيه ، كه براى فروش خوراكى نزد ما آمده بودند ، او را تا اين منازل كه در بادى امر فاصلهء آنها با ما نزديك‌تر از حد واقعى به نظر مىرسيد همراهى كردم و در طى راه مردى به ما گفت : صاحب اين ده و اطراف آن ، زنى به نام خانم سلطان است ، كه خود در اينجا سكونت دارد . خانم معانى اظهارنظر كرد ؛ اكنون كه در اين ده هستيم ، از لحاظ نزاكت ، بهتر است برويم و به او سلامى بكنيم ، و سپس آن مرد كه پيشكار خانم بود ، ما را به نزد او راهنمايى كرد و واقعا نمىتوان گفت با چه روى خوشى مواجه شديم . همسرم به حضور خانم رفت و چون شوهر خانم در خدمت شاه بود و در محل حضور نداشت ، يكى از برادران او ، مرا به حضور پذيرفت . مىخواستيم هرچه زودتر از آنان وداع كنيم ؛ زيرا ديروقت بود ؛ ولى تا موقعى كه پلو و ساير خوراكىها سر سفره چيده نشد ، نگذاشتند ما بيرون بياييم و آنان به هر قيمتى بود مايل بودند ما در آنجا شام بخوريم و بالأخره نيز زنان و مردان در اتاق‌هاى جداگانه بر سر سفره نشستند و به صرف غذا پرداختند .\r\nهمان‌طور كه بعدها به كرات ملاحظه كردم ، نان در كردستان و به‌طور كلى در ايران ، بسيار نازك و شكل آن دايره مانند و سفيد رنگ است و خوب پخته مىشود و شبيه لازانيا « 1 » است كه از آن ماكارونى تهيه مىكنند . از قاشق و امثال آن خبرى نيست و طرز غذا خوردن ايرانيان اين است كه از دست به عنوان قاشق و چنگال استفاده مىكنند . در پختن غذا ظرافت به كار نرفته بود ، منتهى به علت مهربانى و ادب و رأفتى كه نسبت به ما ابراز مىشد ؛ بسيار بر ما گوارا مىنمود . وقتى شام به پايان رسيد ، آنجا را ترك كرديم و خانم ميزبان سخنان محبت‌آميز و صميمانه‌اى بدرقه راه ما كرد كه توسط برادر او از كردى به تركى براى ما ترجمه شد و چند تن از نفرات او نيز ما را تا چادرهايمان كه نزديك به يك ميل دور تر بود ، همراهى كردند و خانم معانى از آنجا براى خانم سلطان يك سبد ميوه و خوراكىهايى كه در آن صفحات پيدا نمىشد ؛ به اضافهء عطر و اشياء زنانهء ديگر فرستاد .\r\nروز شنبه چهاردهم ، بعد از اين‌كه سراشيبى تندى را پيموديم ؛ بر روى چمن‌زار وسيعى كه از تپه‌هاى متعدد و زيبا احاطه شده و يكى از زيباترين مناظرى بود كه در عمرم ديده بودم ، چادر زديم . نزديك‌ترين ده كه بر روى تپهء كوتاهى بنا شده و آبشارى از وسط آن مىگذشت ، هارون‌آباد ناميده مىشد ، كه بعضىها به غلط ، به آن هارون‌آوا مىگفتند .\r\n\r\n\r\n","description":"","footnote":"\r\n( 1 ) . يك نوع خمير كه در ايتاليا بسيار معروف است . - م .\r\n","page_name":" 11 ","page_number":35},
  {"content":"\r\n\r\nيكشنبه به وقت معمول ، يعنى سه ساعت قبل از سرزدن آفتاب آمادهء حركت شديم و با وجود برف سنگينى كه مىباريد و زمين را پوشانيده بود بسيار راه رفتيم و از محلى كه معمولا كاروان‌ها در آنجا رحل اقامت مىافكنند گذشتيم و چادرهاى خود را موقع غروب ، نزديك رودخانه‌اى در حوالى ده ماهيدشت ، برپا كرديم .\r\nروز دوشنبه موفق شديم فقط نصف روز راه‌پيمايى كنيم و به علت برف و باد و باران مجبور شديم براى استراحت به دهى كه روى پل رودخانهء قرسو - كه به معناى آب سياه است - بنا شده بود ، پناه آوريم . در آنجا براى فرار از شر برف تندى كه بيداد مىكرد ، نخواستيم چادرها را برپا كنيم ، و به يكى از منازل كردها كه در آن عده‌اى زن و مرد ساكن بودند ، روى آورديم . آنان با مهربانى و محبت تمام از ما پذيرايى كردند و اصولا به نظر من كردها مردمان مهربانى هستند . در اين خانه چيز تازه‌اى نظر مرا جلب كرد ، كه بايد به ذكر آن بپردازم ؛ زيرا نه تنها در كردستان ؛ بلكه بعدا در سرتاسر ايران همه جا با آن برخورد كرديم و آن اين است كه در اتاق‌ها آتش را در بخارى نمىافروزند ؛ بلكه در كوره‌اى كه در زمين جاى دارد و به آن « تنور » مىگويند ، روشن مىكنند .\r\nتنور عبارت است از گودالى چهارگوش ، يا دايره مانند كه به اندازهء دو كف دست يا بيشتر عمق دارد ، و براى اين‌كه بهتر گرم شود و آتش را حفاظت كند ، ديوارهء داخلى آن را با قالبى از سفال پخته مىپوشانند . در داخل تنور ، زغال افروخته قرار دارد و اصولا اگر چوب و مواد سوختنى ديگرى نيز در آن قرار دهند ، تبديل به ذغال افروخته مىشود .\r\nدر روى اين كوره ، چهارپايه‌اى به شكل يك ميز كوچك مىگذارند ، كه بر روى آن پارچهء ضخيمى مملو از پنبه قرار دارد ، و تا مقدار زيادى از اطراف ميز را نيز مىپوشاند و مانع از خروج گرماى داخلى مىشود . در حقيقت به اين ترتيب كوره اثر يك بخارى را دارد كه اتاق را نيز گرم مىكند و در موقع غذا خوردن و صحبت كردن و حتى براى خوابيدن از آن استفاده مىشود و اشخاص روى زمين ، در روى تشك‌هايى كه كنار آن قرار دارد ، به‌طورى مىنشينند كه شانه و پشت آنان به ديوارى كه جلوى آن متكا و بالش چيده شده است ، تكيه مىكند و هميشه تنور در محلى ساخته مىشود كه فاصلهء آن با ديوارهاى اتاق و حداقل با دو ديوار مجاور متناسب است و كسانى كه طالب حرارت كمترى هستند ، فقط پاهاى خود را زير لحاف مىكنند ، و كسانى كه حرارت بيشترى را طالبند ، دست‌ها و بدن خود را نيز به داخل مىبرند ؛ ولى سر ، هميشه بيرون مىماند و بايد به اطلاعتان برسانم كه حرارت اين دستگاه به اندازه‌اى مطبوع و لذت‌بخش است ، كه من هرگز وسيله‌اى به اين مفيدى براى مبارزه با سرماى زمستان نديده‌ام ، و قصد دارم موقع\r\n\r\n","description":"","footnote":"","page_name":" 12 ","page_number":36},
  {"content":"\r\n\r\nمراجعت به ايتاليا دستور دهم نمونه‌هايى از آن بسازند . كسى كه اصلا طالب حرارت داخلى زير روپوش چهارپايه نيست ، مىتواند روى تشك بنشيند و روپوش را جلوى خود پايين بياندازد ، و در اين صورت فقط از هواى نسبتا گرم اتاق استفاده كند . براى روشن كردن تنور و دميدن در آن كانال كوچكى از پايين تنور شروع مىشود و به‌طور مايل بالا مىآيد ، تا در نقطهء دورترى به كف اتاق برسد و در آنجا به دريچه‌اى منتهى مىشود كه گاهى مطابق قطر كانال و گاه بزرگ‌تر از آن است و روى آن را با سنگى كه به همان اندازه تراشيده شده است ، مىپوشانند . در موقع لزوم سنگ را برمىدارند و در آن مىدمند و چون مخرج ديگرى وجود ندارد ، طبعا جريان هوا به زغال داخل مىرسد و باعث افروختگى بيشتر آن مىشود . دريچهء كانال نيز معلوم نيست ؛ زيرا در كف اتاق به چشم نمىخورد ؛ مضافا به اين‌كه اتاق‌ها هميشه با قالى و پوشش‌هاى زيباى ديگر مفروش است و برعكس آنچه در ايتاليا معمول است ، در ايران ديوارها را به رنگ سفيد باقى مىگذارند . در نقاطى مانند دهات كردستان كه آثار تمدن غير محسوس‌تر است ؛ روى اين كوره‌ها غذا مىپزند و با گذاشتن يك ورقهء آهنى پايه كوتاه بر روى آن ، نان نيز تهيه مىكنند . به اين طريق كه ورقهء نازك و گرد خمير را روى صفحهء آهنى قرار مىدهند و در يك چشم بر هم زدن نان پخته مىشود ؛ اما در جاهاى ديگر ايران كه نان قطورتر است و براى پختن احتياج به حرارت زيادترى دارد ؛ آن را در داخل تنور قرار مىدهند .\r\nاز اين مقوله بگذرم و جريان مسافرت را تعقيب كنم . سه‌شنبه هفدهم ژانويه كه روز سنت آنتونيو است ؛ روز طولانى و پر از باد و سرما و برفى را داشتيم ، كه از مقتضيات فصل است ؛ ولى من مطمئنم شما موقعى كه براى ديدن مناظر زيباى ناپل به گردش مىپردازيد ، هرگز نخواهيد توانست مشكلات ناشى از اين سرما را كه ما دست به گريبان آن هستيم ، حس كنيد .\r\nاميدوار بوديم شب را در يكى از اين اماكن عمومى كه در اينجا نيز مانند تركيه به آن كاروان‌سرا گفته مىشود ، به سرآوريم و محل مورد نظر كاروان‌سراى بزرگى بود كه با چند خانهء نو ديگر در پاى كوهستان مرتفع و قائمى كه بدنه‌هاى آن مانند ديوارى تا به آسمان اوج مىگرفت ، ساخته شده بود . اين محل به فارسى شهر نو خوانده مىشد ؛ زيرا از ساختمان آن مدتى نمىگذشت ؛ ولى ما از استراحت مورد نظر خود در داخل كاروان‌سرا محروم مانديم ؛ زيرا از اصفهان قافلهء عظيمى مركب از دو هزار و هفتصد شتر به اين محل آمده بود ، كه گرچه افراد آن در دهات مختلفى پخش شده بودند ؛ با اين حال همان عده‌اى كه به اين ده آمده بودند ، كاروان‌سرا را كاملا اشغال كرده و حتى جمعى از آنان بيرون مانده بودند . به اين ترتيب چارهء ديگرى براى ما\r\n\r\n","description":"","footnote":"","page_name":" 13 ","page_number":37},
  {"content":"\r\n\r\nباقى نماند ، جز اين‌كه به همان كار هميشگى دست بزنيم و چادرها را در محلى كه برف به علت رفت و آمد پا خورده و كوبيده شده بود ، برپا سازيم و داخل چادر نيز آتش افروزيم . ولى خوابيدن و استراحت كردن از محالات مىنمود ؛ زيرا علاوه بر سرماى بسيار شديد ، باد به اندازه‌اى شديد بود كه چادرها و تشك‌ها و روپوش‌هايى كه خود را در آن پيچيده بوديم و حتى خود ما را نزديك بود از جا بكند . به قول ترك‌ها : « هيچ چيز مهم نيست » ، و وقتى با گذشت زمان همه چيز فراموش مىشود . در حقيقت اگر چنين رنج و تعبى در ايتاليا بر كسى وارد شود ، مسلما باعث هلاك او خواهد شد ؛ اما در اين صفحات به علت اين‌كه هوا بهتر است و يا چون بدن به تدريج عادت مىكند و يا به دليل ديگرى كه به آن واقف نيستم ، انسان به ناراحتى دچار نمىشود .\r\nمن كه امسال زمستان آنقدر زياد در هواى آزاد فقط با پوشش مختصرى خوابيده و اين همه در معرض سرما و باد و باران و برف بوده‌ام ؛ بايد بگويم كه از لطف خداوند نه تنها هيچ‌وقت مريض نشدم ؛ بلكه حتى سينه دردى هم كه در رم موقعى كه در رختخواب گرم خود جنب آتش گرم بخارى مىخوابيدم به آن مبتلا بودم ، تقريبا رفع شد . اما ناراحت‌كننده‌ترين وضع ناشى از سرما موقعى ايجاد مىشود كه انسان نيمه شب براى قضاى حاجت مجبور شود در زير نور مرطوب ماه در حالى كه برف تا زانو مىرسد و دانه‌هاى آن از چاك پيراهن به داخل بدن نفوذ مىكند ، به صحرا برود و واقعا صدمه‌اى كه وزش باد سخت به ران‌هاى عريان انسان در موقع قضاى حاجت وارد مىآورد ، با هيچ ناراحتى ديگر قابل مقايسه نيست . سخنانى كه گفتم راجع به خودم بود كه مرد هستم و با وجودى كه از سلامتى كامل برخوردار نيستم ، به اين حوادث عادت كرده‌ام ؛ اما خانم معانى يعنى زن جوان و ظريفى كه در سرزمين گرم بغداد پرورش پيدا كرده و تا موقع خروج از آنجا حتى نمىدانست پاك كردن آب بينى با دستمال چه معنى مىدهد ؛ در اين سرما و رطوبت هيچ ناراحتى پيدا نكرد و فقط گاه گاهى مجبور مىشد آب بينى خود را با دستمال پاك كند . روى هم رفته خداوند بزرگ هرچه صلاح باشد انجام مىدهد و بهتر است كارها را به او واگذار كنيم .\r\nمن علىرغم اين همه سرما و با وجودى كه طبق رسوم و عادات محل سرم را تراشيده بودم ، هرگز نتوانستم خود را عادت دهم كه شب‌ها با دستار بخوابم و طبق عادت قديم خود مجبور بودم در موقع خواب دستارم را باز كنم . نخست براى جلوگيرى از سرما سعى كردم به جاى موهايى كه از دست داده بودم ، پارچهء نازكى به سر ببندم ؛ ولى به زودى سينه‌درد و سرفه شروع شد و در نتيجه مجبور شدم بستن پارچه را موقوف كنم . واقعا اين امر باعث حيرت من شده است ؛\r\n\r\n","description":"","footnote":"","page_name":" 14 ","page_number":38},
  {"content":"\r\n\r\nزيرا در مدت روز و بيرون از خانه كلاهى نازك كه از پارچهء ظريفى تهيه شده است به سر دارم و با آن زير آفتاب و گرما و به‌طور خلاصه هرجا لازم باشد مىروم و هيچ ناراحتى نيز از اين جهت حس نمىكنم ؛ ولى شب موقع خواب بايد سر من حتما عريان باشد .\r\nالبته نمىدانم دليل اين امر چيست ؛ ولى تجربه نشان داده است كه صلاح در همين است و زياد نيز در صدد درك علت نيستم ؛ با اين حال به بيان اين نكته ناگزيرم كه در مدت مسافرت لازم بود هميشه لباس و حتى چكمهء خود را كه آستر پوستى داشت ، به تن داشته باشم و اتفاق افتاد كه حتى براى مدت هشت روز لباس را از تن به در نياوردم و علاوه بر آن دائما پتوى سنگينى كه اگر سرمايى چنين طاقت‌فرسا حكم‌روايى نمىكرد ، حمل آن بسيار مشكل به نظر مىرسيد ، به دور خود پيچيده بودم ؛ زيرا شدت سرما طورى نبود كه بگذارد انسان لذت لباس عوض كردن را بچشد و از اين گذشته واقعا فرصت اين كار نبود چون مجبور بوديم صبح‌هاى زود از خواب برخيزيم تا بتوانيم به موقع خود را به جان‌پناهى برسانيم و ضمنا غذايى نيز تهيه كنيم ؛ زيرا بعد از اين همه راه‌پيمايى روزانه به‌طور ناشتا و خوردن غذاى مختصر و سرد بر روى اسب ، احتياج زيادى به صرف غذاى گرم داشتيم . دربارهء سرما خيلى حاشيه رفتم ؛ ولى شما كه به اخلاق من آشنايى داريد ، واقف هستيد كه نمىتوانستم از شرح آن صرف‌نظر كنم و اكنون به مطلب اصلى برمىگردم .\r\nصبح روز چهارشنبه از شهر نو عزيمت كرديم و با وجودى كه زمين سراسر پوشيده از برف بود ؛ ولى آن روز برف از آسمان نمىباريد و هوا قدرى آرام‌تر مىنمود . شب را در صحنه كه جاى نسبتا بزرگى است و سكنهء آن را كردها و ايرانيان تشكيل مىدهند به سر آورديم . در اينجا كاروان بزرگى بار افكنده بود ؛ ولى چون شهر بزرگ است ، خانه‌اى پيدا كرديم كه ساكنان آن چند زن ايرانى بودند و تركى نيز صحبت مىكردند . به اين ترتيب بالأخره موفق شديم علاوه بر خودمان ، حيواناتمان را نيز كه به علت عبور از برف فوق‌العاده خسته بودند ، استراحت دهيم و تمام روز پنجشنبه را در آنجا مانديم و تجديد قوا كرديم .\r\nدر اينجا سرزمين كردستان تمام مىشود و قلمرو ايران آغاز مىگردد . البته منظورم اين است كه از اين نقطه به بعد فارسى حرف مىزنند و الا هنوز بر من معلوم نيست حكومت آن ناحيه در دست كيست و كسى را هم نتوانستم پيدا كنم كه در اين بارهء ذهن مرا روشن كند . در اينجا مردم عادى هر ناحيه را معمولا به نام كسى كه آن را اداره مىكند ، مىخوانند . همان‌طور كه در تركيه ايالات را به نام شهر مركزى آن نام مىبرند و البته شما با وجودى كه از محل دور هستيد ، به\r\n\r\n","description":"","footnote":"","page_name":" 15 ","page_number":39},
  {"content":"\r\n\r\nكمك كتاب‌هايى كه در اختيار داريد مىتوانيد بهتر از من نام اين ناحيه را كشف كنيد .\r\nروز جمعه بيستم ژانويه ، در سرزمين ديگرى كه نام آن كنگاور بود ، بار افكنديم . به محض رسيدن به ايران ، هر كس متوجه برترى شايانى كه اين سرزمين از لحاظ خوبى و صفاى مردم و تمدن و فرهنگ و هرگونه كيفيات ديگر به ترك‌ها دارد ، مىشود و من به جرأت مىتوانم بگويم اين خطه به هيچ‌وجه كمتر از سرزمين‌هاى مسيحى نيست و يا اگر باشد ، فقط از لحاظ خانه‌سازى و غذاهاى لذيذ است . ديگر به چادرها احتياج نبود ؛ زيرا در تمام طول راه كاروان‌سراهاى بزرگ و مناسبى كه از طرف پادشاهان يا شخصيت‌هاى ديگر ساخته شده و در اختيار مردم قرار گرفته وجود داشت ، كه براى بيتوته در آن وجهى پرداخت نمىشد . اتاق‌هاى اين كاروان‌سراها خالى بود و در بعضى از آنها اصلا اتاقى وجود نداشت و فقط براى حفاظت از باد و باران سقف بزرگى زده بودند . مردم توقع بيشترى نيز ندارند ؛ اما من كه انتظار وضع راحت‌تر و جاى تميزترى را داشتم ، و البته اين نظر در كاروان‌سرا كه دايم در معرض رفت و آمد است ، تأمين نمىشد تا سرحد امكان به خانه‌هاى خصوصى مىرفتم . مضافا به اين‌كه در اين صفحات ده‌هاى فراوانى وجود داشت و با پرداخت مختصر وجهى ، انسان مىتوانست آسايش بيشترى داشته باشد . در كنگاور خانهء قشنگ و تميزى يافتيم و در آنجا موفق به خوردن اغذيهء لذيذ و ميوه‌هايى از قبيل انار و سيب و انگور تازه شديم كه وجود آنها در اين سرزمين سرد و پوشيده از برف موجبات حيرت مرا فراهم آورد . شنبه راه‌پيمايى عظيمى كرديم ؛ زيرا نيمه شب از خواب برخاسته بوديم و بعد از گذشتن از ده‌هاى متعدد ، شب در ده بزرگى به نام سعدآباد اقامت گزيديم .\r\nقاطرچىهاى ما اهل اين محل بودند و ما را به خانهء خود بردند ، ولى با تمام عجله‌اى كه داشتيم ، مجبور شديم براى خاطر آنان سه روز در آنجا بمانيم .\r\nچهارشنبه 25 ژانويه يعنى روزى كه به علت حوادث گذشته و همچنين به مناسبت جشن كليساى ما در رم كه به سن‌پل هديه شده است ، براى من يكى از روزهاى فراموش نشدنى است ؛ تمام مدت از كوهستان سختى در حال صعود و نزول بوديم ؛ ولى با وجود برف سنگين به علت وجود جادهء خوب و كم‌شيب راه‌پيمايى زياد مشكل نبود . از چندين دهكده عبور كرديم و شب به دهى به نام زاغه رسيديم و ظهر روز بعد به شهر همدان كه مقصد كاروان بود و با قاطرچىها نيز تا به آنجا قرار گذاشته بوديم ، وارد شديم و سپس خانه‌اى گرفتيم و به قصد ديدار محل و استراحت و ترتيب دادن مسافرتى كه در پيش داشتيم ، چندين روز در آنجا مانديم .\r\nبايد بگويم همدان شهر نسبتا بزرگى است كه جمعيت قابل توجهى دارد و در حقيقت گذرگاه\r\n\r\n","description":"","footnote":"","page_name":" 16 ","page_number":40},
  {"content":"\r\n\r\nاصلى ايران است ؛ ولى از لحاظ خانه‌سازى و وضع اهالى و بسيارى جهات به دهات شباهت دارد . خانه‌ها همه داراى حياطى هستند كه در آن درختان ميوه كاشته شده و اين درختان در خيابان‌ها و ميدان‌هاى شهر نيز همه جا به چشم مىخورد و به خصوص درخت انگور همه‌جا فراوان است ؛ زيرا ايرانيان با وجودى كه مسلمان هستند ؛ بىمحابا شراب مىخورند و از اين امر پروايى ندارند . در اين شهر همه گونه غذا و ملبوس وجود دارد و مانند شهرهاى اصلى ديگر ، داراى بازار مسقفى است . ميوه‌هاى تازه از قبيل : سيب ، انار ، انگور عالى و غيره در اين شهر فراوان است و ما نيز تا مىتوانستيم از آن خورديم ؛ ولى اين امر باعث تعجب من شده است ؛ زيرا در عمرم هرگز سرزمينى به اين سردى نديده‌ام و نه تنها خيابان‌ها به سختى يخ بسته است ؛ بلكه حتى در داخل اتاق كه در آنجا آتش زيادى افروخته‌ايم ، هر گونه مايعى حتى مركب قلمدان يخ مىبندد . همدان مركز يك خان است كه سلطان‌هاى متعددى را تحت فرمان دارد و به سرزمين‌هاى اطراف نيز حكومت مىكند . خان‌ها و سلطان‌ها در ايران چه كسانى هستند و چگونه از طرف پادشاه حكومت مىكنند ؛ مطلبى است كه بعدا به شرح آن خواهم پرداخت « 1 » ، و فعلا بايد بگويم كه در همدان پذيرايى شايانى از ما صورت گرفت .\r\nاولين شبى كه وارد شديم ، داروغهء شهر كه تحت نظر خان انجام وظيفه مىكند و اكنون كه خان به جنگ رفته ، طبق معمول در غياب او حكومت را نيز اداره مىكند ؛ به خانهء من آمد و براى سرگرمى من ، چند زن خواننده را نيز با خود آورد ؛ ولى من كه خسته بودم و بيش از تشريفات احتياج به استراحت داشتم ، به اتاق خود رفتم و يكى از افراد خود را كه سابقهء آشنايى با داروغه داشت به نزد او فرستادم و عذر خواستم ، و وى به نيابت از طرف من طبق آداب و رسوم محل به ميهمانان شام و آشاميدنى داد .\r\nيك نفر به نام شيخ احمد بيك نيز كه از اشخاص متنفذ محل بود و من اسم او را هيچ‌وقت نشنيده بودم براى اسب‌هاى ما ، مقدارى علوفه و عليق كه تهيهء آن مقدار در محل واقعا كار آسانى نبود ، فرستاد و روز ديگر مرا از جانب خود ، و زنها را از جانب زنهايش ، به منزل دعوت كرد .\r\nدربارهء اين دعوتها كه مرسوم محل است لازم است دو مطلب را به اطلاع شما برسانم :\r\nيكى اين‌كه ايرانيان به خصوص در مورد خارجىها از جهت تقديم هدايا خيلى سخاوت از\r\n\r\n\r\n","description":"","footnote":"\r\n( 1 ) . خان يك لغت مغولى است كه معنى شاه‌زاده مىدهد . در دوران صفويه اين عنوان به حاكم يك منطقه ، كه معمولا تحت نظر بيگلربيگى انجام وظيفه مىكرد ، اطلاق مىشد . سلطان پايين‌تر از خان و در حقيقت نمايندهء او بود . - م .\r\n","page_name":" 17 ","page_number":41},
  {"content":"\r\n\r\nخود نشان مىدهند ؛ اما از طرف ديگر طبق رسوم ، كسى كه هديه‌اى دريافت مىكند ، در مقابل آن ، چيزى به همان ارزش يا گرانبهاتر مىدهد ؛ زيرا اگر اين عمل انجام نگيرد ، كسى كه هديه داده است گله‌مند مىشود و به قرارى كه شنيده‌ام اين امر به كرات اتفاق افتاده است . مطلب گفتنى ديگر دربارهء ميهمانى است كه براى من داده شد و چون تمام ميهمانىها حتى آنهايى كه در حضور پادشاه برگزار مىشود ، از همين قبيل هستند ، با توضيحاتى كه مىدهم به نحوهء برگزارى همهء آنها واقف خواهيد شد .\r\nشيخ ، قبل از نيمروز اسب زيبا و مجهزى براى همسرم فرستاد كه بلافاصله بر روى آن سوار شد و يك نفر دهنهء اسب را گرفت و به راهنمايى حيوان پرداخت و به اين ترتيب براى خانم اسب سوار كه مثل مردان بر روى حيوان نشسته و پاهاى خود را برعكس زنان سواركار اروپا به دو طرف شكم اسب انداخته است ، كار ديگرى باقى نمىماند ، جز اين‌كه خود را روى زين محكم نگه دارد . اين شيوهء اسب‌سوارى زنان ، از رسوم ايرانيان است و آن عده از خدمت‌گزاران زن ، كه خانم را همراهى مىكنند ، دنبال اسب به راه مىافتند . ما نيز به دنبال اسب روان شديم و وقتى به منزل صاحبخانه رسيديم ؛ او در دالان از ما استقبال و بلافاصله ما را به اتاقى كه هم‌سطح زمين ساخته شده بود ، راهنمايى كرد . اتاقهاى نشيمن از اين جهت هميشه همكف زمين است كه انسان زحمت بالا رفتن از پله‌ها را نداشته باشد ، و به‌علاوه از يكديگر مجزا هستند ؛ به طورى كه ورود به يكى از آنها ، مستلزم گذشتن از اتاق‌هاى ديگر نيست .\r\nبعضى از خانه‌ها داراى اتاق‌هاى زيادى از جمله اتاق پذيرايى و اتاق خواب و صندوق‌خانه و اتاق مخصوص خانم‌هاست و قسمت ارباب‌نشين از قسمت غلام‌نشين مجزا شده است . اتاقى كه به آن وارد شديم ، چهارگوش و كوچك بود و طبق معمول روى كف آن فرش انداخته بودند .\r\nديوارها رنگ سفيد داشت و سقف اتاق را گچ‌برى و نقش و نگار كرده بودند .\r\nدر يك بخارى ديوارى آتش مىسوخت ؛ زيرا كورهء زمينى در آنجا نبود . عدهء زيادى ميهمان كه قبل از من آمده بودند ، دور تا دور اتاق پشت به ديوار روى زمين نشسته بودند و مرا به اتفاق همراهانم در كنار داروغهء شهر ، نظربيك ، كه در حقيقت صدر مجلس به‌شمار مىآمد ، نشانيدند .\r\nسه زن خواننده و نوازنده نيز با سازهاى خود در اتاق بودند . يكى از سازها زهى بود ، كه به آنچه ما داريم ، شباهتى ندارد و ديگر ادوات موسيقى مانند طبل‌هاى كوچكى بودند كه در ايتاليا دختركان هنگام تابستان آن را به صدا درمىآورند ؛ منتهى بزرگ‌تر و بسيار زيباتر و پرنقش و نگارتر و من يكى از آنها را با خود خواهم آورد . اين زنان غالبا كسانى هستند كه مردان مىتوانند ايامى را با آنان\r\n\r\n","description":"","footnote":"","page_name":" 18 ","page_number":42},
  {"content":"\r\n\r\nبه سر آورند ؛ ولى در موقع ميهمانى به منظور خوانندگى و نوازندگى و گرم كردن مجلس به منازل دعوت مىشوند . به يكى از آنها كه پير و بسيار زشت بود و فلفل لقب داشت ، احترام زياد مىگذاشتند ، زيرا هر وقت شاه براى كارى به همدان مىآمد ، اين زن يكى از كسانى بود ، كه براى سرگرم كردن او ، دعوت مىشد ، و از اين احترام مبالغه‌آميز كه جنبهء تملق داشت ، چنين دستگيرم شد كه بعضى از دربارىهاى كم فهم ، براى جلب مختصر لطف شاه ، غالبا به چه اقدامات بىنتيجه‌اى دست مىزنند . روى زمين اتاق ، در جاهاى مختلف ، ظرف‌هاى بزرگ پر از ميوه‌هايى از قبيل انار و گلابى و انگور و فندق شور و پسته و اقسام آن چيده شده بود ، كه ميهمانان گاه‌گاه به سمت آنها مىرفتند ، و چيزى برمىداشتند . در وسط اتاق ميان ظرف‌ها دو پسربچه كه به نظرم از غلامان بودند ، به‌طور دو زانو كه علامت حقارت و كوچكى است ، نشسته بودند و اطراف آنان پر از تنگ‌هاى شراب بود كه مرتبا از آنها در جام‌هاى نقره كه به شكل كاسه‌هاى سوپ‌خورى ما ، منتهى كوچكتر بود ، مىريختند و به ميهمانان مىدادند . دو جام ، هر يك در سمتى از اتاق مرتبا در گردش بود و ميهمانان به ترتيبى كه نشسته بودند از آن مىنوشيدند و وقتى دور به پايان مىرسيد ، دوباره همين ترتيب از سر گرفته مىشد ؛ منتهى هر كس در نوبت خود به اندازه‌اى كم مىنوشيد كه با وجود تعدد دفعات و توالى ساعات ، گمان نمىكنم به اندازهء يك وهله شراب‌خورى در ميهمانى آلمان‌ها يا فلاماندها مىگسارى مىشد . اين مطلب را نقاش من كه از فلاماندها بود ، گفت و به‌علاوه من خودم ناظر بودم كه هيچ‌كس در ميهمانى مست لايعقل نبود .\r\nدر حقيقت هر كس به اندازه‌اى مىنوشيد كه به بدن او قطراتى چند از مشروب برسد و اين همان شيوه‌ايست كه مطابق گفتهء گزنفون ، سقراط از آن تعريف فراوان كرده است . به من كه مىدانستند شراب نمىنوشم ، تعارف نكردند و فقط يك مرتبه از مايع سياه ، كه قهوه نام دارد و بسيار گرم و گوارا بود ، نوشيدم . ديگران نوشيدن را به يكديگر تحميل نمىكردند و به عادت مردمان شمال اروپا به سلامتى يكديگر دائما جام‌هاى پياپى نمىزدند - عادات قديم ايرانى كه كتاب مقدس نيز از آن نام برده و حتى در مورد مهمانان آسورى نيز رعايت مىشده است - ولى موقعى كه نوبت به هركس مىرسيد ، نمىدانم به چه دليل نخست چند بار از نوشيدن امتناع مىكرد .\r\nمجلس ، كه واقعا براى من غيرقابل تحمل شده بود ، تا غروب آفتاب ادامه يافت و مطلبى كه مرا بيشتر از چهارزانو نشستن - زيرا دراز كردن پا بىادبى محسوب مىشد - آزار مىداد ، اين بود كه هيچ حرفى رد و بدل نمىشد و سكوت كامل بر مجلس حكم‌فرمايى داشت و اگر كسى هم حرفى مىزد ، بسيار آهسته و فقط با پهلو دستى خود بود .\r\n\r\n","description":"","footnote":"","page_name":" 19 ","page_number":43},
  {"content":"\r\n\r\nخوشبختانه هر چند يك‌بار ، مطرب‌هاى زن ، آوازهاى دلپذير ايرانى مىخواندند و غالبا آواز را با نواختن آلات موسيقى و رقص توأم مىكردند . رقص‌ها گرچه زياد با حيا توأم نبود ؛ ولى در عين حال مانند رقص‌هايى كه در قاهره ديدم ، جنبهء بىپروايى و گستاخى نداشت و بيشتر به رقص‌هاى اسپانيولى مىنمود ؛ منتهى حركات و اطوار بدن و دست به طرز خاصى بود كه به نظر من زياد ظرافت نداشت ، مضافا به اين‌كه لباس عجيب زنان ايرانى باعث نقصان لطف و ملاحت زنانگى آنها مىشود و تنگى و چسبانى آن ، با كمربندى كه روى ران بسته مىشود ، منظرهء غريبى به وجود مىآورد . من نمىخواهم در توضيح لباس‌ها اتلاف وقت كنم ؛ زيرا در بازگشتم نمونه‌اى از لباس‌هاى مختلف و هم‌چنين تصاوير آنها را به شما نشان خواهم داد .\r\nاز جملات آوازها البته چيزى نفهميدم ؛ زيرا از زبان فارسى چيزى نمىدانستم ؛ فقط آنقدر مىدانم كه نام شاه‌عباس به كرات برده مىشد و گمان مىكنم تمام اشعار در مدح او بود . بايد بگويم شاه در ايران آنقدر مورد ستايش است ، كه وقتى مىخواهند قسم بخورند ، مىگويند به سر شاه‌عباس و اگر كسى به خدا ، يا به كلام او ، يا از اين قبيل قسم بخورد ، آنقدر به حرف او اعتماد نمىكنند ، تا به اين‌كه بگويد قسم به سر شاه ، به‌علاوه به‌طور مكرر از اشخاص عامى شنيده‌ام موقعى كه دربارهء موضوعى حرف مىزنند ، مثلا اگر بخواهند آرزوى مسافرت خوشى را براى كسى بكنند ، به شيوهء ما نمىگويند به خواست خدا ، بلكه به تركى مىگويند : « شاه‌عباس مرادى ورسين » كه معنى مىدهد : اميد است ارادهء شاه‌عباس چنين باشد . خلاصه به شاه‌عباس اعتقادى دارند و به او نسبت‌هايى مىدهند كه فقط به خداوند برازنده است و بس .\r\nدر ضيافت‌هاى بزرگ در حضور شاه و يا بزرگان قوم ، معمولا پس از اين‌كه تا پاسى از شب مراسم رقص و پذيرايى با صرف ميوه و شراب به طول مىانجاميد ، مقدار زيادى مربا به مجلس مىآورند ؛ ولى در اين ضيافت چنين نكردند ؛ بلكه طبق رسوم محل ، به جمع‌آورى ظروف ميوه و شراب پرداختند و به جاى آن ، سفرهء قلمكار بزرگى كه تمام سطح اتاق را پوشيده بود ، پهن كردند ؛ سپس همان دو غلام بچه به روى سفره رفتند و براى ميهمانان كه دور تا دور نشسته بودند ، غذا كشيدند . روى هم رفته هشت بشقاب بزرگ ، يا بهتر بگويم قاب پر از پلو ، كه هر يك چاشنى جداگانه داشت ، روى سفره چيدند و تعداد زيادى از نان‌هاى نازك نيز آنجا قرار دادند .\r\nغلام بچگان در وسط ظروف غذا كه تل برنج در آن انباشته شده و به شكل اهرام مصر درآمده بود ، ايستاده بودند و اين ظروف در اطراف سفره طورى چيده شده بودند . كه هر دو تا سه نفر ما مىتوانستيم بدون اين‌كه زياد از جاى خود حركت كنيم ، به راحتى از آن بخوريم .\r\n\r\n","description":"","footnote":"","page_name":" 20 ","page_number":44},
  {"content":"\r\n\r\nبراى تميز كردن دست‌ها دستمال تقسيم نمىشود ؛ زيرا معمولا هر كس دستمال بزرگ پر نقش و نگارى كه در بافت آن ابريشم يا تارهاى طلا به كار رفته است ، در كمربند خود دارد . در اين مورد بايد گفت ترك‌ها از ايرانيان متمدن‌تر هستند ؛ ولى به هر حال ايرانيان و حتى خود شاه چنين غذا مىخورند .\r\nچند عدد قاشق چوبى سر سفره وجود داشت ، ولى به غير از ما فرنگىها هيچ‌كس آنها را مورد استفاده قرار نداد ، زيرا ايرانيان - همان‌طور كه موقع ورود سفراى آنان به رم ، شيوهء غذا خوردن آنان توجه اشخاص كنجكاو را جلب مىكند - از دست خود به عنوان قاشق استفاده مىكنند و به طريق خاصى چهار انگشت را به طور پيوسته به يكديگر در داخل ظرف غذا مىچرخانند به نحوى كه در نظر ما خارجىها بسيار كثيف و دور از تمدن مىنمايد .\r\nنمىدانم از پلو تا به حال چيزى شرح داده‌ام يا خير ؟ پلو برنجى است كه نسبت به برنج‌هاى ما پخت آن كمتر است و آبكشى شده و آن را با روغن دم كرده‌اند . غالبا برنج با گوشت دام و يا مرغ طبخ مىشود و به‌علاوه چاشنى و ادويهء مختلفى به آن مىزنند . دانه‌هاى برنج به يكديگر نمىچسبد به‌طورى كه وقتى در قاب قرار مىگيرد ، با وجودى كه به خوبى پخته شده ، اين طور به نظر مىآيد كه خام است . در داخل پلو ممكن است بادام يا بسته يا كشمش يا ترشى يا شيرينى به انحاى مختلف مخلوط شده باشد . اين غذا فوق‌العاده سالم و به ذائقهء من خوش‌آيند است ؛ به‌علاوه در موقع سفر نيز حمل آن زحمتى فراهم نمىكند و زود مىتوان آن را گرم كرد و شكم را نيز زود سير مىكند ؛ زيرا يك بشقاب پلوى ايران ، با چهار بشقاب برنجى كه به طريق ايتاليايى پخته شده باشد ، برابر است .\r\nمن در مراجعتم براى شما اين غذا را تهيه خواهم كرد و مطمئن هستم موافق طبعتان خواهد بود . در صورت لزوم پلو را با سبزىهاى مختلف نيز تهيه مىكنند ؛ ولى معمولا پلو به برنج پخته گفته مىشود و در حقيقت نوع طبخ برنج را مىنماياند و با شوربا كه برنج پخته‌شده در آب و يا به قول ما مينسترا « 1 » است ، فرق دارد . در اين ميهمانى ، خوردن پلو فقط مدت كمى به طول انجاميد و من بيش از آن‌كه بخورم ، تظاهر به خوردن كردم ، زيرا طبق عادات عموم شرقىها از جمله ترك‌ها و ايرانيان و حتى مسيحيان مقيم اين صفحات ؛ ضمن چاشنىهاى ديگر ، پياز را نيز\r\n\r\n\r\n","description":"","footnote":"\r\n( 1 ) . مينسترا  ( Minestra )  يك سوپ ايتاليايى است ، كه در پختن آن از برنج و سبزيجات و حبوبات مختلف ، استفاده مىشود .\r\n","page_name":" 21 ","page_number":45},
  {"content":"\r\n\r\nكه به هيچ‌وجه با معدهء من سازگار نيست و نمىتوانم آن را هضم كنم ، به غذاها اضافه مىكنند .\r\nبعد از جمع كردن بشقاب‌ها آفتابه و لگن آوردند ، تا با آب گرم كه حتى در تابستان نيز به روى دست ريخته مىشود ، چربىهاى غذا زدوده شود . تشريفات ديگرى نيز انجام شد ؛ بدين معنى كه چندين قاب پلو به منزل ما براى خدمت‌گزاران فرستادند ، تا آنان نيز در اين ضيافت سهيم شوند .\r\nخانم‌ها نيز عينا به همان ترتيبى كه از ما پذيرايى شده بود و هم‌زمان با ما ، در قسمت ديگرى پذيرايى شدند ؛ بدين معنى كه رامشگران چندين بار نزد آنان رفتند و با همان رقص‌ها و نواهاى موسيقى ، آنان را مشغول كردند و اين زنان ، با آن‌كه وضع شرافتمندانه‌اى ندارند ، به خود اجازه مىدهند در يك چنين موقعيت‌هايى به عنوان مسخره و دلقك در محفل زنان محترم و نجيب حضور داشته باشند و آنان را سرگرم سازند .\r\nپس از پايان ميهمانى ، هر يك از ميهمانان به سمتى روان شدند و من در عداد آخرين كسانى بودم كه مجلس را يك ساعت از شب گذشته ، ترك كردم و موقع عزيمتم ، صاحب‌خانه با الفاظ و كلمات محبت‌آميزى موجودى خود و حتى خانه و اسب‌هايش را به من پيشكش كرد ، كه متقابلا از تعارفات او تشكر فراوان كردم . فراموش كردم قبلا بگويم كه صبح ، قبل از آمدن به ميهمانى ، با توجه به آداب و رسوم ايرانى ، براى جواب‌گويى به هدايايى كه صاحب‌خانه براى من فرستاده بود ، مقدارى خوراكى و پوشاكى كه از ايتاليا با خود آورده بودم ، براى او و داروغه فرستادم .\r\nدر همدان دورهء توقف من طولانى شده بود و مىخواستم هرچه زودتر از اين شهر كه ماندن در آن ديگر موردى نداشت ، خارج شوم و چهارپايانى را كه بايستى به وسيلهء آنها به اصفهان مىرفتيم نيز قبلا كرايه كرده بوديم . امروز نقاط ايران همه جا آباد و پرجمعيت و براى مسافرت مطمئن است و از دستبردها و حملهء دزدان ، كه در تركيه انسان دائما گرفتار آن است ، خبرى نيست . برعكس اگر از فردى چيزى ربوده شود ، در سرزمينى كه دزدى واقع شده ، حاكم بايد عين مال يا قيمت آن را تأديه كند و ارزش كالا از طرف شخصى كه خسارت به او وارد آمده ، با قيد قسم تعيين مىشود .\r\nمن كه از سفر با كاروان و مشكلات آن خسته شده بودم ، ديگر نمىخواستم با اين وسيله سفر كنم ، و مايل بودم بقيهء سفر را به ميل خود انجام دهم . در موقع عزيمت مردم زيادى سر راه گرد آمده بودند و تا مسافتى نيز مرا بدرقه كردند و سپس به تدريج متفرق شدند .\r\nاولين دستورى كه دادم اين بود كه ديگر آنقدر سحرخيزى نكنيم و قبل از برآمدن آفتاب به راه‌پيمايى نپردازيم ، زيرا به خوبى واقف هستيد كه من چقدر به خواب صبحگاهى علاقمندم .\r\n\r\n","description":"","footnote":"","page_name":" 22 ","page_number":46},
  {"content":"\r\n\r\nروز جمعه سوم فوريه ، چون به بستن بار و وزن كردن اثاثيه مشغول بوديم - زيرا عوارض راه بر حسب وزن تعيين مىشود - از همدان ديروقت عزيمت كرديم و يك ساعت بعد از صدور دستور حركت از طرف من ، به دهى به نام گبرسين رسيديم و در كاروان‌سراى مناسب و بزرگى رحل اقامت افكنديم .\r\nدر مشرق‌زمين رسم است كه در ابتداى مسافرت ، فقط مسافت كوتاهى را طى كرده و بعد در محل نزديكى اطراق مىكنند تا به اين ترتيب براى همه امكان گرد آمدن در يك محل فراهم گردد و به‌علاوه اگر كسى چيزى را فراموش كرده بود يا به چيزى احتياج داشت ، بتواند آن را به موقع به دست آورد و خود را به ديگران برساند .\r\nاين قاعده به نظر من كاملا صحيح است و به طورى كه گزنفون مىنويسد : كورش كبير نيز كه فرمانده و رهبر محتاطى بوده ، به همين نحو عمل مىكرده است .\r\nشنبه شب در كاروان‌سراى ده محقرى كه نيشار ناميده مىشد ، بيتوته كرديم . روز يكشنبه از دهات زيادى عبور كرديم و به يك دسته اسب كه تعداد آنان به پنج هزار مىرسيد و به شاه تعلق داشتند برخورد كرديم و سپس در دهى به نام دزآباد ، كه به غلط به آن دزاوا مىگفتند ، در منزل‌هاى خصوصى بيتوته كرديم .\r\nروز دوشنبه در سارى ، كه ده بزرگى است ، بار افكنديم و شب را در خانه‌هاى ساكنين ده اطراق كرديم . در اينجا مانند ساير دهات ايران ، مدخل خانه‌ها بسيار كوچك ، منتهى از سنگ مرمر يكپارچه بود ، كه در حجارى آن ظرافتى به كار نبرده بودند و همانند درب ورودى مقبرهء پادشاهان ، در اورشليم باز و بسته مىشد . « 1 » روز سه‌شنبه از سارى حركت نكردم تا همراهان من به جلو بروند و براى حيوانات علوفه و عليق تهيه كنند . روز چهارشنبه به علت برف سنگينى كه مىباريد ، كم راه رفتيم و براى استراحت به ده كوچكى رفتيم و خانم خانه‌اى كه به آنجا وارد شده بوديم ، با وجود خواب سنگينى كه مرا گرفته بود ، تا نيمه شب با ساز و آواز و رقص يك زن زشت‌روى و بد صدا ، مرا بيدار نگه داشت ؛ اما در عوض نمايش‌هاى جالبى نيز از طرف چند پسربچه انجام گرفت ، و به خصوص يكى از آنان كه آواز مىخواند و مىرقصيد و تقليد زن حامله را در مىآورد ، بىنهايت در كار خود مهارت داشت و خواب از سر من ربود و\r\n\r\n\r\n","description":"","footnote":"\r\n( 1 ) . نام مقابر كليساى  ( Santo Sepolcro )  در اورشليم كه در سال 1810 ميلادى منهدم شد .\r\n","page_name":" 23 ","page_number":47},
  {"content":"\r\n\r\nواقعا مىتوانم بگويم تا به حال رقص به اين خوبى و دلپذيرى نديده بودم .\r\nپنجشنبه را در خانهء مناسبى كه در آبادى بزرگى به نام شهركرد وجود داشت ، به سر آورديم و روز جمعه در انگوان بيتوته كرديم . در اينجا فرصت صحبت با زنان خوش لباسى را يافتيم كه به ديدن ما آمده بودند و به خصوص يكى از آنان كه خانم‌آغا ناميده مىشد ، به اندازه‌اى دوست‌داشتنى و با لطف و ملاحت بود ، كه باعث شد تمام روز بعد را نيز در آن محل بگذرانيم ؛ زيرا مىخواست خانم معانى را به حمام ببرد و آرايش كند و به‌علاوه در تمام مدت ، خانه از ساز و آواز و رقص خالى نبود .\r\nروز يكشنبه از كوهستان صعب و پربرفى گذشتيم و شب در كراوند كه جاى بزرگى بود ، در خانه‌هاى خصوصى به سر آورديم و از صحبت و مجالست زنان زيبا برخوردار شديم . روز دوشنبه بعد از يك راه‌پيمايى پرتعب ، به شهر گلپايگان « 1 » رسيديم كه مشابه همدان و فقط قدرى كوچك‌تر از آن است . چون هنوز شب نشده بود ، از شهر عبور كرديم و بيرون ديوار آن ، در كاروان‌سرايى منزل گزيديم كه ساختمان نو و زيبايى داشت ، منتهى چون هيچ چيز در آن يافت نمىشد و از طرفى به علت برآمدن شب ، تهيهء آذوقه از بيرون امكان‌پذير نبود ، سخت گذشت .\r\nسه‌شنبه در محلى استراحت كرديم كه اونيشون خوانده مىشد . در آنجا به خانه‌هاى زنانى كه بسيار مؤدب و زيبا و خوش لباس بودند ؛ وارد شديم و يكى از زنان كه « آغا بىبىچه » نام داشت ، به علت اين‌كه شوهر پير نصيب او شده بود ، منتظر بود تا كسى به حرف‌هايش توجه كند ، و او زبان به شكايت از روزگار بگشايد . قاطرچىهاى ما كه دهشان در حوالى همان محل بود ، براى اين‌كه به خانه بروند ، به عذر خستگى حيوانات متوسل شدند و اظهار داشتند بايد آنها را عوض كنند . به اين جهت ما را ترك كردند و وعده دادند حداكثر بعد از يك روز مراجعت كنند ؛ ولى بازگشت آنان تا جمعه بعدازظهر ، به طول انجاميد و من كه اندكى خشمگين شده بودم ، با وجودى كه ديروقت بود ، علىرغم ميلشان دستور حركت دادم ؛ تا در مقابل اين خلف وعده آنها را قدرى تنبيه كرده باشم و چون شب شده بود مجبور شديم در كاروان‌سراى ديگرى در همان دهكده ، كه از محل اوليه دور تر قرار داشت ، بيتوته كنيم .\r\nدوشنبه در قلعه‌اى مرتفع كه بر روى تخته سنگ عظيمى ساخته شده و به نام‌هاى رحمت‌آباد و كونيران خوانده مىشد ، اقامت گزيديم منتهى چون نتوانستيم خانه‌اى براى گذرانيدن شب پيدا\r\n\r\n\r\n","description":"","footnote":"\r\n( 1 ) . در اينجا نويسنده شرح مىدهد كه گلپايگان مركب از چه كلماتى است و از ترجمهء آن براى احتراز از اطالهء كلام خوددارى شد . - م .\r\n","page_name":" 24 ","page_number":48},
  {"content":"\r\n\r\nكنيم ؛ مجبور شديم به يك حمام عمومى برويم و در رخت‌كن آن ، زير گنبد بخوابيم . شب ، بيش از بيست و پنج نفر زن ، به معيت همسر مالك قلعه به تماشاى ما آمدند . نه تنها كنجكاوى مردم در اينجا باعث تعجب است ؛ بلكه احترام فوق‌العاده‌اى كه در ايران به خارجىها مىگذارند ، بيشتر باعث حيرت مىشود .\r\nنزد شاه نيز وقتى صحبت ميهمان در ميان مىآيد ، ديگر كار تمام است . يكى از روحانيان مسيحى كه مقيم دربار ايران و فرستادهء پادشاه اسپانياست تعريف مىكرد : « زمانى شاه به مناسبت ورود يكى از شاه‌زادگان تاتار ضيافتى ترتيب داده بود كه مطابق معمول ، ميهمان‌هاى فراوان ديگرى نيز در آن حضور داشتند . اين شاه‌زاده با چكمه به مجلس آمد و با وجودى كه ميهمانى در باغ برگزار مىشد ، ولى براى رفتن به روى قالىها و مخده‌ها بايد آنها را از پا درمىآورد . براى اين منظور در حضور شاه جمعى به كمكش آمدند ؛ ولى چون شاه‌زادهء تاتار در موقع كندن چكمه‌ها نمىتوانست به روى پاى خود بايستد ، شاه به سمت او دويد و شانه‌هاى او را بغل كرد و چون متوجه شد كه روحانى مسيحى با تعجب به اين منظره مىنگرد ، رو به سمت او كرد و با خنده‌اى توأم با زيركى و فراست ضرب‌المثلى را كه در اينجا خيلى مصطلح است و اگر اشتباه نكنم اصل آن از گفته‌هاى همر به شمار مىرود ، تكرار كرد و گفت : « ميهمان حبيب خدا است » و به اين ترتيب تعجبى ندارد كه من نسبت به او چنين احترامى قائل باشم ؛ « زيرا ميهمان من است و در نظر من مقامى از اين والاتر نمىتواند داشته باشد » .\r\nاكنون برگرديم به جريان مسافرت . يكشنبه شب را در آبادى بزرگى كه در اين صفحات با توجه به حد معمولى دهات مىتوان آن را شهر ناميد و اسمش دهه يا دهك بود ، در خانهء تميز و مناسبى به سر آورديم و دوشنبه در يك كاروان‌سراى كهنه و نيمه خراب كه در محل متروكى به نام عليور قرار داشت ، مانديم . علت ترك محل از طرف اهالى بدى آب آن است كه اجازهء سكونت به هيچ‌كس نمىدهد .\r\nسه‌شنبه به كاروان‌سراى ديگرى با همان شرايط در محلى به نام چالى سياه رسيديم و همانجا استراحت كرديم ؛ در اين محل ، نوكر يكى از روحانيان مسيحى مقيم اصفهان كه از فرقهء كرملىهاى برهنه‌پاست « 1 » و از سه روز پيش طبق دستور روحانى مزبور در انتظار ما بود به ملاقات من آمد .\r\n\r\n\r\n","description":"","footnote":"\r\n( 1 ) .  Carmelitani Scalzi  : گروه مبلغان مسيحى كه فعاليت زيادى دارند و خدمات بىشمارى تاكنون نسبت به دين خود انجام داده‌اند . - م .\r\n","page_name":" 25 ","page_number":49},
  {"content":"\r\n\r\nاين روحانيان كه از طرف پاپ مقيم اصفهان و بسيار مورد علاقهء شاه هستند ؛ به وسيلهء نامه‌هاى من از ورودم مطلع شده بودند و توسط مردى كه به استقبال من آمده بود ، از جريانى كه بين آنان و يكى از مشاورين اصلى شاه ، كه در شهر اصفهان ساكن بود و به او وزير مىگفتند ، اتفاق افتاده بود ؛ مطلع شدم .\r\nوى به وسيلهء اين روحانيان و ديگران ، از ورود من مطلع شده و اينطور تلقى كرده بود كه ميهمان شاه هستم - روحانيان قبلا به من توصيه كرده بودند كه به منظور كسب شهرت و شخصيت ، خود را چنين معرفى كنم - ؛ زيرا چون فهميده بود اهل رم و بيگ‌زاده ، يعنى از اصيل‌زادگان هستم ، پيشنهاد كرده بود به استقبال من آمده و سپس در خانه به ملاقاتم آيد و ديگر بزرگان قوم را نيز وادار به اين كار كند ؛ ولى روحانيان كه مطلع شده بودند من به دلايلى نمىخواهم در حال حاضر اين قبيل تشريفات انجام گيرد ، از طرف من از او درخواست كرده بودند كه هيچ يك از اين آداب را به جا نياورد ؛ زيرا مايلم در اصفهان ناشناس باشم . دليل آن را همچنين ذكر كرده بودند كه صلاح نيست قبل از معرفى به شاه ، در محل ديگرى ديده شوم و با اشخاص ديگرى آشنايى پيدا كنم . فقط خواهش كرده بودند محلى براى سكونت در اختيار من بگذارد . اين دلايل مورد قبول وزير واقع شده و او را قانع كرده بود . با وجود اين ، معلوم بود فقط براى جلب رضايت ما به اين قبولى تن در داده است ؛ زيرا به نظر او ممكن بود شاه ، بعدا از او مؤاخذه كند كه چرا وظيفهء خود را در اين باره به كمال انجام نداده است . به هر حال او بلافاصله منزل شايسته‌اى كه تعلق به شاه داشت و مختص اقامت ميهمانان عالىقدر او بود براى من در نظر گرفته بود و من با وقوف به اين جريان ، روز چهارشنبه بيست و دوم فوريه ، در حالى كه قبلا عده‌اى را براى آگاهى روحانيان مسيحى و كسب اطلاع از نشانى خانه فرستاده بودم ، طرف شب ، يعنى اندكى پس از غروب آفتاب ، وارد شهر اصفهان شدم « 1 » . روزهاى اول به انجام تكليف‌هاى مربوط به ديد و بازديد از روحانيان گذشت كه جمعى از آنها فرستادهء پاپ و عده‌اى ديگر فرستادگان پادشاهان بودند و به نظر من همهء آنها ارزش فوق‌العاده‌اى داشتند و از اين‌كه خود را در بين كسانى مىديدم كه به زبان من آشنايى داشتند و بعضا به آن متكلم بودند ؛ احساس شادمانى مىكردم .\r\n\r\n\r\n","description":"","footnote":"\r\n( 1 ) . در اينجا نويسنده دربارهء طرز تلفظ صحيح كلمهء اصفهان توضيحاتى مىدهد كه ترجمهء آن زايد به نظر رسيد . - م .\r\n","page_name":" 26 ","page_number":50},
  {"content":"\r\n\r\nبعد از آن همان‌طور كه قبلا گفتم ، سعى كردم ناشناس زندگى كنم و در فكر بودم كه چه بايد كرد . نظر من بر اين بود كه قبل از هر چيز به ديدار شاه كه حوالى مرزهاى تركيه و گرجستان به نبرد با گرجىها مشغول بود ، بروم . من به هر حال بايد از آن نقاط رد مىشدم ؛ زيرا طبق نقشه‌اى كه براى خود ترتيب داده بودم ، بر سر راه مراجعت من قرار داشتند ؛ ولى بعدا به دليل رخ دادن وقايع جديدى كه مهمتر از همه آرام شدن آتش مخاصمه با ترك‌ها بود ، به اين احتمال كه شاه مسلما پس از بازديد از مرزها به زودى به منظور پذيرفتن سفراى جديد اعزامى از طرف پادشاه لاهور و مغول كبير به اصفهان مراجعت خواهد كرد ، تصميم گرفتم حداقل تا دريافت اطلاعات جديد در اين شهر باقى بمانم ؛ زيرا اگر عازم مىشدم ، اولا معلوم نبود جاى شاه را كه در حال مسافرت است به آسانى پيدا كنم و ثانيا اين خطر وجود داشت كه راه‌هاى اشتباهى زيادى را بپيمايم و به فرض پيدا كردن شاه ، مجبور شوم تمام راه را با او برگردم ؛ زيرا امكان نداشت بتوانم بلافاصله از او اذن مرخصى بخواهم مضافا اين‌كه او به منظور نشان دادن عظمت دربارش مايل است ورود سفراى خارجى و ساير تشريفات را به ميهمان‌ها نشان دهد .\r\nبه دليل پيش‌گفته در اصفهان ماندم و اكنون توسط قاصدى اين كيسهء پست را كه محتوى نامه‌هايى چند به مقصد قسطنطنيه و رم است ، تا آن شهر ارسال مىكنم ، تا برايم پول فرستاده شود ؛ زيرا براى تأمين مخارج اقامتم در اصفهان و مسافرت‌هاى آينده خيلى به آن احتياج دارم .\r\nجواب نامه‌هايى را كه به ايتاليا ارسال داشته‌ام ، اگر نرسد ، لااقل مىتوانم بگويم جواب از قسطنطنيه خواهد رسيد ؛ زيرا به فرض اين‌كه شاه زود به من اذن مرخصى دهد ، باز هم مجبورم تا آخر ماه اوت صبر كنم و به اين ترتيب در انتظار مراجعت شاه ، بايد در اصفهان بمانم و براى گذراندن وقت ، نقاط مختلف اين شهر بزرگ و زيبا و پرجمعيت را ببينم .\r\nدر مشرق‌زمين به استثناى قسطنطنيه و حومهء آن ، واقعا هيچ يك از نقاط ديگر را نمىتوان با اصفهان مقايسه كرد و نسبت به قسطنطنيه نيز اصفهان نه تنها از بسيارى جهات مساوى است ؛ بلكه به جرأت مىتوان گفت از آن برتر است .\r\nاز لحاظ وسعت ، اصفهان با ناپل برابر و شايد مختصرى كوچك‌تر باشد . « 1 » در اطراف آن به\r\n\r\n\r\n","description":"","footnote":"\r\n( 1 ) . كوشش‌هاى شاه‌عباس در راه عظمت و زيبايى اصفهان باعث شد كه اين شهر در زمان او با قريب ششصد هزار سكنه يكى از بزرگترين و زيباترين شهرهاى عالم شود . البته موقعى كه نويسندهء اين سفرنامه وارد اصفهان شد ، هنوز اين شهر به اوج عظمت خود نرسيده بود . در اين باره نويسندهء انگليسى ، لاكهارت ، در -\r\n","page_name":" 27 ","page_number":51},
  {"content":"\r\n\r\nدستور شاه سه محلهء جديد ساخته شده كه به فاصلهء كمى از شهر واقع شده‌اند . يكى از آنها تبريزنو نام دارد ، كه سكنه‌اش را آن عده‌اى از اهالى تبريز كه به اصفهان كوچ كرده‌اند ، تشكيل مىدهند ؛ ولى شاه مايل است اين محله من‌بعد به نام او « عباس‌آباد » ناميده شود .\r\nمحلهء ديگر به نام جلفاست كه سكنهء آن را مهاجران جلفا تشكيل داده‌اند و همهء آنها ارمنى مسيحى و ثروتمند هستند . شاه دستور داده است اين عده را از نقاط مختلف به اصفهان كوچ دهند تا در حوالى مرزهاى مجاور ترك‌ها نباشند و خطر از دست رفتن آنان و اسارتشان به دست ترك‌ها منتفى شود « 1 » . به طور كلى شاه تا حد امكان ، حوالى مرزها را از سكنه خالى كرده و آنها را به مركز انتقال داده و زمينهاى ديگرى در اختيارشان گذاشته ، تا ابقاى آنان در مملكت تضمين گردد و در عين حال شهر اصفهان بزرگ‌تر و ثروتمندتر و زيباتر شود ؛ زيرا او اولين پادشاهى است كه اصفهان را به پايتختى انتخاب كرده و با ساختمان‌هاى پياپى و مخارجى كه در آن مىكند ، تمام سعى خود را در راه عظمت آن گذاشته است .\r\nدر سومين محله ، گبرها يعنى خارج از مذهب‌ها و آتش‌پرستان ساكن هستند « 2 » . نظر شاه بر اين است كه اين سه محله هرچه زودتر به اصفهان وصل شوند و براى عملى كردن اين مقصود با حرارت هرچه تمام‌تر تلاش مىكند و از هم‌اكنون به اندازه‌اى ساختمان‌ها زياد شده و براى كسانى كه مىخواهند خانه‌سازى كنند ، آنقدر تسهيلات از قبيل دادن زمين و پول فراهم مىشود كه مىتوان انتظار داشت به زودى الحاق محلات به شهر اصفهان علمى شود و در اين صورت اصفهان و حومهء آن ، از قسطنطنيه و حتى رم بزرگ‌تر خواهد شد . روىهم‌رفته مىتوان گفت با وجودى كه ساختمان‌ها همه يك طبقه و هم‌سطح زمين بنا شده و به بلندى عمارات قسطنطنيه\r\n\r\n\r\n","description":"","footnote":"\r\nكتاب : انقراض سلسلهء صفويه و اشغال ايران توسط افغانها :\r\n ( The Fall Of the Safavi Dynasty and the Afghan Occupation of Persia ) \r\nكه در سال 1958 در كيمبريج به چاپ رسيده ، شرح مفصلى نوشته است ( صفحات 473 - 475 ) . در جلد هفتم كتاب سفرهاى شاردن نيز وضع اصفهان در زمان صفويه به‌خوبى تشريح شده است . - م .\r\n( 1 ) . همان‌طور كه نويسنده شرح مىدهد ، شاه‌عباس سكنهء جلفاى اصلى را به قسمت جنوبى زاينده‌رود كوچ داد ، منتهى منظور اصلى او از كوچ دادن اين عده كه قريب شش هزار خانوار مىشدند ، بيشتر اين بود كه به دست اين افراد صنعت‌گر ، امر تجارت در پايتخت او رونق گيرد .\r\n( 2 ) . البته خواننده توجه خواهد كرد كه نويسنده در اين قضاوت راه اشتباه پيموده است ؛ زيرا زرتشتيان علاوه بر اين‌كه داراى يكى از اصيل‌ترين مذاهب عالمند ، آتش‌پرست نيستند ؛ بلكه فقط به آتش و نور ، به عنوان مظاهر آهورامزدا احترام مىگذارند . - م .\r\n","page_name":" 28 ","page_number":52},
  {"content":"\r\n\r\nنمىرسند - اصولا در مشرق زمين احتياجى نيز به عمارات بلندتر نيست - با اين حال به ساختمان‌هاى قسطنطنيه برترى دارند ، به‌خصوص بازارها ، واقعا بىنظيرند و همهء بناهاى آنجا بزرگ و عالى و مساوى و منظم و داراى معمارى فوق‌العاده خوبى هستند و به‌علاوه در آن امتعه و كالا ، از هر نوع به حد وفور وجود دارد و دالان‌ها را طورى تقسيم‌بندى كرده‌اند كه هر قسمتى به متاعى تخصيص يافته و اين امر موجبات تسهيل امر داد و ستد را فراهم آورده است .\r\nكاروان‌سرا نيز به حد لزوم براى خارجيان وجود دارد و همهء آنها بزرگ و داراى ساختمان نسبتا خوب و تزئينات مناسب هستند و چنين به نظر مىرسد كه علاوه بر شاه ، اشخاص ديگر نيز مساعى خود را در راه بهبود وضع آنها صرف مىكنند . در اينجا مسجدهايى از نوع پنج يا شش مسجدى كه توسط امپراتوران عثمانى در قسطنطنيه ساخته شده است ، وجود ندارد ؛ ولى مىتوان از دو محل اسم برد كه به نظر من نه تنها نظير آنها در قسطنطنيه نيست ؛ بلكه با بهترين آثار مسيحيت برابر و حتى بدون ترديد بر آنها مزيت دارند ؛ يكى از اين دو محل ، ميدان شاه يا ميدان اصلى شهر ، واقع در جلوى قصر سلطنتى است كه طول آن ششصد و نود و عرض آن دويست و سى قدم من مىشود . دور تا دور اين ميدان را ساختمان‌هاى مساوى و موزون و زيبا فراگرفته كه سلسلهء آنها در هيچ نقطه قطع نشده است . درها همه بزرگ و دكان‌ها ، هم‌سطح خيابان و پرامتعه هستند و بالاى آنها ايوان‌ها و پنجره‌ها و هزاران تزئينات مختلف ، منظرهء زيبايى به وجود آورده است . اين حفظ تناسب در معمارى و ظرافت كار ، باعث تجلى بيشتر زيبايى ميدان مىشود و با وجودى كه عمارت‌هاى ميدان ناوونا در رم بلندتر و غنىتر هستند ؛ اگر جرأت اين را داشته باشم ، بايد بگويم ميدان شاه را به دلايل مختلفى بر آن ترجيح مىدهم « 1 » .\r\nدور تا دور ميدان در نزديكى دكان‌ها نهر پرآبى جارى است كه در وسط آن سنگ‌هايى براى رفت و آمد پياده‌ها قرار داده‌اند و بين اين نهر و دكان‌ها به خط مستقيم درخت‌هاى پر شاخ و برگ\r\n\r\n\r\n","description":"","footnote":"\r\n( 1 ) .  ( Piazza Navona )  : معروف‌ترين و زيباترين ميدان شهر رم است كه به نظر بسيارى از مردم مغرب‌زمين ، در دنيا ميدانى از آن زيباتر وجود ندارد و فقط كسانى كه اين ميدان زيبا را ديده و به اين نظر آشنا هستند مىتوانند بفهمند نويسنده حتى با ذكر عقيدهء خود داير بر ترجيح ميدان شاه به ميدان ناوونا چه جسارتى از خود بروز داده و تا چه حد تحت تأثير زيبايى ميدان شاه اصفهان قرار گرفته است . كرزن در كتاب خود به نام : ايران و قضيهء ايران  ( Persia and the Persian Question )  كه در سال 1892 در لندن به طبع رسيده است ، مىنويسد كه :\r\n« ميدان شاه اصفهان بدون ترديد يكى از باشكوه‌ترين ميدان‌هاى جهان است . » باستان‌شناس معروف فرانسوى آندره گدار  ( Andre Godard )  در صفحهء 105 كتاب آثار ايران ، اضلاع ميدان را 512 متر در 159 متر ، ذكر مىكند .\r\nتقريبا همهء جهان‌گردان و شرق‌شناسان ديگر نيز ميدان شاه اصفهان را از زيباترين ميدان‌هاى جهان به‌شمار آورده‌اند . - م .\r\n","page_name":" 29 ","page_number":53},
  {"content":"\r\n\r\nو يكسان كاشته‌اند ، كه چند وقت ديگر وقتى برگ‌هاى آنها برويد ، به نظرم قشنگ‌ترين منظرهء عالم را تشكيل خواهند داد . وسط تمام ميدان با سنگ‌هاى ريز فرش شده و براى دويدن يا اسب‌سوارى موقعيتى از آن بهتر وجود ندارد .\r\nدرب ورودى خانهء شاه ، در يكى از اضلاع طولى ميدان شاه واقع شده ؛ ولى در وسط آن نيست . به‌طورى كه اگر اين ضلع ميدان را به سه قسمت كنيم ، از يك طرف يك سوم و از طرف ديگر دو سوم با ضلع عرضى ميدان فاصله پيدا مىكند و براى بيان حقيقت بايد گفت ، زيبايى اين درب بيش از عظمت و شكوه آن است .\r\nقدرى پايين‌تر ، مدخل ورودى زنان دربار است ، منتهى درب آن هنوز برجاى گذاشته نشده .\r\nمقابل درب اين عمارت ، در طرف ديگر ميدان ، مسجدى است با گنبدى زيبا كه تمام ديوار آن از كاشىهاى ظريف و رنگارنگ مزين شده است « 1 » . در ضلع فوقانى ميدان مسجدى است كه فعلا مشغول ساختمان آن هستند ، و در پايين ميدان نزديك بازار ، به قرينهء آن سر درب بزرگى است كه در طبقهء بالاى آن دو جايگاه قرار دارد ، كه هر روز غروب آفتاب در آن نقاره مىزنند و دو آهنگ جنگى ايرانى و ترك مىنوازند كه به گوش ، خوش مىآيد و با وجود بزرگى ميدان ، در همه جا طنين مىافكند .\r\nمحل تماشايى ديگر اصفهان ، خيابانى است كه فعلا در خارج از شهر قرار دارد ؛ ولى همان‌طور كه به آن اشاره كردم وقتى كه محلات جديد به يكديگر ملحق شد ؛ كاملا در وسط قرار خواهد گرفت . طول اين خيابان دو الى سه ميل و عرض آن شايد دو برابر پنت موله « 2 » در رم باشد .\r\nدر شروع اين خيابان از سمت شهر اصفهان خانهء كوچك چهارگوشى قرار گرفته كه ايوان‌ها و پنجره‌هاى زيادى دارد و با تصاوير و نقش و نگارهاى جالبى تزئين شده است . از بالاى اين خانه تمام خيابان را به‌خوبى مىتوان ديد و غرض از ساختمان آن نيز همين بوده است ، و قصر شاه را نيز دالانى به آن متصل مىكند . در كنار خيابان ، ديوارهاى يكسان و منظمى وجود دارد كه در داخل آنها باغ‌هاى سلطنتى واقع شده و ورود به آنها براى تفرج مردم آزاد است و با انعام مختصرى به باغبان ، مىتوان به حد دلخواه از ميوه‌هاى آن بهره گرفت .\r\n\r\n\r\n","description":"","footnote":"\r\n( 1 ) . همان‌طور كه قطعا خواننده توجه دارد ، منظور مسجد شيخ لطف‌اللّه است كه شاه‌عباس دستور داد آن را براى عبادت خود و حرمش بسازند .\r\n( 2 ) .  Ponte Molle  : نام يكى از پل‌هاى شهر رم است كه بر روى رودخانهء تيبر قرار گرفته . خود ايتاليايىها به اين رودخانه تور  ( Tevere )  مىگويند . - م .\r\n","page_name":" 30 ","page_number":54},
  {"content":"\r\n\r\nمدخل اين باغ‌ها با نظم و ترتيب خاصى در مقابل يكديگر قرار گرفته‌اند و بالاى هر يك از درب‌ها عمارات كوچك ، ولى زيبايى ساخته شده كه مىتوان ضمن گردش و تفنن وارد آنها شد و ممكن است اشخاص غذاى خود را نيز در آن صرف كنند . تعداد اين عمارات آنقدر زياد است و قرينه‌سازى و تناسب به اندازه‌اى در آنها رعايت شده كه واقعا زيباتر از آن نمىتوان تصور كرد .\r\nبه‌علاوه در داخل باغ‌ها و بيرون از آنها ، در خيابان ، صفوف طولانى و منظم درختان انبوهى قرار گرفته كه تناسب و نظم آنان فوق‌العاده است و نيز با فاصله‌هايى چند و غالبا در مقابل خانه‌هاى زيبا ، حوض‌هاى بزرگى به اشكال مختلف در وسط خيابان قرار گرفته كه مملو از آب است و هر يك از آنها تا كنار معبر عريضى كه براى عبور مردم پياده و سوار ساخته شده ، گسترش يافته است .\r\nنهر بزرگى كه در بسترى سنگى جاريست و تمام طول خيابان را از وسط آن مىپيمايد ، اين حوض‌ها را سيراب مىكند . در بسيارى از اين حوض‌ها آب ، از فواره‌ها جهش مىكند و در بعضى ديگر به صورت آبشارهاى كوچكى سرازير مىشود . كف پياده‌روهاى خيابان سنگ‌فرش و براى عبور انسان و اسب بسيار مناسب است و به فاصله‌هايى چند سنگ‌فرش قطع و در زمين گل‌هاى مختلف كاشته شده است .\r\nخيابان را رودخانه‌اى قطع مىكند كه عمق آن زياد نيست و از تركيب هزاران جويبارى كه از كوهستان‌هاى نزديك سرازير مىشوند ، به وجود آمده است . فرق اين رودخانه با ساير رودخانه‌هاى ديگر جهان اين است كه بعد از طى مسافتى به شعبات بسيار كوچك تقسيم مىشود و بدون اين‌كه آب آن به دريا بريزد ، دوباره در زمين فرو مىرود .\r\nروى اين رودخانه پلى وجود دارد كه تماما از آجر ساخته شده و عرض آن از تمام پل‌هاى رم بيشتر و طول آن حداقل سه الى چهار برابر آن پل‌هاست . معمارى اين پل به طرز غريبى انجام گرفته و در دو طرف آن طاق‌نماهايى وجود دارد كه مردم از زير و بالاى آن عبور مىكنند . آنچه بيشتر نظر انسان را جلب مىكند ، راهروهاى زير پل است كه تقريبا هم‌سطح آب قرار گرفته و خنكى و زمزمهء آب در طبقهء زيرين پل به‌خصوص در تابستان‌هاى گرم بسيار مطبوع است ؛ به‌علاوه در جهتى كه آب جريان دارد نزديك پل ديوارهء كوچكى از سنگ قرار داده‌اند تا آب از روى آن سرازير شود و صورت آبشار كوچكى را به خود بگيرد و اين منظره نيز در حد خود بسيار زيباست « 1 » .\r\n\r\n\r\n","description":"","footnote":"\r\n( 1 ) . منظور پل اللّه‌ورديخان است كه توسط وى در اوايل سلطنت شاه‌عباس ساخته شده . اين پل كه 295 متر طول و قريب 14 متر عرض دارد ، به سى و سه پل نيز معروف است . شاردن در سفرنامهء خود ( جلد هشتم ) از اين پل به نام پل جلفا نيز اسم مىبرد . پروفسور پوپ و آندره گدار نيز هر يك دربارهء آن شرح مفصلى نوشته‌اند . - م .\r\n","page_name":" 31 ","page_number":55},
  {"content":"\r\n\r\nپل‌هاى اصفهان\r\nاز سفرنامهء انگلبرت كمپفر  ( Engelbert Kaempfer )  ، چاپ سال 1712\r\n\r\n","description":"","footnote":"","page_name":" 32 ","page_number":56},
  {"content":"\r\n\r\nباغ هزار جريب اصفهان\r\nاز سفرنامهء شواليه شاردن ، چاپ پاريس 1811\r\n\r\n","description":"","footnote":"","page_name":" 33 ","page_number":57},
  {"content":"\r\n\r\nبعد از اين رودخانه خيابان كماكان با همان ديوارها و درختان و خانه‌ها و باغ‌ها و حوض‌ها ادامه دارد ؛ با اين تفاوت كه خانه‌ها و باغ‌هاى اطراف آن ، ديگر به شاه تعلق ندارد ؛ بلكه متعلق به اشخاص مختلفى است كه براى اطاعت از دستور شاه و حفظ زيبايى خيابان در ساختن آنها بر يكديگر سبقت جسته‌اند . خيابان به باغ بسيار بزرگى كه باغ هزار جريب نام دارد ، منتهى مىشود .\r\nاين باغ و هم‌چنين خيابانى كه بدان اشاره كردم ، امروز به اسم چهارباغ خوانده مىشود ؛ زيرا در اصل باغ‌هاى چهارگانه‌اى در اين محل وجود داشته‌اند ، كه از مجموع آنها ، وضع فعلى به وجود آمده .\r\nسطح باغ‌ها يكى بالاتر از ديگرى قرار دارد ؛ منتهى عبور از آنها با اسب به آسانى صورت مىگيرد . در آنجا چيز ديگرى جز رشتهء درختان پرشاخ و برگ ميوه وجود ندارد و تمام آنها آنقدر كوتاهند كه پياده‌ها و سواران با دست مىتوانند ميوه بچينند و به‌علاوه هر محوطه‌اى مخصوص درختان خاصى است ؛ مثلا يك مربع مخصوص درختان انجير و مربع ديگر مخصوص درختان هلو است و به همين نحو الى آخر .\r\nاين باغ‌ها متعلق به شاه هستند ؛ ولى مردم با آزادى كامل از آن استفاده مىكنند و آنقدر ميوه در آن وجود دارد كه براى تمام شهر كافى و حتى زياد است . در عرض و طول باغ راهروهاى زيادى وجود دارد كه اطراف آن را درخت‌هاى سرو كاشته‌اند و اين معابر به اندازه‌اى طويلند كه انتهاى آنها ديده نمىشود . از آخرين باغ كه از همه بلندتر است ، نهرى عبور مىكند ، و سپس ديوارى آن را محدود مىسازد .\r\nخيابان‌هاى متعددى كه چهارباغ را قطع مىكنند ، گرچه در زيبايى به آن نمىرسند ؛ ولى چندان دست كمى نيز از آن ندارند ؛ زيرا آب به اندازه‌اى فراوان است كه از وسط همه آنها نهرى مىگذرد و وضع سلسله درختان و كيفيات ديگر كه وقت را به تشريح آن تلف نمىكنم به همان نحو است كه در مورد چهارباغ تعريف كرده‌ام .\r\nروىهم‌رفته به دليل اين‌كه چهارباغ به شاه تعلق دارد ، واقعا داراى عظمتى بىنظير است و بايد با طيب خاطر اعتراف كنيم كه خيابان پوپولو در رم « 1 » و خيابان پوجو رئال « 2 » در ناپل و خيابان خارج از شهر ژن و خيابان مونرآل در شهر پالرمو « 3 » هيچ كدام به پاى آن نمىرسند . دو چيز نيز در اين شهر ديدم كه نه به ملاحظهء عظمت ، بلكه به علت وضع خاصى كه دارند بايد دربارهء آنها\r\n\r\n\r\n","description":"","footnote":"\r\n( 1 ) .  La Strada del Popolo \r\n( 2 ) .  Poggio Reale \r\n( 3 ) .  Monreale  در شهر  Palermo \r\n","page_name":" 34 ","page_number":58},
  {"content":"\r\n\r\nتوضيح بدهم . يكى اين‌كه در اصطبل شاه كه دور از قصر سلطنتى است ، منارى گرد ، مانند منارهايى كه در مساجد اسلامى نمونهء آن ديده مىشود ، وجود دارد . اين منار نمىدانم به دليل وجود مسجدى در نزديك آن و يا به قصد روشن كردن اطراف يا براى دعوت مؤذن از مردم براى اداى فريضهء مذهبى يا امثالهم ساخته شده ؛ ولى از اين جهت جالب توجه است كه از صدر تا ذيل آن از كلهء بزهاى كوهى و حيوانات وحشى ديگرى تركيب شده ، كه يك شاه يا يكى از خويشان او كه سازندهء منار بوده است ؛ در يك وهله شكار ، همهء آنها را زده است .\r\nاين منار بلند است و كلّه‌ها يكى در كنار ديگرى قرار گرفته و تعداد آنها به چندين هزار مىرسد مع‌الوصف اين امر كه همهء آنها يك مرتبه شكار شده‌اند موجب تعجب نيست زيرا همان‌طور كه امروزه نيز شاه بدان عمل مىكند ، اين شكارها چندين روز به طول مىانجامد و هزاران نفر براى خارج كردن حيوانات از جنگل ، در آن شركت مىكنند . روىهم‌رفته اين منار ، با اين همه كلهء حيوان و شاخ‌هايى كه از آن خارج شده ، حكايت از ذوق غير عادى و عجيب ايرانيان مىكند كه بايد گفت هيچ يك از آنها از اين جهت به پاى شاه نمىرسند و اگر فرصتى دست داد و خدا خواست براى شما از كارهاى عجيب و غريب و هوس‌هاى او حضورا داستان‌ها خواهم گفت . منار عجيب به نام مناركله خوانده مىشود « 1 » .\r\nمحل قابل توجه ديگرى كه در اصفهان ديدم ، اولين مدخل قصر شاهى است كه شاه معمولا سفراى خارجى و ميهمانان را در آنجا مىپذيرد و ضيافت‌ها را در آن محل برپا مىدارد . اولين مدخل قصر را بدين دليل گفتم كه خود قصر يعنى جايى كه شاه در آن زندگى مىكند ، در حقيقت خيلى دور تر و داخل باغ است و طبق عادت حكمرانان مشرق‌زمين ، هيچ‌كس حق ندارد از اطراف آن عبور كند يا داخل آن شود ؛ ولى در داخل ميدان و بالاى اولين مدخل - كه آن را محترم مىشمارند و هيچ‌كس پا روى آستانهء چوبى آن‌كه قدرى بالاتر از سطح زمين است ، نمىگذارد و حتى در مواقع مخصوصى مانند اماكن مقدس آن را مىبوسند - عمارت كوچكى است كه عظمتى ندارد ؛ ولى در عوض داراى زيبايى خاصى است و قبلا مورد استفاده آن را ذكر كرده‌ام .\r\nوقتى شاه مىخواهد از قصر خارج شود ، سوار بر اسب مىشود و از خيابان بزرگى كه از داخل قصر او تا مدخل خارجى ادامه دارد ، به پيش مىراند . من مايل هستم اين شيوه تغيير يابد\r\n\r\n\r\n","description":"","footnote":"\r\n( 1 ) . البته نويسنده همه جا اين منار را برج مىنويسد و به برجى كه در كليساها بر بالاى آن زنگ قرار دارد ، تشبيه مىكند . ترجمهء اين توصيفات زايد به نظر رسيد . - م .\r\n","page_name":" 35 ","page_number":59},
  {"content":"\r\n\r\nكله‌منار در اصفهان\r\nاز سفرنامهء شواليه شاردن\r\n\r\n","description":"","footnote":"","page_name":" 36 ","page_number":60},
  {"content":"\r\n\r\nو اگر موقعى ضمن صحبت با شاه موردى پيدا كردم ، به او خواهم گفت ؛ به نظر من بهتر است يك راهروى بلند و مسقف بين قصر و مدخل ساخته شود ، كه وى بتواند پياده آن را بپيمايد و به هر حال فعلا وضع چنين است .\r\nبراى رفتن به بالاى عمارت ، كه چندين طبقه دارد ، از پلكان مارپيچى استفاده مىشود كه آن هم مطابق سليقهء من نيست . هر طبقه‌اى مركب است از يك اتاق بزرگ در وسط براى پذيرايى و اتاقهاى متعدد كوچك ديگر در اطراف آن . در قسمت جلو به سمت ميدان و در قسمت عقب به سمت باغ ، ايوانى است كه روى زمين آن مىنشينند و منظرهء اطراف را تماشا مىكنند .\r\nاتاق‌هاى كوچك به اندازه‌اى از راه‌هاى مختلف به يكديگر مرتبط شده‌اند كه به قرار گفتهء مستحفظ ، در عمارت پانصد درب كوچك به وجود آمده است . زيبايى اين خانه بيشتر ناشى از آن است كه تمام ديوارها از صدر تا ذيل تذهيب و با مينياتورهاى بسيار ظريف و الوان منقش شده است و در بين طلاكارىها و رنگ‌هاى مختلف ، در بعضى نقاط روى ديوار كنده‌كارىهايى شده كه واقعا زيبايى خاصى دارد ؛ مضافا به اين‌كه ديوارها نمىدانم از گچ مخصوص يا چه مادهء ديگرى به وجود آمده‌اند كه علاوه بر يكپارچگى و صافى ، درخشش و جلاى خاصى دارند و گويى از حرير سفيدند و روى آنها نه تنها خطوط سياه كنده‌كارى ؛ بلكه برق طلا و رنگ لاجوردى و رنگ‌هاى تند ديگرى كه به كار رفته ، فوق‌العاده جلب نظر مىكند .\r\nطرح‌ها زياد هنرمندانه نيست ؛ ولى پرخرج و پركار است . سقف‌ها نيز مزين به طلاكارى و نقش و نگار مختلف و گچ‌كارى و فرورفتگى و برآمدگىهايى است كه با سليقهء خاص و غيرمأنوس به وجود آمده و سطح هر يك از سقف‌ها به قسمت‌هاى مختلفى تقسيم شده كه تزئينات هر يك با ديگرى متفاوت است و در حقيقت به اندازه‌اى سقف‌ها زيباست كه بايد از طرف ما ايتاليايىها مورد تقليد قرار گيرد . موقعى كه در بغداد بودم ، به نقاش دستور دادم با دقت تمام نقش و نگار سقف اتاق ما را كه شبيه همين‌ها منتهى ساده‌تر و كم‌كارتر بود ، بكشد و آن را با خود به رم خواهم آورد ، كه مطمئنا مورد توجه همگان قرار خواهد گرفت ، و دستور خواهند داد از آن تقليد شود .\r\nبعضى پنجره‌ها نيز واقعا شايستهء تقليد است . اين پنجره‌ها غالبا در بالاى اتاق واقع شده ؛ زيرا فقط براى گرفتن نور از آنها استفاده مىشود و به اين ترتيب باز كردن آنها مورد لزوم نيست ؛ بلكه برعكس براى اين‌كه داخل اتاق از نظر همسايگان و اغيار محفوظ و مستور بماند ، دائما آن را بسته نگه مىدارند . ضمنا به طور جداگانه يك قاب چوبى به اندازهء تمام پنجره مىسازند و با قرار\r\n\r\n","description":"","footnote":"","page_name":" 37 ","page_number":61},
  {"content":"\r\n\r\nدادن آن روى ميز يا جاى هموار ديگرى ، داخلش را پر از خمير مايهء گچ مىكنند ، به طورى كه بعد از خشك شدن خمير ، در داخل چهارچوب ، قشرى از گچ يكدست و مسطح كه قطر آن از يك انگشت متجاوز نيست ، به وجود مىآيد و بعدا آن را جلوى پنجره نصب مىكنند و مسلم است كه وقتى اين قاب پرگچ آنجا قرار گرفت ، مانع نفوذ نور به داخل اتاق مىشود بدين جهت با يك ميلهء ظريف آهنى ، گچ را با دقت تمام سوراخ كرده و هزاران شكل زيبا و انواع گل و بوته به صورت منبت‌كارى در داخل آن حك مىكنند و نور از طريق اين نقوش به مقدار كافى وارد اتاق مىشود ؛ به‌علاوه در بعضى تالارها ، سوراخ بزرگى دايره مانند ، يا به اشكال مختلف ديگر در جلوى پنجره‌ها تعبيه و شيشه‌هاى الوان جلوى آن نصب مىكنند ، تا نور از ماوراى آن به داخل بتابد در نتيجه از تركيب اين روزنه‌ها و سفيدى گچ و تابش نور به داخل اتاق ، منظرهء حقيقتا زيبايى به وجود مىآيد .\r\nدر داخل اين عمارت ، روى ديوارها به طور تك‌تك و نادر چهارچوبهايى وجود دارد كه داخل آن را نقاشى كرده‌اند ؛ ولى چون ايرانيان مانند ما عادت ندارند وقايع تاريخى يا اساطير و افسانه‌ها را مجسم سازند ؛ اين نقاشىها فقط عبارت است از تصاوير تنها يا دسته‌جمعى زنان و مردانى كه بعضا صراحى شراب در دست دارند ؛ برخى در حال نوشيدن هستند و عده‌اى مست و افتان و خيزان در حركتند . بعضى از تصاوير نيز به نحوى است كه نمىتوان آنها را جز به نقش ونوس « 1 » و باكوس « 2 » كه در هم آميخته‌اند به چيز ديگرى تشبيه كرد .\r\nشخصيت‌هاى اين تصاوير همه در لباس ايرانى هستند ، منتهى كم و بيش تصاويرى از اشخاصى كه كلاه به سر دارند نيز ديده مىشود تا به اين ترتيب فرنگىها را مجسم كنند - البته جز كلاه بقيهء لباس هيچ شباهتى به البسهء غربىها ندارد - و نشان دهند كه محلىها در عوالم جنون‌آميز مستى و بىخبرى ، تنها و بىشريك نيستند . اين نقاشىها با وجود رنگ‌هاى ظريف ، بسيار ناشيانه ترسيم شده و مانند اين است كه به دست اشخاص بىاطلاع از هنر به وجود آمده‌اند و به اين ترتيب بيم دارم كه مبادا شاه بعد از ديدن آثارى چند از نقاش من ، قصد نگه‌داشتن آن را كند .\r\nمحل جالب توجه ديگر ، باغ گلستان است ، كه تماشاى آن براى من امكان‌پذير بود ؛ ولى فعلا\r\n\r\n\r\n","description":"","footnote":"\r\n( 1 ) . در زبان ايتاليايى  « Venere »  الههء عشق و لذات جسمانى .\r\n( 2 ) . در زبان ايتاليايى  « Bacco »  خداى شراب‌خوارگى و مستى . - م .\r\n","page_name":" 38 ","page_number":62},
  {"content":"\r\n\r\nاز آن منصرف شدم تا فصل گل فرا رسد و منظرهء آن زيباتر شود . وقتى خود شاه در اصفهان است ، هر كس نمىتواند اين ابنيه و قصور را ببيند ؛ ولى اكنون كه وى غايب است ، بعضىها از جمله ما به طور خصوصى و محرمانه توانستيم آنها را تماشا كنيم . در عمارت شاه مشاهده كردم كه با جديت و حرارت هرچه تمام‌تر مشغول تعميرات و جابه‌جا كردن اثاثيه هستند . در اين كاخ فقط در مواقع رسمى تعداد بسيار محدودى از مقربين كه اجازهء حضور دارند ، مىتوانند داخل شوند و بقيه - و در مواقع غير رسمى همه ، از جمله مقربان - در داخل ميدان مىايستند و منتظر مىشوند تا شاه با اسب از درب عمارت يا درب ورودى قصر كه مخصوص زنان است ، خارج شود .\r\nشاه يوميه به ميدان مىآيد و بعضى اوقات اشخاصى را در آن‌جا به حضور مىپذيرد و بعضا اسب را به اين سمت و آن سمت مىراند و گاه‌گاه بعضىها را طرف خطاب قرار مىدهد و احيانا افرادى را احضار و آنها را وسط ميدان به صرف غذا و نوشيدنى دعوت مىكند . گاهى نيز در ميان كرنش و تعظيم و تكريم همراهان به اين طرف و آن طرف مىرود ؛ ولى بيشتر اوقات مايل به ديدار هيچ‌كس نيست و ميل دارد تنها به بازار رود تا ببيند مردم چه مىكنند و به‌طور كلى وقت او به اين ترتيب مىگذرد .\r\nمن در اصفهان براى كنجكاوى ، علاوه بر ديدن شير و ببر و امثال آن‌كه فراوان است ، به ديدن فيل‌هاى سه‌گانه‌اى كه از هند به شاه پيشكش كرده‌اند رفتم . اين فيل‌ها در نوع خود كوچك هستند ؛ زيرا فيل‌هاى بزرگ را نمىتوان به آسانى از آن سرزمين بيرون آورد . با وجود كوچكى ، ارتفاع هر يك از آنها به اندازهء يك برابر و نيم انسان و حجم جثهء آنها نيز به همان نسبت بود . تمام بدن فيل‌ها از خرطوم گرفته تا بقيهء نقاط خاكسترى رنگ و گوش‌هاى آنان مانند بال خفاش است و به‌طور كلى گوش و خرطوم فيل با نقاشىهايى كه از فيل‌هاى هندى ديده‌ايم ، مختصرى فرق دارد . بدن اين حيوان پشم ندارد و خرطوم خود را مىتواند با راحتى هرچه تمام‌تر به هر سمتى كه مىخواهد بچرخاند و در حقيقت استفادهء دست را از آن مىكند . مفاصل فيل مانند ساير حيوانات است و هرچه جز اين گفته شود ، افسانه‌اى بيش نيست .\r\nدراز كشيدن و برخواستن فيل بسيار سريع انجام مىگيرد ، ولى البته به علت بزرگى جثه نمىتوان گفت اعمال او به راحتى حيوانات ديگر است . بدون اين‌كه ديگر چيزى اضافه كنم ، بايد بگويم نقاش شكل او را خواهد كشيد و من نيز در كتابچهء يادداشت خود ، تمام حركات اين حيوان را ثبت كرده و نوشته‌ام كه وضع اطاعت او از فيل‌بان چگونه است و به چه نحو با خرطوم خود آب‌ها را به اطراف مىپاشد و جويبار كوچك در روى زمين به وجود مىآورد و هم‌چنين\r\n\r\n","description":"","footnote":"","page_name":" 39 ","page_number":63},
  {"content":"\r\n\r\nچگونه به دستور فيل‌بان اعمال مختلفى را انجام مىدهد و طرز غذا خوردن و آشاميدن او به چه نحو است .\r\nهدايت فيل و تأديب او ، با تركهء معمولى يا چوب انجام نمىگيرد ؛ بلكه بايد چوب بزرگى را كه سر آن آهن نوك‌تيزى قرار دارد ، به بدن او فرو كنند و در سر ديگر اين چوب ، كلنگى است كه دائما به سر يا گوش او مىزنند ؛ زيرا با توجه به سختى و سطبرى پوست و گوشت او ، هيچ چاره‌اى جز اين نيست .\r\nاكنون موقع آن است كه قدرى از سرزمين ايران و سكنه و قواى انتظامى و رشتهء امور آن صحبت كنم .\r\n* * * اطراف اصفهان سرسبز و حاصل‌خيز و داراى هواى معتدلى است و در عين حال وضع بسيار جالبى دارد ؛ زيرا كاملا هموار و در عين حال داراى تپه و ماهور است . هموار از اين جهت گفتم كه انسان در موقع راه رفتن از دشت مسطحى عبور مىكند و ناهموار از اين جهت كه زمين پر از تپه‌هايى است كه به طرز نامنظم و مجزا از يكديگر قرار گرفته و گويى در روى تختهء شطرنج ، طاس‌هاى چندى را به‌طور پراكنده رها كرده‌اند . غالبا در وسط چمن‌زار سرسبزى ملاحظه مىشود كه يك تپهء سنگى عمودى سر درآورده و تكرار اين منظره صحنه‌اى بسيار تماشايى به وجود آورده است .\r\nسكنهء ايران را اقوام و ملل و نژادهاى مختلفى تشكيل مىدهند . قبل از همه بايد از خارجيانى اسم ببرم كه براى تجارت به اين سرزمين آمده‌اند و تعداد هندىها به خصوص عده‌اى كه به آنها بانيان مىگويند و غالبا از گجرات مهاجرت كرده‌اند ، بيش از همه است .\r\nگجرات روزگارى مستقل و داراى پادشاه بوده ؛ ولى امروز به مغول كبير تعلق دارد . تعدادى از گجراتىها از جمله پادشاه امروزى لاهور و همچنين مغول كبير كه بر قسمت اعظم هندوستان حكومت مىكند ، مسلمان هستند و عده‌اى نيز مشرك و بت‌پرستند و چون هنوز اطلاع صحيحى دربارهء آنان ندارم و نمىخواهم مطالبى را كه به كنه آن واقف نيستم بنويسم ، در اين باره دم فرو مىبندم .\r\nاهالى بومى ايران نيز از اقوام مختلفى هستند كه اگر بخواهيم طبقات را از پايين به بالا نام ببريم بايد نخست از گبرها يا خارج از مذهب‌ها و مشركان شروع كنيم كه هنوز نيز آتش‌پرستند و آن را مقدس مىشمارند . دربارهء اين عده و تشريفات مذهبى آنان به موقع خود مفصل صحبت\r\n\r\n","description":"","footnote":"","page_name":" 40 ","page_number":64},
  {"content":"\r\n\r\nخواهم كرد و فقط مطلبى را كه اكنون بايد تذكر دهم اين است كه گبرها از نسل ايرانيان حقيقى هستند و سابقهء آنان حتى به زمان اسكندر مىرسد ، ولى اقوام مختلفى كه بعدا ايران را اشغال كرده‌اند ، آنها را سخت تحت فشار و عذاب قرار داده‌اند ؛ به طورى كه امروزه تعداد گبرها كم است و فقط در سه شهر ايران از جمله اصفهان در محلهء جداگانه‌اى سكونت دارند . همان‌طور كه قبلا نيز اشاره كردم ، يكى از محله‌هاى اصفهان كه بايد بعدا به هم ملحق شده و شهر بزرگ چهار محله‌اى اصفهان بزرگ را تشكيل دهند ، محلهء گبرهاست .\r\nاين چهار محله يا بهتر گفته شود چهار شهر به اندازه‌اى به هم نزديك هستند ، كه فقط خيابان زيباى چهارباغ و رودخانه‌اى كه وسط آن را قطع مىكند ، آنها را از يكديگر جدا مىسازد . اگر پل رودخانه را مركز قرار دهيم ، از قسمت شمالى آن ، يعنى زاويهء شرقى خيابان ، شهر اصلى اصفهان شروع مىشود و از آن زاويه به سمت غرب ، عباس‌آباد است و آن طرف رودخانه در قسمت جنوب عباس‌آباد ، محلهء جلفا قرار گرفته است و در مقابل اصفهان اصلى گبرآباد جاى دارد كه مختص اقامت گبرها يعنى همين طايفه‌اى است كه دربارهء آنها صحبت كردم .\r\nفرقه‌هاى مختلف مسيحى نيز از قبيل آسورىها و گرجىها و به خصوص ارمنىها كه تعداد آنان زياد است ، در اصفهان ساكن هستند و ارمنىها كه غالبا تاجر و توانگرند ، تجارت كشور را به خصوص در مورد داد و ستد با ترك‌ها قبضه كرده‌اند .\r\nمسلمان‌ها به دو دسته تقسيم مىشوند : گروه اكثريت عجمى هستند كه از نام عجم مشتق مىشود و ايران را به طور كلى به اين اسم مىنامند ، ولى نام پارس و پارسى كه از روى آن پرسيا و پرسيانو گرفته شده نيز به همان اندازه مصطلح است . پارس و پارسى در اثر تمايلى در زبان‌هاى اوليه عبرى به تبديل پ به ف وجود داشته است ؛ اكنون فارس و فارسى نيز گفته مىشوند . در اين صفحات ، امروزه فارسى و عجمى را مترادفا ذكر مىكنند و سبك « آجامينا » « 1 » كه ما در ايتاليا براى طلاكوبى و نقره‌كوبى در روى فلزات به كار مىبريم ، از نام عجم مشتق شده است ؛ زيرا من در اينجا نظير اين كارها را زياد مىبينم ولى هيچ‌يك از آنها به زيبايى كارهاى ايتاليا نيست .\r\nآنها كه بيشتر به وضعيت آشنا هستند مىگويند عنوان عجمى به مردم ايران به طور اعم اطلاق مىشود ؛ در حالى كه فارسى يا پارسى مربوط به مردم ايالت فارس است كه فقط قسمتى\r\n\r\n\r\n","description":"","footnote":"\r\n( 1 ) .  Agiamina  به طورى كه نويسنده نوشته است و تلفظ صحيح آن آجمينا  ( Ageamina )  است ، عبارت است از كارى كه با تارهاى طلا و نقره بر روى فلزات ديگر انجام شده باشد و اين كلمه هنوز نيز مصطلح اهل فن است .\r\n","page_name":" 41 ","page_number":65},
  {"content":"\r\n\r\nاز امپراتورى ايران را تشكيل مىدهد و چون مردم قسمت‌هاى ديگر اين سرزمين نيز ، كم و بيش به زبان اين استان متكلم هستند ؛ بنابراين زبان را به طور كلى فارسى مىگويند . مردمان عجمى مسلمانان فعلى و اولادان ايرانيان باستان هستند ، كه دين خود را پس از تسلط اعراب تغيير دادند ، و به اين افراد تات هم مىگويند كه معناى گريزان از جنگ و رعيت مىدهد « 1 » .\r\nگروه ديگرى از مسلمانان قزلباش‌ها هستند كه قواى نظامى كشور و همچنين طبقهء نجبا را تشكيل مىدهند و از وضعيات و نظام چريكى آنها بعدا سخن خواهم گفت . قزلباشها اصلا از نژاد ترك‌هايى هستند كه در قرون گذشته به كشور مسلط شده بودند ؛ تا اين‌كه سر سلسلهء دودمان سلطنتى فعلى كه اصلا از نژاد عرب و از اعقاب پيغمبر اسلام است ؛ كم‌كم در دل مردمان راه يافت و موفق شد به كمك همين چريك‌هاى ترك كه از دست ارباب‌هاى خود به تنگ آمده بودند و او را مرشد و پيشوا مىخواندند ، ملك را از چنگ تركان به درآورد ؛ ولى اسلحه در دست قزلباش‌ها باقى ماند و تا به امروز نيز آن را حفظ كرده‌اند .\r\nجريان كار تا حدى كه من مىدانم از اين قرار است كه شيخ صفى جد بزرگ شاه فعلى كه از نژاد عرب و مردمى روحانى بود ، در اردبيل مىزيست و از اولاد على داماد پيغمبر اسلام بود كه در اين مذهب نسبت به او اختلاف نظرهاى زيادى وجود دارد . شيخ صفى از آن گروه مسلمانانى بود كه معتقدند اولادان على نسلا بعد نسل جانشينان پيغمبر اسلام هستند و امروزه دين رسمى ايرانيان همين است ؛ منتهى در آن موقع فقط عدهء كمى اين اعتقاد را داشتند ؛ در نتيجه حكمرانان زمان كه مانند تركان عقيده‌اى غير از اين داشتند ، به آزار او برخاستند .\r\nشيخ صفى در اردبيل از شهرت نيكوكارى به‌طور شايانى برخوردار بود و به خصوص چون عدهء زيادى از غلامان را خود آزاد كرده يا باعث آزادى آنان شده بود ، نه تنها در ميان اين دسته اعتبار زيادى داشت ؛ بلكه همهء آنان نسبت به او احترامى توأم با ارادت مذهبى داشتند و در نتيجه دستوراتش را با جان و دل مىپذيرفتند و به اوامرش گردن مىنهادند . شيخ صفى به اين ترتيب آيينى را بنيان نهاد كه امروزه به آن تشيع مىگويند و پس از مرگ او نيز اولادانش همان روش را ادامه دادند و طرفدارانشان روز به روز زيادتر شدند « 2 » . جنيد از نوادگان شيخ صفى تا به آنجا رسيد\r\n\r\n\r\n","description":"","footnote":"\r\n( 1 ) . تات يك كلمهء تركى است كه معنى « غير ترك » را مىدهد و تقريبا آن را به همان صورتى كه عرب‌ها لفظ عجم را به كار مىبرند استعمال مىكنند ؛ يعنى جنبهء تحقيرآميز دارد در اين مورد مىتوان به كتاب دايره‌المعارف اسلامى اثر پروفسور مينورسكى  ( Minorsky )  ، ( جلد چهارم صفحات 733 تا 736 ) مراجعه كرد . م\r\n( 2 ) . به طورى كه پروفسور لاكهارت در كتاب انقراض سلسلهء صفويه و اشغال ايران از طرف افغان‌ها مىنويسد ؛ -\r\n","page_name":" 42 ","page_number":66},
  {"content":"\r\n\r\nكه سلطان اردبيل شد . او و پسرش حيدر از اين‌كه عقايد خود را به اطرافيان با زور اسلحه تحميل كنند ابايى نداشتند و به‌علاوه در اثر ازدواج با سلسلهء سلاطين ترك نژاد كه در آن موقع بر ايران حكومت مىكردند ، با آنان خويشاوندى برقرار ساختند .\r\nدر آن موقع حكومت با حسن‌بيگ بود ، كه به او « اوزون حسن » مىگفتند . او قبل از اين‌كه شاه شود ، يكى از خواهران خود را به سلطان جنيد داده بود و بعد از تكيه به اريكهء سلطنت نيز دختر خود را به عقد ازدواج شيخ حيدر فرزند جنيد درآورد و به اين ترتيب اسماعيل پا به عرصهء وجود نهاد كه به او صوفى لقب داده‌اند .\r\nاسماعيل در جوانى بسيار مورد آزار پسران و جانشينان حسن قرار گرفت و آنان علىرغم خويشاوندى ، علاوه بر كشتن پدرش قصد از ميان برداشتن او را نيز داشتند ؛ ولى وى بالاخره پس از گذرانيدن دوره‌هاى زندان و فرار و دردسرهاى بىشمار ، به كمك ترك‌ها و تركمن‌هايى كه به او اعتقاد مذهبى فوق‌العاده‌اى داشتند ، آنقدر همت به خرج داد و فعاليت كرد ، تا اولادان حسن را يك به يك از ميان برداشت و حكمران بلامنازع تمام ايران شد و امروز نوادگان او « بالوراثه » بر اين كشور سلطنت مىكنند .\r\nاولادان شاه اسماعيل را با لقب او و شيخ صفى جد بزرگشان صوفى يا صوفيان مىخوانند و چون نسلشان به حسين ، فرزند على داماد پيغمبر مىرسد ، به آنان حسينى نيز مىگويند . شاه اسماعيل براى متمايز كردن آيين شيعه و شناسايى پيروان خود به سربازان تركمنى كه در راه او جانبازى مىكردند ، كلاه سرخى اعطا كرد ، تا زير عمامه بر سر گذارند . اين كلاه ، نوك تيزى داشت كه از زير عمامه بيرون مىآمد و به‌علاوه به علامت على و اولادان او ، يعنى دوازده امام ، داراى دوازده ترك بود . با وجودى كه امام ، به معنى رهبر و پيشواست ؛ بايد گفت از دوازده امام شيعيان غير از دو تن بقيه به جانشينى پيغمبر منصوب نشدند ؛ زيرا اين مقام مدعيان ديگرى داشت كه غالب آنان از خويشان پيغمبر و رؤساى رشتهء ديگر اين مذهب كه پيروان زيادترى دارد و تسنن خوانده مىشود ، بودند و تحت عنوان « خليفه » يعنى جانشين پيغمبر نخست در دمشق و سپس در بغداد حكومت كردند و خلافت در ظرف اين مدت در خاندان‌هاى مختلفى دست به دست گشت .\r\n\r\n\r\n","description":"","footnote":"\r\nشيخ صفى شخصا شيعه نبود ، بلكه وى و حتى فرزندش شيخ صدرالدين از پيروان مذهب تسنن بودند و اولين كسى كه از سلسلهء صفوى مذهب تشيع را اختيار كرد ، نوهء شيخ صفى به نام خواجه على بود . - م .\r\n","page_name":" 43 ","page_number":67},
  {"content":"\r\n\r\nاسماعيل به كمك تركمن‌هاى مريد خود كه به مناسبت رنگ كلاه ، قزلباش يعنى سرخ سر خوانده مىشدند ، به بقيه خاك ايران كه در آن موقع بين حكام و رؤساى بىشمارى تقسيم شده بود ، حمله كرد و به آسانى آنان را كه همه مخالف يكديگر نيز بودند ، از ميان برداشت و فرمان‌رواى مطلق شد و از آن تاريخ به بعد فرزندان او از جمله شاه فعلى كه علاوه بر القاب متعدد ديگر داراى عنوان شيخ‌زاده نيز هست و به نسب عالى خود مباهات مىكند ، به ايران حكومت مىكنند .\r\nشاه در بعضى از مراسم مانند ساير قزلباش‌ها كلاه سرخى كه خود آنان تاج مىنامند ، به علامت جنگ‌آورى و اصالت نسب بر سر مىگذارد ؛ ولى اين امر بسيار نادر اتفاق مىافتد و شايد علت اين است كه سنگينى تاج او را خسته مىكند . قزلباش‌ها بر دو نوعند : يكى آنهايى كه اين عنوان را به ارث برده‌اند و اجداد آنها در خدمت شاه اسماعيل بوده‌اند ، اين عده تا پايان دودمان خود اين لقب را به ارث خواهند برد و جاى آنها در بين قواى نظامى معين است . عدهء ديگر ، آنهايى هستند كه گاه‌گاه از طرف شاه به دريافت اين عنوان مفتخر مىشوند ؛ مثلا تمام غلامان او از هر مليتى كه باشند ، به محض اين‌كه به آيين شيعه درآمدند ، وارد قواى نظامى مىشوند و علاوه بر اين‌كه عنوان قزلباش مىگيرند ، سپس از نجباى كشور محسوب و از مزاياى آن بهره‌مند مىشوند . گاهى نيز مقام قزلباشى به خارجيانى كه در خدمت شاه هستند ، اعطا مىشود و تاج مخصوص قزلباش به علامت افتخار به آنها تعلق مىگيرد ؛ اما چنين اتفاقى بسيار نادر است و من از مرد مطلعى كه تقريبا پانزده سال است ايران را از نزديك مىشناسد ، شنيدم كه در ظرف اين مدت فقط يك بار ناظر چنين واقعه‌اى بوده و ديده است كه شاه با دست خود تاج را بر سر يك خارجى گذاشته است . اين خارجى « دون روبرتو شرلى » انگليسى « 1 » است كه در سال‌هاى گذشته از طرف شاه عباس به عنوان سفير به رم آمد و به دربار پاپ پائولو رفت و اكنون با همان سمت به دربار شاه‌زادگان ديگر مسيحى مىرود . شنيدم دون روبرتو ، خود از شاه درخواست اين كار را كرد ؛ ولى من هرگز چنين درخواستى را از شاه ايران نخواهم كرد « 2 » .\r\n\r\n\r\n","description":"","footnote":"\r\n( 1 ) . منظور نويسنده از « دون روبرتو شرلى » ( همان سر رابرت شرلى )  ( Sir Robert Sherley )  ( برادر سرآنتونى شرلى انگليسى است كه در سال 1599 به معيت وى به ايران آمد و براى تجديد سازمان قواى نظامى كشور ، فعاليت زيادى كرد .\r\n( 2 ) . نويسنده در اينجا مفصلا توضيح مىدهد كه علت امتناع او از پذيرفتن تاج قزلباش چيست و ماحصل اين‌كه معتقد است اين كار با عقايد مذهبى او كه مسيحى متعصب و معتقدى است منافات دارد . - م .\r\n","page_name":" 44 ","page_number":68},
  {"content":"\r\n\r\nتمام قزلباش‌ها داراى عنوان بيگ نيز هستند و رؤساى آنان كه هر يك صد مرد جنگى به زير فرمان دارند ، يوزباشى خوانده مىشوند . يوزباشىها نيز به نوبهء خود زيردست سلطان‌ها هستند .\r\nعنوان سلطان در تركيه مختص افراد خاندان سلطنتى است ؛ ولى در ايران به فرمان‌دهان نظامى و حكام شهرها و اراضى گفته مىشود و تقريبا همان معناى كاپيتن را در قلمرو حكومت ناپل مىدهد .\r\nسلطان‌ها نيز زيردست خان‌ها قرار دارند . عنوان خان در تركيه يكى از عناوين پادشاه است ، ولى در ايران معناى حاكم كل يك ايالت را مىدهد و يك خان به قدرى اختيارات دارد كه در قلمرو حكومتش سرنوشت تمام مأموران كشورى و لشكرى در يد قدرت او است و به هر طريقى كه مىخواهد حكومت مىكند و هيچ‌كس را جز شخص شاه ، به عنوان ارشد خود نمىشناسد و در جنگ‌ها و امور مربوط به حوزهء قلمرو خود ، فقط از دستورات او اطاعت مىكند .\r\nتعداد سلطان‌ها نسبتا زياد است ، ولى فقط عدهء خيلى كمى از آنان مستقيما زير نظر شاه قرار دارند و هر يك از اين سلطان‌ها يك خان به عنوان ما فوق دارد .\r\nتمام اين مناصب فقط براى مدتى است كه ارادهء شاه اقتضا كند ؛ اما طبق سنن كشور ، در صورتى كه بىكفايتى و ناشايستگى از كسى ديده نشود ، تغييرى در وضع او داده نمىشود ، و البته اگر كسى شايستگى از خود نشان داد ، امكان ارتقا و بهبود موقعيتش نيز مسلما وجود دارد .\r\nلقب « خانى » اغلب نسلا بعد نسل منتقل مىشود و كسانى هستند كه دويست سال است به طور موروثى اين لقب را دارند و بدين سبب مردم اين سامان ، آنان را بيشتر به عنوان ارباب مىشناسند تا مأمور منصوب از طرف شاه . اين رسم زياد مقبول طبع شاه نيست و او مايل است تا حدى كه مىتواند ، آن را تعديل كند ، زيرا به نظر او ، خان‌ها در سرزمين خود زياده از حد اختيارات دارند و او شخصا وقتى جوان بوده ، يعنى در اوايل سلطنت خود ، از آنان آزار بسيار ديده است . زمين و ده و به‌طور كلى هرچه به پدر تعلق دارد ، بعد از مرگ ، به فرزندان او ارث مىرسد و فقط وقتى كسى مىميرد بازماندگانش صورت اموال او را اعم از منقول و غير منقول به عنوان اطاعت و بندگى تقديم شاه مىكنند و او اگر چيزى را بپسندد ، ضبط مىكند و بقيه به ورثه تعلق مىگيرد .\r\nوقتى از كسى ناشايستگى مشاهده شود ، تمام اموالش ضبط مىشود ؛ اما البته اين قاعده عمومى نيست . در ايران تعداد زيادى خان وجود دارد كه قدرت آنان متفاوت است و مهم‌ترين\r\n\r\n","description":"","footnote":"","page_name":" 45 ","page_number":69},
  {"content":"\r\n\r\nآنها خان شيراز مركز فارس است « 1 » كه تخت جمشيد شهر ايران باستان در دوازده فرسنگى آن قرار گرفته . شيراز بسيار بزرگ و معمور است . بعد از چند روز راه‌پيمايى از اصفهان به سمت جنوب استان فارس شروع مىشود و تا بالاى درياى هرمز ادامه دارد . خان شيراز قادر است 25 هزار اسب ، بلكه بيشتر زين و برگ كند و قلمرو او به اندازهء تمام خاك پرتغال وسعت دارد و به اين ترتيب شما مىتوانيد تا حدى قدرت او را مجسم كنيد .\r\nدر شهر اصفهان كه امروز مركز ايالت عراق محسوب مىشود و همچنين در قزوين و چند شهر معتبر ديگر خطه عراق ، خان وجود ندارد ؛ زيرا اين شهرها اقامتگاه شاه به‌شمار مىآيند و در اين نقاط قصرهايى مجهز به خدم و حشم و اشياء مورد نياز او آماده شده‌اند . شاه به ندرت در محلى ثابت مىماند و از طرفى چون نمىتواند تعداد زيادى از افراد خود را به مسافرت ببرد ، غالبا فقط دو يا سه نفر را اجازهء همراهى مىدهد و با اسب‌هاى راهوار و چابك ، در عرض پنج الى شش روز ، به اندازهء سى روز يك نفر پياده راه مىپيمايد .\r\nدر طويله‌هاى سلطنتى ، دائما اسب‌هاى زين و يراق‌شده آمادهء حركت فورى هستند ، زيرا معلوم نيست شاه چه موقع قصد عزيمت مىكند و به كدام نقطه مىخواهد برود . چون ديگران نمىتوانند به اين سرعت ، او را همراهى كنند . در تمام نقاط اصلى كشور ، خانه‌هايى ساخته شده است كه به اندازهء كافى نفرات و لوازم در آن هست تا در صورت احتياج مورد استفادهء شاه قرار گيرد . به نظر من اين دليل تشخص و عظمت است ، و سلطان عثمانى از اين جهت به پاى او نمىرسد .\r\nاكنون كه به حد كافى راجع به وضع عمومى صحبت كرده‌ام ؛ بهتر است قدرى نيز دربارهء خودم صحبت كنم :\r\nروز يكشنبهء 12 مارس ، پدر جووانى كه خليفهء كرملىهاى برهنه‌پا است ، « 2 » طى نامه‌اى كه به يكى از صاحب‌منصبان شاه ، يعنى مهمان‌دارباشى نوشت ، او را از ورود من آگاه ساخت .\r\nمهمان‌دارباشى از اين جهت عنوان فوق را دارد كه مأمور و مسئول جا دادن به ميهمانان و رسيدگى به وضع آنان است . در نامه توضيح داده شده بود كه من فعلا قصد حركت ندارم و در\r\n\r\n\r\n","description":"","footnote":"\r\n( 1 ) . منظور امامقلى خان اميرالامراى فارس ، فرزند اللّه‌ورديخان است . - م .\r\n( 2 ) .  Juan Taddeo di San Eliseo  ، كه نويسنده نام او را پدر  ( Giovanni )  مىنويسد ، يكى از روحانيان اسپانيولى بود ، كه از سال 1618 تا 1621 ميلادى در اصفهان به عنوان خليفهء كرملىهاى برهنه‌پا خدمت كرد و سپس اسقف عيسويان آن شهر شد . - م .\r\n","page_name":" 46 ","page_number":70},
  {"content":"\r\n\r\nانتظار دريافت اخبار قطعىترى دربارهء مراجعت شاه يا تعيين محلى كه بتوانم در آنجا به حضورش بار يابم ، هستم و به هر حال براى اخذ تصميم ماندن يا عزيمت ، بايستى در انتظار وصول جواب اين نامه باشم ، و در حقيقت سرنوشت مسافرت من به آن ، بستگى تام دارد .\r\nهمان روز خانم‌هاى مسيحى عالىقدر گرجى كه اكنون در اصفهان هستند ، به منزل ما آمدند .\r\nآنان جمعا سه خواهر هستند ؛ ولى چون يكى از خواهران مريض بود ، فقط دو تن از ما ملاقات كردند . اين خواهران در سرزمين خود ، مالك زمين و ثروت بىشمارى بوده‌اند ؛ ولى در ابتداى جنگى كه بين شاه از ايران و تهمورس‌خان ، يكى از شاه‌زادگان بزرگ گرجستان « 1 » كه با آنان خويشاوندى دارد درگرفت ، يا به علت اين‌كه از حملهء صد هزار نفرى شاه غافلگير شدند و نتوانستند مانند تهمورس‌خان و ساير قواى او ، به موقع از جلوى سپاهيان بگريزند و يا به علت اين‌كه يكى از خويشان متنفذ آنان در خدمت شاه بود و تصور مىكردند بدين ترتيب ايمنى دارند ؛ بلافاصله تسليم شاه شدند و به ميل خود به اصفهان آمدند ؛ زيرا اطمينان داشتند كه چون به جانب شاه روى كرده‌اند ، مسلما رفتار شايسته‌اى در حق آنها خواهد كرد .\r\nابتدا نيز احترامات زيادى نسبت به آنان انجام گرفت و شاه خلعت‌هاى ذىقيمتى به آنان اعطا كرد و ورودشان به اصفهان به معيت خدمه و غلامان با جلال و شكوه فراوان انجام گرفت و تمام جواهر و پول و اموال خود را نيز همراه داشتند . بعد از مدتى شاه سعى كرد اين سه خواهر و شوهر يكى از آنان را كه همسر خود را همراهى مىكرد ، مسلمان كند ؛ ولى آنها امتناع كردند و هدايا و تحف شاه را كه به اين مناسبت اعطا شده بود ، پس فرستادند . شاه به اين دليل و علاوه بر آن به علت اين‌كه خويشاوند نامبرده ، با حيله موفق به فرار شده بود ، و از طرفى جنگ با تهمورس‌خان نيز ادامه داشت ؛ آنان را مورد بىمهرى قرار داد و از آن تاريخ به بعد تقريبا به حالت نيمه زندانى مجبور شدند در اصفهان بمانند و اكنون اين زنان بيچاره از هر كمكى محروم شده‌اند و شاه نيز ديگر به آنان دينارى نمىدهد و به‌علاوه از وطن خود نيز به مناسبت وقوع جنگ ، هيچ‌گونه كمكى دريافت نمىكنند و در طى سال‌هاى متمادى اقامت خود در اصفهان ، هرچه داشته‌اند ، حتى غلامان خود را فروخته‌اند و به اندازه‌اى پريشان و بيچاره هستند كه حتى به قوت لايموت روزانه نيز محتاجند و فقط گاه‌گاهى نمايندگان مذهبى به آنان كمك‌هايى مىكنند .\r\n\r\n\r\n","description":"","footnote":"\r\n( 1 ) . تهمورس‌خان در سال 1605 ميلادى به جانشينى پدر ، يعنى داود شاه اول امير كاختىهاى گرجستان شد ؛ ولى بعد از تقريبا ده سال شاه‌عباس او را از اين مقام خلع كرد و چون تهمورس‌خان تسليم اين نظر شاه نشد ، جنگ‌هاى طولانى ميان او را و قواى ايران درگرفت كه منجر به انهدام قسمت زيادى از خاك گرجستان شد . - م .\r\n","page_name":" 47 ","page_number":71},
  {"content":"\r\n\r\nاين زنان را صبح آن روز ، در كليسايى كه در آنجا عبادت مىكردند ، ديديم و از ما اطلاعاتى خواستند و عصر بدون خبر قبلى و سر زده به خانهء ما آمدند و چون عيسوى و نجيب‌زاده هستند ؛ اظهار تمايل فوق‌العاده كردند كه با ما روابط دوستى برقرار سازند . من كه مىدانستم آنان چه كسانى هستند ، و به‌علاوه غلامانى را كه همراهشان بودند شناختم ؛ با وجودى كه ورودشان غيرمنتظره بود ؛ سعى كردم با احترامى كه شايستهء شأن حقيقى و خانوادگى آنان است ، با آنها رفتار كنم و با گرمى هرچه تمام‌تر استقبالشان كردم ، و از آن روز به بعد دوستى صميمانه‌اى بين ما برقرار شد .\r\nداستان جنگ با تهمورس‌خان و گرجىها را من به خوبى مىدانم ؛ ولى چون خيلى طولانى است ، نمىتوانم فعلا شرح دهم ؛ فقط همين قدر اشاره مىكنم كه علت بروز جنگ با ترك‌ها را احتمالا بايد از همين‌جا جستجو كرد . سرزمين گرجستان امروز نه به او تعلق دارد و نه به شاه ايران ؛ زيرا هر روز دست به دست مىگردد و حقيقتا مشاهدهء سرنوشت مردمان بيچاره‌اى كه از هر دو طرف دائما كشته مىشوند يا به اسارت مىروند و وجود اين همه بدبختى و بيچارگى موجبات كمال تأثر انسان را فراهم مىكند .\r\nگرجىها هميشه سربازان شجاعى بوده و هستند و كسى كه از سرزمين آنها عبور كرده است ، فوق‌العاده از زيبايى آن تعريف مىكرد و مىگفت به استان لمباردى ايتاليا شباهت دارد .\r\nاز اين مسائل گذشته ، بايد به اطلاع شما برسانم كه در اين شهر به طور ناشناس زندگى مىكنم و وزير هم ، چون علىرغم ميهمان‌هاى ديگر ، خرجى بر او تحميل نمىكنم ؛ از من بسيار راضى است .\r\nاز لحاظ سلامتى وضعم خوب است ؛ فقط در اثر روزهء مذهبى كه قسمتى از آن در طى سفر خسته‌كننده‌ام انجام شد ، خيلى فرسوده شده‌ام ؛ زيرا در مدت سفر علاوه بر كم خوردن و بد خوردن ، تقريبا مدت پنجاه شب متوالى با لباس خوابيدم و حتى كمربندم را باز نكردم . با وجودى كه در اثر اين صدمات ، ضعيف و لاغر شده‌ام ؛ ولى به لطف خداوندى ، در انجام وظايف ايام چهل‌گانهء روزه‌دارى فروگزارى نكرده‌ام ، و اميدوارم اكنون كه زندگى راحتى را به سر مىبرم ، دوباره سلامت مزاجم اعاده شود .\r\nروزه گرفتن « 1 » در اين حوالى امر مشكلى است ؛ زيرا در ايران تعداد رودخانه‌ها معدود است و\r\n\r\n\r\n","description":"","footnote":"\r\n( 1 ) . مسيحيان متعصب ، دورهء چهل روزهء قبل از عيد پاك را روزه مىگيرند و در اين دوره علاوه بر امساك در صرف غذا و پرهيز از خوردن گوشت دام ، بيشتر به عبادت مىپردازند و سعى مىكنند از لذايذ جسمانى اجتناب كنند . - م .\r\n","page_name":" 48 ","page_number":72},
  {"content":"\r\n\r\nدر آنها ماهى كم صيد مىشود و يا اصلا نمىشود . به‌علاوه دريا از اصفهان دور است ؛ زيرا مديترانه قريب شصت روز كاروان و درياى فارس در هرمز سى روز و درياچه خزر كه نزديك‌ترين درياهاست ، بيست روز با اصفهان فاصله دارند . فعلا ماهى نمك سود درياى خزر را مىخوريم ، كه بسيار لذيذ است ، يا شايد به علت اين‌كه امكان ديگرى وجود ندارد ، در نظر من چنين مىآيد . موقعى كه از لحاظ مذهبى خوردن گوشت دام مجاز شود ؛ بايد بگويم كه وضع ما از هر حيث رضايت‌بخش خواهد شد ؛ زيرا انواع و اقسام گوشت در اينجا پيدا مىشود .\r\nدر اصفهان كه گران‌ترين قسمت ايران است ، در مقابل يك پياستر سلطنتى اسپانى كه پول مطلوب مشرق‌زمينىهاست ، مىتوان پنج الى شش مرغ بسيار خوب خريدارى كرد ؛ ولى در طول راه محل‌هايى بود كه با يك پياستر و ربع آن ، تمام افراد كاروان مىتوانستند غذا بخورند و اين موضوع در ايتاليا اصلا قابل تصور هم نيست . در مورد ميوه بگويم كه هنوز تا يك ماه ديگر مىتوانيم از خربزه‌هاى عالى اصفهان بخوريم . نمىدانم اين‌ها را موقع چيدن ديگر خربزه‌ها مىچينند و با دقت و روش مخصوصى مواظبت مىكنند ، يا اين‌كه ديرتر مىكارند و ديرتر به عمل مىآورند و از تخم مخصوصى به وجود مىآيند و يا شايد هم در اثر خوبى هوا يا خشكى زمين است كه خربزه را روى آن قرار مىدهند ؛ ولى به هر حال بايد بگويم كه در تمام طول زمستان اين نوع خربزه وجود دارد و مزهء آن نيز فوق‌العاده خوش‌آيند است « 1 » .\r\nايرانيان آغاز بهار را كه ابتداى سال شمسى است ، نوروز مىگويند و فرا رسيدن آن را جشن مىگيرند . اين جشن عبارت است از : عيدى دادن زيردستان به بزرگ‌ترها - به اين مناسبت شاه نه تنها از تمام وزرا ، بلكه از سراسر مملكت ، هدايايى دريافت مىكند - و پوشيدن لباس نو و خوردن و نوشيدن و گردش در خارج شهر . معمولا هر كس از نوروز به بعد ، براى خود روزى را انتخاب مىكند و طى آن به گردش و تفريح مىپردازد . بانيان‌هاى هندى نيز عينا همين كارها را مىكنند و در كاروان‌سراهاى محل اقامت خود ، زير چادرها تا سحرگاه بيدار مانده و شب را به شادى و طرب به صبح مىرسانند ، اما گمان نمىكنم در اينجا روز اول سال با سال‌نماى ما و حتى با سال‌نماى ايرانى كه از لحاظ بروج اختلافى با تقويم ما ندارد ( و اگر هم داشته باشد ، خيلى جزئى است ) ، منطبق باشد و در اين مورد موقعى كه خوب اطلاع حاصل كردم ، توضيحات\r\n\r\n\r\n","description":"","footnote":"\r\n( 1 ) . نويسنده در اينجا به تشريح ادويه‌جات مختلفى از قبيل هل و بيدمشك و غيره كه نمونهء آن را به ضميمهء نامهء خود فرستاده است ، مىپردازد كه ترجمهء آن زايد به نظر رسيد . - م .\r\n","page_name":" 49 ","page_number":73},
  {"content":"\r\n\r\nبيشترى خواهم داد ؛ همين قدر بايد بگويم ستاره‌شناسى آنقدر در ايران رايج است ؛ كه حتى سربازان عامى و بىاطلاع نيز در صحنه‌هاى نبرد ، تقويم را از حفظ دارند و بدون مراجعه به كتاب ، از قرب و بعد كواكب و امثالهم مطلعند .\r\nشاه ، شخصا هميشه يك نفر منجم همراه دارد و بدون مشورت او گام برنمىدارد . تعداد اهل علم و مطلعين ديگر رشته‌هاى علوم نيز ، نسبتا زياد است و اين عده نوعا از مردمان زحمت كشيده‌اى تشكيل شده‌اند كه شغل آنان نظامىگرى نيست و احيانا بعضى از نجبا و اصيل‌زادگان و وابسته به خاندان‌هاى سلطنتى نيز كه ميرزا يعنى شاهزاده لقب دارند ، در بين آنان وجود دارند . به نظر من اشخاص شريف ايران همين عده هستند ، كه به علت حسادت ديگران عقب مانده‌اند ؛ زيرا سرباز يا قزلباش محسوب نمىشوند . بعضى از اين افراد به ادبيات آشنايى كامل دارند و با وجودى كه با فضلاى اروپايى قابل مقايسه نيستند ، اگر آنها را با ساير شرقىها مقايسه كنيم ، مردمان عالمى به‌شمار مىآيند .\r\nعلىرغم وقت كم ، سعى كردم از اطلاعات قليلى كه در ظرف اين مدت از ايران به دست آورده‌ام ، گزارشى بدهم و از شما درخواست دارم از بىنظمى نوشته‌ها تعجب نكنيد ؛ زيرا به تدريج از تمام آنچه كه به خاطرم خطور كرد ، مطالبى نوشتم و به هر حال مىتوانيد در خلال اين آشفتگىها رشتهء كلام را به دست آورده و هر مطلبى را در جاى واقعى خود قرار دهيد « 1 » .\r\nاصفهان 17 مارس 1617\r\nچون دو موضوع را فراموش كردم ، مجبورم اكنون به شرح آنها بپردازم ؛ يكى اين‌كه امروزه نام قزلباش فقط به افراد و سربازانى كه دربارهء آنها قبلا صحبت كرده‌ام داده نمىشود ؛ بلكه تمام سرزمين ايران را به موازات الفاظ فارس و عجم قزلباش نيز مىنامند . به‌خصوص در بين ترك‌ها و ساير خارجيان اين عادت رواج بسيار دارد ؛ چنانچه وقتى مىگويند : برويم به قزلباش ؛ چنين معنى مىدهد كه برويم به ايران ؛ اما اشخاص مطلع وقتى مىگويند : يك نفر قزلباش ، منظور آنان ايرانى به طور اعم نيست ؛ بلكه سرباز ايرانى را در نظر دارند ، منتهى اشخاص عادى ميان اين دو كلمه فرق نمىگذارند .\r\n\r\n\r\n","description":"","footnote":"\r\n( 1 ) . اينجا نويسنده وارد مطالب خصوصى شده و اظهار علاقه مىكند كه خاطرات او در كتابى جمع‌آورى شده و به  Academia de gli Humoristi  هديه شود و دوستان خود را يكى بعد از ديگرى ياد كرده و براى آنان دعا و ثنا مىفرستد . در اينجا قاعدتا بايد مكتوب پايان پذيرد ؛ ولى نويسنده به عنوان پس‌نويس به ذكر دو موضوع ديگر مىپردازد ، كه به ترجمهء آن مبادرت شده است . - م .\r\n","page_name":" 50 ","page_number":74},
  {"content":"\r\n\r\nمطلب ديگر اين‌كه در ايران تمام اقوام خارجى اعم از اين‌كه از كشور يا مذهب ديگرى باشند ، طبق قوانين خاص خود زندگى مىكنند و در نتيجه براى هر قومى محل سكونت علىحده‌اى در نظر گرفته شده است - همان‌طور كه به اطلاع شما رسانيدم در اصفهان نيز وضع بر همين منوال است - هر قومى در مورد امور مدنى و جزايى نوع قضاوتى مخصوص به خود دارد كه قضاوت شاه در آن دخالتى نمىكنند . اين قاعده چنان جزو عرف و عادت شده است كه علاوه بر اقوام مختلف ، افراد خارجى نسبتا اسم و رسم‌دار از قبيل سفرا و ميهمانان شاه و امثالهم نه فقط در مورد هم‌وطنان خود ؛ بلكه در مورد تمام كسانى كه به نحوى از انحا در خدمت آنان هستند ، از اين مزيت برخوردارند . مثلا من - يعنى « پيترو دلاواله ، ميهمان شاه » - حق دارم طبق نظر و مطابق روش خود ، و هر موقع صلاح بدانم مستخدمان خود را چه در خانه و چه در بيرون و اعم از اين‌كه مسيحى يا مسلمان يا داراى دين ديگرى باشند ، محاكمه و سياست كنم و اگر يكى از آنان مرتكب جرمى شد ، هيچ يك از مأموران شاه كارى به او ندارند و فقط به من تذكرى مىدهند .\r\nالبته اگر اقدامى در اين مورد نكنم ، طبعا معترض مىشوند و مجازات خاطى را تقاضا مىكنند .\r\nمنتهى بعد از آن من به هر نحوى كه صلاح بدانم او را تنبيه مىكنم و مأموران شاه دخالتى در تعيين نوع اين تنبيه نخواهند داشت . تمام رؤساى هيئت‌هاى مذهبى مسيحى نيز به عنوان ميهمان شاه از همين مزايا برخوردارند .\r\nاين مطلب را نيز بايد اضافه كنم كه هرقدر جرم مجرمى شديد باشد ، اگر به خانهء شاه پناه ببرد ، در امان است . هم‌اكنون يكى از افراد سرشناس كه شاه به ملاحظات مهمى قصد كشتن او را داشته ، به اين خانه پناهنده شده و به اين ترتيب جانش در امان مانده است ؛ منتهى اگر از مدخل خانه قدم بيرون گذارد ، بىدرنگ او را به قتل مىرسانند .\r\nدخول از درب قصر براى هيچ‌كس قدغن نيست و هر كسى مىتواند از اين آستانه كه مورد ستايش و غيرقابل تعرض است و همه دائما آن را مىبوسند بگذرد . لفظ « آستانه » بر كليهء دربار شاه نيز اطلاق مىشود و وقتى مردم مىگويند : برويم به آستانه ، منظور آنان دربار شاه است « 1 » . . . ايرانيان به آستانهء خانهء شاه ، « دولت » به معنى ثروت و نعمت نيز مىگويند . و « آستانهء دولت » به « دربار » اطلاق مىشود . قصر شاه غالبا « دولتخانه » گفته مىشود ، كه معنى آن خانهء ثروت و نعمت است .\r\n\r\n\r\n","description":"","footnote":"\r\n( 1 ) . در اينجا نويسنده اين جمله را با جملات مشابه مسيحى مقايسه مىكند و توضيح مىدهد كه ايرانيان به دليل اين‌كه دربار و آستانه را به حضرت على نسبت مىدهند آن را مقدس مىدانند . - م .\r\n","page_name":" 51 ","page_number":75},
  {"content":"\r\n\r\nهمچنين به يادم افتاد كه از مدت كوتاهى به اين طرف ، يعنى در زمان همين شاه ، نيرويى مركب از تفنگچيان به وجود آمده است ، كه از افراد پياده بوده و براى دفاع از قلاع نظامى از وجود آنان استفاده مىشود ؛ ولى آنان تاج بر سر ندارند و از قزلباش‌ها يا اصيل‌زادگان نيستند و سرداران به‌خصوصى دارند و به‌علاوه تصور نمىكنم تمام ايالات داراى چنين نيرويى باشند .\r\nقواى توپخانه نيز در قشون شاه هست ؛ منتهى مركب از توپ‌هايى است كه از دشمن به غنيمت گرفته شده و شاه از آنها استفاده نمىكند ؛ زيرا نمىخواهد به اين ترتيب مجبور به سكون شود چون نيروى توپخانه تحرك ساير نيروهاى نظامى شاه را كه با سرعت زيادى در حركتند ندارد و حمل و نقل آن در كوهستان عملى دشوار و پرزحمت است .\r\n\r\n","description":"","footnote":"","page_name":" 52 ","page_number":76},
  {"content":"\r\n\r\n\r\nمكتوب دوم از اصفهان - 19 مارس 1617\r\nسراسر اين مكتوب مربوط به مسائل خصوصى و شرح عللى است كه تقاضاى نويسنده را داير بر تنظيم سفرنامه و تقديم آن به آكادمى اوموريستى « 1 » موجه مىسازد . به منظور اجتناب از تطويل كلام از ترجمهء اين مكتوب خوددارى شد .\r\nهمان‌طور كه در مقدمهء كتاب نيز ذكر شده است آكادمى اوموريستى يا مجمع ظرفا يكى از مجامع بسيار مورد توجه زمان بود كه پيترو دلاواله به علت هوش و فراست و نكته‌سنجى و امتيازات خانوادگى موفق شد در عنفوان شباب به عضويت آن درآيد . وى در اين مكتوب كه به عنوان اعضاء آكادمى نوشته شده شرح مىدهد كه به مسافرت به مشرق‌زمين تن در داده است تا مطالب جالبى براى ارائه به آنان تهيه كند و اضافه مىكند كه دوست دانشمندش ماريو اسكيپانو « 2 » اين خاطرات را با نثر سليس و اديبانهء خود ، مجددا به رشتهء تحرير درخواهد آورد تا از هر جهت شايستگى تقديم آن به مجمع فراهم شده باشد . متأسفانه اين اقدام از طرف دوست دانشمند جهان‌گرد ، به علت اشتغالات مختلف او ، هيچ‌وقت صورت نگرفت .\r\n\r\n\r\n","description":"","footnote":"\r\n( 1 ) .  Academia de gli Humoristi \r\n( 2 ) .  Mario Schipano \r\n","page_name":" 53 ","page_number":77},
  {"content":"\r\n . \r\n","description":"","footnote":"","page_name":" 54 ","page_number":78},
  {"content":"\r\n\r\n\r\nمكتوب سوم از اصفهان - 18 دسامبر 1617\r\nطى نامه‌هاى قبلى كه در ماه مارس سال جارى 1617 براى شما فرستادم ، شرح مسافرتم را از بغداد تا به اينجا دادم و به‌علاوه از قسمت‌هاى جالب اصفهان و به‌طور كلى ايران ، اطلاعات دقيقى را كه جمع‌آورى كرده بودم ، تا حدى به اطلاعتان رسانيدم و اكنون نمىدانم ديگر چه مطلبى مىتوانم به آن اضافه كنم .\r\nدو موضوع به يادم آمد كه در نامه‌هاى قبلى ، به اختصار به آن اشاره كرده و وعده داده بودم وقتى اطلاعات دقيق‌ترى پيدا كردم مفصل‌تر بنويسم و حالا كه مطلب ديگرى براى نوشتن ندارم و از طرفى اطلاعات بيشترى دربارهء موارد فوق پيدا كرده‌ام ، به شرح آنها مىپردازم و شايد ضمن نوشتن ، مطالب ديگرى نيز به خاطر بياورم و اضافه كنم .\r\nيكى از دو موضوع ، راجع به هندىهاى بت‌پرست كه در اصفهان زياد هستند . آنان از وطن خود به اين شهر مهاجرت مىكنند و در اينجا متوطن مىشوند و به شغل تجارت مىپردازند . اين هندىها را ما طبق اصطلاح خودمان « بانيان » مىناميم . موضوع ديگر راجع به ايرانىهايى است كه هنوز آيين قديم خود را دارند و گرچه در اصفهان زندگى مىكنند ؛ ولى در خارج اين شهر ، در محلهء جداگانه به سر مىبرند ؛ يا بهتر بگويم در قسمتى از اصفهان ساكن هستند ، كه يك رودخانه ، آن را از بقيهء قسمت‌هاى شهر جدا مىكند .\r\n\r\n","description":"","footnote":"","page_name":" 55 ","page_number":79},
  {"content":"\r\n\r\nبه‌طورى كه مىدانيد ، هند شرقى سرزمين وسيعى است كه با ايران هم سرحد است . و البته وقتى مىگويم « ايران » مقصودم كلمهء « پرسيا » نيست كه فقط يك ايالت اين مملكت محسوب مىشود ؛ بلكه منظورم تمام امپراتورى ايران است و هند شرقى نيز در كنار ايالت زابلستان كه مركز آن قندهار و شرقىترين ايالت ايران است واقع شده و در اينجا عموما به آن هندوستان مىگويند . پسوند « استان » كه فارسى است ، نه تنها به آخر نام مناطق و كشورها اضافه مىشود و مىگويند : « فرنگستان » يعنى اروپا كه منظور كشور فرهنگىهاست يا گرجستان كه كشور گرجىهاست و يا عربستان كه كشور عرب‌هاست و هزاران نمونه از اين قبيل ، بلكه براى اسماء عام نيز به كار مىرود ؛ مثلا از گل ، « گلستان » مىسازند و از قبر ، « قبرستان » و قس عليهذا « 1 » .\r\nسكنهء هندوستان به‌طور اعم هندىها خوانده مىشوند ، ولى در بين خود با توجه به وضع ايالت و قوميت و اصالت يا دنائت طبقه و غيره هزاران عنوان مختلف دارند . به‌خصوص موضوع طبقه ، به اندازه‌اى اهميت دارد كه افراد طبقات عالى و دانى ممكن نيست با يكديگر مخلوط شوند و مطابق رسوم ، هر كس بايد وضع و شغلى را كه پيشينيان او داشته‌اند ، حفظ كند و طبقات عالى آنچنان از مردم طبقهء پست پرهيز كرده و از آنها تنفر دارند كه حتى اگر لباسشان با آنها تماس پيدا كند ، چنين مىپندارند كه آلوده شده است و در خيابان وقتى يك اصيل‌زاده عبور مىكند ، افراد طبقات پست ، خود را كنار مىكشند تا او را به اصطلاح آلوده نكنند و بايد گفت كه اين كار را علىرغم ميل خود انجام مىدهند و اگر امتناع كنند ، به زور آنها را وادار به انجام آن مىكنند و علامت مميزهء طبقات از روى وضع لباس و بسيارى نشانه‌هاى ديگر تعيين مىشود و ترتيبات خاصى دارد كه نسبت به آنها فوق‌العاده سخت‌گير هستند .\r\nيكى از تيره‌هاى هندى به نام « وانيا » « 2 » خوانده مىشوند كه رنگ پوست آنان تيره است و پرتغالىها و ساير اروپاييان آنان را بانيان « 3 » مىخوانند . اين قوم غالبا تاجر يا فروشندهء دوره‌گرد هستند . قوم ديگر ، نايرى « 4 » نام دارند كه طبقهء سربازان و اصيل‌زادگان را تشكيل مىدهند . به آنان در مالابار نايرى مىگويند ؛ ولى در دكن و در كشور مغول كبير « راجاپوت » خوانده مىشوند .\r\n\r\n\r\n","description":"","footnote":"\r\n( 1 ) . در اينجا نويسنده شرح مىدهد كه به چه علت وارد اين توضيحات مىشود و اظهار عقيده مىكند كه براى شناسايى يك سرزمين بايد به اسماء آن نيز آشنا شد . - م .\r\n( 2 ) .  Vania \r\n( 3 ) .  Baniani  يا  Banyan  تجار هندى و بالاخص گجراتى .\r\n( 4 ) .  Nairi \r\n","page_name":" 56 ","page_number":80},
  {"content":"\r\n\r\nفرقهء ديگر برهمن‌ها هستند كه طبقهء تحصيل‌كرده‌ها را تشكيل مىدهند و غالبا در معابدى كه به آنها در هند پاگود « 1 » گفته مىشود ، به امور مذهبى اشتغال دارند و به همين ترتيب اقوام متعددى در هند هستند كه من اطلاع زيادى دربارهء آنان ندارم و به‌علاوه رعايت اختصار ، اجازهء قلم‌فرسايى بيش از اين را نمىدهد ؛ فقط همين‌قدر بگويم كه به قرار اطلاع من ، جوكىهاى قديمى كه شهرت زيادى داشتند ؛ عده‌اى از همين هندىها بودند كه شايد هنوز هم وجود داشته باشند « 2 » .\r\nنخست در قسمت‌هاى مختلف هند پادشاهان متعددى سلطنت مىكردند كه همهء آنان مشرك و بت‌پرست و از نژاد هندى بودند ؛ ولى به مرور زمان ، اسلام در اين كشور رواج يافت و قسمت‌هاى بزرگى از سرزمين هند تحت استيلاى حكمرانان مسلمان ، كه برخى غير هندى نيز بودند ، درآمد .\r\nاين سرداران دائما در جنگ و نزاع بودند و گاهى اين و گاهى آن فاتح مىشد و سرزمين ديگرى را به تصاحب درمىآورد . كسى كه امروز در هند به قلمرو وسيعى حكومت مىكند ، شاه سليم نام دارد كه از قوم تاتار است . منتهى چون تيره‌هاى فراوانى از اين نژاد وجود دارد ، بايد بگويم وى از تيره‌اى است كه در مشرق‌زمين به آن جغتايى مىگويند .\r\nشاه سليم از نسل مستقيم تيمور لنگ ، منتهى از سلالهء فرزند كهتر او ، است كه چون در كشور تاتارها طرفى نبست ، به هند رفت و به خدمت يكى از پادشاهان درآمد و كارش بالا گرفت ؛ به طورى كه يكى از جانشينان او شاه شد و اولاد اين شاه نيز بعد از خودش اين خطه را ، كه قبلا به آيين اسلام گرويده بود ، اداره مىكنند و امروزه شايد فرمانرواى دو سوم هند باشند ؛ به نحوى كه جغرافىنويسان ما سرزمين آنان را جزء بزرگ‌ترين شاه‌زاده‌نشين‌هاى جهان محسوب داشته‌اند . به شاه سليم « 3 » حكمران فعلى اين سرزمين « مغول كبير » هم مىگويند ؛ زيرا به قبيله‌اى از تاتارهاى جغتايى وابستگى دارد كه نام آنان مغول است و به همين مناسبت عدهء زيادى از رعايا و سربازان مسلمانى كه در خدمت او هستند ، با وجودى كه در هند متولد شده‌اند ، به علت اين‌كه منسوب به تاتارها و بالاخص قبيلهء مغول هستند به همين نام خوانده مىشوند .\r\n\r\n\r\n","description":"","footnote":"\r\n( 1 ) . منظور  Pagoda  است كه معنى معبد يا برج مقدس را مىدهد .\r\n( 2 ) . به ايتاليايى  ( Gimnosofisti )  ، مركب از دو كلمهء يونانى  ( Gumnos )  به معناى برهنه و  Sophos  به معناى دانشمند و حكيم ؛ منظور كسانى هستند كه برهنه در جنگل زندگى مىكنند و به رياضت اشتغال دارند . - م .\r\n( 3 ) . شاه سليم پسر اكبرشاه هندى بود كه در سال 1605 ميلادى بعد از پدر به تخت نشست و لقب نورالدين محمد جهانگير يافت .\r\n","page_name":" 57 ","page_number":81},
  {"content":"\r\n\r\nامروزه از دودمان تيموريان فقط همين مغول كبير باقى مانده است ، زيرا بازماندگان تيمور گرچه متعدد بودند و به هر يك از آنان قسمتى از بقاياى امپراتورى او به ارث رسيد ؛ ولى به علت اختلافات زيادى كه ميان آنان پيش آمد و حوادث مختلف ديگر ، چنان اين دودمان منهدم شد كه تصور نمىكنم غير از مغول كبير در جاى ديگرى كسى از آنان باقى مانده باشد .\r\nشاه سليم نيز در سرزمين‌هاى تاتار مالك چيزى نيست ؛ بلكه فقط در اين طرف كوه‌هاى تاورو « 1 » سرزمين‌هايى را در اختيار دارد كه اجداد او از خاك هندوستان فتح كرده‌اند و امروز مقر او در آگرايا لاهور است كه گمان مىكنم در زمان اسكندر كبير قلمرو پورو « 2 » بوده است . در قرون گذشته قوم تاتار از منتهىاليه آسياى شرقى برخاستند و با اشغال ممالك مختلفى خود را از سمت غرب تا درياى كبير « 3 » و لهستان و از سمت شمال تا مسكو رسانيدند .\r\nمردمان اصلى هند - به غير از اقوام مختلف ديگرى كه در اين سرزمين زندگى مىكنند - از لحاظ مذهب به دو دسته تقسيم مىشوند : يكى مشركين و بت‌پرستان كه از دين قديمى كشور خود پيروى مىكنند و ديگر مسلمانان كه پيرو آيين محمد هستند و رواج اين دين در هند مربوط به قرن‌هاى اخير است . پادشاه فعلى هند و رجال كشور او مسلمان هستند ؛ ولى با وجود اين ، قواعد اسلامى به‌طورى كه مىگويند در قلمرو اين پادشاه كاملا رعايت نمىشود و با آداب و رسوم بت‌پرستان تركيب شده است . پدر پادشاه معلوم نيست داراى چه دينى بوده ، و چنين به نظر مىرسد كه به هيچ مذهبى اعتقاد نداشته است ؛ با اين حال گفته مىشود كه وقتى جهان را وداع گفت ، طبق رسوم قديمى محل ، جسد او را سوزانده‌اند « 4 » .\r\nدر صحن حياط كاروان‌سراهاى محل سكونت بانيان‌ها چادرهاى بزرگ و زيبايى برپا شده كه كف آنها پوشيده از قالىهاى گران‌بها و متعدد است و روى همين قالىهاست كه شب و روز هندىها مىنشينند و به بحث و گفتگو مىپردازند و براى سرگرمى و وقت‌گذرانى رقاصه‌هاى هندى كه به لباس ملى مبلس هستند ، براى حاضرين به رقص‌هاى مختلف و خواندن آوازهاى\r\n\r\n\r\n","description":"","footnote":"\r\n( 1 ) . به ايتاليايى  « Touro »  همان سلسله جبال  « Tourus »  واقع در آسياى صغير است كه تا مشرق ايران نيز كشيده شده و در قديم به طور كلى سلسله جبالى را كه از غرب تا شرق آسيا كشيده شده است ، به اين نام مىخواندند . - م .\r\n( 2 ) .  Poro  نام ايتاليايى  Poros  يا  Paurava  پادشاه هند است كه در سال 327 قبل از ميلاد مسيح مقهور اسكندر كبير شد .\r\n( 3 ) . يكى از اسامى درياى سياه ، كه در قديم ، زياد استعمال مىشده است .\r\n( 4 ) . در اينجا نويسنده به تفصيل به آداب و رسوم و اعتقادات هندى اشاره مىكند كه از ترجمهء آن صرف نظر شد . - م .\r\n","page_name":" 58 ","page_number":82},
  {"content":"\r\n\r\nهندى و اجراى موسيقى با آلات عجيب و نامأنوس خود مىپردازند . جزء اين آلات ، يكى هم طبل‌هايى است كه به شكل بشكه ساخته شده و از هر دو طرف ممكن است آن را به صدا درآورد ؛ بدين معنى كه با يك دست به يك طرف و با دست ديگر به طرف ديگر مىنوازند . آلت ديگر مركب از دو قطعه فلزى است كه يكى از آنها مقعر و به شكل زنگ ساعت‌هايى است كه معمولا به گردن آويزان مىكنند و قطعهء ديگر شكل خاصى دارد كه با دست راست مىگيرند و با زدن آن به قطعهء اول كه در دست چپ قرار دارد ، صدايى شبيه زنگ درمىآورند .\r\nرقاصه‌هاى هندى هماهنگ با نواى موسيقى هر چند يك بار محكم يا آرام و به فاصله‌هاى كم يا زياد ، چكمه‌هاى خود را به زمين مىكوبند و صداى موزونى ايجاد مىكنند . آلات موسيقى ديگرى نيز مورد استفاده قرار مىگيرد كه ما به هيچ يك از آنها آشنايى نداريم و نواى آنها براى ما كاملا بيگانه است . رقص‌ها غالبا عبارت از اين است كه سر و تمام بدن را به يك طرف متمايل مىكنند و آن را به محور يكى از پاها به چرخ درمىآورند و از گردش دنبالهء آويزان روسرى ، كه با ابريشم و طلا بافته شده و رنگ‌هاى قرمز زيبايى كه در آن به كار رفته ، منظره‌اى بس تماشايى به وجود مىآيد .\r\nبايد بگويم امروزه در هند بعضى از زن‌ها به‌خصوص مغول‌ها به سر خود پارچه‌اى به طور مستطيل مىبندند كه تقريبا شبيه دستار مردان است ؛ با اين تفاوت كه از انتهاى آن دنباله‌اى آويخته شده است . رقاصه‌هاى ديگر ، كه سر آنها همانند سر غالب زن‌هاى بت‌پرست برهنه است ، موهاى بلند خود را خرمن‌وار به اطراف ريخته‌اند يا ضمن رقص چنين مىكنند و با خم كردن سر و بدن خود به عقب ، به گيسوان پريشان خود حالتى بس سرورانگيز مىدهند و اين زنان در موقع چرخيدن ، سر خود را به نوك يكى از انگشتان دست تكيه مىدهند و به همان وضع بدن خود را به حركت درمىآورند ، كه آن نيز حركتى بسيار دلچسب و موزون است . رقاصه‌ها غالبا رنگى تيره ولى در عين حال صورتى ظريف دارند و من واقعا بعضى از آنان را بسيار زيبا يافتم و اين رقص‌ها نيز بر حسن و ملاحت آنان مىافزود . بانيان‌ها در موقع جشن و سرور از سر تا پا به رنگ سفيد ملبس هستند ، منتهى لباس آنان در روى سينه با مادهء زعفران به رنگ زرد تيره درآمده و دستار آنها نيز با همين ماده رنگ شده است . در داخل رنگ زرد با صندل نقطه‌هاى قرمز گذاشته‌اند و اين دو رنگ به اندازه‌اى در نزد هندىها متداول و مورد علاقهء آنان است كه حتى در پيشانى خود نيز خال‌هايى با همان شيوه مىگذارند و بعضى اوقات ، ضمن بازى و تفريح ، رنگ‌هاى مايع قرمز و زرد به روى يكديگر مىپاشند و من تصور مىكنم اين امر قسمتى از آداب\r\n\r\n","description":"","footnote":"","page_name":" 59 ","page_number":83},
  {"content":"\r\n\r\nو رسوم مذهبى آنان را تشكيل مىدهد ؛ منتهى هنوز كاملا نمىدانم معنى آن چيست .\r\nتشريفات مذهبى هندىها مختلف است و كسانى كه به معتقدات مذهبى خود پاىبند هستند ، نه تنها هيچ جاندارى را به هلاكت نمىرسانند ، بلكه حتى كشتن حشرات كثيف و آزاردهنده‌اى از قبيل شپش و غيره را نيز گناهى عظيم مىشمرند و برعكس ، آزادى حيوانات و نجات زندگى آنان را عملى بسيار پسنديده مىدانند و غالبا پرندگانى را كه در قفس هستند ، يا آنها را زنده شكار كرده‌اند ، به قيمت‌هاى گزاف مىخرند و به آنها آزادى مىبخشند . اين اتفاق به اندازه‌اى در قسمت‌هاى هندىنشين رايج است كه بعضى اوقات باعث اتفاقات جالبى نيز مىشود ؛ چنان كه روزى در هرمز يك نفر عيسوى كه لباس هندى در بر كرده بود ، به كسى كه پرنده‌اى در قفس داشت و مىفروخت مراجعه كرد تا آنها را به قصد كشتن و خوردن بخرد ؛ ولى فروشنده پس از دريافت وجه ، به خيال اين كه او هندى است ، بلافاصله قفس را گشوده و پرندگان را رها كرد . مرد عيسوى فرياد اعتراض برآورد و چون مطلب كشف شد ، فروشنده بالاجبار در ميان خندهء جماعتى كه به دور آنان گرد آمده بودند پول خريدار را پرداخت و در اين معامله فقط يأس و حرمان ناشى از فقدان پرندگان نصيب او شد .\r\nاتفاق ديگرى كه غالبا رخ مىدهد عبارت از اين است كه بعضى از عيسوىها يا مسلمانان دغل ، موقعى كه مىخواهند پولى به كف آورند ، پرنده يا مرغ خانگى زنده‌اى به دست مىگيرند و به مجمع هندىها مىروند و فرياد مىزنند كه هم‌اكنون حيوان را ذبح خواهند كرد . هندىهاى بيچاره بلافاصله به كمك حيوان مىشتابند و با پرداخت بهاى گزافى او را مىخرند و آزاد مىكنند .\r\nخوراك دادن به حيوانات نيز مورد علاقهء كامل هندىهاست و در جايى كه مردم اعتقادات مذهبى شديدترى دارند مريض‌خانه‌هاى بزرگ و خوبى ساخته‌اند كه در آن به پرستارى حيوانات مريض و نگه‌دارى و تغذيهء انواع و اقسام جانوران مىپردازند . هندىها به گاو بيشتر از ساير حيوانات احترام مىگذارند و آن را مقدس مىدانند و غالبا گاوهايى مشاهده مىشود كه شاخ آنان را به طلا و جواهرات و تزئينات ديگر آراسته‌اند و حتى براى ديدن اين منظره هم كه شده است قصد دارم سفرى به هند كنم .\r\nبه قرارى كه در جايى خوانده‌ام ، براى درآميختن گاوهاى نر و ماده جشنهاى عظيمى برپا مىشود ، و از كسى كه خود چندين سال پيش ناظر يكى از آنها بوده است شنيدم كه براى زفاف يكى از گاوهاى ماده تقريبا مبلغى معادل شش هزار سكه خرج كرده‌اند . نكشتن حيوانات به طور\r\n\r\n","description":"","footnote":"","page_name":" 60 ","page_number":84},
  {"content":"\r\n\r\nاعم اعتقادى رايج است ؛ ولى بعضى از هندىها كه كمتر از ديگران نسبت به تشريفات مذهبى مقيّد هستند ، در موقع اجبار ممكن است حشرات موذى را بكشند و در ميان آنان اشخاصى هم به‌طور نادر وجود دارند كه اصلا به اين‌گونه حرف‌ها توجه نمىكنند و به غير از گاو كه نزد همه مقدس است ، ساير حيوانات را مىخورند .\r\nدر مورد گاو ، آنقدر تعصب هندىها شديد است ، كه در موقع معامله يا مواقع لازم ديگر ، در حضور گاو به اين نحو سوگند مىخورند كه كاردى را بالاى سر حيوان نگه مىدارند و مىگويند ، اگر مطالب اظهار شده صحيح نباشد و يا خلف وعده‌اى انجام گيرد ؛ باشد كه اين كارد در قلب حيوان فرو رود ، و او را از پاى درآورد . اين نوع سوگند نه تنها در هند ، بلكه در ايران ، بين هندىها و حتى موقعى كه يك طرف معامله هندى باشد ، مرسوم است . در بعضى از شهرها نيز كه تعداد بانيان‌ها فراوان است ، اين افراد همه ساله مبالغ گزافى به حكمران شهر مىپردازند ، تا او ذبح گاو را منع كند و به اين ترتيب ديگران كه خوراك گوشت حيوان براى آنها منع نشده است ، بايد از بيم مجازات ، ناچار به اين محدوديت تن در دهند .\r\nدر شهرهاى هندى ذبح هرگونه حيوانى منع اكيد دارد و بعضى اوقات وقتى سوداگران ما كه مقيم هند هستند ، مىخواهند براى حفظ توانايى بدنى خود گوشت بخورند ، بايد اين كار را با اختفاى كامل انجام دهند و بز يا گوسفند يا حيوان ديگرى را در خانه بكشند ؛ زيرا اگر عمل آنان به نحوى آشكار شود ؛ مثلا بوى گوشت به مشام ديگران برسد ، يا استخوان حيوان را مشاهده كنند ، براى ساكنان خانه مخاطره ايجاد مىشود و چه بسا زندگى در آنجا براى آنان ديگر امكان‌ناپذير خواهد بود .\r\nحس نفرت از كشتن حيوانات ، از اينجا ناشى مىشود كه به عقيدهء هندىها ، روح انسان بعد از مرگ بسته به اعمالى كه در مدت حيات انجام داده است ، به جسم حيوانات مختلفى حلول مىكند و احترام فوق‌العاده‌اى كه به گاو مىگذارند - نمىدانم آيا اين حيوان را پرستش نيز مىكنند و همانند گاو آپيس او را خدا نيز مىدانند يا خير - ، به سه دليل است : اول آن‌كه معتقدند ارواح نيكوكاران بعد از مرگ به جسم اين حيوان حلول مىكند . دوم اين‌كه مانند مسلمانان به نظر آنان عالم بر روى شاخ گاو مىچرخد و وقتى اين حيوان خود را تكان مىدهد ، زمين‌لرزه مىشود و اگر از بين برود ، عالم منهدم مىشود . دليل سوم اين است كه مىگويند روزگارى خداوند به دليل گناهانى كه بر روى زمين انجام گرفته بود ، بر بندگان خود خشمناك شد و مىخواست جهان را معدوم سازد ؛ ولى گاو از درگاهش درخواست عفو و\r\n\r\n","description":"","footnote":"","page_name":" 61 ","page_number":85},
  {"content":"\r\n\r\nبخشودگى كرد و اين درخواست به اجابت رسيد و دنيا از خطر انهدام نجات يافت .\r\nهندىها احتياجات غذايى خود را به جاى گوشت ، از ميوه و سبزيهاى مختلف ، و به‌خصوص برنج مخلوط به شكر يا عسل تأمين مىكنند . آنان در مدت روز ، چند بار كاملا برهنه مىشوند و شستشو مىكنند ، تا براى غذا خوردن و انجام فرايض مذهبى و غيره كاملا تميز باشند و در تشريفات اين كار نيز راه مبالغه مىپيمايند و اعمال خسته‌كننده‌اى انجام مىدهند .\r\nبه طورى كه شنيده‌ام ، پرتشريفات‌ترين كارها نزد هندىها ، اعمال مربوط به دعا و پرستش بت‌هاى متعدد است و حتى پادشاهان با همهء گرفتارى و مشغلهء خود ، از انجام اين تشريفات كه همه روزه ، هفت يا هشت ساعت وقت آنان را مىگيرد ، غافل نمىشوند و اين مدت را در معابد ، صرف زانو زدن و به خاك افتادن و اجراى اعمال مذهبى ديگر ، در مقابل بت‌هاى خود مىكنند .\r\nواقعا كجا هستند مسيحيان تا اين همه تشريفات سخت را ببينند و از آسانى و سهولت اعمالى كه براى پرستش خداى واقعى انجام مىدهند ، خجل و شرمنده شوند ؟\r\nهندىها جسد مردگان را به شيوهء قديم ، آتش مىزنند و براى نشان دادن اهميت مرده ، سعى مىكنند هرچه ممكن است بر مقدار هيزم بيفزايند ؛ چنان كه هر كس توانگر است ، براى سوزاندن جسدش ، هيزم بيشترى مصرف مىشود و به اندازه‌اى به اين امر اهميت مىدهند ، كه در اصفهان يعنى جايى كه چوب كم و گران است ، بعضى از بازماندگان يك هندى متوفى براى سرنوشت ناهنجار او به سختى مىگريستند ؛ زيرا براى سوزاندن جسدش بيش از شش يا هفت بار شتر چوب مصرف نشده بود ؛ در حالى كه فقط نيم بار شتر چوب كافى است جسدى را مبدل به خاكستر سازد . من تاكنون هيچ‌وقت شخصا در اين مراسم حاضر نبوده‌ام و حقيقت اين است كه هيچ‌گاه فكر آن را هم نكرده‌ام ؛ ولى بالأخره يك بار هم شده ، در اين مراسم شركت خواهم كرد .\r\nدر ابتداى هر سال جديد ، هندىها علاوه بر بت‌هاى معمولى و عادى خود ، از اشياء مختلف براى خود بتى مىسازند ، تا طى سال جديد براى آنان بخت و اقبال به ارمغان آورد . اين بت ممكن است قطعهء چوب يا سنگ و يا يك سكه يا ميخ يا امثال اين اشياء بىمعنى باشد ، كه ظرف آن سال خداى خانواده مىشود يعنى در مقابل او نماز مىگزارند و از او بخشش مىطلبند و هر بد و خوبى براى افراد خانواده رخ داد ، ناشى از او مىدانند . در آخر سال ، اين بت را با تشريفات خاصى به رودخانهء گنگ مىاندازند و براى سال بعد ، بت جديدى مىسازند ؛ به‌علاوه در بسيارى از نقاط ، بت‌هايى هستند كه به نيات اشخاص پاسخ مىگويند و پيش‌بينى مىكنند .\r\nمشورت با بت به اين طريق انجام مىگيرد كه درخواست‌كننده بعد از انجام تشريفات خاص ، در\r\n\r\n","description":"","footnote":"","page_name":" 62 ","page_number":86},
  {"content":"\r\n\r\nدست يا سينهء مجسمه ، گل سرخ يا گل ديگرى قرار مىدهد و نيت مىكند كه اگر انجام امر مورد نظر او نتيجه خوب دربر دارد ، گل به سمت راست و الا به سمت چپ او بيفتد . بعد از مدتى گل به زمين پرتاب مىشود و از ترتيب افتادن و قرار گرفتن آن ، درخواست‌كننده حدس مىزند كه خير يا شر است . وقتى مجسمه در پرتاب گل تأخير مىكند ، با خضوع و خشوع از او درخواست مىكنند در اين كار شتاب كند ؛ ولى هرچه اين كار بيشتر طول بكشد ، تصور مىكنند با انجام امر مورد نظر موافق‌تر است . يكى از آشنايان هندى من به نام ناتو « 1 » ، كه اين مراسم را براى من تعريف كرد ، مىگفت خود او هميشه از مشورت با بت‌ها نتيجهء مطلوب گرفته و پيش‌بينىهاى آنان صحيح بوده است و اين حرف باعث تعجب من نمىشود ، زيرا شيطان كه به صورت اين مجسمه‌ها جلوه نموده و در كار فريب اين مردم كمر بسته ، قادر است به آسانى وقايع آينده را پيش‌بينى كند . بانيان‌ها هم به خبث شيطان واقف هستند ؛ ولى در عين حال نمىدانند تا چه حد خودشان آلت دست او قرار گرفته‌اند .\r\nچيزهاى ديگرى نيز مىتوانم از خرافات هندىها بگويم ؛ از جمله اين‌كه در مراسم مذهبى ، خود را به زير عرابه‌هاى حامل بت مىاندازند و از بين مىبرند يا در مقابل بت‌ها خود را با خنجر مجروح كرده و يا انتحار مىكنند ؛ زيرا به تصور ابلهانهء خود ، در اين صورت ، به بهشت خواهند رفت . آنان مثلا با شنا از رود گنگ عبور مىكنند تا طعمهء سوسمارهاى بىشمار آنجا شوند و اگر به فرض كسى در اثر شنا غرق نشد يا سوسمارها او را قطعه‌قطعه نكردند ، خود را موجود بدبختى مىداند و ديگران نيز او را طرد مىسازند و در حقيقت حكم تكفيرشدگان ما را پيدا مىكند . زيرا گفته مىشود كه سعادت درك جهان ديگر را پيدا نكرده و فداكارىاش در پيشگاه خداوندى مورد قبول واقع نشده است .\r\nراجع به اين قبيل مسائل و آيين‌هاى مذهبى هندىها ، با وجودى كه اشخاص زيادى ناظر و شاهد آن بوده‌اند ، بيش از اين چيزى نمىنويسم ؛ زيرا خارج از شرح مسافرت من است و به‌علاوه نويسندگان معاصر كه خود در مواقع بسيارى شخصا ناظر اين عمليات بوده‌اند ، شرح آن را داده‌اند ؛ فقط كافى است كه اجمالا اعمال و آيين هندىهاى ساكن ايران را ، كه خود ناظر آن بوده‌ام ، شرح دهم « 2 » .\r\n\r\n\r\n","description":"","footnote":"\r\n( 1 ) .  Natu \r\n( 2 ) . نويسنده در اينجا دربارهء نوع بت‌هاى هندى و اعتقادات هندىها صحبت مىكند كه از ترجمهء آن براى احتراز از اطناب كلام ، خوددارى شد . - م .\r\n","page_name":" 63 ","page_number":87},
  {"content":"\r\n\r\nمطلب ديگرى كه بايد بگويم راجع به گبرها يعنى مشركين و بت‌پرستان ايرانى است كه يادگار دوران باستان هستند و هنوز نيز تعداد كمى از آنان در اين سرزمين زندگى مىكنند .\r\nچندى پيش به ديدار شهر جديد يا بهتر بگويم محلهء جديد آنان رفتم ؛ اين محله مانند جلفا كه ساكنان آن را ارامنه تشكيل مىدهند يا تبريزنو كه اهالى آن از مهاجران تبريز هستند ، يكى از محله‌هاى حومهء شهر اصفهان و مانند قلعهء بسته‌ايست . منتهى چون اين شهر به سرعت هرچه تمام‌تر معمور و پرجمعيت مىشود ، حدس مىزنم دير يا زود اصفهان و محلهء گبرها و دو محلهء ديگر به يكديگر بپيوندند ؛ ولى هنوز نمىتوان اين محلات را جزئى از شهر شمرد . محل سكونت گبرها نام ديگرى به جز گبرستان ندارد كه تركيبى از نام « گبر » و پسوند « استان » است كه معنى محل كفار را مىدهد . اين محله بسيار زيبا است و خيابان‌هاى عريض و مستقيم آن ، زيباتر از خيابان‌هاى جلفاست ؛ زيرا بعدا با شيوهء صحيح‌ترى ساخته شده است ؛ ولى برعكس جلفا ، خانه‌ها جملگى محقراند و در حقيقت با وضع ساكنان خانه تناسب دارند ؛ زيرا گبرها همه فقيرند يا چنين وانمود مىكنند و بيشتر آنان برزگران و دهقانانى هستند كه با زحمت بازوى خود ، نانى فراهم مىآورند .\r\nهمهء اين افراد ، يك نوع لباس به رنگ گرد آجر به تن دارند . لباس مردان به عادت ايرانيان ، از پارچهء نسبتا خشنى بافته شده و دستار آنان پارچه سفيدى است كه برعكس روش ساير ايرانيان به‌طور گرد به سر مىبندند . گبرها موى گونه‌ها و چانهء خود را نمىتراشند ؛ بلكه مانند تركان تمام صورت آنان پر ريش است و كلاه بلندى به مانند آنچه هرودت از كلاه ايرانيان قديم تعريف كرده است ، بر سر مىگذارند . لباس زنان نيز يكسان است و بيش از آن كه به لباس زن‌هاى ايرانى فعلى شباهت داشته باشد ، شبيه عرب‌ها و كلدانىها و همانند ردايى است كه من از ناپل به قصد اورشليم همراه آوردم ؛ يعنى بدون كمر پوشيده مىشود و بر تن فراخ است .\r\nچيزى كه به لباس زن‌هاى گبر لطف و ملاحت خاصى مىبخشد ، روسرى آنان است كه رنگى بين سبز و زرد دارد ؛ ولى بيشتر مايل به زرد است . زن‌هاى گبر اين دستار را مانند عرب‌ها و كلدانىها دور صورت خود مىبندند ؛ در حالى كه يك سر آن از جلو تا كمر ، و انتهاى ديگر آن از عقب به طرف زمين آويزان است و مجموعا نماى خوشى دارد . زنان مزبور برعكس زن‌هاى مسلمان ، با سر و روى باز ، به كوچه و خيابان مىروند .\r\nگبرها بر طبق آنچه يكى از آنان به من گفت ، بين خود به زبانى كه با زبان فعلى ايرانى متفاوت است ، صحبت مىكنند و خط آنان نيز كاملا با خط فعلى فرق دارد . من سعى خواهم كرد نمونهء\r\n\r\n","description":"","footnote":"","page_name":" 64 ","page_number":88},
  {"content":"\r\n\r\nتصوير يك زن زرتشتى\r\nاز كتاب  La Perse  تأليف دوبو  ( Dubeux )  چاپ پاريس 1841\r\n\r\n","description":"","footnote":"","page_name":" 65 ","page_number":89},
  {"content":"\r\n\r\nاين خط را تهيه كنم و به قرارى كه گفته مىشود ، مانند لاتين از چپ به راست نوشته مىشود .\r\nمعبد گبرها در اينجا نيست ؛ زيرا هنوز به ساختمان آن اقدام نكرده‌اند و چون كسانى كه با آنان صحبت كردم ، مانند بقيه بىاطلاع بودند ، نتوانستند به من دربارهء مذهب خود و تشريفات آن ، توضيحاتى بدهند و به‌خصوص دربارهء امرى كه به آن علاقه‌مند بودم ، يعنى پرستش و طرق حفظ آتش ، اطلاعات دقيقى پيدا نكردم . مىگويند آنان براى حفظ آتش ، كماكان به همان طريقى كه مغ‌ها در زمان كورش و داريوش عمل مىكردند ، رفتار مىكنند . به قرار گفتهء كوينتو كورسيو « 1 » اين دو پادشاه حتى در جنگ نيز پيوسته عرابه‌هاى زره‌پوش مزين به طلا كه در داخل آن آتش مقدس زبانه مىكشيده است ، همراه داشته‌اند . يكى از گبرها به ما گفت كه آنان سه مرتبه در روز مراسم مذهبى انجام مىدهند ؛ بار اول هنگام برآمدن آفتاب و نوبت‌هاى ديگر هنگام ظهر و غروب آفتاب ، و به خداى واحد و آفرينندهء كائنات و نامرئى معتقدند و چون ما گفتيم دربارهء مذهب آنان مطالب ديگرى سواى اين‌ها شنيده‌ايم ، همسر مرد مخاطب ما خنده‌اى كرد و در حالى كه از گفتهء ما تعجب كرده بود ، به زبان فارسى بانگ برآورد كه : « پروردگارا فدايت شوم - عبارتى كه در شرق بسيار مصطلح است - چگونه ممكن است ترا نشناسيم ، چه كسى ترا ديده و يا مىداند كجا هستى ؟ » از اينجا دستگيرم شد كه نام بت‌پرست را شايد بىجهت به اين قوم اطلاق مىكنند ؛ ولى در عين حال به ما گفتند كه آنان خورشيد و به نسبت كمترى ماه و ستارگان را مقدس مىشمارند و شايد در حضور ما پروا كردند بگويند كه براى آنها مقام الوهيت قائلند ؛ زيرا همان‌طور كه استرابون « 2 » و سايرين نوشته‌اند ، ايرانيان قديم خورشيد و ماه و ستارگان را از خدايان مىدانستند . اين عده به محمد پيغمبر اسلام بغض و كينه مىورزند و پيروان او را كافر مىدانند و به‌علاوه در بين خود ، يكديگر را گبر كه معنى آن كافر و مشرك است ، نمىخوانند ؛ بلكه خود را بهدين ، كه معناى آن دارندهء دين نيكو است ، مىنامند .\r\nگبرها از قورباغه و لاك‌پشت و خرچنگ و ساير حيواناتى كه به عقيدهء آنان آب را آلوده مىسازند ، به شدت نفرت دارند و هر وقت فرصتى دست دهد ، آنها را مىكشند و شايد همان‌طور كه هرودت در كتاب‌هاى خود دربارهء اخلاق مغ‌ها و ساير ايرانيان باستان نقل كرده\r\n\r\n\r\n","description":"","footnote":"\r\n( 1 ) .  Quinto Curtio  : منظور  Quintus Curtius Rufus  ، مورخ رومى است كه در قرن اول ميلادى مىزيست و در تاريخ حيات اسكندر تحقيقات جامعى دارد . - م .\r\n( 2 ) .  Strabon  : جغرافىنويس مشهور يونانى . - م .\r\n","page_name":" 66 ","page_number":90},
  {"content":"\r\n\r\nاست ، نسبت به مار و مورچه و ساير حشرات نيز همين رفتار را دارند .\r\nاين قوم مردگان خود را نمىسوزانند و در خاك نيز مدفون نمىكنند ، بلكه به طورى كه شنيده‌ام ، اجساد را در محل‌هاى مخصوصى ، به كمك چوب بست با چشم باز سرپا نگه مىدارند ؛ به‌طورى كه زنده به نظر مىرسند و تا موقعى كه جسد ، خود به خود متلاشى و يا طعمهء لاشخورها نشود ، به همين ترتيب باقى مىماند . ايرانيان باستان نيز به همين نحو عمل مىكردند و استرابون و هرودت و ساير مورخان ، همه در اين زمينه مطالبى نوشته‌اند . من قبرستان گبرها را از خارج ديده‌ام و شايد روزى به داخل آن نيز بروم و شرح آن را براى شما بنويسم به‌علاوه چون در اصفهان امكان ملاقات با تحصيل‌كرده‌هاى اين قوم فراهم نيست ، سعى مىكنم در جاى ديگرى كه داراى معابد و مدارس و كتابخانه‌ها و املاك و ثروت هستند ، مذاكراتى با طبقات منور آنان كرده و نتيجه را گزارش دهم و فعلا به اين مبحث خاتمه مىدهم .\r\nاينك چهار مطلب شايان ذكر را كه در مدت اقامت كوتاهم در اينجا توجه مرا جلب كرده است ، به اختصار متذكر مىشوم :\r\nاولين مطلب راجع به خسوف كاملى است كه در بين شب شانزدهم و هفدهم اوت گذشته ، دو ساعت قبل از نيمه شب شروع شد و براى مدت سه ساعت ادامه يافت . طى اين مدت من استنباط كردم كه در اينجا نيز رفتار مسلمانان در موقع خسوف ، درست مانند رفتار مردم حلب واقع در خاك عثمانى است و گمان مىكنم در اين باره قبلا مطالبى نوشته باشم . در موقع خسوف ، تمام مردم به بام خانه‌ها مىروند و با صداى بلند آواز مىخوانند و طشت مىكوبند و از اصطكاك ظروف فلزى ، سر و صداى فراوان به راه مىاندازند .\r\nچون در ايران ، تعداد اشخاص تحصيل‌كرده و فهميده خيلى بيشتر از تركيه است ، گمان مىكنم علت به وجود آوردن اين همه سر و صدا را بايد چنين توجيه كرد كه مىخواهند توجه مردم را به اين نمايش‌ها معطوف دارند ، تا از اين راه آثار ترس احتمالى آنها از اين واقعهء فلكى ، حتىالمقدور زايل شود . البته بسيارى از مردم عامى ، تصور مىكنند كه مقصود از ايجاد اين سر و صداها ، مرعوب كردن حيوانى است كه مىخواهد ماه را ببلعد و يا گمان مىكنند به اين ترتيب ماه بهتر خواهد توانست از درب تنگ يا راه باريكى كه ظاهرا مدار آن را به اين نحو پيش خود مجسم مىكنند ، بگذرد .\r\nباسوادان اين سرزمين كه مانند دانشمندان قديم مصر ، از تفهيم مطالب به مردم دريغ دارند ، سعى مىكنند با توسل به اين شيوه‌هاى عاميانه ، حقيقت را از مردم مكتوم دارند و ضمنا حتى\r\n\r\n","description":"","footnote":"","page_name":" 67 ","page_number":91},
  {"content":"\r\n\r\nمانند مصرىها و يونانىها حقايق را در لفافهء افسانه‌هاى نشاطآور و دلنشين بيان نمىكنند تا در اذهان عامه جاىگير شود .\r\nمطلب دوم ، موضوعى است كه در ملاقات با يكى از سركردگان به نام حسينقلى ميرزا - كه از اقوام نزديك شاه است و به قرار معلوم رشتهء نسب او مستقيم‌تر از شاه فعلى به على ، سرسلسلهء اين طايفه مىرسد - به آن برخوردم . قبل از اين‌كه به تشريح موضوع بپردازم ، مايلم توضيحى دربارهء نام اين شخص بدهم ، زيرا در اين صورت بيان بقيهء مطلب با سهولت بيشترى انجام خواهد شد .\r\nلفظ « ميرزا » لقبى است كه معنى شاه‌زاده مىدهد « 1 » . . . و نه تنها به افراد خاندان سلطنتى ؛ بلكه به فرزندان مستقيم شاه و حتى به وارث مستقيم تاج و تخت نيز گفته مىشود و برعكس عناوين ممالك غربى ، لقب به آخر اسم خاص اضافه مىشود . حسينقلى نيز نام شخص فوق‌الذكر بود و معنى آن غلام « حسين » ، فرزند على و نوهء پيغمبر است كه سلسلهء سلطنتى و شاه فعلى از اعقاب او هستند . چون حسين كه سرسلسلهء اين خاندان بود ، از طرف دشمنان خود بىرحمانه به قتل رسيد و ايرانيان او را شهيد و مقدس مىدانند و خيلى از آنان براى احترام به اين نام ، خود را غلام‌حسين مىخوانند و عده‌اى ديگر نيز براساس همين عقايد مذهبى ، محمدقلى و اللّه‌قلى يا اسم‌هاى مشابهى دارند .\r\nروزى كه به ديدار حسينقلى ميرزا رفتم ، متوجه شدم كه در خانهء معاريف و رجال ايران ، و به قرارى كه شنيده‌ام حتى در خانهء خود شاه ، محل تهيهء غذا در داخل اتاق پذيرايى كه به آن ديوانخانه مىگويند ، قرار دارد . ديوانخانه اتاق بزرگى است ، هم‌كف باغ و حياط و مخصوص پذيرايى ميهمانهاست و همانجا نيز به تهيه و صرف غذا مىپردازند يعنى بدون اين‌كه دود آشپزخانه كسى را آزار دهد يا بوى دود در اتاق استشمام شود و يا از زباله و بقاياى گوشت و غيره اثرى بر جاى بماند با راحتى و پاكيزگى كامل در مجاورت ميهمانان و در حضور آنان غذا را آماده مىكنند . نحوهء عمل چنين است كه در انتهاى ديوانخانه ، در مقابل درب ورودى ، پستوى بزرگى است كه سراسر آن با آجرهاى لعاب‌دار رنگين پوشيده و اين آجرها طورى در كنار هم قرار گرفته‌اند كه اشكال مختلف و زيبايى از تركيب آنها به وجود\r\n\r\n\r\n","description":"","footnote":"\r\n( 1 ) . در اينجا نويسنده اين لقب را با القاب مشابه غربى مقايسه مىكند . بايد توجه داشت كه « ميرزا » در اصل « اميرزاده » يا « اميرزاده » بوده است و به تدريج طرز تلفظ آن تغيير كرده و حتى امروزه معنى واقعى خود را نيز از دست داده است . - م .\r\n","page_name":" 68 ","page_number":92},
  {"content":"\r\n\r\nآمده است « 1 » ؛ عين همين آجرهاى لعاب‌دار ، دور تا دور تالار نيز به چشم مىخورد ، كه تقريبا پنج وجب از ارتفاع ديوار را پوشانيده است و كسانى كه در روى زمين مىنشينند پشت خود را به آن تكيه مىدهند ، زيرا همان‌طور كه قبلا براى شما توضيح داده‌ام ، اهالى مشرق‌زمين برعكس ما ، ديوار را با پارچه نمىپوشانند و در عوض زمين را با قالىهاى ظريف مفروش مىكنند .\r\nرنگ آجرهاى لعاب‌دار پستو ، با آجرهاى لعاب‌دار تمام اتاق ، هم‌آهنگى دارد و در كف پستو حفره‌هاى چندى است كه در داخل آنها ظرف‌هاى غذا بر روى سه‌پايه‌هايى قرار گرفته‌اند . آتش در كف اين حفره‌ها ، يعنى در زيرزمين است ، و منفذ مخصوصى دود را به خارج مىبرد به طورى كه در اتاق بوى آن استشمام نمىشود و اثرى نيز از شعلهء آتش در ميان نيست و گوشت غذاهاى ديگر را در اين حفره‌ها سرخ مىكنند يا مىپزند . بين حفره‌ها ، در كف پستو ، حوضچه و فواره‌اى قرار دارد كه آب پيوسته از آن جهش مىكند و سپس از راه‌هاى نامرئى به خارج مىرود . در اين حوضچه خوراكىهاى مختلف را مىشويند و تميز مىكنند و آب به فوريت همهء باقىمانده‌ها را به خارج مىبرد و در پستو اثرى از زباله و غيره باقى نمىماند .\r\nاين عادت تهيه كردن غذا در مقابل چشم حاضران ، به نظر من فقط از لحاظ راحتى كار نيست ؛ بلكه ممكن است به اين علت باشد كه سركردگان و رجال ايران از مسموم شدن مىترسند و به همين دليل ، شاه فعلى نيز غالبا كارهايى مىكند كه در نظر افراد ساده‌لوح ، غير طبيعى است و اين‌گونه رفتار را در خور شأن پادشاه نمىدانند . شاه غالبا دستور مىدهد غذا را در مقابل او تهيه كنند و چون به اين امر هم قانع نمىشود ؛ خود شروع به تهيهء آن مىكند و هيچ غذايى براى او از گوشت حيواناتى كه شخصا شكار كرده ، لذيذتر نيست و حتى شنيده‌ام شاه ، ضمن صحبت با حاضران در روى ميز بزرگى كه با چرم ظريف بلغارى پوشيده شده است ، با كارد بزرگى كه به دست دارد ، به پوست كندن حيوانى كه شكار كرده است مشغول مىشود و چنان به تشريح لاشهء حيوان مىپردازد كه مثلا از يك گوزن فقط يك ليور « 2 » گوشت بيرون مىآورد و اين مقدار را نيز از تمام بدن حيوان و فقط از جاهايى كه خود او مىداند ، انتخاب مىكند و سپس تكه‌هاى كوچكى را كه به اين ترتيب به دست آمده است ، به دلخواه خود چاشنى مىزند و مىخورد و بعضى اوقات نيز در خيابان يا وسط بازار در مقابل يكى از دكان‌هاى طباخى كه\r\n\r\n\r\n","description":"","footnote":"\r\n( 1 ) . البته خوانندگان توجه دارند كه منظور از آجرهاى لعاب‌دار همان كاشى است . - م .\r\n( 2 ) . وزنى معادل نيم كيلو . - م .\r\n","page_name":" 69 ","page_number":93},
  {"content":"\r\n\r\nهميشه بوى خوشى از آن به مشام مىرسد مىايستد و از غذاى آنان مىخورد .\r\nتعداد اين‌گونه دكان‌ها كه در آنها به مردم اغذيهء پخته مىفروشند در تمام ايران زياد و اين اغذيه به قدرى مطبوع است كه همه با علاقهء فراوان آن را مىخرند و چون در بسيارى از دكان‌هاى طباخى غذاهايى تهيه مىكنند كه در خانه‌هاى خصوصى ممكن نيست آن مزهء لذيذ را داشته باشد ، حتى بزرگان و رجال نيز كه در خانه‌هاى خود آشپزخانهء كامل و آشپزهاى قابل دارند ؛ غالبا از اغذيهء لذيذ اين دكان‌ها خريدارى مىكنند .\r\nشاه ، بعضى اوقات نيز به طور ناگهانى به منازل خصوصى مىرود و از غذاهاى آماده مىخورد و روىهم‌رفته در تمام سال وضع خوردن و نوشيدن او به همين منوال است . ظاهرا اين عمل حاكى از روح سربازى و سليقهء خاص او در اين مورد است و ملت نيز همين تصور را مىكند ؛ ولى در حقيقت او به هيچ چيز نمىتواند اطمينان داشته باشد و مسلما از دلايل آن به خوبى آگاه است و به همين مناسبت هميشه عمل جالبى انجام مىدهد كه بايد آن را نيز ذكر كنم .\r\nدر اتاق يا چادرى كه شاه در آن مىخوابد ، هميشه هشت الى ده بستر آماده مىكنند تا او در هر كدام مايل باشد ، بتواند بخوابد و هيچ‌كس نمىداند شاه كداميك از آنها را براى خوابيدن انتخاب كرده است ؛ به‌علاوه ممكن است در ظرف يك شب به تعداد دفعاتى كه از خواب بلند مىشود ، بستر خود را نيز عوض كند و اين عمل شاه به منظور اجتناب از سوء قصد صورت مىگيرد ، تا بلايى كه در زمان حيات پدرش به سر برادر بزرگ وى آمد ، بر او نازل نشود .\r\nتفصيل واقعه از اين قرار است كه برادر بزرگ شاه موقعى كه در اردوگاهى خفته بود ، به دست سلمانى خود كه هر لحظه اجازهء ورود به جايگاه او را داشت ، به قتل رسيد « 1 » . با اين شيوه اگر كسى ناگهان وارد اتاق شاه شود ، نمىداند او در كجا خوابيده است و به‌علاوه فرصتى باقى مىماند تا وى از خود دفاع كند . به هر حال مردم هرچه مىخواهند فكر كنند ؛ ولى آن طور كه من استنباط كرده‌ام ، شاه مرد باهوش و مصمم و مدبرى است كه شم قضاوت خاصى دارد .\r\nمطالب راجع به شاه را فعلا مسكوت مىگذارم و بعد از اين‌كه او را ملاقات كردم ، مفصلا در اين باره صحبت خواهم كرد و فعلا مىپردازم به سومين موضوع جالب توجه ؛ و آن شرح مراسمى است كه روز بيست و يكم ماه رمضان هر سال ، از طرف مردم ، به مناسبت شهادت\r\n\r\n\r\n","description":"","footnote":"\r\n( 1 ) . منظور حمزه ميرزاست كه در بيست و چهارم ذىالحجهء سال 994 هجرى به دست يكى از افراد شاملو يا استاجلو به قتل رسيد .\r\n","page_name":" 70 ","page_number":94},
  {"content":"\r\n\r\n« على ع » رهبر بزرگ و مورد احترام شيعيان انجام مىگيرد « 1 » . . . . در اين روز دو دستهء مهم ، كه هر كدام نمايندهء يك قسمت شهر هستند ، به راه مىافتند و تعداد زيادى از سران و بزرگان كشور نيز در دستهء مورد علاقهء خود شركت مىكنند و در اين كار بر يكديگر سبقت مىگيرند ؛ حتى اگر خود شاه نيز در اصفهان باشد ؛ به انتخاب خود ، با يكى از دسته‌ها كه بيشتر طرف توجه او باشد ، همراهى مىكند . جلوى هر دسته ، چند اسب كه طبق رسوم محل ، آراسته به زينت فراوان هستند ، حركت مىكنند و روى زين آنان تير و كمان و شمشير و سپر و عمامه‌اى قرار دارد ، كه گفته مىشود ماترك على است . بعد از آن پيادگانى بيرق و علم‌هاى متعدد و بزرگى را كه دور تا دور آن ، با نوارهايى زينت شده است ، به زحمت ، به دوش مىكشند . تيغهء علم‌ها در زير وزن سر آنها چنان خم شده ، كه صورت كمان بزرگى را پيدا كرده است و ظاهرا اين اشياء نيز نمايندهء سلاح‌هاى على هستند ؛ ولى البته اين استنباط شخصى من است ، و هنوز چيزى در اين باره از خود آنان نشنيده‌ام . بعد از اين‌ها تابوت يا تابوت‌هايى پوشيده به مخمل سياه را بر دوش مىكشند و ظاهرا اين‌ها نيز نشانى از تابوت على است . روى تابوت‌ها مجموعه‌اى از سلاح‌هاى مختلف تعرضى و تدافعى و پرهاى رنگين قرار داده‌اند و دور تا دور آنها عدهء زيادى راه مىروند و نوحه مىخوانند و عدهء ديگرى بوق و كرنا و سنج مىزنند و فريادهاى عجيب برمىآورند و جست و خيز مىكنند . اشخاص معتبرى كه همراه دسته‌ها هستند ، بر روى اسب سوارند ، و بقيه كه تعداد آنان بىحد و حساب است ، پياده مىروند . دسته‌ها ميدان را دور مىزنند و قبلا جلوى درب قصر شاه و سپس جلوى مسجد بزرگ ، مقابل كاخ توقف مىكنند و مراسم مذهبى چندى در اين دو محل توأم با نوحه و فرياد اجرا مىشود و سپس مردم به خانه‌هاى خود مىروند .\r\nوزير اصفهان با تعدادى اسب در يك سوى ميدان و خزانه‌دار شاه در سوى ديگر قرار دارند و مراقبت مىكنند كه دسته‌ها در محل تقاطع به يكديگر برخورد نكنند ؛ زيرا هر يك از آنها سعى مىكند بر حريف سبقت جويد و در نتيجه ، گاه‌گاه منازعات سختى در مىگيرد و تعداد زيادى زخمى و كشته مىشوند .\r\nمطلب ديگرى كه بايد قبلا به شرح آن مىپرداختم ، مراسمى است كه در فصل گل در بهار اجرا مىشود و تا موقعى كه گل سرخ ادامه دارد ، به طول مىانجامد . اين مراسم كه جشن گل سرخ\r\n\r\n\r\n","description":"","footnote":"\r\n( 1 ) . البته نويسنده كه به غير از دين مسيح ، اديان ديگر را ناصواب مىداند ؛ اين اعتقاد شيعيان را امرى واهى مىشمارد . - م .\r\n","page_name":" 71 ","page_number":95},
  {"content":"\r\n\r\nخوانده مىشود ، عبارت است از رقص و آوازهاى نامأنوس شبانه‌روزى در اماكن عمومى به‌خصوص قهوه‌خانه‌ها هنگام شب ، جوانانى كه صلاحيت اخلاقى آنان مورد ترديد است و حرفهء آنها رقص در اماكن عمومى و قهوه‌خانه‌ها و سرگرم كردن مردم ، با بازى و مسخرگى است ، در حالى كه عده‌اى آنان را همراهى مىكنند و طبق‌هايى پر از گل ، بر سر و شمع‌هاى فراوان و چراغ و مشعل به دست دارند ، با خنده و تفريح به سر و روى مردم گل مىپاشند و درخواست پول مىكنند . در بعضى جاهاى ديگر اغلب در خارج از شهر ، عده‌اى زن و مرد هنگام روز جمع مىشوند و ضمن برگزارى مراسم مشابهى ، به سر و روى يكديگر گل مىافشانند و شادى مىكنند .\r\nروىهم‌رفته اين برنامه‌ها را مىتوان به كارناوال تشبيه كرد ، منتهى آن گرمى و حرارت را ندارد « 1 » .\r\nمطلب ديگرى كه تصور مىكنم چندى قبل دربارهء آن توضيحاتى داده باشم ، عبارت از اين است كه در ايران به‌طور عادى و جارى ، تركى را بيش از فارسى صحبت مىكنند و در حقيقت « تركى » زبان درباريان و رجال ايران است . نمىدانم قبلا علت آن را بيان كرده‌ام يا نه ؛ ولى به هر حال اكنون كه اطلاعاتى در اين باره پيدا كرده‌ام ، مىتوانم توضيحات بيشترى بدهم . تكلم تركى ، دليل اين نيست كه ايرانيان براى آن ارزشى بيش از فارسى قائل‌اند ؛ بلكه بيشتر از اين جهت است كه قشون ، مركب از قزلباش‌ها و غلامان شاه است ، كه دستهء اول اصلا ترك‌اند و دستهء دوم كه از اقوام و ملل مختلفى هستند ؛ در ميان خود به زبان‌هايى كه ريشهء تركى دارد ، تكلم مىكنند و از فارسى چيزى نمىدانند و در نتيجه نه تنها فرماندهان آنان براى تفهيم مطالب خود بايد تركى دستور دهند ؛ بلكه براى خود شاه نيز كه اغلب اوقات با نظاميان به سر مىبرد ، راحت‌تر است كه اوامر خود را به زبان تركى جارى كند و در نتيجه تركى ، به تدريج زبان دربار و رجال كشورى و لشكرى ، كه طبقهء نجبا را تشكيل مىدهند ، شده است . با وجود اين ، زبان فارسى نيز اهميت خاصى دارد و نه تنها در نوشته‌ها و كتاب‌ها ( به‌خصوص در اشعار كه داراى شيرينى و ظرافت فوق‌العاده‌اى است و من بسيارى از آنها را جمع‌آورى كرده‌ام ) از اين زبان استفاده مىشود ؛ بلكه فرامين شاه ، مكاتبات دولتى ، قراردادها و به‌طور كلى هر مطلب مهمى ، به اين زبان نوشته مىشود « 2 » .\r\n\r\n\r\n","description":"","footnote":"\r\n( 1 ) . نويسنده اظهار مىكند كه اين مراسم مشابه جشن « فلورا » است كه به قرار نوشتهء مورخان در رم قديم در فصل بهار اجرا مىشده است . - م .\r\n( 2 ) . در اينجا نويسنده مخاطب خود را مطلع مىسازد كه ممكن است پس از اولين مشاهدات خود ، مطالبى ابراز\r\n","page_name":" 72 ","page_number":96},
  {"content":"\r\n\r\nاز مطالب مربوط به ايران ديگر چيزى باقى نمانده است ؛ جز اين كه شما را از اوضاع سرزمين اصفهان ، كه ايام نسبتا طولانى را در آنجا گذرانيده و تقريبا هر چهار فصل آن را ديده‌ام ، مطلع كنم .\r\nاگر وسايلى كه در سرزمين ما هست اينجا نيز وجود داشت ، مىتوان گفت سرما و گرما كه هيچ كدام به شدت ايتاليا نيست كمتر محسوس مىشد . با وجودى كه تابش خورشيد در آسمان صاف شديدتر از ايتاليا است ؛ باز شدت گرما در اينجا كمتر است . به اين جهت ، در تابستان ، مردم با لباس‌هايى كه داخل آن پنبه‌دوزى شده بيرون مىروند و حتى در زير آفتاب راه مىروند و كار مىكنند و هيچ‌كس از اين بابت احساس ناراحتى نمىكند ، در حالى كه تحمل اين وضع در ايتاليا بسيار مشكل است .\r\nشدت سرما نيز زياد نيست و حتى بعد از باريدن برف هم برودت قابل تحمل است و به‌علاوه دورهء آن كوتاه و فقط منحصر به دو ماه ژانويه و فوريه است . از رطوبت اصلا خبرى نيست و با وجودى كه اكنون در ماه دسامبر هستيم ، غير از چند قطره‌اى كه اوايل پاييز باريد ، ديگر اثرى از باران وجود ندارد و در اثر اين خشكى فوق‌العادهء هوا و زمين ، و وجود نسيم‌هاى ملايم ، هواى مطبوعى به وجود آمده است .\r\nشب‌هاى تابستان هيچ‌كس در اتاق نمىخوابد ، بلكه همه به بالاى ايوان‌ها و بام‌ها مىروند ، يا اين‌كه اگر كسى نخواهد صبح زود در اثر نور خورشيد مجبور به برخاستن شود ، مانند من در ديوان‌خانه ، كه قبلا شرح آن را داده‌ام و همكف زمين ساخته شده و به باغ يا حياط خانه مشرف است ، مىخوابد .\r\nاز ماه مه تا آخر سپتامبر را مىتوان به اين ترتيب كه بسيار مطبوع است سر كرد . زمين اصفهان خشك و شوره‌زار است و حاصل‌خيز نيست و به اين ترتيب براى به دست آوردن ميوه بايد به آن كود داد . بايد اضافه كنم كه در اينجا علاوه بر كود حيوانى كود انسانى هم به كار مىرود ، به نحوى كه وقتى در خانه‌اى چاه پر مىشود ، نه تنها براى خالى كردن آن پولى نمىپردازند ، بلكه هر كس براى استفاده از كود مايل به خالى كردن آن چاه باشد ، با دادن هديه‌اى به مستخدم خانه اجازهء اين كار را مىگيرد ، با وجود اين ، توجه زارعين به اندازه‌اى است كه در اين شهر ميوه از هر چيزى فراوان‌تر است و البته بايد گفت آب زياد كه قسمتى از آن توسط جوىهاى\r\n\r\n\r\n","description":"","footnote":"\r\nدارد كه بعد از تحقيقات ، عدم صحت و اصالت آن معلوم شود ؛ به اين جهت درخواست مىكند كه هرگاه ميان مطالب قبلى و بعدى او اختلافى باشد ، هميشه مطالب بعدى معتبر تلقى شود . - م .\r\n","page_name":" 73 ","page_number":97},
  {"content":"\r\n\r\nبىشمارى از راه‌هاى دور به محل آورده مىشود ، در اين باره بسيار كمك مىكند .\r\nنوع ميوه و سبزى و غيره به نسبت ايتاليا كمتر است ؛ ولى اين امر دليل عيب زمين نيست ؛ بلكه بيشتر به واسطهء بىتوجهى و قناعت ساكنان محل است ، كه همين‌كه خوراكى و احتياجات آنان تأمين شود ، در بند چيز ديگرى نيستند ، و داشتن يا نداشتن سبزى و ميوه و اغذيهء لذيذى كه ما به وجودشان آنقدر اهميت مىدهيم ؛ براى آنان علىالسويه است و به همين مناسبت گرچه به نسبت شهرهاى آسيايى اينجا واقعا وفور نعمت است ؛ ولى از حيث كميت و كيفيت و مدت استفاده از ميوه ، به هيچ‌وجه با رم و ناپل قابل مقايسه نيست .\r\nميوه‌اى كه بسيار خوش‌طعم است و از آن در ايتاليا نديده‌ام ، نوعى است كه در رم به آن « بريكو كوله » و اگر اشتباه نكنم در ناپل به آن « گريزوموله » مىگويند و داراى هستهء صافى است « 1 » .\r\nيكى از اقسام آن را براى اين‌كه متمايز از بقيه باشد ، در اينجا « تخم‌الشمس » مىنامند كه داراى عطر خاص و طعم بسيار شيرين و مطبوعى است و بايد تخم آن را به ايتاليا بياورم تا به عنوان يكى از ميوه‌هاى عالى و نادر به پرورش آن بپردازند . همان‌طور كه قبلا توضيح دادم ، اقلا نه ماه از سال ، در اينجا خربزه‌هاى عالى در دسترس است و انگور تقريبا در تمام فصل‌ها پيدا مىشود و نوعى از آن‌كه كشمش نام دارد ، داراى دانه‌هاى بلند و رنگ مايل به سبز و بدون هسته است و تازه يا خشك آن ، چه براى خوردن و چه براى چاشنى زدن به غذا و به‌خصوص پلو به كار مىرود « 2 » .\r\nيكى از حبوباتى كه در ايتاليا وجود ندارد و در بعضى نقاط آسيا ديده‌ام ، ماش است « 3 » . غير از اين‌ها چيز ديگرى نيست كه شايستهء توصيف باشد ؛ فقط ادويهء گياهى مختلفى در اينجاست كه بيشتر از هند و ممالك ديگر مىآورند و چون آنها را نمىشناسم ، نمىتوانم توضيحاتى بدهم « 4 » .\r\nاكنون كه به حد كافى از مسائل عمومى نوشته‌ام ، وقت آن رسيده است كه دربارهء وضع شخصى خود نيز مطالبى به اطلاعتان برسانم « 5 » . . . .\r\n\r\n\r\n","description":"","footnote":"\r\n( 1 ) .  Bricocole  : به معناى زردآلو است كه در زمان تأليف اين كتاب در رم مصطلح بود ؛ ولى كم‌كم لغت  ( Albicocco )  جانشين آن شده است . لغت ديگرى كه مؤلف به كار مىبرد ،  Grisomole  است .\r\n( 2 ) . البته واضح است كه نويسنده در اينجا مرتكب اشتباه شده و كشمش به هر نوع انگور خشك اطلاق مىشود .\r\n( 3 ) . نويسنده در اينجا به توصيف ماش مىپردازد كه ترجمهء آن موردى نداشت .\r\n( 4 ) . با وجود اين ، نويسنده قول مىدهد اطلاعات خود را در اين باره افزايش دهد و در مسافرت خود به آذربايجان يا به قول او « مديا » ادويهء گياهى را كه دوست مخاطبش تقاضاى تهيهء آنها را كرده است ، فراهم سازد .\r\n( 5 ) . در اينجا نويسنده به شرح وضع شخصى و سلامتى خود مىپردازد و گزارشى در اين باره مىدهد كه ترجمهء آن زايد به نظر رسيد . - م .\r\n","page_name":" 74 ","page_number":98},
  {"content":"\r\n\r\nمصمم هستم در آيندهء بسيار نزديك ، به صوب ديارى كه شاه در آنجاست حركت كنم و به اين قصد ، به حد كافى چادر و اسب و شتر خريده‌ام ؛ زيرا لازم است همه جا به دنبال سپاه و باروبنهء دربار شاه بروم و در نتيجه بايد نه تنها چادر ؛ بلكه تمام لوازم و وسايل زندگى و چارپايان كافى براى سوارى و حمل كجاوه داشته باشم ؛ چون شاه هر لحظه ممكن است فرمان حركت بدهد ، و در اين صورت نه وقتى براى خريد كالسكه خواهد بود و نه فرصتى براى كرايه كردن آن . و به‌علاوه اين اشياء و حيوانات ، پس از خريد ، هميشه به من تعلق خواهند داشت و از آنها استفاده خواهم كرد . براى اين مقصود هفت شتر باركش خريدارى كرده‌ام ، كه نمىدانم با توجه به كثرت باروبنه براى من كافى خواهند بود يا خير ؛ ولى به هر حال اين شتران از نژاد محلى هستند كه به سرماى ارمنستان ، يعنى جايى كه سپاهيان شاه بايد در آنجا خيمه زنند ، عادت دارند . شترهاى ايرانى از شترهاى مصر و عربستان و تركيه ، قوىتر هستند و گردن و پاى آنها مستور از پشم است .\r\nتعداد اسب‌هاى خريدارى شده ، چهار رأس است ؛ زيرا فقط من و چند نفر از همراهان سوار آنها خواهيم شد و بعدا اسبان سوارى و جنگى خوب را از اردوگاه تهيه خواهم كرد ، زيرا در آنجا تعداد اسب خوب ، بيشتر و قيمت آنها ارزان‌تر است و به‌علاوه اگر اسب از اينجا با خود ببرم ، ممكن است در بين راه صدمه ببيند .\r\nكارهاى ديگر مسافرت هم مجموعا روبراه است و فقط منتظرم لباس و پتو و زين و برگ‌هايى را كه دستور داده‌ام ، به من تحويل دهند ؛ زيرا لازم است آنها را حاضر داشته باشم و در روز ملاقات شاه ، از اين اشياء ، كه رنگ همه قرمز تيره و زرد است ، استفاده كنم ؛ تا براى درباريان اندكى تازگى داشته باشد ؛ چون در اين مملكت نه براى مستخدمان لباس متحدالشكلى هست و نه خانواده‌ها ، رنگ لباس مخصوص به خود را دارند . به اين ترتيب ايرانيان كه خيلى كنجكاو و طرفدار تازگى هستند ، ممكن است در آينده با اين طرز لباس پوشيدن و هماهنگى رنگ‌ها آشنا شوند و چيزى نو از خود به يادگار بگذارم .\r\nچندى پيش شاه ، توسط پدر روحانى كه از طرف دولت اسپانيا در اينجا نماينده است « 1 » و همچنين نمايندهء مقيم انگليسى « 2 » ( كه هر دو امسال تابستان به اردو خواهند رفت تا با شاه\r\n\r\n\r\n","description":"","footnote":"\r\n( 1 ) . اين پدر روحانى  Jeronimo de Cruz  بود كه به عنوان نمايندهء پادشاه اسپانيا در ايران به سر مىبرد .\r\n( 2 ) . نمايندهء مقيم انگليسى يا در حقيقت نمايندهء كمپانى هند شرقى در آن موقع ادوارد كاناك\r\n","page_name":" 75 ","page_number":99},
  {"content":"\r\n\r\nمذاكراتى بر عليه يكديگر كنند ) ، از ورود من مطلع شد و تا به حال سؤالات مكررى دربارهء سن و وضع و مشخصات من كرده است و به نظر مىرسد مايل به ديدار من باشد . البته مىدانم كه اين سؤالات را نبايد دليل عنايت شاهانه تلقى كرد ؛ ولى براى توجه مختصر يك حكمران بزرگ نيز ، بايد ارزشى عظيم قائل شد .\r\nبعيد نيست كه شاه ، ميل به ديدار من داشته باشد ؛ زيرا اين اشتياق در دل من زبانه مىكشد و صيت شهرت او ، باعث شده است كه به عشق ديدارش ، از وطن خود عزيمت كنم و اگر اين اشتياق كه در اثر آن دريا و خشكى را پشت سر نهادم ، غايبانه در دل شاه نيز اثرى بر جاى گذاشته باشد . طبيعى است كه ميلى به ديدار من پيدا خواهد كرد . به هر حال ، حقيقت هرچه باشد ، به زودى شمشير به دست ، در صفوف او بر عليه تركان خواهم جنگيد و عذر موجهى نيز براى تأخير خود دارم ؛ زيرا امسال تابستان جنگ واقعى ميان دو طرف در نگرفت و خليل‌پاشا سردار ترك ، يعنى نمرودكبير كه مىخواست كوهى را بر روى كوه ديگرى بگذارد « 1 » ، با وجودى كه ماه مارس ، با نيروىهاى تازه نفسى از قسطنطنيه خارج شده ؛ ولى هنوز حتى به سرحدات نيز نرسيده و در دياربكر توقف كرده است ، تا براى فصل مساعد نبرد ، تجهيزات جنگى خود را كامل كند ؛ ولى خيلىها اميدوارند كه او نيز مانند سرداران ديگرى كه قبل از او ، از اين قصدها داشتند ، دماغش به خاك ماليده شود « 2 » . به هرحال تابستان آينده شاهد وقايع زيادى خواهد بود ؛ زيرا اگر قرار باشد اتفاقى رخ دهد ، موقعش همان فصل است .\r\nمن به اين قصد نزد شاه مىروم ، تا مدتى در دربارش توقف كنم و اين كار دو دليل دارد كه هر دوى آنها در نظر من بسيار معتبرند : اول اين‌كه مىخواهم در جنگى كه با ترك‌ها در پيش دارد - و برخورد اوليه مسلما شدت زيادى خواهد داشت - به او خدمت كنم . عشق به جنگ با اين قوم ، گويى از به دو تولد با وجود من عجين شده است و وقتى به اوج خود رسيد ، كه از سرزمين آنان\r\n\r\n\r\n","description":"","footnote":"\r\n ( Edward Connock ) \r\nبود كه در ايران مزاياى يك سفير را داشت و شاه به او حق اقامت دايم در اصفهان را داده بود و به همين جهت نمايندهء مقيم ، خوانده مىشد .\r\n( 1 ) . خليل‌پاشا سردار ترك در سال 1026 هجرى قمرى ( 1617 ميلادى ) از طرف سلطان عثمانى به سمت وزير اعظم انتخاب شده بود ، سال بعد به فرماندهى قواى عثمانى عليه قواى ايران منصوب شد و در سال 1027 هجرى ، در نزديكى سراب از قرچقاىخان ، سردار ايرانى ، شكست سختى خورد - در اين مورد به تاريخ عالم آراى عباسى مراجعه شود - پيترو دلاواله نيز ، كه خود در آن موقع با شاه‌عباس در اردبيل بوده است ، خاطرات خود را بعدا در اين كتاب شرح مىدهد . - م .\r\n( 2 ) . نويسنده اصطلاح ديگرى به كار مىبرد كه داراى معنى شديدترى است . - م .\r\n","page_name":" 76 ","page_number":100},
  {"content":"\r\n\r\nعبور كردم ، و ديدم رفتار آنان با عيسويان چگونه است . در اروپا فرصت اجراى نيات خود را پيدا نكردم ؛ زيرا هيچ‌يك از حكمرانان آن ديار ، در حال جنگ زمينى با تركان نيستند و در دريا نيز ، به‌طورى كه مىدانيد ، با وجودى كه بارها پى فرصت گشته‌ام ، ولى هيچ‌وقت نتوانسته‌ام برخورد مناسبى با آنها داشته باشم و اين جنگ و گريزهاى مختصرى نيز كه به معيت ناوگان اسپانيا بر عليه ترك‌ها انجام گرفت ، آنقدر بىاهميت بود ، كه قابل ذكر نيست و اكنون كه فرصتى چنين كم‌نظير براى به حقيقت پيوستن رؤياهاى قديمى من پيدا شده است ، به هيچ‌وجه نبايد آن را از دست بدهم و برعكس براى من و حتى تمام هم‌وطنان من ، باعث سرافكندگى و شرمسارى است ، كه به درگاه اين شاه ، يعنى كسى كه خود مسيحى نيست ، ولى دوست تمام مسيحيان و بالاخص فرمانرواى من است و بارها از مسيحيان درخواست جنگ با ترك‌ها را كرده ، آمده باشم و در حالى كه براى اين كار ، شمشير به دست گرفته است ، او را تنها بگذارم و نامردانه فرار را بر قرار ترجيح دهم . اگر در اين فرصت خدمتى برايش انجام دهم ، نه تنها خوش‌آيند او خواهد بود ، بلكه در عين حال عملى براى ارضاى نفس خود نيز كرده و ضمنا بر شهرتم افزوده‌ام « 1 » .\r\n. . . علاوه بر ارضاى نفس و طلب شهرت ، بايد بگويم مطلب ديگرى هم هست كه مرا به اين مسافرت تشويق مىكند ، و آن عبارت از اين است كه طبق عادت قديم ايرانيان ، امروز نيز ملكه‌ها يا بهتر بگويم همسران شاه - زيرا امروز زنان زيادى هستند كه اين مقام را دارند و به همهء آنان بيگم مىگويند - به معيت شاه در اردوكشىهاى او شركت مىكنند و نه تنها همسران و اقوام زن و بسيارى از كنيزان او كه در خدمت دربار هستند در جنگ‌ها همراهند ؛ بلكه در مورد سرداران لشكر و ساير رجالى كه با شاه هستند و همچنين سربازانى كه از خود شايستگى نشان داده‌اند ، وضع به همين منوال است و در نتيجه ، من نيز مىتوانم زنان خانه را با خود ببرم .\r\nراستى چه خوب است كه همهء زنان خانه ، هميشه با انسان باشند و قضاوت اين امر را به شما واگذار مىكنم . مجسم كنيد چه اندازه مايهء آرامش خاطر مرد جنگجويى است كه در اردوگاه ، وقتى شب به خانه برمىگردد ، با آغوش گرمى استقبال شود ؛ زيرا اگر فاتح شده باشد ، كسى هست ، كه در شادى او شركت كند و اگر مجروح و غمگين است ، كسى هست به مواظبتش پردازد و بالاخره اگر خواست خداوند بر اين قرار گرفت كه جانش را بستاند ، كسى هست تا در عزايش\r\n\r\n\r\n","description":"","footnote":"\r\n( 1 ) . در اينجا نويسنده توضيح مىدهد كه ممكن است بعضىها او را آدم نمك‌ناشناسى بخوانند ؛ زيرا ترك‌ها در مدت اقامت او در عثمانى ، نهايت محبت را در حقش روا داشته‌اند ؛ ولى او كه مسيحى متعصبى است ، دلايل زيادى مىآورد كه منافع مسيحيت ، ما فوق همهء منافع شخصى ، قرار دارد . - م .\r\n","page_name":" 77 ","page_number":101},
  {"content":"\r\n\r\nسوگوار شود . در اروپا غير ممكن و لااقل بسيار مشكل است كه سربازى بتواند زن نگه‌دارى كند و اكنون من كه با وجود تأهل ، هميشه عشق سربازى در وجودم غليان داشته است ، مىتوانم در عين حال به جنگ بپردازم و از همسرم نيز دور نباشم ، و در واقع فرصتى بهتر از اين مسير نمىشود مضافا به اين‌كه همسر من بانو معانى يا به‌طورى كه اينجا گفته مىشود « خانم » جنگجويى است كه نه تنها از خون و نفير گلوله نمىترسد ؛ بلكه بيش از من ، به شركت در نبرد اشتياق دارد .\r\nهمسرم با ترك‌ها دشمن نيست ؛ زيرا در بين آنان نشو و نما كرده و با زنان بسيارى از بزرگان ترك دوستى دارد ، و برعكس از اين‌كه من آنقدر دشمن آنان هستم ، ناراحت است ؛ ولى در عين حال براى مشاهدهء وقايع سهمگين و به قصد اين‌كه با چشمان خود ناظر شكست كردها كه اكنون دشمنان او هستند باشد ، براى حضور در صحنهء نبرد ، بىتابى مىكند . كردها كه با ارمنستان هم سرحد و فعلا متحد ترك‌ها هستند ، در زمان طفوليت او ، وطنش را غارت كردند و اموالش را به چپاول بردند و اكنون بايد در اين جنگ فشار اولين ضربهء حملات ايرانيان را تحمل كنند . بانو معانى بارها به من گفته است كه حتى اگر لازم باشد ، شخصا به جنگ خواهد پرداخت و در يورش و هجوم به من پيشدستى خواهد كرد . واقعا از خداوند براى مرحمتى كه به مناسبت همسرى اين زن به من مبذول داشته است ، بايد شاكر باشم .\r\nوى اكنون سلاح‌ها و زين و برگ و يراق اسبان را با همان رنگ‌هاى قرمز تيره و زرد كه مورد علاقهء من است ، آماده ساخته و بايد بگويم رنگ زرد را خود او نيز دوست دارد و اولين بارى كه وى را ديدم ، به رنگ زرد ملبس بود . تمام اين كارها با سليقهء خاصى انجام گرفته و من هم اجازه مىدهم وى به ميل خود رفتار كند ، زيرا به آداب و رسوم و عادات مشرق‌زمين ، بيش از من آشنايى دارد و به‌علاوه داراى روح بزرگ و چشم تيزبينى است .\r\nچون در بالا به دو لغت ايرانى « بيگم و خانم » اشاره كردم ، اجازه دهيد دربارهء آنها به عنوان جملهء معترضه توضيحاتى بدهم . اصل لغت « بيگم » تركى است و در آن زبان « بانوى من » معنى مىدهد . اين كلمه وارد زبان فارسى نيز شده و نه تنها ملكه‌ها يا همسران شاه ، كه طبق آداب و رسوم و تشريفات به عقد او درآمده‌اند و اكنون تعداد آنها چهار يا پنج نفر است ؛ بلكه دختران و خواهران و عمه‌هاى شاه و به‌طور كلى زنان خاندان سلطنتى كه در دربار زندگى مىكنند ، و عدهء كثيرى را تشكيل مىدهند ، به اين نام خوانده مىشوند .\r\nمهم‌ترين اين بانوان را كه به علت سن ، يا محبت شاه يا قرابت نسبى ، بر ديگران برترى دارد ،\r\n\r\n","description":"","footnote":"","page_name":" 78 ","page_number":102},
  {"content":"\r\n\r\nبه‌طور مطلق فقط بيگم خطاب مىكنند و در مورد سايرين نام اصلى را هم اضافه مىكنند . مثلا مىگويند : مريم بيگم يا زينت بيگم و از اين قبيل . . . لغت ديگر يعنى « خانم » نيز ، در اصل تركى و تاتارى است و « ملكهء من » معنى مىدهد منتهى ايرانيان آن را نيز به نحو ديگرى به كار مىبرند و در زبان آنان ، اكنون معنى « بانوى اصلى » را مىدهد . همسران و زنان منسوب به خاندان‌هاى اصيل ، به اين لقب خوانده مىشوند و حتى پسنديده نيست خويشاوندان مرد ، در خانه اسم زنان را ، گرچه همسر يا خواهر آنان باشند ، صدا كنند و اگر طبق معمول در خانه‌اى بيش از يك نفر زن باشد - همسران ، خواهران ، مادر و از اين قبيل - به نسبت سن يا قرابت نسبى و غيره مىگويند :\r\nخانم بزرگ ، خانم كوچك ، خانم وسطى و القابى مشابه آن . اگر در خانه‌اى يك نفر زن باشد ، شوهر يا پسر يا ساير افراد منسوب ، وى را فقط خانم خطاب مىكنند . مستخدمان معمولا مىگويند خانم ما يا « خانم » به طور مطلق . با وجود اين بايد گفت كه اين رسم در دربارهء زنان اعيان و اشراف جاريست و لغات بسيار ديگرى وجود دارد كه در بين طبقات پايين‌تر ، زنان خانه با آن ناميده مىشوند .\r\nدليل ديگرى كه سبب اشتياق من به ديدار شاه و خدمت در راه او شده ، اين است كه اگر فرصتى به دست آيد و خدمت شايسته‌اى برايش انجام دهم و او بخواهد متقابلا عنايت خاصى در حقم بكند ، از پيشگاهش درخواست كنم به مطالب من دربارهء دو موضوع كه رضاى خداوند نيز در آن است ، توجه كند : يكى از اين دو موضوع ، صلح‌جويانه و مربوط به بانو معانى است ؛ يعنى مىخواهم توجه شاه را به وضع آسورىها و كلدانىها كه وظيفهء همگى ماست به مصالح آنها بينديشيم جلب كنم و موضوع ديگر مربوط به خود من دربارهء جنگ عليه ترك‌ها ، دشمن مشترك ماست ، كه از شدت نفرت نسبت به آنان شب‌ها تا به صبح نمىخوابم ، و اگر چشم بر هم گذارم ، فقط به اين اشتياق است كه بتوانم روزى بالاترين صدمهء ممكن را به آنها وارد سازم .\r\nمىدانيد كه عادت ندارم قبل از عمل ، هيچ‌وقت حرف بزنم و از اين سخنانى كه گفته شد ، پوزش مىطلبم و فقط بعد از انجام كار ، گزارش آن را خواهم داد اميدوارم خداوند مرا مشمول عنايات خود فرمايد . تنها چيزى كه اكنون مىتوانم بگويم ، اين است كه ، به موجب خبرهاى و اصل از اردوگاه ، وضع شاه طورى است كه مىتوانم اميد اجابت اين درخواست‌ها را داشته باشم ؛ منتهى همان‌طور كه همه مىدانيم مذاكرات دربارهء مسائل مهم ، به‌خصوص با سر كردگان و فرمان‌روايان ، به درازا مىانجامد و اگر بخواهم كار انجام شود ، نبايد عجله كنم و براى خوش‌آيند شخصى خودم مطالبى را بر زبان آورم ؛ بلكه در انتظار فرصت بنشينم و\r\n\r\n","description":"","footnote":"","page_name":" 79 ","page_number":103},
  {"content":"\r\n\r\nبه‌خصوص قضاوت دربارهء عزيمت يا اقامتم را به شاه واگذار كنم .\r\nمن به دو دليل اين تصميم را گرفتم ؛ اولا مراجعت من به ايتاليا ديگر فوريتى ندارد ؛ زيرا لزوم زن گرفتن و تشكيل خانه و عائله ، به نحوى كه قبلا مورد نظرم بود ، منتفى شده است و در اينجا ازدواج كرده و سر و سامانى يافته‌ام . اگر خداوند بخواهد به من فرزندى عطا كند ، برايش ايران و ايتاليا يا شهر و اردوگاه تفاوتى ندارد و بعدا نيز فرزندان من چه زنده باشم و چه مشيت الهى طور ديگرى قرار گرفته باشد ، هميشه فرصت مراجعت به وطن اصلى را خواهند داشت ؛ بنابراين شوق مراجعت فورى ، از وجود من رخت بربسته است . دليل ديگرى كه مرا تشويق به ماندن مىكند ، اين است كه بعد از تحمل همهء مشقت‌ها ، بايد از مسافرت خود نتيجه بگيرم و حالا كه به نظر مىرسد توجهات خداوندى شامل حال من شده و راه پرافتخارى در جلوى من قرار گرفته است ؛ نبايد به آن پشت كنم و صرفا به پيروى از تمايلم به ديدار وطن و بهره بردن از لذايذ زندگى آنجا بدون اين‌كه كارى انجام داده باشم ، عزم مراجعت كند « 1 » .\r\nبه من نوشته بوديد كتاب قانون ابن‌سينا و كتب ديگرى را تهيه كنم ؛ ولى با وجود همهء كوشش‌هايم تاكنون موفقيتى در اين راه نصيب من نشده ؛ زيرا كتاب‌هاى علمى ، در اين نواحى بسيار كم است و استفاده‌اى از آن نمىكنند و همين تعداد كم نيز در دست اشخاص علاقه‌مندى است كه با تمام وجود خود ، از آن نگه‌دارى مىكنند و نمىگذارند به دست كسى بيفتد .\r\nكتاب‌هايى كه مىشود اينجا پيدا كرد ، يا قصص و حكايات و اشعار ؛ و يا قوانين و تعاليم مذهبى است ، كه مورد استفادهء ما نيست و كتاب‌هاى مفيد ديگر ، يا پيدا نمىشود و يا اگر پيدا شود ، نمىتوان گفت چيست ؛ زيرا اسم ندارد و در اين نواحى معمول نيست اسم كتاب را در اول آن بنويسند و دكان‌هايى كه كتاب مىفروشند ، خود نمىدانند مطالب آنها چيست . اگر خريدار از روى اسم ، كتابى را مطالبه كند ، يا وجود ندارد و يا در صورتى هم كه باشد ، آن را پيدا نمىكنند و اگر هم انسان به عشق پيدا كردن كتاب مورد نظر ، يك مشت كتاب‌هاى مختلف را بخرد ، مشكل است كه به منظور خود نايل شود ؛ با وجود اين ، من سعى خود را خواهم كرد و اميدوارم به كمك ملّاجلال ستاره‌شناس « 2 » كه يكى از مشاوران نزديك شاه ، و بسيار مورد محبت او است ، كتاب‌هاى مورد نظر را تهيه كنم . ملّاجلال ، مردى است كه شاه ، قبل از انجام هر كار با او مشورت\r\n\r\n\r\n","description":"","footnote":"\r\n( 1 ) . نويسنده در اينجا خاطرات گذشتهء خود را شرح مىدهد و سپس دربارهء درخواست‌هاى خصوصى خود مطالبى مىنويسد كه از خلال جملات آن ، كينه‌توزى و نفرت او ، نسبت به ترك‌ها آشكار است .\r\n( 2 ) . منظور جلال‌الدين محمد يزدى منجم‌باشى شاه‌عباس است . - م .\r\n","page_name":" 80 ","page_number":104},
  {"content":"\r\n\r\nمىكند و من اكنون در خانه‌اى كه به نام اوست ساكن هستم ؛ منتهى نمىدانم اين خانه در حال حاضر نيز به او تعلق دارد يا خير .\r\nدر اثر اين اقامت ممتد همسر و چند زن ديگر خانهء او ، كه در اين حوالى زندگى مىكنند ، با زنان خانهء من دوست شده‌اند و شايد آنان نيز به اتفاق ما به اردوگاه بيايند ؛ زيرا به قرارى كه شنيده‌ام ، شاه چند نفر از بيگم‌هاى حرم را كه در اصفهان به سر مىبردند و همچنين خزانه‌دار كل و بسيارى از سركردگان و رجال را احضار كرده است . زنان منجم‌باشى نيز همراه اين عده مىروند و چون قصد دارم روابط دوستانهء خود را با او ادامه دهم ، اميدوارم توسط اين شخص بتوانم كتاب‌هاى مورد علاقه را به دست آورم .\r\nاز من خواسته بوديد كتاب‌ها را در صورت امكان به دست كسى بدهم تا روى كلمات آن زير و زبر بگذارد ؛ ولى بايد به اطلاعتان برسانم كه در زبان عربى زير و زبر اصلا اهميت ندارد و از زمان قرآن به بعد هيچ‌وقت مورد استفاده قرار نگرفته است ؛ زيرا كسى آنها را رعايت نمىكند و شما اگر با تلفظ صحيح جمله‌اى را بيان كنيد ، عرب‌ها به زحمت آن را خواهند فهميد و اگر به فرض كسى هم آن را بفهمد ، خود در موقع حرف زدن آن قواعد را رعايت نخواهد كرد . به اين ترتيب ، بهتر است براى اعراب كلمات وقت خود را بيهوده تلف نكنيد و عادت كنيد براى خواندن و صحبت كردن ، به حروف بىصدا بيشتر توجه داشته باشيد ؛ زيرا بهترين روش عربى حرف زدن ، كه ديگران نيز آن را درك مىكنند ، همين است . و در عين حال ، فرا گرفتن عربى بدين نحو بسيار آسان‌تر مىشود و خود من اين مطلب را امتحان كرده‌ام . زير و زبر كلمات فقط مورد استفادهء كسانى كه مىخواهند نطق كنند يا شعر بگويند واقع مىشود ، و تعداد اين اشخاص اندك است « 1 » .\r\nبايد اعتراف كنم كه در اين زبان به پيشرفت مورد نظر خود نايل نشده‌ام ، و علت آن را علاوه بر تنبلى بايد در عامل ديگرى جستجو كرد . خانم معانى ، يعنى تنها كسى كه مىتوانم با او عربى صحبت كنم ، در اين مورد كمكى به من نمىكند ؛ زيرا معمولا ما مكالمات خود را به زبان تركى ، كه بين هر دو مشترك است ، انجام مىدهيم و به اين ترتيب نه او از من ايتاليايى فرا مىگيرد و نه من از او عربى . اين مطلب واقعا باعث تعجب است و نمىدانم هيچ‌وقت چنين اتفاقى افتاده كه زن و شوهرى هر دو به زبان ثالثى با يكديگر صحبت كنند يا خير . با وجود اين ، ما به خوبى\r\n\r\n\r\n","description":"","footnote":"\r\n( 1 ) . در اينجا نويسنده زبان عربى را با زبان‌هايى كه ريشهء لاتين دارد مقايسه مىكند . - م .\r\n","page_name":" 81 ","page_number":105},
  {"content":"\r\n\r\nمطالب يكديگر را درك مىكنيم و هيچ‌گونه اشكالى از جهت زبان ، بروز نمىكند . بارها با او دربارهء شما و علاقه‌مندى خاصى كه به زبان ملى داريد و هزاران چيز ديگر ، از جمله بدبختىهايى كه بر من نازل شده است ، صحبت كرده‌ام . وى فوق‌العاده علاقه‌مند است كه به حضورتان معرفى شود و در دوستى افتخارآميز من با شما شركت كند و بارها به من گفته است كه اگر روزى شما را ببيند ، مثل يك كتاب لغت زنده در اختيارتان خواهد بود و نام سبزىها و گياهان مختلفى را از قبيل نعنا و ريحان و كاهو « 1 » و غيره برايتان بيان خواهد كرد . اين اسامى را در كتاب لغت نمىتوان پيدا كرد و يا چنان آن را تغيير داده‌اند كه اگر كسى آن را با تلفظ ما به عربىها بگويد ، مطلقا چيزى از آن نخواهد فهميد ؛ براى مثل ، گياهانى را مىتوانم نام ببرم كه نويسندگان ما نام آنها را تماما غلط نوشته‌اند . اگر روزى شما با خانم معانى به گردش برويد ، مىتوانيد گياهى را به او نشان دهيد تا او اسم صحيحش را تلفظ كند ؛ زيرا اين بهترين طريق ياد گرفتن لغات خارجى است . تصور مىكنم شما از نتيجهء اين عمل كاملا راضى خواهيد شد ؛ زيرا شخصا آن را آزمايش كرده و بارها از بانو معانى درخواست كرده‌ام به من درس بدهد و مثلا ترجمهء عربى اشعارى كه قسمتى از آنها را خودم سروده‌ام برايم بيان كند و باور كنيد كه چنان در اين كار قابليت نشان داده است كه هيچ معلم مرد با تجربه‌اى نمىتواند با او برابرى كند . سؤالات بىشمارى را كه در اين مورد مطرح مىكنم تمام را با صبر و حوصلهء خاصى پاسخ مىگويد ، و براى من ريشهء افعال و زمان و حالت آنها را به زبان مشترك ما ، يعنى تركى ، چنان روشن و كامل توضيح مىدهد كه براى من هيچ جاى ابهامى باقى نمىماند و روىهم‌رفته ، اگر مايل بودم ، مىتوانستم در اين زبان پيشرفت زيادى بكنم ؛ ولى اول به علت تنبلى كه فوقا بدان اشاره كردم و دوم به سبب اين‌كه زبان فارسى را بايد بياموزم و به‌علاوه تا حدى در زبان كلدانى و عبرى نيز كار مىكنم و به ادبيات گرجى نيز مىخواهم آشنايى پيدا كنم ، زياد براى عربى به خود زحمت نمىدهم و روىهم‌رفته هر كس بخواهد در آن واحد چندين كار را انجام دهد در هيچ يك موفق نخواهد شد .\r\nقبلا گفتم كه بين احضارشدگان به اردوگاه شاه ، بيگم‌ها و خانم‌هاى حرم نيز هستند . راجع به بيگم و خانم توضيحات لازم را دادم و براى اين‌كه رشتهء كلام از دست نرود ، از توضيح دربارهء كلمهء « حرم » خوددارى كردم ؛ ولى چون معنى اين كلمه جالب و مورد استعمال آن زياد است ،\r\n\r\n\r\n","description":"","footnote":"\r\n( 1 ) . نويسنده در اينجا « خس » مىنويسد كه در زبان عربى به كاهو گفته مىشود . - م .\r\n","page_name":" 82 ","page_number":106},
  {"content":"\r\n\r\nمىخواهم اكنون توضيحا مطالبى در اين باره بنويسم : « حرم » در اصل ، عربى و معنى آن ، غير قانونى و مخالف مذهب و نامشروع است « 1 » ، كه ما در اصطلاح كليسايى ، بدان اسكومونيكا مىگوييم « 2 » و در عين حال ، اين كلمه معنى چيز يا مكان مقدس نيز مىدهد كه در زبان لاتينى به آن ساكروم گفته مىشود « 3 » . مسلمانان و به‌خصوص ايرانيان ، اين كلمه در مورد محل زندگى زنان به كار مىبرند . به‌طورى كه بخواهند بگويند : « زنان فلان آقا از اينجا مىگذرند » ، مىگويند : « حرم فلان كس مىگذرد » و به جاى « شاه در عمارت زنان است » ، مىگويند : « شاه در حرم است » و قس على هذا . به همين نحو گفته مىشود : حرم شاه و حرم فلان خان و حرم فلان سلطان و حرم فلان ميرزا و اين ، در صورتى است كه زنان مورد بحث ، محترم باشند يا تعداد آنها زياد باشد و به زن يك آدم فقير ، يا يك غلام ، يا يك سرباز ساده ، حرم خطاب نمىشود .\r\nعلت اين‌كه زنان و خانهء آنها و به‌طور كلى هرچه مربوط به آنان مىشود ، حرم خطاب مىكنند ، دو چيز است كه نمىدانم كدام يك بيشتر اهميت دارد . بعضىها مىخواهند به اندرون خانهء آنان « حرم » يعنى غير قانونى و مخالف شرع و گناه گفته شود ؛ زيرا مىگويند اصلا وجود زن باعث ارتكاب گناه از طرف مرد است و اگر زنان وجود نداشتند ، مردان گناه هم‌خوابگى با آنان را كه بزرگ‌ترين گناهان است ، مرتكب نمىشدند و به نظر من در اين مورد آنان حتى هم‌خوابگى با زنان مشروع و كنيزان خود را نيز كه به آنان حلال هستند ، به همين نحو ياد مىكنند ؛ چون اصولا روابط جنسى مرد و زن را گناه مىدانند و يا معتقدند كه به اين ترتيب انسان گناه اصلى را ، كه باعث ادامهء نسل در روى زمين شده ، تكرار مىكند . بس است ؛ آنچه را كه آنها واقعا در نظر دارند ، نمىدانم و زياد تمايلى هم به دانستن آن ندارم . فقط مىدانم كه اين حرف‌ها ابلهانه است و هر زن شوهردارى پس از هم‌خوابگى مشروع شبانه ، وقتى صبح به حمام رفت و به قول آنان « گناه » را با مشتى آب شست ؛ دوباره تميز و پاكيزه مىشود . نظر مرا داير بر اين‌كه از اطلاق لغت « حرم » به زنان ، معنى نامشروع آن را در نظر مىگيرند ، اين امر تقويت مىكند كه ، به افراد دغل و حقه‌باز و پسربچه‌هاى شرور و دزد نيز ، حرام‌زاده خطاب مىكنند ، كه تركيبى از عربى و فارسى است و\r\n\r\n\r\n","description":"","footnote":"\r\n( 1 ) . واضح است كه نويسنده از تشابه دو كلمهء حرم و حرام به اشتباه افتاده و معانى را كه ذكر كرده است ، در حقيقت معنى كلمهء حرام است زيرا با وجودى كه هر دو كلمه ريشهء واحدى دارند ؛ حرم ، معنى مكان مقدس و مورد احترام را مىدهد ، در حالى كه از حرام ، معنى غير قانونى و غير مشروع و مخالف مذهب مستفاد مىشود .\r\nاين اشتباه در تمام توضيحات بعدى مؤلف نيز مشهود است . - م .\r\n( 2 ) .  Scomunica \r\n( 3 ) .  Sacrum \r\n","page_name":" 83 ","page_number":107},
  {"content":"\r\n\r\nمعنى « طفل نامشروع » مىدهد « 1 » و اين كلمه در مقابل حلال‌زاده آمده است كه معنى طفل مشروع را مىدهد و معمولا به مردم خوب گفته مىشود .\r\nعلت ديگرى كه به زنان حرم گفته مىشود ، اين است كه مىخواهند وانمود كنند مكانشان جايگاه مقدسى است و آنان را نيز ، بايد مانند شيئى مقدس نگه‌دارى كرد و مورد پرستش قرار داد و شايد هم منظور اين است كه ديدن آنان براى ديگران ممنوع است و هيچ‌كس مجاز نيست به زن ديگرى غير از همسر خود نزديك شود و يا او را ببيند و با او هم‌صحبت شود .\r\nبايد بدانيد كه اين عادت مشرق‌زمينىها در مورد نشان ندادن چهرهء زن‌هايشان به‌طورى كه بعضىها تصور مىكنند ، فقط ناشى از فروتنى يا حسادت شوهر و يا منع مذهبى نيست ؛ بلكه به علت تفاخر و خودپسندى است ، تا چنين وانمود سازند كه هر كسى لياقت ديدن صورت آنان را ندارد . اين مطلب را من از دو چيز استنباط مىكنم : اول اين‌كه در تواريخ قديم نيز نوشته شده است ، حتى قبل از دين اسلام ، زن‌هاى بت‌پرست عربستان و بين‌النهرين با صورت بسته بيرون مىرفتند و اين مطلب را بارونيو « 2 » در حواشى شرح حال شهداء « 3 » كه مؤلفين آن را تتروليانو « 4 » و ايزيدورو « 5 » ذكر مىكند ، نوشته است ، و اميليوپروبو « 6 » نيز مىنويسد كه زنان يونانى نه به ميهمانى مىرفتند و نه كسى مىتوانست آنان را ملاقات كند و مثل زنان مسلمان امروزى در اندرون زندگى مىكردند .\r\nپيتروبيتزارو « 7 » نيز كه در كتاب : ايران قديم سعى كرده است چكيدهء نوشته‌هاى تمام مؤلفان را در اين مورد عرضه دارد ؛ نقل مىكند كه زن تيرداد موقعى سوار بر اسب ، به اتفاق شوهر خود به رم آمد ، يك نقاب طلا بر روى صورت داشت . طبق آداب و رسوم فعلى نيز در مقابل يك شخص مهم ، مثلا پادشاه ، هر زن نجيب‌زاده‌اى به عنوان احترام ، روى خود را مىگشايد ؛ ولى در مقابل يك نفر هم‌شأن يا اندكى مادون خود حتى اگر با او نزديك بوده و بارها با يكديگر هم‌صحبت شده باشند ، حجاب خود را برنمىدارد . در عوض ، زنان ، در حضور خودى يا بيگانه‌اى كه اهميتى\r\n\r\n\r\n","description":"","footnote":"\r\n( 1 ) . البته خوانندگان توجه دارند ، منظور حرام‌زاده است ، كه نويسنده آن را صحيح ترجمه كرده ولى در مورد ارتباط اين كلمه با حرم و حرم‌سرا مرتكب اشتباه شده است . - م .\r\n( 2 ) .  Baronio \r\n( 3 ) .  Note al Martirologio \r\n( 4 ) .  Tetrulliano \r\n( 5 ) .  Isidoro \r\n( 6 ) .  Emilio Probo  ؛ منظور نويسنده  Aemilius Probus  نويسندهء رومى است كه بيشتر به نام  Cornelius Nepos  خوانده مىشود . اين نويسنده در سدهء قبل از تولد مسيح مىزيسته و آثار او به زبان لاتين است .\r\n( 7 ) .  Pietro Bizzarro  منظور نويسنده  Pietro Bizari  مؤلف  Persicarum rerum historia  است ، كه در سال 1583 ميلادى ، در دوازده جلد در آنورس ( بلژيك ) به چاپ رسيده است . - م .\r\n","page_name":" 84 ","page_number":108},
  {"content":"\r\n\r\nنداشته باشد ، زياد در بند حجاب نيستند ، ولى زنان طبقات پايين ، بيشتر اوقات حجاب بر صورت دارند ؛ زيرا آن شأن و منزلت و شهرت را ندارند كه مستور يا مكشوف بودنشان باعث اهميت طرف شود ؛ در صورتى كه زنان طبقات اصيل ، خيلى مقيد به اين اصول هستند و بانو معانى موقعى در جواب اين سؤال من كه چرا روى خود را در مقابل چند نفرى كه از نزديكان ما بودند ، پوشانيده است ، تقريبا با حال خشم ، به زبان تركى جواب داد : « مگر آنان چه كسانى هستند كه من در مقابلشان حجاب از چهره برگيرم » . در مقابل اين سخنان ، سكوت كردم ؛ زيرا در غير اين صورت ممكن بود بگويد ، اگر زمانى به اتفاق يكديگر به يك كشور مسيحى برويم ، به ميل من رفتار خواهد كرد و قوانين آنجا را محترم خواهد شمرد ؛ ولى در كشورهاى مشرق‌زمين ، بهتر است دخالتى در كارهايش نكنم ؛ زيرا رسوم محل را بهتر از من مىداند .\r\nبه هر حال از آنچه پيشتر گفتم ، شما مىتوانيد قياس كنيد كه پوشانيدن صورت در كشورهاى شرقى يعنى امرى كه آنقدر براى آن اهميت قائل هستند ، منحصرا به خاطر عفت و تقوى نيست ، بلكه آداب و تشريفات نيز در آن نقش مهمى دارند « 1 » .\r\nمىخواستم با چند شعر تركى به اين نامه ، كه خيلى طولانى شد ، خاتمه دهم ، ولى در مدت چند روزى كه به نوشتن نامه اشتغال داشتم مسائلى اتفاق افتاد كه نمىتوانم به سكوت برگزار كنم . اولا با يكى از هندىهاى بت‌پرست به نام « دانا » كه تاجر معتبرى است و با ما دوستى دارد ، مباحثه‌اى داشتم . اين تاجر كه وسايل مورد نياز سفر مرا تهيه كرده و هنوز نيز به اين كار ادامه مىدهد ، به من گفت از بين تمام بت‌هاى آنان ، فقط ده عدد هستند كه عنوان خدايى دارند و مورد پرستش واقعى مردم هستند . من به او جواب دادم ؛ چطور ممكن است ده خدا را پرستش كرد ، در حالى كه فقط يك خدا كه خالق زمين و آسمان و نامرئى است ، بيشتر وجود ندارد . دانا در جواب گفت : هندىها معترف هستند خدا يكى است ، منتهى همان‌طور كه عيسويان مىگويند ، زمانى به صورت بشر به روى زمين آمد و متولد شد و زندگى كرد و مرد . آنان معتقدند ده بار اين امر اتفاق افتاد و خدا هر بار به صورت انسانى در روى زمين ظاهر شد ؛ اولين بار ، خدا به صورت رامو « 2 » خود را نشان داد و بعد به ترتيب به صورت افراد ديگر ، تا نوبت به كروشن رسيد كه از همه\r\n\r\n\r\n","description":"","footnote":"\r\n( 1 ) . در اينجا نويسنده اشاره به جواب نامهء خويش كه از طرف مخاطبش ارسال شده بود ، مىكند و طى آن به مسائل ديگرى به غير از شرح مسافرت مىپردازد كه از ترجمهء آنها خوددارى شد . - م .\r\n( 2 ) . نويسنده در اينجا نام اين خدا را رامو  ( Ramo )  مىنويسد و مسلما منظور همان « راما » يكى از خدايان معروف هندى است كه به عقيده آنان يكى از تجليات ويشنو است .\r\n","page_name":" 85 ","page_number":109},
  {"content":"\r\n\r\nجديدتر است « 1 » و در آينده نيز قطعا به صورت افراد مختلفى ، باز هم ظاهر خواهد شد ؛ راستى مطلبى از اين عجيب‌تر نمىشود كه خداوند بدون هيچ‌گونه لزومى آنقدر به روى زمين نازل شود .\r\nدر مشرك بودن هندىها هيچ ترديدى نيست و خدايان آنها ، مردمانى بوده‌اند كه يا به مناسبت قدرت و يا به مناسبت تقدس دروغى و ريايى ، از طرف مردمان ساده‌لوح ، اين عنوان را يافته‌اند . من حتى شك دارم كه آنان به يك خداى واحد ايمان داشته باشند و شايد براى خوش‌آيند ما و چون ملاحظه مىكنند بقيهء مردم دنيا اين عقيدهء تعدد خدايان را سخيف مىشمارند ، چنين وانمود مىكنند . درك واقعيت مذهب آنان كار سختى است ؛ زيرا كسانى كه اينجا هستند ، تماما تاجر و بىاطلاعند و اگر اطلاعى هم داشته باشند ، بروز نمىدهند ؛ چون يا از آن شرم دارند و يا نمىخواهند مكنونات خود را به كسانى كه بيگانه هستند ، اطلاع دهند و يا مىترسند مورد تمسخر قرار گيرند ؛ ولى به هر حال اين امر صحت دارد كه رامو و كروشن ، و ديگر خدايان آنها ، افرادى بوده‌اند كه متولد شده و زندگى كرده و مرده‌اند و معابد هندىها نيز پر از بت‌هاى متعدد است .\r\nمطلبى كه دانا مىگفت و باعث خندهء من شد اين است كه اگر ما مسيحيان گوشت گاو نمىخورديم و پس از قضاى حاجت خود را مىشستيم ، فرقى ميان ما و هندىها نبود و اگر آنها به كليساهاى ما مىآمدند ، خارج از مذهب تلقى نمىشدند . وى به‌علاوه مجنون‌وار مىگفت ، به نظر او كروشن همان عيسى مسيح بوده است و در اين باره به داستان تولد او كه تقريبا شبيه اتفاقات تولد خداوند ما عيسى و دستور هرود « 2 » دربارهء قتل عام بىگناهان بوده است ، اشاره مىكرد و مىگفت : موقعى كه كروشن به دنيا آمد ، پادشاه به دستور غيب‌گويى ، مىخواست او را بكشد ؛ ولى مادرش او را فرار داد و به اين ترتيب نجات پيدا كرد . ما مىگوييم او در فلسطين بود و آنها مىگويند در حوالى گنگ زندگى كرد و به همين مناسبت تمام مراسم مذهبى خود را آنجا انجام مىدهند ؛ ما معتقديم از تولد او 1617 سال گذشته و آنها خيلى بيشتر مىگويند . براى اثبات مدعاى خود ، تصوير به صليب كشيدن عيسى مسيح را به شيوه‌اى كه ما ترسيم مىكنيم ،\r\n\r\n\r\n","description":"","footnote":"\r\n( 1 ) . به قول نويسنده  ( Cruscn )  ولى مسلما منظور همان كريشنا خداى بزرگ هندى است ، كه او را نيز يكى از تجليات ويشنو مىشمارند . - م .\r\n( 2 ) .  ( Herode )  حكمران يهودى فلسطين ، كه مىگويند خواب ديد در قلمرو او طفلى به دنيا خواهد آمد ، كه بعدها موجبات اضمحلال حكومتش را فراهم خواهد ساخت و به اين مناسبت دستور داد تمام اطفال نوزاد را بكشند .\r\nهمين دستور باعث فرار يوسف و مريم و فرزند نوزاد آنان از بيت‌اللحم به مصر شد . - م .\r\n","page_name":" 86 ","page_number":110},
  {"content":"\r\n\r\nيعنى با موهاى بلند و بدن عريان به من نشان داد و گفت ؛ آنان نيز خدايان خود را با موهاى بلند تا روى شانه‌ها ريخته و بدن عريان مجسم مىكنند ؛ منتهى گاهى نشسته و گاهى ايستاده ؛ و از صليب نيز خبرى نيست .\r\nدر بين هندىها اشخاصى نيز هستند ، كه به نظر خودشان يك زندگى كاملا مذهبى را به سر مىآورند و متحمل صدمات جسمانى عجيبى مىشوند . اين عده دائما برهنه هستند و به اين مطلب نيز اهميت فوق‌العاده‌اى مىدهند ؛ زيرا به قرار تصاوير موجود ، خدايان هميشه برهنه بوده‌اند و به نظر من ، اين‌ها همان جوكىها هستند . افراد هر طبقه - به شرطى كه واجد شرايط خاصى باشند - در سلك جوكىها پذيرفته مىشوند ؛ در حالى كه برهمن‌ها چنين نيستند و اگر كسى از نژاد آنان نباشد ، به جمع آنها راهى ندارد ، زيرا در حقيقت برهمن به تيره و نژاد اطلاق مىشود ، نه به شغل و حرفه . هيچ‌يك از هندىها حيوانات را نمىكشند ؛ ولى خيلى از آنها به غير از گاو ، از گوشت حيوانى كه قبلا توسط يك نفر ديگر ذبح شده باشد ، مىخورند . در شكار نيز كشتن بعضى حيوانات به شرط اين‌كه فقط قصد خوردن آنها از طرف شكاركننده در ميان باشد ، آزاد است .\r\nپرسيدم : چطور ممكن است موش را نكشيد و دانا جواب داد : در خانه‌ها گربه نگه مىدارند و واضح است كه به اين ترتيب موش‌ها فرار مىكنند و اگر به فرض گربه‌اى موش بگيرد ، گناهى متوجه صاحبخانه نشده است ؛ منتهى اگر تله‌اى بگذارند و موش به دام بيفتد ، بايد او را آزاد كنند .\r\nاتفاقا او همين امروز به يكى از عيسويان دارويى داده است كه گويا سم‌آرسنيك باشد و قصد دارند به كمك آن ، موش‌ها را مسموم كنند و اكنون مىخواهم او را در معرض نداى وجدان قرار دهم ؛ زيرا به موجب مذهب آنان ، حتى فراهم آوردن موجبات نابودى حيوان به دست شخص ديگر نيز ، مجاز نيست .\r\nكك و شپش كه در اصفهان از وجود آنها خبرى نيست ، اگر در بدن هندويى پيدا شود ، با دو انگشت در نهايت دقت آن را مىگيرد و خيلى آرام به زمين رها مىكند ، تا در حين سقوط ، گردن ظريفش نشكند . دانا ، به قيمت تمام طلاهاى جهان ، حاضر نيست حشره‌اى از اين قبيل را بكشد و در واقع ما در خانهء خود ، خيلى به اين اعتقادات مىخنديم .\r\nاكنون به شرح شتر قربانى ، كه در اين روزهاى اخير ناظر آن بودم ، مىپردازم :\r\nنهم دسامبر امسال ، مصادف با عيد قربان بود ، كه عيد پاك مسلمانان است و اين روز را به مناسبت قربانى كه به دست ابراهيم انجام گرفت ، همه ساله جشن مىگيرند . مسلمانان در اين روز\r\n\r\n","description":"","footnote":"","page_name":" 87 ","page_number":111},
  {"content":"\r\n\r\n- كه هميشه دهمين روز ماه دوازدهم يعنى ذىالحجه است - طبق اعتقادات خودشان بايد قربانى كنند و در هر خانه ، يك يا چندين گوسفند ذبح مىكنند و قسمتى از گوشت آن را مىخورند و قسمت ديگر را در راه خدا به مستمندان مىدهند . قربانى كردن ، تشريفات خاصى ندارد و فقط منحصر به ذبح حيوان مىشود و ممكن است آشپز ، يا كس ديگرى اين كار را بكند ؛ يعنى همان‌طور كه هميشه نيز عمل مىكنند ، گردن حيوان را ببرد و بگذارد تا خون او جارى شود ؛ ولى در ايران رسمى جارى است كه در ساير كشورهاى مسلمان ، حتى تركيه و عربستان نيز وجود ندارد و آن عبارت از اين است كه در تمام شهرهاى اصلى و اگر شاه در اردوگاه باشد ، حتى در آنجا ، با تشريفات و مراسم خاصى به قربانى كردن شتر مىپردازند ؛ زيرا مىگويند ابراهيم به جاى پسر خود ، اسمعيل ( در صورتى كه كتاب مقدس ما در اين مورد اسم اسحاق را ذكر مىكند ) يك شتر را قربانى كرد - در حالى كه كتاب مقدس ما مىگويد اين حيوان يك بره بود - ترك‌ها در اين مورد با ايرانىها هم‌عقيده نيستند و اين نظر ايرانيان را استهزاء مىكنند ، منتهى نمىدانم آيا در مورد اسمعيل و اسحاق نيز ، ميان اين دو ملت اختلافى هست يا نه ، و گمان مىكنم در اين مورد عقيدهء آنها يكسان باشد .\r\nقربانى بدين ترتيب انجام مىشود كه سه روز قبل از عيد ، يك شتر ماده را در حالى كه به گل بنفشه و گل‌هاى ديگر و حتى سبزى و برگ و شاخه‌هاى كاج زينت داده‌اند ، در شهر مىگردانند و براى او نقاره و طبل و شيپور مىزنند و يك نفر ملا ، يعنى روحانى مسلمان‌ها ، نيز گاه‌گاه اشعارى مىخواند و سخنان دينى بر زبان جارى مىسازد . هرجا اين شتر مىگذرد ، مردم دور او جمع مىشوند و دسته‌اى از پشم او را به عنوان تبرك و تيمن مىكنند و حفظ مىكنند .\r\nازدحام جمعيت براى كندن پشم حيوان آنقدر زياد است ، كه عده‌اى چوب به دست اطراف آن هستند ، تا مانع از افراط در اين كار شوند ؛ زيرا در غير اين صورت ، حيوان بيچاره قبل از موعد قربانى ، در زير شكنجهء ناشى از اين عمل از بين مىرود . همان‌طور كه گفتم ، اين جريان سه روز به طول مىانجامد و سپس در روز عيد ، صبح خيلى زود ، يعنى قبل از سرزدن آفتاب ، بعد از نماز صبحگاهى ، تمام سران و بزرگان - حتى خود شاه هر جا كه هست - با جمع كثيرى از مردم از هر طبقه و دسته ، جمعى سوار و جمعى پياده ، در محلى خارج از شهر - مثلا در اصفهان در محلى كه اقلا دو ميل با ديوار شهر فاصله دارد - با سلام و صلوات و سر و صدا جمع مىشوند .\r\nدر آنجا حلقهء بزرگى ، مركب از تماشاچيان تشكيل مىشود ، كه افراد سرشناس سوار بر اسب ، در صف اول آن قرار دارند و به همين ترتيب پياده و سوارهء طبقات مختلف در پشت آنان قرار\r\n\r\n","description":"","footnote":"","page_name":" 88 ","page_number":112},
  {"content":"\r\n\r\nگرفته‌اند . در اين روز همه سعى مىكنند ، بهترين لباس‌هاى خود را به تن كنند . جماعت ، بىصبرانه در انتظار باقى مىماند ، تا اين‌كه حيوان ، با همان تشريفات از راه برسد و قبلا نيز حيوان را در طويل‌ترين خيابان‌هاى شهر گردانيده‌اند ؛ و چون در مشرق‌زمين پنجره رو به خيابان وجود ندارد ، مردم از بالاى درب خانه‌ها و دكان‌ها و ديوار باغ‌ها ، منظرهء گذشتن او را تماشا كرده‌اند .\r\nدر جلو يك نفر نيزه‌اى را حمل مىكند كه داراى نوك تيز و درخشانى است و بعدا براى كشتن حيوان ، مورد استفاده قرار خواهد گرفت . وقتى دسته به محل مورد نظر رسيد ، به محوطه‌اى كه به همين منظور در وسط جمعيت خالى مانده است ، هدايت مىشود و از محله‌هاى مختلف نيز ، عده‌اى با اسب و عده‌اى پياده و همه چماق به دست ، در آنجا حضور دارند ، كه پس از انجام قربانى بلافاصله با قلدرى قطعهء بزرگى از لاشه را طبق آداب و رسوم به محلهء خود ببرند . در موقع عبور حيوان از وسط جمعيت ، مردم بيش از پيش پشم او را مىكنند و بعد هر كسى در جايى قرار مىگيرد و منتظر عاقبت كار مىشود .\r\nالبته من نتوانستم به خوبى اين جريان را ببينم ؛ ولى قبلا شنيده بودم با عنوان‌ترين فرد حاضر ، بايد حيوان را بكشد و ديدم كه حيدرسلطان يعنى نگهبان حرم‌سراى شاه ، كه با لباس فاخر بر روى اسب تزيين‌شده‌اى قرار گرفته بود ، نيزه را طورى به دست گرفت ، كه نوك تيزش رو به عقب بود و به ترتيبى ايستاد كه حيوان در سمت راست او واقع شد . و سپس چنان گلوى حيوان را سوراخ كرد كه نيزه تا قلبش فرو رفت . بلافاصله حاضرين سيل‌آسا به سمت لاشه هجوم بردند و هركس با تبر و ساطور و شمشير و كارد و هرچه كه در دست داشت ، مشغول بريدن تكه‌اى از گوشت شد .\r\nبين نماينده‌هاى محلات نيز مسابقهء به چنگ آوردن گوشت حيوان آغاز شد و هر محله‌اى موفق مىشد ، قطعهء بزرگترى به دست آورد ، افتخار بيشترى كسب مىكرد . هركدام از آنها براى خود رئيسى داشتند و بعد از كندن تكه‌اى از گوشت ، آن را نزد او مىبردند تا همه قطعات در يك جا جمع‌آورى شود و صحنه ناگهان به اندازه‌اى آشفته شد كه بيم آن مىرفت ، همهء ما با وجودى كه سوار بر اسب بوديم ، به زمين بيفتيم .\r\nتكه‌هاى بزرگ گوشت را يا به روى زمين مىكشيدند و يا به روى اسب مىگذاشتند و يكى از اسب‌ها كه از اين همه سروصدا هراسان شده بود ، و نمىخواست گوشتى را كه به روى او گذاشته بودند حمل كند ، مرتبا لگدپرانى مىكرد و بالاخره با وجودى كه صد نفر به دور او جمع\r\n\r\n","description":"","footnote":"","page_name":" 89 ","page_number":113},
  {"content":"\r\n\r\nمنظرهء شتر قربانى\r\nاز ترجمهء هلندى سفرنامه ، چاپ آمستردام ، سال 1666 ميلادى\r\n\r\n","description":"","footnote":"","page_name":" 90 ","page_number":114},
  {"content":"\r\n\r\nشده بودند ، آن را به زمين افكند و باعث خشم ملا شد ؛ زيرا قربانى نبايد به روى زمين بيفتد و شايد آن را اتفاق شومى مىشمارند . به هر حال ، اسب ديگر نگذاشت لاشه را بر دوشش بگذارند و ما همه از اين صحنهء مضحك بسيار خنديديم .\r\nقسمتى از اين گوشت را همان روز براى تبرك مىخورند و قسمتى ديگر را نمك مىزنند و در تمام مدت سال براى دفع بيمارى ، يا شفاى مريض ، از آن استفاده مىكنند . سر شتر به خانهء شاه فرستاده شد و تصور مىكنم همه ساله به همين ترتيب رفتار مىشود .\r\nگوشت حيوان بين شهر و محله‌هاى اطراف تقسيم شد و قسمتى از آن نيز نصيب دهات اطراف اصفهان كه تعداد آنان در شعاع 12 ميلى شهر ، بيش از هزار واحد است شد . بقيهء گوشت قربانى چنان به سرعت از طرف مردمى كه حاضر بودند ، به يغما رفت ، كه در مدتى كمتر از پنج دقيقه « 1 » ، به جز مشتى خون و امعاء و احشاء ، از حيوان چيز ديگرى باقى نماند . مراسم عيد قربان همه ساله چنين است و من نخواستم فرصت ديدن آن را از دست بدهم .\r\nامسال چون شاه در اصفهان نبود ، عدهء زيادى از رجال ، در مراسم شركت نكرده بودند و فقط وزير اصفهان كه مقدم بر وزراى ديگر است و هم‌چنين حيدرسلطان و ملك‌بيگ ملك‌التجار در آن حضور داشتند . « ملك » در زبان عربى به معناى پادشاه است ؛ ولى در اينجا خيلىها اين عنوان و عناوين مشابهى را از قبيل خان و سلطان كه يكى به زبان تركى و ديگرى به زبان عربى معنى پادشاه مىدهد ، دارند . زيرا تمام اين‌ها لغات خارجى هستند كه به زبان فارسى وارد شده و معانى اصلى خود را از دست داده‌اند . مضافا به اين‌كه شاه ايران نيز بدش نمىآيد اتباع آنها داراى القابى باشند كه در زبان خارجى معنى پادشاه را بدهد ، تا نشان دهد او بر همه فرمان‌روايى دارد ؛ ولى در نظر ايرانيان البته لغت شاه معنى ديگرى دارد و حكمرواى واقعى كشور را مىرساند .\r\nقرار بود در اين مراسم اللّه‌بيگ ، خزانه‌دار كل ، نيز حضور داشته باشد ، ولى چون قبلا از طرف شاه احضار شده بود اكنون به اردوگاه رفته است . وى از من دعوت كرده بود به اتفاق يكديگر به نزد شاه رويم ؛ ولى چون نمىخواستم خود را مقيد سازم ، و از طرفى هنوز باروبنهء مسافرت ، آن‌طور كه بايد ، حاضر نشده بود ، از رفتن با او صرف‌نظر كردم ؛ منتهى از او خواستم يك نفر بلد براى مسافرت آينده همراه من كند و وزير نيز فرمانى خطاب به همهء حكام و رؤساى شهرها و\r\n\r\n\r\n","description":"","footnote":"\r\n( 1 ) . نويسنده در اينجا ساعت را به‌طور ديگرى تقسيم‌بندى مىكند و مىنويسد : نيم ششم يك ساعت ؛ كه در حقيقت همان پنج دقيقه است . - م .\r\n","page_name":" 91 ","page_number":115},
  {"content":"\r\n\r\nسرزمين‌هايى كه مسير من بود ، نوشت ؛ تا همه جا احترامات لازم را به جا آورند روىهم‌رفته تصور مىكنم سفر خوشى خواهم داشت ؛ فقط چيزى كه در اين سرزمين كم دارم ، وجود يك نفر هم‌وطن است كه بتواند در شادى و غم من شريك باشد .\r\nبايد به اطلاعتان برسانم كه نه تنها هيچ ايتاليايى ؛ بلكه حتى هيچ اروپايى در اين ديار با من نيست . قبلا يك نفر از اهالى ونيز را در حلب استخدام كرده بودم و نقاش فلاماند نيز با من بود ؛ ولى از بس هر دو مرا آزار دادند ، خود را از شر آنان خلاص كردم و از اين جهت بايد شكر خدا را به جاى آورم . با خود شرط كرده‌ام در صورتى كه از اهالى رم يا ناپل يك نفر آشنا پيدا نشود ، به‌طور كلى از خدمت فرنگىها صرف‌نظر كنم ؛ زيرا هرچه ناراحتى تا به حال كشيده‌ام ، فقط براى خاطر دو نفر مذكور بوده است .\r\nفعلا همراهان من همه آسيايى هستند و از اين جهت نيز بسيار راضى هستم ؛ زيرا گرچه خشن‌تر و بىاطلاع‌تر هستند ؛ ولى اقلا خيالم را ناراحت نمىكنند و اين خود بسيار مهم است .\r\nفعلا يك نفر پيرمرد از سرزمين بانو معانى همراه من است كه وظيفهء ايشيك‌آقاسى حرم « 1 » را انجام مىدهد . چنين مستخدمى در تمام خانه‌ها محترم است ؛ زيرا او كسى است كه وظيفهء رسيدگى به احتياجات داخلى حرم را بر عهده دارد و در حقيقت واسطهء بين زنان حرم و دنياى خارج است و به همين مناسبت ، به مستخدمان ديگر نيز امر و نهى مىكند و به آنان ارشديت دارد . وى حق ورود به اتاق زنان را داراست و ورود مهمانان را اعلام مىكند و روىهم‌رفته خدماتى را انجام مىدهد كه ديگران چون حق ورود به حرم را ندارند ، نمىتوانند از عهدهء آن برآيند و به اين مناسبت چنين كسى را معمولا از بين معمرين و ريش‌سفيدان يا خواجگان انتخاب مىكنند . من نيز اين مرد را كه از خانوادهء نسبتا خوبى است ، و سابقا وضع مرفهى داشته ، ولى بعدا در اثر حوادث روزگار و گرفتارىهاى زندگى محتاج شده است ، در همين‌جا پيدا كردم . يعنى خود وى به ما مراجعه كرد و من تشخيص دادم كه براى اين كار خيلى مناسب است . يك نفر ارمنى مسيحى قابل اطمينان نيز به عنوان قاصد ، در استخدام من است و به‌علاوه سه مستخدم كلدانى دارم كه يكى آشپز و ديگرى كه برادر او است ، مهتر است و نفر سوم كه هنوز مشغول كار نشده ، بعدا وظيفهء ناظر خرج را بر عهده خواهد داشت . « مهتر » كسى است كه اسب‌ها را تيمار مىكند و موقعى كه ارباب سوار بر اسب مىشود ، دهنهء حيوان را مىگيرد و براى اين‌كه راه را باز كند ، فرياد\r\n\r\n\r\n","description":"","footnote":"\r\n( 1 ) . در اينجا پيترو دلاواله لغت نامفهومى را به كار برده كه در اثر شباهت و به مناسبت توضيحات بعدى او مىتوان درك كرد منظور ، همان ايشيك‌آقاسى حرم است . - م .\r\n","page_name":" 92 ","page_number":116},
  {"content":"\r\n\r\nمىزند : پشت ، پشت ! يعنى روى خود را برگردانيد - همان عملى كه در ناپل نيز مرسوم است ؛ منتهى در آنجا مهتر فرياد مىزند : آقايان توجه كنيد .\r\nموقعى كه بايد نزد شاه بروم ، يك نفر شاطر نيز استخدام خواهم كرد . شاطر كسى است كه وظيفهء نامه‌رسانى را بر عهده دارد و به‌علاوه جلوى اسب حركت مىكند و كلاه پردارى بر سر و زنگوله‌هايى بر كمر دارد كه در موقع حركت ، صدا مىكنند و مردم با شنيدن آن كنار مىروند .\r\nپاهاى اين افراد كاملا برهنه و لباس آنان فقيرانه است و چنان با سرعت مىدوند و به قدرى در روز راه مىروند ، كه اگر بخواهم آن را شرح دهم ، تصور خواهيد كرد افسانه‌پردازى مىكنم . فقط شتربان من مسلمان است ؛ زيرا مسيحيان اين كار را نمىكنند و بقيهء مستخدمان جزء خود را نيز از بين مسيحيان ، به تدريج انتخاب خواهم كرد ، تا كارهاى مربوط به بار كردن شتر و زدن و جمع كردن چادرها و اداره كردن اسب‌ها و غيره را انجام دهند .\r\nطبق احتياجات و آداب و رسوم ، فعلا ده - دوازده زن در خانهء من هستند ؛ ولى موقعى كه به مسافرت بروم ، سه الى چهار نفر آنها را بيشتر همراه نخواهم برد ؛ زيرا نمىتوان تعداد به اين زيادى را به اردوگاه برد و حتى شاه نيز در اين گونه مواقع ، به همراه بردن عدهء كمى زن قناعت مىكند و موقعى كه براى لشكركشى عجله دارد ، يا بايد راه معينى را طى كند ، زنان را از راه ديگرى مىفرستد ، تا مانع حركت لشكريان نشوند و محل اقامت آنان را نيز در محلى نزديك اردوگاه ، تعيين مىكند تا حفاظت حرم‌سرا ، زياد موجب بروز اشكالات نشود .\r\nشاه ، فعلا در نقطه‌اى مشغول استراحت و تهيهء ساز و برگ است ، تا زمستان بگذرد و گرچه اين محل مشخص نيست ، ولى به نظر مىرسد شهرى به نام فرح‌آباد در كنار درياچه خزر در ايالت مازندران باشد ، كه به تازگى بنا شده است . نام شهر مركب از دو كلمهء فرح و آباد است ، كه اولى عربى و دومى فارسى است و فرح معنى خوشحالى و انبساط خاطر را مىدهد . شاه تمام كوشش خود را براى توسعه و زيبايى اين شهر به كار مىبرد ؛ به‌طورى كه فرح‌آباد ، اكنون اولين شهر اين ايالت شده است . به اين ترتيب ما به كنار درياى خزر خواهيم رفت و من كه از غزه واقع در فلسطين تا به حال يعنى از دو سال به اين طرف آب دريا را رؤيت نكرده‌ام ، از تصور مشاهدهء امواج خروشان و پرشور دريا ، شعف زايدالوصفى حس مىكنم و اگر يك قايق كوچك پيدا كنم ، دو مرتبه به ياد دوران گذشته به ماهىگيرى در دريا خواهم پرداخت « 1 » .\r\n\r\n\r\n","description":"","footnote":"\r\n( 1 ) . نويسنده به ياد خاطرات گذشته در همين زمينه مطالبى بيان مىكند و از دوستان شخصى خود نام مىبرد كه ترجمهء آن ضرور به نظر نرسيد .\r\n","page_name":" 93 ","page_number":117},
  {"content":"\r\n\r\nبايد به اطلاع شما برسانم كه « مبارك » يعنى همان حاكم عرب ، كه قبلا دربارهء او مطالبى نوشتم « 1 » ، و در سرزمينى بين بابل و سرحدات ايران يعنى در بالاى خليج فارس حكومت مىكرد ؛ چندى پيش مرد . پسر او سيد ناصر كه در ايران بزرگ شده و با يكى از خواهران شاه ازدواج كرده بود ، بلافاصله با عجله خود را به اين قلمرو كه از مدت‌ها پيش تحت حمايت شاه است ، رسانيد .\r\nاما عرب‌ها كه خواهان آزادى اين منطقه بودند ، نه تنها از او استقبالى نكردند ؛ بلكه برايش هزاران مشكل فراهم آوردند و اخيرا شنيدم سيد ناصر بيچاره را به قتل رسانيده‌اند ؛ منتهى نمىدانم او را مسموم كرده‌اند يا با شمشير از پا درآورده‌اند . به‌علاوه شهر هويزه ، مركز حكومت او كه به غير از قلعهء آن ، بقيهء خانه‌هايش از نى ساخته شده ، غارت شده است . اين قلعه بسيار مستحكم است و چون كنار مردابى واقع شده ، در مواقع جنگ و نزاع ، زمين اطرافش را در آب غرق مىكنند و به اين ترتيب دسترسى به آن ، براى مهاجم بسيار صعب و دشوار مىشود .\r\nياغىها به مرزهاى ايران نيز تخطى كرده و دستبردهايى به دهكده‌هاى حوالى اين سرزمين زده‌اند ؛ ولى قلعهء مزبور هنوز در تصرف چند تن از ياران مبارك باقى مانده است ، كه آن را براى شاه ايران نگه‌دارى مىكنند ، و شاه نيز نمىخواهد اين فرصت را از دست بدهد ؛ چون در صورتى كه آنجا را اشغال كند ، در حقيقت گلوى بابل را در دست دارد و به همين منظور با عجلهء تمام ، خان شيراز را كه نايب‌السلطنهء فارس « 2 » ، يعنى ايالتى است كه به گفتهء پرتغالىها از تمام كشور پرتغال بزرگ‌تر است ، از اردوگاه ، به شيراز روانه كرد ، تا از نزديك ناظر عمليات عرب‌ها باشد و حتى در صورت امكان ، هويزه را اشغال كند .\r\nامامقلىخان از اصفهان نيز عبور كرد ، منتهى چون خيلى عجله داشت ، فقط يك شب در اينجا ماند و در خارج شهر چادر زد و صبح خيلى زود روز بعد ، با عجله روانهء شيراز شد .\r\nبه طورى كه هيچ‌كس فرصت ديدار او را پيدا نكرد و كسانى كه مىخواستند او را ملاقات كنند ، مجبور شدند با سرعت هرچه تمام‌تر به دنبالش روان شوند . امسال كه به قول علماى ايران ، جهان بر روى اسب مىگردد ، تابستان پرغوغايى خواهيم داشت ؛ زيرا از هر طرف آواى جنگ به\r\n\r\n\r\n","description":"","footnote":"\r\n( 1 ) . منظور سيد مبارك رئيس قبيلهء مشعشع است كه والى سرزمين مجاور رود كرخه بود و در شهر هويزه واقع در ده فرسخى شمال غربى اهواز حكومت مىكرده است . دربارهء وضع حكومت او ، به تاريخ پانصد سالهء خوزستان تأليف سيد احمد كسروى مراجعه شود . - م .\r\n( 2 ) . منظور نويسنده امام‌قلىخان پسر اللّه‌ورديخان است ، كه مانند پدرش ، اميرالامراى فارس بود . نويسنده در اينجا لغت نايب‌السلطنه  ( Vicere )  را استعمال مىكند كه صحيح نيست و همان‌طور كه گفته شد ، امامقلىخان اميرالامرا يا والى ايالت فارس بوده است . - م .\r\n","page_name":" 94 ","page_number":118},
  {"content":"\r\n\r\nگوش مىرسد . علماى ايران گردش چرخ و فلك را به دوازده سال تقسيم كرده‌اند ، و معتقدند هر سال جهان بر روى يك حيوان مىچرخد و وقايع زمين در طى آن سال ، منطبق با خصوصيات همان حيوان ، خواهد بود . در اين باره بايد مفصل‌تر صحبت كنم ؛ ولى اكنون وقت آن را ندارم « 1 » . . .\r\nدر بالا اشاره كردم كه نمايندهء مقيم انگليسى و فرستادهء پادشاه اسپانيا ، هر دو نزد شاه رفته‌اند ، تا عليه يكديگر اقداماتى بكنند . ولى توضيح ديگرى ندادم و مىدانم مايل هستيد از مطالب آنان مطلع شويد .\r\nامسال براى اولين بار در خليج فارس نزديك هرمز ، يك كشتى انگليسى به كرانه‌هاى ايران آمد و مقدارى كالا و هم‌چنين عده‌اى بازرگان از جمله ادوارد كاناك كه عنوان نماينده را دارد - و ايرانىها به او سفير مىگويند - پياده كرد « 2 » . وى در اواخر ماه مارس به اصفهان آمد ، منتهى چون شاه در آنجا نبود ، موقتا از او به عنوان ميهمان اعلىحضرت پذيرايى شايانى كردند و پس از اين‌كه به اندازهء كافى به استراحت پرداخت ، عازم ديدار شاه كه امسال تابستان را در حوالى مرزها به سر مىبرد ، شد . او به نام پادشاه انگلستان و كمپانى خود ، كه تجارت با هند را به عهده دارد ، مىخواهد پيشنهاد كند ، همه ساله كشتىهاى انگليسى با بار كالا به بندرهاى خليج فارس آمده و بعدا ابريشم ايران را از راه اقيانوس به انگلستان حمل كنند و شاه نيز بىنهايت مشتاق اين امر است ، تا به اين ترتيب ابريشم ، از راه تركيه حمل نشود ؛ زيرا در حال حاضر ابريشم ايران از طريق اين كشور تا حلب و ساير بنادر مختلف حمل مىگردد و از اين جهت ترك‌ها كه دشمن او هستند سود فراوانى مىبرند .\r\nنمايندهء اسپانيا نيز در همين زمان به نزد شاه رفت ، تا از او درخواست كند اجازه داده نشود انگليسىها به خاك ايران وارد شوند ؛ زيرا مىترسد اگر پاى آنان به ايران باز و باب تجارت دو مملكت مفتوح شود ، با دشمنى ديرينه‌اى كه ميان انگليسىها و پرتغالىها برقرار است ، به زودى در هرمز يا اطراف آن ، ضربهء شديدى به منافع دولت پرتغال وارد شود و به اين ترتيب مىخواهد\r\n\r\n\r\n","description":"","footnote":"\r\n( 1 ) . در اينجا نويسنده به ارسال دعا و ثنا براى دوستان مىپردازد و سپس تاريخ مىگذارد : اصفهان 18 دسامبر 1617 . بعدا اضافه مىكند كه خبر مرگ بانو جوليا را كه يكى از نزديكان دوست دانشمندش بوده است ، شنيده و چون نمىخواهد نامهء خود را با اين خبر تأسف‌آور ختم كند ، سعى مىكند مطالب مختلف ديگرى بنويسد و به اين منظور نامهء خود را ادامه مىدهد و مطالبى مىنويسد كه به ترجمهء آنها مبادرت شده است .\r\n( 2 ) . نويسنده در اينجا طبق معمول اين اسم را به‌طورى كه شنيده است مىنويسد ، يعنى  Odoardo Conac  ولى واضح است كه اين اسم غلط نوشته شده و منظور او  Edward Connock  نمايندهء كمپانى انگليسى هند شرقى در اصفهان است . - م .\r\n","page_name":" 95 ","page_number":119},
  {"content":"\r\n\r\nبه شاه يادآورى كند و به احترام دوستى خود با شاه اسپانيا اجازه ندهد دشمنان او ، يعنى انگليسىها به خاك ايران راه يابند . هنوز نمىدانم نتيجهء مذاكرات آنان چه بوده است ؛ ولى مطمئن هستم انگليسىها در اين مبارزه فاتح خواهند شد ، زيرا علاوه بر اين‌كه شاه بسيار مشتاق است در مورد ابريشم ، خود را از چنگ ترك‌ها برهاند ، مىخواهد تا حد امكان با تعداد بيشترى از دول غرب رابطه برقرار سازد و با آنها به تجارت پردازد و به سكونت در خاك ايران تشويقشان كند . از طرف ديگر در عين حال كه شاه با پرتغالىها دوست است ، نمىخواهد اينقدر به مرزهايش نزديك باشند و اگر فرصتى به دست آورد ، نه تنها ميل دارد انگليسىها ، بلكه ساير ممالك اروپايى نيز كه داراى نيروى دريايى نيرومند هستند به قلمرو او رفت و آمد كنند ، تا به كمك آنان بتواند با پرتغالىها به مقابله بپردازد .\r\nوقتى نمايندهء انگليس به اصفهان آمد ، ما كاتوليك‌ها بين خود ، به مشورت پرداختيم كه آيا بايد به ديدن او برويم و با او دوستى برقرار كنيم يا نه ؛ بعضى عقيده‌مند بودند كه نبايد اين كار را كرد ؛ زيرا او خارج از دين كاتوليك و حداقل نمايندهء پادشاهى است كه ملت او كاتوليك نيستند ؛ مضافا به اين‌كه مىدانيم قصد او وارد آوردن ضربه به پرتغالىهاى كاتوليك است ، كه چون هم‌دين كرملىهاى برهنه‌پا و فرستادگان پاپ و من هستند ، البته بايد از آنان حمايت كنيم .\r\nبعضى ديگر كه صحيح‌تر فكر مىكردند عقيده داشتند ، حتى اگر پرتغالىها به دلايلى كه خود مىدانند ، نمىخواهند به ديدن اين انگليسى بروند ، بر ما ايتاليايىها لازم است اين ملاقات را انجام دهيم و با او به كمال مهربانى و محبت رفتار كنيم و پدر روحانى نيز كه نمايندهء پادشاه اسپانيا بود ، سرانجام با اين نظر موافقت كرد .\r\nاين امر خيلى منطقى بود و هيچ شايسته نيست اختلافات داخلى ما عيسويان نزد حكمرانى كه خارج از مذهب ما است ، ابراز شود ؛ زيرا در اين صورت لطمهء عظيمى به حيثيت ما وارد مىآيد و البته مناسب‌تر بود به شاه ايران نشان دهيم كه اگر به فرض در مورد دين بر حق عيسى اختلافاتى در بين ما وجود دارد ، در ساير مسائل متحد و متفق‌القول هستيم ؛ به‌خصوص من مشاهداتم را در تركيه شرح داده و گفتم در دربار قسطنطنيه تمام ملل اروپا ، اعم از كاتوليك و غيركاتوليك ، چنين وانمود مىكنند كه در بين خود هيچ‌گونه اختلافى ندارند ، و موقعى كه براى يكى از كشيشان ژزوئيت اتفاقى افتاد ، سفراى ممالك غيركاتوليكى از قبيل انگلستان و هلند ، كه دشمن سرسخت ژزوئيتها هستند ، از اولين كسانى بودند كه به نفع آنان مداخله كردند و تمام مساعى خود را در راه تأمين منافع او به كار بردند .\r\n\r\n","description":"","footnote":"","page_name":" 96 ","page_number":120},
  {"content":"\r\n\r\nبه‌علاوه كشيش‌هاى كرملى برهنه‌پا از طرف پاپ به ايران اعزام نشده بودند تا در امور غير مذهبى مداخله كنند و وظيفهء اصلى آنان هدايت باطنى مسلمانان به راه راست بود و طبيعتا مطابق دستور كتاب مقدس ، بايستى مثل يك شبان واقعى ، به دنبال رمهء گم‌شده مىرفتند « 1 » . اگر اين نماينده ، مانند بسيارى ديگر از انگليسىها مخفيانه به دين كاتوليك درآمده بود ، دليلى نداشت كه از ديدن او پرهيز كنيم و اگر خارج از دين بود . يعنى در حقيقت يكى از همان رمه‌هاى گمشده محسوب مىشد ، با توصيه‌هايى كه در دين ما به هدايت آنان شده است ؛ اگر از ديدنش امتناع مىكرديم ، فرصت ارشاد او و افراد متعدد خانواده‌اش را از دست مىداديم ؛ در حالى كه اگر به ملاقاتش مىرفتيم و با رأفت و مهربانى با او وارد مذاكره مىشديم و ضمن صحبت ، به مسائل معنوى و دينى نيز اشاره كرده و باب مكالمه را در آن باره مىگشوديم ، چه بسا نتيجهء مطلوب به دست مىآورديم . از اين طرز عمل ، نمونه‌هاى مثبتى نيز مىتوانم ارائه دهم ، چنانچه دون‌روبرتو شرلى ، وقتى در جوانى به اتفاق برادر بزرگ خود به ايران آمد ، خارج از دين بود ؛ ولى بعد از اين‌كه مدت زيادى در ايران ماند و محضر كشيشان آگوستن را درك كرد ، به دين كاتوليك درآمد . امسال يك شواليهء آلمانى از اهالى سيلزى به نام آلبرتودى شيلينگ « 2 » كه چندى قبل از من به اصفهان آمده است ، در اثر معاشرت با پدر پائولوماريا چيتادينى « 3 » ، كشيش دومينيكن كه به قصد سركشى به صومعه‌هاى ارمنستان به اين نواحى آمده است ، به آيين كاتوليك گرويد . اين كشيش مرد بسيار تحصيل‌كرده و فهميده و مهربانى است و مرا در مذاكرات خود با شواليهء آلمانى شركت داد ، و ملاحظه كردم در تمام مدت مذاكرات سعى مىكرد با مهربانى ، شواليه را ، كه علاقه‌مند به درك حقيقت شده بود ، مجذوب سازد و مانند معلمى كتاب‌هاى مذهبى را به اتفاق او قرائت مىكرد ، و به بحث دربارهء مسائل مورد اختلاف ، مىپرداخت . به نحوى كه دوست آلمانى من ، به مناسبت باطن خوبى كه داشت و هم‌چنين به علت استحكام دلايل كشيش ، بعد از مدتى يكى از كاتوليك‌هاى متعصب شد . تمام اين امكانات در مورد نمايندهء انگليسى و افراد خانوادهء او نيز وجود دارد و در اثر ملاقات با او مىتوانيم از كنه عقايدش اطلاع حاصل كنيم و حتى اين امر در صلاح خود پرتغالىها نيز هست .\r\n\r\n\r\n","description":"","footnote":"\r\n( 1 ) . در كتاب مقدس چنين مطلبى نيامده ، و لذا نظر مؤلف كذب است - ناشر .\r\n( 2 ) .  Alberto di Schilling  : پيترو دلاواله نام اين شخص را نيز صحيح ذكر نكرده است و نام حقيقى او آلبرشت فن شيلينگ  ( Albrecht von Schilling )  است ، كه نامه‌هاى لاتينى را براى شاه‌عباس ترجمه مىكرده است . - م .\r\n( 3 ) .  Paolo Maria Cittadini \r\n","page_name":" 97 ","page_number":121},
  {"content":"\r\n\r\nاين دلايل سرانجام مورد قبول واقع شد ، و پدر جوان تاداو « 1 » خليفهء كشيشان كرملى برهنه‌پا و من ، روز بعد از ورود او ، به ديدارش رفتيم . نمايندهء انگليسى متقابلا بعدها به كرات از پدر مقدس و من ، به طور جداگانه بازديد كرد و دوستى كاملى ميان ما برقرار شد . شنيديم وى مخفيانه به دين كاتوليك درآمده است و يكى از برادرزادگان او به‌طور علنى فرايض مذهبى كاتوليك‌ها را انجام مىدهد ، و براى اين كار به كليساى ما مىآيد .\r\nعيد سانتيسيمو ساكرامنتو « 2 » را امسال با تشريفات زيادى جشن گرفتيم و روز پنجشنبه ، يعنى روز عيد در كليساى آگوستن‌ها كه كرملىهاى برهنه‌پا نيز مواقع رسمى به آنجا مىروند ، مراسمى برپا داشتيم و يكشنبه نيز تشريفاتى در كليساى كرملىهاى برهنه‌پا برگزار شد كه آگوستن‌ها در آن شركت كردند و در باغ و صحن صومعه ، با شركت مسيحيان كشورهاى مختلف ، مراسمى انجام گرفت و يك دعاى مذهبى به زبان لاتين جارى شد و كشيش به زبان ايتاليايى وعظ كرد و دعاى مذهبى و خطابهء ديگرى نيز به زبان ارمنى خواندند ؛ زيرا ارمنىهاى كاتوليك ، در اينجا بسيارند و كشيشان دومينيكن ارمنى كاتوليك ، در ارمنستان ، كليساها و صومعه‌هاى زيادى را اداره مىكنند و چندين صد سال است تمام دعاها ، به زبان ارمنى خوانده مىشود و اسقف اعظم آنان را نيز كه پاپ تعيين مىكند ، ارمنى است . در اين روزها چون ارمنىها اتباع ايران هستند ، كشيشان زيادى به اصفهان آمده‌اند ، تا مسائل خود را با حكومت مركزى در ميان بگذارند و غالب آنان در منازل كشيشان كرملى برهنه‌پا به سر مىبرند .\r\nاز مراسم ديگر اسلامى ، يكى عيد برادرى است كه همين امروز برگزار شد « 3 » . به موجب آيين تشيع ، كه ايرانيان پيرو آن هستند و مورد قبول ترك‌ها نيست ، در اين روز پيغمبر اسلام على ، داماد و پسر عم خود ، را به عنوان جانشين خويش تعيين كرد و اختلافات ايرانيان و ترك‌ها نيز از اين اعتقاد سرچشمه مىگيرد و ريشهء تمام جنگ‌هاى سخت و طولانى را كه سال‌هاست ميان دو مملكت ادامه دارد ، بايد از همين‌جا جستجو كرد .\r\nچون به عجله و بدون نظم و ترتيب چيز مىنويسم و هرچه به تدريج به ذهنم رسيد به روى كاغذ مىآورم ، درخواست دارم هرطور كه صلاح مىدانيد ، خودتان به طبقه‌بندى اين مطالب پراكنده بپردازيد . در خاتمه مجددا دست شما را مىبوسم .\r\n\r\n\r\n","description":"","footnote":"\r\n( 1 ) .  Juan Taddeo  : كه اين مرتبه پيترو دلاواله آن را  Giovan Taddeo  مىنويسد . نويسنده غالبا نام اين روحانى را پدر جووانى ذكر مىكند . - م .\r\n( 2 ) .  Santissimo Sacramento \r\n( 3 ) .  La festa della Fratellanza  . منظور نويسنده همان عيد غديرخم است . - م .\r\n","page_name":" 98 ","page_number":122},
  {"content":"\r\n\r\n\r\nمكتوب چهارم از فرح‌آباد اولين روزهاى ماه مه و از قزوين 25 ژوئيهء 1618\r\nكاغذهايى كه از سرزمين‌هاى مسيحى همراه آورده بودم ، تمام شده است و اينجا به خوبى آنها پيدا نمىشود ؛ بنابراين تعجب نكنيد كه روى اين كاغذهاى نامرغوب و بدقواره مىنويسم . اندكى قبل از عزيمت ، از اصفهان ، براى شما نامه‌اى نوشتم و وقايعى را كه تا آن موقع رخ داده بود ، شرح دادم و اكنون به ذكر بقيهء رويدادها مىپردازم .\r\nشب سىام دسامبر سال گذشته ، موقعى كه هنوز در اصفهان بودم ، مسلمانان ماه نو را رؤيت كردند ؛ چون به اعتقاد آنان ، بعد از غروب خورشيد ، روز بعد آغاز مىشود . به اين ترتيب اولين روز ماه محرم و سال جديد قمرى آنان كه 1027 هجرى است ، شروع شد .\r\nهجرت يعنى روزى كه پيغمبر اسلام ، مكه را به قصد مدينه ترك گفت ؛ زيرا به مناسبت دين نوى ، كه وى عرضه داشته بود ، ديگر امكان اقامتش در مكه وجود نداشت و از طرف دشمنانش عرصه بر او تنگ شده بود . با اين روز ، دههء اول محرم كه عاشورا ناميده مىشود ، آغاز مىگردد .\r\nايرانيان ، تمام اين مدت را به طور مداوم عزادارى مىكنند و ضمن تظاهرات عمومى عظيم ، از پايان غم‌انگيز زندگى حسين ، فرزند على و فاطمه ، يگانه دختر پيغمبر اسلام كه در نظر همهء مسلمانان مقدس ؛ ولى در نظر ايرانيان ، امام بر حق نيز هست ، و شاه فعلى از اعقاب او است ، ياد\r\n\r\n","description":"","footnote":"","page_name":" 99 ","page_number":123},
  {"content":"\r\n\r\nو به اين مناسبت سوگوارى مىكنند « 1 » . امام حسين موقعى كه در مسافرت بود ، مورد حملهء دشمنانش كه ايرانيان آنها را خارج از مذهب مىدانند ، قرار گرفت و به اتفاق هفتاد الى هشتاد نفر از ياران خود ، در كربلا به قتل رسيد و اكنون نيز در همان‌جا مدفون و مرقدش زيارتگاه مسلمانان است ، كه بعضى از آنها حتى از نقاط دوردست به اين شهر مىآيند .\r\nتشريفات و مراسم عزادارى عاشورا به اين قرار است كه ، همه غمگين و مغموم به نظر مىرسند و لباس عزادارى به رنگ سياه ، يعنى رنگى كه در مواقع ديگر ، هيچ‌وقت مورد استعمال قرار نمىگيرد ، بر تن مىكنند . هيچ‌كس سر و ريش خود را نمىتراشد و به حمام نمىرود و به‌علاوه نه تنها از ارتكاب هرگونه گناه پرهيز مىكند ، بلكه خود را از هر گونه خوشى و تفريح محروم مىسازد . بسيارى از گدايان ، در كوچه‌هاى پرآمد و رفت شهر ، تمام بدن خود تا گلو ، و حتى قسمتى از سر را در خمره‌هايى از گل پخته كه در داخل زمين پنهان شده ، فرو مىكنند ؛ به‌طورى كه انسان تصور مىكند واقعا مدفون شده‌اند و از طلوع تا غروب خورشيد ، و حتى تا پاسى از شب گذشته ، به همين نحو باقى مىمانند و فقير ديگرى نيز در نزديكى آنها است ، كه با عجز و الحاح ، از عابران طلب صدقه مىكند . جمعى ديگر ، در ميدان‌ها و كوچه‌هاى مختلف و جلوى خانه‌هاى مردم ، برهنه و عريان ، در حالى كه فقط با پارچهء سياه يا كيسهء تيره رنگى ، ستر عورت كرده و سر تا پاى خود را با ماده‌اى سياه و براق ، شبيه آنچه ما براى رنگ زدن جلد شمشير يا فلزات ديگر استعمال مىكنيم رنگ زده‌اند ، حركت مىكنند و تمام اين تظاهرات براى نشان دادن مراتب سوگوارى و غم و اندوه آنان در عزاى حسين است . به همراه اين اشخاص ، عده‌اى برهنه نيز راه مىروند ، كه تمام بدن خود را به رنگ قرمز درآورده‌اند ، تا نشانى از خون‌هايى كه به زمين ريخته و اعمال زشتى كه آن روز نسبت به حسين انجام گرفته است ، باشد و همه با هم ، آهنگ‌هاى غم‌انگيز در وصف حسين و مصايبى كه بر او وارد شده ، مىخوانند و دو قطعه چوب يا استخوانى را كه در دست دارند ، به يكديگر مىكوبند و از آن صداى حزن‌انگيزى به وجود مىآورند و به‌علاوه حركتى به سر و تن خود مىدهند ، كه علامتى از اندوه بىپايان آنهاست و بيشتر به رقص ، شباهت دارد و در همين حال ظرف‌هايى را كه در دست دارند جلو اشخاصى كه در ميدان حلقه‌وار دور آنها جمع شده‌اند ، مىبرند و مردم به عنوان صدقه در آن پول مىاندازند .\r\n\r\n\r\n","description":"","footnote":"\r\n( 1 ) . البته نويسنده كه مسيحى متعصبى است ، موقعى كه از دين ديگرى سخن مىگويد ، نمىتواند خود را از اظهارنظرهاى خصمانه ، نسبت بدان بر كنار بدارد و مطالبى غرض‌آلود مىنويسد كه از ترجمهء آن خوددارى شد . - م .\r\n","page_name":" 100 ","page_number":124},
  {"content":"\r\n\r\nهنگام ظهر ، در وسط ميدان در بين جماعتى كه گرد آمده‌اند ، يك ملّا كه غالبا از نسل محمد است ، و در ايران به او سيد ، يعنى آقا مىگويند و علامت مميزه‌اش عمامهء سبز است ، بالاى منبر مىرود . در تركيه به اين‌گونه اشخاص « امير » و در مصر به آنان « شريف » مىگويند و من بر خلاف تركيه كه اعقاب محمد ، هميشه عمامهء سبز بر سر دارند ؛ در ايران نديدم ، به غير از اين‌گونه مواقع ، كسى عمامه‌اى با اين رنگ بر سر گذارد .\r\nمنبر مشرف بر همهء زنان و مردانى است كه بعضى بر روى زمين ، و بعضى بر روى چهارپايه‌هاى كوتاه نشسته‌اند و ملّا بر روى آن شروع به روضه‌خوانى و توصيف حسين مىكند و به شرح وقايعى كه منجر به قتل او شد ، مىپردازد و گاهى نيز شمايلى چند نشان مىدهد و روىهم‌رفته تمام سعى و كوشش خود را به كار مىبندد ، تا هرچه ممكن است بيشتر حاضران را وادار به ريختن اشك كند .\r\nهمين مراسم روزها در مساجد ، و شب‌ها در جاهاى عمومى و بعضى خانه‌ها كه با چراغ‌هاى فراوان و علامات عزادارى و پرچم‌هاى سياه مشخص شده‌اند ، تكرار مىشود و روضه‌خوانى با شدت هرچه تمام‌تر ادامه دارد و مستمعان با صداى بلند ، گريه و زارى مىكنند . به‌خصوص زنان به سينهء خود مىكوبند و با نهايت حزن و اندوه و همه با هم آخرين بند مرثيه‌اى را كه خوانده مىشود تكرار مىكنند و مىگويند : آه حسين . . . شاه حسين . . .\r\nپس از اين‌كه روز دهم ماه محرم ، يعنى روز قتل فرا رسيد - اين روز امسال مصادف با هشتم ژانويه شد - از تمام اطراف و محلات اصفهان ( به‌طورى كه قبلا به مناسبت روز قتل على توصيف كردم ) دسته‌هاى بزرگى به راه مىافتد كه به همان نحو بيرق و علم ، با خود حمل مىكنند و بر روى اسب‌هاى آنان ، سلاح‌هاى مختلف و عمامه‌هاى متعدد قرار دارد و به‌علاوه چندين شتر نيز همراه دسته‌ها هستند كه بر روى آنها جعبه‌هايى حمل مىشود كه درون هر يك سه - چهار بچه ، به علامت بچه‌هاى اسير حسين شهيد [ ع 
  ] قرار دارند . علاوه بر آن ، دسته‌ها هر يك به حمل تابوت‌هايى مىپردازند كه دور تا دور آنها مخمل سياه رنگى پيچيده شده و در روى آنها يك عمامه كه احيانا به رنگ سبز است و همچنين يك شمشير جاى داده‌اند و دور تا دور تابوت ، سلاح‌هاى گوناگونى كه قبلا شرح آن را داده‌ام ، چيده شده است و تمام اين اشياء روى طبق‌هاى متعدد ، بر سر عده‌اى قرار دارد كه به آهنگ سنج و ناى ، جست و خيز مىكنند و دور خود چرخ مىزنند . تمام طبق نيز به اين نحو مىچرخد و منظرهء جالبى پيدا مىكند .\r\nدور تا دور حاملان طبق را عده‌اى چوبدار گرفته‌اند ، كه هر آن ، آماده هستند با دسته‌هاى ديگر\r\n\r\n","description":"","footnote":"","page_name":" 101 ","page_number":125},
  {"content":"\r\n\r\nنه فقط به خاطر تقدم و تأخر ، بلكه به قصد مبارزه‌جويى وارد جنگ و نزاع شوند تا به نحوى در عزاى حسين شركت كرده باشند ؛ زيرا معتقدند اگر كسى در اين روز ضمن دعوايى كشته شود ، يكسر به بهشت خواهد رفت و حتى از اين هم پا فراتر مىگذارند و مىگويند ، در تمام مدت عاشورا اگر مسلمانى بميرد ، بلافاصله با كفش و كلاه رهسپار فردوس برين خواهد شد .\r\nروىهم‌رفته مراسم عزادارى حسين ، همان است كه در مورد على تعريف كردم . منتهى تشريفات مفصل‌تر و تعداد دسته‌ها زيادتر و عشق به نزاع و جنگ و جدال بيشتر است و منظرهء عده‌اى كه با لباس مشكى براق و آراسته به پر و تزئينات ديگر ، چوب و چماق به دست دارند ، واقعا تماشايى است . مانند روز شهادت على ، اين روز در ميدان و محل‌هاى اصلى ، تقاطع تعداد زيادى از سواران وزير و بزرگان ديگر آماده‌اند كه نگذارند دسته‌ها درگير شوند و آنها را از يكديگر دور نگه مىدارند . با اين حال روزى كه خود من سوار بر اسب ناظر بودم ، ديدم اين اقدامات سودمند نشد و جلو قصر شاهى عده‌اى با يكديگر به نزاع برخاستند و به همين قياس در خيابان‌هاى ديگر نيز زد و خوردهايى درگرفت ، كه در نتيجه ، جماعتى با سر و دست شكسته به خانه‌هاى خود رفتند . در نزاعى كه من ناظر آن بودم ، ملاحظه كردم عده‌اى كه به خانهء شاه نزديك‌تر بودند ، موقعى كه مورد حمله قرار مىگرفتند ، طبق‌ها و علم‌ها و ساير وسايل خود را به داخل قصر مىبرند تا از شر دستبرد در امان باشند ؛ زيرا در موقع نزاع رسم است كه اين گونه اشياء از طرف حريف به يغما مىرود و براى دسته‌اى كه آنها را از دست بدهد ، موجبات ننگ و خجلت عظيمى فراهم شده است .\r\nمىگويند شب قبل از قتل ، پيكرهء عمر و عده‌اى از دشمنان حسين را آتش مىزنند و به آنان و پيروانشان كه عبارت از ترك‌ها و مسلمانان ديگر غير شيعه ، يعنى سنىها باشند ، علنا لعن و نفرين مىكنند ؛ ولى چون اين امر را به چشم نديده‌ام ، نمىتوانم توصيف كنم .\r\nمن همان‌طور كه در نامهء قبلى به اطلاعتان رساندم ، در آن موقع آمادهء حركت به صوب اردوى شاه شده بودم . زحمت من براى تهيهء وسايل مورد نياز كم نبود ؛ زيرا در اين ديار بسيارى از وسايل و لوازمى كه ما با آن آشنا هستيم ، به دست نمىآيد . مثلا مىخواستم براى خانم معانى يك تخت روان بسازم كه در آن راحت بنشيند و از چنگ جعبه‌هاى تابوت مانندى كه بر شتر مىگذارند و زنان بر آن سوار مىشوند ، خلاص شود و چون اين گونه تخت روان‌ها را تا به حال هيچ‌كس در ايران نديده بود و نجار يا استادكار ديگرى نبود كه بتواند آن را بسازد ، لازم شد خود من نمونه‌اى از آن را با مقوا بسازم و بعدا نيز براى چوب‌برى و تخته‌كوبى و تزيينات آن ،\r\n\r\n","description":"","footnote":"","page_name":" 102 ","page_number":126},
  {"content":"\r\n\r\nمواظبت دقيق كنم و بالاخره با لطف خداوندى تخت روان و زيبايى ساخته شد كه توسط دو شتر حمل مىشود و چهار نفر به راحتى مىتوانند روى تشك ابريشمى كه در كف آن پهن شده است ، بنشينند و براى خوابيدن نيز دو تا سه نفر مىتوانند آن را مورد استفاده قرار دهند و سر خود را بر روى بالش‌هايى كه به همين قصد در آنجا نهاده شده است ، بگذارند . داخل تخت روان با اطلس زرد رنگى كه جنس آن مخلوطى از ابريشم و پنبه و بسيار لطيف و نرم است ، آستر شده و براى وصل كردن آن به چوب ، ميخ‌هاى طلايى به كار رفته است . چون چرمى كه ما در كشور خود براى پوشش‌هاى خارجى كالسكه‌ها به كار مىبريم در اينجا نيست ، قسمت خارجى تخت روان را با نمد زردى كه نمدهاى الوان و متنوع ديگرى در آن به كار رفته و از دور بسيار زيبا مىنمايد ، آراستم و دستور دادم زين شترها را نيز با همين نمد تهيه كنند تا منظرهء زيباترى به وجود آيد . دور تا دور تخت روان ، چهار پنجرهء شيشه‌اى تعبيه شده كه آنها را نيز مىتوان بست و در طرفين آن ، دو مدخل بزرگ قرار دارد كه درب‌هاى آنها بالا و پايين مىرود . تيرهايى كه تخت روان بر روى آنها قرار گرفته نيز به طور راه‌راه با زرد و قرمز رنگ شده‌اند تا بين مجموع دستگاه هم‌آهنگى برقرار باشد .\r\nبا وجودى كه اين تخت روان خيلى بزرگ است ؛ با اين حال حتى يك نفر هم مىتواند آن را بار شتران كند ، زيرا شتر حيوان مطيع و آرامى است و پس از اين‌كه زانو زد ، به همان وضع باقى مىماند تا بار را بر دوشش بگذارند و كاملا در اختيار شتربان است . به اين ترتيب يك شتر را جلو و يكى را عقب تخت روان به زانو در مىآورند و سپس مأمور اين كار سر تيرهاى حامل تخت را به دو طرف زين آنها مىبندد و با طنابى محكم گره مىزند و پس از اين‌كه از نتيجهء كار مطمئن شد ، كافى است به شتران علامت برخاستن دهد كه در نتيجه تخت و كسانى كه داخل آن هستند ، به ارتفاع زين شتر از زمين بلند مىشوند . براى پياده كردن هم به همين ترتيب عمل مىشود ؛ يعنى هر دو حيوان را مىنشانند و تخت را بر زمين مىگذارند و كسانى كه در داخل هستند ، به آسانى خارج مىشوند و سپس آن را از دوش شتران برمىدارند . فقط به مناسبت طول تخت روان ، عبور آن از بعضى از كوچه‌هاى تنگ ، مشكل است ؛ ولى به ندرت اتفاق مىافتد كه مجبور به عبور از چنين كوچه‌هايى شويم و در اين صورت نيز با كمى مهارت مىتوان كار را به نحو مطلوب انجام داد .\r\nپس از اين‌كه همهء كارها تمام شد و آذوقه و باروبنهء مورد احتياج را تهيه كرديم ، طرف غروب روز جمعه ، نوزدهم ژانويه سال جارى ، يعنى 1618 ميلادى ، در حالى كه عده‌اى از پدران كرملى\r\n\r\n","description":"","footnote":"","page_name":" 103 ","page_number":127},
  {"content":"\r\n\r\nبرهنه‌پا و آگوستن‌ها و دوستان فرنگى غير مذهبى ديگر مرا بدرقه مىكردند . اصفهان را به قصد فرح‌آباد مازندران ترك كردم تا به نزد شاه بروم و ضمن تقديم مراتب احترام ، همان‌طور كه قبلا نوشته‌ام ، خدمات خود را در جنگ‌هايى كه در پيش دارد در اختيار او گذارم .\r\nچون ديروقت حركت كرده بودم و بعضى خداحافظىها و تشريفات ديگر به طول انجاميده بود ، روز اول بيش از يك فرسخ نتوانستم راه بروم و شب را در دهكدهء كوچكى كه اطراف آن به كلى خالى از درخت و گياه و فقط شوره‌زار مطلقى بود به سر آورديم .\r\nقبل از اين‌كه به شرح وقايع ديگر بپردازم ، بايد به اطلاعتان برسانم كه در ايران مقياس مسافت با « فرسنگ » تعيين مىشود و اين همان لغت « پرسنگ » است كه هرودت و گزنفون و ديگران بدان اشاره كرده‌اند و اكنون به مناسبت نفوذ زبان عرب و تبديل حرف پ به ف ، فرسنگ گفته مىشود . ولى در زبان تركى ، كه امروز در ايران رايج است و چون من از فارسى چيزى نمىدانم از آن استفاده مىكنم ، مقياس مسافت را « اگاج » مىنامند كه معنى درخت را مىدهد و شايد علت اين نام‌گذارى زياد بىشباهت به نام‌گذارى لاتين‌هاى قديم كه واحد مسافات را لاپيدس « 1 » مىناميدند نباشد ، زيرا آنها فواصل را با سنگ و ترك‌ها با درخت نشان مىكردند .\r\nواحد مسافت ايرانى مطابق با واحد اسپانيولى ، يعنى تقريبا چهار ميل ايتاليايى است و هرودت نيز مىنويسد كه در زمان او يك پرسنگ مطابق سى « استاد » بوده است و به گفتهء استرابون هشت « استاد » مطابق است با يك ميل رومى . تعجب نكنيد كه در يك روز مسافت به اين كوتاهى را پيمودم ؛ زيرا اگرچه اسب قادر است مسافت‌هاى خيلى زيادترى را طى كند و من هم به همين قياس مىتوانستم خيلى تندتر بروم ، ولى وقتى انسان با حرم يعنى با زنان و كارخانه كه معنى اسباب و اثاثيه را مىدهد « 2 » حركت مىكند ، وضع دگرگون مىشود و به‌علاوه شتر حيوانى است كه خيلى به آهستگى راه مىرود و بايد رعايت حالش را كرد .\r\nاگر مايل باشيد از نحوهء مسافرت در اين سرزمين مطلع شويد ، بايد بگويم كه به مناسبت طول مدت كارهاى مربوط به بار كردن شتر و مشكلات مختلف وقتى راه‌پيمايى آغاز شد ، در شبانه روز بيشتر از يك جا براى باراندازى توقف نمىكنند و مانند ممالك ما ، و يا حتى مانند\r\n\r\n\r\n","description":"","footnote":"\r\n( 1 ) .  Lapides \r\n( 2 ) . نويسنده كه در اينجا لغت « كارخانه » را ذكر مىكند ، احتمالا معانى تركى آن را در نظر دارد ؛ زيرا همان‌طور كه خوانندگان واقف هستند ، كارخانه در فارسى چنين معنى نمىدهد . - م .\r\n","page_name":" 104 ","page_number":128},
  {"content":"\r\n\r\nموقعى كه در اين سرزمين با اسب سفر كنند ، در دو محل توقف انجام نمىگيرد ؛ اعم از اين‌كه راه‌پيمايى روزانه يا شبانه باشد .\r\nنحوهء مسافرت چنين است كه قبلا حرم و باروبنه را ، كه بر دوش شتران است ، جلو مىفرستند و مستخدمان نيز ، كه همگى مسلح هستند ، براى همراهى خانم‌ها به معيت آنان پياده حركت مىكنند . ولى نبايد تصور كرد اين افراد زياد خسته مىشوند ، زيرا گاه‌گاه به روى بار شتران و اسبان مىنشينند و من كه هشت شتر به راه انداخته بودم مجبور شدم بين چهار الى پنج نفر را نيز همراه قافله كنم . للهء حرمسرا نيز كه يك خواجه يا پيرمرد ريش‌سفيد است ، در حالى كه اسلحه حمل مىكند ، به معيت يكى ديگر از مستخدمان قديمى و طرف اعتماد همراه قافله است و به ساير خدمتكاران جنبهء رياست دارد .\r\nمن نيز للهء خانم معانى را كه پيرمردى عارى از حضور ذهن ولى از خانوادهء خوب و كاملا به ما وفادار است ، و همسرم را از بچگى بزرگ كرده ، همراه اين قافله كردم . وقتى سرزمين همسر من مورد چپاول قرار گرفت ، اين مرد او را ، كه تازه از قنداق بيرون آمده بود ، بر جلو اسب خود سوار كرد و در حالى كه با دادن شيرينى و تنقلات ديگر سرش را گرم مىكرد از مهلكه به در برد . براى كمك به پيرمرد ، يك نفر از اهالى مارسى فرانسه را كه مانزانو « 1 » خوانده مىشود و مدت كوتاهى است در اثر مراجعه به خانهء ما به استخدام من درآمده است همراه او كردم ، زيرا اين اروپايى نيز مانند فرانكو در موقعى كه بايد تخت روان از جاهاى مشكل عبور كند بيش از ديگران استعداد ترتيب دادن كار را دارد . تقريبا يك ساعت بعد از اين‌كه قافله بدين نحو حركت كرد ، رئيس خانواده در حالى كه چندين مستخدم او را همراهى مىكنند سوار بر اسب عازم حركت مىشود ، و من نيز هيچ‌وقت بدون سه الى چهار نفر مستخدم كه يكى از آنها مهتر بود حركت نمىكردم .\r\nمهتر ، كه وظيفهء تيمار كردن اسب‌ها را دارد ، هميشه دو صندوق با خود حمل مىكند كه داخل يكى از آنها يك دست رختخواب ، مركب از قاليچه و تشك و متكا و لحاف ، است تا ارباب بتواند بدون احتياج به رختخواب‌هاى مجهزى كه در روى بارهاست هر كجا بخواهد استراحت كند . صندوق ديگر محتوى البسه و پوست و نمد و خوراكىها و تنقلاتى است كه در موقع حركت مىتوان براى تغيير ذائقه از آن استفاده كرد . با اين تجهيزات مسافرت به راحتى انجام مىگيرد و بعد از مدت كمى ، رئيس خانواده به حرم مىرسد و مدتى از راه را به صحبت با زنان و\r\n\r\n\r\n","description":"","footnote":"\r\n( 1 ) .  Manzanod \r\n","page_name":" 105 ","page_number":129},
  {"content":"\r\n\r\nرسيدگى به وضع كاروان مىپردازد . اگر وقت غذا خوردن بود و كسى در جاده قرار نداشت ، همه با هم همان‌جا غذا مىخوردند ، و الّا به گوشه‌اى مىروند و از روى بارها غذا را برمىدارند و پس از صرف آن ، مجددا رئيس خانواده سوار بر اسب مىشود و اين مرتبه در جلو حرم مىرود تا براى اقامت شبانه ، خانه يا كاروان‌سرايى را در نظر بگيرد ، يا اگر بايد در بيرون بار بيندازد ، جاى چادرها را تعيين كند ، تا شتران از راه برسند .\r\nدر مسافرت به فرح‌آباد ، چون جاده خلوت بود و كسى نمىتوانست مزاحمتى فراهم آورد ، من راه‌حل ديگرى در نظر گرفتم ؛ به اين معنى كه هر روز ، موقع ظهر ، بانو معانى از تخت روان پياده و سوار بر اسب مىشد و در حالى كه ديگران كماكان به راه خود ادامه مىدادند ، من و او به اتفاق دو نفر از مستخدمان كه وظيفهء حمل غذا و آماده كردن آن و سفره چيدن و غيره را بر عهده داشتند ، در نقطه‌اى دور از جاده ، در كنار چشمه يا جويبار يا زير شاخهء درختان مىنشستيم و غذا را همان‌جا مىخورديم و بعد از استراحت كافى ، دور از جاده با تفنگ به شكار مىپرداختيم و يا گردش مىكرديم و به همين نحو وقت مىگذشت و كسالت راه بر طرف مىشد . بعد از آن ، اگر خانم معانى خسته بود ، مجددا شترها را متوقف مىكرديم و او سوار بر تخت روان مىشد ؛ ولى اين اتفاق به ندرت روى مىداد و وى هميشه ميل داشت تا موقع باراندازى ، مسافرت را سوار بر اسب ، در كنار من ادامه دهد . براى همسرم اسبى در نظر گرفته‌ام كه برايش بسيار مناسب است و نامى كه بر اين اسب آرام و مطيع گذاشته‌اند نيز ، متناسب با اخلاق او است ؛ يعنى « درويش » خوانده مىشود كه در حقيقت معنى بىنوا و فقير را مىدهد و چون اين گونه اشخاص ، بنا به مقتضيات حال و روزگار خود ، افتاده و آرام نيز مىشوند . مىتوان گفت براى اين اسب نام بسيار شايسته‌اى است ، و كسانى كه زندگى خود را وقف امور مذهبى كرده‌اند نيز از طرف مسلمانان درويش ناميده مىشوند « 1 » .\r\nبانو معانى به اين حيوان بسيار علاقمند است و غالبا در موقع تيمار كردن او ، حضور به هم مىرساند و به‌طور كلى همسرم به حيوانات علاقهء خاصى دارد ؛ به‌طورى كه حتى در تخت روان او هم چندين سگ و گربه هستند كه باعث آزار مستخدمان را فراهم مىسازند و علاقهء وى به درويش به نحوى است كه با دست خود شيرينى و خوراكى به دهان حيوان مىگذارد و من از اين رفتار او واقعا محظوظ مىشوم ؛ زيرا اگر قرار بود زنى داشتم مانند زنان اروپايى كه به زندگى\r\n\r\n\r\n","description":"","footnote":"\r\n( 1 ) . در اينجا نويسنده ، اسب خود را توصيف مىكند كه ترجمهء آن باعث اطالهء كلام مىشد . - م .\r\n","page_name":" 106 ","page_number":130},
  {"content":"\r\n\r\nتجملى و راحت علاقه‌مندند ، با وضعى كه داشتم ، اسباب ناراحتى عظيمى برايم فراهم مىشد .\r\nهمسرم برعكس از اين جهت باعث زحمت من مىشود كه دائما مرا از راحتى و آسايش منع مىكند و من و خودش را از بسيارى از لذايذ كه ممكن است در كمال سهولت از آن استفاده كنيم ، محروم مىسازد . سليقهء وى در مورد خوردن و آشاميدن شبيه من است . از گرما و سرما وحشتى ندارد و ترجيح مىدهد در زير چادر به سر برد ، تا اين‌كه در چهارديوارى محبوس باشد . به راحتى تختخواب اهميتى نمىدهد ، و غالبا رواندازها را پنهان مىكند ، تا من لباس‌هاى خود را از تن در نياورم و صبح زود از جا بلند شوم . هميشه او اولين كسى است كه بيدار مىشود و به سر من و ديگران فرياد مىكشد ، تنبلى را كنار بگذاريم و برخيزيم و روىهم‌رفته زنى است كه وجودش در سفر و جنگ مزاحم نيست . در اسب‌سوارى بسيار چالاك است و غالبا در حالى كه سلاح بر دوش دارد ، مانند زن‌هاى آمازون در كوه و دره ، چهار نعل در جوار من ، اسب مىتازد و مىگويد : معنى زندگى همين است و زنان اينجا و كشور شما - كه من وصف آنها را برايش كرده‌ام - با گردش در خيابان‌ها و تماشاى اجناس مغازه‌ها ، زندگى كسالت‌آورى را به سر مىبرند .\r\nاكنون به حاشيه‌پردازى خاتمه مىدهم ؛ ولى گاه‌گاه چنين توضيحاتى را لازم است به اطلاع شما برسانم ؛ زيرا در حقيقت قسمتى از خاطرات سفر را همين چيزها تشكيل مىدهد .\r\nروز دوم نمىدانم به چه علت و شايد به جهت توقف زياد شبانه ، فقط توانستيم دو فرسنگ راه برويم و شب را در كاروان‌سراى نيمه مخروبه‌اى كه ريك « 1 » ناميده مىشد ، به سر آورديم . من تمام نقاط را به‌خصوص نام مىبرم تا خط سيرها در ايران كاملا روشن باشد و بعدا كتابى مانند آنچه ما براى قسمت‌هاى مختلف اورپا داريم و معمولا آن را كتاب پست مىناميم ، بتوان به چاپ رسانيد . روز سوم تقريبا هشت فرسنگ راه پيموديم ؛ ولى البته بايد بگويم راه‌پيمايى را يك ساعت قبل از سرزدن آفتاب ، آغاز كرده بوديم . شب به كاروان‌سرايى رسيديم به نام سردهن كه در وسط بيابان ساخته شده و آبادى كنار آن نيست ؛ منتهى مستحفظ آن ، همه نوع آذوقه و خوراكى در آنجا داشت . من قبلا نيز دربارهء اين قبيل كاروان‌سراها مطالبى نوشته و ذكر كرده‌ام كه به سبك صومعه‌هاى ما ساخته شده‌اند ؛ يعنى در وسط آن ، حياطى است كه دور تا دورش را اتاق‌هاى متعددى فراگرفته و بدون پرداختن هيچ‌گونه كرايه بهايى ، مىتوان در آن سكنى گزيد و حتى اگر كسى يك سال هم در آنجا بماند ، لازم نيست وجهى از اين بابت بپردازد ؛ منتهى در\r\n\r\n\r\n","description":"","footnote":"\r\n( 1 ) . اين ده كه در شمال شرقى اصفهان واقع شده ، اكنون علىآباد يا علىآباد ريك خوانده مىشود . - م .\r\n","page_name":" 107 ","page_number":131},
  {"content":"\r\n\r\nكاروان‌سراهاى داخل شهر ، كه داراى اتاق‌هاى مجهز به قفل و كليد است ، و بيشتر براى نگه‌دارى مال‌التجاره مورد استفاده قرار مىگيرد ، فقط مبلغ مختصرى بابت حق حفاظت مطالبه مىكنند ؛ ولى در عين حال بايد بگويم اتاق‌ها به كلى خالى است و هر كس زودتر از راه رسيد ، آنها را اشغال مىكند و هر چقدر بخواهد ، آنجا مىماند و كسى نمىتواند متعرض او شود .\r\nاز روز چهارم به بعد ، عبور از جلگه به پايان رسيد و پنج فرسنگ در كوه و تپه‌هاى عارى از درخت و سبزه راه رفتيم . اين وضع در تمام خطهء عراق برقرار است و فقط در نقاطى كه مردم زندگى مىكنند ، با آبيارى زياد و تحمل مشقات فراوان ، زمين را قابل كشت كرده‌اند . آن روز بانو معانى و من در يكى از باغ‌هاى شاه ، به نام تاج‌آباد ، كه در يك معبر كوهستانى واقع شده است ، ناهار خورديم . بالاى مدخل باغ يك ساختمان با همان سبك عمارت بالاى سردرب كاخ شاهى اصفهان ، كه قبلا آن را توصيف كرده‌ام ، منتهى خيلى كوچك‌تر و حقيرتر وجود داشت و به اين مناسبت بايد بگويم من تا به حال ، هر كجا خانه‌هاى شاه را ديده‌ام ، همه با هم يكسان بوده‌اند ؛ بدين معنى كه تمامشان داراى اتاق‌هاى كم‌وسعت و متعددى هستند كه درب‌هاى بسيار كوچكى ، آنها را به يكديگر مرتبط مىكند .\r\nديوارها همه‌جا تذهيب شده و مزين به قاب‌هايى است كه رنگهاى زيبا و ظريفى در آن وجود دارد ، منتهى نقاشىها بسيار ناشيانه و عارى از ذوق هنرى است . در باغ ، درخت‌هاى ميوه فراوان وجود دارد ؛ ولى چيزى كه بسيار به آن رونق مىبخشد و من بعدا در همهء خانه‌هاى شاه نيز مشاهده كردم ؛ منظرهء خيابان سنگ‌فرش مستقيمى است ، كه از عمارت تا آخر ديوار باغ ، ادامه دارد و دو طرف آن را درختان سرو فراگرفته‌اند . در وسط خيابان ، نهرى جارى است كه به حوض‌هاى متعدد مىريزد و چون شيب نسبتا تندى دارد ، در اين حوض‌ها فواره‌هايى تعبيه كرده‌اند ، كه آب از آنها جهش مىكند ، و به‌علاوه از كنارهء حوض‌ها نيز ، دائما با صداى فرح‌بخشى سرازير است .\r\nبعد از اين‌كه در كنار اين آب ناهار خورديم ، عازم حركت شديم و شب را داخل دهى در خانه‌هاى خصوصى به سر آورديم ؛ زيرا در كاروان‌سرا براى ما جا وجود نداشت و فقط توانستيم حيوانات را آنجا پناه دهيم . روز پنجم پس از پيمودن چهار فرسنگ راه ، شب به دهى به نام ده‌آباد رسيديم كه چند رشته آب از آنجا مىگذشت و به اندازه‌اى ماهى در آنجا وجود داشت ، كه انسان مىتوانست هر چقدر مايل بود از آنها بگيرد و وجود اين همه ماهى حقيقتا باعث تعجب شد .\r\nدر آنجا نيز در خانهء يكى از اعيان محلى ، كه داراى املاك زيادى بود ، به سر آورديم و او نسبت به ما مهربانى فراوان كرد . روز ششم ، چهار فرسنگ راه رفتيم و تقريبا در سومين فرسنگ\r\n\r\n","description":"","footnote":"","page_name":" 108 ","page_number":132},
  {"content":"\r\n\r\nكاروان‌سراى كاشان در زمان صفويه\r\nاز سفرنامهء شواليه شاردن\r\n\r\n","description":"","footnote":"","page_name":" 109 ","page_number":133},
  {"content":"\r\n\r\nراه‌پيمايى به آب‌انبارى رسيديم كه زير زمين ساخته شده بود و پله‌هاى متعددى داشت . چون زمين‌هاى اطراف غيرقابل كشت است و چشمه‌اى نيز در نزديكىها نيست ، اين آب‌انبار را براى رفاه حال مسافران ايجاد كرده بودند . حوالى غروب به مسجدى رسيديم كه در محلى خالى از سكنه ساخته شده و با اين حال ، داراى باغ و اتاق‌هاى متعدد و وسايل لازم بود و عده‌اى سرايدار ، در آن زندگى مىكردند . اين مسجد در نزد ايرانيان بسيار محترم است ، به نام صالح موسى كاظم خوانده مىشد و به قرارى كه مىگفتند ، صالح ، فرزند موسى كاظم ، كه يكى از ائمهء شيعه است ، در آنجا مدفون است « 1 » .\r\nپس از گذشتن از اين مسجد به دهكده‌اى به نام بزآباد ، رسيديم « 2 » و در اينجا نيز به خانه‌هاى خصوصى رفتيم . روز هفتم كه پنجشنبه ، بيست و پنجم ژانويه بود ، پس از پنج فرسنگ طى طريق ، قبل از غروب آفتاب به شهر كاشان رسيديم و شب را در يك كاروان‌سراى زيباى خارج از شهر ، كه متعلق به شاه است و در جوار قلعه به كاخ شاه وصل شده ، به سر آورديم .\r\nكاشان از شهرهاى متوسط ايران محسوب مىشود ، ولى به عقيدهء من بسيار بزرگ‌تر و پرجمعيت‌تر از شهرهاى آورسا « 3 » و كاپوا « 4 » در حكومت ناپل است . اين شهر بر سر راه قزوين و تبريز و تركيه ، يعنى راه غرب و همچنين بر سر راه درياى خزر ، يعنى راه شمال واقع شده و به‌علاوه مركز بزرگ تهيهء منسوجات ابريشمى ايران است ، كه از حيث كار و رنگ به خوبى كالاهاى ما نيست ؛ به‌خصوص محمل و اطلس ابريشمى آنجا بد است ؛ زيرا طرز بافتن آن را بلد نيستند و من مطمئنم هر يك از افراد مملكت ما كه به اينجا بيايد ، اگر در مورد بافت پارچه و تركيب رنگ صاحب اطلاع باشد ، از طرف شاه به خوبى استقبال مىشود تا به بالا بردن سطح پارچه‌بافى در اين كشور كمك كند و مىدانم كه شاه حتى تا ونيز هم به دنبال چنين هنرمندانى فرستاده است ؛ ولى تا به حال جز يك نفر يونانى مسيحى كه در اصفهان مشغول كار است ، كسى از اهل اين فن به ايران نيامده و من كه شخصا كارهاى اين يونانى را ديده‌ام ، بايد بگويم در مقايسه با هنرمندان ناپلى ، واقعا مرد بسيار بىمايه‌اى است و به اين قصد مطالب فوق را مىنويسم تا\r\n\r\n\r\n","description":"","footnote":"\r\n( 1 ) . به‌طورى كه از توضيحات نويسنده آشكار است ، وى در اين مورد مرتكب اشتباه شده و در حقيقت محل مزبور ، مقبرهء يك امامزاده بوده است ، نه مسجد . ظاهرا از اين مقبره ، ديگر اثرى بر جاى نمانده است .\r\n( 2 ) . پيترو دلاواله بزآباد را سرزمين يخ معنى مىكند ، كه معلوم نيست از كجا اين اشتباه براى او حاصل شده است و به‌علاوه وى به‌طور كلى در مورد نام اين محل ، مرتكب اشتباه شده و ده نامبرده ابوزيدآباد خوانده مىشود كه در جنوب شرقى كاشان قرار دارد . - م .\r\n( 3 ) .  Aversa \r\n( 4 ) .  Capoa \r\n","page_name":" 110 ","page_number":134},
  {"content":"\r\n\r\nمنظرهء كاشان در قرن هفدهم\r\nاز سفرنامهء شواليه شاردن\r\n\r\n","description":"","footnote":"","page_name":" 111 ","page_number":135},
  {"content":"\r\n\r\nتوجه داشته باشيد و اگر در ناپل هنرمند بدبختى وجود دارد كه به علت عدم توانايى رقابت با ديگران نمىتواند نان يوميه خود را به دست آورد ، به او بگوييد در صورت آمدن به اين سرزمين به خوبى امرار معاش خواهد كرد و من قول مىدهم او را به خدمت شاه درآورم و حتى اگر مقتصد باشد ، مىتواند پولى ذخيره كند . البته بايد كسى را كه داراى صبر و تحمل زياد است ، به اين طرف‌ها فرستاد ، چون در سرزمينى كه مردمش دين عيسوى ندارند ، يك فرد سبك‌سر و سطحى ، مىتواند موجبات بدبختى خود را فراهم سازد . صحيح است كه در اينجا در مورد دين هيچ‌وقت فشارى به كسى وارد نمىآورند و او را وادار به عملى بر خلاف آيين خود نمىكنند ؛ ولى چنين آدم سبك‌سرى هميشه وجودش خطرناك است ، زيرا ممكن است با پول يا با مهربانى يا با زن و مانند آن او را فريب داد و ايمانش را متزلزل كرد ؛ برعكس براى يك آدم عاقل بس است يك ماه در اينجا بماند ، تا درك كند عيسوىها در ايران بيشتر محبت مىبينند و بهتر از خود مسلمان‌ها زندگى مىكنند و در اين صورت نه تنها تغيير دين به خاطرش خطور نخواهد كرد ، بلكه اگر قبلا نيز چنين خيالى داشته است ، از آن منصرف مىشود .\r\nحالا كه وارد اين مبحث شده‌ام ، بايد اضافه كنم كه اگر جوانى مايل است زن بگيرد و در جايى مستقر شود و به‌طور شرافتمندانه به تجارت بپردازد ، به او نيز اطلاع بدهيد به نزد من آيد ؛ زيرا مىتوانم از هر طبقه‌اى كه باشد در جلفا برايش يك همسر ثروتمند و زيباى مسيحى پيدا كنم و او احتياجى ندارد چيز زيادى با خود بردارد و به صرف اين‌كه فرنگى است ، به شرطى كه عاقل باشد ، بسيارى از مشكلات برايش خود به خود حل مىشود و قول مىدهم زندگى او را در اينجا تأمين كنم و اسم و رسمى بيش از آنچه در شهر خود داشته است برايش فراهم سازم . من اعتراف مىكنم مايل هستم مردمانى چند از سرزمين خود را كه داراى خصال نيكويى باشند در اينجا ببينم ؛ زيرا متأسفانه تا به حال جز مشتى ماجراجو و نابكار كه در حقيقت بدون استحقاق از محبت‌هاى بىدريغ شاه و مردم برخوردار شده‌اند ، كسى به اين طرف‌ها نيامده است .\r\nشهر كاشان در كنار يك جلگهء وسيع و پاى چند تپهء مرتفع بنا شده و بسيار گرم است . زمستان در آنجا عملا وجود ندارد و برعكس تابستانش طاقت‌فرساست و فقط وجود ميوه‌هاى فراوان ، به‌خصوص انار ، باعث مىشود مردم بتوانند اين هوا را تحمل كنند . از لحاظ ساختمان چيز جالبى در اين شهر به چشم نمىخورد ، جز اين‌كه كاروان‌سراهاى متعددى بر سر راه كاروان‌ها ساخته شده و چند حمام عمومى نيز در آنجا وجود دارد . همان‌طور كه قبلا نيز گفتم ، خارج از شهر ، شاه داراى خانه‌اى است كه در مقابل آن ، ميدان بزرگ يا بهتر بگويم خيابان طويل و\r\n\r\n","description":"","footnote":"","page_name":" 112 ","page_number":136},
  {"content":"\r\n\r\nعريضى قرار دارد كه تا دروازهء شهر ادامه پيدا مىكند . در داخل شهر ، طبق معمول سقف بازار پوشيده است و در دو طرف آن ، ساختمان‌هاى نسبتا خوبى وجود دارد . در وسط بازار ، چهار سوق زيبايى واقع شده كه ديوارهاى اطراف آن نو و سفيد و تميز و داراى پنجره‌ها و ايوان‌هاى متعددى است ؛ ولى به جز اين ، چيز جالب توجه ديگرى نديدم .\r\nمن كه همه جا طالب آشنايى با مردمان باسواد و تحصيل‌كرده هستم ، در كاشان با يك مرد يهودى از اهالى شيراز كه اصل او از فلسطين است ، آشنا شدم ، كه ملامسيح ناميده مىشد . ملا يعنى آدم باسواد يا اهل قلم ؛ ولى نام مسيح زياد هم مناسب آن نبود ؛ زيرا به مقتضاى مذهب خود به مسيح واقعى اعتقاد نداشت . اين مرد از طرف شاه به كاشان اعزام شده بود تا در آنجا به طبابت بپردازد و در خانهء خود بيماران را به‌طور دسته جمعى مىپذيرفت و نه تنها به عنوان طبيب ، بلكه به عنوان عالم به بسيار از دانش‌هاى بشرى در آنجا شهرت فراوان داشت . اگر وضع مزاجى مريض اجازه نمىداد در محكمهء اين طبيب حضور به هم رساند ، يك نفر مستخدم نادان يا شخص ديگرى احوال بيمار را گزارش مىداد و او نيز بدون ديدن ادرار يا لمس كردن نبض مريض فورا نسخه‌اى مىنوشت كه از جانب خانوادهء بيمار مانند آيات الهى تلقى مىشد .\r\nمن خواهان ملاقات اين مرد شدم و پس از چند جلسه مذاكره با او ، گرچه از طب اطلاعى ندارم ، ملاحظه كردم از علوم ديگر ، به‌خصوص از علم تاريخ ، بهره‌اى ندارد . وى كتاب‌هاى قليل خود را به من نشان داد كه جزء آنها تعدادى انجيل به زبان‌هاى يهودى و لاتين بود و فقط كتاب خوبى از ابو على سينا به زبان عربى داشت كه من حاضر بودم با كمال ميل آن را بخرم ؛ ولى حاضر به فروش آن نشد . وى به من دو گويچه نيز نشان داد كه در داخل جعبه‌اى در پنبه قرار گرفته بودند و مىگفت در داخل اين گويچه‌ها جيوهء ثابت قرار گرفته و فقط او است كه اسرار آن را مىداند و اگر من طرز عمل آيينه‌هايى كه تصوير را به خارج منعكس مىكنند برايش بيان سازم ، او نيز متقابلا رمز ثابت كردن جيوه را برايم خواهد گفت .\r\nمن به اين پيشنهاد توجه زيادى نكردم ، زيرا اولا شيمى رشتهء من نيست و علاقه‌اى به آن ندارم ، و به‌علاوه مطمئن بودم يك نفر يهودى ، آن هم با اين اطلاعات ناچيز ، نمىتواند رمز قابل توجهى را به من بياموزد و برعكس همان‌طور كه مرسوم اين قوم است از اين پيشنهاد نظر خاصى دارد كه كنه آن بر من معلوم نيست . به هر حال دوستى كاملى ميان ما برقرار شد و هر دو اظهار اميدوارى كرديم كه اگر بخت يارى كرد در آن شهر و يا جاى ديگرى دوباره يكديگر را ملاقات كرديم ، دربارهء مسائل مورد علاقه مفصل مذاكره كنيم .\r\n\r\n","description":"","footnote":"","page_name":" 113 ","page_number":137},
  {"content":"\r\n\r\nموقعى كه در كاشان بودم اتفاق ناگوارى نيز برايم روى داد كه چون به خوشى ختم شد نمىتوان آن را حمل بر بخت نامساعد كرد . خانم معانى مىخواست پارچه و ساير لوازم زنانه‌اى را كه در بازار بزازها مىفروختند خريدارى كند ، ولى چون طبق رسوم محل ، زنان متشخص نبايد به طريقى كه مردم آنان را بشناسند هنگام روز در شهر حركت كنند و از طرف ديگر در شب بازار بزازها بسته بود ، تصميم گرفت به‌طور ناشناس و با لباس زنان خدمتكار به آنجا برود و يكى از مستخدمان زن را نيز همراه برد و به‌علاوه لله و دو نوكر نيز از دور مراقب او بودند . در داخل بازار ، موقع عبور از محل پرجمعيتى ، يكى از اراذل كه او را از روى لباسش خدمتكار بىمقدارى انگاشته بود آزارش داد و دست به بازويش زد . بانو معانى كه فراموش كرده بود با لباسى كه به تن دارد بايد در انتظار چنين وقايعى نيز باشد ، خشمگين شد ، ولى بدون اين‌كه حرفى بزند و عملى كند با اشارهء سر به همراهان خود جريان را فهماند و مرد را كه داشت در انبوه جمعيت گم مىشد نشان داد . يكى از ملازمان اشاره او را درك كرد و به عقب برگشت و دو سيلى به صورت مرد مزاحم نواخت . در اثر اين اتفاق ، چند نفرى كه بعدا معلوم شد وابسته به يكى از دامادهاى شاه‌عباس هستند و در نتيجه به علت احترام مأموران جسور شده بودند به كمك آن مرد شتافتند و چون همگى اسلحه داشتند ، نوكران ما نيز دست به اسلحه بردند و نزاعى درگرفت كه در نتيجه يكى از جسورترين و فحاش‌ترين آن افراد ، با شانهء شكافته ، مانند نعش به روى زمين افتاد و دو نفر ديگر به سختى مجروح شدند و سايرين نيز هر كدام به سهم خود از ملازمان ما كتك خوردند ؛ در حالى كه آنان نتوانستند كوچكترين صدمه‌اى به افراد من وارد سازند .\r\nهمين‌كه من از جريان اطلاع يافتم ، به اتفاق كسانى كه در منازعه شركت كرده بودند به سراغ داروغه ، يعنى حاكم شهر ، رفتم و جريان را برايش شرح دادم و اضافه كردم كه براى دادخواهى و درخواست تنبيه خطاكاران نيامده‌ام ، زيرا خدمتكاران من به حد كافى آنها را گوشمالى داده‌اند ، و قصد من فقط روشن ساختن حقيقت است تا بدانند ما مسبب اين نزاع نبوده‌ايم و هرگز در يك كشور خارجى ، آن هم جايى كه اين همه به ما محبت و رأفت مىشود ، موجبات زحمت كسى را فراهم نمىكنيم .\r\nداروغه كه قبلا از جريان اطلاع داشت نسبت به من كمال مهربانى را روا داشت و با سخنان ملاطفت‌آميز درخواست كرد كه اين اتفاق ناگوار را فراموش كنم . وى اظهار داشت اگر قبلا از ورود خود او را مطلع كرده بودم ، آن‌طور كه شايستهء شأن ما بود ، از ما پذيرايى مىكرد و هرگز گرفتار اين ناراحتىها نمىشديم و بعدا خطاب به يكى از مدعيان كه قبل از من به نزد داروغه رفته بود تا\r\n\r\n","description":"","footnote":"","page_name":" 114 ","page_number":138},
  {"content":"\r\n\r\nجريان را گزارش دهد ، با عتاب و خطاب گفت : شما اراذلى بيش نيستيد و چون ديگر نمىتوانم رفتارتان را تحمل كنم ، جريان را به عرض شاه رسانيده‌ام . همه بايد بدانيد كه اين‌ها ميهمان شاه هستند و حتى اگر بقيهء شما را هم به قتل رسانيده بودند ، خونتان بر عهدهء خودتان بود . در آخر ملاقات از او خواهش كردم از گناه خطاكاران درگذرد و او با همان مهربانى و سخنان ملاطفت‌آميز مرا روانه ساخت و من از چند جهت بسيار خوشحال شدم ؛ زيرا اولا ماجرا به نفع ما خاتمه پيدا كرد و بر آبرو و شهرتمان افزوده شد و از طرف ديگر ملاحظه كردم كه خانم معانى از مشاهدهء منازعه و جنجال نه تنها گرفتار ترس و ناراحتى نشد ، بلكه آرامش خود را به تمام معنى حفظ كرد و گويى اصلا اتفاقى نيفتاده است ، براى خريد بقيهء لوازم مورد نياز به راه خود ادامه داد .\r\nموقعى كه دربارهء پارچه‌بافى كاشان صحبت مىكردم ، فراموش كردم يادآورى كنم كه سه چيز را در اين شهر بهتر از ايتاليا تهيه مىكنند ، يا به هر حال من به خوبى آن در ايتاليا نديده‌ام . يكى از آنها شال است كه از پارچهء پهن و بلندى بافته شده و مردان آن را تاب مىدهند و به دور كمر مىبندند . اين پارچه راه‌راه است و احيانا در تار و پود آن ، طلا به كار رفته و داراى شرابه‌هاى زيبايى است و به تناوب و تناسب بعضى از نقاط پارچه مضاعف مىشود . به اين معنى كه اگر پارچه را به قطعات مختلفى تقسيم كنيم ، ملاحظه مىكنيم يك قطعهء آن يك لا دارد و قطعهء بعد دولا و جايى كه پارچه دولا مىشود ، هر كدام از لايه‌هاى آن رنگ به‌خصوص دارد و با يكديگر شبيه نيست « 1 » . . .\r\nشىء دوم ، پارچه‌اى است به نام ميلك كه داراى دو رو است و رنگى مخصوص دارد و اشعار ايرانى و نقش زن و مرد در روى آن بافته شده است و واقعا چيزى زيباتر از آن نمىتوان مجسم كرد . سومين شىء پارچه‌اى است كه زربفت يا ميلك زربفت خوانده مىشود و تفاوتش با پارچهء قبلى اين است كه ميلك فقط از ابريشم درست شده ، در حالى كه در تار و پود اين پارچه ، طلا يا نقره و گاهى نيز هر دو به كار رفته است . اين پارچه‌ها در ايران منحصرا از طرف زنان مصرف مىشود ، زيرا لباس مردان فقط از قماش نخى است كه رنگ مخصوص براقى دارد و هر روز آن را بايد عوض كنند و چون جنسش خوب نيست ، به‌طور كلى آن را فقط بين چهار تا شش بار بيشتر\r\n\r\n\r\n","description":"","footnote":"\r\n( 1 ) . نويسنده در اينجا مىنويسد اين پارچه شبيه همان پارچه‌اى است كه مخاطب او موقعى بر تن يكى از آشنايان خود ديده است . - م .\r\n","page_name":" 115 ","page_number":139},
  {"content":"\r\n\r\nنمىتوان پوشيد و بعدا آن را به مستخدمان مىبخشند . بدين نحو با وجودى كه لباس مردان نخى است ، ولى به علت تعويض دائمى آن ، قيمتش كمتر از ابريشمى درنمىآيد . اين لباس را شاه فعلى مرسوم كرده و به نظر من علت اين است كه او مىخواهد ابريشم در مملكت زياد مصرف نشود و اين متاع كه پول فراوانى عايد خزانه مىكند ، تا حد امكان بيشتر صادر شود .\r\nجنس قماش‌ها از كتان نيست ، زيرا در اينجا پيدا نمىشود ؛ بلكه پنبه‌اى است و غالبا از هند مىآيد . براى پيراهن نيز از پارچه‌هايى استفاده مىشود كه در آن نخ و ابريشم هر دو به كار رفته و بافت آن شطرنجى است . اين پارچه به اندازه‌اى لطيف است كه يك پيراهن كامل را مىتوان در كف دست پنهان كرد و به‌علاوه براى زمستان نيز بسيار مناسب است ؛ زيرا پنبه خود به خود گرم است و احتياجى به گرم كردن پيراهن نيست و در تابستان نيز ابريشم باعث خنكى پارچه مىشود ؛ ولى با تمام اين تفاصيل ، من به خنكى آن پارچه‌هاى كتانى خودمان در اروپا كه اكنون متأسفانه فاقد آن هستم ، حسرت مىخورم . ضمنا در اينجا از نخ پنبه‌اى ظريف و ابريشم پارچه‌اى مىبافند كه شبيه اطلس است و براى منظورهاى مختلفى از آن استفاده مىشود . حتى از اين پارچه بالاپوش هم مىدوزند ، منتهى بيشتر سوداگران و اصناف آن را به تن مىكنند و از رنگ براق آن مشخص مىشوند و نجيب‌زادگان كمتر از آن استفاده مىكنند .\r\nحالا كه وارد اين مبحث شده‌ام ، اجازه مىخواهم بيشتر به تشريح وضع البسه بپردازم ، زيرا متأسفانه ديگر نقاش با من نيست كه تصوير آنها را بكشد تا به ايتاليا بفرستم . لباس ايرانىها با ترك‌ها اختلاف دارد ، يعنى ساده‌تر و يقهء آن گشوده‌تر است . جليقه كه فقط زمستان آن را بر روى پيراهن مىپوشند و چون كوتاه است معمولا ديده نمىشود ، معمولا از نخ پنبه‌اى بافته شده و غالبا رنگين و داراى نقش و نگار مختلف است و از داخل هم مختصرى آن را پنبه‌دوزى كرده‌اند .\r\nبالاپوش لباس نسبتا بلندى است كه در تابستان زير آن جليقه به تن نمىكنند . قسمت بالاى اين لباس چسبان و كمر آن تنگ است و دو يقهء آن روى يكديگر قرار مىگيرند . لبهء چپ لباس روى لبهء راست واقع مىشود و در چهار محل با بند گره مىخورد . آستين لباس باريك و بلند و مچ آن چين‌دار و فاقد دگمه و سرآستين و شكاف است . از كمربند به پايين بالاپوش فراخ مىشود و تا وسط ساق پا ادامه پيدا مىكند ، ولى در عين حال پنبه‌دوزى داخل آن باعث مىشود صاف بايستد .\r\nجنس اين لباس از نوع قماش هندى است و يك رنگ بيشتر در آن به كار نمىرود ؛ منتهى هرچه بيشتر غيرعادى و زننده باشد بيشتر طرف توجه است و موقعى كه نو است به اطلس\r\n\r\n","description":"","footnote":"","page_name":" 116 ","page_number":140},
  {"content":"\r\n\r\nلباس ايرانيان در زمان صفويه\r\nاز سفرنامهء شواليه شاردن\r\n\r\n","description":"","footnote":"","page_name":" 117 ","page_number":141},
  {"content":"\r\n\r\nشباهت دارد و مىدرخشد . لباس داراى دو كمربند است كه هر دو در زير شكم و خيلى پايين بسته مىشود . كمربند پايينى از جنس ابريشم است كه غالبا طلا در آن به كار رفته و فوق‌العاده عالى است ؛ زيرا در انتخاب كمربند و عمامه كمال دقت مىشود و سعى مىكنند آنها را زود به زود عوض كنند و هرچه اين دو متنوع‌تر و پرتجمل‌تر باشند ، بر شأن دارندهء لباس افزوده مىشود . در حقيقت وجه تمايز ميان افراد ، يكى هم عمامه و شال كمر است .\r\nكمربند ديگر كوچك‌تر است و بالاى آن ديگرى بسته مىشود و به‌علاوه ساده‌تر بوده و فقط داراى يك رنگ است و غالبا حتى از ابريشم نيز نيست و از پنبه يا پشم شتر كه گاه‌گاه قيمت آن كم‌تر از ابريشم نيست ساخته شده است . تن‌پوش زمستانى كه روى ساير لباس‌ها پوشيده مىشود آنقدر بلند نيست كه مزاحمت اسب‌سواران و سربازان را فراهم بياورد و در موقع سوارى فقط تا روى زين اسب مىآيد . لباس مردم طبقات پايين بلندتر است ، ولى به هر حال از زانو پايين‌تر نمىآيد جنس آن نخى و رنگش غيرعادى است ، ولى با ساير البسه فرق دارد و با قيطان و نوار ابريشمى رنگى تزيين شده و بند آن را در كنار بدن گره مىزنند ، ولى غالبا به‌طور آزاد بر تن مىكنند و روىهم‌رفته خوش‌نما است .\r\nدر مواقع تشريفاتى تن‌پوش رويى بعضىها ابريشمى و طلايى است ، ولى اين امر بسيار نادر اتفاق مىافتد . آستر اين لباس تقريبا هميشه پوست‌هايى به رنگ سفيد و سياه و قهوه‌اى از بره‌هاى خراسان است ، كه پشم آنها بلند و زيبا و نرم و ظريف است ، و با وجود مرغوبيت جنس در اين طرف‌ها زياد گران نيست . جوراب از نخ ظريفى است كه ما به آن نخ پاريسى مىگوييم و رنگ‌هاى آن متنوع است . البته منظورم جوراب مردان است ، زيرا زنان جوراب مخملى يا زربفت و به‌طور كلى هرچه مطابق سليقهء آنها باشد مىپوشند ، ولى لباس‌ها همه از رنگ‌هاى متنوعى تركيب مىشوند . ايرانيان به اندازهء ما در هم‌آهنگى رنگ‌ها دقت نمىكنند و به‌علاوه مردم دوست ندارند رنگ‌هاى معمولى و عادى از قبيل فيروزه‌اى و سبز و غيره به كار برند و تعمد دارند رنگ‌هايى نامأنوس از قبيل آبى تيره و برنز و قرمز تند و زيتونى و غيره استعمال كنند .\r\nدر ميان ساير رنگ‌ها صورتى پررنگ كه به آن آل مىگويند ، و در مقابل آن رنگ‌هاى قرمز و صورتى ما جلوهء خود را از دست مىدهد ، بسيار خوش‌آيند من است . نمىدانم اين رنگ را چگونه تشريح كنم ، چيزى تقريبا شبيه زغال افروخته و يا گل انار است . از رنگ‌هاى تيره ، رنگ سبز مخصوصى مورد توجه من است كه امروزه در مشرق‌زمين خيلى به كار مىرود و در اثر\r\n\r\n","description":"","footnote":"","page_name":" 118 ","page_number":142},
  {"content":"\r\n\r\nلباس زنان ايرانى در زمان صفويه\r\nاز سفرنامهء شواليه شاردن\r\n\r\n","description":"","footnote":"","page_name":" 119 ","page_number":143},
  {"content":"\r\n\r\nشباهت آن به رنگ نفت ، يعنى يك روغن طبيعى كه در حوالى باكو از زمين بيرون مىآيد ، به آن نفتى مىگويند « 1 » .\r\nباكو شهرى است در قفقاز ، كه در كنار درياچه خزر واقع شده و متعلق به ايران است . نفت در اينجا براى سوخت مصرف مىشود و قيمت آن خيلى كم است ، منتهى مقدار آن به قدرى زياد است كه از اين راه پول هنگفتى عايد خزانه مىشود . علاوه بر آن ، نفت داراى خواص طبى نيز هست و به‌طور كلى ماده‌اى كه ما به آن نفتا مىگوييم و اطباء و تاريخ‌نويسان قديم از آن نام برده‌اند و در بالاى خليج فارس و بابل نيز از زمين مىجوشد و حتى دانيل « 2 » نيز از آن ذكر مىكند ، همين نفت است ، منتهى برعكس آنچه پلينيو « 3 » مىنويسد هيچ‌وقت نديده‌ام از دور آتش بگيرد .\r\nشمشير در ايران فقط يك لبهء برنده دارد و حتى بيش از شمشير ترك‌ها مورب است و طورى به كمر بسته مىشود كه سمت سنگين آن خود به خود به سمت پايين مىرود و در نتيجه لبهء برنده آن كه سبك‌تر است رو به بالا مىايستد و چون قوس شمشير در كنار آن واقع مىشود و در موقع سوارى بر روى زين قرار مىگيرد ، چه براى پياده‌روى و چه براى سوارى بسيار مناسب است و هر وقت دست به دستهء آن كنند ، لبهء تيز كه در سمت بالا قرار گرفته آمادهء وارد آوردن ضربت است .\r\nدستهء شمشير را يك حايل به شكل صليب حفظ مىكند تا دست از ضربهء حريف مصون باشد . روى دستهء شمشير غالبا حكاكى شده و جلد آن از چرم مشكى يا مانند جلد شمشير من ، قرمز رنگ است . نوك فلزى جلد متناسب با دسته ساخته شده و بندهاى آن نيز چرمى و به رنگ طبيعى پوست حيوان است .\r\nعمامه‌ها رنگى است و غالبا در بافت آن تارهاى ابريشم طبيعى به‌طور راه‌راه در زمينهء پارچهء پنبه‌اى به كار رفته است و رنگ سفيد به‌طور نادر مورد استفاده قرار مىگيرد . ثروتمندان عمامه‌هاى گران‌بهايى كه تار و پود آن از طلا و نقره است بر سر مىگذارند ، ولى در عين حال همه سعى مىكنند سادگى عمامه حفظ شود . بزرگى عمامه و طرز قرار دادنش به نظر غيرعادى و نامأنوس مىآيد . مضافا به اين‌كه وسط آن نيز فينه يا عرق‌چينى قرار ندارد . نزد ايرانىها مرسوم نيست كه درجه و مقام كسى از روى كلاه او معلوم شود ، البته كلاه قرمزى را كه به آن تاج\r\n\r\n\r\n","description":"","footnote":"\r\n( 1 ) . لغت نفت در فارسى قديم با همان معنى امروزه به كار مىرفته و سپس از طريق زبان‌هاى عبرى و عربى به زبان‌هاى يونانى و لاتين و از آن طريق به زبان‌هاى امروزى راه يافته است . در اين مورد به يادداشت‌هاى لاكهارت ، خاورشناس انگليسى ، مراجعه شود . - م .\r\n( 2 ) .  Daniele  : منظور  ( Dan )  يكى از مورخان رومى است .\r\n( 3 ) .  Plinio  : يكى از مورخان رومى . - م .\r\n","page_name":" 120 ","page_number":144},
  {"content":"\r\n\r\nمىگويند و علامت مناصب نظامى است بايد مستثنى كرد . منتهى همان‌طور كه قبلا نيز گفته‌ام اين تاج را بسيار نادر و در مراسم و تشريفات خاصى به سر مىگذارند .\r\nدر زمستان‌هاى سخت ، زير عمامه كلاهى به سر گذاشته مىشود كه آسترپوستى دارد و نوك تيزش از وسط عمامه بيرون مىآيد و لبهء آن حتى تا روى گوش‌ها را نيز مىپوشاند و آنها را از سرما محافظت مىكند ، و به‌طورى كه گزنفون شرح داده است در زمان او نيز بعضى از اقوام آسيايى نظير آن را به سر مىگذاشته‌اند . اين كلاه را مردم طبقات بالا در داخل خانه بدون عمامه به سر مىگذارند و مردم عادى در بيرون از خانه نيز گاهى مورد استفاده قرار مىدهند ، منتهى گرجىها كه عيسوى هستند و زياد به عمامه علاقه‌اى ندارند ، از اين كلاه غالبا استفاده مىكنند و در بين اصيل‌زادگان و طبقات ديگر اين رسم به‌طور يكسان رايج است . در ايران بر سر گذاشتن عمامه براى همهء مسيحيان جايز است و رنگ سبز ، كه اين همه در تركيه نسبت به آن سخت‌گير هستند ، نه تنها براى عمامه بلكه براى لباس و كفش هم استعمال مىشود و به‌خصوص رنگ چرم كفش غالبا سبز است ؛ ولى چون جنس اين چرم‌ها بسيار سخت است ، من ترجيح مىدهم مانند مردم عادى پاپوشى كه از ريسمان ظريفى بافته شده بر پا كنم . كفش ايرانىها نيز با ترك‌ها اختلاف دارد ، يعنى نوك آن تيز و پاشنهء آن نسبتا بلند است به‌طورى كه قد مردان بلندتر به نظر مىرسد و مطابق توصيف گزنفون ، كفش كورش كبير و همراهان او نيز به همين شكل بوده است .\r\nلباس زنان ساده است ، منتهى از پارچه‌هاى قيمتى ابريشمى با تار و پود طلايى بافته شده و داراى نقش‌هاى زيبايى است . پيراهن آنان تنگ‌تر از ترك‌ها است و به نظر من ، آن قشنگى را ندارد . روسرى زن‌ها شبيه پارچه‌اى است كه زنان بغداد هم به كار مىبرند و گمان مىكنم قبلا وصف آن را كرده باشم . رنگ روسرىها مختلف است و دنبالهء آن از عقب تا روى زمين ادامه پيدا مىكند - برعكس روسرى زن‌هاى بغدادى كه دنبالهء آن فقط از يك طرف سرازير است . زنان سر خود را پايين مىاندازند و طرز زينت آنان نيز مانند زنان بغدادى است و مطلب جالب اين است كه چند رشته مرواريد به طول چهار انگشت به بند پيشانى آنان آويزان است كه با حركت سر به اين طرف و آن طرف حركت مىكند و به‌علاوه دو رشته موى بلند نيز از دو طرف صورتشان پايين ريخته و چهرهء آنان را در بر مىگيرد . زنان موقعى كه بيرون مىروند تمام بدن و چهرهء خود را به نحوى كه در سوريه نيز مرسوم است ، با پارچهء سفيدى مىپوشانند و سوار بر اسب مىشوند كه دهنهء آن غالبا در دست يك مستخدم است ، ولى ممكن است شخصا نيز دهنه را در دست بگيرند .\r\n\r\n","description":"","footnote":"","page_name":" 121 ","page_number":145},
  {"content":"\r\n\r\nوصف لباس ايرانيان مرا از قصد اصلى خود كه شرح سفر است به دور انداخت ، ولى تصديق مىفرماييد كه منحصرا اكتفا به ذكر وقايع موجب ملال خاطر مىشود « 1 » .\r\nغروب يكشنبه 28 ژانويه از كاشان خارج شديم و چون طبق معمول ، مرحلهء اول مسافرت كوتاه است ، ما هم زياد طى طريق نكرديم و شب را در بيدگل به سر آورديم . دوشنبه صبح زود شروع به حركت كرديم ، زيرا محلى كه بتوان شب در آنجا بيتوته كرد جاى دورى واقع شده بود .\r\nاطراف ما را صحراى لم‌يزرعى فراگرفته بود و پاى حيوانات تا زانو در شن فرو مىرفت . در اين صحرا آب پيدا نمىشود و يا اگر پيدا شود فوق‌العاده شور است ، ولى ما خوشبختانه قبلا به حد كفايت ، آب با خود برداشته بوديم و در نتيجه توانستيم در اين شوره‌زار هفت فرسنگ راه بپيماييم . با وجود اين ، چون موفق نشديم به موقع خود را به يك آبادى برسانيم ( زيرا در اينجا احدى نمىتواند زندگى كند ) در يكى از دو كاروان‌سرايى كه به قصد پناه دادن مسافرانى از قبيل ما ساخته شده و نام آن دست كند « 2 » بود بيتوته كرديم .\r\nروز سه‌شنبه ، شش فرسنگ در كويرى راه رفتيم كه با كمال تعجب بايد گفت هيچ كدام از جغرافىنويسان ما اسمى از آن نبرده‌اند . تمام زمين كوير هموار و سفيد و مملو از نمك خالص بود و گرچه در ابتداى آن به چند بوتهء خار برخورد كرده بوديم كه رنگ زرد و طعم شور داشتند ( متأسفانه امكان ارسال نمونه‌هاى آن براى شما وجود نداشت ، زيرا از همه جا به دور بودم ) ، ولى در داخل كوير حتى اين چند بوته خار هم به چشم نمىخورد .\r\nتابستان در اين زمين خشك گرماى طاقت‌فرسايى حكم‌فرماست و به همين جهت مسافران بايد با سرعت از تنها راهى كه وجود دارد عبور كنند . در زمستان زمين كوير پر از آب باران است كه به علت وجود نمك سفيد مىشود و اين آب آنقدر زياد است كه گاه‌گاه تا شكم\r\n\r\n\r\n","description":"","footnote":"\r\n( 1 ) . در اينجا نويسنده توضيح مىدهد كه مجبور بوده است اين جزئيات را شرح دهد زيرا نقاش ، ديگر او را همراهى نمىكند و در حالى كه حتى تصوير بانو معانى در لباس اهالى بين‌النهرين هنوز تمام نشده بود ، آنها را ترك كرد . - م .\r\n( 2 ) . نويسنده اين نام را در متن ، عوضى ذكر مىكند . به‌طور كلى پيترو دلاواله هميشه سعى كرده است با كمال دقت نام محل‌هايى را كه از آن‌ها رد مىشده ذكر كند و همان‌طور كه خودش نيز مىنويسد ، اين نام‌ها را از چندين نفر مىپرسيده ، منتهى چون كسانى كه اسامى را به او مىگفته‌اند ، غالبا لهجه‌هاى محلى داشته‌اند و از طرفى وى به شيوه مرسوم در خط ايتاليايى هر كجا لازم بوده ،  h  و  i  اضافه كرده و از طرفى در آن زبان ق يا خ كه در غالب اسامى شهرها و آبادىهاى ايران به چشم مىخورد ، وجود ندارد ؛ اين است كه متأسفانه تشخيص نام صحيح محل‌ها كه در حال حاضر غالب آن‌ها نيز از بين رفته‌اند ، كارى بس دشوار است . ولى همه جا سعى شده با مراجعه به كتب قديم و جديد جغرافيايى و نقشه‌هاى مختلف در ترجمهء فارسى ، نام‌هاى صحيح ذكر شود . - م .\r\n","page_name":" 122 ","page_number":146},
  {"content":"\r\n\r\nاسب مىرسد و تمام لباس‌هاى ما به علت گل و لاى و نمك كثيف و آلوده شده بود .\r\nسستى زمين به اندازه‌اى است كه راه‌پيمايى با زحمت هرچه تمام‌تر انجام مىگيرد و اگر كسى مختصر غفلتى كند و از جاده دور شود در دريايى از گل و نمك فرو مىرود كه خروج از آن با اشكال فراوان صورت مىگيرد و غالبا به اين طريق نه تنها آدم و اسب از بين رفته ، بلكه به كرات شتر نيز كه حيوان بزرگى است در گل و لاى مدفون شده است و براى اجتناب از اين خطر در فواصل مختلف سنگ‌هاى سياهى براى نشان دادن جاده كار گذاشته‌اند .\r\nمن كه تاكنون در تمام مسافرت‌هايم با بخت مساعد روبرو بوده‌ام ، اين مرتبه نيز طالعم مدد كرد و چون در اين طرف‌ها زمستان خشكى بود ، در راه با باران مصادف نشديم و در نتيجه زمين جاده زير پاى ما سخت و عبور از روى آن سهل بود و به‌علاوه وجود زمستان به ما از اين جهت كمك كرد كه با گرماى كوير برخورد نكرديم . نمك زمين را چشيدم و ملاحظه كردم براى خوردن مناسب است ؛ ولى ايرانيان از آن استفاده نمىكنند و نمك خوراكى خود را از كوه‌هاى نمك استخراج مىكنند كه خداوند در اين سرزمين قرار داده است و در غير اين صورت ، چون ايران از هر طرف به دريا دور است ، استخراج نمك دريا براى آنان اشكالات فراوانى ايجاد مىكرد . در وسط اين دشت بىكران نمك يك قطعه زمين با خاك خوب و خشك پيدا كرديم ، زيرا در سفرى كه شاه با پاى پياده به قصد زيارت يكى از مقابر مقدس واقع در خراسان به آن ايالت مىرفته است ، چون نمىتوانسته تمام پنج فرسنگ كوير را در اين قسمت در يك روز بپيمايد ، دستور داده است از جاى ديگر خاك بياورند و در آنجا قرار دهند ، تا او بتواند شب را در روى آن استراحت كند و از آن به بعد اين قطعه زمين در زمستان مورد استفادهء كاروان‌ها قرار مىگيرد .\r\nما تمام آن روز را در روى نمك‌زار راه‌پيمايى كرديم ، ولى شب نتوانستيم خود را به مأمنى برسانيم ، زيرا هيچ آبادى در اين حوالى نيست ؛ منتهى چون زمين سفيد پرنمك به پايان رسيد و ضمنا آب و آذوقه و چوب براى روشن كردن آتش و آشپزى همراه داشتيم با فرارسيدن شب در بيابان اطراق كرديم و خانم معانى اظهار داشت مايل نيست زير چادر در تخت‌روان بخوابد و ترجيح مىدهد در زير آسمان صاف پرستاره نزد من استراحت كند و در نتيجه لحاف‌هاى پرپنبه را به دور خود پيچيديم و كلاه پوستى را به رسم ايرانيان بر سر گذاشتيم و به اين ترتيب شب را به سر آورديم .\r\nچهارشنبه كه آخرين روز ماه ژانويه بود ، پنج الى شش فرسنگ در تپه و ماهور راه پيموديم و شب در كاروان‌سرايى به نام سياه‌كوه بار افكنديم و اين محل به مناسبت تپه‌اى كه از دور سياه\r\n\r\n","description":"","footnote":"","page_name":" 123 ","page_number":147},
  {"content":"\r\n\r\nمىنمايد چنين ناميده مىشود « 1 » . در موقع راه‌پيمايى روزانه نزديك مخزن آب شيرينى واقع در كنار جاده موقع صرف غذا كوزه‌ها را مملو از آب كرده بوديم ، زيرا كاروان‌سراى سياه‌كوه فاقد آب شيرين است و بدين جهت شاه دستور داده كاروان‌سراى ديگرى در اين حوالى ، نزديك يك مخزن آب شيرين بسازند و معمار كاروان‌سراى سياه‌كوه را به مناسبت بىتوجهى او در مورد آب به سختى مجازات كرده است ، و به هر حال اين محل بعد از اتمام ساختمان كاروان‌سراى دوم ، به كلى متروك خواهد شد .\r\nاين مطالب را نوشتم تا توجه داشته باشيد شاه‌عباس چقدر خرج مىكند و زحمت مىكشد تا كشورش زيباتر و آبادتر و براى حمل و نقل و تجارت مستعدتر شود « 2 » .\r\nپنجشنبه اول فوريه دو ساعت قبل از طلوع صبح از خواب برخاستيم ، زيرا راهى طولانى در پيش داشتيم و براى رسيدن به مقصد بعدى مىبايستى هشت فرسنگ راه طى مىكرديم .\r\nراه‌پيمايى بايد در جلگه‌اى انجام مىگرفت كه تا مدتى پيش عبور از آن بىنهايت با اشكال صورت مىگرفته و تا شكم اسبان در گل فرو مىرفته است ، ولى اكنون مسافرت در كمال سهولت انجام مىشود ، زيرا به دستور شاه در تمام طول اين لجن‌زار ، كه نزديك به پنج فرسنگ مىشود ، جادهء سنگ‌فرش طويل و عريض و مستقيمى بنا كرده‌اند كه واقعا بسيار جالب است .\r\nالبته اين جاده به اتمام نرسيده و هنوز مشغول ساختمان آن هستند و چون در بسيارى از نقاط رودخانه‌هاى كوچكى از وسط آن عبور مىكند ، به روى آنها پل مىبندند و يكى از اين پل‌ها داراى اتاق‌هاى كوچكى است تا مسافران بتوانند در داخل آن استراحت كنند . پل مذكور در روى رود نسبتا بزرگى كه نام آن تركى است و آجىچاى ، يعنى رودخانهء تلخ ناميده مىشود ، بنا شده و\r\n\r\n\r\n","description":"","footnote":"\r\n( 1 ) . سياه‌كوه در صد كيلومترى شمال شرقى كاشان واقع شده . نويسنده دربارهء آخرين قسمت راه توضيحات كافى نداده است ، زيرا طبق نقشه‌هاى قديم كه راه‌هاى كاروان‌رو در آنها مشخص شده است ، نويسنده بعد از ده بيدگل به سمت شمال شرق منحرف شده و پس از اقامت در دست‌كند قاعدتا مىبايستى از دهى به نام مرنجك گذشته باشد . راه كاروان‌رو بعد از مرنجك از ده سفيدآب رد مىشد و پس از آن ، مستقيما به طرف شمال مىرفت و پس از مسافتى تقريبا معادل 30 كيلومتر از محلى به نام سفيدكوه مىگذشت .\r\n( 2 ) . نويسنده در اينجا به تفصيل بيان مىكند كه در سياه‌كوه بعد از سال‌ها در موقع صرف شام ، قدرى شراب نوشيده و دليل اين اقدام خود را نيز شرح مىدهد . ماحصل اين‌كه چون پس از مدتى زناشويى ، وى صاحب فرزندى نمىشده و عده‌اى علت اين امر را در اثر آب خوردن مداوم و پرهيز از شراب و در نتيجه رطوبت مزاج تشخيص داده بودند ، بانو معانى كه بىنهايت مشتاق پيدا كردن فرزندى بوده است ، شوهر خود را وادار به نوشيدن مختصرى شراب مىكند . از ترجمهء تفصيل جريان امر به منظور اجتناب از تطويل كلام خوددارى شد . - م .\r\n","page_name":" 124 ","page_number":148},
  {"content":"\r\n\r\nهمان‌طور كه از اسم آن پيدا است ، آب اين رودخانه به علت نمك فراوان و زمين شوره‌زار تلخ مزه است . بعد از گذرانيدن اين لجن‌زار و طى سه فرسنگ راه در زمين مناسب‌تر ، شب به ده كوچكى به نام رشمه رسيديم و همان‌جا بيتوته كرديم .\r\nجمعه كه مصادف با يك عيد مذهبى مسيحى بود ، تا غروب در رشمه مانديم تا ضمنا طناب‌هاى تخت روان را كه فرسوده شده بود ترميم كنيم ، و پس از آن يك فرسنگ راه پيموديم و به ده بزرگى به نام محلهء باغ رسيديم . براى رسيدن به اين دهكده بايد مختصرى از جاده منحرف شد ؛ ولى ما اين عمل را با ميل انجام داديم ، زيرا محلهء باغ جاى خوبى است و همه گونه ميوه و لوازم مورد احتياج در آنجا يافت مىشود .\r\nاين ده در انتهاى جلگه و در پاى يك رشته‌كوه ، كه از آن سرزمين مىگذرد ، قرار گرفته و تصور مىكنم اين كوه‌ها رشته‌اى از سلسله جبالى هستند كه اگر اشتباه نكنم از آسياى صغير شروع مىشود و به‌طور منقطع تا چين ادامه پيدا مىكند و به تناوب نام‌هاى مختلفى از قبيل تاورو « 1 » و قفقاز و ايمائو « 2 » و غيره به خود مىگيرد . از نام‌هايى كه جغرافىنويسان ما هر يك به نحوى ذكر كرده‌اند در اين طرف‌ها كسى چيزى نمىداند و اين موضوع موجبات تعجب مرا نيز فراهم نمىكند ؛ زيرا علاوه بر اين‌كه مشكل است با اين سرزمين دورافتاده رابطه‌اى برقرار كرد ، در اينجا اين رشته جبال اسم واحدى ندارد و در هر نقطه بسته به دهى كه در كنار آن است ، نامى به خود گرفته و تعداد اين دهات نيز فراوان است « 3 » . . .\r\nدر محلهء باغ شب به خانهء يكى از مالكان وارد شديم كه احترام زيادى نسبت به ما روا داشت و موقع خداحافظى نيم تنه‌اى را كه در اين صفحات خيلى مشتاق دارد به او هديه كرديم و موجبات خرسندى خاطر او را فراهم آورديم .\r\nروز شنبه وارد كوهستان شديم و از درهء عميق و تنگى گذشتيم كه مىتوانم آن را به درهء استرتورا « 4 » واقع در اومبريا « 5 » تشبيه كنم ؛ ولى بسيار طويل‌تر از آن بود . كف دره مسطح بود و به ندرت اتفاق مىافتاد كه انسان مجبور به صعود و نزول شود ، منتهى در دو طرف آن ، كوهستان\r\n\r\n\r\n","description":"","footnote":"\r\n( 1 ) .  Tauro  : كه منظور همان كوه‌هاى توروس  ( Taurus )  است .\r\n( 2 ) .  Imao  : نامى است كه در قديم به سلسله جبال آسياى وسطى يعنى هندوكش و هيمالايا داده بودند .\r\n( 3 ) . نويسنده در اينجا يادآورى مىكند كه به همين قياس جغرافىنويسان نام ايالاتى را به غلط ذكر كرده‌اند و يا از ايالاتى نام برده‌اند كه مطلقا وجود خارجى ندارند .\r\n( 4 ) .  Strettura \r\n( 5 ) .  Umbria  : يكى از استان‌هاى ايتاليا . - م .\r\n","page_name":" 125 ","page_number":149},
  {"content":"\r\n\r\nمرتفعى سر به آسمان كشيده بود و گاه‌گاه راه چنان پرپيچ و خم و باريك مىشد كه عبور تخت روان با اشكال فراوان انجام مىگرفت . از وسط دره نيز رودخانهء كم‌عمق و كوچكى عبور مىكرد .\r\nحوالى ظهر به ده مخروبه‌اى رسيديم كه در كنار اين رودخانه واقع شده و زمانى مسكون بوده است . همان‌جا در كنار آب كه با زمزمهء مطبوع خود انسان را دعوت به توقف مىكرد ، به صرف غذا پرداختيم ؛ بدين معنى كه طبق معمول من و بانو معانى از ديگران جدا شديم و به كنار جويبارى كه از چشمه‌هاى كوهسار به سمت رودخانه جارى بود روان شديم و سفرهء خود را گسترديم . ابتدا مىخواستيم از اين آب بنوشيم ، ولى ديديم تلخ و شور است و به زودى آب روان ديگرى كه طعم شيرينى داشت يافتيم و از آن آشاميديم . علت اختلاف زياد نوع آب‌هاى يك منطقه را ، پس از بررسى در اين يافتم كه آب جويبار اول نيز در اصل شور نبوده و فقط در اثر عبور از يك رگهء زمين شور اين طعم نامطبوع را پيدا كرده است .\r\nشب ، ديروقت به غارى در داخل همين دره رسيديم كه نمىدانم دست طبيعت آن را درست كرده بود يا چون محل ديگرى در آن حوالى براى گذرانيدن شب پيدا نمىشد آن را عمدا ساخته بودند . بانو معانى راضى نشد در آنجا اقامت كنيم ، زيرا از شب گذشته تعدادى خوك در آنجا به سر مىبردند كه شاه ، علىرغم دستورات مذهبى دين اسلام ، نمىدانم براى بخشش به مسيحيان فرح‌آباد يا به منظور ازدياد نژاد ، دستور داده بود آنها را كه به رنگ قرمز و سفيد بودند از اصفهان به شمال حمل كنند . خوك‌ها را براى اين‌كه خسته نشوند در داخل جعبه‌هاى روبازى - مانند زنان - روى شترها قرار داده بودند ؛ ولى اين حيوانات كثيف نمىخواستند در آنجا بمانند و مرتبا فرياد مىزدند و لازم بود هر مرتبه كه آنها را بار شتران مىكردند محكم ببندند و چون كاروان اين حيوانات در مسير ما قرار داشت ، قبلا نيز آنها را مشاهده كرده بوديم .\r\nخوك‌ها به اندازه‌اى سر و صدا مىكردند كه واقعا حوصلهء محافظان مسلمان را كه علىرغم ميل خود مجبور بودند اين حيوانات به اعتقاد خود نجس را همراهى كنند به سر مىبردند ، و به هر حال ما با مشاهدهء وضع ، بدون توقف از جلوى غار گذشتيم و تا نيمه شب به راه خود ادامه داديم . دره تاريك و هوا مه‌آلود بود و به‌علاوه نزول برف راه‌پيمايى را به‌خصوص در موقع عبور از رودخانه كه در جهت مخالف مسير ما جريان داشت ، بسيار مشكل مىكرد و اين اولين بارى بود كه در كوهستان به برف برخورد مىكرديم .\r\nسرانجام حوالى نيمه شب در حالى كه هشت فرسنگ ديگر راه‌پيمايى كرده بوديم ، به دهى رسيديم كه حبله‌رود نام داشت و اين نام را ملاى ده و ديگران به من گفتند و برايم نوشتند . اين\r\n\r\n","description":"","footnote":"","page_name":" 126 ","page_number":150},
  {"content":"\r\n\r\nمطلب را براى اطلاع متذكر شدم تا بدانيد در نوشته‌هاى خود كمال دقت را مىكنم و اين اسامى را كه براى ما نامأنوس است ، وادار مىكنم چند نفر از باسوادهاى محل بنويسند - زيرا در تلفظ اين نام‌ها غالبا از طرف اشخاص اشتباهات زيادى مىشود - و سپس اين نوشته‌ها را كه معمولا بسيار ناشيانه است ، با يكديگر مطابقه مىكنم تا اسم صحيح را پيدا كنم « 1 » .\r\nحبله‌رود ده بزرگى است كه انواع ميوه و خوراكى در آنجا پيدا مىشود ؛ منتهى به علت موقعيت خود ، كه در قعر دره مواقع شده و دو طرف آن را كوهستان‌هاى بلند فراگرفته ، بسيار سرد است . اين ده در كنار همان رودخانه كه در قعر آن جارى است و به قرار اطلاع من حبله‌رود ناميده مىشود واقع شده ، و از اينجا مىتوان به اصطلاحات عجيب فارسى پى برد ؛ زيرا حبله‌رود نام دهكده و در عين حال رودخانه است .\r\nرودخانه با رود تفاوتى ندارد و در حقيقت خانه در اينجا بستر رود را مىرساند و وقتى گفته مىشود رودخانهء حبله‌رود ، اسم آن عجيب به نظر مىرسد . « خانه » در زبان فارسى به آخر بسيارى از لغات اضافه مىشود كه معانى مختلفى دارند ؛ مثلا « بارخانه » كه معنى اسباب و اثاثيه مىدهد و « كارخانه » كه دو معنى دارد : يكى به نقاطى گفته مىشود كه در آنجا ابريشم مىبافند يا اجناس ديگرى به قصد فروش و انتفاع تهيه مىكنند و ديگرى محل گذاشتن البسهء مختلف را مىرساند . چنانچه در مسافرت گفته مىشود : كارخانه ، و منظور اسباب و اثاثيه است .\r\nدر توضيح معنى اول بگويم كه شاه در تمام شهرهاى اصلى كشور داراى كارخانه است و به‌علاوه بزرگان و سركردگان نيز مجازند مالكيت اين كارگاه‌ها را كه در آن استادان به بافتن پارچه‌هاى مختلف ، به‌خصوص پارچه‌هاى ابريشمى مشغولند ، داشته باشند و امروزه فروش منسوجات ابريشمى عايدات مهمى نصيب خزانهء ايران مىكند و روىهم‌رفته طرز تهيهء پارچه و فروش آن همان است كه اكنون در كشور ما نيز بدان عمل مىشود و عدهء زيادى از استادكاران و بازرگانان به اين كار مشغولند .\r\nدر زبان فارسى خوردن را نيز نه فقط به معنى صرف غذا استعمال مىكنند ، بلكه اين فعل معانى مختلفى مىدهد و در موارد مربوط به آشاميدن و داشتن و كندن و دريافت كردن و بوئيدن و غيره نيز آن را به كار مىبرند ؛ چنانچه گفته مىشود : شراب خوردن و سرما و گرما خوردن و\r\n\r\n\r\n","description":"","footnote":"\r\n( 1 ) . در اينجا نويسنده طريق نوشتن اين اسامى را به لاتين توضيح مىدهد تا مخاطب او ، در موقع خواندن آنها ، تلفظ صحيح را نيز درك كند . چون اين قسمت نمىتوانست مورد استفادهء خوانندگان واقع شود ، از ترجمهء آن خوددارى شد . - م .\r\n","page_name":" 127 ","page_number":151},
  {"content":"\r\n\r\nپول كسى را خوردن و زخم خوردن و چوب خوردن و هزاران جملات عجيب ديگر . امثال اين‌گونه افعال كمكى زياد است و به همين دليل زبان فارسى لااقل در حال حاضر بسيار فقير و فاقد آن زيبايى و فصاحتى است كه بعضىها فقط به منظور اظهار فضل و با استفاده از عدم آشنايى ديگران به آن نسبت مىدهند .\r\nطبق آنچه تاكنون دستگير من شده است ، زبان فارسى امروز نه قديمى و نه كامل و نه خالص است ، بلكه از زبان ملل مختلفى كه بعد از اسلام به اين سرزمين تاخت و تاز كرده و در آنجا سكنا گزيده‌اند واژه‌هاى فراوانى را به عاريت گرفته و در حقيقت معجونى از همهء آنها شده است . نصف اين معجون را زبانى تشكيل مىدهد كه كردهاى امروزى به آن متكلم هستند و مىتوان گفت همان فارسى قديم ، يا زبان پارت‌هاست . نيم ديگر عبارت است از لغتهاى عربى و تركى و تاتارى و هندى و به‌طور خلاصه زبان مللى كه در همسايگى ايران هستند .\r\nاز اشعار فارسى هنوز چيزى نمىدانم ؛ ولى همان‌طور كه گفتم اين زبان از لحاظ اصطلاحات فقير است و به قرارى كه حدس مىزنم طرز تركيبات و جمله‌بندىهاى آن نيز مشابه زبان‌هاى ديگر شرقى است و تقريبا همهء آنها از زيبايى و ابتكار و خلاقيت بىبهره‌اند و فكر نو در آنها كمتر يافت مىشود ؛ بنابراين حدس مىزنم شعر فارسى نيز چيز زياد دلچسبى نباشد « 1 » .\r\nشب بين شنبه و يكشنبه و تمام روز يكشنبه را در حبله‌رود به سر آورديم تا حيوانات نيز استراحتى كرده باشند . دوشنبه پنجم فوريه راه‌پيمايى را در همان دره از سر گرفتيم و موقعى كه بعد از ناهار من و بانو معانى اسب مىتاختيم تا به شتران كه جلوى ما حركت مىكردند برسيم ، ملاحظه كرديم كه دره به دو قسمت تقسيم مىشود و در وسط آن يك سلسله تپه است . نخست درهء دست چپ را گرفتيم و شروع به پيشروى كرديم ؛ ولى بعد از تقريبا يك فرسنگ راه ، عده‌اى بچه چوپان با فريادهاى خود ما را متوجه كردند كه اشتباه رفته‌ايم و در نتيجه مجبور شديم به عقب برگرديم و اين مرتبه از درهء دست راست برويم . در اين قسمت ، جاده بسيار بد و پر از برف و يخ بود و در بعضى نقاط به علت آب شدن برف پاى اسب‌ها در گل فرو مىرفت و بعضا وجود يخ فراوان باعث مىشد كه پاى حيوان بلغزد و در يكى از همين سربالايىهاى لغزنده بود كه بانو معانى از اسب به زير افتاد ولى شكر خدا كه هيچ‌گونه آسيبى نديد ، زيرا با مهارت خود را از بالاى\r\n\r\n\r\n","description":"","footnote":"\r\n( 1 ) . در اينجا نويسنده به مدح اشعار ايتاليايى منطقهء توسكان كه فلورانس شهر اصلى آن است ، مىپردازد و آن را از ظريف‌ترين تراوشات روح انسان به شمار مىآورد . طبيعى است كه قضاوت نويسنده راجع به شعر فارسى ناشى از عدم آشنايى وى با ادبيات غنى كشور ما بوده است . - م .\r\n","page_name":" 128 ","page_number":152},
  {"content":"\r\n\r\nزين به زمين انداخته بود و من كه در جوار او اسب مىراندم با استفاده از اين تجربه پياده شدم و دهنهء حيوان را به دست گرفتم .\r\nبعد از اين‌كه يك فرسنگ ديگر راه رفتيم ، شب فرا رسيد و در حالى كه باريدن برف همچنان ادامه داشت بعد از پيمودن چهار فرسنگ راه به دهى به نام فيروزكوه رسيديم . اين ده در بلندىهاى كوه واقع شده و با وجودى كه بسيار مرتفع است ، جاده از قعر دره‌رو به آنجا به اندازه‌اى با ملايمت بالا مىرود كه انسان به كلى از وجود اين همه ارتفاع بىخبر مىماند .\r\nفيروزكوه آخرين نقطهء عراق است و از آنجا به بعد ، سكهء مسى اصفهان را جز به نصف قيمت برنمىدارند . اين هم از چيزهاى جالب ايران است كه سكهء نقره همه جا يك قيمت دارد و ارزش آن تغيير نمىكند ، در حالى كه سكه‌هاى مس ايالات با يكديگر فرق دارند و سكهء مسى يك ايالت هر چقدر بزرگ و سنگين باشد ، باز هم در جاهاى ديگر آن ارزش را ندارد و خرج نمىشود مگر اين‌كه آن را به نصف قيمت بردارند « 1 » .\r\nنمىدانم به چه مناسبت روز سه‌شنبه از فيروزكوه عزيمت نكرديم و روز چهارشنبه به طرف مازندران سرازير شديم . اين ايالات در كنار دريا واقع شده و چون براى رسيدن به فيروزكوه كه در قلهء كوه واقع شده كاملا صعود كرده بوديم ، اكنون بايد تمام اين كوه‌ها را پشت سر مىگذاشتيم و مرتبا به سمت پايين مىرفتيم . اينك به شرح موقعيت جغرافيايى مازندران مىپردازم تا با مراجعه به نقشه ملاحظه كنيد واقعا خود هيركانيا « 2 » يا جزئى از آن است يا همان‌طور كه من فكر مىكنم ايالات به كلى مجزايى است .\r\nمازندران در جنوب درياچه خزر قدرى به سمت چپ آن واقع شده و در نتيجه از شمال به درياچه خزر و از مشرق به استراباد محدود مىشود . مركز ايالت استراباد كه يكى از خان‌هاى مطيع شاه در آن حكومت مىكند ، و آن نيز استراباد خوانده مىشود ، از فرح‌آباد ، يعنى شهر اصلى مازندران ، دور نيست و بيش از پنج روز راه از آنجا فاصله ندارد . مازندران از سمت جنوب به ايالت عراق محدود مىشود و به اين ترتيب اگر كسى بخواهد مانند ما خط سير اصفهان - فرح‌آباد را طى كند ، بايد مرتبا رو به شمال برود . در سمت غرب مازندران ، استان گيلان واقع شده كه به\r\n\r\n\r\n","description":"","footnote":"\r\n( 1 ) . شاردن در جلد چهارم سفرنامهء خود ، تعريف مفصلّى از سكه‌هاى رايج زمان صفويه دارد كه از هر جهت جالب است .\r\n( 2 ) . در نقشه‌هاى جغرافيايى قديم اراضى مجاور درياچه خزر را در قسمت جنوب و جنوب شرقى آن هيركانيا  ( Hircania )  مىنوشتند . - م .\r\n","page_name":" 129 ","page_number":153},
  {"content":"\r\n\r\nفارسى معنى سرزمين گل را مىدهد ، زيرا زمين اين ايالت بسيار حاصل‌خيز و مرطوب است « 1 » .\r\nبراى اين‌كه محل اين نقاط را بهتر مجسم كنيد و با آنچه تا به حال در اين باره نوشته‌اند بسنجيد ، اكنون به شرح تمام اطراف درياچه خزر مىپردازم تا بدانيد هر كدام از اين مناطق امروز چه نامى دارند و به كجا منتهى مىشوند . در حقيقت استرابون با ذكر اين‌كه درياچه خزر خليجى است كه به اقيانوس شمال مرتبط است و در نتيجه دور تا دور آن را خشكى احاطه نكرده ، مرتكب اشتباه بزرگى شده است ، كه انسان با توجه به اطلاعات وسيع جغرافيايى او دچار حيرت مىشود . ولى هرودوت كه مقدم بر سايرين است و زمانى مطالب خود را نوشته كه هنوز اين نقاط به‌طور صحيح كشف نشده بود ، مىدانسته كه درياچه خزر به درياى ديگرى راه ندارد و اطراف آن را خشكى فراگرفته است . منتهى بايد ديد اين خشكى چگونه است و در نقاط مختلف چه نام‌هايى به خود مىگيرد .\r\nقبلا گفتم در غرب مازندران ايالت گيلان واقع شده است كه موقعى براى خود حكمران مستقلى داشت ، ولى شاه‌عباس در اوايل سلطنتش ضمن نبردهاى سخت ، اين سرزمين را تسخير و به قلمرو خود ضميمه كرد و دليل او هم اين بود كه گيلان از قديم جزء ايران محسوب مىشده و حكمران آن با انكار اطاعت از شاه در حقيقت ياغى شده است . اين استان مثل تمام نقاطى كه مستقيما تحت نظر شاه اداره مىشوند . فاقد خان است و كارهاى مربوط به آن را وزيرى كه وزير گيلان خوانده مىشود ، انجام مىدهد . غرب گيلان در حوالى درياى خزر به آلبانيا « 2 » منتهى مىشود ، كه اولين شهر آن باكو يا به قول ايرانيان واه‌كوه است ، كه قلعهء مستحكمى است و در بالاى صخره‌هاى ساحلى بنا شده و طبق نوشته‌هاى اپيتوم جئوگرافيكا « 3 » سابقا آلبانا « 4 » خوانده مىشده است و امروز حكومت آن به يك سلطان سپرده شده . در همين ساحل يعنى در سمت غرب دريا دربند يا دميرقاپو واقع شده كه معنى لغت اخير درب آهنى است « 5 » . در اينجا آلبانيا به انتها مىرسد و رشته‌كوه‌هاى قفقاز آغاز مىشود كه اقوام مختلفى ساكن آن هستند و مثلا از بين آنها بايد لزگىها را نام برد كه داراى حكمران واحدى نيستند و هزاران هزار سركرده و رئيس دارند\r\n\r\n\r\n","description":"","footnote":"\r\n( 1 ) . نويسنده در اينجا مرتكب اشتباه شده و لغت گيلان را كه معنى سرزمين گيلك‌ها را مىدهد ، با لغت گل كه با پسوند آن قاعدتا بايد گلان بشود ، عوضى گرفته است . - م .\r\n( 2 ) .  Albania  : نام قديمى منطقهء مجاور مناطق غربى درياى خزر است كه جنوب آن به رودخانهء ارس و شمال آن به قفقاز منتهى مىشود .\r\n( 3 ) .  Epitom Geografica  : اپيتوم جغرافيانويس مشهور رومى .\r\n( 4 ) .  Albana \r\n( 5 ) . دميرقاپو به تركى معنى درب آهنى را مىدهد و نويسنده آن را  Demir Capi  نوشته است . - م .\r\n","page_name":" 130 ","page_number":154},
  {"content":"\r\n\r\nكه به آنها ميرزا يعنى شاه‌زاده مىگويند ، ولى چه بسا ممكن است هر يك بيش از بيست نفر تحت اطاعت خود نداشته باشند . اين افراد بيشتر در دشت و صحرا زندگى مىكنند و بسيار خشن و بىپروا هستند و موجبات صدمهء كلى سرزمين‌هاى همجوار را فراهم مىسازند .\r\nبعد از اراضى لزگىها سرزمين چركس‌ها كه مردمى مسيحى و پيرو كليساى يونان هستند شروع مىشود ، ولى اين افراد كتاب و كشيش ندارند و تصور مىكنم فقط نامى از مسيحيت داشته باشند . بر اين طايفه نيز ميرزاهاى فراوانى حكومت مىكنند كه دائما با لزگىها از يك طرف و با تاتارها از طرف ديگر ، بر سر يغما و چپاول و غارت ، در جنگ و ستيزند و به همين جهت تمام بازارهاى برده‌فروشان در مشرق‌زمين مملو از اسراى چركس و روس و تاتار و لزگى شده است و همه روزه عده‌اى از آنان خريد و فروش مىشوند .\r\nسرزمين چركس‌ها در بالاى درياچهء خزر تا زمين‌هاى متعلق به روس‌ها يا به قول ما ، مسكوىها ادامه دارد و تقريبا تا كنار ولگا يعنى شهر هشترخان مىرسد . روس‌ها در شمال درياچهء خزر هستند و با يك تيره از تاتارها همسايگى دارند و سپس نوبت به ازبك‌ها مىرسد كه قلمرو آنها بيشتر در مشرق درياى خزر گسترده شده است و در جوار آنان به سمت شرق تاتارهاى ختايى ساكن‌اند و قسمت جنوبى سرزمين آنان به هندوستان منتهى مىشود .\r\nسمرقند كه مقر تيمور لنگ بود و هم‌چنين از بلخ به سمت جنوب و از بخارا به سمت دريا از اراضى ازبك‌نشين است و در بخارا يكى از خان‌هاى بزرگ ازبك حكومت مىكند ، كه با شاه ايران دائما در حال جنگ است و دليل آن را بعدا تشريح خواهم كرد . ازبك‌ها و جغتايىها از اقوام سجستان جنوبى هستند ، كه شامل سغدستان و بلخ نيز مىشود ، و بين اين سرزمين و استراباد كه قبلا از آن نام برده‌ام ، جز يك صحراى كم‌وسعت فاصله‌اى وجود ندارد ، كه در آن تركمن‌ها ساكنند .\r\nاين قوم چادرنشين امروزه در بيشتر مناطق امپراتورى ايران و حتى در عثمانى پراكنده‌اند و دائما در حال حركت و ييلاق و قشلاق هستند و تصور مىكنم از تركيه ، قبلا به مناسبتى ، شرحى دربارهء آنان نوشته باشم . مركز اصلى تركمن‌ها سجستان يا تركستان است . تركمن يعنى كسى كه دين خود را عوض كرده است - زيرا اين افراد قبلا بت‌پرست بوده‌اند و سپس به دين اسلام گرويده‌اند - و امروزه نام تركمن به كسانى كه در اين سرزمين باقى مانده‌اند و همچنين به عده‌اى از آنان كه به‌طور دسته جمعى به اطراف مهاجرت كرده و دائما در حال حركت هستند اطلاق\r\n\r\n","description":"","footnote":"","page_name":" 131 ","page_number":155},
  {"content":"\r\n\r\nمىشود « 1 » . عدهء ديگرى از تركمن‌ها نيز به سمت غرب آسيا و حتى اروپا رفتند و شايد به علت سهولت تلفظ به تدريج « من » از نام آنان برداشته شد و اكنون فقط ترك خوانده مىشوند .\r\nهمان‌طور كه قبلا گفتم ، بين استراباد و ازبكستان تعدادى از تركمن‌ها باقى مانده بودند ، ولى اخيرا شاه‌عباس به دليل اين‌كه آنان از ازبك‌ها طرفدارى مىكردند و به‌علاوه مذهبشان شيعه نبود و به ترك‌ها شباهت داشت و به او وفادار نبودند و روىهم‌رفته وجودشان به ضرر كشور تمام مىشد به قلع و قمع آنان پرداخت . با وجود اين بايد گفت كه در نقاط ديگر كشور او ، از قبيل مديا و آلبانيا و ساير جاها هنوز تعداد زيادى تركمن زندگى مىكنند كه قسمتى از آنها در دهكده‌ها و شهرها مستقر شده‌اند و عدهء ديگرى كماكان چادرنشين هستند و در بين خود ، سلطان‌ها و خان‌هايى دارند كه كاملا از شاه فرمان‌بردارى مىكنند و به او وفادارند .\r\nتصور مىكنم به اندازهء كافى اطراف درياچهء خزر و مازندران را توصيف كرده باشم ؛ ولى به همان شيوهء معمولى ، يعنى هرچه به يادم آمده به تدريج به روى كاغذ آورده‌ام و با مراجعه به نقشه‌هاى قديم و جديد بايد واقعيت و حقيقت مطلب را درك كرد ؛ و حالا مجددا به شرح بقيهء مسافرت مىپردازم :\r\nپس از اين‌كه در برف سنگين سه فرسنگ از فيروزكوه بيرون رفتيم ، ايالت عراق به انتها رسيد و به مازندران رسيديم ؛ ضمنا راه‌پيمايى از نقاط مرتفع كوهستانى نيز تمام شد و در سراشيبى افتاديم كه منتهى به دره‌اى مىشد ، با اين تفاوت كه برعكس درهء خشك پيشين ، اين يكى مستور از جنگل و پرآب بود ، به‌طورى كه درختان زيبا و بلند دامنه‌هاى كوه مرا به ياد سرزمين‌هاى مشابه آن در اروپا مىانداخت و در سفرهاى خود به قسمت‌هاى مختلف آسيا و افريقا نظير آن را نديده بودم و از موقعى كه ايتاليا را ترك كرده‌ام اولين بارى بود كه به جنگل و زمين پرآب بر مىخوردم .\r\nيك ساعت بعد از برآمدن شب ، در حالى كه در مجموع پنج فرسنگ راه رفته بوديم ، به اولين نقطهء مسكون مازندران ، كه ده كوچكى به نام سرخ رباط « 2 » بود ، رسيديم . اين ده ، مانند دهات بىشمار ديگرى ، اخيرا به دستور شاه در اطراف جاده ساخته شده تا مسافران از جهت مسكن در\r\n\r\n\r\n","description":"","footnote":"\r\n( 1 ) . اظهار نظر نويسنده صحيح است و تركمن‌ها كه از اقوام آسياى مركزى هستند ، قبلا اوغوز يا غوز ناميده مىشدند و بعد از اين‌كه در دورهء مغول به دين اسلام درآمدند ، نام آنان نيز عوض شد . - م .\r\n( 2 ) . نويسنده در اينجا لغت نامفهومى را ذكر مىكند ؛ ولى با توجه به تشابه كلمه و راهى كه او رفته است ، تصور مىرود همان سرخ رباط ، يعنى دهى باشد كه در 25 كيلومترى گردنهء گدوك بين راه فيروزكوه به سارى واقع شده .\r\n","page_name":" 132 ","page_number":156},
  {"content":"\r\n\r\nرفاه باشند ، او دستور داده است محل سكونت قبلى مردم كوه‌نشين اطراف را ويران كرده و آنها را به اين دهات منتقل كنند . در اين معبر به رابرت جيفورد « 1 » انگليسى كه از پيش با او آشنايى داشتم ، برخورد كردم . وى به اتفاق مترجم خود ، از نزد شاه به اصفهان باز مىگشت و به من اطلاع داد كه چند روز پيش ، در فرح‌آباد ، به شاه خبر داده‌اند سلطان احمد ، خليفهء عثمانى ( كه در قسطنطنيه او را ديده بودم ) وفات كرده و سلطان مصطفى برادر او كه تا به حال محبوس بود و زندگى درويشى مىكرد ، و همان‌طور كه قبلا پيش‌بينى كرده بودم ، سرانجام روزى بايد به اين سمت برگزيده مىشد ، به جاى او بر مسند خلافت قرار گرفته است و از پسران سلطان متوفى هيچ‌يك به تخت و تاج نرسيده‌اند .\r\nپنجشنبهء هشتم فوريه ، سه فرسنگ در اين درهء تنگ كه در انتهاى خود عريض‌تر مىشد ، راه‌پيمايى كرديم . در وسط دره رودخانه‌اى جارى است كه به درياى خزر مىريزد و ما اكنون در مسير آن واقع شده بوديم . زمين‌ها به علت وجود آب فراوان ، همه زير كشت برنج ، كه غذاى منحصر به فرد و يا حداقل غذاى اصلى اهالى اين منطقه را تشكيل مىدهد قرار داشت ، ولى گندم در اينجا كشت نمىشود ، زيرا مردم به آن توجهى ندارند و زمين به علت رطوبت زياد ، براى عمل آوردن اين محصول ، مناسب نيست و به همين دليل اهالى كه نان ندارند و در عين حال لبنيات و به‌خصوص كره را از اغذيه مضر مىدانند و به خوردن گوشت نيز علاقه‌اى نشان نمىدهند ، فقط با برنج زنده‌اند و آن را بدون چربى و با آب و نمك طبخ مىكنند و اين غذا را كه چلو « 2 » ناميده مىشود ، با رب‌هاى ترش مختلفى از قبيل رب انار و غيره مىخورند و معتقدند اين غذا بسيار سالم و خوش‌طعم است و به نظر من نيز اين نوع برنج بدمزه نيست و در تمام ايام چهل‌گانهء روزه ، چون چيز بهترى پيدا نكردم از آن خوردم و تصور مىكنم واجد غذائيت زيادى نباشد ؛ زيرا مردم مازندران كه فقط برنج مىخورند ، يا به اين دليل و يا به علت نامناسبى آب و هوا ، غالبا رنگ پريده هستند و پوست آنان گندم‌گون است .\r\nزنان و مردان مازندران ، داراى چشم و ابروى سياه و موهاى مشكى هستند و به‌خصوص زنان در نظر من زيبا جلوه مىكنند ؛ به‌خصوص كه برعكس زن‌هاى مسلمان ديگر ، هيچ‌وقت چهرهء خود را نمىپوشانند و از حرف زدن با مردان امتناعى ندارند و مانند مردان اين ديار در\r\n\r\n\r\n","description":"","footnote":"\r\n( 1 ) .  Robert Gifford \r\n( 2 ) . البته خوانندگان توجه دارند كه اين نوع غذا كته خوانده مىشود ، ولى در شمال هنوز به آن چلو نيز مىگويند . - م .\r\n","page_name":" 133 ","page_number":157},
  {"content":"\r\n\r\nبرخورد بسيار مؤدب و مهربان هستند . و همگى مردم مازندران دوست دارند خانهء خود را در اختيار مهمان قرار دهند و در قبال او با كمال ادب و رأفت رفتار كنند و من در هيچ جاى ديگر دنيا نديده‌ام مردم دهات آنقدر داراى تمدن و آداب و رسوم پسنديده باشند و ملاحظه كردم ايالت هيركانيا كه به قول قدما بايد عارى از تمدن و جايگاه پلنگان وحشى باشد ، زيباترين نقطه‌اى است كه تا به حال در آسيا ديده‌ام و مردم آن متمدن‌ترين و باادب‌ترين مردمى هستند كه ممكن است در دنيا وجود داشته باشند .\r\nآن روز ، ضمن راه‌پيمايى در كوه و درهء كنار جاده و ارتفاعات اطراف ، قلعه‌هايى مشاهده كرديم كه در زمان صباوت شاه‌عباس و كهولت شاه‌محمد خدابنده ، پدرش ، كه كشور به خوبى اداره نمىشد ، محل سكونت گردن‌كشانى بود كه به اين منطقه مسلط شده بودند ؛ ولى اكنون همه آنها مخروب و فاقد سكنه هستند زيرا شاه تمام ياغيان را قلع و قمع كرده و امنيت كامل را در اين صفحات برقرار ساخته است . روى يك كوه سنگى مرتفع كه در كنار دره ، سر به آسمان كشيده بود ، غارى مشاهده كرديم كه دسترسى به آن با اشكال فراوان ميسر مىشد و در افسانه‌هاى محلى مىگويند زن غول‌آسايى ساكن آن غار بوده و مانع عبور از آن جاده مىشده است . دربارهء اين زن غول‌آسا و ديوهاى مختلف ، افسانه‌هاى فراوانى در اينجا گفته مىشود و قبر بعضى از آنان را در اين حوالى ذكر مىكنند ، ولى اينها جز تراوشات فكرى پيرزنان چيز ديگرى نيست .\r\nناهار را در كنار رودخانه‌اى كه در قعر دره جارى است ، صرف كرديم و ملاحظه كردم در آنجا كرفس و كاسنى وحشى و انواع و اقسام سبزيجات مختلفى كه آنها را مىشناسيم ، به حد وفور روييده است و به‌علاوه بنفشه و ديگر گل‌هاى بسيار زيبا در تمام طول راه عطرافشانى مىكردند و موجبات نشاط خاطر ما را كه مژدهء نزديكى بهار را مىشنيديم فراهم مىساختند . در ميان اين همه زيبايى و بوى خوش ، شب به دهكدهء كوچكى رسيديم كه اخيرا بنا شده و « ميان كاله » « 1 » نام داشت .\r\nاز اين دهكده‌ها بر سر راه فراوان است ، به نحوى كه مسافران ، هر ساعتى بخواهند مىتوانند در يكى از آنها استراحت كنند و اين وضع عينا شبيه ممالك خودمان است كه در آنجا مهمان‌سراهاى متعددى وجود دارد . در مازندران مهمان‌سراهاى عمومى نيست و توقف در خانه‌هاى خصوصى مردم انجام مىگيرد كه صاحبان آنها نه پولى طلب مىكنند و نه اگر كرايه‌اى\r\n\r\n\r\n","description":"","footnote":"\r\n( 1 ) . نويسنده در اينجا به غلط نام نامأنوس ميونى كله  ( Mioni Kielle )  ضبط كرده و معنى آن را ميان كلّه ، يعنى وسط سر ، نوشته است . - م .\r\n","page_name":" 134 ","page_number":158},
  {"content":"\r\n\r\nاز اين بابت داده شد ، تن به قبول آن مىدهند ، و بايد در مقابل به آنان هديه يا انعامى داد كه در اين صورت مىپذيرند .\r\nروز جمعه ، چون ديروقت حركت كرديم و به‌علاوه جاده بسيار خراب و گل‌آلود و لغزان بود و عبور حيوانات واقعا با اشكال انجام مىشد ، موفق نشديم بيش از دو فرسنگ پيش‌روى كنيم و شب در دهكده‌اى ، كه در كوهپايه واقع شده و نام آن جيرود بود ، بار انداختيم . مردان اين دهكده همه در حوالى فرح‌آباد به امر شاه به كارهاى مختلف اشتغال داشتند ؛ و ما در خانهء بانويى ، به نام زهرا كه از جمال و كمال بهره داشت ، شب را به سر آورديم . در اين خانه نه تنها از محبت‌هاى او بهره‌مند شديم ، بلكه تمام زنان ده نيز به ديدن ما آمدند ؛ و بانو معانى كه هميشه براى اين گونه مواقع هدايا و تحف كوچكى ، كه نزد مردم اين صفحات بسيار عزيز و تازه است ، آماده دارد ، با آنان با كمال مهربانى رفتار كرد ، و به هر يك چيزى ، از جمله مقدارى حنا ، يا همان‌طور كه عطارهاى ما مىگويند « الحنا » ، هديه داد ؛ و بعد از شام ، از همگى درخواست كرد دست‌هاى خود را به افتخار صاحبخانه رنگ كنند ، زيرا عادت جمع شدن به دور هم و رنگ كردن دست‌ها با حنا ، ضمن صحبت در مشرق‌زمين ، مرسوم و علامت جشن و سرور و شادى است .\r\nرنگ كردن دست‌ها را با حنا به اصطلاح حنابندان مىگويند و با اين ماده كه برگ خشك و گردشدهء گياهى است ، تمام كف دست و پشت آن را تا مچ رنگ مىكنند و احيانا نقش‌هاى مختلفى به روى آن مىاندازند و معتقدند رنگ اين ماده دست را زيبا مىكند و از اثر صدمات وارده به آن مىكاهد . با حنا ، مو و ساير نقاط بدن را نيز رنگ مىكنند و در مشرق‌زمين اين عمل نشان زيبايى و در عين حال علامت خوشحالى و نشاط است .\r\nقبلا گرد را در آب خيس و از آن خميرى تهيه مىكنند و سپس اين خمير را روى دست يا آن قسمتى از بدن كه مايل‌اند رنگ شود ، قرار مىدهند و براى اين‌كه به خوبى در پوست نفوذ كند ، پارچه‌اى به دور آن مىبندند ؛ ولى چون خمير بايد مدتى روى دست بماند ، معمولا اين كار را شب بعد از شام ، موقع خوابيدن انجام مىدهند ، تا اولا وقت كافى براى رنگ شدن پوست باقى باشد و ثانيا شب ، بهتر مىتوان ناراحتى ناشى از ماندن اين ماده را در روى پوست متحمل شد ؛ زيرا غالبا لازم است براى اين‌كه كف دست رنگ شود ، خمير را در مشت بگيرند و ساعت‌ها به همين حالت باقى بمانند و انجام اين كار در روز ممكن نيست . برعكس اگر به اين حالت شب بخوابند ، فردا صبح كه از خواب برخيزند و پارچه را بردارند و خمير را كه خشك شده از دست يا هر محل ديگرى كه روى آن است بزدايند ، نتيجهء مطلوب حاصل شده و رنگ نارنجى روشنى به\r\n\r\n","description":"","footnote":"","page_name":" 135 ","page_number":159},
  {"content":"\r\n\r\nجاى مانده است و اگر خمير پرمايه باشد ، رنگ قرمز تيره رنگى باقى مىماند كه به نظر من به زيبايى آن رنگ نارنجى نيست ؛ ولى به نظر خود آنان به اين ترتيب سفيدى مچ و بقيهء دست بهتر نمودار مىشود .\r\nضمن برگزارى جشن حنابندان ، شب بين جمعه و شنبه را در جيرود مانديم و روز شنبه پس از سه فرسنگ راه‌پيمايى در يك جادهء پر گل و لاى به ده كوچكى به نام تالار پشت « 1 » رسيديم و شب در همان‌جا مانديم . در اينجا به مردمى برخورد كرديم كه به تازگى از كوهستان آمده بودند و درجهء بىاطلاعى آنان به قدرى بود كه وقتى مقدارى عليق براى اسب‌ها به ما فروختند ، براى پرداخت پول آن ، كه مبلغ ناچيزى مىشد ، بايستى با دانه‌هاى باقلا به شمارش مىپرداختيم و اين كار بيش از يك ساعت وقت ما را تلف كرد .\r\nيكشنبه كوه و دره به پايان رسيد و زمين مسطح آغاز شد . در اينجا وارد جنگلى شديم كه در آن جادهء خوب و عريضى تعبيه شده بود و اطراف اين جاده پر از درختان بلندى بود كه غالبا موهاى وحشى به دور آنها پيچيده بودند . براى عبور از اين جنگل با مشكلات فراوانى مواجه شديم ؛ زيرا زمين آنجا به علت وجود آب‌روهاى زياد ، مملو از گل و لاى بود ، به‌طورى كه شترها با وجود بلندى پا و تنه گاه تا شكم در گل فرو مىرفتند و خودتان مىتوانيد تصور كنيد در اين صورت به سر حيوانات ديگرى از قبيل اسب و غيره چه بلايى مىآمد .\r\nبراى غلبه بر اين مشكل ، شاه دستور داده است تمام جاده را سنگ‌فرش كنند ، و ما در حين عبور مشاهده مىكرديم سنگ‌هاى فراوانى را به اين قصد در كنار جاده چيده‌اند و به‌علاوه خانه‌هاى زيادى از گل و چوب در اطراف جاده ساخته شده بود ، كه به كارگران راه تعلق داشت ، منتهى هنوز كار شروع نشده بود ، زيرا شرايط جوّى اجازه نمىداد و در فصل زمستان به علت باران‌هاى مداوم ، تمام امور در مازندران مختل مىشود . در اين شرايط دشوار ، نزديك به دو فرسخ با مشقت تمام طى كرديم و قبل از اين‌كه از جنگل بگذريم ، شب شد . كوشش كرديم تا از زوزهء سگان يا صداى حيوانات ديگر ، نشانى از يك آبادى نزديك به دست آوريم ، ولى سعى ما بيهوده بود و در نتيجه مجبور شديم شب را در همان جنگل ميان درختان به سر آوريم . از پوشش بارها در اطرافمان ديوارى درست كرديم و در روى بسترى كه از تودهء برگ درختان به وجود آمده\r\n\r\n\r\n","description":"","footnote":"\r\n( 1 ) . نويسنده در اينجا باز اسم ده را اشتباه لفظ نامأنوس و غلطى مىنويسد ، ولى از شباهت كلمه و خط سير او مىتوان استنباط كرد كه منظور تالار پشت است . - م .\r\n","page_name":" 136 ","page_number":160},
  {"content":"\r\n\r\nبود ، آرميديم و شاخه‌هاى انبوه بالاى سرمان كه از لابلاى آنها ماه به روى زمين ، نور نقره‌اى مىافشاند ، براى ما چادر طبيعى زيبايى به وجود آورده بودند . چند نفرى را به دهكده‌اى كه در جنگل پنهان بود ، فرستاديم تا آزوقهء مورد نياز ما را تهيه كنند و البته براى تهيهء آتش چوب فراوانى در اختيار داشتيم . مردمان دهكدهء مذكور كه از تمدن بهره‌اى نداشتند ، نمىدانم در چه مورد با مستخدم‌هاى من اختلاف پيدا كرده بودند و نزديك بود كار آنان به زد و خورد بكشد ؛ و بعد اصرار كرده بودند ما به نزد ايشان برويم و شب را در آنجا به سر آوريم ، ولى چون راه دور بود و نمىتوانستيم مطابق ميلشان رفتار كنيم ، كدخداى آنجا به اتفاق چند تن از ريش‌سفيدان نزد ما آمدند و با خود گوشت و آزوقهء فراوانى همراه آوردند و همان‌جا ماندند و با آوازهاى مازندرانى و كمانچهء ناموزون و موسيقى ابتدايى خود ، كه براى ما ملال‌آور بود ، در موقع شام و بعد از آن به خيال خود موجبات سرگرمى ما را فراهم آوردند .\r\nروز دوشنبه دو فرسنگ ديگر راه رفتيم ، كه قسمتى از آن در همين جنگل و قسمت ديگر در مزارع پر گل و لاى انجام شد و حوالى غروب به سارى كه جاى بزرگ و پرجمعيتى است و يكى از خانه‌هاى شاه در آنجا واقع شده ، رسيديم « 1 » . اين محل را بايد شهر محسوب كرد ، ولى حصارى دور آن نيست و خانه‌هايش نيز ساختمان خوبى ندارند . سقف بعضى از خانه‌ها مانند خانه‌هاى رم از سفال است ، ولى قسمت اعظم خانه‌ها داراى سقف‌هايى مركب از ساقهء خشك غلات هستند . در اينجا نيز صاحب‌خانه‌هاى بسيار مهربانى پيدا كرديم و برادر و خواهرى كه در خانهء آنها ساكن بوديم ، كمال انسانيت و ادب را در حق ما روا داشتند و براى رفع خستگى حيوانات ، تمام روز سه‌شنبه را در آنجا مانديم .\r\nروز چهارشنبه در زمين مسطح چهار فرسنگ راه پيموديم . اين زمين قبلا مستور از درخت بوده ، ولى اكنون آنها را ريشه‌كن كرده و مزارع حاصل‌خيزى درست كرده‌اند كه عدهء زيادى در حول و حوش آن زندگى مىكنند و اين افراد غالبا از مسيحيان ، به‌خصوص ارمنىها و گرجىهايى هستند كه شاه اخيرا از نقاط مختلف به آنجا كوچ داده است .\r\nراه‌هاى اين زمين هموار نيز مملو از گل بود ، منتهى چون در آن درخت وجود نداشت و آفتاب مستقيما به زمين مىتابيد ، از راه‌هاى داخل جنگل قدرى مناسب‌تر بود ؛ به‌علاوه كارگران\r\n\r\n\r\n","description":"","footnote":"\r\n( 1 ) . نويسنده كه اسم سارى را سارو  ( Saru )  مىنويسد در اينجا توضيح مىدهد كه اين لغت معناى زرد را دارد كه به علت فراوانى مركبات و ميوه‌جات ، به اين شهر داده شده است . البته لازم به تذكر نيست كه او در مورد نام شهر و معنى آن دچار اشتباه شده است . - م .\r\n","page_name":" 137 ","page_number":161},
  {"content":"\r\n\r\nبا سرعت مشغول سنگ‌فرش كردن آن بودند و به زودى اين جادهء مستقيم و عريض و طويل از هر جهت آماده خواهد شد . خانه‌هايى كه در اطراف اين جاده هستند ، همه از چوب و خشت ساخته شده و همان درخت‌هايى را كه براى كشيدن جاده و بناى ده و ايجاد مزارع از جا كنده‌اند ، براى اين منظور مورد استفاده قرار داده‌اند ؛ ولى اين ترتيب موقتى است و دوامى نخواهد داشت ، زيرا با كثرت چوب كه سوخت كوره‌ها را تأمين مىكند به زودى همهء خانه‌ها با آجر بنا مىشود و ما هرچه به فرح‌آباد نزديك‌تر مىشديم ، تعداد بيشترى از كوره‌هاى آجرپزى را مشاهده مىكرديم كه در كنار آنها آنقدر توده‌هاى چوب و خشت خام آمادهء پخت را به روى يكديگر انباشته بودند كه ممكن بود با آن نه تنها يك شهر كامل ، بلكه شهرهاى متعددى را بنا كرد .\r\nشب ديروقت به فرح‌آباد رسيديم و چهار فرسنگ بين سارى و اين شهر به اندازه‌اى آباد و پرجمعيت بود ، كه مىتوان گفت اين دو شهر به يكديگر متصل هستند . در اين موقع شاه در فرح‌آباد نبود و چون هيچ‌وقت نمىتواند آرام و قرار داشته باشد ، به محلى كه شش فرسنگ با شهر فاصله داشت ، رفته بود ولى به جز عدهء معدودى از درباريان و نظامىها كه هميشه در خدمتش هستند ، بقيه در فرح‌آباد به سر مىبردند . وزير مازندران كه به اين شهر و ساير نقاط اين ايالت حكومت مىكند ، پس از اطلاع از ورود من دستور داد يكى از بهترين خانه‌ها را در اختيارم بگذارند ، كه مدت‌ها در آنجا سكونت كردم ؛ ولى قبل از اين‌كه به شرح بقيهء وقايع بپردازم بهتر است توضيحاتى دربارهء وضع شهر و موقعيت محلى آن بدهم :\r\nدر اينجا يعنى نقطه‌اى كه ايالت مازندران به درياى خزر منتهى مىشود ، شاه‌عباس از چندى پيش در جلگهء پهناورى دستور بناى شهر فرح‌آباد را داده است ، كه با ساحل دريا تقريبا دو ميل فاصله دارد ؛ ولى چون شهر هر روز رو به توسعه مىرود حدس مىزنم به زودى به كنار آب برسد .\r\nشاه نام فرح‌آباد را كه مركب از دو كلمه فرح به معنى انبساط و نشاط و آباد به معنى داير و برقرار است ، به روى آن گذارده و عواملى كه در مرحلهء اول او را وادار به بناى اين شهر كرده‌اند عبارتند از : عشق به آبادانى و زيبايى مملكت ، كه مىتوان گفت در وجودش نهفته است و دقيقه‌اى از اين فكر غافل نيست ، و علاقهء مخصوصى كه به ايالت مازندران دارد ، زيرا مادرش اهل اين منطقه بوده و خودش نيز هميشه مىگويد خون مازندرانى در رگ‌هايش جريان دارد . به‌علاوه اين ايالت يكى از مستحكم‌ترين نقاط ايران است ؛ زيرا از شمال محدود به دريايى است كه كمتر مىتوان در آن كشتىرانى كرد و دور تا دور آن را نيز كوهستان‌هاى مرتفعى كه عبور از آن توأم با\r\n\r\n","description":"","footnote":"","page_name":" 138 ","page_number":162},
  {"content":"\r\n\r\nمشكلات زياد است ، دربر گرفته و در نتيجه دفاع از آن كار نسبتا سهلى است و از اين گذشته از دسترس دشمنان شاه به‌خصوص ترك‌ها نيز به دور است و شاه حق دارد آنجا را محل مطمئنى محسوب كند و در صورت بروز حوادث و وقايع احتمالى اطمينان داشته باشد ، دست‌كم مركز حكومت را در اين ايالت از دست نمىدهد و تخت و تاجش در امان مىماند .\r\nوى كوشش مىكند مازندران تا سرحد امكان پرجمعيت و زيبا شود و انجام اين قصد هم ، چندان دشوار نيست ؛ زيرا همان‌طور كه قبلا ذكر كردم ، زمين محل خود به خود حاصل‌خيز است و اگر تا به حال در آن كشت نشده و زير انبوه درختان جنگلى پنهان مانده ، به علت بىتوجهى مردم آن است ؛ مضافا به اين‌كه هيچ‌يك از حكمرانان پيشين ايران ، اقدامات فعلى شاه‌عباس را در اين خطه انجام نداده‌اند . وى فرح‌آباد را به عنوان مركز مازندران برگزيده و در نقطه‌اى كه شرح دادم شروع به ساختمان شهر كرده و نه تنها براى مسكون كردن اين محل و حومهء آن ، بلكه براى آبادانى ديگر شهرهاى مازندران كه سابقا همه خالى از سكنه بوده‌اند ، مردمان زيادى را از ملل و مذاهب مختلف بدان جا كوچ داده است . اين اشخاص قبلا ساكن مناطقى بودند كه يك موقع به دشمنان شاه تعلق داشت و وى آنها را به زور تصرف كرده است .\r\nبراى نمونه مىتوان بسيارى از اراضى ترك‌ها و سرزمين گرجستان را ذكر كرد كه شاه با جنگ به دست آورده و بعد از فتح آنها ، مردمش را به مازندران و حتى اصفهان و نقاط ديگر قلمرو خود ، سوق داده است . در بين اين افراد ، تعداد غيرقابل تصورى مسيحى هستند كه هنوز به مذهب خود وفادارند و شاه نيز كوششى براى تغيير مذهب آنان انجام نمىدهد ؛ ولى عده‌اى نيز براى پول و علل ديگر ، دست از دين و آيين خود شسته‌اند .\r\nمردم فعلى مازندران را تعدادى از ساكنان قبلى قسمت‌هاى ديگر ايران نيز تشكيل مىدهند كه سرزمين‌هاى آنان در معرض اشغال دشمنان بوده ، يا به دلايلى به ويرانى گراييده است ؛ مثل ارمنىهاى مسيحى كه مجاور ترك‌ها و در معرض تاخت و تاز آنان بودند يا مسلمانان آذربايجانى ايالت شيروان كه وضع مشابهى داشتند . به‌طور كلى شاه از هر جا كه لازم دانسته ، مردمان زيادى را به مازندران منتقل و ساكن اين محل كرده است و براى اين كه فقير نمانند و گرفتار تنبلى نشوند ، به همهء آنان زمين داده و وادارشان كرده است همان كارهايى را كه در موطن خود انجام مىداده‌اند ، اكنون نيز انجام دهند به طورى كه در مازندران هنرهاى دستى زيادى كه قبلا وجود نداشت به وجود آمده و وضع زمين در اثر كشت و زرع تغيير بسيار كرده و شاه نيز به اقدامات مفيد خود در اين راه مرتبا ادامه مىدهد .\r\n\r\n","description":"","footnote":"","page_name":" 139 ","page_number":163},
  {"content":"\r\n\r\nآنان كه زارع بوده و مانند ارامنه به كار تربيت درخت مو آشنايى داشته‌اند - بايد گفت اين قوم واقعا در تهيهء شراب استاد ، و گويى از نوادگان مستقيم كاشفان آن هستند - اكنون داراى زمين و اسباب و ادوات لازم و بذر و چارپا شده‌اند و آنان كه مانند گرجىها و ساير مسيحيان و يهوديان به تربيت كرم ابريشم آشنايى داشته‌اند ، اكنون نيز به اين كار اشتغال دارند و اطراف فرح‌آباد مملو از درختان توت است كه از نقاط مختلف بدان جا آورده و غرس كرده‌اند . آذربايجانىهاى اهل شيروان هم كه مردمان بسيار تنبلى هستند و هيچ كارى از آنها برنمىآيد ، وادار به فعاليت شده و آنان را مجبور كرده‌اند تهيهء ابريشم را ياد بگيرند و براى اين‌كه از زير كار شانه خالى نكنند ، شاه اجازه نمىدهد برگ درختان توتى را كه در زمين آنها واقع شده به ديگران بفروشند .\r\nبه‌طور كلى شاه‌عباس براى ملتش نه تنها يك پادشاه خوب ، بلكه در عين حال پدر و سرپرست دلسوز و مهربانى است . وى نه تنها به رعاياى خود زمين و حشم مىبخشد ، بلكه به هر كس كه نيازمند باشد پول كافى مىدهد تا احتياجات خود را بر طرف سازد . به كسانى كه استطاعت داشته باشند قرض مىدهد و به آنان كه مستمند هستند بىعوض مىبخشد ، به‌علاوه براى اتباع خود ، به‌خصوص آنها كه صميمانه خدمت مىكنند ، همسر پيدا مىكند و وسايل لازم را براى تهيهء مصنوعات در اختيارشان مىگذارد و آنان را به آموختن هنرى كه به كارشان آيد تشويق مىكند و در حقيقت هيچ پدرى نسبت به افراد خانوادهء خود ، كه تعداد آنها از چهار الى شش نفر متجاوز نيست ، مثل اين پادشاه نسبت به اتباع خود ، كه هزاران هزار بلكه ميليون‌ها نفر هستند ، چنين با مهربانى رفتار نمىكند .\r\nالبته رفتار او با رعاياى مسيحى و آزادى زيادى كه به آنها اعطا كرده است ، براى دين ما عيسويان مفيد نيست ؛ زيرا بسيارى از آنان مذهب خود را رها مىكنند ، يعنى عده‌اى آن را به پول مىفروشند و پولى را كه به اين مناسبت به آنان داده مىشود قبول مىكنند و برخى ديگر كه پولى به قرض گرفته‌اند ، به منظور اين‌كه در انقضاى مهلت ، آن را مسترد نسازند ، بلكه مبالغ ديگرى نيز دريافت كنند ، به انكار مذهب خود مىپردازند .\r\nسال‌ها قبل موقعى كه چنين اتفاقى افتاد و تعداد زيادى از مسيحيان دين خود را رها كردند ، در اروپا چنين انتشار يافت كه شاه با زور و فشار باعث اين عمل شده و بيچارگانى را كه قادر به پرداخت قروض خود نبوده‌اند ، بالاجبار وادار به انكار دين خود ساخته است ؛ ولى من بايد بگويم كه قسمتى از اين اتهامات وارده به شاه‌عباس مقرون به صحت نيست و با آشنايى كه به اوضاع و احوال پيدا كرده‌ام ، مىدانم كه تقصير عمده متوجه خود عيسويان بدنهادى است كه پول\r\n\r\n","description":"","footnote":"","page_name":" 140 ","page_number":164},
  {"content":"\r\n\r\nشاه را گرفته و به اسراف آن پرداخته‌اند ؛ زيرا قصد قبلى آنها چنين بوده كه در رأس موعد قرض خود را نپردازند و طبق قرار ضمنى مسلمان شوند . مسئوليت بروز اين وضع تا حدى نيز متوجهء بىاحتياطى عده‌اى از خود ما و تعصب بدون حساب روحانيان عيسوى به‌طور كلى و بالاخص فراته آنتونيودى گووآ « 1 » خليفهء عيسويان بود كه در آن موقع به عنوان نمايندهء اسپانيا در ايران به سر مىبرد و مىخواست بلافاصله از خزانهء پادشاه اسپانيا اين قروض را بپردازد ؛ ولى اين عمل او ، كه از روى احساسات مذهبى واقعى انجام مىشد ، خارج از موقع و خلاف سياست صحيح بود « 2 » .\r\nدر حقيقت بعضى از كشيشان كرملى برهنه‌پا به اين مسيحيان يادآور شدند كه مذهب را نمىتوان با پول خريد و فروش كرد و آنها نيز نمىتوانند به كسى پول بدهند تا وى مذهب خود را حفظ كند ، بلكه وظيفهء اشخاص با ايمان است كه تا سرحد مرگ در عقيدهء خود پايدار باشند و عيسويان بايد بدون اين‌كه در ظاهر عملى كنند كه موجبات خشم شاه را فراهم سازد ، به هم‌كيشان خود كه فقير و بينوا بوده ، ولى داراى عقايد پا بر جايى هستند ، مخفيانه كمك كنند و در اين صورت شاه نيز مسلما در صورت وقوف بر امر راضى خواهد شد . اگر همگى بدين منوال رفتار كرده و عيسويان فقير با مراجعهء مستقيم به شاه ، ناتوانى خود را در پرداخت قروض به اطلاع او رسانيده بودند ، شاه يا به آنان مهلت بيشترى مىداد و يا چنان‌كه در موارد ديگر عمل كرده است ، قروضشان را بدون اين‌كه تكليفى براى تغيير مذهب آنها كند مىبخشيد ؛ ولى يك روز ناگهان مشاهده كرد كه هزاران هزار سكه‌هاى زر كه مىدانست متعلق به خزانهء كشور پرتغال است براى پرداخت قروض مسيحيان به او عرضه شد و در نتيجه نه تنها با خشم زياد از پذيرفتن آن خوددارى كرد ، بلكه امر داد آن عده از مسيحيان متعهد طبق قرار قبلى و بدون اين‌كه وجهى بپردازند ، مذهب خود را تغيير دهند و اظهار داشت اكنون كه ارمنىها ممكن است با پول فرنگى شوند ، دليلى ندارد كه از خود او پول قبول نكرده و مسلمان نشوند ؛ زيرا خلاف منطق بود كه اتباع او از خارجيان ، به‌خصوص پرتغالىها كه هم‌مرز كشورش بودند و هزاران موارد اختلاف با\r\n\r\n\r\n","description":"","footnote":"\r\n( 1 ) .  Frate Antonio di Govea \r\n( 2 ) . قسمت اخير در هيچ‌يك از متون چاپى ايتاليايى و ترجمه‌هاى خارجى كتاب منعكس نيست ؛ زيرا ادارهء سانسور وقت ، قبل از انتشار كتاب به حذف آن مبادرت كرده است . مطالب فوق از روى نسخهء خطى نامه‌ها كه در كتابخانهء مؤسسهء جغرافيايى ايتاليا  Societa Geografica Italiana  ، در شهر رم موجود است ، ترجمه شده و در حقيقت بعد از 350 سال اولين بارى است كه منتشر مىشود . - م .\r\n","page_name":" 141 ","page_number":165},
  {"content":"\r\n\r\nآنان در ميان بود ، پول دريافت كنند ؛ چون اين مبالغ در حقيقت در راه انحراف اتباع او و تحريص آنان به ياغىگرى به كار مىرفت ، نه به منظور نجات ايمان و عقيده . به اين ترتيب بايد گفت كه اقدام شاه بىمورد نبوده و اگر در ايتاليا طور ديگرى منعكس شده ، به اين دليل است كه اشخاص خطاكار هميشه مىخواهند گناه را به گردن ديگرى بيندازند .\r\nاكنون برگرديم به فرح‌آباد و به اين جملات معترضه پايان دهم . كمربندى كه دور شهر كشيده شده ، مانند رم و قسطنطنيه بسيار وسيع و حتى از آنها نيز بزرگتر است ؛ زيرا خيابان‌هاى مختلف اين شهر هر يك به طول يك فرسنگ هستند و ساكنان شهر كه لحظه به لحظه بر تعداد آنان افزوده مىشود ، همان‌طور كه قبلا گفتم ، از ملل مختلفى تشكيل شده‌اند كه اقليت آنها را مسلمانان و اكثريت را مسيحيان متعلق به فرقه‌هاى مختلف ، به‌خصوص ارمنىها و گرجىها ، تشكيل مىدهند كه مجازند هر چقدر مايل باشند كليسا بسازند . به همين قياس مىتوان رفتار شاه را با عيسويان سنجيد ، زيرا مثلا در تركيه و كشورهاى ديگر اسلامى نه تنها ساختن كليساى تازه مجاز نيست ، بلكه اگر يك كليساى قديمى خراب شود نمىتوان آن را تجديد بنا يا تعمير كرد و حتى يك سنگ آن را نيز نمىتوان جز با پرداخت مبالغ زيادى به جاى خود گذاشت ؛ در حالى كه مسيحيان ايران هر چقدر بخواهند مىتوانند كليسا بنا كنند ، ولى تعداد كسانى كه وظايف مذهبى خود را به جا مىآورند به اندازه‌اى كم است كه من موقعى كه در يكى از اعياد مهم مذهبى به يكى از كليساهاى ارامنه ، كه عدهء آنها در فرح‌آباد به هزاران هزار نفر مىرسد ، رفتم ، ملاحظه كردم فقط بيست و پنج الى سى نفر در آنجا هستند و تازه بايد اضافه كنم كه اصولا تعداد كليساها نسبت به عدهء ارامنه بسيار كم است .\r\nدر نتيجه نمىتوان قبول كرد زجرها و مصايبى كه اين طايفه در اثر خرابى زادگاه و نقل و انتقال و بدبختىهاى ديگر متحمل مىشوند ، به‌طورى كه عده‌اى وانمود مىكنند ، فقط در اثر ظلم و ستم اين پادشاه باشد ، بلكه علت اساسى آن را بايد در بىكفايتى و بىدينى خود آنها و ارادهء خداوند براى مجازات گناهان آنها ، به‌خصوص سه گناه عظيمى جست‌وجو كرد كه در اين صفحات رايج است و تاريخ نشان داده كه در زمان‌هاى مختلف حتى مللى به طور دسته جمعى براى ارتكاب آنها دچار عقاب خداوند شده‌اند . يكى از اين گناهان عبارت از خطايى است كه بعضى از مسيحيان در مورد مذهب خود مرتكب مىشوند و در عين مسيحيت ، راه‌هاى ديگرى را به غير از جادهء صواب انتخاب مىكنند و در اين راه لجاجت پيشه مىگيرند . دوم ، عيب‌هاى اخلاقى غير قابل تصورى است كه مشاهده مىكنيم حتى در ميان مسلمانان اين صفحه‌ها نيز رايج\r\n\r\n","description":"","footnote":"","page_name":" 142 ","page_number":166},
  {"content":"\r\n\r\nاست ، و سوم ظلم و ستم نسبت به بينوايان است كه بر حسب آنچه شنيده‌ام بيش از همه ميان گرجىها شيوع دارد و در آنجا اشخاص بىچيز حتى مالك جان و ناموس خود نيز نيستند و طبقهء اصيل‌زاده كه به آنها آزناور مىگويند ، هر موقع قصد كنند ، به مال و زن و فرزند و حتى جان مردم تعرض مىكنند ، زيرا طبق آداب و رسوم قديمى و بدوى مشرق‌زمين قتل نفس ، عمل ناهنجارى به شمار نمىرود « 1 » .\r\nبرگرديم به مطلب اصلى ، خيابان‌هاى فرح‌آباد تماما پهن و طويل هستند و در دو طرف آنها خانه‌هاى متعددى قرار دارد . در مقابل هر خانه چاهى است كه آب باران به سمت آن مىرود ، زيرا در غير اين صورت اين منطقهء پرباران به زودى مبدل به باتلاق عظيمى مىشود . خانه‌ها عموما يك طبقه بوده و سقف آنها با نىهاى مرداب ، كه به خوبى جلو نفوذ باران را مىگيرند ، پوشيده شده است . به‌طورى كه هرودوت نوشته سابقا نيز قسمت اعظم خانه‌ها و به‌طور كلى سقف‌ها در شهر سارد واقع در حكومت ليدى از نى بنا شده بود .\r\nديوار خانه‌ها در فرح‌آباد از كاه و گل ساخته شده كه بدون به كار بردن سنگ آن را مصرف كرده‌اند و با وجود اين بايد گفت كه خود را به خوبى گرفته و نسبتا مستحكم است . فقط خانهء شاه با آجر ساخته شده ، ولى ساختمان اين خانهء نسبتا بزرگ هنوز به انجام نرسيده و چون داخل آن را تاكنون نديده‌ام ، نمىتوانم توضيحى در اين باره بدهم ، فقط از ظاهر آن مىتوان قضاوت كرد كه با خانه‌هاى ديگر شاه بىشباهت نيست .\r\nبناى ديگر آجرى كاروان‌سراى ناتمامى است كه مىتواند با همين وضع نيز به مسافران پناه دهد و به‌طورى كه وزير مازندران به من گفت ، اخيرا براى خوش‌آيند شاه فقط در ظرف پانزده روز آن را ساخته‌اند . يك حمام عمومى نيز در شهر هست كه از لحاظ بنا زياد جلب توجه نمىكند و آن هم از آجر ساخته شده . ممكن است خانه‌هاى ديگر آجرى نيز وجود داشته باشد ، ولى تعداد آنها فوق‌العاده كم است .\r\nبه‌طور كلى بايد گفت كه تمام اين شهر جديدالتأسيس از گل و چوب و نى و كاه بنا شده و به اين مناسبت غالبا آتش‌سوزى ، سر تا سر يك خيابان را از بين مىبرد و در زمان اقامت خود من يك مرتبه چنين اتفاقى افتاد . در صورت وقوع حريق ، شاه ديگر اجازه نمىدهد جز با مصالح\r\n\r\n\r\n","description":"","footnote":"\r\n( 1 ) . در اينجا نويسنده از روى تعصب دينى و قضاوت‌هاى يك طرفه ، مطالبى دربارهء دين اسلام مىنويسد كه از ترجمهء آنها خوددارى شد . - م .\r\n","page_name":" 143 ","page_number":167},
  {"content":"\r\n\r\nخوب ، خانه‌ها را تجديد بنا كنند و به اين ترتيب كم‌كم وضع ساختمان‌ها دارد عوض مىشود و گمان مىكنم به زودى نه تنها فرح‌آباد يكى از بزرگ‌ترين و پرجمعيت‌ترين شهرها ، بلكه زيباترين شهرهاى مشرق‌زمين خواهد شد « 1 » ، زيرا شاه براى اين كار كمر همت بسته است و او كه چند سال پيش موفق شد در يك زمين خشك و بىحاصل و بىآب شهر اصفهان را با اين عظمت به وجود آورد ، مسلما قادر خواهد بود در اين سرزمين كه به طور ذاتى غنى و پرآب و حاصل‌خيز است چنين عملى را انجام دهد .\r\nساختمان حصارهاى خارجى شهر تاكنون شروع نشده و حتى طرحى هم دربارهء بناى آنها وجود ندارد ، زيرا بايد شهر هنوز توسعه پيدا كند و به‌علاوه در مشرق‌زمين غالب شهرها فاقد حصار خارجى هستند .\r\nاز وسط فرح‌آباد رودخانهء كوچكى مىگذرد كه سرچشمهء آن در كوه‌هايى است كه من از آنها گذشته‌ام و همين رودخانه است كه در اعماق دره‌هايى كه از آنها نام بردم جريان دارد و سپس جويبارهاى متعدد ديگرى به آن مىپيوندد . در شهر سارى بر روى اين رودخانه قايق‌رانى مىكنند ، ولى اين قايق‌ها به شكل خاصى است ؛ يعنى از يك قطعه چوب بزرگ و ميان‌تهى تشكيل شده كه چون عمق رودخانه كم است پايين آنها در آب فرو نمىرود و به اين ترتيب به سرعت ممكن است واژگون شوند . با وجود اين ، به كمك پاروهاى پهن به خوبى مىتوان آنها را هدايت كرد و نه تنها در جهت رودخانه بلكه بر خلاف جهت نيز به‌طور معمول ده - دوازده نفر سرنشين و مقدار زيادى بار با آن حمل مىكنند .\r\nاين رودخانه تجن‌رود نام دارد ، كه معنى آن رود تند است « 2 » . در داخل فرح‌آباد ، بر روى رودخانه ، پلى مستحكم قرار داد ، ولى براى اين‌كه ميان نقاط مختلف شهر ارتباط برقرار شود ، لازم است هزاران معبر ديگر بر روى آن زده شود ، منتهى در عين حال بايد اضافه كرد كه تعداد بىشمارى قايق‌هاى كوچك چوبى در كنار آب وجود دارد كه نه تنها با آنها مىتوان به طرف ديگر رفت بلكه ممكن است به كمك آنها به دريا نيز راه پيدا كرد و در آنجا به ماهىگيرى پرداخت .\r\n\r\n\r\n","description":"","footnote":"\r\n( 1 ) . اين پيش‌بينى پيترو دلاواله به حقيقت نپيوست ، زيرا شهر فرح‌آباد پنجاه سال بعد ، از طرف قزاق‌ها زير و رو شد و باقىماندهء آن نيز بعدا در اثر مبارزات ايل‌هاى محلى ، به‌خصوص ايل قاجار و مخالفان آن ، از بين رفت . - م .\r\n( 2 ) . به تجن‌رود سابقا « تيزين رود » گفته مىشده است و شايد به همين مناسبت پيترو دلاواله پيش خود وجه ارتباطى ميان اين كلمه و لفظ « تيز » برقرار و آن را چنين معنى كرده است . - م .\r\n","page_name":" 144 ","page_number":168},
  {"content":"\r\n\r\nجريان رودخانه از سمت جنوب به شمال است و دو ميل يا قدرى كمتر و بيشتر بعدا فرح‌آباد به درياى خزر مىريزد . با وجود اين ، مىتوان شهر را يك نيمه بندر دانست ، زيرا كشتىهاى كوچكى كه در درياى خزر بين گيلان و استراباد و بادكوبه و دميرقاپو و قدرى بالاتر در هشترخان رفت و آمد مىكنند و به حمل بار و كالا اشتغال دارند ، مىتوانند تا پل مركزى شهر پيش آيند و در كنار آن پهلو بگيرند . اين وسايل حمل و نقل را گرچه در اين طرف‌ها كشتى مىنامند ، ولى حتى از قايق‌هاى معمولى ما كه نام آنها « تارتان » است كوچك‌ترند .\r\nديواره‌هاى اين كشتىها از آب خيلى بالاتر است و در عوض كف آنها زياد در آب فرو نمىرود ، زيرا درياچهء خزر نه تنها عمق زيادى ندارد بلكه در بسيارى از نقاط آن ، كف دريا بسيار نزديك سطح آب مىشود و در صورتى كه قايق زياد در آب فرو رود به ناچار در گل مىنشيند .\r\nچيزى كه باعث تعجب من مىشود اين است كه در فرح‌آباد به غير از ماهى آزاد ، كه در مصب رودخانه صيد مىشود ، و ماهىهاى اوزون‌برون و بعضى از انواع ماهىهاى آب شيرين كه پشيزى ارزش ندارند ، ماهى ديگرى صيد نمىشود و گمان مىكنم مردم اينجا يا به صيد ماهى آشنايى ندارند و يا مىترسند براى صيد ماهى به وسط دريا بروند - زيرا اين طور به نظر مىرسد كه ايرانيان دريانوردان خوبى نيستند - « 1 » و خان استراباد كه نزديك دريا زندگى مىكند و به اين مسائل به خوبى آشنا است ، توضيحات كافى به من داد و گفت تا بيست الى سى ميل داخل دريا آب عمق زيادى ندارد ، تا بتوان در آن تور انداخت و ماهى كافى گرفت و به همين دليل است كه قايق‌ها داراى كف صاف هستند و چون در اين صفحات به غير از تعداد محدودى دزدهاى روسى دزد دريايى ديگرى وجود ندارد ، كشتىها غالبا فاقد اسلحه هستند . با دزدهاى روسى فقط مىتوان در رودخانه‌هاى بالاى درياچهء خزر ، به‌خصوص ولگا روبه‌رو شد و در آن صفحات بايد از رفتن به كوهستان‌هاى لزگىها يا به سرزمين‌هاى چركس‌ها كه بين قفقاز و مسكو واقع شده اجتناب كرد ، زيرا در غير اين صورت جان و مال انسان بدون ترديد در معرض خطر است .\r\n\r\n\r\n","description":"","footnote":"\r\n( 1 ) . گرچه در زمان پيترو دلاواله ايرانيان به امر دريانوردى زياد توجهى نداشتند ، ولى سوابق تاريخى نشان مىدهد كه حتى در زمان ساسانيان ، ايرانيان داراى نيروى دريايى تجارتى مهمى بودن كه تمام امور آن را خود اداره مىكردند ؛ چنانچه بسيارى از كلمات دريانوردى از ايرانيان به عاريت گرفته شده است . براى اطلاعات زيادتر در اين باره مراجعه به كتاب :\r\n A History of Persian Navigation \r\nچاپ لندن ، 1928 تأليف پروفسور هادى حسن . - م .\r\n","page_name":" 145 ","page_number":169},
  {"content":"\r\n\r\nهواى فرح‌آباد به نظر من تا حد زيادى به هواى رم شباهت دارد . رطوبت و مه و باران‌هاى زمستانى در اينجا نيز هست و حرارت و برودت نيز به همان اندازه است و اين مطلب زياد تعجبى ندارد ؛ زيرا اگر اشتباه نكنم طول جغرافيايى اين دو نقطه نسبت به قطب شمال يكى است .\r\nجنس زمين اين دو منطقه نيز تقريبا يكسان و هر دو حاصل‌خيز و در عين حال باتلاقى است ، به‌علاوه موقعيت اين دو شهر از نظر رودخانه‌اى كه از وسط آنها مىگذرد و نزديكى به دريا شبيه است ، با اين تفاوت كه دريا در جنوب رم واقع شده و رودخانهء آن از سمت شمال به جنوب جارى است ؛ در حالى كه در فرح‌آباد وضع برعكس است و علاوه بر اين‌كه دريا در شمال آن واقع شده مسير رودخانه نيز از جنوب به شمال است « 1 » .\r\nورود من به فرح‌آباد از قسمت غربى رودخانه انجام شد ، ولى خانه‌اى كه براى من در نظر گرفتند در قسمت شرقى رودخانه واقع شده بود و به همين مناسبت به سمت ديگر آب رفتم . با وجودى كه اين خانه يكى از بهترين ساختمان‌هاى شهر است ، ولى من كه نسبتا داراى قامت كوتاهى هستم ، موقعى كه روى زمين مىايستم ، قادرم با دست سقف اتاق‌ها را لمس كنم « 2 » .\r\nروز بعد از ورودم ، يعنى پنجشنبه پانزدهم فوريه ، اولين عملى كه انجام دادم اين بود كه خود را به دريا رسانيدم و لازم به توضيح نيست كه يك دريانورد قديمى ، از ديدن منظرهء درياچه شور و شعفى در خود حس مىكند . براى اين كار در زير خانهء خود قايقى گرفتم كه از نوع قايق‌هاى معمولى نبود و تجهيزات بهترى داشت و با وجود اين ، پاروها و سكان نامتعادل آن ، وضع اسف‌انگيزى داشتند . به‌طور كلى اگر باد مدد نكند - بايد گفت كه مدد باد نيز به علت فرسودگى بادبان و وصله‌هاى متعدد آن زياد مؤثر نيست - اين قايق‌ها از جاى خود نمىتوانند به آسانى حركت كنند . از نقشه و قطب‌نما در اين جا اصلا خبرى نيست ، ولى قايق‌رانان در اثر تجربه نقاط مختلف را مىشناسند و مىدانند كجا دريا كم‌عمق مىشود . چقدر ميل داشتم در اينجا داراى دستگاه قطب‌نما و يك قايق مجهز بودم تا مىتوانستم طول جغرافيايى محل را اندازه بگيرم و نقشهء تمام اين دريا را كه تصور نمىكنم در اروپا هم موجود باشد تهيه كنم ، ولى افسوس كه اين‌ها آرزويى بيش نيست .\r\nبه هر حال ، با اين قايق كهنه و خراب ، كه كف آن از قالى پوشيده شده بود ، عازم دريا شدم و\r\n\r\n\r\n","description":"","footnote":"\r\n( 1 ) . اين شباهت موجب مىشود كه نويسنده سلسله اشعارى به نام « نامه‌هاى ماهىگير » بسرايد و مطالبى در اين مورد مىنويسد كه از ترجمهء آن خوددارى شد . - م .\r\n( 2 ) . در اينجا نويسنده باز خاطراتى را نقل مىكند كه ترجمهء آن ضرورى به نظر نرسيد . - م .\r\n","page_name":" 146 ","page_number":170},
  {"content":"\r\n\r\nچون رودخانه كوچك و آب آن كم است ، بدون زحمت بدان جا راه يافتم ، اما نتوانستم زياد دور بروم و چون قايق عمق نداشت به زودى شروع به تكان خوردن كرد . بانو معانى كه تا به حال دريا نديده و گرفتار چنين موقعيت‌هايى نشده بود ، با مشاهدهء اين تكان‌ها يا همان‌طور كه خودش گفت واقعا گرفتار ناراحتى معده شد و يا به‌طورى كه من فكر مىكنم ترسيد ؛ ولى به هر حال چون به ادامهء قايق‌رانى اظهار بىميلى كرد به عقب برگشتيم و در كنار رودخانه ، كه فاقد تپه و تخته سنگ و زيبايىهاى طبيعى بود ، ناهار خورديم .\r\nبا وجودى كه در آن ايام خوردن گوشت دام مجاز بود ، ولى از رودخانه تعدادى ماهى صيد كرديم و من كه از مدت‌ها پيش ، از فكر چنين روز و امكان صيد ماهى لذت مىبردم دستور دادم آن را همان جا كباب كنند ؛ ولى همهء اميدهايم نقش بر آب شد ، زيرا آن روز و روزهاى بعد هيچ‌وقت در اين منطقه موفق به خوردن ماهى خوب نشدم و به‌طور كلى ماهىهاى اينجا براى كسانى كه به ماهىهاى لذيذ درياهاى ما عادت دارند اصلا قابل خوردن نيستند .\r\nبا وجود اين بايد اضافه كنم ، چون روز اولى بود كه بعد از مدت‌ها ماهى مىخوردم ، طعم آن در نظرم به مراتب بيش از دفعات بعد لذيذ جلوه كرد . من تصور نمىكنم ماهى خوش‌طعم در اين دريا ناياب باشد ، ولى به علت كمى عمق آب نوع خوب آن به نزديكىهاى ساحل نمىآيد و در نتيجه صيد نمىشود .\r\nدر مصب رودخانه فقط مىتوان ماهى آزاد گرفت كه گوشت آن مثل ماهىهاى ما لذيذ نيست ، با اين حال بهترين ماهىهاى اين منطقه است و از آن گذشته ماهىهاى اوزون‌برون نيز در اينجا صيد مىشود كه گوشت آن فوق‌العاده بد و غير قابل خوردن است . چهار - پنج نوع ديگر ماهى نيز وجود دارد كه من آنها را نمىشناسم ، فقط چيزى كه توجه مرا جلب كرده اين است كه همهء ماهىهاى اينجا بزرگ و فربه هستند و تا به حال به ماهى كوچك برخورد نكرده‌ام و نمىدانم علت آن چيست ؛ يا ماهى كوچك واقعا وجود ندارد و يا نمىتوانند آن را صيد كنند .\r\nمطلبى را كه با اطمينان مىتوانم بگويم اين است كه گوشت ماهىهاى اينجا نه تنها نسبت به گوشت ماهىهاى ما بسيار بدطعم است ، بلكه ماهىهاى بين‌النهرين كه در دجله و فرات صيد مىشوند و يا ماهىهاى آب‌هاى زيرزمينى صحراى عربستان بدون شك همه صد درجه خوش‌طعم‌تر از اين‌ها هستند و خلاصه اين‌كه ترجيح دادم ايام روزه را بدون ماهى بگذرانم و به اين گوشت بدبو لب نزنم . يكى از دلايل بدى گوشت ماهىها چربى فوق‌العادهء آنهاست ، زيرا كف دريا و رودخانه‌هاى اطراف آن سنگى نيست بلكه پوشيده از لجن است و به همين دليل ماهىها\r\n\r\n","description":"","footnote":"","page_name":" 147 ","page_number":171},
  {"content":"\r\n\r\nنيز در لجن‌زار پرورش پيدا كرده و داراى گوشت چرب مىشوند .\r\nجمعه ، شانزدهم فوريه ، چند نفر از سواران خود را به اشرف كه قريب شانزده فرسنگ دور از فرح‌آباد واقع شده و فعلا شاه در آنجا به سر مىبرد فرستادم . علت فرستادن نماينده به اين شهر ، ارسال دو نامه يكى به عنوان آقامير « 1 » منشى شاه و ديگرى به عنوان حسين بيك مهمان‌دار بود .\r\nسمت مهمان‌دارى در دربار اسپانيا نيز وجود دارد ، ولى در ايران داراى معنى وسيع‌ترى است ، زيرا مهمان‌دار نه تنها براى مهمانان خانه تهيه مىكند ، بلكه به آنان هديه مىدهد و آنها را همراهى مىكند و موجبات تسهيل مذاكراتشان را با شاه فراهم مىسازد ؛ يعنى در حقيقت هر نوع مذاكره‌اى بايد از طريق او انجام گيرد ، حتى اگر طرف سفير پادشاه يك كشور خارجى و موضوع صحبتش بحث دربارهء مصالح عاليهء مملكتى باشد و خلاصه اين‌كه وى از صاحب‌منصبان مهم محسوب مىشود .\r\nحسين بيك در كار خودش واجد صلاحيت زيادى است ، زيرا علاوه بر اين‌كه داماد يكى از خان‌هاى مهم دربار است ، از يكى از قديمىترين خانواده‌هاى فارس است و در حوالى شيراز داراى آب و ملك فراوانى است ، كه به ارث برده و حتى شاه نمىتواند از او خلع مالكيت كند . من براى اين دو نفر نامه‌هاى پدر فراجووانى تادئو دى سنت اليزئو « 2 » خليفهء بزرگ كرملىهاى برهنه‌پاى اصفهان را فرستادم ، كه طى آن درخواست شده بود شاه را از ورود من مطلع سازند و اطلاعاتى در اين باره به او بدهند . علاوه بر ارسال اين دو نامه ، به فرستادگان خود نيز دستور دادم به طور شفاهى يادآورد شوند كه من در فرح‌آباد انتظار دريافت اوامر اعلى حضرت را دارم ، تا به موجب آن يا به اشرف بروم يا در فرح‌آباد در انتظار بمانم .\r\nاتفاقا مهمان‌دار در فرح‌آباد بود و من چون اين موضوع را نمىدانستم ، به اشتباه ، نامه را به اشرف فرستاده بودم . وى به محض اطلاع از ورود من ، روز شنبه به ديدنم آمد و همان‌طور كه مقتضاى شغل او است بسيار با من تعارف كرد و خوش‌آمد گفت . روز يكشنبه فرستادگان من باز پس آمدند و اظهار داشتند فقط با آقامير صحبت كرده‌اند و موفق به پيدا كردن مهمان‌دار نشده‌اند .\r\nآقامير آنها را با گرمى تمام پذيرفته و اظهار داشته بود قبلا از ورود من مطلع شده و خبر آن را\r\n\r\n\r\n","description":"","footnote":"\r\n( 1 ) . طاهر نطنزى معروف به ميرابوالمعالى يا به‌طور ساده آقامير ، سمت وزير غلامان شاه را داشت و در عين حال منشى و وقايع‌نويس او بود . رجوع شود به تاريخ زندگى شاه عباس تأليف استاد نصراللّه فلسفى جلد دوم صفحات 108 و 134 . - م .\r\n( 2 ) .  Padre fra Giovanni Taddeo di Sant Eliseo \r\n","page_name":" 148 ","page_number":172},
  {"content":"\r\n\r\nبه شاه نيز داده است ، كه در جواب گفته : « صفاگلدى ، خوش گلدى » و اظهار نظر كرده است كه من در اين گل و لاى خود را براى رفتن به اشرف زحمت ندهم ، زيرا او پا در ركاب است و به زودى در فرح‌آباد مرا ملاقات خواهد كرد . وى بعد ضمن بيان اين مطلب ، به سواران من سفارش كرده بود با سرعت هرچه تمام‌تر به فرح‌آباد مراجعت و مرا از جريان مطلع كنند ، زيرا شاه خيلى سريع حركت مىكند و در غير اين صورت ، زودتر از آنان به فرح‌آباد خواهد رسيد .\r\nبه‌طورى كه بعدا شنيدم شاه در آن روز واقعا قصد حركت كرده بود ، ولى بعد از اين‌كه تعداد بىشمار همراهان پا در ركاب خود را ديده بود ، در خشم شده و اظهار داشته بود كه متأسفانه هيچ‌وقت نمىتواند به تنهايى و بدون اين همه مشايعت‌كننده به جايى برود و با اعتراض مجددا به خانه برگشته و آن روز و روزهاى بعد ، از مسافرت منصرف شده بود ، تا اين‌كه شب بيست و هفتم فوريه بالاخره به فرح‌آباد مراجعت كرد . آن روز مصادف با عيد كارناوال بود ، ولى من به پيروى از دستور اعلى حضرت در فرح‌آباد مانده و در انتظار به سر مىبردم . روز بعد كه از اين جريان مطلع شدم ، مجددا قاصدى به نزد آقامير فرستادم و كسب تكليف كردم كه بايد در بار عام شاه حاضر شوم ، يا اين‌كه در انتظار دستور باشم . آقامير پاسخ داد كه بايستى در انتظار احضار باشم ، زيرا آداب و رسوم در مورد اصيل‌زادگان چنين اقتضا مىكند و خود او مراتب را به عرض شاه خواهد رسانيد و مرا از دستور او مطلع خواهد كرد .\r\nروز بعد موقعى كه شاه سوار بر اسب مىشد ، آقامير همان‌طور كه وعده داده بود موضوع را يادآور شده بود و با وجودى كه شاه همان موقع چيزى نگفته بود ، ولى پس از مراجعت براى صرف ناهار يكى از خاصان خود را به نام تخته‌بيگ « 1 » به عنوان مهمان‌دار خاص به نزد من فرستاد . شاه عادت دارد براى بعضى از مهمانان خود ، علاوه بر مهمان‌دار معمولى كه به كار همهء ميهمانان رسيدگى مىكند ، مهمان‌دار فوق‌العاده تعيين كند و نمىدانم اين كار را به قصد احترام خاص به يك ميهمان انجام مىدهد ، يا منظور ديگرى دارد و به هر حال نسبت به من چنين كرد .\r\nتخته‌بيگ همان كسى بود كه وقتى نمايندهء انگليسى براى اولين بار به دربار پادشاه ايران رفت ، مهمان‌دار او شد . وى غروب همان روز به نمايندگى از طرف شاه به ديدن من آمد . طبق آداب و رسوم جارى او را در آغوش كشيدم و سر و ريشش را با گلاب و عود سوزان عطرآگين\r\n\r\n\r\n","description":"","footnote":"\r\n( 1 ) . تخته‌بيگ ، داروغهء اصفهان و نام او يوزباشى اوستاجلو بود كه در سال 1029 هجرى قمرى به عنوان فرستادهء شاه ، به دربار پادشاه عثمانى رفت . مؤلف عالم آراى عباسى مىنويسد كه ، او « از معتبران درگاه و مرد سخن‌دان كارآگاه » بود . - م .\r\n","page_name":" 149 ","page_number":173},
  {"content":"\r\n\r\nساختم . وى از من جزئيات مسافرت‌هايم را خواستار شد و قصدم را از آمدن به ايران پرسيد . پاسخ دادم كه فقط اشتياق ديدار شاه و خدمت به او باعث اين مسافرت شده و اقدامات پرارزش شاه و دوستىاش با پاپ و حسن نيت او نسبت به تمام عيسويان آتش شوق مرا تيزتر كرده است .\r\nپرسيد كه چه مدت در ايران قصد اقامت دارم . به او پاسخ دادم كه در اين مورد اختيار كامل به دست شاه است . سؤال كرد كه با خود حرم دارم يا خير ، و چون جواب مثبت شنيد ، مفصلا دربارهء همسرم و موطن او و محل زناشويى سؤالاتى كرد . نمىدانم به چه مناسبت دامنهء صحبت به دورهء روزهء عيسويان كشيده شد و وى دربارهء نحوهء روزه و غذاهايى كه در اين دوره بايد از خوردن آن اجتناب كرد و مسائل مختلف ديگر از من توضيحاتى خواست .\r\nهمان‌طور كه مطلع هستيد ، آداب روزه در مورد تمام مسيحيان يكنواخت نيست و نحوهء روزهء ما لاتين‌ها با عيسويان مشرق‌زمين متفاوت است و حتى فرقه‌هاى مختلف آنان نيز آداب روزه را يكسان اجرا نمىكنند و چون در ايران همه نوع مسيحى وجود دارد ، در مورد روزه به طريق مختلفى رفتار مىشود و تخته‌بيگ مايل بود بداند نحوهء روزه گرفتن ما چگونه است .\r\nهرچه را كه او مىگفت و من پاسخ مىدادم ، يك نفر ملا كه با او آمده بود يادداشت مىكرد و تخته‌بيگ گفت اين مطالب را بايد به‌طور مشروح به عرض شاه برساند .\r\nپس از خداحافظى و مبادلهء تعارفات ، وى از همراهان من نيز كه او را تا كنار رودخانه مشايعت كرده بودند ، دربارهء افراد زن و مرد خانه و تعداد اسبان و شتران و مسائل ديگر سؤالاتى كرده و به ملا دستور داده بود با همان دقت آنها را بنويسد تا ضمن مطالب ديگر به اطلاع شاه برساند .\r\nتخته‌بيگ به ريش‌سفيد محلهء ما كه به علت نبودن خانهء مناسب ديگر منزل خود را در اختيار من گذاشته بود ، دستور مؤكد داد تمام مساعى خود را براى راحتى و رضايت من به كار بندد .\r\nاين گونه مأموران كه به تركى به آنها آق‌ساقال يعنى ريش‌سفيد مىگويند - در اين مورد سن دخالتى ندارد و حتى به جوانان نيز اين لقب داده مىشود - وظيفه دارند در محلهء خود براى مهمانان خانه تهيه كنند و وسايل زندگى آنان را فراهم سازند .\r\nعلت اين‌كه جزئيات مسائل را شرح مىدهم براى اين است كه با آداب و رسوم اين مملكت در مورد مسائل مختلف آشنا شويد ، و الّا مىدانم كه بسيارى از اين توضيحات زايد و ملال‌آور است . بارى ، تخته‌بيگ بلافاصله به نزد شاه رفت تا گزارش خود را بدهد ، ولى ملاحظه كرد كه او به داخل حرم رفته است و چون چارهء ديگر نبود ، گزارش كتبى خود را در اين باره به اندرون فرستاد .\r\n\r\n","description":"","footnote":"","page_name":" 150 ","page_number":174},
  {"content":"\r\n\r\nبعد از ظهر همان روز كه اول مارس بود ، شاه كه نمىتواند آرام بماند و مدتى در يك محل ساكن شود ، به اتفاق زنان حرم عازم شكارگاهى كه در چهار فرسنگى فرح‌آباد قرار دارد شد و چند روز در آنجا ماند . به اين ترتيب من نتوانستم پاسخى دريافت كنم ، ولى در تمام اين مدت حسين‌بيگ مهمان‌دار و همچنين تخته‌بيگ مهمان‌دار خاص ، با من در تماس بودند و بسيار تعارف مىكردند و سخنان ملاطفت‌آميز مىگفتند . در مورد تعارف كردن و از جهات بىشمار ديگرى كه شايد يك روز دربارهء آنها مطالبى بنويسم ، ايرانيان خيلى به مردم ناپل شباهت دارند .\r\nسرانجام يك شب شاه به فرح‌آباد مراجعت كرد . تخته‌بيگ بلافاصله قاصدى نزد من فرستاد و پيغام داد كه به‌طور تفصيل دربارهء مسافرتم مطالبى به‌طور شفاهى به اطلاع شاه رسانيده است و به محض اين‌كه باران كمى آرام بگيرد ، خودش براى توضيحات بيشتر به نزدم خواهد آمد . چون باران شديد و تقريبا مداوم بود ، آمدن تخته‌بيگ تا سه‌شنبهء سيزدهم مارس به تأخير افتاد . وى آن روز به ديدنم آمد و پس از ملاقات گفت كه شاه با علاقه به گزارشش گوش فرا داده و حتى دربارهء جزئيات سؤالاتى كرده و به او دستور داده است بيش از پيش مرا ديدن كند و به صحبت سرگرم سازد ، تا افسرده خاطر نشوم و بالأخره در پايان اضافه كرد كه شاه پيغام داده است نبايد از انتظار تنگ‌حوصله شوم ، زيرا ملاجلال منجم - كه شاه بدون مشورت با او و جز با موافقت او قدمى بر نمىدارد و تصور مىكنم غالبا نيز براى امورى كه مايل به انجام آنها نيست ، به اين بهانه متوسل مىشود - اظهار مىكند فعلا وضع كواكب ، ايام سعدى را نشان نمىدهد و وقت براى ملاقات خارجيان مناسب نيست و به محض اين‌كه نحوست بر طرف شد ، مرا احضار خواهد كرد و بايد بدانم كه بسيار مورد لطف او هستم .\r\nبه نظر من شاه تمام اين‌ها را بهانه كرد كه من از تأخير ملاقات ناراحت نشوم و شايد اين تجربه را از سوابق كار با فرنگىهاى ديگرى كه از انتظار زياد اظهار تنگ حوصلگى كرده بودند به دست آورده است . شاه به دلايلى كه خود به آن واقف است و شايد براى حفظ رسوم و حتى از روى هوس خود چنين مىكند و براى ديدار اشخاص عجله‌اى از خود نشان نمىدهد و به‌خصوص در مورد ملاقات با خارجيان صبر را جايز مىشمارد و منتظر فراهم شدن فرصت مناسب مىنشيند .\r\nشايد مىخواهد قبل از ملاقات ، آنها را بهتر بشناسد و بلكه مقاصد ديگرى در بين است كه فقط خود او از آن آگاهى دارد . من كه قبلا از تمام اين جريان مطلع بودم ضمن تشكر از اعلىحضرت اظهار كردم كه قصدم از سفر فقط خدمت شاه است و هر موقع كه مناسب باشد و او\r\n\r\n","description":"","footnote":"","page_name":" 151 ","page_number":175},
  {"content":"\r\n\r\nمقتضى بداند ، به حضورش بار خواهم يافت و هميشه خود را مشمول مراحم او مىدانم .\r\nدر اين روزها چون فرصت‌هاى مناسبى دست داد ، براى مذاكره دربارهء مطالب مهمى كه در نامهء قبلى از اصفهان بدان‌ها اشاره كرده‌ام ، و يكى از مقاصد اصلى من از انجام اين مسافرت عملى ساختن آنها بوده است ، قدم‌هاى اوليه را برداشتم . يكى از اين مطالب دربارهء جنگ با ترك‌ها و صدمه رسانيدن به آنها و ديگرى دربارهء صلح و مربوط به بانو معانى و هم‌وطنان او و به‌طور خلاصه هر دوى آنها به منظور خدمت در راه خداوند است .\r\nبارى ، يك روز براى آغاز مطلب موقعيتى يافتم و با تخته‌بيگ براى اجراى يكى از اين دو قصد ، يعنى آن يك كه مربوط به جنگ بود ، صحبت كردم و چون اين نظر اكنون كم و بيش شناخته شده و خيلى خوب پيشرفت كرده است ، مىتوانم دربارهء آن توضيحاتى بدهم .\r\nهميشه ميل داشته‌ام كه به ترك‌ها صدمهء عظيمى وارد آورم ، و بعد از اين‌كه از تركيه عبور كردم و به زيارت فلسطين نايل شدم ، اين اشتياق شدت گرفت و مسافرت من به ايران بدين قصد انجام شد كه خدماتم را در اختيار پادشاه اين كشور بگذارم و در جنگ عليه ترك‌ها شركت كنم .\r\nتمام مدت پيش خود مطالب را بررسى مىكردم كه چگونه ممكن است به حد اعلا به ضرر ترك‌ها و به نفع مسيحيان اقداماتى كرد ، و سرانجام چنين نتيجه گرفتم كه آسان‌ترين و مفيدترين راه‌ها عبارت از اين است كه شاه ايران را به ضرر ترك‌ها با چند ملت مسيحى حوالى درياى سياه ، كه مجموعهء آنها قزاق‌ها را تشكيل مىدهند و در مصب رود دنىيپر سكنا دارند ، متحد ساخت .\r\nهمان‌طور كه مىدانيد قزاق‌ها عبارت از ملت واحدى نيستند ، بلكه افراد كشورهاى مختلفى هستند كه در يك منطقه مجتمع شده‌اند و گرچه دين آنها مسيحى است ، ولى فرقه‌هاى آنها با يكديگر اختلاف دارد . اين افراد كه زن و خانواده و خانه ندارند ، داراى سركردهء واحدى نيستند و خارج از شهرها در نقاط جنگلى يا كوهستانى يا در پيچ و خم رودخانه‌ها زندگى مىكنند و مانند راهزنان ، هر دسته داراى يك رئيس است و همهء آنها از دستبرد و غارت روزگار مىگذرانند .\r\nقزاق‌ها با راهزنان معمولى اين تفاوت را دارند كه در سرزمين مسكونى خود ، در صورتى كه با فرمان‌رواى آن در حال صلح باشند ، مرتكب راهزنى نمىشوند و چه بسا شمشير خود را در اختيار او مىگذارند ؛ ولى برعكس به‌طور دايم از راه خشكى و دريا به سرزمين‌هاى مجاور و دشمن يعنى ترك‌ها و ساير مسلمانان يورش مىبرند و به قتل و غارت مىپردازند . در نتيجه قزاق‌ها نه تنها از طرف فرمان‌روايان سرزمين‌هاى قزاق‌نشين مورد تعقيب قرار نمىگيرند ، بلكه چه بسا كمك‌ها و پول‌هايى نيز از آنان دريافت مىكنند .\r\n\r\n","description":"","footnote":"","page_name":" 152 ","page_number":176},
  {"content":"\r\n\r\nدسته‌هايى از قزاق‌ها در روسيه كه همان مسكوى است ، نزديك درياچهء خزر يا كنار ولگا به سر مىبرند ، و جماعتى ديگر از آنها كنار درياى سياه و نقاط متعدد ديگرى كه به كشور لهستان تعلق دارد زندگى مىكنند .\r\nمن هرگز قصد نداشته‌ام قزاق‌هاى روسى را با ايرانيان متحد كنم ، زيرا قزاق‌هاى روسى علاوه بر اين‌كه كاتوليك نيستند و از فرقه‌هاى مذهبى يونان ، كه نسبت به ما لاتين‌ها نظر خوشى ندارند ، پيروى مىكنند ، به مناسبت دورى از تركيه نمىتوانند صدمهء زيادى به اين كشور وارد سازند ؛ و از همه گذشته روابط آنان با ايرانيان تعريفى ندارد و در درياچهء خزر و ولگا به كشتىهاى بازرگانان ايرانى مرتبا دستبرد مىزنند . با وجودى كه فرمانرواى مسكوى با شاه ايران ادعاى دوستى مىكند و گاه‌گاهى ميان دو كشور سفير رد و بدل مىشود ، ولى بايد گفت اين دوستى فقط ظاهرى است و در باطن هيچ‌يك از آنان يكديگر را دوست ندارند و اختلافات زيادى كه ناشى از همسايگى است هميشه بين دو ملت در بين است .\r\nقصد من اين است كه ايرانيان را با قزاق‌هاى ساكن لهستان ، به‌خصوص آن دسته كه در ساحل درياى سياه به سر مىبرند ، متحد سازم . اين عده شهرى از خود ندارند و در زير چادر يا كلبه‌هاى ساخته شده از حصير زندگى مىكنند كه از اطراف آنها را آب و باتلاق فراگرفته است ، به نحوى كه از راه زمين و دريا نمىتوان به آنان حمله كرد و اين موقعيت مستحكم را از دستشان بيرون آورد .\r\nدر چنين موضعى ، نزديك به دو هزار مرد جنگى به سر مىبرند كه در فصل زمستان از حمله و هجوم به ملل اروپايى همسايهء خود ابايى ندارند ، ولى در تابستان يا هر موقع ديگرى كه اعلام شود فصل غنايم دريايى است ، از اطراف لهستان عدهء زياد ديگرى نيز كه همه كاملا مسلح هستند ، به آنان ملحق مىشوند و سپس گاه چهار هزار و گاه شش هزار و هفت هزار نفر بلكه بيشتر ، با تعداد سيصد تا پانصد قايق به دريا مىروند .\r\nاين افراد كه نه تنها جنگجويان خوب ، بلكه دريانوردان قابلى نيز هستند و حتى يك نفر نالايق ميان آنان وجود ندارد ، به اين ترتيب به مصاف ترك‌ها مىروند و هرچه كشتى و قايق در دريا ببينند به تصرف درمىآورند ، به نحوى كه ترك‌ها در تابستان جرأت كشتىرانى در درياى سياه را پيدا نمىكنند . چون غنايم دريايى ، قزاق‌ها را راضى نمىكند ، آنان به سواحل نيز هجوم مىبرند و نقطه‌اى از خاك تركيهء مجاور درياى سياه نيست كه مورد حمله و غارت قرار نگرفته باشد .\r\nكفا ، كه مركز حكومت خان تاتار اروپايى است ، سرانجام نتوانست خود را از چنگ اين عده\r\n\r\n","description":"","footnote":"","page_name":" 153 ","page_number":177},
  {"content":"\r\n\r\nخلاص كند « 1 » و طرابوزان نيز بارها در معرض خطر قرار گرفته و ممكن است در آينده به‌طور كلى سقوط كند .\r\nترك‌ها هر سال عدهء زيادى قوا براى مقابله با اين افراد از قسطنطنيه مىفرستند ؛ منظور از قوا قايق‌هاى كوچك است ، زيرا در حقيقت فقط اين نوع قايق‌ها مىتوانند در اين قسمت از درياى سياه كه داراى بندر بزرگى نيست عرض اندام كنند و به مصب رودخانه‌ها كه پناهگاه قزاق‌هاست وارد شوند و كشتىهاى بزرگ هيچ كارى از پيش نمىبرند . ترك‌ها كه متوجه شدند كشتىهاى جنگى آنها جز افزايش غنايم جنگى قزاق‌ها كار ديگرى از پيش نمىبرند ، سخت عصبانى شدند و اخيرا علاوه بر اعزام تعداد زيادى قايق كوچك ، كشتىهاى بزرگ‌ترى را نيز همراه قواى خود كردند و در سال 1616 موقعى كه من در سوريه بودم ، ژنرال محمودپاشا - فرزند چيكالا « 2 » - با تعداد زيادى قايق‌هاى كوچك و ده فروند از بهترين كشتىهايى كه در قسطنطنيه موجود بود روانهء آن صفحات شد . با تمام اين تفاصيل ، سرنوشت او بدتر از ديگران شد ، زيرا قزاق‌ها تمام قواى او را تارومار ساختند و دو فروند از بهترين كشتىها را به غنيمت بردند و خودش را زخمى و گرسنه روانه كردند . حالا خود شما تصور كنيد كه قزاق‌ها با اين همه پيشرفت و غنيمت چه خيال‌ها براى آينده در سر مىپرورانند و فقط همين‌قدر بگويم كه از آنها شنيدم قصد فتح قسطنطنيه را كرده‌اند و مىگويند آزاد كردن اين شهر ، به موجب روايات مذهبى ، به دست آنان انجام خواهد گرفت .\r\nبه هر حال مىتوان گفت كه قزاق‌ها در درياى سياه داراى قدرت فوق‌العاده هستند و اگر كوشش مختصرى بكنند فرمان‌رواى مطلق آن منطقه خواهند شد . هجوم قزاق‌ها مطلب تازه‌اى نيست و آنان در زمان سلطان مراد « 3 » - كه من گزارش مهر شدهء او را دربارهء اين وقايع خوانده‌ام و نزد خود دارم - جنگ‌هاى سختى با ترك‌ها كرده‌اند و چون در ظرف اين سى و چند سال ترك‌ها نتوانسته‌اند اين فتنه را خاموش سازند ، بلكه هر روز آتش آن تيزتر\r\n\r\n\r\n","description":"","footnote":"\r\n( 1 ) . كفا : شهرى است در شبه‌جزيرهء كريمه كه نزديك به شصت كيلومتر از تنگهء كرچ فاصله دارد و اكنون فئودوزيا  ( Feodosiya )  خوانده مىشود . اين شهر كه يكى از مراكز مهم تجارت در قرون وسطى محسوب مىشد ، در سال 1475 ميلادى به دست ترك‌ها مسخر شد .\r\n( 2 ) . چيكالا  ( Cicala )  : اصلا ايتاليايى بود كه در بچگى به دست ترك‌ها اسير و مسلمان شده بود و موفق شد ، سمت فرماندهى كل قواى بحرى امپراتورى عثمانى را به دست آورد . - م .\r\n( 3 ) . منظور سلطان مراد سوم است كه از سال 982 تا سال 1003 هجرى قمرى مطابق با 1574 تا 1594 ميلادى سلطنت كرد . - م .\r\n","page_name":" 154 ","page_number":178},
  {"content":"\r\n\r\nشده ، مىتوان اميدوار بود كه در آينده موقعيت قزاق‌ها فوق‌العاده بهتر شود .\r\nمن كه وضع آنان را در درجهء اول از لحاظ مسيحيت و سپس از جهات ديگر بررسى كرده‌ام ، مىتوانم بگويم كه به حدس قريب به يقين آنان روزى يك جمهورى قوى تشكيل خواهند داد .\r\nنداشتن خانه و زن و محروميت از خانواده مانع كار اين جماعت نمىشود ، زيرا تا به حال نيز ملاحظه كرده‌ايم فقدان اين عوامل لطمه‌اى به وضع آنان وارد نساخته و مىتوان حدس زد كه به تدريج خودشان متوجه لزوم اصلاح خواهند شد ، زيرا از هم‌اكنون افرادى كه در مصب رودخانه‌ها زندگى مىكنند با زن به سر مىبرند .\r\nاين زنان يا همسر قزاق‌ها هستند و يا آنان را به غنيمت گرفته‌اند ، كه هر وقت بخواهند بفروشند يا در مقابل اخذ مبالغى مسترد دارند . گمان مىكنم آن عده از قزاق‌ها نيز كه در مناطق دور از دريا زندگى مىكنند ، قاعدتا داراى همين وضع هستند و از هم‌اكنون مشاهده مىشود كه بسيارى از سركرده‌هاى آنان داراى وضع كم و بيش باثباتى شده‌اند . پادشاه لهستان كه اين افراد در خاك او زندگى مىكنند ، با وجودى كه علىالاصول با سلطان در حال صلح است ، ولى از كمك‌هاى مالى و به‌طور كلى از هر گونه كمكى به آنان مضايقه نمىكند و موقع اعتراض ترك‌ها زبان به معذرت‌خواهى مىگشايد كه اين افراد دزد و يغماگر هستند و از اوامرش اطاعت نمىكنند .\r\nمن كه از تمام ماوقع اطلاع حاصل كرده‌ام و مىدانم كه قلمرو پادشاه ايران تقريبا تا درياى سياه ادامه دارد ، متوجه اين نكته هستم كه بين او و قزاق‌ها را فقط سرزمين كلخوزها يا بهتر بگويم قسمتى از اين سرزمين كه داديان ناميده مىشود جدايى انداخته است . قسمتى از خاك گرجستان نيز بين ايران و قزاق‌ها فاصله انداخته ، ولى من مىدانم كه فرمان‌روايان گرجى اين منطقه همه مسيحى هستند و در نتيجه از دوستى با قزاق‌ها نمىتوانند پروايى داشته باشند و برعكس به كمك شمشير آنان مىتوانند خود را از گزند ترك‌ها در امان نگه‌دارند ، زيرا گرچه ترك‌ها به علت سرسختى و قدرت گرجىها تا به حال نتوانسته‌اند آسيب زيادى به آنان وارد سازند ، ولى نبايد فراموش كرد كه باج و خراج سنگينى از سركردگان گرجى دريافت مىكنند و در حقيقت اين قيمت صلح تحميلى است كه پرداخت مىشود .\r\nبه‌طورى كه شنيده‌ام ، اين سركردگان يا به علت تمايل باطنى و يا از ترس ، با شاه ايران نيز داراى روابط دوستى هستند و در نتيجه شاه ايران مىتواند با رأفت و مهربانى و با صدور اجازهء تجارت و استفاده از خاك ايران براى حمل و نقل و يا حتى در صورت لزوم با تهديد و فشار در\r\n\r\n","description":"","footnote":"","page_name":" 155 ","page_number":179},
  {"content":"\r\n\r\nآنان اعمال نفوذ كند و اگر قزاق‌ها در خاك گرجستان نيز به كمك ايران داراى پايگاهى شوند ، نه تنها با قدرت و سهولت بيشترى به آزار ترك‌ها خواهند پرداخت ، بلكه به كمك شمشير ايرانيان مىتوانند براى هميشه قسمت‌هايى از خاك تركيه را به تصرف درآورده و نگه‌دارى كنند - امرى را كه تا به حال به علت كمى افراد و سكونت در ماوراى درياى سياه نتوانسته‌اند انجام دهند .\r\nمن فكر كردم از هر جهت صلاح است كه اين اتحاد انجام پذيرد ، تا با يارى لهستان قزاق‌ها تشويق شده و در آينده نه فقط براى دزدى و فرار ، بلكه به پشتيبانى ايرانيان براى فتح قسمت‌هايى از خاك تركيه ، مثلا طرابوزان و اطراف آن ، اقدام كنند و در اين طرف درياى سياه نيز همان‌طور كه هميشه مورد نظر من بوده است براى خود قلمرويى تشكيل دهند .\r\nهر كس از عقل بهره‌اى داشته باشد مىتواند استفادهء مسيحيت را از انجام اين نقشه تشخيص دهد ، زيرا پادشاه ايران از هيچ فرصتى براى صدمه رسانيدن به ترك‌ها كوتاهى نمىكند و در اين راه طالب دوستى شاه‌زادگان و ملل مسيحى است و مسلما براى قزاق‌ها نيز پشتيبانى ايرانيان گرچه داراى مذهب ديگرى هستند اهميت دارد .\r\nاگر من واسطهء اين نزديكى قرار گيرم ، گمان نمىكنم با عدم موفقيت روبه‌رو شوم ، زيرا قزاق‌هاى لهستانى كه مسيحى بوده و اغلب كاتوليك هستند مىتوانند به من اعتماد داشته باشند و از طرف ديگر ، چون يكى از اتباع پاپ هستم كه پادشاه ايران با او داراى روابط دوستى زيادى است و به كنه قضايا نيز آشنايى كامل دارم و به‌علاوه مسئله را به نيكوترين وجهى مطرح خواهم كرد ، تصور نمىكنم شاه از ابراز اعتماد نسبت به من دريغ ورزد .\r\nالبته اشكالات زيادى هم در كار است ؛ از جمله اين‌كه در كلخوزستان راه قابل استفاده و معلوم وجود ندارد و شايد لازم باشد از راه دريا يا زمين نقاطى را تقويت كرد و در صورت اقتضا بنادرى را به وجود آورد ، و به‌علاوه بين ايران و قزاق‌ها هيچ‌گونه ارتباطى برقرار نيست ؛ بنابراين من آمادگى خود را براى حل مشكلات موجود عرضه خواهم داشت و در اين راه از رنج سفر به ماوراى درياى سياه به منظور انجام مذاكرات با قزاق‌ها نخواهم هراسيد و سپس با كمال ميل پيغام آنها را براى ايرانيان بازپس خواهم آورد .\r\nاصولا با اين قصد بود كه از اصفهان عازم شدم و در فرح‌آباد به دربار شاه آمدم و كس ديگرى را نيز به همين منظور به قسمت غرب اعزام داشتم . اين شخص يكى از قزاق‌هايى بود كه چندى بعد از من از حوالى درياى سياه به فرح‌آباد آمده بود و اكنون علت آمدن او را شرح مىدهم .\r\n\r\n","description":"","footnote":"","page_name":" 156 ","page_number":180},
  {"content":"\r\n\r\nجريان بدين قرار است كه يكى از سركردگان مسيحى ساكن منطقه‌اى ، به نام منگرليا « 1 » - يا شايد ايالت ديگرى به نام گوريل « 2 » كه به طرابوزان نزديك‌تر است و به نظر من قسمتى از كلخوزستان را تشكيل مىدهد - در اطراف درياى سياه كه به نظرم يكى از شاه‌زادگان گرجى است و از آيين مسيحىهاى يونانى پيروى مىكند ، موقعى خواستار دوستى قزاق‌ها شد و ضمن ارسال نامه و هدايا و به‌خصوص يك صليب طلايى ، كه در آن سرزمين‌ها نشانه‌اى از ايمان به مسيحيت است ، آنها را به كشور خود دعوت كرد .\r\nبه عنوان جملهء معترضه بايد گفت كه چون انگليسىها صليب دوست ندارند ، از نظر مسلمانان و به‌خصوص شاه ايران مسيحيان بدى به شمار مىروند ولى قزاق‌ها به صليب احترام مىگذارند و به هر حال ، بعد از اين‌كه در اثر دعوت اين شاه‌زاده به قلمرو او رفتند ، چون مورد محبت فراوان قرار گرفتند و از طرفى نسبت به ترك‌ها واقعا كينه مىورزند ، اكنون از كشتىهاى حامل كالاهاى تجارتى اين شاه‌زاده دفاع مىكنند و آنها را از گزند ترك‌ها مصون نگه مىدارند .\r\nبه تدريج اين فكر در قزاق‌ها ايجاد شده كه بايد با شاه ايران اتحادى برقرار سازند و شايد شاه‌زادهء گرجى نيز در ايجاد اين فكر سهيم بوده است ، زيرا اصولا مىتوان گفت كه آنها فقط توسط وى از وجود سرزمين ايران آگاهى حاصل كرده‌اند . در ماه‌هاى گذشته چند فروند كشتى حامل دو هزار مرد جنگى قزاق به نزديكى آب‌هاى ايران آمد . نخست تمام آنان اظهار تمايل كردند كه در ساحل پياده شوند و كشتىهاى خود را در سرزمين دوست باقى گذارند ، تا خدمات خود را شايد هم به قصد غارت و غنيمت عليه ترك‌ها در اختيار شاه ايران ، كه در تمام ممالك همسايه در دشمنى با آنان شهرت فراوان دارد ، بگذارند ؛ ولى بعدا چون متوجه شدند كه با عدم آشنايى به موقعيت نمىتوانند كار زيادى از پيش ببرند و به‌علاوه به علت اين‌كه از شاه ايران كه داراى مذهب واحدى با آنان نبود زياد اطمينان نداشتند ، تصميم گرفتند فقط چهل نفر از زبده‌ترين افراد خود را به ساحل پياده كنند و به آنان مأموريت دهند به دربار شاه رفته و توجه او را جلب سازند كه همگى حاضرند هر كجا كه فرمان دهد ، شمشير خود را در اختيارش بگذارند و با دشمنانش به جنگ برخيزند .\r\nاين عدهء چهل نفرى به ساحل پياده شدند و چند قايق نيز با خود برداشتند كه در صورت لزوم با آنها مراجعت كنند . آنان پس از اين‌كه در سواحل منگرليا يا گوريل پياده شدند ، بسيار مورد\r\n\r\n\r\n","description":"","footnote":"\r\n( 1 ) .  Mengrelia \r\n( 2 ) .  Guriel \r\n","page_name":" 157 ","page_number":181},
  {"content":"\r\n\r\nمحبت اين شاه‌زادهء گرجى كه نمىدانم به چه علت ترك‌ها و ايرانيان ، او و سرزمينش را باش‌آچوق به معنى سربرهنه مىنامند - ولى خود گرجىها به او امير ايمرتى خطاب مىكنند - قرار گرفتند .\r\nامير پس از اين‌كه به قصد آنان واقف شد ، توصيه كرد فقط يك نفر اين مأموريت را انجام دهد و قول داد شخصا نامه‌اى براى شاه همراه او كند . به اين ترتيب 39 نفر بقيه ، در باش‌آچوق باقى ماندند و يك نفر روانهء دربار شاه شد . اين شخص كه به نام استفانو « 1 » خوانده مىشد و از كاتوليك‌هاى لهستان بود ، علاوه بر زبان لهستانى به يكى از زبان‌هاى ديگر اسلاو نيز آشنايى داشت . وى نخست به تفليس ، كه بگرات ميرزا امير آن است ، وارد شد « 2 » . بگرات ميرزا كه از طايفهء گرجىهاست ، ولى به مذهب اسلام گرويده ، اكنون تحت حمايت شاه ايران است . پدر بگرات ميرزا مذهب مسيحيت را انكار كرد و به كمك شاه ايران تخت و تاج را از چنگ وارث اصلى آن ، كه مسيحى است و اكنون به عنوان زندانى در ايران به سر مىبرد ، بيرون آورد .\r\nشاه‌زاده گرجى به بگرات ميرزا نامه‌اى در مورد اين قزاق و قصد و غرض او نوشته و توصيه كرده بود كه او نيز گزارش موافقى در اين باره به دربار ايران بفرستد . علت اين‌كه وى مستقيما به شاه نامه ننوشت ، به نظر من اين است كه باش‌آچوق گرچه ظاهرا با ايران داراى روابط صميمانه است ، ولى در باطن چنين نيست ؛ زيرا تهمورس‌خان ، شاه‌زاده گرجى ، حاكم ايالت كاختى و سرزمين‌هاى ديگر ، يعنى قسمت‌هايى از ايبريا و آلبانيا ، خويش و قوم او است و به علت اختلافاتى كه بروز كرده و من بعدا به آن خواهم پرداخت ، تهمورس‌خان سخت مورد غضب شاه قرار گرفته و مدت‌هاست نبرد بىرحمانه‌اى ميان آنان جريان دارد « 3 » .\r\nبه هر حال ، بگرات ميرزا از تفليس استفانوى قزاق را با نامه‌اى ، كه طى آن مفصلا جريان امر توضيح داده شده بود ، به همراه عده‌اى از افراد خود ، به دربار شاه فرستاد . اين قزاق ، همان‌طور كه فوقا بدان اشاره كردم ، مدتى بعد از من به فرح‌آباد رسيد و تاريخ ورود او تقريبا مقارن با نيمهء ماه مارس مىشد . شاه كه توسط نامه بگرات ميرزا از جريان اطلاع حاصل كرده بود ، از او به خوبى\r\n\r\n\r\n","description":"","footnote":"\r\n( 1 ) .  Stefano \r\n( 2 ) . بگرات ميرزا سلطان كارتلى كه از سال 1614 تا 1619 ميلادى در آن سرزمين حكومت كرد . - م .\r\n( 3 ) . تهمورس‌خان ، پسر داويدخان ، امير گرجستان كاختى بود كه در اواخر شوال 1014 از طرف شاه‌عباس به اميرى آن ولايت منصوب شد ، ولى اختلافات بعدى او با شاه موجب برخوردهاى شديدى ميان آنان شد .\r\nنويسنده شرح ماجرا را بعدا بيان مىكند . - م .\r\n","page_name":" 158 ","page_number":182},
  {"content":"\r\n\r\nپذيرايى كرد ، ولى چون اين قزاق به هيچ‌وجه زبان شاه را نمىفهميد و مترجمى هم در ميان نبود ، نتوانست حرف خود را بفهماند و تنها كارى كه كرد يك تعظيم غرا بود .\r\nشاه اين قزاق را به اسفنديار بيك ، يكى از مقربان خود كه بسيار مورد توجه است ، سپرد « 1 » و سفارش زيادى براى پذيرايى او كرد و جواب نامهء بگرات ميرزا را نيز با عجله نوشت و توسط سوارانى كه قزاق را مشايعت كرده بودند پس فرستاد . به‌طورى كه شنيده‌ام شاه دستور داده بود از قزاق‌هايى كه در باش‌آچوق به سر مىبرند به خوبى پذيرايى كنند ، تا پس از اين‌كه او توسط قزاق مقيم دربار به خوبى از قصد آنان آگاهى يافت ، همه را احضار كند و هر اقدامى كه لازم است انجام دهد .\r\nدر اين ميان وضع قزاق مقيم فرح‌آباد تأسف‌انگيز بود ، زيرا از جريان وقايع اطلاعى نداشت و ضمنا به علت ندانستن زبان از كسى هم نمىتوانست سؤالى بكند و چيزى كه بيشتر موجبات وحشت او را فراهم مىساخت ، اين تصور بود كه مبادا قزاق‌هاى ديگر او را فراموش كنند و از دست‌رفته بشمارند و در نتيجه موقع مراجعت به يادش نباشند و در اين سرزمين غريب تنهايش گذارند .\r\nپس از اين‌كه وى از ورود من به فرح‌آباد آگاهى يافت ، در آن حال نگرانى عميق مرا ، كه كاتوليك و از اهالى رم بودم ، پيش خود مانند يك فرشتهء نجات تجسم كرد و فورا به ديدنم شتافت و شور و هيجانش موقعى كه ديد با خود مترجمى نيز دارم به حد اعلا رسيد . اين مترجم علاوه بر تركى و فارسى و ارمنى و فرانسه ، مختصرى نيز به زبان روسى آشنايى داشت ، زيرا به مأموريت از طرف شاه دو سال به اتفاق پدر فراجووانى تادا و خليفهء كرملىهاى برهنه‌پا در مسكو به سر آورده بود .\r\nتوسط اين مترجم ، ما موفق شديم حرف‌هاى يكديگر را بفهميم و خود مىتوانيد حدس بزنيد پس از اين‌كه قصد و غرض او را با خود يكسان يافتم ، چقدر خرم و شادمان شدم . او تمام جريان ماوقع را برايم تعريف كرد و من نيز نقشهء خود را به اطلاعش رسانيدم و قرار گذاشتيم هر كارى باشد ، ضمن توافق با يكديگر انجام دهيم و من به محض فراهم شدن فرصت ، با نزديكان شاه يا در صورت امكان با خود او موضوع را در ميان بگذارم .\r\n\r\n\r\n","description":"","footnote":"\r\n( 1 ) . اسفندياربيگ ، معروف به انيس ، از نديمان خاص شاه بود . رجوع شود به جلد دوم زندگى شاه‌عباس ، تأليف استاد فلسفى ، صفحهء 222 . - م .\r\n","page_name":" 159 ","page_number":183},
  {"content":"\r\n\r\nاولين فرصت براى مذاكره در اين مورد ، همان‌طور كه پيشتر گفتم ، ضمن يكى از ملاقات‌هاى من با تخته‌بيگ دست داد . آن روز سيزدهم ماه مارس بود ، و هنوز قزاق موصوف از خانهء من بيرون نرفته بود كه تخته‌بيگ به ملاقاتم آمد ، و طبعا نمىتوانستم اين فرصت نيكو را از دست بدهم . با استفاده از حضور قزاق ، به‌طور خلاصه تخته‌بيگ را از جريان امر آگاه ساختم و گفتم قزاق‌ها آماده هستند بزرگ‌ترين خدمت را در راه شاه انجام دهند و بر اوست كه اين فرصت را از دست ندهد و از تحبيب و تشويق آنان كوتاهى نكند .\r\nتخته‌بيگ كه تحت تأثير قرار گرفته بود ، قول داد گزارشى در اين باره به عرض شاه برساند و از ظواهر امر چنين حدس مىزنم كه اين كار را كرده باشد . روزى قزاق به علت تنگ حوصلگى ناشى از غريبى و همچنين بىاعتنايى اسفندياربيگ جلوى شاه را در خيابان گرفت و عريضه‌اى تقديم كرد . شاه آن را گرفت ولى طبق معمول بدون اين‌كه به قرائت آن پردازد ، اسب خود را نگه‌داشت و به اسفندياربيگ و ديگر سرداران با صداى بلند گفت : « شما نمىدانيد اين چه كسى است و به ارزش اين طايفه واقف نيستيد و متوجه نيستيد چگونه بايد با آنان سلوك كرد . اين‌ها كسانى هستند كه در درياى سياه حكومت مىكنند و شهرهاى زيادى را از چنگ ترك‌ها به در آورده‌اند » . سپس تمام جريان را جزء به جزء شرح داد و اضافه كرد : « اين‌ها مىتوانند به ما خدمات شايانى كنند » . اين جمله مشابه آن بود كه من به تخته‌بيگ گفته بودم ، و به هر حال شاه مجددا سفارش كرد كه چون خدمات آنان مورد كمال لزوم است ، بايد از ابراز هيچ‌گونه محبتى نسبت به اين قزاق كوتاهى نكرد و به اسفندياربيگ دستور داد شراب فراوان در اختيارش گذارد - زيرا مىدانست اين طايفه به مىگسارى علاقهء فراوان دارند - و تا موقعى كه او را با هدايا و تحف فراوان روانه نكرده است ، مقررى خاصى معادل پنج تومان يعنى پنجاه سكهء طلا در حقش منظور دارند .\r\nدر اينجا دنبالهء كار قزاق را رها مىكنم و بعدا در اين باره مجددا صحبت خواهم كرد . بيست و يكم مارس ، مصادف با نوروز و آغاز سال خورشيدى است ، كه نزد ايرانيان بسيار عزيز شمرده مىشود ، و پيشتر شرح آن را داده‌ام . در اين روز شاه ، قاعدتا بارعام مىدهد و هداياى سران و فرماندهان را دريافت مىكند ؛ ولى اين مرتبه به علت بدى هوا يا مناسب نبودن ساعت و يا به‌طورى كه شايع است ، به دليل كسالت ، نه تنها آن روز ، بلكه روزهاى بعد نيز از حرم‌سرا بيرون نيامد .\r\nجزء پيشكشىهاى بىشمارى كه تقديم‌كنندگان آنها انتظار خروج شاه را مىكشيدند ، هداياى\r\n\r\n","description":"","footnote":"","page_name":" 160 ","page_number":184},
  {"content":"\r\n\r\nخان خراسان را بايد ذكر كرد كه علاوه بر اشياء مختلف ديگر ، از سيصد سر بريدهء ازبك‌ها تشكيل مىشد و علاوه بر آن ، يك سردار و هشت يا ده سوار اسير ازبك را زنده به عنوان پيشكش براى شاه فرستاده بود . اين اسيران را ، بر خلاف آنچه نزد ما مرسوم است ، با طناب يا دست به سينه نبسته ، بلكه به شيوهء محل ، با قطعه چوبى كه طول آن به سه وجب مىرسيد ، دست آنان را در بند كرده بودند . در پايين اين قطعه چوب ، سوراخى به اندازهء مچ دست راست اسير تعبيه شده ، كه پس از قرار دادن مچ ، دور آن را ميخ مىزنند . به اين ترتيب مرد زندانى در عين حال كه شكنجه‌اى از اين جهت متحمل نمىشود ، نمىتواند دست راست خود را آزادانه تكان دهد و از آن استفاده كند . اين قطعه چوب از بالا تا پس گردن مىرسد ، و از آنجا به چوب ديگرى كه به‌طور سه‌گوش تهيه شده و آن را در بر گرفته است وصل مىشود و افرادى كه با اين وسيله در بند مىشوند ، حالت كسانى را پيدا مىكنند كه به علت شكستگى يا درد دست آن را به گردن بسته باشند .\r\nاين اسيران و سرهاى بريدهء ازبكان را خان خراسان ، كه طى يك زد و خورد بر آنان غالب شده بود ، براى شاه ارسال داشته بود . ازبكان كه با سرزمين خراسان همسايه‌اند و با تركان عثمانى داراى مذهب واحدى هستند ، فطرتا قتل و غارت را دوست دارند و غالبا به خاك ايران تجاوز مىكنند ، ولى اين مرتبه بدبختى و نكبت نصيب آنان شد .\r\nلر حسين‌خان حكمران ولايات سرحدى بغداد نيز به اتفاق كاظم سلطان كه تحت اوامر اوست ، از سرحدات بغداد كه من در موقع مسافرت به اصفهان از آنجا عبور كرده و اگر به خاطر داشته باشيد شرحى دربارهء ملاقات با سربازان آنها نوشته‌ام ، هدايايى فرستاده بودند . خان به همراه اين هدايا ششصد سر بريدهء ترك‌ها ، و سلطان كه داراى نيروى كمترى است شصت سر بريده فرستاده بودند . اين سرهاى بريده را دو تن سردار نام برده به همراه يكديگر ضمن حمله و يورش به شهر كركوك و انهدام آن شهر و قلع و قمع ترك‌ها به دست آورده بودند . سر يكى از پادشاهان عثمانى به نام قايش‌پاشا ، كه به اتفاق همراهان خود به مصاف رفته بود ، به اتفاق سر سه تن از سرداران بزرگ تاتار كه به اتفاق عدهء زيادى از پيروان خود در آنجا زمستان را مىگذرانيدند ، در ميان سرهاى ديگر مشخص بود به اين معنى كه آنها را در پارچهء ابريشمى پيچيده بودند ، در حالى كه سرهاى ديگر را به نوك نيزه‌ها زده بودند .\r\nهديهء سر دشمن به شاه ايران ، از رسوم قديمى است و استرابون هم اين مطلب را متذكر شده است . اسب پاشا كه به عادت ترك‌ها به زين و يراق طلا و نقره مجهز بود ، در ميان هدايا قرار\r\n\r\n","description":"","footnote":"","page_name":" 161 ","page_number":185},
  {"content":"\r\n\r\nداشت و سربازى كه پاشا را كشته بود ، در عين حال كه مثل همه به عرضه داشتن پيشكش‌ها كمك مىكرد ، براى اين كه از سايرين متمايز باشد ، در روى لباس خود جامهء پاشاى مقتول را به تن كرده بود . چهار الى شش نفر اسير نيز كه همه در كند و زنجير بودند و از افراد سرشناس به شمار مىآمدند در ميان جمع ديده مىشدند .\r\nشاه سرانجام از خانه بيرون نيامد تا هدايا را بپذيرد ، ولى يك روز موقعى كه از ايوان خانه مشغول تماشاى رودخانه بود - خانهء شاه در ساحل غربى رودخانه واقع شده و متصل به آن است - اجازه داد سر بريدهء اسرا را پيش او آورند و سپس از همين ايوان فرمان آزادى ازبك‌ها را صادر كرد ، ولى به آنها هنوز اجازه نداده است به موطن خود برگردند . شاه اظهار كرده بود ، اگر اين عده را دستور دهد به قتل برسانند از تعداد ازبك‌ها كه به قلمرو او تعرض مىكنند كم نخواهد شد و اگر دستور آزادى آنها را بدهد تا به ديگران ملحق شوند ، باز هم وضع ازبك‌ها طورى نيست كه موجب هراس او را فراهم سازند .\r\nترك‌ها سرنوشت ديگرى داشتند و به جز يكى از آنها ، كه گويا با يكى از مقربين شاه آشنايى داشت يا خويش و قومش در خدمت شاه بود ، بقيه جان به در نبردند و سر از تنشان جدا شد .\r\nشاه ، همين كه چشمش به اسيران ترك افتاد ، طبق عادت خود با مهربانى گفت : « قارداشلرى يخشى سخله » يعنى اين برادران را آسوده سازيد . بيچاره اسرا از شنيدن اين سخنان خوشحال شدند و چون دست آنها را باز كردند ، گمان بردند كه به زودى آزاد خواهند شد و با تعظيم و تكريم و دعاگويان از برابر شاه گذشتند ؛ ولى هنوز صد قدم دور نشده بودند كه صداى شمشيرهاى آخته را از پشت سر خود شنيدند و گردن جملگى زده شد . به نظر من پايان كار اين عده لااقل اين مزيت را براى آنان داشت كه وحشت مرگ را درك نكردند و متحمل دردى نشدند .\r\nشاه با همهء اسيران ترك همين رفتار را مىكند و به نظر من اين عمل با آزاد كردن ازبك‌ها دليل مشابهى دارد ، يعنى از ازبك‌ها چون ضعيف هستند ، نمىترسد و اميدوار است با رفتار خوش بتواند روزى آنان را موافق خود سازد ؛ ولى چون ترك‌ها قوى هستند و اميدى از اين جهت نيست ، صلاح مىداند نسبت به آنها شدت عمل كامل به خرج دهد .\r\nبعد از اين‌كه سرها را از جلوى شاه رد كردند ، آنها را در ميدان و خيابان‌ها و بازار انداختند و سرهاى بريدهء آلوده به گل و لاى كه مدت‌ها لگدكوب انسان و حيوان مىشد منظره‌اى بس وحشتناك داشت .\r\nشاه سركردهء ازبك‌ها را ، كه دستىبيگ نام داشت ، به نزد خود خواست و با او مهربانى بسيار\r\n\r\n","description":"","footnote":"","page_name":" 162 ","page_number":186},
  {"content":"\r\n\r\nكرد ، سپس تمام آنها را در اختيار مهردار سلطنتى گذاشت . مهردار در اينجا داراى اختيار زيادى نيست و يكى از افسران نمايندهء او مهر را با خود حمل مىكند و در پاى نوشته‌ها و فرمان‌ها مىزند « 1 » . . . . در عوض مهر كوچكى كه شاه با خود دارد و نامه‌هاى خطاب به شاهان يا فرمان‌هاى معتبر را با آن ممهور مىسازد ، داراى ارزش فوق‌العاده‌اى است و اين مهر در انگشتر شاه قرار دارد .\r\nبه هر حال ، شاه ازبك‌ها را به مهردار سپرد تا آنها را در دربار نگه‌دارى كند و با اين ترتيب اهميت و عظمت او بيش از پيش به نظر خارجيان برسد .\r\nبه دستىبيگ در همسايگى من منزل داده شد و در نتيجه با يكديگر دوست شديم . يك روز وى به اتفاق تمام ياران خود به ديدار من آمد و تقاضا كرد دربارهء مذهب مسيحى اطلاعاتى به آنان بدهم و به‌علاوه طبق درخواست او يكى از مستخدمان من لباس‌هاى اروپايى بر تن كرد و به شيوهء ما تفنگ و طپانچه بر كمر بست و حتى با دادن طپانچه به دست دستىبيگ او را وادار به تيراندازى كرديم و اين امر موجبات خوشحالى فراوان وى را فراهم ساخت .\r\nسركردهء ازبك‌ها براى من تعريف كرد كه آنها به فرماندهء كل خود خان خطاب مىكنند . اين فرمانده فعلا امامقلىخان است كه در بخارا و بلخ و سمرقند حكومت مىكند ، ولى سرزمين جغتاى جزو قلمرو او محسوب نمىشود « 2 » . در سرزمين‌هاى فوق‌الذكر رودخانه‌هاى بزرگى وجود دارد كه همه به درياچه خزر مىريزند . . . . بلخ و بخارا دو شهر معروف ماوراى درياچهء خزر را ، اپيتوم نام نمىبرد و من نيز از روى نقشه نتوانستم پيدا كنم . سركردهء ازبك‌ها به من گفت كه در خاك او توپ‌خانه و تفنگ وجود دارد ، ولى فقط عدهء كمى به طرز كار آنها آشنايى دارند و در جنگ نيز جز شمشير و تير و كمان چيز ديگرى به كار برده نمىشود ، زيرا تفنگ‌داران ايرانى در جنگ‌ها برتر از آنان هستند . علت اين‌كه اين افراد استعمال سلاح‌هاى آتشين را نمىآموزند اين است كه اين‌گونه سلاح‌ها باعث كندى عمل مىشوند و مشكلاتى برايشان فراهم مىسازند ، در حالى كه ازبك‌ها موفقيت خود را در برخوردها ، مديون سرعت عمل و جنگ و گريز هستند و از اين جهت طبق وصفى كه تاسو از يونانىها در موقع فرار مىكند ، به آنان شباهت دارند .\r\nدر ايران رسم است كه موقع عيد نوروز رؤسا و امراى جديد تعيين مىشوند و تعيين داروغه يعنى حاكم شهر نيز در همان تاريخ انجام مىگيرد . در بين انتصابات جديد امسال يكى هم تعيين\r\n\r\n\r\n","description":"","footnote":"\r\n( 1 ) . نويسنده در اينجا معنى لغوى مهردار را بيان و آن را با مناصب مشابه در اروپا مقايسه مىكند .\r\n( 2 ) . البته نبايد وى را به مناسبت شباهت نام ، با امامقلىخان ، اميرالامراى فارس اشتباه كرد . - م .\r\n","page_name":" 163 ","page_number":187},
  {"content":"\r\n\r\nتخته‌بيگ ، مهمان‌دار مخصوص من ، به سمت داروغهء اصفهان بود و شاه او را مأمور ساخت كه به سرعت رو به آن شهر حركت كند و دستورهاى محرمانه‌اى نيز به وى داد . اين تغيير و تبديل در حقيقت به ضرر من تمام شد ، زيرا وى كه با عجله مقدمات سفر ناگهانى خود را فراهم كرد و از طرفى با توجه به اين كه مدتى از وقتش در دربار براى ديدن شاه و كسب مرخصى صرف شد ، به نظرم فراموش كرد ، به‌طورى كه مرسوم است ، از شاه استدعا كند مرا به ديگرى بسپارد و طبعا شاه نيز كه گرفتارىهاى مختلفى دارد به ياد اين موضوع نمىتوانست باشد .\r\nبه هر حال ، من براى چند روزى به كلى تنها ماندم و كسى را ملاقات نكردم ، زيرا مهمان‌دار عام ، موقعى كه شاه براى كسى يك نفر مهمان‌دار مخصوص تعيين مىكند تقريبا ديگر خود را مقيد نمىداند و اگر گاه‌گاهى هم براى ملاقات او برود ، بيشتر جنبهء دوستى و رفاقت دارد تا انجام تكليف .\r\nمن كه متوجه جريان كار شده بودم ، سعى كردم از اظهار بىتابى بىجهت خوددارى كنم ، زيرا مىدانستم اين وضع ديرى نخواهد پاييد ، مضافا به اين‌كه آقامير چندين مرتبه برايم پيغام‌هاى دوستانه‌اى فرستاده بود . موقعى كه در انتظار رسيدن وقت مناسب ايامى را با بىكارى به سر مىبردم ، فرصتى دست داد كه ناظر آداب و رسوم مربوط به فوت و تدفين اشخاص مهم در ايران باشم .\r\nدر همسايگى من يكى از نديمان شاه به نام محمدطاهربيگ ساكن بود ، كه مورد علاقهء وافر شاه قرار داشت . اين مرد روز و شب شراب مىخورد و به اين مناسبت نه تنها هميشه مست بود ، بلكه سلامتى خود را نيز به كلى از دست داده بود ، زيرا هيچ‌وقت به غذا اشتها نداشت و قوت لايموت او منحصر به شراب شده بود و مستى دايمى ، علاوه بر اين‌كه سلامت او را مختل كرده بود ، هوش و حواس او را نيز به كلى از بين برده و به عقلش نقصان وارد ساخته بود . شاه ، كه به او محبت داشت و از طرفى مىخواست از وجودش استفاده كند ، طبيب مخصوص خود را نزدش فرستاد تا با شربت‌ها و دواهاى مفيد او را از عادت مذموم خود باز دارد ، ولى تجويز اطبا و تقاضاهاى دوستدارانش هيچ يك مانع از ادامهء شراب‌خوارى اين مرد نشدند و دستور شاه نيز مؤثر نيفتاد و وى گفت كه بدون شراب قدرت ادامهء حيات ندارد . سرانجام شاه خشمگين شد و براى حفظ سلامتى او فرمان داد كه هيچ‌كس به هيچ عنوان نمىتواند شراب در اختيارش بگذارد .\r\nاين دستور با كمال شدت اجرا شد و محمدطاهربيگ ، كه ديگر نمىتوانست از هيچ محلى شراب تهيه كند ، شبى از شدت نوميدى با چند ضربت خنجر ، خود را مجروح ساخت و با وجودى كه بلافاصله همه از جريان آگاهى يافتند و طبيبان شاه به كمكش شتافتند سه - چهار روز\r\n\r\n","description":"","footnote":"","page_name":" 164 ","page_number":188},
  {"content":"\r\n\r\nبعد از آن ، جان بر سر شراب‌خوارى خود گذاشت و به عقيدهء مردم اين سامان روحش مستقيما به پيش شيطان رفت ، زيرا شراب را مذهب اسلام منع كرده است . به هر حال فوت اين مرد فرصتى داد تا ناظر مراسم تشييع جنازه و تدفين ايرانيان باشم .\r\nدر جلوى جنازه جماعتى حركت مىكنند و چند علم ، كه قبلا به مناسبت مراسم وفات على و حسين [ ع 
  ] شرح آنها را داده‌ام ، بر دوش مىكشند . اين علم‌ها در اين‌گونه مراسم تقريبا حكم صليب‌هاى ما را دارند و تعداد آنها بسته به اهميت شخص زياد و كم مىشود . بعد از حاملان علم‌ها عده‌اى حركت مىكنند كه دهنهء اسب‌هاى متوفى را در دست دارند و شمشير و تير و كمان و عمامهء او بر پشت اين حيوانات قرار گرفته و تمام افراد فاميل و همچنين كسانى كه دهنهء اسب‌ها را به دست گرفته‌اند نيمه برهنه هستند . به اين معنى كه پيراهن و تن‌پوش خود را باز كرده و از كمر به پايين انداخته‌اند و مستخدمينى كه خيلى به او علاقه‌مند بوده‌اند ، با بازوهاى زخمگين و خونين ، به دنبال جنازه روانند .\r\nبايد گفت رسم زخم زدن به خود در قديم نيز متداول بوده ، منتهى كتاب مقدس آن را نهى كرده است . عده‌اى از ملاها و روحانيان به همراه دسته در حركتند و مرثيه مىخوانند ، منتهى شمع و چراغ در دست آنها نيست . در پشت اين عده ، جنازه در تابوت روبازى حمل مىشود و پس از آن اقوام نزديك متوفى با عمامه‌هاى نيمه‌باز ، كه دنبالهء آنها به اين طرف و آن طرف آويزان است و تا روى شانه مىرسد ، حركت مىكنند و عمامه را عمدا طورى مىبندند كه تصور شود اتفاقى پايين افتاده و به دور گردن پيچيده شده است .\r\nهمه شيون و زارى مىكنند و دائما بانگ اىواى ، اىواى برمىدارند كه علامتى از تأثر و تأسف باطنى است . بعد از آنان ، امرا و صاحب‌منصبان و خويشان نسبتا دور تر و دوستان ، با صفوف منظم در حركتند ؛ ولى آنان لباس‌هاى معمولى و رنگارنگ خود را به تن دارند و مانند ما در اين‌گونه مواقع سياه نمىپوشند . جماعت با اين ترتيب از خانه خارج مىشود و نخست به كنار رودخانه يا محلى كه در آن آب فراوانى باشد مىرود تا جنازه شسته شود و در تمام مدت شست‌وشو نيز ملاها با آهنگ حزين به مرثيه‌خوانى ادامه مىدهند . بعد از آن ، جنازه را با همان تشريفات به محل دفن مىبرند . رجال و مقربان شاه را بدون اجازهء مخصوص او دفن نمىكنند و شاه غالبا دستور مىدهد آنها را در يكى از مسجدهاى معروفى كه در زمان حيات خود براى اداى فرايض دينى به آنجا مىرفته‌اند به خاك بسپارند و بيشتر مقبره‌ها در قبرستان مشرف به مسجد واقع شده .\r\nبا توجه به اين رسم ، جنازهء محمدطاهربيگ را نيز دفن نكردند و براى كسب اجازه ، قاصد به\r\n\r\n","description":"","footnote":"","page_name":" 165 ","page_number":189},
  {"content":"\r\n\r\nنزد شاه ، كه در شكارگاه به سر مىبرد ، فرستادند و در انتظار پاسخ ، شب ، همان‌جا چادرها را در كنار رودخانه برپا كردند و تابوت را در يكى از آنها قرار دادند ؛ تا صبح بر سر جنازه شمعدان‌هاى متعددى افروخته بود و ملاها آنى از مرثيه‌خوانى غفلت نمىكردند . فردا صبح دستور شاه آمد و طبق وصيت متوفى ، جنازه را به مشهد خراسان ، كه در آنجا يكى از مقدسان ايرانىها به نام امام رضا به خاك سپرده شده ، و متجاوز از سى روز با فرح‌آباد فاصله دارد ، حمل كردند . اكنون برگرديم به مطالب راجع به خود من .\r\nروز جمعهء مقدس ، مطابق با سيزدهم آوريل ، شنيدم كه شاه مجددا عازم اشرف شده و زنان و تعدادى از ملازمان خود را نيز همراه برده است . چون ملاحظه كردم كه جلسهء ملاقات من ممكن است در اثر فراموشكارى خيلى به عقب افتد ، چنين صلاح دانستم كه بهتر است موضوع را به نحوى يادآورى كنم . با استفاده از نزديكى عيد پاك ، به‌طورى كه مرسوم است ، براى دوستان خود سلام و شادباش فرستادم و به‌خصوص براى آقامير ، علاوه بر آن ، بعضى از تنقلات فرنگى و تعدادى تخم‌مرغ رنگى پاك ارسال كردم ، زيرا مىدانم كه حتى طبقهء اعيان ايرانى به تخم‌مرغ‌بازى علاقه‌مندند و ممكن نيست تخم‌مرغى جلو خود ببينند و آن را براى آزمايش سختى پوستش به دندان خود نزنند و سپس بازى با آنها را آغاز نكنند .\r\nآقامير همان‌طور كه مرسوم است ، فرستادگان مرا كه حامل هداياى كوچك ارسالى بودند با مهربانى تمام به حضور پذيرفت و به آنها گفت كه به زودى به ديدنم خواهد آمد ، زيرا بعد از عزيمت تخته‌بيگ خيلى به يادم بوده است . آنان طبق دستورالعمل قبلى من گفته بودند كه در ايام اخير ، هيچ‌كس به ديدارم نيامده و آقامير از اين موضوع سخت اظهار تأسف كرده و گفته بود در اين باره نهايت درجهء سهل‌انگارى شده است . وى مىخواست همان موقع خدمت‌كاران خود را به سراغ يك نفر كه نمىدانم چه كسى بود بفرستد ، ولى سرانجام به فرستادگان من خاطرنشان ساخت كه فردا وزير شهر را به ديدار من خواهد فرستاد .\r\nفردا كه شنبهء مقدس بود ، صبح خيلى زود وزير مازندران به نام تقىميرزا به خانهء من آمد - ميرزا مانند وزير عنوان و تقى اسم خاص است . به اين وزير ، ساروتقى به معنى تقى زرد هم خطاب مىكنند و اين اسم را شاه بر او نهاده زيرا موهايش تماما بور است « 1 » . وقت به اندازه‌اى زود\r\n\r\n\r\n","description":"","footnote":"\r\n( 1 ) . براى دانستن شرح زندگى ساروتقى « مخدوم‌الامرا و خادم‌الفقرا » كه از مرتبه‌اى پست به وزارت و صدارت اعظم رسيد ، و زمانى در سراسر ايران فرمان‌رواى مطلق بود ، مراجعه شود به كتاب چند مقالهء تاريخى و ادبى ، تأليف استاد نصراللّه فلسفى . - م .\r\n","page_name":" 166 ","page_number":190},
  {"content":"\r\n\r\nبود كه هنوز از تختخواب برنخاسته بودم و به ناچار براى اين‌كه مهمان خود را معطل نگذارم ، همان جا از وى پذيرايى كردم و براى مخفى كردن تنبلى خود ، به عذر كسالت متوسل شدم .\r\nوى به منظور تعارف گفت كه از جانب آقامير نيامده ، بلكه شاه شب قبل ، يعنى پيش از حركت ، در اين باره سفارش كرده است . من هم از لحاظ ادب چنين وانمود كردم كه سخنانش را باور كرده‌ام . وزير از اين‌كه قبلا اين دين را ايفا نكرده است معذرت‌خواهى زيادى كرد و به هر ترتيب بود ، مىخواست اين فراموش‌كارى را ، كه به علت اشتباه و قصور رخ داده است ، جبران كند و من نيز از هيچ‌گونه تعارفى خوددارى نكردم . بالأخره ساروتقى موقع رفتن ، تعداد همراهان مرا يادداشت كرد و دستورى نوشت كه بلافاصله آزوقه و نيازمندىهاى بيست روزهء خانه را طبق رسوم جارى در مورد مهمانان شاه تحويل دهند . وى به‌علاوه يكى از نوكران خود را مأمور مراقبت در امر تحويل اين ما يحتاج كرد و به او دستور داد هر روز در خانهء من حضور يابد و توجه كامل به تأمين احتياجات روزمرهء ما داشته باشد . همان روز ، وزير مازندران براى ديدار شاه عازم اشرف شد .\r\nآخرين روز ماه آوريل ، يكى از برادران وزير ، به نام محمدصالح‌بيگ ، كه سابقا او نيز در ايالت ديگرى وزير بوده ، به ديدار من آمد « 1 » . وى كه به اتفاق برادر خود به اشرف رفته و شب قبل مراجعت كرده بود ، سيدحسين نامى را نيز به همراه داشت . سيد در زبان عرب به معناى آقا است ، ولى در فارسى به كسى آن را خطاب مىكنند كه از نسل على [ ع 
  ] داماد پيغمبر باشد . سيدحسين در فرح‌آباد پيشواى مسلمانان شروانى است ، كه من هم در محلهء آنها زندگى مىكنم . اين مرد از آق‌ساقال‌ها كه قبلا وصف آنها را كرده‌ام نيست ، بلكه پيشواى اين جماعت است ؛ در نتيجه آق‌ساقال‌ها نيز مطيع و زيردست او هستند .\r\nبرادر وزير از طرف شاه و وزير با من تعارف زيادى كرد و پيغام‌هاى محبت‌آميز داد و از قول وزير گفت : چون اين‌طور گفته مىشود كه ممكن است شاه بر خلاف پيش‌بينى قبلى مدت زيادترى در خارج از فرح‌آباد به سر برد و در اين صورت ما يحتاج و آزوقهء شما ، كه فقط براى\r\n\r\n\r\n","description":"","footnote":"\r\n( 1 ) . پيترو دلاواله در اين مورد دچار اشتباه شده : زيرا ظاهرا ميرزا محمدتقى معروف به ساروتقى پسر منحصر به فرد پدرش ميرزا هدايت بوده . محمدصالح‌بيگ وزير سابق شروان بود كه در آن تاريخ با شاه‌عباس در مازندران به سر مىبرد . رجوع شود به كتاب زندگى شاه‌عباس اول تأليف استاد نصراللّه فلسفى مجلد چهارم صفحهء 45 و همچنين تاريخ عالم‌آراى عباسى ( وقايع سال 1031 هجرى قمرى ) . - م .\r\n","page_name":" 167 ","page_number":191},
  {"content":"\r\n\r\nبيست روز تأمين شده بود ، كافى نيست ، دستور داده شده آزوقه و لوازم زندگانى به مقدار بيشتر از مرتبهء اول در اختيار شما گذاشته شود .\r\nوى در عين حال به من خبر داد كه شاه دو تا سه روز ديگر به فرح‌آباد مراجعت خواهد كرد و پس از يك اقامت ده - دوازده روزه ، با اردو از راه قزوين عازم مناطق سرحدى خواهد شد ، تا در صورت لزوم به جنگ با ترك‌ها بپردازد و به قرارى كه مىگفت ، جاسوسان شاه از تركيه خبر آورده‌اند كه سلطان مصطفى كشته شده - بعدا معلوم شد اين خبر صحيح نيست و او فقط از سلطنت خلع شده است - و يكى از فرزندان سلطان احمد به نام سلطان عثمان ، كه فقط يازده سال دارد ، به تخت نشسته است ؛ ولى كشور در دست فرزندان متعدد سلطان سابق است و تصور نمىرود وضع به اين ترتيب دوام پيدا كند . سلطان نخجوان نيز به شاه گزارش داده بود كردها كه از متحدان ترك‌ها هستند ، در ايام اخير از ارس گذشته و بعضى از دهات ارمنستان را غارت كرده‌اند و او چون داراى قواى زيادى نبوده ، نتوانسته است مانع آنها شود و حتى خان ايروان به نام اميرگونه‌خان « 1 » ، كه در تاريخ جديد ايران جايى براى خود باز كرده و اكنون پير شده است ، به علت اين‌كه اين حمله و يورش ناگهانى بوده و عقب‌نشينى مهاجمان فورى انجام گرفته است ، نتوانسته براى قلع و قمع آنها اقدامى كند . در اين گزارش از شاه درخواست شده بود ، اكنون كه دشمن خود را نشان داده ، بهتر است زودتر از سنوات قبل عزيمت اردو به آن صفحات انجام پذيرد . محمد صالح‌بيگ بعد از دادن اين اخبار مرا ترك كرد و رفت .\r\nچون مىدانم به وضع حكومت در ايران و نوع غذا و وضع زندگى اعيان و اشراف علاقه‌مند هستيد ، بد نيست از نوع آزوقه‌اى كه براى ما از انبار شاه فرستاده شد مطلع شويد ، ولى قبلا به شرح واحدهاى وزن مىپردازم . در ايران دو نوع واحد وزن وجود دارد : يكى واحد وزن شاه و ديگر واحد وزن تبريز . وزن شاه دو برابر وزن تبريز است ، ولى وزن تبريز بيشتر رواج دارد و توزين ما يحتاج ما نيز با همين واحد انجام گرفت . باتمن تبريز معادل نه ليور و نيز بلكه بيشتر است . هر باتمن به چهار چارك تقسيم مىشود و هر چارك نمىدانم چند سياه است « 2 » . سياه نيز مركب از چندين مثقال است كه اطلاع صحيحى از آن ندارم . به هر حال براى دوازده نفر اهل منزل و پنج يا شش اسب و هشت شتر ما آزوقه و ما يحتاج زير دوبار براى مدت يك ماه يا اندكى\r\n\r\n\r\n","description":"","footnote":"\r\n( 1 ) . اميرگونه‌خان قاجار حاكم ايالت ايروان و فرماندهء سپاه ايران در آن ايالت بود . - م .\r\n( 2 ) . گرچه نويسنده در اينجا لفظ سياه را به كار مىبرد ، ولى پرواضح است كه منظور او سير بوده و همان‌طور كه مىدانيم يك چارك به ده سير تقسيم مىشود . - م .\r\n","page_name":" 168 ","page_number":192},
  {"content":"\r\n\r\nبيشتر فرستاده شد : دويست و پنجاه من آرد ، صد و پنجاه من برنج ، سى و هفت من روغن ، هشتاد مرغ ، نوزده گوسفند پروار ، هفده بره ، ششصد تخم‌مرغ ، پانزده من نخود كه از آن براى طبخ پلو استفاده مىكنند ، دوازده من نمك - كه مقدار زيادى نبود ، زيرا علاوه بر استفاده در آشپزخانه ، بايد به مصرف خوراك اسب‌ها و شترها نيز مىرسيد - ، سه من ادويهء گوناگون به طور كلى ، به‌علاوه يك چارك فلفل و يك چارك دارچين و يك سير هل كه غذاها را با آن چاشنى مىزنند ، ده من ناردانه يعنى دانه‌هاى انار كه در آفتاب خشك شده و به مصرف ترش كردن غذا مىرسد ، بيست و هفت من پياز - اين امر نبايد موجب تعجب شود ، زيرا طبق سليقهء مردم اين سامان براى طبخ غذاهاى فوق حتما اين مقدار پياز مورد مصرف قرار مىگيرد ، ولى من شخصا به پياز علاقه‌اى ندارم - ، بيست من شراب - كه روىهم‌رفته مقدار كمى است ، ولى بايد توجه داشت كه مىدانستند من شراب نمىخورم و فقط براى مصرف نوكرهاست ، زيرا در اين كشور مردم دوست ندارند مستخدمان زياده از حد شراب خورند و مست شوند - ، پنجاه عدد شمع قطور و بلند كه هر كدام از آنها سه ليور وزن دارد - اين شمع‌ها سه شب و حداقل دو شب مىسوزند ، ولى پس از يك شب سوختن نيمهء ديگر را در اتاق پذيرايى نمىگذارند ، بلكه در محل ديگرى كه رفت و آمد به آنجا كمتر است قرار مىدهند - ، 12 من پيه براى سوزاندن در پيه‌سوزهاى نقره‌اى يا از نوع فلز ديگر اين پيه‌سوزها داراى دهنهء عريض و كوتاهى هستند و زير آنها عموما ظرفى است كه در موقع قرار گرفتن روى قالى مانع از ريختن چربى روى آن مىشود ؛ همان‌طور كه مىدانيد در ايران تمام اتاق‌ها با قالىهاى اعلا مفروش است كه در روى آنها مىنشينند و شمع و چراغ را نيز روى آن مىگذارند .\r\nدر گذشته نيز به طورى كه گزنفون تعريف مىكند ، پانته‌آ « 1 » همسر پادشاه شوش وقتى به اسارت سربازان كورش درآمد ، چادرى به او دادند كه در آن به اتفاق ياران خود به روى زمين نشست و حزقيال‌نبى « 2 » نيز در همين زمينه مطالبى گفته است . امروز هم در اين ديار مردم به روى قالى مىنشينند و همان جا غذا مىخورند و همان جا مىخوابند ، بدون اين‌كه از لحاظ مبل و اثاثيه و تختخواب و غيره مشكلى داشته باشند .\r\nما در اروپا با داشتن اين همه اسباب و اثاثيه ، گرفتارىهاى زيادى براى خود به وجود\r\n\r\n\r\n","description":"","footnote":"\r\n( 1 ) .  Panthea \r\n( 2 ) . حزقيال يكى از پيغمبران قوم بنىاسرائيل بود كه پس از ارمياء نبى به ارشاد اين قوم پرداخت . رجوع شود به صفحهء 480 بخش اول كتاب اول تاريخ تمدن نوشتهء ويل‌دورانت ترجمهء آقاى احمد آرام .\r\n","page_name":" 169 ","page_number":193},
  {"content":"\r\n\r\nآورده‌ايم ، در حالى كه در مشرق‌زمين حتى در جنگ نيز سربازان اثاث خانه خود را به همراه مىبرند و همان راحتى خانه را دارند ؛ يعنى همين بس كه با خود قالى و وسايل آشپزخانه و تشك و لحاف و امثالهم داشته باشند ، تا به فوريت در هر كجا كه اطراق كنند منزل تميز و راحتى براى خود فراهم سازند . به هر حال ، پيه‌سوز حقيقتا چيز خوبى است و حتى شاه نيز آنها را مصرف مىكند و معمولا پيه‌سوز را با شمع‌هاى گچى يك در ميان قرار مىدهند .\r\nبه زودى اين خوراكىها را نيز براى ما ارسال خواهند كرد : پنج من كشمش بىهسته كه از آن در طبخ پلو استفاده مىشود ، پنج من برگهء زردآلو ، پنج من سركه ، ده من پنير - اين پنيرها خرد شده است و مانند پنيرهاى ما يك‌پارچه نيست و رنگ آن نيز سفيدى خاصى دارد - بيست من ماست « 1 » - كه در كشور ما وجود ندارد و طعم آن به دهان من خوش نمىآيد - ، سه من شكر كه معمولا آن را در غرابهء بزرگى مىريزند ، پنج تنگ بزرگ گلاب ، پنج من عسل ، هزار عدد پرتقال ، صد من جو براى حيوانات . به‌علاوه صد كيل مزرعهء جو در اختيار ما گذاشته شد ، تا چارپايان در آن به چرا بپردازند . زمينى كه در آن ده بار غله به عمل مىآيد يك كيل محسوب مىشود ، ولى منظور بار يابو و قاطر است ، نه بار شتر . چهل و پنج بار هيزم نيز براى مصرف سوخت در اختيار ما گذاشته شد .\r\nتمام اين اشياء را به فوريت و با دقت به منزل ما آوردند ، ولى چون به همهء آن احتياج نداشتيم ، مقدارى را به نوكر وزير كه طبق دستور او در خانه من به خدمت مشغول بود بخشيديم .\r\nهمان‌طور كه گفتم ، روز آخر آوريل بود كه برادر وزير به ديدن من آمد و قسمتى از آزوقه و نيازمندىهاى فوق‌الذكر را در اختيار ما گذاشت ، تا آنچه را قبلا آورده بودند تكميل كند . روز بعد يعنى اول مه وى مجددا به خانهء من آمد تا اطلاع دهد شب قبل قاصدى از طرف وزير پيغام آورده كه شاه دستور داده است من به فوريت عازم اشرف شوم ، زيرا مىخواهد قبل از ترك اين شهر خانه‌هايى را كه به دستور او ساخته شده است به من نشان دهد .\r\nقرار شد اول وقت روز بعد ، همان مردى كه از اشرف اين پيغام را آورده بود ، مرا از منزل تا به آن شهر همراهى كند و موافقت كرديم كه اسباب و اثاث زيادى همراه نبرم ، زيرا خود شاه نيز عازم فرح‌آباد بود و به اين ترتيب طبعا اقامت ما در آن شهر نمىتوانست طولانى باشد .\r\nطبق اين قرار ، روز دوم مه صبح خيلى زود ، به اتفاق سه تن از سواران خود و فرستادهء وزير\r\n\r\n\r\n","description":"","footnote":"\r\n( 1 ) . پيترو دلاواله از آن به عنوان شير ترش نام مىبرد . - م .\r\n","page_name":" 170 ","page_number":194},
  {"content":"\r\n\r\nعازم اشرف شدم و زنان و اسباب و اثاث را در فرح‌آباد باقى گذاشتم . اشرف در شرق فرح‌آباد واقع شده و چون گل و لاى به تدريج داشت خشك مىشد ، جاده وضع خوبى داشت ؛ با اين حال حركت ما به آهستگى انجام مىشد . زمين‌هاى اطراف ، همه حاصل‌خيز و زير كشت بود و در حوالى فرح‌آباد عدهء زيادى از عيسوىهاى گرجى و ارمنى در آن مشغول زراعت بودند .\r\nبا كمال خوشوقتى ملاحظه كردم كه گل و گياه اين منطقه خيلى شبيه سرزمين خود ما است و نباتاتى را كه مدت‌ها پى آن گشته و پيدا نكرده بودم ، در سر راه خود يافتم « 1 » . . . . بعد از طى يك فرسنگ ، از رودخانه‌اى عبور كرديم كه مختصرى از رودخانهء فرح‌آباد بزرگ‌تر بود . ناهار را در كنار آن خورديم و چند ساعتى در دهكدهء نزديك كه ساكنان آن تركمن بودند و به نام چهار امام خوانده مىشد ، استراحت كرديم . بزرگان اين دهكده - كه در كنار نهر بزرگى قرار گرفته - طبق آداب و سنن از ما پذيرايى شايانى كردند . منتهى من كه قبل از رسيدن به محل سرشير عالى و فراوانى خورده بودم ، نتوانستم لب به غذا بزنم . بعد از ظهر ، مجددا سوار شديم و تا يك ساعت قبل از غروب خورشيد راه رفتيم و پس از عبور از دهكده‌هاى آباد ، كه ساكنان آنها را مازندرانىها و تركمن‌ها تشكيل مىدادند ، سرانجام به اشرف كه نزديك به دو فرسنگ از دريا فاصله دارد و كنار جلگهء زيبايى پاى تپه‌هاى متعددى بنا شده رسيديم .\r\nاطراف اين شهر باز است و جز قصر شاهى كه هنوز ساختمان آن به اتمام نرسيده و باغ‌هاى مربوط به آن و يك خيابان پر از دكان و مغازه و خانه‌هاى چندى كه بدون نظم و ترتيب در وسط درختان ساخته شده و اطراف آنها را زمين‌هاى وسيعى احاطه كرده ، ديگر چيزى در آن وجود ندارد . جمعيت اين شهر كم نيست ، زيرا شاه خيلىها را به آنجا كوچ داده است و به‌خصوص موقعى كه خود او در آنجا است به تعداد ساكنان محل افزوده مىشود .\r\nسعى و كوشش شاه بر اين است كه تا سرحد امكان هرچه زودتر به جمعيت شهر افزوده شود و تعداد ساختمان‌ها نيز افزايش يابد و به همين مناسبت هر وقت در فرح‌آباد باشد ، قسمت اعظم زمستان را در اشرف به سر مىبرد . در اين محل چشمه‌هاى آب شيرين و زلال زياد است و به اندازه‌اى در آنجا درخت وجود دارد كه خانه‌ها در ميان آن گم شده است و من موقع نوشتن يادداشت روزانهء خود ترديد داشتم كه آيا بايد اشرف را شهرى در ميان جنگل بنويسم ، يا آن را جنگلى بخوانم كه به علت سكونت افراد حالت شهرى به خود گرفته است .\r\n\r\n\r\n","description":"","footnote":"\r\n( 1 ) . در اينجا نويسنده چند سطرى به تشريح اين گياهان مىپردازد . - م .\r\n","page_name":" 171 ","page_number":195},
  {"content":"\r\n\r\nپس از ورود به شهر ، خدمتكار وزير مرا به كنارى برد و سپس براى آگاه ساختن ارباب خود با عجله عازم ديدار او شد . مدتى به طول نيانجاميد كه وزير سوار بر اسب ، در حالى كه عدهء زيادى با پاى پياده او را همراهى مىكردند ، به استقبالم شتافت و مطابق آداب و رسوم ايرانيان به علامت احترام مرا در سمت راست خود جاى داد و با همين ترتيب ، مرا به يكى از بهترين خانه‌هايى كه قبلا آماده شده بود هدايت كرد . بايد اضافه كنم كه ايرانيان نيز مانند ما براى سمت راست احترام بيشترى قايلند ، در حالى كه ترك‌ها درست عكس آن رفتار مىكنند .\r\nخانه‌اى كه در آن سكونت كردم ، داراى باغچهء بزرگى است كه به علت انبوه درختان مىتوانم بگويم خورشيد هيچ‌وقت به زمين آن نتابيده است . در وسط درختان باغچه اتاقك كوچكى ساخته شده كه اطراف آن باز و ارتفاع كف آن از سطح زمين به اندازهء طول يك آدم معمولى است و پلكانى اين اتاق را ، كه فقط قسمت بالاى آن پوشيده شده ، به زمين متصل مىسازد . اين محل ، كه آن را به علت ارتفاعش از سطح زمين بالاخانه مىنامند ، در تابستان براى پذيرايى مورد استفاده قرار مىگيرد و حتى در آن ممكن است بخوابند و باز بودن اطراف آن نبايد موجب تعجب شود ، زيرا هواى اينجا موذى نيست و برعكس مىتوانم بگويم در مشرق زمين يعنى از درياى مديترانه به اين طرف و حتى در مجمع‌الجزاير درياچه اژه ، كه غربىتر از ساير نقاط هستند ، خوابيدن داخل اتاق بسته در تابستان موجب بيمارى مىشود .\r\nدر آن مجمع‌الجزاير و هم‌چنين در حلب و نقاط ديگرى كه نزديك مديترانه است ، با وجودى كه مردم در ايوان مىخوابند ، ولى تختخواب آنها از نى و امثال آن پوشيده شده است ، در صورتى كه در اين صفحات ، كه مىتوان گفت شرقىتر است ، مردم با سر برهنه شب را در زير آسمان به سر مىآورند .\r\nوزير در بالاخانه مرا دعوت به نشستن كرد و خود نيز در كنار من نشست و اندكى صحبت كرديم . سپس وى عازم دربار شد تا جريان را به اطلاع شاه برساند و بعد از مدت‌ها معطلى مراجعت كرد و اظهار داشت شاه كه در حرم‌سرا بوده ، پس از شنيدن خبر گفته : « صفاگلدى ، خوش‌گلدى » و براى ملاقات روز بعد را تعيين كرده است . وزير شام را نزد من صرف كرد و غذاى مطبوعى از منزل او براى ما آوردند . بايد بگويم در تمام مدت اقامتم در آن شهر ، ارسال غذا از خانهء وزير مرتبا ادامه داشت .\r\nبعد از صرف غذا ، مجددا مذاكراتى ميان ما رد و بدل شد و سرانجام وزير ديروقت به خانه خود بازگشت ، ولى عده‌اى از نوكران خود را براى انجام خدمت نزد من باقى گذاشت و قرار شد\r\n\r\n","description":"","footnote":"","page_name":" 172 ","page_number":196},
  {"content":"\r\n\r\nفردا صبح خود او نزد من آيد و مرا به دربار شاه راهنمايى كند . شب جاى مرا در بالاخانه انداختند . طبق رسوم محل ، از ملافه خبرى نبود و رختخواب تشكيل مىشد از تشك و متكاى ابريشمى و لحافى كه سمت داخل آن را با چيت هندى كه پارچهء ظريف پنبه‌اى و داراى نقش و نگار زيادى است ، روكش كرده بودند . تعجب نكنيد كه در اينجا ملافه به كار نمىرود ، زيرا در مشرق‌زمين همه با پيراهن و زيرشلوارى بلندى مىخوابند كه تا نوك پا را مىپوشاند و در نتيجه ملافه مورد احتياج نيست ؛ با وجود اين خيلىها در خانه ملافهء نخى رنگى به كار مىبرند .\r\nروز بعد پنجشنبه و عيد صليب مقدس بود ، كه به آن اعتقاد زيادى دارم . وزير ، صبح به خانهء من آمد و با وجودى كه كاملا حاضر بودم ، به علت زود بودن وقت ، مدت‌ها به صحبت پرداختيم و سپس با اسب ، به سوى كاخ شاهى روان شديم كه درب اصلى آن روبه‌روى يك خيابان طويل و مصفايى قرار گرفته است . پس از رسيدن به اين درب از اسب پياده شديم ، ولى به جاى دخول به محوطهء چمن‌زار داخلى ، از خارج به سمت دست راست پيچيديم و به ميدانى كه مشرف به كاخ است و درب باغ در آن واقع شده ، رسيديم و هيچ‌كس اجازه ندارد جز با پاى پياده ، از اين درب عبور كند . در اين جا عدهء زيادى از دهاتىهاى گرجى اعم از زن و مرد ، گرد آمده بودند و چون دربارهء قصد آنان سؤال كردم ، گفتند در انتظار شاهند و مىخواهند مسلمان شوند و به عنوان فدايى شاه ( اين جماعت خود را شاهسون مىنامند ) دين اجدادى خود را تقديم او كنند ؛ ولى مسلم است كه قصد نهايى آنها از اين كار فقط سودجويى بود و بس و ملاحظه كنيد كه شايعهء فشار شاه به عيسويان براى تغيير مذهب آنان تا چه اندازه نادرست است . وزير به مناسبت برخورد ما با اين جماعت گفت : براى شاه ما اهميت ندارد اتباعش از چه مذهبى باشند و مايل است از هر طايفه و جماعتى در ميان آنها وجود داشته باشد و همه را واقعا دوست دارد ، زيرا تمام اديان خوبند - خيلى از مسلمانان چنين فكر مىكنند و معتقدند سه دين صحيح وجود دارد ، يهودى ، عيسوى و اسلام - . وى ادامه داد كه گرجىها هر روز چنين ازدحامى مىكنند تا به دين اسلام درآيند و منظورش اين بود كه شاه ديگر از اين كار خسته شده و متأسف است كه چرا آنقدر به اين عده كه هر روز بيش از پيش به قصد گرفتن پول جنجال به راه مىاندازند و به خزانهء مملكت ضرر وارد مىآورند ، آزادى داده است .\r\nمعلوم نبود آنچه وزير مىگفت راست بود ، يا اين‌كه به طريق فخرفروشى چنين مطالبى را ابراز مىداشت و باطنا بىميل نبود من اين عده را كه ترك دين مىكنند ببينم ، ولى به هر حال اين‌طور نشان دادم كه زياد تحت تأثير قرار نگرفته‌ام و در برابر گفته‌هايش خاموش ماندم .\r\n\r\n","description":"","footnote":"","page_name":" 173 ","page_number":197},
  {"content":"\r\n\r\nدر انتهاى ميدان ، يعنى نزديك قصر ، درخت بزرگ و زيبايى است كه سربازان در نزديك آن پاس مىدادند . وزير مرا در نزديك اين درخت ، زير سايه ، روى زمين نشانيد و خود داخل باغ شد تا كسب تكليف كند و بعد از مراجعت اظهار داشت كه شاه دستور داده است مرا به ديوان‌خانهء باغ كه عدهء زيادى از امرا و مقربان در آنجا انتظار مىكشيدند هدايت كنند و پس از اين سخنان وارد باغ شديم . بعد از مدخل اول ، حياط كوچكى بود كه صورت آبدارخانه داشت ؛ زيرا ملاحظه كردم آنجا مقدار زيادى يخ ريخته و ظرف‌هاى متعدد خوراكى چيده‌اند ، و اگر اشتباه نكنم تعدادى غرابه شيشه‌اى نيز كه نمىدانم مصرف آن چيست به چشم من خورد . بعد از اين محوطه ، از درب ديگرى گذشتيم كه بالاى آن طاق‌نماى كوچكى قرار داشت و سپس وارد باغ شديم .\r\nاين باغ عبارت از مربعى است كه در انتهاى جلگه و در پاى تپه‌هاى پردرخت واقع شده و پشت كاخ است . در بالاى همين تپه‌ها دستور داده خانه‌هاى زيادى كه جزو عمارات باغ محسوب مىشوند بنا كنند . ديوان‌خانه در وسط باغ واقع شده و عبارت از بنايى است كه طول آن سه برابر عرض آن است . جلوى اين بنا كاملا باز است ، ولى در عقب و طرفين آن ديوارى است كه از پنجره‌هاى متعدد پوشيده شده . فاصلهء كف عمارت از سطح زمين دو پله است و قسمت باز بنا ، كه در جهت طول آن است ، رو به شمال يعنى به طرف درب ورودى است .\r\nجلو بنا خيابان طولانى و سنگ‌فرشى قرار گرفته كه در وسط آن جويى جارى است و از حوضى كه در جلو ديوان‌خانه ساخته شده ، دائما آب به سوى اين جوى روان است . خيابان بعد از ديوان‌خانه نيز ادامه پيدا مىكند و تا پاى تپه‌ها و انتهاى باغ پيش مىرود . در وسط ديوار جنوبى ديوان‌خانه دربى است كه در امتداد خيابان قرار گرفته و وقتى اين درب باز است تمام خيابان در خط مستقيم ديده مىشود . داخل محوطه طبق معمول با قالىهاى گران‌قيمت و عالى مفروش بود و ملاحظه كردم عدهء زيادى از سران مملكت و درباريان آنجا نشسته‌اند .\r\nدر مقابل ما پشت به ديوار جنوبى و رو به شمال كه محترم‌ترين محل است ، در يك صف منظم به ترتيب از راست ، يعنى سمت مشرق ، خان استراباد كه فريدون‌خان ناميده مىشود نشسته بود و بعد قورچىباشى كه فرماندهء قورچيان و بزرگ‌ترين سردار است ( در اين مورد بعدا صحبت خواهم كرد ) قرار داشت . قورچىباشى فعلى ، عيسىخان بيگ نام دارد كه داماد شاه است « 1 » . در اينجا پيغمبر ما را عيسى مىنامند و آقا و بيگ نيز هر دو لقب است .\r\n\r\n\r\n","description":"","footnote":"\r\n( 1 ) . همان‌طور كه نويسنده مىنويسد ، عيسىخان قورچىباشى ، داماد شاه بود و زبيده بيگم دختر شاه‌عباس را به همسرى خود داشت . رك : نصراللّه فلسفى ، تاريخ زندگى شاه‌عباس ، ج دوم ، ص 198 - م .\r\n","page_name":" 174 ","page_number":198},
  {"content":"\r\n\r\nبعد از اين دو نفر ، از همان رديف به ترتيب مهراسب‌خان و دلى محمدخان نشسته بودند - دلى به معنى ديوانه لقبى است كه شاه به محمدخان داده ، زيرا او لوده و بذله‌گو است و شاه را خيلى مىخنداند . بعد از اين دو تن ، يك نفر سلطان قرار داشت كه اسم او را نمىدانم . املاك اين سلطان در حوالى مرز هند واقع شده و به تازگى با چهار تن از يارانش كه كنار او نشسته بودند ، براى ديدار شاه آمده بود .\r\nدر طرف مقابل اين عده ، يعنى پشت به سمت باز ديوان‌خانه و رو به سمت جنوب ، عده‌اى نشسته بودند ، به نحوى كه روى آنها از خارج ديده نمىشد و فقط به لبهء كوتاهى از ديوارهء اتاق كه مختصرى ارتفاع داشت ، تكيه داده بودند . در سمت چپ وروديه ، به ترتيب سارو خواجه وزير « 1 » كه يكى از محبوب‌ترين و مقرب‌ترين وزراى شاه است ، به اتفاق دو نفر كه آنها را نمىشناختم ، قرار داشتند و در سمت راست ، اسفنديار بيگ مقرب درگاه شاه ، به همراه چند نفرى كه براى من ناآشنا بودند ، نشسته بود . در اضلاع عرضى ديوان‌خانه نيز عده‌اى قرار گرفته بودند ، از جمله اين كه پشت به ديوار غربى و رو به سمت شرق ، نوازندگان شاه با آلات موسيقى خود ، يعنى سه‌تار و دايره و نى و تعداد ديگرى دستگاه ناآشنا ، جاى داشتند تا بخوانند و بنوازند . من سعى مىكنم بعضى از اين آلات موسيقى را كه نوايى بسيار خوش دارند ، با خود به ايتاليا بياورم .\r\nپس از اين‌كه وارد اتاق شدم ، وزير مازندران كه ايستاده بود ، مرا بين خان استراباد و قورچىباشى جاى داد ، به نحوى كه پشت به ديوار جنوبى و رو به سمت قسمت ورودى قرار گرفتم . علت اين‌كه وزير مازندران ايستاده پذيرايى مىكند ، اين است كه ملازمان خاص و كسانى كه خيلى خود را به شاه نزديك مىدانند ، در اين گونه مجالس ، به منظور اين‌كه بهتر بتوانند خدمت او را انجام دهند ، از نشستن خوددارى مىكنند . براى اين‌كه بهتر به وضع داخل ديوان‌خانه و محل نشستن آشنا شويد ، طرح مختصرى را كه با دست كشيده‌ام ، برايتان مىفرستم تا بهتر بتوانيد جاى مرا تشخيص دهيد « 2 » .\r\nمدتى به همين وضع نشستيم و سپس چون وقت ناهار شده بود ، غذا به مجلس آوردند .\r\nترتيب چنين بود كه ظرف ناهار را از درب باغ وارد مىكردند و تصور مىكنم آنها را از آبدارخانه‌اى كه قبلا بدان اشاره كردم ، مىآوردند . صف طويلى مركب از حاملان غذاهاى\r\n\r\n\r\n","description":"","footnote":"\r\n( 1 ) . سارو خواجهء وزير ، يا خواجه محمدرضا ، ملقب به فدوى يكى از مقربان درگاه شاه‌عباس بود . مراجعه شود به صفحهء 177 جلد دوم تاريخ زندگى شاه عباس . - م .\r\n( 2 ) . اين طرح همراه با ساير مكاتبات پيترو دلاواله در انجمن جغرافيايى ايتاليا ، واقع در شهر رم موجود است . - م .\r\n","page_name":" 175 ","page_number":199},
  {"content":"\r\n\r\nمختلف ، بين درب باغ و ديوان‌خانه تشكيل شده بود ، كه هر كس ظرفى را حمل مىكرد . همهء اين نوكرها جوان و هيجده الى بيست ساله بودند و در صورتشان ريش وجود نداشت . لباس اين عده از غلامان شاه جامهء مازندرانى است ، يعنى جوراب‌هاى ساقه بلند مانند دلقك‌هاى تئاتر برپا دارند و بالاپوش تنگى پوشيده‌اند كه تا وسط ران ادامه دارد و در قسمت پايين عريض مىشود و به جاى عمامه كلاه كوچكى مركب از پوست و پارچه بر سر گذاشته بودند كه نوك آن تيز و اطرافش پهن است و طبق رسم عجيبى كه شاه رايج كرده است آن را وارونه به سر مىگذارند به اين معنى كه پوست ، يعنى قسمتى كه معمولا داخل كلاه قرار مىگيرد ، به سمت بيرون و پارچه به سمت داخل است ، كه با تازدن لبه از بيرون نمودار مىشود . اين كلاه‌ها كه نامش بورك است در ايران خيلى عموميت دارد و به‌طورى كه قبلا هم گفته‌ام ، بعضىها حتى در خانه نيز براى راحتى آن را به سر مىگذارند و با وجودى كه اشخاص سرشناس در خارج از خانه از استعمال آن پرهيز مىكنند ، براى مستخدمان و غلامان عادى و معمولى است .\r\nغلامان لباس يك شكل به تن نداشتند و جامه‌هاى رنگارنگ پوشيده بودند . در پارچهء بسيارى از لباس‌ها طلا و نقره به كار رفته بود و تنوع رنگ و جنس در جوراب‌ها نيز به چشم مىخورد . ظروف غذا همه بزرگ و داراى سرپوش مدور و بزرگى بود كه انبوه پلو و اغذيهء ديگر را حفظ مىكرد . جنس ظرف‌ها نقره و غالبا از طلاى يكدست بود و براى قشنگى ، آنها را يك در ميان مىآوردند . خودتان مىتوانيد تصور كنيد تلألؤ اين فلزات گران‌بها در نور خورشيد ، بر بالاى سر حاملان غذا كه صف طويلى را تشكيل مىدادند ، چه منظرهء جالبى داشت .\r\nيكى از اين غلامان جلو من و فريدون‌خان و قورچىباشى زانو زد و سفرهء زردوزى شدهء زيبايى را كه داراى ريشه‌هاى طلايى و الوان مختلفى بود پيش ما انداخت . روى اين سفرهء هشت گوش ، تا حدى كه جا مىگرفت ، ظرف‌هاى طلا كه هر يك پر از غذاهاى واقعا شاهانه بود قرار دادند و علاوه بر آن ، در كنار هر يك از ما كاسه‌اى پر از يك خورش ترش مزه نهادند كه به تدريج با غذا خورده مىشد . در كنار كاسهء خورش ، كه آن هم از طلاى ناب بود ، يك قاشق چوبى قرار داشت كه در گودى داخل آن مقدار زيادى مايع جا مىگرفت و بيشتر براى نوشيدن مورد استفاده واقع مىشد . دستهء قاشق بسيار بلند و جنس آن از چوب خوش‌بو و هميشه نو است ، زيرا بيش از يك مرتبه از آن استفاده نمىكنند . قاشق ديگرى بر سر سفره وجود ندارد و از چنگال و كارد نيز اثرى در ميان نيست ، زيرا همه از جمله خود شاه با دست غذا مىخورند . فقط حامل غذا كه وظيفه مستخدم را نيز بر عهده دارد ، بدون اين‌كه از كارد و چنگال و قيچى استفاده كند ، با يك\r\n\r\n","description":"","footnote":"","page_name":" 176 ","page_number":200},
  {"content":"\r\n\r\nقاشق چهارگوش طلا ، كه هميشه در دست دارد ، تكه‌هاى گوشت را از يكديگر جدا مىكند .\r\nدستمال سفره نيز وجود ندارد و همه براى تميز كردن دست ، از دستمالى كه بر كمر خود بسته‌اند استفاده مىكنند . جنس اين دستمال پارچهء ظريف هندى رنگارنگى است كه در آن ابريشم و طلا به كار رفته . به طور كلى بيشتر مردم در حين غذا خوردن دست خود را پاك نمىكنند ، زيرا به هر حال بار ديگر مجددا كثيف خواهد شد و فقط بعد از غذا دست خود را بالا مىگيرند تا آفتابه و لگن بياورند و آن را بشويند . وقتى خوردن غذا شروع مىشود ، ساير غلامانى كه صف آنها تا خارج از ديوان‌خانه و خيابان جلو آن ادامه دارد متوقف مىشوند و ظروف زيادى غذا را طورى دست به دست مىدهند و از مجلس خارج مىكنند و يا ظروف جديد را به نحوى جا به جا مىكنند كه هيچ‌كس از جاى خود تكان نمىخورد .\r\nسفرهء ما به همين ترتيب پر از غذاهاى رنگين شد و پس از آن نوبت ديگران نيز فرا رسيد .\r\nسفرهء كنارى ما نيز زربفت و به شكل مستطيل بود و يكى از غلامان دو زانو در جلو آن قرار داشت تا به خان و سلطان‌هايى كه از مناطق مرزى هم‌جوار هند آمده بودند و براى اولين مرتبه به حضور شاه بار مىيافتند خدمت كند . سفرهء ديگرى روبه‌روى ما ، براى سارو خواجه و اطرافيانش گسترده شده بود و اسفندياربيگ و همراهانش نيز سفره‌اى در جلوى خود داشتند .\r\nنوازندگان هم به همين نحو ، بدون اين‌كه از جاى خود تكان بخورند ، به خوردن غذا مشغول بودند . خدمتكاران در وسط سفره دوزانو بر زمين نشسته بودند و به اين ترتيب خدمتكاران سفرهء ما درست جلو من قرار داشت و قبل از ديگران مرا خدمت مىكرد . فقط يك بار غذا به مجلس آوردند . خوردنىها همه گرم بود و چيز سردى در آن وجود نداشت ؛ از ميوه و امثال آن هم اثرى نبود .\r\nصرف ناهار فقط مدت كمى به طول انجاميد و در اين مدت دو بار به ما مشروب دادند .\r\nنحوهء عمل بدين قرار بود كه يك خدمتكار به ترتيب يك جام طلاى ناب ، بدون دسته و پايه ولى خيلى سنگين ، به دست هر يك مىداد و از يك تنگ طلا در آن شراب مىريخت ، زيرا مرسوم نيست كسى با غذا آب بخورد . اين تنگ شبيه تنگ‌هاى بلورينى است كه در ناپل براى اندازه‌گيرى شراب از آن استفاده مىكنند ، ولى پنج - شش برابر آن شراب مىگيرد و گردن بلندى دارد .\r\nمن كه شراب نمىخورم ، مرتبهء اول جام را نگرفتم و ديگران با تعجب تمام ، از اين‌كه يك فرنگى مسيحى شراب نمىنوشد ، جام‌هاى خود را سركشيدند . در اينجا فرنگىها به شراب‌خوارى معروف هستند و شرقىها به طور كلى نوشيدن شراب را نيز ، مانند خوردن گوشت\r\n\r\n","description":"","footnote":"","page_name":" 177 ","page_number":201},
  {"content":"\r\n\r\nخوك ، علامت مسيحيت مىدانند و به اين ترتيب ايرانيان كه مشاهده كردند يك نفر مسيحى بدون اين‌كه منع مذهبى داشته باشد از خوردن شراب خوددارى مىكند ، خيلى شرمسار شدند و مرتبهء دوم كه شراب به مجلس آمد ، آنها خيلى اصرار داشتند من نيز از آن بخورم و چنين وانمود مىكردند كه اين امر خوش‌آيند شاه است .\r\nسرانجام مجبور شدم براى خاطر آنان جام را بپذيرم ، مضافا به اين‌كه مىدانستم چند ساعت ديگر در محضر شاه قادر به استنكاف نخواهم بود ؛ زيرا گرچه او كسى را مجبور به خوردن شراب نمىكند ، ولى اگر يك نفر در حضورش از شراب‌خوارى امتناع كند ، جام به كف نمىگيرد و چنين تلقى مىكند كه طرف با اين ظاهرسازى خود مىخواهد بفهماند كه وى عملى بر خلاف شرع انجام مىدهد .\r\nشاه ميل دارد تمام حاضران بنوشند تا به ترتيبى كه بعدا شرح خواهم داد وى نسبت به هر يك ، به فراخور حال ، اظهار لطفى كند . مقسم غذا بعد از اين‌كه ملاحظه كرد همه سير شده‌اند ، به جمع كردن ظروف پرداخت و براى شستن دست ، آفتابه و لگن طلا آورد . آب كاملا گرم بود تا اثر چربى غذا زايل شود و كسانى كه دست خود را مىشستند ، آن را با دستمال كمر خشك مىكردند .\r\nبعد از غذا نيز تمام روز مجلس به همان نحو ادامه داشت و همه با يكديگر مشغول مذاكره بودند . چون نشستن دايمى خسته‌كننده بود و پاى انسان درد مىگرفت ، هر وقت كسى ناراحت مىشد بدون هيچ‌گونه تشريفات و حتى بدون اشاره به مجاورين خود ، به خارج مىرفت و در باغ گردش مىكرد و هر وقت مايل بود مجددا به مجلس باز مىگشت و به جاى خود مىنشست .\r\nمستراحى نيز در كنار عمارت ساخته شده بود ، تا كسانى كه احتياج داشتند از آن استفاده كنند . من كه تازه‌كار بودم و به اين رسوم آشنايى نداشتم ، در تمام مدت از جاى خود برنخاستم و رنج ناشى از چهار زانو نشستن را براى چند ساعت تحمل كردم .\r\nدر ظرف مدتى كه ما در مجلس نشسته بوديم ، نوازندگان مشغول ساز زدن و خواندن بودند ؛ ولى اين كار بسيار به آهستگى انجام مىگرفت ، به‌طورى كه صداى آنان براى ما كه مشغول صحبت‌هاى مختلف بوديم ناراحتى ايجاد نمىكرد و در تمام مدت شراب نيز در گردش بود .\r\nالبته ، به علت اين‌كه جام ظرفيت زيادى نداشت ، مقدار شرابى كه هر مرتبه صرف مىشد زياد نبود ، ولى با توجه به اين‌كه گردش جام مرتبا ادامه داشت و مجلس نيز طولانى بود ، آخر روز هركس به قدرى شراب خورده بود كه مقدار آن براى مست كردن يك شراب‌خوار نيز كافى بود ، مضافا به اين‌كه در ظرف اين مدت هيچ‌گونه خوراكى در بساط نبود ؛ اما ايرانيان چنان به اين\r\n\r\n","description":"","footnote":"","page_name":" 178 ","page_number":202},
  {"content":"\r\n\r\nوضع عادت داشتند كه جام‌هاى شراب را با انبساط خاطر پياپى به سر مىكشيدند و سرگيجه احساس نمىكردند .\r\nيكى از عادات خوب ايرانيان اين است ، كه بر خلاف شمالىهاى اروپا ، ديگران را تشويق به خوردن شراب نمىكنند و گرچه جام را مرتبا پيش مهمان مىبرند ، ولى اگر وى مايل به گرفتن آن نباشد با دست پس مىزند و اين عمل بىتربيتى محسوب نمىشود . من هم بعد از غذا به همين نحو ، هر مرتبه از گرفتن جام امتناع كردم و اظهار داشتم همان يك مرتبه كه به خاطر حاضران از عادت چند سالهء خود عدول كرده‌ام كافى است .\r\nضمن صحبت از من پرسيدند كه مردمان كشور ما چقدر عمر مىكنند و جواب من مبنى بر اين‌كه شصت ساله‌ها و هفتاد ساله‌ها در نزد ما پير محسوب مىشوند باعث حيرت آنان شد ، زيرا به قرارى كه مىگفتند ، قبلا شنيده بودند در فرنگستان - اين كلمه به اروپا يا بهتر بگويم به قسمت‌هايى از اروپا كه مردمان آن از نژاد لاتين هستند اطلاق مىشود - اشخاصى پيدا مىشوند كه هزار ، بلكه دو هزار سال عمر كرده‌اند . مخاطبان من بالأخره اظهار داشتند كه انسان هرچه در مورد سرزمين‌هاى ناشناخته بشنود باور مىكند ، زيرا كسانى كه اين مطالب غلط را اظهار داشته‌اند ، از گفتن هيچ‌گونه مطلب دروغ و خلاف واقعى ابا و امتناع نداشته‌اند .\r\nجزو سؤالاتى كه از من شد ، يكى هم اين بود كه آيا صحت دارد كسى كه در يكى از جنگ‌ها با على ، داماد پيغمبر ، نهصد سال پيش مصاف داده و سرش از شمشير شكافته هنوز در فرنگ زندگى مىكند ؟ به اين سؤال فقط با لبخندى پاسخ دادم و چون آنان مشاهده كردند كه اين مطلب نيز افسانه‌اى بيش نيست ، همه به تبعيت از من شروع به خنده كردند ؛ ولى موضوعى كه بيش از همه موجب خندهء مرا فراهم ساخت ، اين بود كه ملاحظه كردم قورچىباشى و فريدون‌خان يعنى مجاورين من با يكديگر به بحث پرداخته‌اند و از مجعول بودن اين خبر مزاح مىكنند و با اعجاب به يكديگر مىگويند : مگر امكان دارد كسى كه زخم شمشير مرتضى على را چشيده باشد بتواند اين همه مدت عمر كند و به نظر آنان داستان فقط از اين نقطه‌نظر غير معقول جلوه‌گر شده بود ! مرتضى لقبى است كه به على داده شده و گمان مىكنم معنى مقدس يا چيزى شبيه به آن داشته باشد ، ولى هنوز دقيقا نمىدانم چه معنى مىدهد . اين مطلب را بدين منظور ذكر كردم كه بدانيد چه اشخاصى امروز بر قسمتى از جهان حكومت مىكنند و نكتهء قابل توجه اين است كه خوب هم حكومت مىكنند . به اين ترتيب نظر من بيشتر ثابت مىشود كه برعكس تصور ابلهان ، انسان در ادارهء زمين كوچك‌ترين اختيارى ندارد و فقط خداست كه همهء امور را در يد قدرت خود\r\n\r\n","description":"","footnote":"","page_name":" 179 ","page_number":203},
  {"content":"\r\n\r\nدارد و مشيت اوست كه باعث مىشود گاهى امپراتورىهايى بر سر پا بايستند يا به سهولت هرچه تمام‌تر نابود شوند . هرچه خواست اوست ، بدون اين‌كه انسان ناقابل بتواند كوچك‌ترين تأثيرى در آن داشته باشد ، كاملا انجام مىگيرد و هيچ قوه‌اى قادر به جلوگيرى از آن نيست .\r\nوقت غروب ، شاه به اتفاق عده‌اى از مقربان درگاه ، از قبيل آقامير وزير و يوسف آقاى خواجه‌باشى و امثالهم ، از همان درى كه ظهر غذا را از آنجا آورده بودند ، داخل مجلس شد . نيم تنهء شاه نيز مثل ديگران از پارچهء نخى و به رنگ سبز روشن بود و با دكمه‌هاى گلابتون از روى سينه بسته مىشد - اين لباس‌ها بعضى اوقات از روى سينه و غالبا از پهلو بسته مىشوند . شلوار شاه به رنگ بنفش بود و كفش تيماج گلابتون‌شده‌اى برپا داشت . دستارى به رنگ قرمز با خطوط سپيد نقره‌اى بر سر گذاشته بود و كمربند و شال او رنگ‌هاى متعددى داشتند . شمشير شاه در غلافى از چرم مشكى جا داشت و قبضهء آن از استخوان سفيدى بود كه تصور مىكنم دندان ماهى باشد . دست چپ شاه بر روى قبضه جاى داشت و نوك شمشير از عقب به بالا رفته بود و منظره‌اى بسيار جالب داشت . شاه دستار خود را بر خلاف ديگران بر سر مىگذارد يعنى آن قسمتى كه بايد پشت سر قرار گيرد در سمت جلو قرار مىدهد و در ايران هيچ‌كس نمىتواند از او تقليد كند و اگر كسى چنين جسارتى كند ، ديگران حق دارند عمامه را از سر او برگيرند و با خود ببرند .\r\nهمين كه وى از دور پيدا شد ، ما برخاستيم ؛ ولى از جاى خود دور نشديم و در محلى كه نشسته بوديم بر سر پا ايستاديم . شاه با قدم‌هاى شمرده و آرام پيشاپيش ديگران به سوى ما مىآمد . در ايران رسم بر اين است كه شاه سواره يا پياده پيشاپيش ديگران حركت مىكند ، در صورتى كه نزد ما سلاطين هميشه عده‌اى از درباريان را به جلو مىفرستند . در حالى كه شاه بدين طريق حركت مىكرد ، من او را با دقت برانداز مىكردم و اكنون سعى مىكنم تا حدى كه بتوانم شرح قد و قامت او را بدهم .\r\nقامت شاه كوتاه و شايد كمى از من بلندتر است . صورتش زياد لاغر نيست و مهربان به نظر مىرسد . اندام او ظريف ولى عضلانى است « 1 » و با قامت كوتاهش كاملا متناسب مىنمايد . در موقع حركت خم نمىشود و با توجه به سن او بايد گفت از هر جهت نيروى خود را حفظ كرده است . سال گذشته خودش به نمايندهء انگليس گفته بود ( و بعدا او براى من حكايت كرد ) كه سنش چهل و هشت است و اكنون قاعدتا چهل و نه سال بايد داشته باشد .\r\n\r\n\r\n","description":"","footnote":"\r\n( 1 ) . در اينجا نويسنده او را به  Piccionino  يكى از سرداران ايتاليايى تشبيه مىكند . - م .\r\n","page_name":" 180 ","page_number":204},
  {"content":"\r\n\r\nتصوير شاه‌عباس\r\nسفرنامهء هربرت  Herbert \r\nلندن 1634\r\n\r\n","description":"","footnote":"","page_name":" 181 ","page_number":205},
  {"content":"\r\n\r\nراه رفتن و حرف زدن و نگاه كردن و به طور كلى همهء اطوار و حركات او تند و پرحرارت است و كمتر مىتواند آرام بگيرد ؛ ولى با وجود اين هيجان و طبيعت ناآرام ، باز نمىدانم چه در وجود او است كه جلال و وقار سلطنت از آن نمودار است . رنگ صورت شاه سبزهء تند است . اين سبزگى يا رنگ طبيعى اوست يا در اثر آفتاب‌خوردگى دايمى به وجود آمده ، زيرا او بدون توجه مدت‌ها در زير آفتاب به سر مىبرد و بايد دانست كه نور خورشيد در اين سرزمين بسيار شديد است ، به نحوى كه اگر من اكنون به ايتاليا بيايم ، در اثر تغيير رنگم ، مشكل مرا خواهيد شناخت .\r\nشاه دست‌هاى خود را با حناى تندى رنگين مىكند ، زيرا در اين صفحات مردان و زنان همه دست‌هاى خود را حنا مىبندند . بينى او بلند و عقابى و ابروهايش سياه است ؛ شايد هم آنها را رنگ مىكند . صورت و چانهء او تماما تراشيده شده و سبيل‌هايش رو به پايين روى گونه‌ها تاب خورده . جالب توجه اين است كه طرز تاب دادن سبيل رو به پايين جنبهء مذهبى نيز دارد ، زيرا ايرانىها معتقدند سبيل‌هاى رو به بالا ، به نحوى كه ما مىگذاريم ، دليل خودستايى و تظاهرى به مخالفت با كائنات است . چشم‌هاى شاه تند و درخشان هستند و از شخصيت و عزم و هوش او حكايت مىكنند .\r\nسلطانى كه قبلا ذكر او را كردم و با ما نشسته بود ، نمىدانم از طرف شاه احضار شده بود يا شخصا براى دادن گزارش وضع حكومت خود ، كه در سرحدات هند و حدود جغتاى در سمت قندهار واقع شده ، آمده بود . همين كه شاه به نزديك ديوان‌خانه رسيد ، او با چهار - پنج تن از همراهان خويش از مجلس خارج شد و به سوى شاه رفت و پاى او را بوسه داد ، زيرا همهء زيردستان شاه ، اعم از خان و سلطان يا هر مقام ديگرى ، پاى او را مىبوسند ، ولى مانند ما نسبت به پاپ هر مرتبه اين عمل را انجام نمىدهند و تنها وقتى پاى شاه را مىبوسند كه از ولايتى دور دست رسيده باشند يا بخواهند به مأموريتى تازه بروند .\r\nشاه همين كه سلطان را ديد ، متوقف شد و پاى راست خود را پيش آورد تا وى كه به رسم ايرانيان به زانو درآمده بود آن را بوسه دهد . سلطان پاى شاه را بوسيد و پس از آن پيشانى خود را هم به رسم مردمان مشرق‌زمين به آن گذاشت ، زيرا اين كار نشانهء احترام كامل است . سپس برخاست و آهسته خود را عقب كشيد تا همراهانش نيز همين كار را انجام دهند . پس از آن سلطان باز پيش آمد و بار ديگر پاى شاه را بوسه زد و اين كار را همگى سه بار تكرار كردند و شاه نيز با صورتى خندان و سخنانى محبت‌آميز ، كه من آن را نشنيدم ، نسبت به آنان ابراز تفقد مىكرد .\r\n\r\n","description":"","footnote":"","page_name":" 182 ","page_number":206},
  {"content":"\r\n\r\nكسى كه سه بار دور شاه مىچرخد مىخواهد به اين ترتيب نشان دهد كه تمام بلاها و آسيب‌هايى را كه ممكن است به جان شاه وارد شود براى خود مىخرد ، و اين رفتار علامت احترام بيش از حد است كه فقط نسبت به شاه يا شخص فوق‌العاده مورد علاقه انجام مىگيرد .\r\nعادت ديگرى نيز هست كه دست خود را دور سر طرف مىگردانند و مىگويند : « درد و بلاى تو به جانم بخورد » و تصور مىكنند فىالواقع چنين اتفاقى خواهد افتاد و به هر حال اين كار علامت كمال مهر و محبت است .\r\nبعد از انجام اين تشريفات ، سلطان و همراهانش عقب‌عقب به جاى خود برگشتند و شاه نيز پس از اين‌كه مانند ديگران كفش خود را روى پلكان از پاى درآورد وارد مجلس شد . به اين مناسبت ، بايد بگويم كه كندن كفش در مشرق‌زمين فقط براى رعايت ادب نيست و كسانى كه آن را با كندن كفش در كليسا يا نزد اشخاص بزرگ مقايسه مىكنند در اشتباهند ، چون اين عمل در شرق به منظور رعايت پاكيزگى و بيشتر براى راحتى است ، زيرا كف كفش‌ها پرميخ و پشت آن بلند است و در نتيجه اگر كسى با آن بنشيند فوق‌العاده ناراحت مىشود . به اين مناسبت در اتاق و روى قالى هميشه بدون كفش راه مىروند و فقط در خيابان آن را به پا مىكنند . با وجودى كه كفش‌ها محكم است و به خوبى پا را مىپوشاند و به‌علاوه جنس آن نرم نيست ، ولى براى كندن آن احتياجى به نشستن و كمك خواستن از ديگرى نيست و فقط يك فشار با پا بر پشت پاى ديگر كافى است كه كفش بيرون آيد .\r\nوقتى شاه چهار قدم در ديوان‌خانه پيش آمد ، به اشارهء كسانى كه در كنارم ايستاده بودند ، به سوى او رفتم و قورچىباشى كه سمت چپ من ايستاده بود ، پيش آمد و دست خود را زير بغل من گرفت و مرا به طرف شاه هدايت كرد . اين مراسم معمول كشورهاى مشرق‌زمين و علامت احترام فوق‌العاده به مهمان است ، به نحوى كه هرچه قدر و مقام مهمان والاتر باشد ، شخصيت كسى هم كه او را همراهى مىكند مهم‌تر خواهد بود . مثلا فرض كنيم يك نفر كه هم‌شأن من باشد به ديدن من آيد ، در اين صورت منشى يا خوان‌سالار من به استقبال او خواهد رفت و او را تا اتاق بدين نحو مشايعت خواهد كرد - در رم اين كار را پيش‌خدمت اتاق انجام مىدهد - اگر مقام مهمان بيش از من و مثلا او كاردينال و امثالهم باشد ، طبق اين رسم بايد يكى از اقوام من او را هدايت كند و اگر مهمان بسيار مهم ، و مثلا شاه يا شاه‌زاده ، باشد خود من اين كار را بر عهده خواهم گرفت و روىهم‌رفته شخصيت مشايعت‌كننده بستگى به اين دارد كه پذيرندهء مهمان چقدر مىخواهد اهميت براى او قايل شود .\r\n\r\n","description":"","footnote":"","page_name":" 183 ","page_number":207},
  {"content":"\r\n\r\nشاه با ملاحظهء پيش آمدن من توقف كرد . به رسم معمول خودمان ، زانوى راست خود را بر زمين نهادم و به جاى اين‌كه پايش را ببوسم خواستم دامان لباسش را بوسه زنم ، زيرا براى ما بوسيدن پاى هيچ‌كس جز پاپ جايز نيست . شاه به سرعت دست راست خود را پيش آورد و كوشش كرد تا مرا از بوسيدن دامان خود باز دارد و من هم به تلافى اين مهربانى دستش را بوسه زدم و بر پيشانى قرار دادم ، سپس برخاستم و عقب‌عقب در حالى كه قورچىباشى مرا همراهى مىكرد به جاى خود مراجعت كردم .\r\nشاه پرسيد آيا زبان مىدانم يا خير و چون در تمام مدت روز با آنان به تركى صحبت كرده بودم جواب مثبت دادند . پس از آن ، رو به من كرد و با خلق خوش به رسم ايرانيان - منتهى به زبان تركى - گفت : « خوش‌گلدى ، صفاگلدى » . با اين كلمات ، او به درون ديوان‌خانه آمد و در جايى كه قبلا ساروخواجه نشسته بود نشست و ساروخواجه نيز روبروى او قرار گرفت و بعدا ما به صورت نخستين در جاى خود نشستيم ، منتهى تقريبا تمام همراهان شاه و همچنين عده‌اى از كسانى كه قبلا در ديوان‌خانه نشسته بودند بيرون نزديك درب ايستادند .\r\nشاه نخست دو زانو نشست ، ولى اين طرز نشستن كه نشان كمال فروتنى و ادب است انسان را خيلى زود خسته مىكند و به همين جهت شاه نيز بعد از مدتى خسته شد و چهارزانو نشست و ما نيز به تبعيت از او راحت نشستيم . پس از آن ، عمامه از سر خود برگرفت و به كنارى نهاد ، زيرا عادت اوست كه حتى در هواى آزاد هم هر وقت مىنشيند عمامه از سر خود برمىگيرد و اين امر موجب تعجب نبايد بشود ، زيرا خود من هم در خانه چنين مىكنم . البته در حضور شاه ديگران نمىتوانند از اين كار تقليد كنند ، چون سربرهنه بودن در مقابل بزرگ‌تر و حتى اشخاصى هم‌شأن ، كه با يكديگر زياد دوست نيستند ، دليل بىادبى است .\r\nشاه دستور داد شراب به مجلس آورند و اسفندياربيگ ، همان‌طور كه بيرون ديوان‌خانه به پاى ايستاده بود ، شراب را از تنگ بلورى به جامى كه شاه در دست داشت ريخت ، اما قبل از اين عمل ، چنان با عجله پى تنگ شراب دويد كه در حوض كوچكى كه نزديك پلّكان ديوان‌خانه بود افتاد ، و افتادن اين مرد چاق و درشت در آب باعث خندهء همگى شد . وقتى هم كه تنگ شراب را مىخواست نزد شاه ببرد ، چنان با عجله اين كار را كرد كه آن را به يكى از نرده‌هاى ديوان‌خانه زد و شكست به‌طورى كه تمام شراب‌ها جلوى شاه بر زمين ريخت و باز موجب خندهء شديد شد و همگى اين دو اتفاق را به فال نيك گرفتند . من اين موضوع را مىنويسم تا بدانيد اطرافيان شاه با او چقدر بدون تكلف رفتار مىكنند ، و آداب و رسوم محل چيست .\r\n\r\n","description":"","footnote":"","page_name":" 184 ","page_number":208},
  {"content":"\r\n\r\nپس از اين‌كه شاه شراب خود را نوشيد ، پيشخدمت‌ها - كه تعداد آنها از دو الى سه نفر تجاوز نمىكرد و در ديوان‌خانه ايستاده بودند - به ترتيب سابق يك به يك به ما شراب دادند و مزيت ما بر شاه اين بود كه نه تنها جام طلايى داشتيم ، بلكه از تنگ طلا شراب برايمان مىريختند ، در حالى كه تنگ شراب شاه بلورى بود .\r\nوقتى نوبت من رسيد ، چون شاه ملاحظه كرد كه از گرفتن آن امتناع مىكنم ، علت را پرسيد و گفت كه شايد اصلا شراب نمىخورم ؛ جواب دادم در حقيقت سال‌ها است كه لب به باده نمىزنم ، ولى چون حاضران مجلس گفته‌اند ميل اعلىحضرت اين است كه همه شراب بنوشند ، براى اطاعت از اين امر حاضرم و براى اجراى اوامر مهم‌تر هميشه آمادهء فرمانم . پس از اين تعارف كوتاه ، چنان‌كه رسم ايرانيان است ، تعظيمى كردم و جام خود را نوشيدم . اين دومين جامى بود كه آن روز مىنوشيدم ، ولى جام كوچك بود و كم جا مىگرفت و شراب نيز با وجودى كه ناب و فاقد آب بود ، تندى و حدّت زيادى نداشت .\r\nاز خيابان مقابل جايگاه ، صف طويلى از مردان حامل هداياى سلطان تشكيل شده بود ، منظور همان سلطانى است كه در بالا به دو اشاره كردم و گفتم به اتفاق ياران خود بر پاهاى شاه بوسه زد . در اين كشور ممكن نيست يك نفر به نزد شاه آيد و براى او هديه نياورد ؛ حتى سفرا و شاه‌زادگان خارجى نيز از اين قاعده مستثنى نيستند . اين رسم خيلى قديمى است و پادشاهان سلسلهء ماد نيز بدون هدايا و تحف ديد و بازديد انجام نمىدادند .\r\nاين هدايا مورد درخواست پادشاهان ايران است ، زيرا آنان مىخواهند به اين نحو عظمت خود را نشان دهند و به كلى عقيده‌اى مخالف ما دارند . يعنى مىگويند بزرگى يك فرمان‌روا را از هدايايى كه دريافت مىكند بايد تشخيص داد و به دريافت پيشكشى و تحفه بيش از گرفتن ماليات علاقه‌مند هستند « 1 » . در حالى كه نزد ما وضع چنين نيست و اهميت يك فرمان‌روا به دست و دل‌بازى و سخاوت اوست . رسم هديه گرفتن در مشرق زمين به اندازه‌اى اهميت دارد كه وقتى پادشاهى پيشكشى دريافت مىكند ، سعى مىكند آن را به معرض تماشاى عموم بگذارد و اگر يك خارجى مهمان او باشد ، براى اين‌كه عظمت خود را نشان دهد ، از چند روز پيش دستور مىدهد هداياى دريافتى را يك‌جا جمع كنند و سپس همهء آنها را در موقع ملاقات با اين خارجى از نظر او بگذرانند .\r\n\r\n\r\n","description":"","footnote":"\r\n( 1 ) . در اينجا نويسنده اشاره مىكند كه قبل از طلوع مسيحيت ، اين عقيده در رم قديم نيز رايج بوده است . - م .\r\n","page_name":" 185 ","page_number":209},
  {"content":"\r\n\r\nموضوعى كه خنده‌دار به نظر مىرسد ، ولى چون از اشخاص معتبرى شنيده‌ام تقريبا مىتوانم به صحت آن اطمينان كنم ، اين است كه در اين‌گونه مواقع ، شاه دستور مىدهد از صندوق‌خانهء سلطنتى نيز اشيايى را بيرون كشيده و آنها را جزء بقيهء هدايا و تحف نمايش دهند تا جلوهء آن زيادتر شود و به اين ترتيب مىتوان درك كرد كه مردم اين سامان چقدر به ظواهر امر بدون توجه به واقعيت اهميت مىدهند . براى اين‌كه اشخاص را وادار به آوردن هداياى گران‌بها كنند ، ترتيب اين است كه اگر يك نفر بدون پيشكشى ارزنده‌اى به ديدار شاه آيد ، از او به خوبى پذيرايى نمىشود . اگر طرف داراى شأن مساوى باشد ، در حقيقت يك قرارداد ضمنى وضع را روشن مىكند . بدين معنى كه هرچه بفرستى به همان اندازه دريافت خواهى كرد . اگر طرف پايين‌تر باشد ، باز هم وضع روشن است ، يعنى شاه فقط دريافت مىكند و چيزى نمىدهد ، يا كم مىدهد ؛ ولى اگر طرف قوىتر باشد - چنانچه سلطان عثمانى موقعى بود - در اين صورت بايد هديه داد و انتظار عمل متقابل نداشت .\r\nهمين امر موجب جنگ‌هاى فعلى شده است ، زيرا ترك‌ها غضبناك هستند كه شاه‌عباس از سال‌ها پيش به اين طرف ، چرا هدايايى كه قبلا همه ساله مىپرداخت ، يعنى صد و پنجاه الى دويست بار ابريشم ، را ديگر نمىپردازد و با وجودى كه شاه اكنون براى آمادگى جنگى خيلى بيش از هداياى مذكور خرج مىكند ، ولى براى حفظ شهرت خود ، به اين كار تن در نمىدهد و ادامهء جنگ را بر آن ترجيح داده است ، اما در عين حال بايد گفت كه ترك‌ها نيز تا به حال درخواست‌هاى متعدد شاه‌عباس را براى چشم‌پوشى از اين هداياى سالانه و صرف‌نظر كردن از جنگ و چشم پوشيدن از اراضى از دست رفتهء خود رد كرده و راضى به صلح نشده‌اند . من كه از اين آداب و رسوم بىاطلاع بودم ، دست خالى به ديدن شاه آمدم و گرچه در ظاهر صحبتى نمىشود ، ولى مىدانم كه اطرافيان در خفا بين خود مطالبى مىگويند و آن را حمل بر اهميت من مىكنند « 1 » .\r\nبرگرديم به مطلب ؛ شاه هداياى سلطان را گذاشته بود تا روز ملاقات به من نشان دهد .\r\nهمان‌طور كه مرسوم است ، حاملان هدايا كه در صف طويلى قرار گرفته بودند از در باغ وارد مىشدند و پس از اين‌كه تمام خيابان مشجر را طى مىكردند ، سرانجام به جلوى شاه مىرسيدند و سپس بدون توقف به سمت ديگر خيابان كه نهرى از وسط آن جارى بود مىرفتند و خارج\r\n\r\n\r\n","description":"","footnote":"\r\n( 1 ) . نويسنده در اينجا تذكر مىدهد كه از اين موضوع راضى و خرسند است ، زيرا كس ديگرى را جز پاپ به سرورى خود نمىشناسد و هرچه به او بيشتر اهميت بدهند ، به آبرو و حيثيت كشورش افزوده شده است . - م .\r\n","page_name":" 186 ","page_number":210},
  {"content":"\r\n\r\nمىشدند . حاملان هدايا از مردمان طبقهء پايين هستند و طبق دستور شاه به انجام اين خدمت فراخوانده مىشوند ، زيرا براى اين كار به عدهء زيادى از افراد احتياج است ؛ چون هر نفر فقط يك شىء را به دست مىگيرد و پارچه يا هر هديهء ديگر را هر چقدر هم كوچك باشد ، روى دو دست خود حمل مىكند .\r\nپيشكشىها اين مرتبه عبارت بودند از : تعدادى باز شكارى و پرندگانى شبيه به آن ، مقدار زيادى عمامه و پارچهء ظريف هندى ، بسته‌هاى تير براى شكار با نوك‌هاى تيز و پهن و بسته‌هاى پر مربوط به تزيين اين حربه و همچنين يك اسب سوارى و مقدارى اشياء ديگر . موقعى كه صف از جلو شاه مىگذشت ، او با ديگران حرف مىزد و مثل هميشه توجهى به آن نداشت ، فقط موقعى كه بازهاى شكارى را از پيش روى او گذرانيدند ، دستكشى به دست كرد و يك‌يك آنها را در دست گرفت و با دقت از سلطان سؤالاتى دربارهء موطن اين پرندگان و طرز شكار كردن آنها كرد .\r\nبعضى از تيرها را نيز برداشت و با دست آزمايش كرد تا ببيند خدنگ و مستقيم هستند يا نه و پس از اين‌كه سؤالات زيادى كرد ، بعضى از آنها را نزد خود روى قالى گذاشت . عادت شاه اين است كه به جواهر و ظروف طلا و نقره و پارچه‌هاى گران‌قيمت و غيره ظاهرا اعتنايى نمىكند ، ولى البته باطنا به دريافت اين اشياء علاقهء فوق‌العاده‌اى دارد ، منتهى به وسايل شكار و جنگ ، اگر هم واقعا زياد توجهى نداشته باشد ، خيلى اظهار علاقه مىكند تا مردم تصور كنند سليقهء او چنين است ؛ ولى اتباع او كه به سبك رفتار و كردارش آگاهى دارند و به تمايلات مخفى و آشكارش واقف‌اند ، سعى مىكنند در عين حال كه هداياى قيمتى براى او بياورند اين قبيل هداياى كم قيمت را نيز كه ظاهرا جلب توجه شاه را مىكند ، ضميمه كنند تا حفظ ظاهر را كرده باشند .\r\nوقتى نمايش هدايا به اتمام رسيد ، شاه بقيهء روز را با اطرافيان به مذاكرات مختلف پرداخت و دستورهاى متعددى داد و نامه‌هايى توسط قاصدهاى مختلف روانه ساخت . نامه‌هاى دريافتى را نيز آقامير با صداى بلند به نحوى كه همهء ما شنيديم براى او خواند . يكى از اين نامه‌ها مربوط به تخته‌بيگ مهمان‌دار من بود ، كه اكنون داروغهء اصفهان شده بود . وى در طى اين نامه شرح داده بود كه چگونه سفير اسپانيا كه سال‌ها پيش عازم اصفهان شده ، ولى در سر راه در هند و هرمز توقف طولانى كرده بود ، سرانجام وارد اين شهر شده است . شاه با حامل نامه صحبت كرد - زيرا به‌طورى كه مرسوم است ، خود قاصد شخصا بايد نامه را تسليم كند - و از وى پرسيد محل اقامت سفير را كجا تعيين كرده‌اند . قاصد پاسخ داد منزل ملاجلال ، يعنى همان جايى كه من نيز در به دو ورود به اصفهان در آنجا منزل گزيده بودم . شاه گفت كه خانهء فوق را به همين قصد خريده\r\n\r\n","description":"","footnote":"","page_name":" 187 ","page_number":211},
  {"content":"\r\n\r\nاست تا مهمانان خود را در آن جاى دهد . سپس به من گفت كه به‌طورى كه گفته مىشود اين سفير آدم مهمى است و نظر مرا در اين مورد پرسيد . جواب دادم كه بلى ، زيرا گرچه او را شخصا نديده‌ام ، ولى مىدانم كه از اصيل‌ترين خانواده‌هاى اسپانيا است . شاه پرسيد كه او اسپانيولى است يا پرتغالى . پاسخ گفتم كه به نظر مىرسد به هر دو كشور مربوط باشد ، ولى البته بيشتر وابسته به دولت اسپانيا و در خدمت اين مملكت است . صحبت در اطراف اين موضوعات تا فرارسيدن شب ادامه يافت و جام نيز مرتبا در گردش بود و شاه و ديگران مىنوشيدند ، ولى چون شاه حرف مىزد و مثل سابق متوجه جام‌هاى من نبود ، از نوشيدن خوددارى كردم و بايد اضافه كنم كه اگر من اين جام‌ها را مىنوشيدم ، مسلما قدرت مقاومتم سلب شده بود .\r\nچون [ هوا 
  ] تاريك شده بود ، چهار چراغ به مجلس آوردند . اين چراغ‌ها به شكل فانوس‌هاى آهنى گردى بود كه معمولا در كنار پنجره‌هاى خانه‌هاى قديمى رم مىافروزند . در وسط آنها فتيله‌اى در داخل چربى قرار گرفته بود كه مىسوخت و بيش از مشعل‌هاى ما از خود شعله و روشنايى بيرون مىداد . اين فانوس‌ها را در ايران بر سر چوب مىآويزند و در عقب و جلو اشخاص ، چون مشعل ، حمل مىكنند . البته فقط متنفذين و بزرگان داراى چنين وضعى هستند و مشعل‌داران در خيابان و موقع مسافرت شبانه راه آنها را روشن مىكنند و هر موقع سه - چهار مشعل‌دار با هم ديده شود علامت اين است كه شاه و يا حداقل حرم او در راه هستند .\r\nچهار عدد از فانوس‌ها را خارج از ديوان‌خانه ، در هواى آزاد ، جلو نماى عمارت قرار دادند و در داخل اتاق نيز از اين سر ، تا آن سر شمعدان‌هاى طلا و نقره به روى زمين گذاشتند ، كه در آنها به تناوب شمع‌هاى مومى و روغن چراغ مىسوخت . جلو ما مجددا سفرهء زربفت زيبايى گستردند كه با سفرهء ظهر از لحاظ نقش و نگار فرق داشت و همان‌طور كه به مناسبت ناهار شرح دادم ، فقط در يك طرف سفره مهمان‌ها نشسته بودند . در روى سفره‌ها با فواصل معين جلو هر دو نفر يك ظرف زيبا و گرد سربسته‌اى كه فقط بالاى آن سوراخ عريضى تعبيه شده بود ، قرار دادند . از اين ظرف براى ريختن آشغال‌هاى غذا استفاده مىكنند و به اين ترتيب سفره ، تميز مىماند ؛ زيرا بايد اضافه كنم كه بشقاب‌هاى كوچك پهلودستى در اينجا مصرف ندارد .\r\nدر طرف ديگر سفره ، مقابل هر يك از اين ظروف ، يك تنگ بسيار بلند قرار داشت كه جنس آن نيز مانند ساير اشياء از طلاى ناب بود ؛ ولى اين تنگ از شراب يا آشاميدنى ديگرى پر نشده بود و فقط براى تزيين و يا شايد براى محكم نگه‌داشتن سفره در آنجا قرار داشت . اين سفره براى شام گسترده نشده بود و فقط آن را بدين منظور انداخته بودند كه ما براى صحبت به دور آن\r\n\r\n","description":"","footnote":"","page_name":" 188 ","page_number":212},
  {"content":"\r\n\r\nپذيرايى در اشرف از ترجمهء هلندى سفرنامه چاپ آمستردام ، سال 1666 ميلادى\r\n\r\n","description":"","footnote":"","page_name":" 189 ","page_number":213},
  {"content":"\r\n\r\nبنشينيم و ضمنا شراب بياشاميم ، زيرا در اين سرزمين مذاكره بدون صرف شراب معنى ندارد . در روى سفره فقط تنقلاتى كه معمولا در موقع نوشيدن مصرف مىشود قرار داشت . حاضران براى كم كردن اثر شراب ، گاه‌به‌گاه چيزى در دهان مىگذاشتند و با وجود تجربهء كمى كه دارم ، مىتوانم بگويم اين روش بسيار مفيد است .\r\nدر روى سفره يك رديف بشقاب بزرگ ، مانند لگن بدون سرپوش ، گذاشتند كه به تناوب در آنها گوجه و پسته و نخود بوداده و شور و چيزهاى ديگرى از اين قبيل قرار داشت . از جمله دانه‌هاى سياه رنگى در داخل آب خودنمايى مىكرد ، كه گمان مىكنم دانهء باقلا بود كه شايد آن را سرخ و نمك‌سود كرده بودند . ريشه‌هاى سياه و سفيد گياهانى كه فوق‌العاده ترش‌مزه بودند ، در داخل بشقاب‌ها خودنمايى مىكردند . ترشى اين ريشه‌ها اثر شراب را خنثى مىكند و نمىگذارد در مغز تأثير نامطلوبى برجاى گذارد .\r\nتعداد بشقاب‌ها و ظروف و تنگ‌ها زياد بود ، زيرا سفره طول زيادى داشت و دور تا دور ديوان‌خانه گسترده شده بود . تقريبا تمام ظروف از طلا ساخته شده بود ، ولى چند ظرف معدود نقره‌اى نيز وجود داشت . در مقابل شاه ، سفره‌اى گسترده نشده بود و ظرف و تنگ طلايى نيز در آنجا به چشم نمىخورد . در عوض آنجا روى قالى چهار يا پنج بشقاب پر از يخ و تنقلات قرار گرفته بود . وى مرتبا مىنوشيد و در جام طلايى براى خويش از تنگ بلورين شراب مىريخت و پس از نوشيدن ، آن را در كنارش قرار مىداد . مذاكره و شراب‌خوارى تا ساعتى از شب گذشته ادامه يافت ولى من هر بار از نوشيدن امتناع مىكردم .\r\nشاه گاه با مهمانان و گاه با خادمان مجلس ، كه خارج از ديوان‌خانه به پا ايستاده بودند ، صحبت مىكرد و غالبا سر به سر آنان مىگذاشت و مىخنديد .\r\nگرچه شاه خيلى خودمانى با همه صحبت مىكرد ، ولى از رفتار او وقار و جلال مىباريد و اين رفتار كاملا طبيعى نيز بود و چيز تصنعى در آن وجود نداشت . گفتگوى دوستانه و شوخى و مزاح پادشاهان در ايران قديم نيز امرى عادى و جارى بوده است ؛ چنان‌كه به قول گزنفون ، مورخ شهير ، كورش كبير و ساير پادشاهان نيز به همين نحو رفتار مىكرده‌اند . وقتى يك ساعت از شب برآمد ، شاه دلى محمدخان را ، كه قبلا ذكر او را كرده‌ام ، و زيردست ما نشسته بود ، به پيش خود خواند .\r\nدلى ، كه حاكم گنجه و ايالات اطراف آن است ، مرد شوخ‌طبعى است و شاه به همين مناسبت خيلى مصاحبت او را دوست مىدارد . شاه گفت اگر او از جايش تكان نخورد ، شخصا به نزد وى خواهد شتافت و ديگر حاضران نيز كه دريافتند شاه مىخواهد خصوصى و خودمانى صحبت\r\n\r\n","description":"","footnote":"","page_name":" 190 ","page_number":214},
  {"content":"\r\n\r\nكند ، يك‌به‌يك بدون اين‌كه تعظيم يا كسب اجازه‌اى كنند ، شروع به رفتن كردند و اين همان روشى است كه ما نيز آن را روش دربارى مىناميم . من كه به اين آداب و رسوم آشنا نبودم ، نمىدانستم آنان به چه منظور بيرون مىروند و آيا برخواهند گشت يا خير ، ولى چون ملاحظه كردم كه تقريبا همه رفتند ، براى اين‌كه هم‌رنگ ديگران شوم ، من هم عقب آنان روانه شدم و در حالى كه روى پله‌هاى ديوان‌خانه منتظر تسليم كفش‌هايم از طرف كفشدار بودم ، آقامير از يك‌سو و وزير مازندران از سوى ديگر صدا كردند كه شاه احضارم كرده است .\r\nفورا بازگشتم و به سمت شاه رفتم و در مقابل او دو زانو بر زمين نشستم ، به نحوى كه فاصلهء ما نسبتا زياد بود و جنب دلى محمدخان قرار گرفته بودم ، ولى شاه گفت مىخواهد با من صحبت كند و با دست اشاره كرد كه سمت چپ او قرار گيرم ؛ من هم براى اطاعت امر او همان‌جا نشستم . در آن موقع جز شاه و دلى محمدخان و نوازندگان و من ، كسى ديگرى در ديوان‌خانه نبود و خادمان و سرداران شاه همگى كنار درب ديوان‌خانه ايستاده بودند و از آنجا دور نمىشدند .\r\nنوازندگان مثل سابق مرتب مىزدند و گاهى مىخواندند ، منتهى صداى آنان به اندازه‌اى آهسته بود كه مانع سخن گفتن ما نمىشد . از اين موسيقى آهسته كه به طبع شاه خوش مىآمد ، چنين استنباط كردم كه وى در اعماق روح خود بسيار غمگين است .\r\nهمين‌كه پهلوى شاه قرار گرفتم ، به زبان تركى از من علت آمدنم به اين كشور را سؤال كرد ؛ در جواب اظهار كردم كه شهرت نام و كارهاى بزرگ او ، مرا به چنين سفرى برانگيخته است و شايستهء مقام بلند اوست كه همهء اصيل‌زادگان و نجباى عالم به خدمتش كمر بندند . پرسيد از چه راهى به ايران آمده‌ام و مبدأ حركتم از كجا بوده ، و من به‌طور خلاصه تمام ماجراى سفر خود را برايش تعريف كردم . شاه سپس از رم ، كه وى مثل تركان عثمانى آن را قزل‌آلما يعنى سيب سرخ مىناميد ، سخن گفت و پرسيد آيا من اهل آن شهر هستم ؛ جواب دادم : بلى و او سپس سؤالات متعددى دربارهء شخص پاپ كرد و از راه مهربانى جوياى سلامتى و سنين عمر او شد و سپس طريق انتخابش را به مقام پاپى سؤال كرد . آنگاه از كاردينال‌ها و طرز انتخاب ايشان و اوضاع روحانيت ما پرسيد . تمام پرسش‌هاى او را به‌طور موجز و به نحوى كه ميسر بود ، جواب گفتم .\r\nهمين‌كه جواب‌هاى من تمام مىشد ، شاه چنان‌كه عادت اوست ، گفته‌هاى مرا به زبان فارسى براى اطرافيان نقل مىكرد و مىپرسيد : شنيديد چه گفت ؟ چنين نگفت و چنان گفت . در حقيقت شاه ميان من و ديگران ، كار مترجمى را برعهده گرفته بود و گاه با من و گاه با دلى محمدخان و ديگران صحبت مىكرد . يك‌بار كه به توضيح مطلبى مشغول بودم ، چون به زبان تركى\r\n\r\n","description":"","footnote":"","page_name":" 191 ","page_number":215},
  {"content":"\r\n\r\nقسطنطنيه ، كه ايرانيان « عثمانلى » مىگويند ، سخن مىگفتم و اين زبان با تركى ايرانيان كاملا متفاوت است ، شاه كه سخن مرا نفهميده بود ، سؤال كرد آيا مترجمى همراه خود دارم يا خير و چون مترجم خود را به نام يعقوب كه از ديوان‌خانه دور نبود صدا زدم ، شاه كه مرد عجولى است چندين بار با صداى بلند اين نام را تكرار كرد و گمان نمىكنم پادشاه اسپانيا ، حتى اگر دنيا هم در مقابل او خراب شود ، چنين كارى انجام دهد .\r\nمترجم به درون آمد و شاه پرسيد از چه كشورى است . يعقوب جواب داد ارمنى است ، شاه گفت : پس تو هم فرنگى هستى ؟ - زيرا ايرانيان همه عيسويان حتى ارامنه را هم فرنگى مىخوانند - مترجم در پاسخ گفت كه فرنگى نيست و ارمنى است و وقتى در جواب سؤال شاه اسم ده خود را كه در نخجوان واقع شده بر زبان آورد ، شاه تصديق كرد كه حق با او است و اهالى آن ده همه ارمنى هستند و حتى يك فرنگى هم در آنجا پيدا نمىشود . حالا مىتوانيد تصور كنيد شاه چه حافظهء عجيب و غريبى دارد و چگونه از جزئيات اوضاع و احوال كشور پهناور خود واقف است .\r\nسپس شاه از يعقوب پرسيد كه زبان مرا در كجا آموخته است و آيا به ديار ما سفر كرده است يا خير . مترجم جواب داد ايتاليايى را در اصفهان از كشيشان فرنگى و به خصوص پدرجووانى آموخته است - در ايران پدرفراجووانى تاداو دىسانت‌اليزئو خليفهء كرملىهاى برهنه‌پا را همه به نام پدرجووانى مىخوانند . مترجم گفت كه مدت‌ها در خدمت اين كشيش به سر مىبرده و حتى زمانى كه شاه او را به مأموريت خاصى به روسيه فرستاده بود ، با وى همراه بوده است .\r\nشاه سپس از مترجم پرسيد ، آيا من روحانى هستم و زن دارم ، مترجم جواب داد كه من كشيش نيستم و كشيشان كاتوليك به‌طور كلى زن نمىگيرند . وى توضيح داد كه من زن دارم و شغلم سربازى است ؛ خود من نيز اين موضوع را تأييد كردم و شاه اين مرتبه خطاب به من اظهار داشت كه آيا سپاهى يعنى سرباز پياده هستم يا سواركار و سپس از مترجم پرسيد كه در كجا زن گرفته‌ام ؛ جواب گفتم : در بغداد ؛ پرسيد كه زن من كيست ، در پاسخ گفتم : مسيحى و اهل ماردين است . سپس شاه از طايفهء زنم سؤال كرد ، گفتم : آشورى است و به عربى سخن مىگويد . شاه گفت : در ميان آشورىها چند دسته عيسوى وجود دارد و پرسيد ، وى از كدام دسته است . اظهار داشتم از كلدانىها است كه مذهب كاتوليك دارند و از پاپ اطاعت مىكنند و به اين ترتيب با نسطوريان و يعقوبيان و آسورىهاى ديگر فرق فاحشى دارند . بانو معانى گرچه منسوب به طايفهء نسطوريان و كلدانى است ؛ ولى خدا را شكر كه در حال حاضر نه تنها كاتوليك است ، بلكه از قوانين مذهبى لاتين تبعيت مىكند .\r\n\r\n","description":"","footnote":"","page_name":" 192 ","page_number":216},
  {"content":"\r\n\r\nپس از آن ، شاه با اطرافيان خود از پاپ سخن گفت و توضيح داد كه چگونه او رئيس مسيحيان و جانشين عيسى يا به قول او عيسىالمسيح است . بعد گفت بسيارى از عيسويان نيز از پاپ اطاعت نمىكنند و با هم اختلاف دارند و در دنيا هفتاد و دو فرقه عيسوى وجود دارد .\r\nنمىدانم اين اطلاعات را شاه از كجا به دست آورده بود و به هر حال دربارهء آداب و رسوم مختلف فرقه‌هاى عيسوى و طرز روزه گرفتن و تشريفات مذهبى آنان مطالبى بيان داشت و تصور مىكنم آنها را از اتباع مسيحى خود فراگرفته بود .\r\nپس از آن گفت : عيسويان على را نيز مقدس مىدانند و مردم اسپانيا او را سان‌ياگو « 1 » و ساير عيسويان او را سان‌جورجو « 2 » مىنامند و شمشيرى را كه شواليه‌هاى فرقه سان‌ياگو در اسپانيا به گردن مىاندازند ، ذوالفقار يعنى تيغ دو سر على است كه در آن واحد دو ضربهء مهلك وارد مىآورد . كسانى كه على را سان‌جورجو مىدانند ، هميشه وى را با شمشير و نيزه مجسم مىكنند و او را سرباز و سواركار دليرى مىشمارند .\r\nمن براى كشف حقيقت گفتم كه آنان سه شخصيت متفاوت هستند و سان‌ياگو و سان‌جورجو به كلى با يكديگر فرق دارند ؛ زيرا اولى از حواريون مسيح است و طبعا نمىتواند با سان‌جورجو يكى باشد و دربارهء شمشير و صليبى كه شواليه‌هاى اسپانيا به گردن مىآويزند نيز توضيحات كافى دادم ؛ سپس سان‌جورجو را معرفى كردم و گفتم كه مدتى بعد از سان‌ياگو به شهادت رسيده است و آن هر دو عيسوى بوده و مدت‌ها پيش از على و محمد كه اصلا نامى از ايشان در كتب عيسوى نيست مىزيسته‌اند ؛ ولى شاه كه كاملا در اشتباه بود ، همچنان پافشارى مىكرد كه هر سه يك نفر هستند و آنچه او مىگويد ترديدپذير نيست . او نخست از مترجم پرسيد كه ارمنىها سان‌جورجو را چه مىنامند و آيا او را مقدس مىدانند يا خير « 3 » . . . ؟ سپس از بعضى از خواجه‌هاى حاضر در مجلس كه نژاد آنها گرجى يا چركسى بود ، و به خصوص از يوسف آقاى خواجه‌باشى همين سؤال را كرد و پاسخ شنيد كه همه على را مقدس مىدانند و براى او احترام فوق‌العاده‌اى قائل هستند .\r\n\r\n\r\n","description":"","footnote":"\r\n( 1 ) .  San Iago  : يكى از حواريون عيسى كه در سال 44 ميلادى به قتل رسيد . وى همان كسى است كه به اصطلاح فرانسوى « سن‌ژاك » خوانده مىشود .\r\n( 2 ) .  San Giorgio  : يكى از اصيل‌زادگان رم قديم كه به دين عيسى گرويد و در سال 303 ميلادى به قتل رسيد . وى همان كسى است كه به اصطلاح فرانسوى « سن‌ژرژ » خوانده مىشود . - م .\r\n( 3 ) . در اينجا نويسنده توضيح مىدهد كه خود ارامنه نيز در اين باره اشتباه مىكنند و سان‌جورجو را از سان‌سرجو ؟ ؟ (  San Sergio  ) تشخيص نمىدهند . - م .\r\n","page_name":" 193 ","page_number":217},
  {"content":"\r\n\r\nشاه سپس از اين مرد مقدس « 1 » ( يعنى مرتضى على ) با احترام و خضوع و خشوع تمام ياد كرد و به عادت خود ، چشم‌ها را رو به آسمان دوخت و گفت : « على را تمام مردم دنيا ستايش مىكنند ، و حتى اين چركس‌هاى نادان كه اصلا كتاب دينى ندارند از اين قاعده مستثنى نيستند » .\r\nوى به اين نكته توجه نداشت كه على و سان‌ياگو و سان‌جورجو سه شخصيت متفاوت هستند و شايد عده‌اى اين اشتباه را در مغز او جاى داده‌اند ؛ ممكن است وى شخصا چنين عقيده‌اى نداشته باشد ، ولى به هر حال چنين وانمود مىكند و مايل است كه ديگران نيز آن را بپذيرند . فقط خدا مىداند حقيقت از چه قرار است ، ولى در هر صورت درباريان كه اغلب آنان از تيره‌هاى مسيحى ، يعنى گرجى و چركس و ارمنى هستند - كه بعضى به دين اسلام درآمده‌اند - بعضى از روى جهل و برخى براى خوش‌آيند شاه ، اين نظريه را تصديق مىكنند .\r\nمن براى دفاع از حقيقت ، آنچه را كه مىتوانستم گفتم ؛ ولى اثرى نكرد « 2 » .\r\nپس از آن وارد مباحث ديگر شديم و شاه از من پرسيد : چرا مسيحيان با ترك‌ها به جنگ نمىپردازند و در اين راه پاپ رهبرى آنان را به عهده نمىگيرد ؟ من به اشتباهاتى كه ديگران در موقع مذاكره با شاه دربارهء اين موضوع مرتكب شده بودند ، واقف بودم و به اين جهت جواب دادم كه پاپ در امور مذهبى به تمام عيسويان امر و نهى مىكند و مسيحيان خوب كه ما آنها را كاتوليك مىناميم ، مجبور به اطاعت از او هستند ؛ منتهى وى در امور سياسى كشورها دخالت نمىكند و هر پادشاهى دربارهء امور مملكت خود ، آزادانه تصميم مىگيرد و در صورت لزوم به جنگ مىپردازد . البته پاپ دربارهء جنگ با ترك‌ها به فرمان‌روايان كشورهاى كاتوليك هميشه توصيه مىكند ، ولى اگر آنان اين توصيه‌ها را انجام ندادند نمىتواند اعمال زور كند .\r\nشاه گفت : جنگ با ترك‌ها امرى است كه به نفع مذهب مسيحى تمام مىشود ، و براى تأييد اين گفته دلايلى نيز ذكر كرد و اظهار داشت پاپ به اين ترتيب مسيحيان پيرو خود را از قيد ترك‌ها آزاد مىكند و حتى مسيحيانى كه پيرو او نيستند ، در صورتى كه از زير يوغ ترك‌ها خلاص مىشوند و در اختيار يك فرمان‌رواى مسيحى قرار گيرند ، مسلما امكان گرويدن آنان به آيين پاپ\r\n\r\n\r\n","description":"","footnote":"\r\n( 1 ) . نويسنده لفظ مقدس را به‌طور تحقيرآميز ذكر مىكند و با تعصب خاص خود سعى مىكند عقايد اسلامى و اعتقادات شيعه را تخطئه كند . - م .\r\n( 2 ) . شاه عباس كبير به حضرت على بن ابى طالب عليه السلام ارادت خاص مىورزيده و مقام آن حضرت را از حواريون و يا شهداى عيسوى برتر مىدانسته است ، ولى نويسندهء متعصب كاتوليك ، شاه عباس را به گمان خود در اشتباه مىديده است . - م .\r\n","page_name":" 194 ","page_number":218},
  {"content":"\r\n\r\nبيشتر خواهد شد . دليل ديگر شاه اين بود كه وظيفهء هر مسيحى است ارض مقدس را آزاد كند و به پيشگويىهاى انجيل تحقق بخشد . دلايل شاه در اين مورد متعدد بود ، ولى چون همه كم و بيش از آنها اطلاع داريم ، يك به يك را شرح نمىدهم . او در آخر اضافه كرد كه اگر پادشاهان كشورهاى مسيحى در اين مورد از پاپ پيروى نمىكنند ، دليل اين است كه به مذهب خود علاقه‌مند نيستند و بايد همان كارى را بكنند كه او توسط قزلباش‌هاى خود مىكند ، يعنى يك جنگ دايمى و پىگير با ترك‌ها .\r\nواقعا براى مسيحيان شرم‌آور است كه خارجيان به مناسبت سهل‌انگارىهاى خود ، چنين سرزنش‌هايى بشنوند . ما براى زمينى به وسعت كف دست ، حاضريم در ايتاليا خون يكديگر را بريزيم و رشتهء دوستىهاى ديرين را پاره كنيم ؛ در حالى كه حاضر نيستيم براى مسائل اساسىتر و هدف‌هاى عالىتر و افتخارآميزتر اسلحه به روى كفار بكشيم . اين وظيفهء مقدس را خداوند از قديم به خانوادهء سلطنتى فرانسه تفويض كرده بود و اكنون نيز اميدواريم مشيت الهى بر اين تعلق گيرد كه برادر پادشاه فرانسه « 1 » كه از تنبلى بيزار و به حفظ شئون مذهبى علاقه‌مند است ، مصمم به فتح اورشليم شود ، و مىگويند وى از بچگى نيز چنين آرزويى داشته است و در اين صورت نه فقط فرانسويان ، بلكه همه ايتاليايىها و به‌طور كلى تمام مسيحيان ، با كمال ميل از او پيروى خواهند كرد و دهان بدگويان بسته خواهد شد . اكنون بهترين فرصت فراهم شده است كه پادشاه فرانسه ، دوستى بىجهت خود را با ترك‌ها قطع كند و بهانهء آن نيز توهين فوق‌العاده‌اى است كه اخيرا در قسطنطنيه نسبت به سفير وى شد . پادشاه فرانسه اگر بخواهد از شهرت مسيحيان دفاع كند و عملى به نفع تخت و تاج خود انجام دهد ، واقعا فرصتى نيكوتر از اين به چنگ نخواهد آورد .\r\nموقعى كه صحبت ما با حرارت تمام جريان داشت ، يكى از درباريان حاضر در مجلس ، از شاه سؤال كرد آيا او از انگليسىهايى است كه ماه‌هاى گذشته به دربار ايران آمده بودند ؟ شاه گفت : خير او از اهالى رم - بنا به گفتهء او - قزل‌آلما مركز مسيحيت است ؛ و انگليسىها از نظر آنان خارج از مذهب - به قول او - ملحد هستند . شاه سپس با من شروع به مباحثه و مصاحبه كرد و او اين مشاجره را با تمام عيسويانى كه بعد از پدر آنتونيودى گووآ آگوستينى پرتغالى به ايران آمده‌اند ، انجام مىدهد « 2 » .\r\n\r\n\r\n","description":"","footnote":"\r\n( 1 ) . پادشاه فرانسه در آن زمان لويى سيزدهم بوده است . - م .\r\n( 2 ) .  Antonio di Gouvea  : يك كشيش پرتغالى بود كه در سال 1602 ميلادى براى انجام مأموريت مذهبى و -\r\n","page_name":" 195 ","page_number":219},
  {"content":"\r\n\r\nپدر آنتونيو خليفهء مسيحى سفير اسپانيا در دربار ايران بود و چندين بار به منظور انجام مذاكرات بين ايران و اسپانيا به رفت و آمد پرداخت ، ولى سرانجام موقعى كه در ايران سفير بود ، بعد از اشكالات و گرفتارىهاى فوق‌العاده و مشاجرات زياد با شاه ، از اين كشور فرار كرد و عدهء زيادى را نيز با خود برد ، و اين امر شاه را سخت خشمگين ساخت .\r\nاين خشم و عصبانيت شاه ، در موقع سخن گفتن پيدا بود و از اين مرد به عنوان شيطان و دروغگو و رياكار ياد مىكرد و براى اين‌كه من خوب به حرف‌هاى او پى برم ، انگشت سبابهء دست راست خود را رو به پايين مىكرد و به اين ترتيب علامت مىداد كه خليفه مرد پستى بوده است . در اين مورد من دخالتى نكردم ؛ زيرا خليفه را نمىشناسم و از مذاكرات فىمابين نيز اطلاعى ندارم ؛ ولى مىدانم كه شاه معتقد است تمام فرنگيان به او دروغ مىگويند و در اين مورد حساسيت زيادى از خود نشان مىدهد ، زيرا واقعا در گذشته اين جماعت به او بسيار دروغ گفته‌اند و متأسفانه كسانى كه به اين ديار آمده‌اند ، غالبا فقط نفع شخصى خود را در نظر داشته‌اند و براى تأمين اين منظور از تزوير و رياكارى كوتاهى نكرده‌اند و حتى از دروغ گفتن به پادشاهان خويش دريغ نورزيده‌اند و از خود مطالبى جعل كرده‌اند كه به كلى دور از حقيقت است . بايد از خود سؤال كرد كه آيا اين خليفهء عيسوى يا سفير اسپانيا را بايد از مردمان راستگو و پاك محسوب داشت ؟ اگر يكى از پادشاهان مسيحى از من اين سؤال را مىكرد ، مسلما به او پاسخ مىدادم كه مرد محترمى مانند او نمىتواند جز اين باشد ؛ ولى در يك كشور اسلامى كه اصول و مبانى اصالت در آن با مغرب‌زمين اختلاف فاحش دارد و از خوى و خصلت شواليه‌گرى اروپايى بويى نبرده است ، و در مقابل يك شاه تيزبين و بدگمان جز اين‌كه بگويم او را هرگز نديده‌ام و با او هم‌كلام نشده‌ام ، چه چيز ديگرى مىتوانستم ابراز كنم ؟ و فقط بدين ترتيب بود كه از برخورد شديد با شاه اجتناب كردم « 1 » .\r\n\r\n\r\n","description":"","footnote":"\r\nتجارتى به ايران آمد و از طرف شاه‌عباس به خوبى پذيرايى شد ؛ مدتى بعد شاه ، سفيرى به نام اللّه‌وردى بيگ به معيت او به اسپانيا فرستاد تا با فيليپ سوم پادشاه اسپانيا قراردادى عليه ترك‌ها منعقد كند ، منتهى موفقيتى در اين راه نصيب او نشد . در سال 1612 مجددا آنتونيودىگووآ با مقام مذهبى مهم‌ترى به ايران آمد ، ولى شاه‌عباس كه از رفتار پادشاه اسپانيا ناراضى بود ، نه تنها او را به حضور نپذيرفت ، بلكه دستور داد به زندانش بيندازند . چند ماه بعد ، مرد مذهبى موفق به فرار از زندان گرديد و در راه بازگشت ، گرفتار دزدان دريايى شد و دو سال در الجزيره زندانى آنان بود ، تا اين‌كه موفق شد به وطن خود عزيمت كند و در سال 1628 در پرتغال وفات يافت . - م .\r\n( 1 ) . قسمت اعظم مكالماتى كه در مورد مسيحيت و نظريات شاه عباس ردوبدل شده است ، در چاپ‌هاى كتاب -\r\n","page_name":" 196 ","page_number":220},
  {"content":"\r\n\r\nشاه سپس موضوع شاه اسپانيا را پيش كشيد و پرسيد : چرا او با ترك‌ها جنگ نمىكند ؟\r\nجواب دادم كه او اقداماتى را كه مىتواند انجام مىدهد . ناوگان اسپانيا در درياها گردش مىكنند و همه ساله تعداد قابل توجهى از ناوگان ترك‌ها را به غنيمت مىگيرند و در خشكى نيز قلاع ترك‌ها را ويران مىسازند و تعدادى از سربازان آنها را اسير مىكنند ، در حالى كه ترك‌ها قدرت انجام چنين كارهايى را در كشورهاى ما ندارند و نيروى نظامى آنها ، كه اين‌قدر موجب هراس همه شده است ، جرأت ندارد به خاك كشورهاى ما حمله كند و به طور خلاصه چه در زمين و چه در دريا ، بيش از اين حد نمىتوان از قواى اسپانيايى انتظار داشت . شاه گفت اين بسيار كم است و اثر ناچيزى دارد ؛ بايد جزيرهء قبرس را از ترك‌ها گرفت و ارض مقدس را از چنگشان به در آورد و اگر او به جاى پادشاه اسپانيا مىبود ، يا مرگ را استقبال مىكرد و يا بيت‌المقدس را آزاد مىساخت .\r\nجواب دادم لشكركشى از ماوراى درياها كار آسانى نيست و انجام آن به واسطهء لزوم دريانوردى طولانى و اميد كمى كه به دريافت كمك‌هاى خارجى مىرود امرى دشوار است ، مضافا به اين‌كه پادشاه اسپانيا در بين كشورهاى غربى نيز داراى دشمنان زيادى است كه با آنها اختلافات عميق و طولانى دارد ، و اگرچه وى پادشاه مقتدرى است ، ولى كشورهاى تحت سلطهء او متحد نيستند و در عين پراكندگى ، از طرف دشمنان او احاطه شده‌اند و به اين ترتيب نمىتواند بدون سنجيدن تمام اطراف و جوانب كار نيروهاى خود را از اين سرزمين‌ها خارج كند و به اراضى دوردست ببرد و روىهم رفته كشورهاى ما با مشرق‌زمين كه در آنجا همه چيز به شاه تعلق دارد و همه از مايملك او استفاده مىكنند و سرباز شاه هستند و هر كجا او بخواهد مىروند ، وضع متفاوتى دارند . گفتم در كشور ما گرچه قسمتى از اراضى تعلق به پادشاه دارد ، ولى سرزمين‌هاى زيادى نيز متعلق به اتباع او است كه چون آنها را از پادشاه دريافت نكرده‌اند ، مجبور نيستند به جنگ بروند ؛ مگر اين‌كه حقوق مناسبى به آنها داده شود يا خودشان داوطلب اين كار شوند و بالطبع تعداد اين‌گونه اشخاص قليل است ، و در نتيجه براى يك پادشاه مغرب زمين زياد آسان نيست كه نيروى زيادى كه لازمهء لشكركشى به ماوراى درياها است فراهم سازد ؛ از طرف ديگر براى اعزام چنين نيرويى ، به تعداد كافى كشتى احتياج داريم كه متأسفانه آن هم به علت اشكالات متعدد فراهم نيست ؛ زيرا با توجه به قواى عظيم ترك‌ها ما هم بايد متقابلا تعدادى زياد از افراد خود را گسيل\r\n\r\n\r\n","description":"","footnote":"\r\nحذف شده و فقط در نسخهء خطى مىتوان متن مكالمات را كه سانسور وقت بر آن قلم بطلان كشيده است ، پيدا كرد . - م .\r\n","page_name":" 197 ","page_number":221},
  {"content":"\r\n\r\nداريم كه حتى سوار شدن تمام آنها به كشتىها امرى تقريبا غيرممكن است .\r\nاين پاسخ به نظر شاه صحيح آمد و طبق عادت خود ، تمام آن را براى اطرافيان ترجمه كرد .\r\nسپس پرسيد دشمنان نزديك پادشاه اسپانيا چه كسانى هستند ؟ و قبل از اين‌كه من سخنى گويم ، خود او اضافه كرد ، طرفداران لوتر « 1 » جزو اين عده هستند . گفتم بله ، اسپانيا و فلاندر از طرف دريا و خشكى با طرفداران لوتر و ملل مختلفى كه نمىتوان به آنها اعتماد كرد ، همسايه هستند و اسپانيا خيلى نزديك مورها در افريقا واقع شده . ايتاليا نيز نزديك ترك‌ها و مورهاست ، و هر دوى اين كشورها با هندىها و هزاران دشمن ديگر طرف هستند .\r\nشاه گفت به هندىها نبايد اهميت داد ، زيرا آنها در جنگ پشيزى ارزش ندارند . واقعا حق به جانب او بود ؛ زيرا كسانى كه براى كشتن حشرات آنقدر وسواس به خرج مىدهند ، طبعا تمايلى به آدم‌كشى ندارند و به همين مناسبت پرتغالىها توانستند در آنجا به اين آسانى پيشرفت‌هاى درخشانى بكنند ؛ ولى اكنون به علت اين‌كه پرتغالىها پادشاهى از خود ندارند و كسى نيست تا غمگسارشان باشد ، وضع نامطلوبى به هم زده‌اند .\r\nشاه گفت براى از ميان برداشتن دشمن ، و در راه ايمان و عقيده ، از بذل مال نبايد دريغ كرد .\r\nپادشاه اسپانيا بايد تمام قواى خود را جمع كند و آن را گاه بر ضد يك دشمن و گاه بر ضد دشمن ديگر ، به كار برد و كم‌كم دشمنان خود را از پاى درآورد ؛ ولى نخست بايد از نزديك‌ترين دشمنان ، يعنى مدعيان و دشمنان خانگى ، شروع كند و عدالت و امنيت را در كشور خود مستقر سازد ، چنان‌كه من در ايران اول به قلع و قمع دشمنان داخلى پرداختم . جواب دادم كه در ايران اين امر ميسر است ؛ زيرا تمام كشور متحد و پشتيبان شاه است و وى مىتواند به هر كجا بخواهد ، نيروى شگرف خود را گسيل دارد و در دل همسايگان وحشت اندازد ؛ در حالى كه وضع پادشاه اسپانيا كاملا با او فرق دارد و همان‌طور كه قبلا گفته‌ام ، تمام سرزمين‌هاى متعلق به او با يكديگر اختلاف دارند و به‌علاوه از هم دور هستند ، به طورى كه وى نمىتواند بدون گذشتن از كشورهاى دشمن به قسمت‌هايى از خاك خود راه يابد .\r\nشاه گفت اين دلايل براى اجتناب از جنگ قانع‌كننده نيست و علت اصلى اين است كه شاه اسپانيا روح سلحشورى ندارد و سرباز نيست ؛ در حالى كه او بايد خود پيشاپيش سپاه اسب بتازد\r\n\r\n\r\n","description":"","footnote":"\r\n( 1 ) . منظور  Martin Luther  كشيش معروف آلمانى است كه تحول بزرگى در ديانت مسيحى به وجود آورد و در سال 1546 ميلادى به سن شصت و سه سالگى در  Eisleben  واقع در آلمان وفات يافت . - م .\r\n","page_name":" 198 ","page_number":222},
  {"content":"\r\n\r\nو فقط در اين صورت است كه در كارهاى خود توفيق خواهد يافت و اصولا هيچ پادشاهى نبايد كاملا به وزيران و سرداران و امراى خويش متكى شود و شاهى كه امور سلطنت و كشوردارى را به اين‌گونه اشخاص واگذارد ، بدبخت خواهد شد ؛ زيرا اين‌گونه مردم بيشتر در انديشهء منافع خويش و گردآورى مال و تحصيل قدرت هستند و چون راحتى خود را مىخواهند ، براى پيشرفت كار و فتح سرزمين‌هاى تازه از خود اشتياقى نشان نمىدهند .\r\nشاه اضافه كرد كه به همين سبب من همهء كارهاى مملكت را به ميل و اراده و مسئوليت شخص خود انجام مىدهم و حاضرم يا جان خود را فدا كنم و يا بر دشمنان خويش فايق آيم و ايشان را به اطاعت از اوامر خود وادار سازم . نمىدانم به چه مناسبت در اين موقع از گرجستان و تهمورس‌خان صحبت به ميان آمد . شاه‌عباس بر سر زنى كه تهمورس‌خان پس از مرگ زن اولش گرفته است ، با وى جنگيد و او را از كشورش بيرون كرد . اين زن خواهر لهراسب‌خان دوم « 1 » اميرگرجى ديگرى است ، كه شاه خواهر ديگر او را چندى پيش به همسرى برگزيده و اكنون هم در زمرهء زنان سوگلى اوست .\r\nشاه مدعى است كه اين زن متعلق به اوست ، زيرا به وسيلهء نامه يا وسايل ديگر او را آگاه كرده است كه آرزو دارد به همسرى شاه مفتخر گردد و زن قانونى او شود ، و شاه نيز با اين وصلت موافق بوده است . البته سن وى امروز به اندازه‌اى است كه ، ظاهرا بر خلاف ادعاى خويش ، نبايد از غم عشق پريشان و ملول شود و به عقيدهء من دختر هم لابد عاقل‌تر از آن است كه شاه‌عباس پير را با زنان بىشمارش بر تهمورس‌خان جوان و هم‌كيش و هم‌خون خود كه جز او زن رسمى ديگرى هم ندارد ترجيح دهد .\r\nبه هر حال ، تهمورس‌خان ، كه قبلا از دوستان وفادار شاه‌عباس بود ، اين زن را بر خلاف ميل او گرفت و وقتى شاه درخواست كرد كه زن را نزد او فرستد ، با آن‌كه به جنگ تهديدش كرده بود ، از ميدان به در نرفت و اظهار داشت قوانين و شرافت مسيحيت او را از چنين عملى باز مىدارد و چون شاه بدخويى آغاز كرد ، او نيز با كمال شجاعت وظيفهء دفاع از اين زن را با شمشير بر عهده گرفت ؛ در نتيجه كشورش از دست رفت و به دست شاه‌عباس مبدل به ويرانه‌اى شد و بسيارى از رعايا و نزديكان تهمورس‌خان به اسارت درآمدند و به نقاط مختلف ايران تبعيد و محكوم به\r\n\r\n\r\n","description":"","footnote":"\r\n( 1 ) . لهراسب‌خان دوم كه از سال 1605 تا سال 1614 پادشاه كارتلى بود و در آن سال بر اثر حملهء شاه‌عباس به گرجستان ، تاج و تخت و سپس جان خود را از دست داد . - م .\r\n","page_name":" 199 ","page_number":223},
  {"content":"\r\n\r\nزندگى اسارت‌بارى شدند ؛ ولى او هنوز هم پايدارى مىكند و گاه در خاك ترك‌ها يا در كشور برادر زن خويش و گاه نزد شاه‌زادگان ديگر گرجى ، كه با او خويش و قوم هستند و كشورهايشان به واسطهء موانع طبيعى موقعيت مستحكمى دارند ، به سر مىبرد . كشور تهمورس‌خان نيز موقعيت مستحكمى داشت ، ولى اطرافيانش به او خيانت كردند و در نتيجه او مجبور به ترك وطن گشت .\r\nبس است ؛ اين بحث طولانى است و من به همهء ماجرا آشنا هستم ، ولى اين نامه براى شرح آن كافى نيست . به‌طور خلاصه مىگويم كه گرچه شاه خود را عاشق دل‌خستهء آن زن قلمداد مىكند و به عادت مردمان مشرق‌زمين بازوى خود را مىسوزاند و نامه‌هاى اين زن ، كه او را به كنار خود مىخوانده است ، نشان مىدهد ؛ اما به گمان من تمام اين عشق و علاقه ، چه از طرف او و چه از طرف آن زن ، دوروغ است و شاه‌عباس مىخواهد بدين وسيله ممالك تهمورس‌خان و ساير اميران گرجى را متصرف شود . البته مقدمتا براى جنگ و ستيز هيچ‌گونه بهانه‌اى وجود نداشته است ؛ به اين معنى كه كه تهمورس‌خان با شاه دوست بوده و به او همه گونه احترام مىگذاشته است ؛ حتى موقعى جنگ خونينى ميان طرفين جريان داشت ، تهمورس‌خان براى آرام كردن شاه ، مادر و دو فرزند خود را پيش او فرستاد و آنها اكنون در شيراز به سر مىبرند .\r\nبچه‌ها را كه بسيار كوچك بودند به دين اسلام درآوردند ، و حتى به طورى كه گفته مىشود آنها را مقطوع‌النسل كرده‌اند تا نتوانند بعدها به خيال وراثت و تخت و تاج بيفتند .\r\nبه اين ترتيب لازم بود براى شروع مخاصمات موجبى پيدا شود ، و چه بهانه‌اى بهتر از اين‌كه از يك فرمان‌رواى مسيحى زن او را مطالبه كنند ؛ زيرا مسلما حتى اگر مملكت و جانش از دست برود به چنين عملى مبادرت نخواهد جست ، ولى چون مطالبهء همسر ديگران عمل زشتى است ، لازم بود چنين وانمود شود كه خود زن طالب آن است و موضوع عشق و علاقه به ميان كشيده شود تا توجيهى براى اين امر مذموم شده باشد و چنين ادعا كردند كه قبلا اين زن به شاه ايران علاقه‌مند بوده و به او وعده ازدواج داده است .\r\nبه هر حال هرچه مىخواهد ، باشد ؛ همان‌طور كه ضرب‌المثل لاتين مىگويد كه در هر بدبختى ، فقط پاى زن در ميان است « 1 » !\r\nفعلا تهمورس‌خان دوباره جنگ را شروع كرده و با ترك‌ها عليه ايرانيان متحد شده و از آنها\r\n\r\n\r\n","description":"","footnote":"\r\n( 1 ) .  Causa mali tantifemina sola fuit . \r\n","page_name":" 200 ","page_number":224},
  {"content":"\r\n\r\nقواى زيادى مركب از تاتارها دريافت كرده است ، تا به كمك اين قوا و سپاهيان خويش ، يعنى قسمت اعظم خانواده‌هاى اصيل گرجى كه فعلا متوجه حقانيت او شده و با صميميت زياد از او پشتيبانى مىكنند و با بد و خوب زندگىاش شريك شده‌اند ، با قواى ايران سخت بجنگد و حتى زنان اين طايفه نيز كه مسيحى هستند ، موقع لزوم ، پياده يا سواره ، به خوبى نبرد مىكنند .\r\nوى به كمك اين قوا مىكوشد تا مملكت خود را پس بگيرد و تا سرحد امكان ، به حريف خود صدمه وارد آورد و از طرف ديگر سردار ترك نيز با سى هزار سربازى كه در اختيار دارد ، سعى مىكند شاه را در طرف ديگر گرفتار سازد . شاه موقعى كه ضمن صحبت به موضوع تهمورس‌خان رسيد ، گفت : حالا او متكى به تاتارهاست ، كه با تيرهاى خود ترتر مىكنند ( در اين موقع او با حركات و اطوار مخصوصى به عنوان مسخره اين صدا را از دهان بيرون آورد ) بگذاريد بيايند تا ببينند من با آنها چه معامله‌اى خواهم كرد . در همان حال دست راست را به شمشير خويش برد و حالت فرمان‌دهى كه مىخواهد فرمان حمله دهد به خود گرفت ؛ ولى فورا از آنچه گفته بود پشيمان شد و چنان‌كه گويى از تقدير و سرنوشت بيمناك است ، دو ديده بر آسمان دوخت و گفت : نه ، نه ، غلط كردم نبايد چنين چيزى گفت ، توبه ، توبه . جز آنچه مشيت الهى است ، عملى انجام نخواهد گرفت و همه چيز در يد قدرت اوست .\r\nبعد از آن ، وى شروع به صحبت دربارهء جنگ و نحوهء ضربت زدن كرد و چون يكى از اطرافيان دربارهء جنگ سواركاران صحبت كرده بود ، شاه طرز مبارزه با شمشير را تشريح كرد و گفت : چند قاعده بايد حتما رعايت شود ؛ يكى اين‌كه هيچ‌وقت نبايد سواركار را هدف ساخت ، زيرا اين عمل مشكل است و فايده‌اى نيز در بر ندارد ، در عوض بايد سعى كرد كه ضربه را به اسب وارد ساخت ؛ زيرا با افتادن اسب ، كار سوار نيز تمام است و در حقيقت با يك تير دو نشان زده مىشود . دوم اين‌كه كمتر ممكن است بر صورت اسب زخم مهلكى وارد كرد ؛ زيرا اين ناحيه استخوانى و سخت است در نتيجه بايد سعى كرد شمشير بر گردن اسب فرود آيد ؛ چون حيوان ديگر نمىتواند وزن سوار خود را تحمل كند و فورا بر زمين مىافتد . سوم اين‌كه وقتى دشمن بر زمين افتاد ، نبايد بلافاصله پياده شد و براى گردن زدن او شتافت - در مشرق‌زمين بريدن سر دشمن و ارائهء آن يكى از علايم افتخار است - يا قصد كندن لباس‌هاى او را كرد ، زيرا در اين عمل ، خطرات زيادى نهفته است و چه بسا مردى كه به زمين درغلطيده ، هنوز نمرده است و مىتواند حمله‌كننده را از پاى درآورد . در اين گونه موارد ، بايد دشمن را نخست با نيزه زخمى ساخت و بعد در حالى كه او نيمه‌جان است ، از اسب پياده شد و سر او را بريد و وسايلش را به غنيمت برد .\r\n\r\n","description":"","footnote":"","page_name":" 201 ","page_number":225},
  {"content":"\r\n\r\nچهارم اين‌كه نيزه نبايد در روى زين قرار گيرد و نوك آن به سمت خارج باشد ؛ زيرا در اين صورت وقتى دشمن نزديك شد ، نمىتوان عمل مؤثرى انجام داد . بايد نيزه را پايين گرفت و بازو را رو به عقب برد تا به اين ترتيب موقعى كه دشمن نزديك شد ، مرد جنگجو دست خود را با نيزه به جلو پرتاب كند و ضربهء مهلكى وارد آورد .\r\nشاه صحيح مىگفت و اين مطلب نبايد به نظر سواران ما كه عادت دارند نيزه را روى زين گذارند ، غيرعادى تلقى شود ؛ زيرا شكل نيزهء ايرانيان با شكل نيزه‌هاى ما به كلى متفاوت است .\r\nسخنان شاه با تحسين حاضران مواجه شد و براى اين‌كه من از قافله عقب نمانم ، گفتم : هميشه درس را بايد از معلم و متخصص فراگرفت و در جنگ نيز استاد مسلم ، شاه‌عباس است كه سال‌هاى متمادى قشون خود را در صحنه‌هاى كارزار زيركانه رهبرى كرده است .\r\nشاه با شكسته‌نفسى و خوشحالى خنديد و گفت ؛ واقعا كار زيادى در اين راه انجام نداده است ، در پاسخ اظهار داشتم كه ديگران بايد قضاوت كنند و تمام دنيا ، امروز به اين حقيقت واقف است . در مورد زخمى كردن اسب گفتم : ما غربىها نيز در موقع جنگ به اين مطلب توجه داريم ، منتهى پاى اسب را آماج قرار مىدهيم ، تا زودتر بر زمين افتد . چون شاه مايل بود از شيوهء جنگ كردن ما آگاه شود ، در اين باره با او صحبت كردم و راجع به تشكيل سپاه نيز اطلاعاتى در اختيارش گذاشتم و از وضع پياده‌نظام و ترتيب قرار گرفتن سواره‌نظام و توپخانه و چيزهاى ديگر ، مطالبى برايش گفتم كه با لذت به آن گوش فراداد و براى اطرافيان همه را بازگو كرد .\r\nبه‌خصوص براى آنها با علاقهء تمام توضيح داد كه چگونه گلولهء تفنگ ، از راه دور به هدف مىخورد و ضربه‌اى چنين مهلك وارد مىكند . در حقيقت مدتى است كه شاه خيال دارد سپاهى از تفنگ‌داران مجهز به تفنگ‌هاى جديد تشكيل دهد ؛ ولى هنوز در اين راه توفيقى نيافته است .\r\nشاه سپس از پادشاهان مسيحى سؤال كرد و گفت : چرا آنان در مقابل ترك‌ها با يكديگر متحد نمىشود ؟ به او پاسخ دادم كه آنها با يكديگر اختلاف دارند و خيلى مشكل است كه بتوانند در امرى وحدت نظر به دست آورند . وى خطاب به كسان خود گفت : اگر اين پادشاهان با يكديگر اتحاد داشتند ، سلطان عثمانى اكنون در قسطنطنيه نبود و بعد خطاب به من اظهار كرد ، به‌طور كلى مسيحيان تمايلى به جنگ ندارند و راحتى را ترجيح مىدهند و واقعا شرم‌آور است كه آنان به علت اختلافات داخلى ، خود را چنين زبون و ذليل ترك‌ها كرده‌اند . گفتم : سلطان عثمانى تا به حال خاك كشورهاى ما را فتح نكرده است و آنقدر كه ما به او صدمه زده‌ايم ، صدمه‌اى به ما وارد نياورده است . شاه گفت : او قسطنطنيه و يونان را گرفته است ؛ پاسخ دادم ، يونان نيز مانند روسيه\r\n\r\n","description":"","footnote":"","page_name":" 202 ","page_number":226},
  {"content":"\r\n\r\nجزو فرنگستان محسوب نمىشود ؛ گفت : اراضى بسيارى در مجارستان نيز به دست او مسخّر شده است و با وجودى كه اين حرف حقيقت محض بود ، من براى دفاع از مسيحيان گفتم : ما قسمت اعظم اين سرزمين را سال‌ها پيش ضمن جنگ ، از ترك‌ها پس گرفتيم .\r\nشاه گفت : تنها اوست كه مجدانه با ترك‌ها مىجنگد و اگر او نبود ، ترك‌ها تا رم پيش رفته بودند . با قيافهء جدى جواب گفتم ؛ نمىدانم ، ولى بارها شده است كه ميان ايرانيان و ترك‌ها حالت جنگ برقرار نبوده و با وجود اين ، سلطان عثمانى به خيال جنگ با ما نيفتاده ، و يا اگر به اين عمل مبادرت كرده ، با تحمل خسارات فراوان ، به سر جاى خود بازگشته است . البته مىتوانستم بگويم كه او به علت اجبار و فقط براى دفاع ، با ترك‌ها جنگ مىكند ؛ ولى ما داوطلبانه مىجنگيم و آنها را به اين كار تحريك مىكنيم ، به‌علاوه جنگ پرثمرى كه ما در مجارستان با ترك‌ها كرديم ، باعث شد كه شاه با استفاده از موقعيت ، شهر تبريز و ساير شهرهاى آذربايجان را ، كه اكنون با غرور از آنها صحبت مىكند ، پس بگيرد و اين امر را در حقيقت بيش از آنچه مديون قدرت نظامى خود باشد ، مديون بخت و طالع است ؛ ولى اين مطالب را نخواستم بر زبان بياورم ، زيرا در حالى كه اين قدر به من محبت مىكرد ، صلاح نبود خشم او را برانگيزم ، مضافا به اين‌كه مىدانستم خودش بيش از هر كس به كنه قضايا آشنايى دارد ، منتهى نمىخواهد آن را بازگو كند .\r\nدر واقع اگر ميان ترك‌ها و ايرانيان اين دريايى كه ما را از ترك‌ها جدا مىكند ، وجود نداشت ؛ شايد آنها هرگز با يكديگر نمىجنگيدند و بهتر بگويم مطلقا با اسم يكديگر نيز آشنا نمىشدند .\r\nبه تقليد شاه ، با كبر و غرور خاصى گفتم : مسيحيت از ترك‌ها هيچ‌گونه ترسى ندارد و آنان چه در جاى ديگر مشغول جنگ باشند ، چه نباشند ، براى ما فرقى نمىكند و مثلا مملكت پاپ كه بزرگ هم نيست ، حتى اگر قدرت ترك‌ها چهار برابر هم بشود ، از آنان وحشتى در دل حس نمىكند . چون اگرچه ما آنقدر نيرو نداريم كه به خارج گسيل داريم ، ولى براى حفظ و حراست سرزمين خودمان ، عدهء سربازان ما از شماره خارج است ؛ زيرا در صورت بروز چنين واقعه‌اى ، همه سرباز محسوب مىشوند و پول‌دار و بىپول اسلحه برمىدارند و براى دفاع از خانه و زن و فرزند خود ، مىجنگند « 1 » . به اين مناسبت وضع مدافعان غيرنظامى جوامع غربى را كه در مشرق‌زمين مشابه آن وجود ندارد ، تشريح كردم ، زيرا در شرق ، گذشته از سربازان حقوق‌بگير ،\r\n\r\n\r\n","description":"","footnote":"\r\n( 1 ) . مطالب صفحات اخير ، در روى نسخهء خطى از طرف سانسور وقت حذف شده و در نتيجه در هيچ‌يك از چاپ‌هاى بعدى كتاب ، منعكس نشده است . - م .\r\n","page_name":" 203 ","page_number":227},
  {"content":"\r\n\r\nبقيهء مردم به امور جنگى كارى ندارند و شايد اصلا نمىدانند اسلحه چيست . گفتم نزد ما كافى است زنگ‌ها به صدا درآيد ، تا بلافاصله هزاران هزار نفر مرد مسلح و آشنا به قوانين و قواعد جنگى ، در هر كجا لازم باشد ، گردآيند .\r\nدربارهء وضع فانوس‌هاى دريايى و علامات آنها نيز با يكديگر صحبت كرديم و گفتيم با اين علامت‌ها به زودى تمام نقاط دورافتاده از جريان ماوقع مطلع مىشوند . اين مطالب را شاه ، با علاقهء تمام گوش مىداد و چون بسيار تيزهوش است ، قادر بود آنها را در چند كلمه براى اطرافيان به نحوى كه آنان بفهمند ، توضيح دهد . در آخر از من پرسيد : چرا پادشاه اسپانيا با كشتىهاى جنگى خود ، دهانهء درياچه احمر را نمىبندد تا قاهره و ساير شهرهاى مصر ، گرفتار قحط و غلا و مواجه با مشكلات عظيم شوند ؟\r\nاين يك نظريهء قديمى شاهان ايران است ، كه آن را طى نامه‌هاى متعدد به اطلاع پادشاهان پرتغال نيز رسانيده‌اند و شاه‌عباس از طرفداران سخت آن است و گمان مىكنم دون روبرتوشرلى انگليسى كه سابقا سفير شاه ايران در رم بود و اكنون نيز مجددا به عنوان سفير شاه نزد پاپ و دربار پادشاه اسپانيا به آن صفحات عزيمت نموده است ، اين فكر را در مغز او جاى داده باشد .\r\nپرتغالىها هزاران بهانه آورده‌اند كه اين عمل را انجام ندهند ، ولى همهء آنها به نظر من پوچ است ، زيرا سابقا چنين كارى را با موفقيت انجام داده‌اند و حتى ضمن عبور از درياچه احمر ، عدهء زيادى از آنان خود را تا حوالى كوه سينا رسانيدند و از همين طريق موفق شدند قواى خود را به نيروهاى پادشاه حبشه كه مسيحى است ، ملحق سازند و به كمك او مصايب عظيمى بر ترك‌ها وارد آورند . اكنون پرتغالىها از اين نحوه اقدام ، سر باز مىزنند و بهانهء آنها اين است كه در هندوستان گرفتار هستند ؛ ولى يك چنين جنگى ، واقعا به نفع آنان تمام مىشد ؛ زيرا به‌طورى كه خودشان اعتراف مىكنند ، مرتبهء پيش ، از غنايمى كه به چنگ آوردند ، توانستند مخارجى انجام دهند كه در غير آن صورت ، برايشان ممكن نبود .\r\nمعاذير ديگر پرتغالىها نيز در اين زمينه نمىتواند مسموع باشد ؛ زيرا هم‌اكنون انگليسىها فرمان‌رواى اين دريا هستند و بدون اجازهء آنها ، هيچ كشتى هندى حق عبور ندارد و به همين دليل پادشاهان هند ، به پرتغالىها معترض هستند كه يا بايد تمام دريا را در اختيار خود بگيرند ، يا ديگر خود را فرمان‌رواى مطلق آن دريا ندانند ، و اجازهء عبور از كشتىهاى هندى مطالبه نكنند ؛ زيرا در اين دريا برترى و تفوق با ناوگان انگليسى است .\r\nنمايندگان دولت اسپانيا در هند ، يعنى در گوآ ، اكنون به فكر افتاده‌اند كه اين وضع را كمى\r\n\r\n","description":"","footnote":"","page_name":" 204 ","page_number":228},
  {"content":"\r\n\r\nتعديل كنند و كشتىهاى قديمى را دوباره به راه اندازند و به نظر من اين فكر بسيار پسنديده است . شاه ايران به خوبى به تمام مسائل واقف است و بىتوجهى اسپانيايىها فوق‌العاده به نظر او عجيب مىآيد ؛ زيرا بارها به وسيلهء پيك‌هاى مخصوص پيام داده و درخواست كرده است كه آنان با ترك‌ها وارد جنگ شوند و اسپانيايىها حتى اگر نمىتوانستند تمام قواى خود را در اين راه به كار اندازند ؛ براى خوش‌آمد او ، لااقل قادر بودند به اين كار تظاهر كنند و اقدامات چندى انجام دهند ، ولى متأسفانه هيچ‌وقت به اين كار دست نزدند ، زيرا مىدانم كه وزراى پادشاه اسپانيا فقط به او دروغ مىگويند و مصالح خود را در نظر مىگيرند و از وقايع ، به نفع خود بهره‌بردارى مىكنند و به همين دليل است كه امروزه ، همه از پادشاه اسپانيا شكايت دارند .\r\nاين جملات معترضه را ذكر كردم ، تا به كنه مطالب وارد شويد و بيشتر به اهميت مذاكرات ما پى بريد ؛ و اكنون مطلب اصلى را دنبال مىكنم . به‌طورى كه گفتم ، شاه پرسيد : چرا پادشاه اسپانيا مدخل درياچه احمر را به روى ترك‌ها نمىبندد . من كه به خوبى به كنه مطلب آشنايى داشتم و در عين حال كه نمىتوانستم دروغ بگويم و سهل‌انگارىهاى ديگران را پنهان كنم ، نمىخواستم مطلبى به ضرر اسپانيايىها بر زبان آورده باشم « 1 » ، براى اين‌كه سكوت نكنم گفتم كه پادشاهان صلاح مملكت خويش را بهتر مىدانند و اگر پادشاه اسپانيا چنين نكرده ، لابد مصلحتى در كار بوده است ؛ سپس با استفاده از موقعيت ، فكر قديمى خود را كه لزوم شروع مذاكره با قزاق‌هاست ، در پيش كشيدم و گفتم حالا كه اسپانيايىها نمىخواهند درياچه احمر را به روى ترك‌ها ببندند موقع آن است كه اعلىحضرت درياى سياه را به روى آنان مسدود سازند ، تا بدين طريق قسطنطنيه از گرسنگى از پاى درآيد ؛ زيرا اين شهر تمام آزوقه و چوب و مواد اوليهء و ما يحتاج خود را از آن طرف درياى سياه به دست مىآورد .\r\nشاه با كنجكاوى پرسيد ، چگونه انجام اين امر امكان‌پذير است ؟ گفتم : خيلى با سهولت مىتوان محبت قزاق‌ها را كه از راه دريا اين همه به ترك‌ها صدمه وارد مىآورند ، جلب كرد . سپس شرح دادم كه شاه چگونه مىتواند به آنان كه از راه زمين خيلى به قلمرو ايران نزديك هستند ، كمك كند به نحوى كه درياى سياه به كلى براى ترك‌ها غيرقابل كشتىرانى شود و قزاق‌ها حتى\r\n\r\n\r\n","description":"","footnote":"\r\n( 1 ) . تمام اين مطالب نيز از طرف سانسور وقت حذف شده ، در نتيجه در چاپ‌هاى كتاب پيترو دلاواله منعكس نشده است . ترجمهء مطالب فوق از روى نسخهء خطى خاطرات كه در كتابخانهء مؤسسهء جغرافيايى ايتاليا موجود است ، انجام گرفته . بايد اضافه شود كه چاپ جديد كتاب نيز كه قريبا از طرف مؤسسهء  « Ismeo »  منتشر خواهد شد و در اين ترجمه از نمونه‌هاى آن استفاده شده است ، شامل مطالب سانسور شده هست . - م .\r\n","page_name":" 205 ","page_number":229},
  {"content":"\r\n\r\nوضع بندر طرابوزان را مغشوش كنند ، زيرا درياى سياه ، كوچك است و هر كس در آنجا قوىتر باشد ، خيلى زودتر فرمان‌رواى مطلق خواهد شد . چنان‌كه قزاق‌ها ، هم‌اكنون دارند قدرت را به كلى از كف ترك‌ها بيرون مىآورند .\r\nدر اين باره مفصلا با شاه صحبت كردم و در پايان گفتم : اكنون بهترين موقعيت براى او فراهم شده است ؛ زيرا قزاق‌ها خود مايلند خدمتى به او انجام دهند و حتى عده‌اى را هم به اين قصد به ايران گسيل داشته‌اند و يكى از آنان براى بار يافتن به حضور شاه ، تا فرح‌آباد هم آمده است . اضافه كردم كه بايد با اين قزاق‌ها با كمال رأفت و مهربانى رفتار كرد و چنين فرصت نيكويى را كه خداوند ارزانى داشته است ، از دست نداد .\r\nشاه با دقت تمام ، به سخنان من گوش مىداد و تا به آخر آن را قطع نكرد ، سپس گفت : آنچه مشيت الهى است ، همان خواهد شد و چندين بار كلمهء مصطلح عربى را كه ايرانيان نيز دائما آن را بر زبان مىآورند ، تكرار كرد و گفت : انشاءاللّه ، انشاءاللّه .\r\nدر ضمن صحبت ما ، مرتبا جام در گردش بود . شاه هميشه در موقع صحبت مىنوشد و مىنوشاند و اين كار به نظر من علاوه بر عادت ، دليلى نيز دارد ، و شاه مىخواهد به اين طريق طرف خود را بشناسد و او را مجبور كند در اثر شراب ، مكنونات قلبى خود را بروز دهد . به بخت خود آفرين گفتم كه علىرغم عدم اعتياد به شراب‌خوارى ، و با وجودى كه شراب خالص و بدون آب بود ، مست نشدم و حرف بىقاعده نزدم و شايد خداوند كه ناظر بر همه چيز است ، در اين مورد مرا يارى كرد .\r\nبار اول ، شاه جام زرين كوچكى را از تنگ بلورينى كه پر از شراب سفيد به رنگ آب بود ، پر كرد و با يخ مخلوط ساخت و در همان حال مرتبا مىگفت كه شراب خيلى سبكى است ؛ ولى من تصور كردم كه شوخى مىكند ، زيرا پيش از آن ، نظير اين شراب را در مهمانى كشيشان سان‌مارتينو خورده بودم و مىدانستم كه بسيار قوى است .\r\nبه همين سبب به شاه گفتم كه گمان دارم اين شراب از تمام شراب‌هاى ديگر قوىتر و خوب‌تر باشد ؛ اما او در جواب گفت ، بايد مطمئن باشم كه قوى نيست و در حالى كه تصور مىكردم خودش آن را خواهد نوشيد ، جام را به من تعارف كرد ؛ من نيز از طريق ادب گرفتم و نوشيدم . پس از آن ، شاه كمى از گياه سفيد رنگ ترشى كه ايرانيان پس از شراب براى رفع مستى مىخورند ، به من داد و سپس به همان ترتيب ، با دست‌هاى خود ، شراب ريخت و يخ اضافه كرد و ضمن هزاران شوخى ، به دلىمحمدخان داد و پس از اين‌كه او جام را نوشيد ، شاه آن را مجددا\r\n\r\n","description":"","footnote":"","page_name":" 206 ","page_number":230},
  {"content":"\r\n\r\nاز تنگ كه محتويات آن در حال تمام شدن بود ، پر كرد و سركشيد .\r\nاسترابون مىگويد : اين يك رسم قديمى عربى است كه باده‌نوش براى خود شراب بريزد و شاه نيز كه هميشه افتخار مىكند نسب او به اعراب مىرسد ، طبعا اين عادت را از آنان گرفته است .\r\nپس از مدتى ، شاه شراب ديگرى به رنگ عادى كه از شيراز آورده بودند و عقيده داشت از هر شراب ديگرى بهتر است ، به من داد . اين شراب قوىتر از اولى بود و وقتى جام را به من تعارف كرد ، با تبسم گفتم : براى مرتبه اول است كه پىدرپى شراب مىخورم و آيا لازم است كه مست شوم ؟ شاه خنديد و گفت : كمى مستى ضررى هم ندارد . به اين ترتيب شراب‌خوارى ادامه يافت و هر سه به همان ترتيب سابق ، مرتبا مىنوشيديم . پس از اين‌كه اندكى ديگر صحبت كرديم ، شاه با دلىمحمدخان شروع به شوخى كرد و گفت : اين مرد ديوانه است و از من پرسيد : ديوانه را به زبان شما چه مىگويند ؟ گفتم ، مىگويند : « ماتو » « 1 » . سپس چندين بار به شوخى خطاب به او گفت : ماتو ، ماتو ! . بعد از اين شوخىها ، خان ديوانه به شاه گفت ، جامى ديگر به او بدهد زيرا ديروقت شده است و مىخواهد برود .\r\nشاه جام را پر كرد تا به او بدهد و در همان حال گفت : آيا مىروى تا ايامى را با آن زن به سرآورى ؟ و منظورش زنى بود كه شاه پس از فسخ نكاح ، از حرم‌سراى خود به او بخشيده بود ، زيرا شاه عادت دارد گاه‌گاه ، زنان حرم خود را مطلقه كند و به عقد ازدواج بزرگان و سركردگان درآورد .\r\nخان جواب داد : البته و اضافه كرد كه سعى خواهد كرد به بهترين وجهى به اين زن بپردازد ، زيرا بايد به زنان اعطايى شاه واقعا « خدمت كرد » . شاه به خنده پرسيد : خلوت را با او چگونه مىگذرانى ؟ جواب داد : عالى و سپس جام را سركشيد . شاه جام را در دستش گرفت و چون آب در دسترس نبود ، اندكى از همان شراب در آن ريخت و تكان داد و از دربى كه كنار من بود ، در ايوان خالى كرد ؛ سپس با كارد قدرى يخ شكست و درون جام افكند و بر آن شراب ريخت و در حالى كه با دست ، آن را حركت مىداد تا سرد شود ، به من تعارف كرد . من هم از لحاظ ادب گرفتم و نوشيدم و شاه به همان شيوهء سابق براى خود در همان جام ، شراب ريخت و سركشيد .\r\nدلىمحمدخان كه مىدانست وقت رفتن او شده است ، بلند شد و بدون كسب اجازه ، آرام\r\n\r\n\r\n","description":"","footnote":"\r\n( 1 ) .  Matto \r\n","page_name":" 207 ","page_number":231},
  {"content":"\r\n\r\nاز مجلس بيرون رفت . من كه در حال حرف زدن بودم ، ابتدا متوجه او نشدم ؛ ولى بعد به اين امر توجه كردم ، منتهى چون به آداب و رسوم واقف نبودم و به‌علاوه مىديدم كه شاه هنوز نشسته است ، به نشستن ادامه دادم .\r\nسرانجام شاه گفت : يااللّه بلند شويم ، ديگر اينجا كارى نداريم و سپس خود بلند شد و عمامه‌اش را به سرگذاشت - زيرا شاه تا اين ساعت با سر برهنه نشسته بود - و اندكى به ستون تكيه كرد . رامشگران در اين موقع خيلى به او نزديك بودند ، ولى بسيار آهسته مىزدند و مىخواندند و شاه هم با قيافه‌اى اندوهناك به آنان گوش مىداد .\r\nوزير مازندران كه به اتفاق ديگران بيرون ايستاده بود ، به من اشاره كرد كه بروم و من هم آرام از جلوى شاه رد شدم ، وگرچه در اينجا رسم نيست ؛ تعظيم كوچكى كردم و يكسر به خانه رفتم .\r\nشنيده‌ام شاه هميشه به همين نحو آرام و ساكت به نواى موسيقى گوش مىدهد و گاه‌گاه ساعت‌ها اين كار را ادامه مىدهد و سپس وارد حرم مىشود . او داراى طبيعتى غمگين است و به‌طورى كه من فكر مىكنم ، افكار گوناگون نيز به اين حالت او ، كمك مىكند . شايد علت اساسى غم عميق شاه ، مرگ فرزندش صفىميرزاى جوان باشد ، كه همه به لياقت و فراست او اميدوارى زيادى داشتند . شاه پس از اين‌كه به او مظنون شد و او را كشت ، فهميد كه اشتباه بزرگى مرتكب شده است و مىگويند اين پدر غم‌زده ، هر روز مدت زيادى به اين مناسبت گريه مىكند . وى غدقن كرده است كه هيچ‌كس حق ندارد دربارهء صفىميرزا حرف بزند يا چيز بنويسد و بخواند و شعر بگويد ، تا او اين فاجعه را به ياد نياورد .\r\nبچه‌هاى كوچك صفىميرزا را كه در حرم هستند ، از نظر شاه‌عباس پنهان مىكنند ؛ زيرا او با ديدن آنها اشك مىريزد و علت اين واقعهء غم‌انگيز را من به خوبى مىدانم و از جريان آن مطلع هستم . زن شاه‌زاده كه خود نيز از شاه‌زادگان است ، بعد از مرگ شوهر با لباس پاره‌پاره و تقريبا برهنه و در حالى كه تمام گوشت بدن او از ضربه سياه شده بود ، با موهاى آشفته و چهرهء خراشيده ، فرياد زنان به پيش شاه رفت و به او دشنام‌هاى سهمگينى داد . يكى ديگر از شاه‌زادگان زن نيز ، كه خالهء صفىميرزاست ، دائما گريه مىكند و هيچ‌چيز قادر به آرام كردن او نيست . وى غالبا به زنان آوازه‌خوان حرم دستور مىدهد برايش آهنگ‌هاى غم‌انگيز بخوانند تا اشك بريزد و سوز دل را فرونشاند و اگر يك موقعى شاه به ديدنش آيد ، اشك خود را پاك مىكند تا چهرهء غمگين نداشته باشد .\r\nامثال اين اتفاقات كه واقعا شايسته است دربارهء آنها چيزها نوشته شود و شعرها گفته شود ،\r\n\r\n","description":"","footnote":"","page_name":" 208 ","page_number":232},
  {"content":"\r\n\r\nباعث شده است كه در خانهء شاه وضع عجيبى حكمفرما گردد . كسانى كه به اين وضع آشنايى ندارند و فقط شاه را از روى اطوار و حركات غمگين او قضاوت مىكنند ، به اين نتيجه مىرسند كه او گرفتار بيمارى روحى است ؛ ولى بهتر است در اين مورد سكوت كنم ، زيرا اولا من سعى مىكنم فقط چيزهايى را كه خودم شخصا مىبينم بنويسم ، ثانيا دليلى وجود ندارد تا نوشته‌هاى خود را كه سعى كرده‌ام هميشه حاكى از مطالب نشاطآور باشد ، با مسائل غم‌انگيز و يأس‌آور آلوده سازم ؛ فقط بايد اشاره كنم كه شاه در درون خود به دلايلى كه ذكر كردم و همچنين به مناسبت افكار رنج‌آور مربوط به جنگ و غيره ، بسيار محزون و افسرده است و گرچه در ميان مردم كاملا عكس اين رفتار مىكند و خود را شاد نشان مىدهد ، با اين حال گاه به گاه روحيهء او از خلال حركات و اطوارش نمايان مىشود .\r\nوقتى وى به حرم‌سرا مىرود ، زنان از او خوب استقبال نمىكنند و جز زن اصلى او كه گرجى و مسيحى است ، ديگر زنان به جلوش نمىروند . اين بانوى گرجى كه داراى شخصيت و نفوذ زيادى است ، با مهربانىها و نوازش‌هاى خود ، شاه را آرام مىكند و وقتى شاه بر سر نشاط آمد ، همه به دور او جمع مىشوند و با او حرف مىزنند و شوخى مىكنند و همگى مىنوازند و مىخوانند و مىنوشند . زنان شاه غالبا گرجى يا چركس و در نتيجه عيسوى هستند و شمارهء آنها به صدها نفر مىرسد . آنان همگى با شاه شوخى مىكنند و سعى دارند او را شاد و خرم كنند .\r\nيكى او را قلقلك مىدهد و ديگرى او را به سمتى مىكشاند . بعضى اوقات سر و پاى او را مىگيرند و او را به هوا پرتاب مىكنند يا به همين نحو در اتاق‌ها مىچرخانند و سپس به روى قالىها رها مىسازند . وى فرياد مىزند قحبه‌ها ، ديوانه‌ها ، مرا رها كنيد و سپس از خنده بىحال مىشود و مىگذارد آنان هرچه مىخواهند بكنند . قبل از اين‌كه فراموش كنم بايد بگويم كه نبايد تصور كرد شاه ، با زن‌هايش با خشونت رفتار مىكند ؛ زيرا در زبان تركى كه امروزه به مناسبت وجود تعداد زيادى از زنان گرجى مصطلح حرم شاه ايران است ، همه به كلمهء « قحبه » يعنى روسپى آشنايى دارند و گرچه اين كلمه اگر در موقع نزاع و عصبانيت گفته شود ، فحش بزرگى است ؛ ولى بايد توجه داشت اگر به يك زن مورد توجه با لحن خاصى گفته شود ، علامت محبت و شوخى است و بسيارى از نجبا و خانواده‌هاى بزرگ نيز اين كلمه را بدون اين‌كه موجبات خشم زن‌هايشان را فراهم سازند ، بر زبان مىآورند و اين تقريبا شبيه همان رسمى است كه نزد مردم ناپل نيز رايج است .\r\nشاه به اين ترتيب مشغول خنده و تفريح مىشود و افكار سياه خود را لااقل براى مدتى\r\n\r\n","description":"","footnote":"","page_name":" 209 ","page_number":233},
  {"content":"\r\n\r\nفراموش مىكند . به نظر من علت اين‌كه وى هميشه حتى در جنگ‌ها زنان خود را همراه مىبرد ، وجود همين شوخىها و تفريح‌هاست تا به كمك آنها ، تلخى زندگى را از ياد ببرد ؛ در صورتى كه اشخاص ناوارد اين عمل را نتيجهء ميل سيرنشدنى او به زنان تلقى مىكنند .\r\nزنان حرم شاه سعى دارند هر كدام خود را بيشتر به او نزديك سازند ، و موجبات شادىاش را فراهم كنند ، ولى از حسادت‌هاى زنانه در آنجا خبرى نيست و يا لااقل در ظاهر سعى مىكنند آن را پنهان سازند .\r\nاكنون كه شمه‌اى از طرز زندگى شاه را بيان كردم و از جلسهء ملاقات طولانى خود با او در روز صليب مقدس و مهربانىهايى كه نسبت به من كرد ، سخن گفتم ؛ اجازه مىخواهم دنباله مطلب را بگيرم و به ذكر بقيهء ماجرا بپردازم .\r\nروز شنبه پنجم ماه مه شاه اشرف را ترك كرد و از بيراهه به سمت فرح‌آباد روان شد . قصد وى از اين سفر بيشتر تفريح و شكار بود و به اتفاق زنان حرم‌سرا ، كه آنان نيز سوار بودند ، اسب مىراند . من در اشرف ماندم ، زيرا وى فرمان داده بود بعد از عزيمتش تمام عمارت و باغ را به من نشان دهند . وزير مازندران بدين منظور ديروقت به سراغ من آمد و به اتفاق ، به ديدن قصر رفتيم .\r\nقصر در يك طرف خيابان زيبا و طويلى كه طرفين آن را باغ و چمن پوشانيده است ، قرار گرفته و وزير به من گفت ، در نظر است در آنجا بازار يعنى يك سلسله دكان و مغازه در محل سرپوشيده ساخته شود . در طول راه ، وزير محل‌هاى ديگرى را نيز به من نشان داد كه براى ساختن كاروان‌سرا و ميدان و حمام عمومى و امثالهم در نظر گرفته شده . شاه سعى مىكند روز به روز اين شهر را پرجمعيت‌تر سازد و بدين منظور دائما از ساير نقاط ، مردم را بدانجا كوچ مىدهد . بعد از درب ورودى كه بايد طبق معمول پياده از آن عبور كرد ، چمن‌زار زيبا و وسيعى است كه اشخاص براى ديدار شاه در آنجا مىايستند ، زيرا بايد توجه داشت كه وى هرگز در تالار يا اتاق عمارت شاهى بارعام نمىدهد و هميشه پياده در حياط و يا سوار بر اسب در ميدان‌هاى عمومى اشخاص را مىپذيرد .\r\nسمت چپ چمن‌زار تپه‌اى است كه قسمتى از آن طبيعى و قسمت ديگر مصنوعى است و با خاك دستى درست كرده‌اند . پاى اين تپه ، يك حمام عمومى ساخته مىشود كه فعلا مشغول بناى آن هستند و عوايدش به شاه تعلق خواهد گرفت . بالاى تپه يك باغ مخفى براى زنان شاه ساخته‌اند كه دور تا دور آن را ديوار قطورى فراگرفته و داراى برج و بارو است . مرا به سوى اين باغ هدايت كردند و ملاحظه كردم كه محوطهء آن پر از درختان گل و سبزه‌هاى خوش‌بو و\r\n\r\n","description":"","footnote":"","page_name":" 210 ","page_number":234},
  {"content":"\r\n\r\nميوه‌هاى مختلف به‌خصوص پرتغال و ليمو است ، زيرا چون هواى محل معتدل و آب فراوان است اين‌گونه درختان در آنجا خوب پرورش پيدا مىكنند . رديف درختان شمشاد و فواره‌هايى كه در ساخت آن هنرى به كار رفته باشد ، در باغ‌هاى مشرق‌زمين به چشم نمىخورد و آنان مطلقا به اين سبك تزيين باغ آشنايى ندارند .\r\nآب فقط در نهرهاى متعددى ، كه همه مستقيم و يك‌نواخت هستند ، در وسط خيابان جارى مىشود و كف خيابان‌ها سنگ‌فرش است . در وسط باغ ، جايى كه خيابان‌ها يكديگر را قطع مىكنند ، عمارت هشت‌گوش كوچك ولى بلند و چند طبقه‌اى ساخته شده كه داخل آن اتاق‌هاى متعددى قرار گرفته است . همهء اين اتاق‌ها نقاشى و تذهيب شده‌اند ، ولى طبق معمول اندازهء آنها بسيار كوچك و فقط براى خوابيدن و نشستن كافى است . تمام اين محل مختص زنان است و در موقع اقامت آنان ، هيچ مردى به جز شاه و بعضى از خواجه‌هاى حرم‌سرا حق ورود به آنجا را ندارد .\r\nبعد از خروج از باغ حرم‌سرا و پايين آمدن از پله‌هاى اين تپه به عمارت شاه ، كه در مقابل تپه يعنى در سمت راست درب ورودى و چمن‌زار در روى زمين مسطحى بنا شده است ، رفتيم . بعد از وروديهء اول ، باغچهء كوچكى به چشم مىخورد و در وسط خيابانى كه از اين باغچه به سمت باغ بزرگ ديوان‌خانه مىرود ، درب بزرگى قرار گرفته كه در بالاى آن فواره‌اى است كه آب را با جهش زيادى پرتاب مىكند ، به‌طورى كه تا بام خانه مىرسد . در داخل ساختمان و در روى ايوان‌ها نيز حوضچه‌ها و فواره‌هاى متعددى قرار گرفته‌اند .\r\nاين عمارت نيز كوچك است ، ولى اتاق‌هاى بىشمارى دارد كه همهء آنها كه وسيع و مزين به نقاشى و مذهب‌كارىهاى گران‌بها هستند . مشخصات عمارت نيز عينا مانند همان است كه در اصفهان بالاى سر در قصر شاهى واقع شده و قبلا به تشريح آن پرداخته‌ام . به نظر مىرسد كه تمام قصور سلطنتى كاملا يكسان هستند و تنها فرقى كه با يكديگر دارند ، از لحاظ بزرگى و كوچكى و تعداد اتاق‌هاى آنهاست .\r\nايوان‌هاى زيادى عمارت را احاطه كرده كه با حصير و پرده پوشيده شده و اتاق‌ها داراى درب‌هاى متعددى هستند . در يكى از اتاق‌ها روى هر يك از ديوارهاى چهارگانهء آن دو آينهء بزرگ در طرفين درب ورودى و پنجره ، به نحوى روبه‌روى يكديگر قرار گرفته‌اند كه تصاوير يكديگر را منعكس مىسازند و انسان تصور مىكند در پس آنها اتاق‌هاى بىشمارى واقع شده . اتاق‌هاى نسبتا مخفى ديگرى كه به آنها خلوت خانه مىگويند وجود دارد ، كه كف تمام آنها را دوشك‌هاى\r\n\r\n","description":"","footnote":"","page_name":" 211 ","page_number":235},
  {"content":"\r\n\r\nقلمكار گران‌قيمتى گسترده‌اند ؛ زيرا طبق رسوم و عادات اين مملكت ، همه روى زمين مىنشينند و حتى اگر بخواهند راحت‌تر باشند ، در همان جا دراز مىكشند .\r\nدر همين اتاق‌هاست كه شاه مىخورد و مىخوابد و با زنان خود شوخى مىكند و هر وقت بخواهد ، آنان را در آنجا به نزد خود مىطلبد . در اتاق‌هاى ديگر دوشك گسترده نشده و هر موقع شاه آنجا باشد ، آنها را با فرش‌هاى گران‌بها مىپوشانند . در اين عمارت كه هنوز به پايان نرسيده است ، چند نقاش ديدم كه به كار مشغول بودند و در قاب‌هاى كوچكى نقاشى مىكردند . به نظرم رسيد در يكى از آنها ، شاه را ميان دسته‌اى دختر كه ساز مىزدند و مىخواندند كشيده بودند ؛ ولى اين تصوير همان‌قدر به شاه شباهت داشت كه من به پدر تعميدى خود ، « آندرآپوليچه » « 1 » شباهت دارم ! در طرف ديگر نيز تصوير مادر تهمورس‌خان ، امير گرجستان را كشيده بودند ، كه به پاى شاه افتاده تا از ويران كردن كشورش چشم بپوشد . وزير گفت : قبل از اين‌كه اين بانو به شيراز تبعيد شود ، نزديك به شش ماه در اين محل تحت نظر بود . در حقيقت تمام اين تصاوير با وجودى كه داراى رنگ‌هاى فوق‌العاده ظريف و زنده‌اى بودند ، ارزش هنرى نداشتند . براى اين‌كه هنرمندان در اينجا نمىدانند چه بايد بكنند .\r\nوقتى همه چيز را ديديم ، از عمارت خارج شديم و با وجودى كه تقريبا شب شده بود ، وزير در پى شاه روان شد ؛ ولى من در اشرف به خانهء خود بازگشتم و تمام شب را خوابيدم . صبح روز بعد كه يكشنبه ششم ماه مه بود ، سوار بر اسب شدم و از جاده‌اى نزديك همان جاده كه مرا به سوى اشرف هدايت كرده بود ، به سمت فرح‌آباد حركت كردم .\r\nوقت ناهار در يكى از دهكده‌هاى متعدد بين راه توقف كردم . در اين دهكده نيز مانند شهرها و نواحى اطراف ، به منظور جلوگيرى از گرماى تابستان ، در منازل ، بالاخانه‌هايى وجود دارد كه ارتفاع آنها زياد است . اطراف بالاخانه ديوار ندارد ، فقط دور تا دور آن را حصير كشيده‌اند . موقعى كه نور آفتاب تند است ، يا باران مىآيد اين حصيرها را پايين مىآورند و موقعى كه سايه است و بيم گرما نمىرود ، آنها را لوله مىكنند و به سمت سقف كه آن نيز از حصير ساخته شده است ، بالا مىبرند و به اين نحو هر قسمتى از بالاخانه را كه بخواهند مىبندند يا باز مىكنند . باد در قسمت بالاى عمارت جريان دارد و خنكى مطبوعى به وجود مىآورد . براى رفتن به بالاخانه ، پله وجود ندارد ؛ فقط نردبانى از آنجا آويزان است كه جاى پا دارد و مىتوان از آن بالا رفت . شايد براى\r\n\r\n\r\n","description":"","footnote":"\r\n( 1 ) .  Andrea Polica \r\n","page_name":" 212 ","page_number":236},
  {"content":"\r\n\r\nامنيت بيشتر و مصونيت در مقابل حملهء حيوان و انسان اين كار را مىكنند ؛ شايد هم دليل ديگرى وجود دارد كه من به آن واقف نيستم .\r\nدر يكى از اين بالاخانه‌ها كه زير آن جز پايه‌هاى تيرى چيز ديگرى وجود ندارد ، به استراحت و صرف غذا پرداختم و مردم ده ، هداياى زيادى براى ما آوردند . بعد از اندكى استراحت و استنشاق هواى آزاد ، بالأخره حوالى غروب به فرح‌آباد رسيدم و چون يك نفر ارمنى عازم اصفهان بود ، نامه‌اى توسط او به مقصد رم فرستادم ؛ منتهى نامهء فعلى را كه تقريبا قسمت اعظم آن را نوشته بودم به او ندادم ، زيرا نمىخواستم اين نامه را در معرض حوادث قرار دهم .\r\nاز اين لحظه به بعد ، ايام بدون فعاليتى را در فرح‌آباد گذرانيدم و جز دو موردى كه ذيلا شرح مىدهم ، مطلب قابل ذكر ديگرى نظر مرا جلب نكرد .\r\nمورد اول اطعام يوميهء صوفىها از طرف شاه است . صوفىگرى يكى از فرقه‌هاى مذهبى ايران است و صوفىها فقر و تنگدستى را مايهء مباهات مىدانند . آنان گرچه از لحاظ لباس با ديگران تفاوتى ندارند ، ولى هميشه تاجى بر روى سر مىگذارند . همهء صوفىها با هم زندگى مىكنند و رئيس آنان به خود جنبهء تقدس مىدهد ، كه بهتر است آن را عوام‌فريبى خواند .\r\nصوفىها در باطن از همهء مردم ديگر بدتر هستند و شاه‌عباس شخصا نيز هيچ‌گونه اعتمادى به آنان ندارد و معتقد است همه در واقع شيادانى بيش نيستند . هرچه باشد ، به هر حال مردم براى آنان احترام فوق‌العاده قائل هستند و شاه نيز ظاهرا چنين وانمود مىكند . زيرا صوفىها از پيروان شاه‌صفى ، جد او كه پيشرو اين طريقت بود ، هستند و شاه نيز جد خود را از مقدسين اين فرقه مىداند و در موقع دعا و استغاثه ، پس از نام خدا و محمد و على مىگويد : دينم ، امامم ، شاه‌صفى . صوفىها هر كجا شاه برود ، با او مىروند و شاه هر شب از آشپزخانهء خود براى آنان كه تعدادشان دويست - سيصد نفر است ، شام مىفرستد و آنان غذا را يا در ملاء عام و يا در راهرو اول قصر شاهى و يا در محوطه‌اى كه مخصوص اين كار ساخته شده است ، صرف مىكنند . در اين موقع مردم زيادى به تماشا مىايستد و آنان بعضى اوقات مختصرى از پلوى خود را به تماشاچيان مىبخشند . بدين معنى كه با دست پلو برمىدارند و به هر كس در جلو واقع شده باشد ، تعارف مىكنند . كسى كه چنين هديه‌اى دريافت كرده است ، آن را متبرك مىشمارد و خود من ، اشخاص سرشناسى را ديدم كه به اين نحو از دست صوفىها غذا دريافت مىكردند و مىخورند . مطلبى كه باعث خندهء شديد من شد ، اين بود كه بعضىها خود را گناهكار مىخوانند و در مقابل رئيس صوفىها به زمين مىافتند و درخواست مجازات مىكنند تا\r\n\r\n","description":"","footnote":"","page_name":" 213 ","page_number":237},
  {"content":"\r\n\r\nگناهانشان پاك شود . رئيس با قيافهء بسيار جدى چوبى را كه در دست دارد چهار تا شش بار ، بسته به ميل خود ، محكم يا آهسته بر ران گناهكار مىنوازد و اين ابلهان تصور مىكنند با همين مجازات سبك تمام گناهانشان آمرزيده مىشود و اين عمل را استعراف مىنامند .\r\nمورد دوم اين است كه يك روز شاه ، سى زن از حرم خود را به اشخاص مختلفى شوهر داد .\r\nزنى را كه شاه بدين صورت شوهر مىدهد و از حرم خارج مىكند ، بر كجاوه‌اى روى شتر مىنشانند و به خانهء شوهر مىبرند . كجاوه صندوق بزرگ سرگشاده‌اى است كه بر يك طرف شتر بسته مىشود و در طرف ديگرش نيز محفظهء مشابهى قرار گرفته است ، كه حاوى اسباب و اثاثيهء زن ، يعنى بالش و لحاف و دوشك و لباس‌ها و طلا و جواهرات و خلاصه تمام اشيائى است كه او در حرم داشته است .\r\nوقتى زن از طبقهء خيلى پايين نباشد ، علاوه بر اين اشياء و اثاثيه ، حتما دويست تا سيصد سكهء طلا نيز با خود دارد ؛ زيرا به‌طورى كه مىدانيد ، در مشرق‌زمين ، زن مالى به شوهر نمىدهد و جهيزيه به صورتى كه نزد ما معمول است ، به خانهء او نمىبرد ؛ بلكه فقط اسباب و اثاثيهء خود را به خانهء همسر نقل مكان مىدهد .\r\nشاه اكنون عازم قزوين است ، تا از آنجا به سرحدات برود و آمادهء مصاف با ترك‌ها شود . شكر خدا كه ما همه خوب و سلامت هستيم و از اين‌كه مىبينم به زودى تصورات من صورت واقعيت به خود مىگيرد ، سخت خوشحال هستم . فقط تنهايى مرا آزار مىدهد و بدتر از آن ، بىعلاقگى و بىارزشى مستخدمان من است كه هيچ هنرى ندارند و واقعا حوصلهء انسان را به تنگ مىآورند .\r\nمسلمانان اگر بخواهند مىتوانند خوب خدمت كنند ؛ ولى من با اكراه آنان را به خدمت مىپذيرم ، زيرا مىتوان مستخدم مسيحى نيز پيدا كرد و از لحاظ مذهبى ترجيح مىدهم مستخدم مسيحى داشته باشم ، منتهى متأسفانه همهء آنها ابله و بىشعور هستند و اگر هم شعورى دارند ، آن را در راه بد به كار مىاندازند .\r\nبانو معانى در اين مورد از من خوشبخت‌تر است ؛ زيرا مستخدمان بهترى به چنگ آورده است و زنان مستخدمهء آسورى كه با او هستند ، چون از قديم با او آشنايى دارند و در خانه‌اش بوده‌اند ، خوب خدمت مىكنند و خوش‌جنسى بيشترى دارند . تنها چيزى كه همسرم را رنج مىدهد ، اين است كه او مجبور شده است بسيارى از اشياء مورد لزوم خود را در اصفهان باقى گذارد ، و اكنون از اين جهت در زحمت است .\r\n\r\n","description":"","footnote":"","page_name":" 214 ","page_number":238},
  {"content":"\r\n\r\nمن از بخت بد ، گرفتار مردمى شده‌ام كه جانم را به لب آورده‌اند و آنقدر حوصله‌ام از دست آنان تنگ شده كه حتى ديگر طاقت فرياد زدن يا راهنمايى كردن نيز ندارم ؛ زيرا در هر صورت اين‌ها اقدامات بىموردى است ، كه هيچ فايده‌اى در بر ندارد . هر روز تعدادى از اشياء و اثاثيهء ما را مىدزدند و تعجب در اين است كه همهء مستخدمان با يكديگر هم‌دست هستند . براى خنده مىگويم ، من كه يك موقعى واقعا نمىدانستم گوشت پخته‌اى كه در روى ميز است متعلق به چه حيوانى است ، اكنون به خوبى مىتوانم آشپزى كنم و حتى اين فن را به مستخدمان خود تعليم بدهم و گاهى نيز چون چيز ديگرى به ذهنم نمىرسد ، تخم‌مرغ را به سبك خودمان تهيه مىكنم .\r\nو از اين كار خود هيچ ابايى ندارم ، زيرا مستخدمان ما همه آدم‌هاى رذلى هستند و بسيار از آنها متنفرم ؛ به‌علاوه شاه‌عباس نيز چنين مىكند و اين مقتضاى زندگى سربازى و زيارتى است ؛ ولى براى اين‌كه حقيقت را بگويم بايد اضافه كنم كه اين نيمه حيوان‌ها نمىتوانند ذهن مرا خراب كنند ؛ زيرا آنقدر تخيلات زيبا براى مشغول كردن خود دارم ، كه ديگر مجالى براى فكر كردن دربارهء اين چيزهاى بىمعنى باقى نمىماند « 1 » .\r\nمطالب فوق را در هفته‌هاى اول و دوم ماه مه در فرح‌آباد نوشتم و مىخواستم از آنجا بفرستم ؛ ولى به علت پيدا نشدن فرصت مناسب و شخص مورد اعتماد ، و به دليل عزيمت ناگهانى به منظور همراهى شاه ، نتوانستم اين كار را انجام دهم و كاغذها را نزد خود نگه داشتم .\r\nاكنون كه يكى از كشيشان مسيحى از هندوستان عازم رم است ، به تكميل اين خاطرات مىپردازم و قبل از اين‌كه اوراق را به او بدهم ، به شرح وقايع ديگرى كه براى من اتفاق افتاده است ، مىپردازم .\r\nشاه ، روز جمعه يازدهم ماه مه ، يعنى قبل از تاريخى كه همه تصور مىكردند ، به مناسبت اخبارى كه از جانب ترك‌ها به او رسيد ، ناگهان فرح‌آباد را به قصد قزوين ترك كرد . با عزيمت شاه كه هميشه غيرمترقبه است و حتى يك ساعت قبل هم كسى از آن به‌طور قطع اطلاع ندارد . تمام اردو هم به دنبال او حركت مىكند ، ولى هيچ‌كس نمىداند مقصد كجاست و كسى خيال تحقيق در اين باره را نيز به مغز خود راه نمىدهد . اين ترتيب براى اردو آن‌طورها هم ناگوار نيست ؛ زيرا همه قبلا مىدانند كه عزيمت به‌طور غيرمترقبه انجام خواهد گرفت و در نتيجه دائما حاضر به حركت هستند .\r\n\r\n\r\n","description":"","footnote":"\r\n( 1 ) . در اينجا نويسنده به خاطرات خوش زندگى خود و به اشخاصى كه در گذشته با آنها برخورد كرده است ، اشاره مىكند كه از ترجمهء آن خوددارى شد . - م .\r\n","page_name":" 215 ","page_number":239},
  {"content":"\r\n\r\nشاه جادهء مستقيم را انتخاب نكرد ، بلكه از راهى رفت كه اندكى به دور گيلان مىگردد و گمان مىكنم قصدش ديدن چيزى بود ، يا خيال داشت در محلى شكار كند ؛ اما چون او فقط با زنان و عدهء قليلى از نزديكان خود اسب مىراند ، بقيهء اردو كه هيچ‌وقت او را نمىديدند ، از راه مستقيم ، يعنى همان جاده‌اى كه اصفهان را به قزوين متصل مىكند ، به صوب اين شهر حركت كردند .\r\nمن كه قبلا از داستان شكار مطلع نبودم و از طرفى وزير مازندران گفته بود اگر همراه شاه بروم ، علاوه بر تحمل ناراحتىهاى زياد ، موفق به ديدار او نيز نخواهم شد ، با بقيهء اردو از جادهء مستقيم به راه افتادم ؛ ولى قرار بر اين شد كه اگر قبل از شاه به قزوين رسيدم در همان جا منتظر بمانم ، زيرا در اين شهر ترتيب شكار بزرگى داده شده بود كه شاه ميل داشت همهء مهمانان او در آن شركت كنند .\r\nشاه ، در روز عزيمت ، استفانوى قزاق را مرخص كرد و به او لباس‌هاى فاخر و پول بخشيد و نامه‌اى نيز به عنوان سركردهء قزاق‌ها همراه او كرد كه من رونوشت آن را در ميان كاغذهاى خود دارم . در اين نامه چنين نوشته شده است كه ، چون استفانو زبان محل را نمىداند بهتر است عدهء ديگرى را براى انجام مذاكرات بفرستند و من از اينجا فهميدم كه شاه به موضوع قزاق‌ها علاقه‌مند شده ، مضافا به اين‌كه براى بگرات‌ميرزا نيز دستورالعمل‌هاى متعددى دربارهء ملاقات با قزاق‌ها و مذاكره با آنان ارسال داشت . زيرا استفانو واقعا نه دستورى در اين باره داشت ، و نه اختيارى . من هم توسط استفانو نامه‌اى به سربازان قزاقى كه در باشاچوق بودند ، نوشتم تا به دربار ايران بيايند و براى جنگ ترك‌ها با ايرانيان تماس بگيرند و وعده دادم كه تمام مساعى خود را براى موفقيت آنان به كار خواهم برد .\r\nدو روز بعد از عزيمت شاه ، يعنى يكشنبه سيزدهم ماه مه طرف غروب ، من هم حركت كردم و مانند ديگران شب را براى طى طريق برگزيدم ، چون فصل گرما آغاز شده و براى اجتناب از گرما ، بايد روزها استراحت كرد . تجربه به من ثابت كرده است كه در هر فصلى سفر شبانه بهتر است ؛ زيرا به اين ترتيب مىتوان روز را به راحتى به سر آورد و از تصرف هوا و گرفتارىهاى ديگر در امان بود و اگر در ايتاليا نيز ما اين روش را به كار بنديم ، در بعضى فصول كه سفر بين ناپل و رم واقعا كشنده است ، از شر گرفتارىهاى بسيارى خلاص خواهيم شد .\r\nدر اينجا مىگويند كه اگر كسى در روز گرم سفر كند ، يا مىميرد و يا حداقل گرفتار بيمارىهاى سخت مىشود و به اين مناسبت براى اين‌كه راه‌هاى دشوار طى شود ، شب را انتخاب كرده‌اند ،\r\n\r\n","description":"","footnote":"","page_name":" 216 ","page_number":240},
  {"content":"\r\n\r\nولى ما كه فطرتا تنبل هستيم و نمىخواهيم از راحتى و خواب صرف‌نظر كنيم ، به اين روش توجهى نداريم .\r\nدستور حركت چنين است كه حوالى غروب يا حتى ديرتر ، نخست حرم عازم مىشود و اسباب و اثاثيه را هم كه به روى شتران بار شده است با آنان مىفرستند . كسانى كه به اين ترتيب حركت مىكنند زودتر از معمول ، يعنى قبل از عزيمت ، غذاى خود را مىخورند . تقريبا يك ساعت بعد از آن ، مردان با اسب حركت مىكنند و در بين راه به قافلهء زنان مىرسند و از آن مىگذرند و پيش مىرانند ؛ ولى هر كجا كه خواب آنها را دعوت به آرامش كند ، از اسب پياده مىشوند و در زير سايهء يك درخت يا كنار رودخانه به استراحت مىپردازند ، تا حوالى صبح قافلهء زنان و باروبنه از عقب برسد . سپس همه به اتفاق يكديگر مجددا به حركت ادامه مىدهند تا خورشيد سر برآورد و در اين موقع نزديك يك ده چادرها را برپا مىكنند و بار مىاندازند و اگر دهى در سر راه وجود نداشت ، در كنار رودخانه يا جايى كه براى حيوانات علف وجود داشته باشد رحل اقامت مىافكنند . زنان و مستخدمانى كه با آنها هستند ، در بين راه روى شترها خوب مىخوابند . تخت روان متعلق به من ، مسلما راحت‌ترين وسيله‌اى است كه در اردو وجود دارد و حتى همسران شاه نيز چنين آسوده مسافرت نمىكنند . برعكس كجاوهء آنها بسيار ناراحت‌كننده است و نمىدانم چطور ممكن است در اين جعبه‌هاى كوچك ، كه حتى در آن نمىتوان دراز كشيد ، اين راه‌هاى طويل را طى كرد ؛ ولى مسلما عادت ، در اين ميان نقش بزرگى را دارد و به تحمل رنج راه كمك مىكند .\r\nدر نقاط مشكوك همه با يكديگر حركت مىكنند و يك جا مىخوابند ؛ ولى در محل‌هاى مطمئن ، مثل نقاطى كه ما در طى سفر از آنجا مىگذريم ، هركس موقع استراحت ممكن است محلى را انتخاب كند و تمام روز را بخوابد و مستخدمان نيز كار ديگرى جز تهيهء غذا ندارند .\r\nصبحانه حوالى ظهر صرف مىشود و غذاى بعدى را همان‌طور كه گفتم در موقع عزيمت و بعد از بستن باروبنه مىخورند ، ولى هر كس چيزى با خود برمىدارد تا در موقع گرسنگى ناراحت نشود . در جاده آنقدر سرگرمى هست كه مانع از خواب شود ؛ زيرا راه پر از جمعيت است و غالبا انسان به دوستانى برخورد مىكند با آنها به صحبت مىپردازد و به فرض اين هم كه دوستى در ميان نباشد ، قدم به قدم همه از يكديگر مىپرسند : اين شترها مال كيست ؟ اين حرم چه كسى است ؟ . . . و از اين قبيل سؤالات ، به نحوى كه انسان متوجه گذشت زمان نمىشود .\r\nرفتن ما تا فيروزكوه اين مرتبه فقط پنج روز به طول انجاميد ، زيرا جاده خشك و خوب بود\r\n\r\n","description":"","footnote":"","page_name":" 217 ","page_number":241},
  {"content":"\r\n\r\nو گل و لاى در آن وجود نداشت . اولين توقف ما در شهر سارى انجام گرفت كه در آنجا به همان خانهء سفر قبلى وارد شديم و به محض اين‌كه در زديم ، صاحب‌خانه با روى گشاده آن را باز كرد و به ما جا داد . توقف‌گاه‌هاى دوم و سوم ما به ترتيب شيرگاه و ميان‌كاله بودند و سپس نزديك يكى از اين قلعه‌هاى ويران كه در به دو ورود به مازندران انسان بدان‌ها برخورد مىكند اطراق كرديم .\r\nاين قلعه كه الوند ناميده مىشد ، اندكى دور از جاده بود و عدهء زيادى سياه چادر در آنجا به چشم مىخورد ، كه خيلى به چادر عرب‌ها شباهت داشت ؛ ولى در حقيقت متعلق به آن دسته از مردم مازندران بود كه ساكن دهات هستند و تابستان به كوهستان مىآيند تا از هواى آزاد استفاده كنند و حيواناتشان علف خوب بخورند .\r\nاز اين چادرها عده‌اى زن با مهربانى هرچه تمام‌تر به سوى ما آمدند ، و به خانم معانى شير و ماست و خوردنىهاى ديگر تعارف كردند و وى پس از اين‌كه به آنها متقابلا هدايايى داد و آنها را به ناهار دعوت كرد ، براى ديدن چادرهايشان به راه افتاد . من نيز به اتفاق او رفتم و در پايين دره چشمم به سبزيجات خوش‌بويى افتاد كه تا به حال در ايران نديده بودم و آنها را نمىشناختم .\r\nچادرهاى محل سكناى زنان بسيار تميز و پر از اسباب و اثاثيه و فرش و اشيائى مختلف ديگر بود . اين مردم فقير و ساده به دور ما جمع شدند و مجبور شديم دوباره چيزهايى بخوريم ؛ زيرا طبق رسوم و عادات محل ، اگر به مهمان خوراكى تعارف نشود ، بىادبى بزرگى صورت گرفته است . گرچه در شهرها و اردو و بين قزلباش‌ها شراب‌خوارى كاملا مرسوم است و همه از صبح تا شب مشغول آشاميدن هستند ، ولى مازندرانىهاى دهاتى فقط آب مىنوشند و در اين مورد من با آنان يكسان هستم ؛ زيرا جز موقعى كه مجبور شدم نزد شاه شراب بخورم ، ديگر هيچ‌وقت لب به مى نزده‌ام .\r\nاز چيزهايى كه براى خوردن به ما تعارف كردند ، يك نوع پنير سفيد خردشده بود كه آن را در يك شربت شيرين انداخته بودند و دوشاب ناميده مىشد و خوردن آن خيلى در شرق معمول است . از اين خوراكى و خوراكىهاى متعدد ديگر ، از جمله از يك نوع شكر ، كه رنگ آن قرمز رنگ است و در مازندران به عمل مىآيد ، زياد خورديم و با زنان و دختران كه همهء آنها زيبا و مهربان بودند به صحبت پرداختيم . بعد از خاتمهء صحبت و تعارف زياد و مبادلهء هدايا بين بانو معانى و ساكنان چادرها محل را ترك كرديم و باروبنه را بستيم و تقريبا تمام شب را راه رفتيم و پس از طى چهار فرسنگ ، صبح روز جمعه هجدهم ماه مه ، وارد فيروزكوه شديم .\r\nخانه‌اى كه قبلا در آن شبى را گذرانيده بوديم و تمام خانه‌هاى ديگر شهر اشغال بود ، زيرا\r\n\r\n","description":"","footnote":"","page_name":" 218 ","page_number":242},
  {"content":"\r\n\r\nيكى از بانوان خاندان سلطنت ، يعنى دختر شاه اسمعيل ثانى ، در اين شهر به سر مىبرد . شاه اسمعيل ثانى كه پس از فوت پدرش شاه‌طهماسب بر اريكهء سلطنت جلوس كرد ، پس از يك سال به قتل رسيد و بعد از او ، سلطان محمدخدابنده ، برادر كوچكش كه پدر شاه‌عباس است ، پادشاه شد . اين شاه‌زاده خانم يا بيگم ، وقتى پدرش به قتل رسيد هنوز به دنيا نيامده بود ؛ ولى اكنون با وجودى كه خيلى جوان مىنمايد ، مسلما لااقل پنجاه سال دارد . وى در جوانى به عقد ازدواج سليمان‌خان ، حاكم قزوين ، درآمد ، ولى آن مرد فعلا به علت سوءاستفاده‌هايى كه كرده ، در همان شهر از طرف شاه‌عباس زندانى شده است و اين بانو به فرح‌آباد رفته بود تا از شاه براى استخلاص شوهر و يا حداقل طلاق از وى و ازدواج با ديگرى ، كسب اجازه كند ، زيرا زنان مشرق‌زمين هر چقدر سنشان زياد باشد ، باز هم از شوهر كردن خجالت نمىكشند . شاه پاسخ داده بود كه در قزوين به اين امر رسيدگى خواهد كرد و به همين مناسبت اين بانو با همراهان خود در حال بازگشت به قزوين بود .\r\nچون مطلع شديم كه آنان حوالى سحر از اين شهر خواهند رفت ، منتظر شديم و با لباس به استراحت پرداختيم ؛ يعنى بانو معانى در تخت روان و ما روى اسباب و اثاثيه خوابيديم . اندكى قبل از سپيده‌دم ، دختر عم شاه خانه را ترك كرد و ما به آنجا رفتيم تا راحت بخوابيم ، ولى موقعى كه مشغول انداختن رختخواب بوديم ، پيرزنى كه دايهء بيگم بود به اتفاق دو زن ديگر وارد شد و اظهار داشت بانوى او در اين اتاق انگشتر خود را گم كرده است و خيلى از اين سبب غمناك است و در انتظار پيدا شدن آن به سر مىبرد . همه به اتفاق يكديگر تمام اتاق‌ها را گشتيم ، ولى اثرى از انگشتر نيافتيم در نتيجه زن‌هاى نام‌برده غمگين و پريشان ما را ترك كردند ؛ به‌خصوص يكى از كنيزكان كه ظاهرا در اين ميان تقصيرى داشت ، بسيار هراسناك بود . ما لباس‌هاى خود را به درآورديم كه بخوابيم ؛ ولى هنوز پايمان به رختخواب نرسيده بود كه پيرزن مجددا وارد شد و گفت ؛ بانوى او خيلى معذرت مىخواهد ، ولى چون اين انگشتر با وجود ناچيزى بها به علت اين‌كه در يكى از ايام سعد ساخته شده و خوشبختى مىآورد ، مورد كمال علاقهء او است ، درخواست دارد و در صورت امكان اتاق‌ها را تخليه كنيم تا شخصا همه جا را بگردد .\r\nمن واقعا نزديك بود از فشار خواب هلاك شوم ، با وجود اين بايد توجه داشت وقتى تقاضاى بانويى ، آن همچنين عالىقدر در ميان باشد ، بايد از همه چيز گذشت ، چه رسد به خواب . بلافاصله لباس پوشيدم و به اتاق ديگر رفتم ، زيرا در اين سرزمين زنان نمىگذارند مردان آنان را ببينند .\r\n\r\n","description":"","footnote":"","page_name":" 219 ","page_number":243},
  {"content":"\r\n\r\nبيگم به اتفاق زنان ديگر به داخل اتاق آمد ، ولى تصور مىكنم جستجوى حلقه بهانه‌اى بيش نبود و چون آن دو زن خبر داده بودند كه اشخاص غريبه‌اى در اين خانه هستند ، حس كنجكاوىاش براى ديدن ما تحريك شده بود . بايد توجه داشت كه من سبيل‌هاى قشنگى به سبك ايرانىها گذاشته‌ام و چون ايرانىها به سبيل خيلى توجه دارند ، براى آنان يك خارجى كه داراى سبيل‌هايى به سبك ايرانى است ، منظرهء جالبى را تشكيل مىدهد .\r\nبيگم پس از ورود با بانو معانى گرم گرفت و شالودهء يك آشنايى و دوستى عميقى گذاشته شد كه بعدها نيز ادامه پيدا كرد . وى در مورد انگشتر فقط گفت در صورتى كه آن را پيدا كرديم ، برايش به قزوين ببريم و از ورود خود ، او را مطلع كنيم . كنيزك به صورت خود چنگ مىزد كه چرا نسبت به ما بىادبى كرده و اين آدم مهم را كه داراى چنين سبيل‌هاى زيبايى است ، از رختخواب بيرون كشانيده است . سرانجام آنان رفتند و ما به استراحت پرداختيم .\r\nشاه به فيروزآباد نيامده بود و كسى نمىدانست چه موقع خواهد آمد ، ولى من كه مىدانستم محل شكارگاه در دره‌اى دو فرسنگ دور تر از فيروزكوه واقع شده ، روز يكشنبه بيستم ماه مه از شهر حركت كردم و در محلى باصفا كه بر سر راه شكارگاه واقع شده و داراى آب و چمن بود ، كنار نهرى در حوالى ده نيمه‌ور چادر زدم .\r\nاولين بارى بود كه من در اين سفر چادرها را به طور كامل برپا مىكردم ؛ زيرا مىخواستم چند روز آنجا بمانم . به اين مناسبت دستور دادم تمام آنها را اعم از بزرگ و كوچك بيرون آورند و به اين ترتيب با راحتى هرچه تمام‌تر منتظر رسيدن شاه شدم . فراموش كردم بگويم كه قبل از عزيمت از فيروزكوه ، بخت با من يارى كرد و انگشتر بيگم را كه داراى يك سنگ فيروزه و دو قطعهء بسيار كوچك ياقوت بود و قيمتى محسوب نمىشد پيدا كردم و بانو معانى كه متعجب بود چگونه ممكن است زنى چنين عالىقدر خود را براى اين شىء بىمقدار ناراحت كند ، انگشتر را نزد خود نگه داشت تا آن را در قزوين تحويل بيگم بدهد ؛ زيرا مىدانست او از اين اقدام بسيار شادمان خواهد شد .\r\nروز بيست و دوم ماه مه ، به قصد ديدن شكارگاه عازم آن محل شدم تا ضمنا با استفاده از فرصت ، اسفندياربيگ را ، كه مىدانستم به اتفاق محمدصالح‌بيگ برادر وزير مازندران به منظور تهيهء مقدمات كار آنجاست ، ملاقات كنم . براى رفتن به شكارگاه ، لازم بود از كوهستان سختى عبور كنم كه راه منحصر به فرد آن ، جادهء باريك و پرپيچ و خمى در كنار رودخانه بود . وقتى آب زياد است ، عبور از اين راه تقريبا غيرممكن مىشود ؛ ولى موقعى كه آب كم است ، با زحمت زياد\r\n\r\n","description":"","footnote":"","page_name":" 220 ","page_number":244},
  {"content":"\r\n\r\nعبور امكان‌پذير مىشود . بعد از اين كوهستان ، يك درهء سبز و خرم و طولانى واقع شده كه در اطراف آن ، كوه‌هاى مجزا از يكديگر قرار گرفته‌اند و اين دره به چمن‌زارى ختم مىشود كه طول آن تقريبا دو ميل است . خود چمن‌زار به شكل دايره است و كاملا از كوه و تپه احاطه شده .\r\nشاه اين محل را براى شكار معين كرده ، تا از تمام دره‌ها و كوه‌هاى اطراف جانوران وحشى را به آنجا برانند و از نواحى مختلف مازندران چندين هزار مرد را مأمور اين كار كرده است ، زيرا در مشرق‌زمين رعايا كار سگ‌هاى شكارى را انجام مىدهند . براى اين‌كه حيوانات نتوانند از دشت شكارگاه فراتر روند ، به دستور او از كوهى به كوه ديگر ، در ميان دره با شاخه‌هاى درختان پرچين بلندى ، كه دست يك مرد اسب‌سوار نيز به بالاى آن نمىرسد ساخته‌اند ، به‌علاوه گرداگرد دامنهء كوه‌هاى اطراف اين جلگه را نيز دام‌هايى از طناب كشيده‌اند كه به تيرهاى بلند بسته شده‌اند ، به‌طورى كه هيچ جانورى نمىتواند از روى آنها بجهد و مسلما براى ساختن اين همه چيز عدهء زيادى مدت‌ها وقت صرف كرده‌اند .\r\nبه اين ترتيب حيواناتى كه توسط اين مردان رانده مىشوند به علت تنگى دره و سر و صدا و فرياد آنان به سوى اين جلگه روى مىآورند ، و چون دام‌هاى طنابى مانع از پيشرفت آنها مىشود همان‌جا محبوس مىشوند . من خبر دارم كه از فرح‌آباد مازندران سيصد بار شتر طناب براى اين كار ارسال كرده بودند ، منتهى چون شكارگاه وسعت نداشت همهء آنها به كار نرفته بود . از اين تعداد مىتوانيد امكانات شاه را پيش خود مجسم كنيد .\r\nشاه قرار است در ميان اين جلگه با شمشير و تير به شكار مشغول شود ، يا چنان‌كه از قديم مرسوم است ، بعضى از جانوران شكارى را زنده بگيرد و گوشواره‌اى كه نام او يا علامت خاصى بر آنها منقوش است ، در گوش آنها كند و آزادشان سازد . بسيار اتفاق افتاده است كه شكارچيان جانورانى را گرفته‌اند كه گوشواره‌هايى از زنان شاه طهماسب و شاه اسمعيل صوفىمشرب و پادشاهانى پيش از ايشان به گوش داشته‌اند و از زير دست چندين شاه گذشته‌اند .\r\nبراى اين‌كه زنان حرم نيز از تماشاى شكار بهره‌مند شوند ، به سرعت جايگاه مخصوصى برايشان ساختند . اين جايگاه به شكل راهروى درازى ، بر فراز يكى از كوه‌ها كه مشرف بر شكارگاه بود ، ساخته شد و جلو اين مكان را نيز چوب‌بست كردند و پرده‌هاى حصيرى كشيدند . به اين شيوه ، زنان مىتوانستند از آنجا شكارگاه را تماشا كنند و حتى با تفنگ جانوران را بزنند ؛ زيرا آنان در تيراندازى با تفنگ نيز بسيار ماهرند و هر وقت مردان در شكارگاه باشند شكار را از محل مخصوص خود با تير مىزنند ؛ ولى اگر فقط با شاه به شكار روند ،\r\n\r\n","description":"","footnote":"","page_name":" 221 ","page_number":245},
  {"content":"\r\n\r\nشكار شاه\r\nاز ترجمهء هلندى سفرنامهء چاپ آمستردام ، سال 1666 ميلادى\r\n\r\n","description":"","footnote":"","page_name":" 222 ","page_number":246},
  {"content":"\r\n\r\nبا كمال چابكى و مهارت بر اسب مىنشينند و با شمشير و تير و كمان به شكار مىپردازند .\r\nاسفندياربيگ ، كه در همهء اين‌گونه كارها نظارت مىكند ، جايگاه زنان حرم را با علاقهء خاصى به من نشان داد و گفت كه آن محل را در مدت دو روز ساخته است . به نظر من ساختن چنين جايگاهى در اين مدت كم ، كار آسانى نبوده است ، زيرا اطراف آنجا را سراسر ديوار كشيده و سقفش را با تخته‌هاى ضخيمى كه از زير به شكل چهارگوش بود پوشانده و تمام وسايل راحتى را در آنجا فراهم ساخته بودند ، و مسلم است كه اگر كارگران ماهر و مطيع و لوازم كار در دسترس نبود ، ساختن چنين بنايى در دو روز ميسر نمىشد .\r\nساختمان اين خانه شب قبل از ورود من به اتمام رسيده بود و اسفندياربيگ و برادر وزير و تمام كسان ديگرى كه آنجا كار مىكردند ، همه آن محل را ترك كرده و به كنار تپه رفته بودند ، زيرا هيچ‌كس اجازه ندارد وقتى كه شاه با حرم‌سرا از راه مىرسد ، در آن حوالى باشد و ماندن در مسير زنان شاه بر خلاف ادب و به كلى ممنوع است .\r\nبه اين مناسبت مىخواهم شمه‌اى دربارهء حركت حرم‌سراى شاه كه مطلب جالبى است بنويسم . زنان شاه هميشه شب حركت مىكنند تا كسى آنها را نبيند و اگر شاه با آنها همراه نباشد ، داخل كجاوه بر پشت شتر مىنشينند . كجاوه‌ها گاه جفت از دو پهلوى شتر آويخته مىشود و در هر يك دو زن قرار مىگيرد و گاه كجاوه‌اى بر يك پهلوى شتر و چيزى هم‌وزن آن ، مانند صندوق حامل اسباب و اثاثه ، بر پهلوى ديگر مىبندند و در اين صورت فقط يك زن در كجاوه قرار مىگيرد . كجاوه را نخست شتربانان خالى بر پشت شتر استوار مىكنند ، و سپس خواجه‌سرايان بانوان حرم را روى دست خود برمىدارند و در كجاوه‌ها جاى مىدهند .\r\nالبته اين رسم جديدى است ، و قبلا سوار كردن بانوان نيز بر عهدهء ساربانان بود ؛ زيرا آنان از طبقات پستى هستند و كسى به وجودشان اهميت نمىدهد ، ولى اكنون شاه ديگر نمىخواهد ساربانان بانوان را كمك كنند ، چون شبى چنان‌كه عادت اوست تنها و ناشناس حركت مىكرد ناگاه متوجه شد كه در كاروان زنان حرم كجاوه‌اى به يك سو خم شده و در شرف افتادن است .\r\nهرچه ساربان را براى جابه‌جا كردن كجاوه صدا زد ، از او اثرى نيافت ؛ ناچار از اسب فرود آمد و پيش رفت و شانه زير كجاوه نهاد ، تا آن را به حال تعادل بازگرداند . ناگهان احساس كرد كه كجاوه از حد عادى سنگين‌تر است ، و چون سر به درون آن برد ، ملاحظه كرد كه ساربان به يكى از كنيزكان چشم طمع دوخته است . شاه به اندازه‌اى خشمگين شد كه فورى خود را معرفى كرد و چند تن از سرداران را پيش خواند و فرمان داد تا سر ساربان و آن كنيزك را در همان‌جا بريدند و\r\n\r\n","description":"","footnote":"","page_name":" 223 ","page_number":247},
  {"content":"\r\n\r\nرئيس ساربانان را نيز به علت قصورى كه در مراقبت كرده بود ، به سختى مجازات كرد ، تا كسانى را كه طرف اطمينان و اعتماد نيستند ، همراه قافله نكند و از همان شب دستور داد كه ساربانان به قافلهء حرم نزديك نشوند و تنها خواجه‌سرايان همراه زنان حركت كنند .\r\nاز آن به بعد ، وقتى زنان حرم در مصاحبت شاه هستند اسلحه برمىدارند و بر روى اسب مىنشينند و شاه تنها مردى است كه به اتفاق خواجه‌سرايان در ميان آنان است و در حال گفتگو و خنده و شوخى و گاه شكار همگى به پيش مىرانند . به هر حال هنگام حركت بانوان هميشه دسته‌اى از خواجگان شاه يك فرسنگ جلوتر مىروند ، تا چه شب باشد و چه روز ، مردانى را كه در جاده هستند دور كنند و اگر اين قافله هنگام روز به دهى برسد ، تمام مردان را از آنجا مىرانند يا در اتاق‌هاى دربسته نگه مىدارند تا زنان حرم شاه را نبينند . و اگر مردى بر سر راه ديده شود ، بايد بىدرنگ او را برانند . نبايد فراموش كرد كه اينجا مشرق‌زمين است و بزرگ‌ترين توهين به يك شاه‌زاده و يا هر فرد ديگرى اين است كه كسى روى زن او را ببيند .\r\nبعد از اين دسته كه خيابان و محل و منطقه را از اغيار خالى مىكنند و اختيارات زيادى براى زدن و كشتن و بستن دارند و رعب و وحشت در دل‌ها مىافكنند ، حرم حركت مىكند . اگر شاه همراه آنها باشد ، همه سوار بر اسب هستند و الّا زنان در كجاوه‌ها سوارند . دنبال حرم نيز دسته‌اى از قراولان خاص شاه كه يسقچى ناميده مىشوند حركت مىكنند و اين عده وظيفه‌دار هستند كار خواجگان حرم‌سرا را در عقب صف انجام دهند ؛ يعنى نگذارند هيچ‌كس به قافله نزديك شود .\r\nاين عده نيز داراى اختيارات وسيعى هستند و همگى تاج قزلباش بر سر دارند و علامت مخصوصشان تيرى است كه بر عمامهء خود فرو مىبرند ، به‌طورى كه سر آن پايين و دم آن به سوى بالا قرار دارد . رئيس آنان ، يعنى يسقچىباشى ، از ميان سرداران بزرگ انتخاب مىشود و بر عمامهء خود تيرى زرين فرو مىبرد .\r\nحالا برگرديم به سر مطلب اصلى ، زيرا تصور مىكنم جملات معترضه زياد گفته باشم . روز آخر ماه مه مطلع شدم كه آقاميرمنشى نيز آمده و در حوالى چادرهاى من سكونت گزيده است ؛ در نتيجه به ملاقات او رفتم تا اطلاعاتى دربارهء شاه به دست آورم ، و مشاهده كردم به اتفاق دو نفر ديگر ، در چادر كوچك خود ، كه به آن شيروانلى مىگويند ، نشسته است . اين چادر همان‌طور كه از نامش پيداست ، مختص شيروان است و براى جلوگيرى از نفوذ باران ، سقفش از نمد ساخته شده و به اصطلاح دوپوشه است .\r\nبعد از ورود من ، دو نفر ديگر چادر را ترك كردند و بين من و او كه از كثرت تقاضاهاى بجا و\r\n\r\n","description":"","footnote":"","page_name":" 224 ","page_number":248},
  {"content":"\r\n\r\nبىجاى مردم به اين محل خلوت پناه آورده بود ، مذاكرات مفصلى جريان يافت . وى ضمن مطالب ديگر ، به سفير اسپانيا اشاره كرد و گفت شنيده است با پدرهاى آگوستينى مسيحى ساكن اصفهان ، به خصوص با پدر فراملكيور دلى آنجلى « 1 » مشاور پادشاه اسپانيا و سرپرست صومعه داراى روابط خوبى نيست و از اين موضوع اظهار تعجب مىكرد ، زيرا به عقيده او پدر ملكيور به پادشاه اسپانيا و حتى به خود سفير خدمات فراوانى كرده بود . وى از اين‌كه موقعى سفير اسپانيا توسط قاصد نامه‌اى به فرح‌آباد فرستاده و دستور داده بود آن را مستقيما و بدون ملاحظهء او تسليم شاه كنند ، سخت رنجيده بود . اين قاصد مدت‌ها در فرح‌آباد ماند و اجازهء ملاقات نيافت و سرانجام هم بدون اخذ نتيجه به نزد سفير اسپانيا مراجعت كرد .\r\nبعد ، صحبت به انگليسىها كشيده شد و گفتم : مذاكره با اين اشخاص زياد نمىتواند ثمربخش باشد ؛ زيرا آنها پول ندارند و فقط با خود ، مال‌التجاره‌هايى مىآورند كه در ايران قدر و قيمتى ندارد . آقامير پاسخ داد : شاه نيز براى مذاكرات خود با انگليسىها اهميت زيادى قايل نيست و دستور داده است به آنها ابريشم تحويل ندهند و حتى ابريشمى را كه سال قبل با آنها معامله شده بود هنوز هم در اصفهان است ، فقط در صورتى به آنها بدهند كه قبلا مال‌التجارهء انگليسى به تمام و كمال دريافت كرده باشند . وى اضافه كرد كه تصميم شاه بر اين است كه تمام ابريشم ، بدون گذشتن از خاك تركيه ، به اروپا برود و من به قصد زيان به ترك‌ها گفتم : بايد كارى كرد كه پاى فرانسوىها به ايران باز شود ؛ زيرا فرانسوىها هستند كه پول فراوان به مشرق‌زمين مىآورند و همه مىدانند كه حلب و ساير بنادر مشابه چقدر از اين معامله منتفع مىشوند ؛ سپس ادامه دادم كه اكنون موقع اقدام فرا رسيده است ، زيرا در قسطنطنيه با سفير فرانسه بدرفتارى شده و شايد اين امر منتهى به قطع روابط دوستى بين دو كشور شود و فرانسه براى كسب ابريشم به ايران روى آورد ؛ به‌علاوه محبت شاه نسبت به عيسويان كه من در موقع اقامتم در قسطنطنيه شمه‌اى از آن را براى دوست خود - سفير فرانسه - بازگو كرده‌ام ، بسيار جلب توجه آنها را كرده است و مىدانم كه سفير نيز طالب قطع رابطه با ترك‌هاست و در اين راه تمام مساعى خود را به كار مىبندد . آقامير گفت : مطمئن است كه اگر فرانسوىها به ايران بيايند شاه به آنان كمال مهربانى و كمك را خواهد كرد . اميدوارم با كمك خداوند روزى اين تصور عملى شود و من هم بتوانم در آن سهمى داشته باشم .\r\n\r\n\r\n","description":"","footnote":"\r\n( 1 ) .  Padra Fra Melchior de gli Angeli \r\n","page_name":" 225 ","page_number":249},
  {"content":"\r\n\r\nبعد از آن دربارهء مرگ نمايندهء انگليسى مقيم كه اخيرا اتفاق افتاده بود ، صحبت كرديم . وى موقعى كه براى دريافت مال‌التجاره ناوهاى انگليسى به حوالى جزيرهء هرمز رفته بود ، همان‌جا مرد ، به نظر مىرسد مسموم شده باشد . صحبت از اين است كه پرتغالىها اين كار را كرده‌اند ، ولى به نظر من اين حرف بىمعنى است ؛ زيرا آنان خوب مىدانند كه با مرگ يك نفر ورق برنمىگردد و با مرگ شش يا هشت يا حتى بيست نفر انگليسى اين ملت رو به اضمحلال نمىرود و مذاكرات بين پادشاه انگليس و شاه ايران ، اگر قرار باشد ادامه يابد ، ادامه خواهد يافت و اگر نماينده را به اين نحو بكشند ، اثر كاملا معكوسى خواهد داشت .\r\nسپس صحبت را به موضوع قزاق‌ها كشانيدم و مطالبى را كه قبلا در اين مورد به شاه گفته بودم ، براى او بازگو كردم . آقامير به اين موضوع خيلى علاقه‌مند شد و از من سؤالات زيادى كرد .\r\nضمن توضيحات خود اشاره كردم كه مىتوان طرابوزان و شهرهاى اطراف آن را به آسانى از قلمرو ترك‌ها جدا كرد . به اين ترتيب كه ايران ، از سمت مستملكات خود ، حمله به ترك‌ها را آغاز خواهد كرد ، و قزاق‌ها نيز از سمت دريا به سواحل تركيه يورش خواهند برد ، و طرفين با پيشرفت در خاك دشمن دست يكديگر را در آن‌جا خواهند فشرد .\r\nبه نظر مىآمد كه آقامير خوب به مسائل واقف است و من علاوه كردم كه اين موضوع نه تنها براى صدمه زدن به ترك‌ها لازم است ، بلكه از هر جهت براى فرستادن ابريشم ايران به اروپا مفيد خواهد بود ؛ زيرا شاه مايل است اين متاع از خاك تركيه نگذرد و جاده‌اى كه به اين ترتيب گشوده مىشود ، از هر جهت از جادهء حلب يا راه‌هاى ديگر نزديك‌تر خواهد بود . به‌علاوه تمام ايالات ايران كه ابريشم تهيه مىكنند ، نزديك درياى سياه هستند و ديگر لازم نخواهد شد كاروان‌ها راه دور و درازى را تا حلب يا هرمز طى كنند و كالا را به انگليسىها يا ديگران تحويل دهند . گذشتن از درياى سياه با كشتى فقط ده تا بيست روز يا حداكثر يك ماه طول مىكشد ، در حالى كه حمل كالا از طريق اقيانوس هشت تا ده ماه وقت مىخواهد و اگر از طريق حلب كالا به مديترانه حمل شود ، تا وصول به بندر مارسى كه نزديك‌ترين بندر است دو تا سه ماه در راه خواهد بود . هر دوى اين راه‌ها بس خطرناك است زيرا علاوه بر طوفان ، مصايب متعدد ديگرى نيز در اين دريانوردى طولانى ، حيات كشتى و ملوانان را تهديد مىكند و به‌علاوه تمام مسير مملو از دزدان دريايى است ؛ در حالى كه تنها خطر درياى سياه عبارت از وجود ترك‌ها است و آن را هم قزاق‌ها به تنهايى قادرند بر طرف سازند ، و حتى اكنون نيز ترك‌ها از ترس كشتى قزاق‌ها و حملهء آنان نمىتوانند از اين دريا استفاده كنند . از اين‌ها گذشته ، وقتى مال‌التجاره به اين ترتيب از درياى سياه\r\n\r\n","description":"","footnote":"","page_name":" 226 ","page_number":250},
  {"content":"\r\n\r\nگذشت . مستقيما در اروپا به كشورهايى كه به آن احتياج زيادى دارند مىرسد ، و به آسانى به لهستان و آلمان و روسيه حمل مىشود ، در حالى كه اين كشورها اكنون براى خريد ابريشم ، بايد از طريق انگليسىها و فلاماندها اقدام كنند و اين كار براى آنها بسى مشكل است .\r\nسخنان من بر آقامير خيلى خوش آمد و پرسيد كه آيا دربارهء اين امور با شاه نيز صحبت كرده‌ام يا خير ؛ گفتم : دربارهء اغلب موضوعات فوق‌الذكر با اعلىحضرت مطالبى در ميان گذاشته‌ام ، ولى بسيارى از مطالب نيز باقى مانده است كه براى فرصت‌هاى ديگر گذاشته‌ام . آقامير گفت :\r\nشاه‌عباس با پادشاه اسپانيا مكاتبات زيادى رد و بدل كرده ، و روابط آنان بسيار صميمانه است ؛ بنابراين مىتوان انتظار داشت اين نظريات به آسانى عملى شود .\r\nبعد از مبادلهء تعارفات گرم و صميمانه ، از يكديگر جدا شديم و قرار شد موقعى كه شاه براى شكار بيايد ، او يا وزير مازندران مرا از جريان مطلع سازند .\r\nروز شنبه ، دوم ژوئن ، صبح بسيار زود عازم شكارگاه شدم ؛ زيرا شب قبل آقامير و وزير مازندران خبر ورود شاه را به من داده بودند . وزير مرا در يكى از چادرهاى خود جا داد ، زيرا شاه گفته بود كه وقتى موقعش شد ، همه را مطلع كنيد . ملاحظه كردم كه استفانوى قزاق نيز آنجاست .\r\nهمان‌طور كه قبلا نوشتم ، وى در فرح‌آباد از شاه اجازهء مرخصى گرفت و رفت ؛ ولى هنوز سه روز راه بيشتر دور نشده بود كه شاه كس به دنبال او فرستاد و دستور داد بازگردد و در انتظار بماند .\r\nعلت اين كار را نمىدانم ؛ ولى تصور مىكنم شاه يا در انتظار جواب‌هايى است كه بايد از طرف بگرات‌ميرزا برسد ، يا مىخواهد ببيند نتيجهء كار با ترك‌ها امسال چه مىشود و سپس او را با دستورهاى قاطع‌ترى روانه سازد . من خيلى از بازگشت اين قزاق خوشحال شدم ؛ زيرا به اين ترتيب اثر سخنانى كه با آقامير در ميان گذاشته بودم به هدر نمىرفت و اين امكان به وجود مىآمد كه به استفانو تعليمات مهم‌ترى داده شود .\r\nهمان روز اندكى بعد از ناهار شكار آغاز شد . چند هزار مرد دوبه‌دو با چماق‌هايى كه در دست داشتند ، فريادكنان شكارها را رم مىدادند و گرد و خاكى برپا كرده بودند ؛ اما شكار زيادى جمع نشد و شاه چون عدهء جانوران را قابل نديد ، ما را خبر نكرد و خود با زنان حرم به شكار مشغول شد ، ولى شنيدم كه شكار گيلان بسيار خوب بوده است و از هشت تا ده هزار حيوان وحشى از قبيل بزكوهى و گوزن و گراز و خرس را كشته‌اند و تازه تعداد آهوهاى شكارشده ، وارد اين محاسبه نيست . متأسفانه من به علت بىخبرى يك چنين فرصتى را از دست دادم .\r\nروز يكشنبه ، سوم ژوئن ، به چادر خود بازگشتم تا دستور عزيمت دهم . روز دوشنبه شاه نيز\r\n\r\n","description":"","footnote":"","page_name":" 227 ","page_number":251},
  {"content":"\r\n\r\nعازم قزوين شد و موقعى كه در سر راه براى صرف ناهار توقف كرد ، چشمش به مترجم من افتاد و از دور او را شناخت و صدا كرد و پرسيد : آيا شكارى را كه براى من فرستاده است به دستم رسيده است يا خير . چون شنيد آن را نياورده‌اند ، متغير شد و وزير مازندران را خواست و به او دستور داد كه فورا شكار را بفرستد و وزير هم بىدرنگ يك شكار به مترجم من سپرد . لاشهء حيوان به اندازه‌اى بزرگ بود ، كه چون مترجم به عادت ايرانيان آن را زير شكم اسب بست ، به زحمت توانست تا خانه بيايد . نمىدانم بزكوهى بود يا گوزن و به هر حال دو شاخ سياه و پيچاپيچ داشت و با گوشت اين حيوان وحشى ، كه به دست شاه يا يكى از زنان او شكار شده بود ، چند وعده خوراك ما فراهم شد .\r\nهمان شب ، من نيز دستور دادم باروبنه را ببندند و به دنبال شاه به راه افتادم . جادهء فرح‌آباد به فيروزكوه شمالى - جنوبى بود ، ولى از فيروزكوه تا قزوين جاده به سمت غرب امتداد مىيافت .\r\nآن شب از دو رودخانه عبور كرديم و جادهء كوهستانى بسيار مشكلى را پيموديم . تمام اين كوهستان پر از نوعى گياه خوش‌بو بود كه گل آنها را مىشد به يك هرم بزرگ زرد رنگ ، مركب از دانه‌هاى ريز ، تشبيه كرد . من قبلا هرگز چنين گل‌هايى نديده بودم و گمان نمىكنم در ايتاليا مثل آن را داشته باشيم ؛ كسى هم نبود اطلاعاتى در اين باره به من بدهد ، زيرا همراهى كه از اهالى مارسى با خود داشتم در فيروزكوه ناگهان مرا ترك كرد و رفت .\r\nعلت اين اقدام او را نمىدانم ، ولى به هر حال پيش خود قسم خورده‌ام هيچ‌وقت يك فرنگى را با خود به خارج از اروپا نبرم ؛ زيرا آنان در اين سرزمين‌ها واقعا بد مىشوند ، يعنى بهتر بگويم هيچ اروپايى خوبى رنج يك چنين سفر طولانى را به خود هموار نمىكند و آنهايى كه حاضر به اين مسافرت‌ها مىشوند ، همه مردمى نااهل و كج‌فكر و بدعمل هستند كه چون نمىتوانند در سرزمين خود باقى بمانند ، به فكر گردش به دور دنيا مىافتند . به هرحال ، اين گل‌ها شايد چيزهاى خيلى عادى و پيش پا افتاده‌اى باشند و چون اكنون مىدانم در كجا مىتوان به آنها دسترسى يافت ، اگر علاقه‌مند باشيد مىتوانم نمونه‌هاى لازم را برايتان به ناپل بفرستم .\r\nبعد از طى پنج فرسنگ ، سه ساعت از خورشيد بالا آمده ، در حالى كه كوهستان را پشت سرگذاشته بوديم ، در محل زيبايى كه نهرى در ميان آن جارى بود و چمن‌هاى سرسبزى براى چريدن حيوانات داشت ، بار افكنديم . شب دوم بانو معانى را با اسباب و اثاثيه عقب گذاشتم و خودم به سرعت با اسب به جلو راندم ، زيرا نمىخواستم آنقدر از شاه عقب بمانم كه رسيدن به او برايم مشكل شود و در نتيجه مرا تنبل تصور كنند .\r\n\r\n","description":"","footnote":"","page_name":" 228 ","page_number":252},
  {"content":"\r\n\r\nاز ده‌هاى متعددى گذشتم و در دهى به نام گيلارد سه ساعت خوابيدم و سه ساعت از خورشيد بالا آمده ، از رودخانه‌اى به نام جاجرود گذر كردم . گرچه اين رودخانه نسبتا عميق بود ، ولى پل مخروبه‌اى داشت كه عبور از آن را امكان‌پذير مىساخت . سرانجام ظهر چهارشنبه ششم ژوئن يا كمى ديرتر ، در حالى كه ده تا دوازده فرسخ راه پيموده بودم ، به شهرى به نام تهران رسيدم ، كه يك فرسنگ دور تر از مقبرهء يكى از مقدسان آيين اسلام ، واقع شده است « 1 » .\r\nشاه در همان حوالى توقف كرده بود ؛ ولى وى در تهران خانه ندارد و هرگز بدانجا پاى نمىگذارد و حتى يك مرتبه به آن فحش داده و به روح پدر هر كس كه وارد اين شهر شود لعنت فرستاده است . به نظر مىرسد كه وى موقعى در اين شهر به علت خوردن ميوهء زياد مريض شده و دانه‌هايى از بدنش بيرون ريخته است ؛ عده‌اى نيز مىگويند كه اهالى شهر تهران آن‌طورى كه بايد از او استقبال نكرده‌اند . با تمام اين لعن و نفرين‌ها ، من مايل شدم به ديدن شهر بروم و بدين قصد از ميان اردو عبور كردم و با وجودى كه مردم تهران به خارجىها جا نمىدهند ، محل دل‌چسبى در يكى از باغات پيدا كردم و در سايهء درختان به خواب خوشى فرو رفتم ؛ بانو معانى نيز بعدا رسيد و به استراحت پرداخت .\r\nآن روز طبق معمول ، عدهء زيادى از زنان ايرانى به ديدن ما آمدند كه در بين آنها چند نفر مسيحى فقير و بدبخت نيز بودند . در اين شهر فقط دو خانوار مسيحى وجود دارد كه به آنها نيز دستور داده شده ، به فرح‌آباد كوچ كنند .\r\nتهران شهر بزرگى است كه از قزوين وسيع‌تر است ، ولى عدهء كمى در آن ساكن هستند . تمام اين شهر از باغ‌هاى بسيار بزرگى پوشيده شده و همه رقم ميوه در آنها يافت مىشود ، منتهى به علت گرمى هوا صبح خيلى زود بايد آنها را بچينند و براى فروش به اطراف بفرستند . تهران پايتخت ايالتى است كه به همين نام خوانده مىشود و مقّر خان است . اين شهر بر سر راه فيروزكوه واقع شده و خيابان‌هاى آن از نهرهايى كه تعداد آنها فوق‌العاده زياد است سيراب مىشود و همين نهرهاى پهن و باريك و كوتاه و طويل ، براى آبيارى باغات نيز مورد استفاده واقع مىشوند . خيابان‌ها پر از درخت‌هاى چنار است كه همه پربرگ و قطور و زيبا هستند و بايد بگويم كه در تمام مدت عمر خود هيچ‌وقت تعداد به اين زيادى چنارهاى تنومند زيبا نديده‌ام .\r\nتنهء اين درختان به اندازه‌اى قطور است كه اگر دو مرد دست به دست يكديگر بدهند ، باز هم\r\n\r\n\r\n","description":"","footnote":"\r\n( 1 ) . البته خوانندگان توجه دارند كه منظور مقبرهء حضرت عبدالعظيم است . - م .\r\n","page_name":" 229 ","page_number":253},
  {"content":"\r\n\r\nمنظره شهر تهران در قرن هفدهم\r\nاز كتاب  La Perse  تأليف  Dubeux \r\n\r\n","description":"","footnote":"","page_name":" 230 ","page_number":254},
  {"content":"\r\n\r\nنمىتوانند يكى از آنان را در بغل بگيرند و من بايد واقعا تهران را شهر چنار بنامم . از اين گذشته ، عمارت يا چيز زيباى ديگرى در اين شهر نيست .\r\nشاه غروب پنجشنبه حركت كرد و ما نيز عازم شديم . بعد از يك شب راه‌پيمايى ، به رود بزرگى رسيديم كه بر روى آن پل بسته بودند . اين آب كرحرود خوانده مىشود و در كنار آن دهكدهء بزرگى واقع شده كه همين نام را دارد « 1 » . من كه هفت فرسنگ راه پيموده بودم و مىدانستم اردو به اين زودىها نخواهد رسيد در اتاق زيباى جديد سفيد تميزى ، كه شاه دستور داده است براى استراحت مسافران قدرى بالاتر از آب در پايين پل بر روى رودخانه بسازند و اطراف آن باز است ، به خواب خوشى فرو رفتم .\r\nرودخانه در زير با صداى روح‌بخشى جارى بود و من كه فطرتا طرفدار خواب هستم و از سفر شبانه واقعا خسته شده بودم ، چنان از هوش رفتم كه شاه و تمام اردو از بالاى پل گذشتند و چيزى نفهميدم . صبح شترها را روى چمن‌زار رها كردند و تمام اردو همان‌جا چادر زد ، ولى شاه به اتفاق چند تن از خاصان به سمت قزوين حركت كرد و حرم را در همان محل باقى گذاشت و ما تا قزوين ديگر او را نديديم .\r\nشب بعد نمىدانم در اثر اشتباه كسانى كه جلو رفته بودند ، يا براى كوتاه كردن راه ، اردو از راه‌هاى بد واقع در جلگه‌هاى غيرمسكون و لم‌يزرع به سوى قزوين به راه افتاد . پس از هفت فرسنگ راه‌پيمايى ، به دهى خراب به نام حوض‌آباد رسيديم و اطراق كرديم . تمام مدت روز باد شديدى كه از روى شن‌هاى جلگه گذشته بود و چشم را از شدت گرد و خاك كور مىكرد و چادرها را مىخواست از جا بكند ما را آزار مىداد . عصر روز شنبه از اين محل نامطلوب عزيمت كرديم و صبح روز يكشنبه دوازدهم ژوئن دو ساعت از آفتاب بالا آمده به حوالى قزوين ، كه نيمه راه مقصد بود ، رسيديم .\r\nدر قزوين براى يافتن خانه هنگامه‌اى برپا بود و از اين جهت خيلى به زحمت افتاديم . داروغه و كلانتر براى راضى كردن همه نمىدانستند چه بايد بكنند ، ولى ما را چون مهمان شاه و از ديگران محترم‌تر بوديم به چند خانه بردند تا هر يك را خودمان خواستيم انتخاب كنيم . در حالى كه ديگران هنوز بيرون از شهر و در چادرها به سر مىبردند .\r\nدر شهرهاى ايران ، غالبا مدخل خانه‌ها را بسيار زشت و كوچك و تاريك مىسازند تا در\r\n\r\n\r\n","description":"","footnote":"\r\n( 1 ) . منظور رودخانهء كرج است كه سابقا كرحرود خوانده مىشد و نويسنده نام آن را  Chiere  مىنويسد . - م .\r\n","page_name":" 231 ","page_number":255},
  {"content":"\r\n\r\nاين‌گونه مواقع سربازان و سرداران سپاه بر آنها طمع نبرند و ، به قصد منزل كردن در آنجا ، صاحب‌خانه را بيرون نيندازند . خانه‌هايى كه به ما نشان دادند از اين‌گونه بود و من چون مشاهده كردم بايد زنان و مردان بىگناهى به خاطر ما از خانه و مسكن خود رانده شوند ، زير چادر در كنار چشمهء كوچكى كه به نام پدر تخته‌بيگ ، مهمان‌دار من در فرح‌آباد ، كه روزى با قدرت زياد در اين صفحات حكمرانى مىكرده است ، چشمهء شيخ احمد خوانده مىشد ، منزل كردم .\r\nاكنون دربارهء شهر مطالبى به اطلاعتان برسانم : قزوين شهر بزرگى است كه مركز قسمت بزرگى از ايالت آذربايجان محسوب مىشود . اين شهر قبل از اين كه شاه‌عباس از آن متنفر شود ، پايتخت بود و به‌طورى كه مىگويند تنفر شاه عباس از آن به علت پيش‌گويى يك نفر منجم است كه گفته او در اين شهر خواهد مرد يا گرفتار مصايب زيادى خواهد شد .\r\nشهر داراى حصار نيست و سكنهء آن ، مانند اهالى هر شهرى كه بر سر راه واقع شده باشد ، غالبا از بازرگانان و سوداگران هستند . خانه‌ها بد و وضع آنها ، به‌خصوص از بيرون ، رقت‌آور است و از وقتى دربار از اينجا منتقل شده ، غالب آنها به خرابى گراييده‌اند . خيابان‌ها بسيار بد و باريك و كج و معوج و پر گرد و خاك است و به علت تابش خورشيد و كوتاهى ديوار خانه‌ها ، عبور از آنها با زحمت انجام مىگيرد . ساختمان‌هاى بازار نيز بسيار بىقواره و زشت است ، ولى مغازه‌ها همه پر از خوراك و پوشاك و كالاهاى مختلف هستند . روىهم‌رفته رونق قزوين كه اين همه در جهان شهرت يافته است ، خيلى كمتر از آن چيزى بود كه فكر مىكردم ؛ درست برعكس اصفهان كه خيلى بيش از حد تصور من زيبا بود و واقعا بايد گفت شاه‌عباس مرد با سليقه‌اى است .\r\nچيزى كه در قزوين جلب توجه مرا كرد ، درب شاهى بود كه در يك ميدان بزرگ واقع شده است . اين درب نقاشى نشده و فاقد تزيينات طلايى است ، ولى عظمتى به‌سزا دارد و در پس آن ، نخست دالان مرتفعى قرار گرفته كه دربان‌ها در آن جاى دارند و بعد حياط بزرگ و زيبايى واقع شده كه پر از درخت چنار است و كسانى كه صبح‌ها در انتظار خروج شاه ايستاده‌اند از سايهء آنها استفاده مىكنند . جلو حياط در محل سربسته‌اى يك حوضخانه ساخته شده كه بالاى آن يك تالار نسبتا طويلى است و صوفىها در آن اطعام مىشوند . در قسمت چپ ديوار مقابل حياط ، درب دالان ديگرى واقع شده كه مخصوص بارعام شاه است و بعد از اين دالان ، درب سومى قرار دارد كه شاه براى بارعام از آنجا وارد مىشود و در قسمت چپ همين دالان درب ديگرى است كه اگر شاه بخواهد با اسب وارد شود از آن استفاده مىكند . در دالان اول طاق‌نماهايى است كه قسمتى از آن در اختيار غلامان شاه است و در قسمت ديگر ، صندوق و وسايل سفر و\r\n\r\n","description":"","footnote":"","page_name":" 232 ","page_number":256},
  {"content":"\r\n\r\nپيشكشىها را قرار مىدهند . از اين گذشته بايد بگويم تاكنون داخل خانه شاه را نديده‌ام و از خارج نيز چيز جالب توجه ديگرى وجود ندارد .\r\nدومين چيزى كه در قزوين توجه مرا جلب كرد ، ميدان بزرگ است كه دور از قصر شاهى و در حوالى بازار واقع شده و گرچه به زيبايى ميدان اصفهان نيست ، ولى طولش به همان اندازه و عرضش تقريبا يك سوم طول است . علت بزرگى اين ميدان ، وجود زمين چوگان در آن است و دروازه‌هاى اين بازى نيز يكى در بالا و ديگرى در پايين ميدان استوار شده‌اند . طاق‌نماها همه قديمى و بد هستند ، ولى دو قصر كوچك سلطنتى با ايوان‌هاى متعدد ، يكى در اين طرف و يكى در آن طرف ميدان ، ساخته شده تا در موقع تماشاى چوگان بازى از آنها استفاده شود . ايوان يكى از اين خانه‌ها با پرده پوشيده شده است و گمان مىكنم مخصوص حرم‌سرا باشد ؛ زيرا در پشت آن نيز باغچه‌اى است . بزرگ‌ترين عيب ميدان اين است كه چون ديوارهاى بازار كوتاه است ، دائما در معرض تابش آفتاب قرار گرفته و فقط اول شب‌ها مردم مىتوانند براى قدم زدن و تفريح به آنجا روى آورند .\r\nاطراف ميدان را درخت كاشته‌اند ، ولى آنها هنوز كوچك هستند و استفاده‌اى نمىرسانند .\r\nجوىهاى باريكى نيز در پاى اين درختان جريان دارد . دورتادور ميدان را دو رج طارمى چوبى كشيده‌اند و در وسط آنها و كنار درختان ، حوالى جوىهاى آب ، گياهان مختلفى كاشته‌اند كه تصور مىكنم بوته‌هاى گل باشد و به هر حال چيز جالبى است .\r\nشاه تقريبا هر شب با اسب وارد ميدان مىشود و تمام اعيان و اشراف براى اداى سلام و مراسم احترام ، قبلا سوار اسب در آنجا حاضر هستند . صبح‌ها نيز در مقابل درب شاهى بارعام انجام مىشود ، ولى اين امر كمتر اتفاق مىافتد و چه بسا مردم ساعت‌ها آنجا مىايستند و شاه بيرون نمىآيد ، به همين مناسبت رغبت عمومى به ميدان بزرگ بيشتر است ، زيرا شاه را در آنجا خيلى به آسانى مىشود ديد و به‌علاوه جا فراوان است و اشكال و مقررات زيادى هم براى اين كار وجود ندارد .\r\nميدان را همه روز عصر ، چندين سقا با مشك آب مىپاشند . به‌طورى كه كاملا خنك مىشود . قبل از اين‌كه شاه وارد شود ، مردم دسته‌دسته در گوشه و كنار با هم به صحبت مشغول مىشوند ، و همين كه شاه سواره وارد ميدان شد ، كسانى كه پياده به آنجا آمده‌اند ، پشت نرده‌هاى چوبى كه گرداگرد ميدان كشيده شده ، يا زير اتاق‌ها و طاق‌نماهاى اطراف ميدان ، يا روى بام‌هاى مرتفع اتاق‌ها مىروند . سواران نيز گرداگرد ، جلو نرده‌ها ، صف مىكشند و به اين ترتيب وسط\r\n\r\n","description":"","footnote":"","page_name":" 233 ","page_number":257},
  {"content":"\r\n\r\nميدان خالى مىشود . محل ما مهمان‌ها مناسب‌تر از ديگران است ، يعنى در وسط يكى از اضلاع ميدان واقع شده كه شاه غالبا آنجا مىايستد و ديدنش آسان‌تر است .\r\nشاه با چند تن از نديمان و نزديكان به دورن ميدان مىآيد و از مقابل صف حاضران مىگذرد و همه با فرود آوردن سر به او سلام مىكنند . اين سلام كه با يك حركت سريع سرانجام مىگيرد ، بسيار نامأنوس است ، ولى با توجه به اين‌كه همه عمامه دارند منظرهء جالبى به وجود مىآيد . بعد از مرتبهء اول ، اگر شاه هزار مرتبه دور ميدان بگردد ، كسى سر فرود نمىآورد و خود او هم جز اين چيزى نمىخواهد . وى با كمال سادگى و مهربانى و بدون هيچ‌گونه تشريفات و عارى از هرگونه تكلفى با نزديكان خود سخن مىگويد ، و رفتارى درست مخالف پادشاهان قديم ايران ، كه طبق نوشتهء مورخان تشريفات دربار آنان خارق‌العاده بود ، دارد .\r\n\r\n","description":"","footnote":"","page_name":" 234 ","page_number":258},
  {"content":"\r\n\r\n\r\nاز قزوين\r\nوقتى شاه در ميدان است ، همه بىحركت در جاى خود مىايستند يا اگر كسى نخواست بماند ، بعد از اين‌كه مرتبهء اول سلام كرد ، پى كار خود مىرود . ولى غالبا همه در محل باقى مىمانند ، زيرا همان‌طور كه گفتم اينجا گردش‌گاه عمومى است . شاه كمتر در يك‌جا مىايستد ، بلكه اسب خود را به اين طرف و آن طرف مىراند . گاه با يك نفر مسافتى را طى مىكند و گاه به نزد ما مىآيد و با هر كس ميل داشته باشد ، حرف مىزند و يا كسى را احضار مىكند . وى غالبا مىخندد و حرف‌هايش توأم با شوخى و مسخره است .\r\nدر تمام مدت ، گروهى از غلام‌بچگان مخصوص او با تنگ‌هاى شراب و جام‌هاى زرين در اطراف ميدان مىگردند و به مهمانان شاه و سران دولت و كسانى كه مورد علاقه و توجه مخصوص هستند شراب مىدهند . نقاره‌خانه نيز در آن طرف ميدان آهنگ‌هاى جنگى مىزند .\r\nشاه بسيارى از آلات موسيقى ترك‌ها و ازبك‌ها را ، كه در جنگ‌ها به غنيمت گرفته است ، مورد استفاده قرار مىدهد و با همين آلات ، آهنگ‌هاى جنگى تركى و ازبكى نيز مىنوازند ؛ در حالى كه سابقا استفاده از اين آلات موسيقى مرسوم نبود .\r\nوقتى شاه مايل باشد ، يعنى تقريبا هر شب ، ضمن يك آهنگ خاص نقاره‌خانه ، كسانى كه به بازى چوگان آشنايى دارند وارد ميدان مىشوند . شاه شخصا عده‌اى را براى بازى صدا مىكند و\r\n\r\n","description":"","footnote":"","page_name":" 235 ","page_number":259},
  {"content":"\r\n\r\nخود نيز چوگان به دست مىگيرد و اسب مىتازد و مىتوان گفت اين بازى را خيلى بهتر از ديگران مىداند . چوگان تقريبا چيزى شبيه آن بازى است كه مردم فلورانس با پاى پياده انجام مىدهند و به آن كالچو مىگويند « 1 » . نحوهء بازى از اين قرار است كه هر طرف سعى مىكند توپ را به دروازهء مقابل برساند و فقط فرق ميان بازى مردم فلورانس با بازى ايرانيان اين است كه آنها پياده و در ميدان كوچكى با تعداد زيادى بازىكن اين بازى را انجام مىدهند و به يكديگر ضربه و تنه و مشت مىزنند ؛ در حالى كه تعداد بازىكنان ايرانى بيش از پنج تا شش نفر نيست و همه سوار بر اسب هستند و بسيار متين بازى مىكنند و به يكديگر تنه و مشت نمىزنند .\r\nهر سوارى مىكوشد تا خود را زودتر به گويى كه از چوب بسيار سبك ساخته شده است برساند و آن را با چوگان ، كه چوب بلند سركجى است ، از دست حريف خارج كند . چوگان را به دست راست مىگيرند و هنر چوگان‌باز در آن است كه گوى را از نزديك دنبال كند و هميشه از حريفان پيش باشد ، و اگر نتوانست خود را به گوى برساند ، تا حدامكان راه حريفان را نيز مسدود سازد و نگذارد آنها گوى را با چوگان بزنند .\r\nدر تمام اين حركات ، مهارت و سرعت اسب و سواركار از عوامل اصلى موفقيت محسوب مىشوند و مطلب مهم‌تر اين كه بازى چوگان ، افراد را براى هنرنمايى در ميدان نبرد آماده مىسازد و روى هم رفته از تمام بازىهاى مشابه ما بهتر و ارزنده‌تر است و اگر با لباس متحدالشكل و زيبا انجام شود ، براى بانوان دربارهاى اروپا بسيار شايسته و مناسب خواهد بود .\r\nزن در كوچه‌هاى قزوين فراوان است ، ولى همه پياده هستند و روى خود را پنهان مىكنند و چادرهاى آنان خيلى ارزان قيمت است . بسيارى از بانوان طبقات عالى نيز در حالى كه لباس‌هاى فاخر در زير بر تن دارند ، براى پنهان كردن شخصيت خود ، چنين چادرهايى بر سر مىكنند . زنان نسبت به مردان اين رجحان را دارند كه مىتوانند طرف مقابل را ببينند و خود ديده نشوند ؛ در حالى كه مردان متقابلا قادر به اين كار نيستند . گرچه مردم در اينجا نيم‌تنه‌هاى تقريبا متحدالشكل ما را بر تن ندارند ؛ ولى ديدن اين همه لباس‌هاى رنگارنگ و عمامه‌هاى گوناگون ، در ميدان به اين بزرگى ، منظرهء جالبى را به وجود مىآورد كه خالى از لطف نيست .\r\nاولين بارى كه من شاهد ورود شاه به ميدان بودم روز يكشنبه ، يعنى همان روز ورودم ، بود و\r\n\r\n\r\n","description":"","footnote":"\r\n( 1 ) .  Calcio  : هنوز در زبان ايتاليايى معنى بازى فوتبال مىدهد ، بنابراين معلوم مىشود در زمان پيترو دلاواله نيز فوتبال در بعضى از قسمت‌هاى ايتاليا مرسوم بوده است . - م .\r\n","page_name":" 236 ","page_number":260},
  {"content":"\r\n\r\nبعد از آن نيز مرتبا هر روز با علاقهء زياد به ميدان مىرفتم ، ولى در ايام اخير آنجا خلوت شده و من هم ديگر نمىروم ؛ زيرا شاه نيز نمىآيد و اردو در حال عزيمت است و عدهء زيادى شهر را ترك كرده‌اند .\r\nيادم رفت بگويم كه شاه تا برآمدن شب و حتى يك ساعت بعد از غروب آفتاب ، در ميدان مىماند و ما هر وقت بخواهيم بدون سلام و تعارف مجدد به راه خود مىرويم و حداكثر ماندن در ميدان تا موقعى است كه شاه در آنجا باشد ، و بعد همه آنجا را ترك مىكنند .\r\nاكنون بايد به شرح وقايع قزوين از قبيل بارعام و ملاقات شاه با فرستادهء سردار ترك و مأمور مذاكرات صلح و پذيرش سفير اسپانيايى و غيره بپردازم ؛ ولى چون اردو در حال حركت است و من هم بايد بروم ، حتى وقت بازخواندن نوشته‌هاى سابق را ندارم و اميدوارم در محل توقف بعدى بتوانم مطالب را ادامه دهم و نوشته‌هاى فعلى را نيز تصحيح كنم « 1 » .\r\nقزوين 25 ژوئيه 1618\r\n\r\n\r\n","description":"","footnote":"\r\n( 1 ) . در اينجا نويسنده به دوستان و آشنايان خود دعا و ثنا مىفرستد و مطالبى مىنويسد كه ذكر آن خارج از اين مقال است . - م .\r\n","page_name":" 237 ","page_number":261},
  {"content":"\r\n . \r\n","description":"","footnote":"","page_name":" 238 ","page_number":262},
  {"content":"\r\n\r\n\r\nمكتوب پنجم از اصفهان - 22 آوريل و 8 مه 1619\r\nآخرين نامه‌اى را كه در تاريخ بيست و پنجم ژوئيهء سال قبل از قزوين نوشتم ناقص گذاشتم و به‌علاوه در تنظيم آن عجله كردم و عزيمت ناگهانى كشيشى كه مىخواستم آن را به او بدهم ، باعث شد كه نتوانم شرح تمام وقايع را بدهم . اكنون گزارش اتفاقات را ، از جايى كه قطع كرده‌ام ، از سر مىگيرم و دربارهء شرفيابى سفيران بيگانه به حضور شاه و ترتيب پذيرايىهايى كه در آنها حاضر بوده‌ام و وضع جنگ سال گذشته ، كه طى آن به طور دائم با شاه و ساير سران فاتح همراه بودم ، مطالبى به اطلاعتان مىرسانم .\r\nروز يازدهم ژوئن ، كه مقارن با اوايل ورود ما به قزوين بود ، شاه جلو درب قصر بارعام داد و من نيز آنجا حاضر بودم . وى كه مرا ديد ، به مهمان‌دار پيغام داد از من بپرسد كه براى مذاكره دربارهء مطلبى به آنجا آمده‌ام يا چيزى مىخواهم ؟ پاسخ دادم هيچ‌گونه قصدى جز اداى احترام به اعلىحضرت ندارم و منظورم با ساير بزرگان و سران دربارى يكى است .\r\nدر اين بارعام شاه ، ضمن رسيدگى به ساير مسائل مهم مملكتى ، به جارچى دستور داد در شهر جار بزند كه تمام نظاميان ، از هر درجه و مقام ، با عجله خود را از راهى كه به تبريز مىرود به سلطانيه ، كه سه روز با قزوين فاصله دارد ، برسانند و در آنجا مجتمع شوند ، تا بعدا به محل مورد لزوم اعزام گردند . اين دستور بلافاصله اجرا شد و جارچىها در تمام شهر اوامر شاه را به اطلاع\r\n\r\n","description":"","footnote":"","page_name":" 239 ","page_number":263},
  {"content":"\r\n\r\nمردم رسانيدند ، زيرا در اينجا چسبانيدن اعلان به ديوار مرسوم نيست . به اين ترتيب همه دانستند كه امسال جنگ در پيش است و اگر شكى در اين مورد باقى مانده بود مرتفع شد . عزيمت به سلطانيه از همان لحظه آغاز گرديد و بايد اضافه كنم كه اين دستور منحصر به قزوين نبود ، بلكه به امر شاه در شهرهاى ديگر نيز خبر را به اطلاع همگى رسانيدند .\r\nدر شهر قزوين فقط شاه و بعضى از خاصان و سرداران باقى ماندند ، و قورچىباشى ، داماد شاه ، نيز به دستور او به فوريت عازم سلطانيه شد تا به امور مربوط به سربازانى كه از گوشه و كنار مملكت بدانجا روى آورده بودند رسيدگى كند . غروب روزى كه جار زده بودند شاه ، براى اين‌كه روحيهء عمومى را شاد كند و فكر جنگ را از خاطرها بزدايد ، در ميدان عمومى دستور بازى خاصى را داد كه بازىكنان آن ، برعكس چوگان ، سوار بر اسب نيستند و همهء مردم در آن شركت دارند .\r\nبازى از اين قرار است كه در وسط ميدان گرگ زنده‌اى را مىآورند و ميان مردم رها مىكنند .\r\nمردم از اطراف دنبال گرگ مىدوند و با داد و فرياد آن حيوان وحشى را چنان خشمگين و بيمناك مىكنند كه به هر طرف حمله مىبرد و به سوى اشخاص مىپرد ؛ آنگاه مردمى كه گرگ به طرف ايشان رفته است از پيش او مىگريزند و دستهء ديگرى آن حيوان را دنبال مىكنند ، ولى هرگز به او دست نمىزنند و تنها كارشان فرياد كردن و ترسانيدن گرگ است و حيوان كه نمىتواند به كسى آسيب برساند ، اگر اتفاقا كسى را هم پنجه بزند يا به دندان بگيرد ، به سبب ازدحام مردم ، زود او را رها مىكند . اين بازى به خودى خود چيز مهمى نيست ، ولى داد و فرياد چند هزار نفر و حركاتى كه در اطراف گرگ وحشى مىكنند باعث خنده و تفريح مىشود . شاه و ما كه اطراف او هستيم با اسب به اين منظره مىنگريم و طبق معمول جام شراب در گردش است و براى سبك كردن اثر آن ، انواع و اقسام ميوه از قبيل آلوسياه و زردآلو و گوجه و غيره نيز تعارف مىشود .\r\nگرگ‌بازى به كرّات انجام مىگيرد و شب‌هايى كه سفيرى بار نمىيابد و يا هديه‌اى تقديم نمىشود و يا اتفاقاتى از اين قبيل در ميان نيست يا گرگ‌بازى و يا چوگان‌بازى انجام مىشود ، تا موجبات سرگرمى عامه فراهم آمده باشد . براى اين منظور ، سراسر ميدان را همه شب چندين بار با مشك آب‌پاشى و سپس جارو مىكنند .\r\nشب دوازدهم ژوئن اولين بارى بود كه در خانهء جديد خود واقع در نزديكى قصر شاه مىخوابيدم ؛ زيرا تا آن تاريخ در انتظار دريافت خانهء مناسب در زير چادر به سر مىبردم . شاه روز بعد دستور داد هيچ‌يك از قزلباش‌ها نبايد فقط عمامهء معمولى به سر گذارند ، بلكه بايد از تاج\r\n\r\n","description":"","footnote":"","page_name":" 240 ","page_number":264},
  {"content":"\r\n\r\nاستفاده كنند و اين دليل وقوع مراسم خاصى بود . در مواقع معمولى هيچ‌وقت اين تاج را بر سر نمىگذارند و مثلا من هرگز نديده‌ام خود شاه از آن استفاده كند ؛ منتهى اتباع او در مواقع تشريفاتى با لباس رسمى تاج بر سر مىگذارند و در غير اين صورت حتى در مقابل شاه نيز ، اگر دستور خاصى در ميان نباشد ، همه فقط عمامه بر سر دارند و گره مخصوصى بدان مىزنند كه به نظر من ، عمامه با آن صورت خيلى زيباتر از موقعى است كه با تاج مورد استفاده قرار گرفته باشد .\r\nبعضى از خان‌ها و اشخاص بسيار سرشناس با چنين عمامه‌هايى به حضور شاه مىروند و براى نشان دادن اهميت خود تظاهر مىكنند كه اهميتى به تشريفات نمىدهند ؛ چنان‌كه ما هم در رم اشخاصى را داريم كه براى تظاهر با كلاه سياه به كوچه مىروند ، در حالى كه مىتوانند از رنگ‌هاى زيباى ديگر استفاده كند .\r\nاز دستور شاه چنين استنباط مىشد كه روز بعد در ميدان خبر خاصى است ؛ در نتيجه عصر روز سيزدهم ژوئن همه زودتر از موقع معين آنجا گرد آمديم . آن روز شاه سفير ترك را ، كه نه از طرف سلطان بلكه از طرف سردار كل خليل‌پاشا - كه در مركز ايالت دياربكر واقع در بين‌النهرين به سر مىبرد - اعزام شده بود ، به حضور مىپذيرفت .\r\nاين سفير مدت‌ها قبل از ورود شاه به قزوين به اين شهر وارد شده بود ، ولى هنوز بار نيافته بود و آن روز شاه براى اولين بار او را مىديد و ضمنا چون ميل نداشت مطابق معمول او را در قصر خود طى يك مهمانى بپذيرد ، ترجيح داده بود كه اين جلسهء ملاقات در ميدان عمومى شهر و سواره انجام گيرد . به نظر من اين عمل شاه دو دليل داشت : يكى اين‌كه سفير فرستادهء سلطان نبود ، بلكه از جانب سردار كل مأموريت داشت و ديگر اين‌كه شاه مىخواست به اين ترتيب بدرفتارىهايى را كه پيش از آن در قسطنطنيه نسبت به سفير او انجام گرفته بود ، تا حدى جبران كند ؛ زيرا سلطان احمد كه در آن موقع هنوز زنده بود هيچ‌وقت سفير شاه را نپذيرفت و تقريبا او را زندانى كرد و فقط بعد از مرگ او جانشينش سلطان مصطفى با سفير ملاقات دوستانه‌اى كرد و او را به دياربكر به نزد سردار فرستاد تا با يكديگر مذاكره كنند و اين مرد هنوز نيز آنجاست و اذن مراجعت نيافته است . شايد هم شاه مايل بود بدين طريق به سفير بفهماند كه از هر جهت آمادهء جنگ است ؛ و به هر حال ملاقات به ترتيبى ، كه در زير شرح مىدهم ، انجام شد .\r\nوقتى شاه به ميدان آمد ، طبق معمول آن را خلوت كردند و هر يك از ما نيز سواره به محل مقرر خود رفتيم . شاه با يكى - دو تن از نديمان خاص خود آهسته‌آهسته از اين سوى ميدان به سوى ديگر اسب مىراند و ضمنا با آنان مشغول صحبت بود . در اين موقع مهمان‌دار از طرف\r\n\r\n","description":"","footnote":"","page_name":" 241 ","page_number":265},
  {"content":"\r\n\r\nمقابل پيش آمد تا سفير ترك را ، كه وى نيز با تنى چند از همراهان سوار بر اسب بود ، معرفى كند .\r\nسفير مستقيما به سوى شاه هدايت نشد ؛ بلكه او را نزديك تير وسط ميدان متوقف كردند . آنجا در حقيقت بهترين محل ميدان است و جايگاه ما مهمانان و نزديكان و درباريان نيز در همان حوالى است ؛ زيرا شاه غالبا همان‌جا مىايستد و به صحبت مىپردازد .\r\nشاه اين‌طور وانمود كرد كه اصلا سفير را نديده است يا به وجودش اهميت نمىدهد و به حرف زدن و اسب راندن ادامه داد ، تا سرانجام به جلوى تير رسيد . در اين موقع ، سفير همان‌طور سواره سلام كرد و خواست نامهء سردار را تقديم كند . وقتى شاه سوار بر اسب است ، هيچ‌كس حتى غلامان او نيز از اسب پياده نمىشوند ، مگر اين كه بخواهند دست يا پاى او را ببوسند و اين اتفاق نيز خيلى به ندرت رخ مىدهد .\r\nشاه كه متن نامه را قبلا حدس زده بود و مىدانست حاكى از شرايط نامساعدى براى عقد قرارداد صلح است از گرفتن آن امتناع كرد و گفت ديگر نه مىخواهد نامه‌اى دريافت كند و نه چيزى در اين باره بشنود ، زيرا مطلب در دو كلمه خلاصه مىشود : آنچه متعلق به ترك‌ها است مال آنان است و آنچه متعلق به ايران است ، در اختيار ايران باقى خواهد ماند ؛ اگر ترك‌ها صحيح فكر مىكنند ، بايد اين منطق را قبول داشته باشند و اگر منظورهاى ديگرى دارند ، هرگونه مذاكره و گفت و شنود بىنتيجه است .\r\nشاه اضافه كرد كه ترك‌ها مزهء دشمنى با ايرانيان را چشيده‌اند ، و در عين حال مىدانند كه ايرانيان دوستان بسيار خوبى نيز مىتوانند باشند ؛ سپس مجددا تكرار كرد كه اگر ترك‌ها قانع هستند كه صلح با اين شرايط منطقى و منصفانه برقرار شود ، چه بهتر ؛ زيرا او نيز با كمال ميل به اين عمل تن در مىدهد ، و در غير اين صورت آنان مسئول جنگ و خون‌ريزى خواهند بود و او نيز براى مقابله با هرگونه اقدام خصمانه كاملا آماده است ، زيرا اگر ترك‌ها صاحب مال و لشكر بىكران هستند و به آنها پشت‌گرمى دارند ، اتكاى او به خدا و محمد و على است ، كه در همهء احوال يار و مددكارش هستند .\r\nشاه جملهء سابق خود را بارها تكرار كرد و گفت اگر طالب صلح هستيد ، بايد قبول كنيد هرچه از آن ترك‌ها است مال آنها بماند ، و هرچه متعلق به ايرانيان است در اختيارشان باقى باشد ، و او نيز به اين مصالحه كاملا راضى است . اين جملات را شاه با صداى بلند مىگفت ، به نحوى كه علاوه بر ما تقريبا همه حاضران ميدان آنها را مىشنيدند . سفير مطالب زيادى در پاسخ گفت ؛ ولى چون آهسته حرف مىزد ، كسى صدايش را نمىشنيد ؛ فقط\r\n\r\n","description":"","footnote":"","page_name":" 242 ","page_number":266},
  {"content":"\r\n\r\nهمين‌قدر فهميدم كه گفت : ترك‌ها پيشنهاد شاه را نمىتوانند قبول كنند .\r\nشاه كه ناطق خوبى است و در مذاكرات هيچ‌وقت به خلاصه‌گويى اكتفا نمىكند ، گفت : اگر ترك‌ها مردمان بامنطقى هستند ، بدين نحو راضى مىشوند ؛ زيرا بايد بدانند كه نمىتوانند به تمام دنيا دست‌اندازى كنند . وى باز هم جمله‌اى را كه بارها گفته بود تكرار كرد و گفت : مال ترك‌ها مال ترك‌هاست ، و مال ايرانيان مال ايرانيان ؛ و گرنه او حاضر به جنگ است .\r\nشاه گفت قزلباش‌هاى او مثل ترك‌ها نيستند كه از ترس سرما عمامه‌هاى بزرگ بر سر گذارند و دست‌هاى خود را از پوست بيرون نياورند ؛ بلكه آنان سبك و آمادهء جنگ هستند و فقط يك شمشير و يك اسب دارند و در صحنهء نبرد مشتاقند با حريف به فوريت روبرو شوند و اگر ترك‌ها مايل به جنگ باشند ، او قرچقاىخان ديوانهء خود را بر آنها نازل خواهد كرد تا نسلشان را از ميان ببرد . اشارهء شاه در اين مورد به قرچقاىخان ، فرماندهء غلامان خاص بود ، كه علاوه بر اين منصب ، اكنون فرمان‌دهى كل قشون را نيز بر عهده دارد و صاحب‌منصبان و خان‌ها زيردست او هستند « 1 » .\r\nقرچقاى به معنى عقاب است ، زيرا او سبك و چالاك و آماده به حمله است و شاه به شوخى او را ديوانه مىخواند و به همين سبب به سفير ترك گفت : به عقاب ديوانهء خود فرمان مىدهم تا با ناخن و چنگال به شما بدبخت‌ها حمله ببرد ، و اين مرتبه نيز به ترك‌ها همان خواهد رسيد كه دو سال پيش به سردار محمدپاشا رسيد و نبايد فراموش كنيد كه او مانند زنان گريه‌كنان از ميدان فرار كرد .\r\nشاه پس از گفتن اين مطالب سر اسب خود را برگرداند و از پيش روى سفير دور شد . در اين موقع نه تنها صاحب‌منصبان و نزديكان ، بلكه تمام حاضران ميدان براى او ابراز احساسات كردند و ، همان‌طور كه رسم مردمان مشرق‌زمين است ، با فريادهاى اللّه اللّه ، به او فهمانيدند كه حرف‌هايش را قبول كرده‌اند و از جنگ استقبال مىكنند . به اين ترتيب سرنوشت هزاران هزار نفر ، ضمن اين ملاقات كوتاه ، تعيين شد و آشكار گرديد كه به زودى بسيارى از مردم بىگناه بايد از بين بروند و يا خانه و زندگيشان معدوم شود .\r\nروز بعد ، كه پنجشنبه چهاردهم ژوئن بود ، مطلع شديم كه سفير اسپانيا ، كه از طريق هند و هرمز به ايران آمده بود و از مدت‌ها پيش همه انتظارش را مىكشيدند ، در دهى در حوالى\r\n\r\n\r\n","description":"","footnote":"\r\n( 1 ) . قرچقاىخان اصلا ارمنى و از اهالى ايروان بود . وى ابتدا غلام ساده‌اى بود ، ولى به زودى توانست خودنمايى كند و فرمان‌دهى غلامان و سپس فرمان‌دهى كل قشون را نيز بر عهده بگيرد : نويسنده بعدا نيز توضيحاتى در اين باره مىدهد . - م .\r\n","page_name":" 243 ","page_number":267},
  {"content":"\r\n\r\nقزوين به سر مىبرد و منتظر دستور است تا وارد شهر شود و حتى خانهء او را نيز از قبل آماده كرده بودند .\r\nمن ، كه او را به عنوان نمايندهء يك پادشاه كاتوليك محترم مىداشتم ، بلافاصله مترجم خود را به نزدش فرستادم و به ديدنش اظهار تمايل كردم . روز بعد نيز كه دستور ورود سفير به شهر صادر شده بود ، پيشاپيش ديگران براى ديدارش به خارج از شهر رفتم و به او خوش‌آمد بسيار گفتم و حتى بر خلاف آنچه در ايران مرسوم است ، چنين وانمود كردم كه مىخواهم به عنوان احترام از اسب پياده شوم . اندكى بعد از من حسين‌بيگ ، مهمان‌دار و داروغهء قزوين كه شيخ‌علىبيگ كلانتر ناميده مىشود و خانه‌اش در اختيار سفير قرار گرفته بود ، و داودخان ، برادر امامقلى خان شيراز ، به اتفاق عدهء ديگرى از اعيان و صاحب‌منصبان دربارى ، كه به دستور شاه همه به لباس‌هاى فاخر و ابريشمى ملبس شده و بر اسب‌هايى با زين‌هاى نقره و طلا سوار بودند و عمامه‌هاى مزين به پر و جواهر بر سر داشتند ، از راه رسيدند .\r\nداودخان به سفير گفت كه تمام آن افراد از غلامان شاه هستند ، تا سفير را خيرهء جاه و جلال شاه سازد و او پيش خود تصور كند كه اگر غلامان شاه چنين هستند ، پس مالك‌الرقاب آنها چگونه خواهد بود ! او و من دوش به دوش سفير را تا شهر پيروى كرديم و مترجم سفير نيز ، كه به لباس اسپانيولى ملبس بود ، در بين ما اسب مىراند و داروغه و مهمان‌دار اندكى جلوتر از ما بودند .\r\nسفير تا شهر مرتبا با داودخان صحبت مىكرد ، زيرا به نظر مىآمد با فاميل آنها آشنايى داشته باشد و در تعريف از الله‌وردىخان ، پدر آنان ، مطالب مبالغه‌آميزى به زبان مىراند و اظهار تأسف مىكرد كه چنين مردى ، با اين همه صفات عالى ، اكنون مرده است و ديگر امكان ديدارش وجود ندارد . به نظر من اين صحبت‌هاى سفير عجيب مىنمود ؛ زيرا گرچه الله‌وردىخان واقعا مرد بزرگى بود ، ولى او بود كه بحرين ، يعنى جزيره‌اى را كه در آنجا مرواريدهاى عالى صيد مىكنند ، ا ز جنگ پادشاه هرمز كه تحت حمايت پرتغالىهاست به درآورد و امامقلىخان ، فرزند و جانشين او ، نيز قلعهء بندر را كه پرتغالىها تا دويست ميلى درياى اطراف آن را به دست داشتند ، از آنها بازستاند « 1 » و باعث تعجب است كه به جاى شكايت ، اكنون سفير اسپانيا براى شاه ايران پيشكشى مىآورد !\r\n\r\n\r\n","description":"","footnote":"\r\n( 1 ) . منظور قلعهء بندر گمبرون يا بندرعباس فعلى است ، كه امامقلىخان در سال 1614 ميلادى آن را از چنگ پرتغالىها به در آورد . - م .\r\n","page_name":" 244 ","page_number":268},
  {"content":"\r\n\r\nبس است ، هرچه خدا بخواهد همان خواهد شد و من نمىخواهم در اين باره چيزى بيان كنم ، فقط همين‌قدر مىخواهم بگويم اين آقايان اسپانيولىها ، كه در ايتاليا و اروپا آنقدر به شهرت خود علاقه‌مند هستند و براى حفظ آن با مسيحيان و حتى اقوام خود مىجنگند ، بهتر بود در آسيا نيز همين‌طور رفتار مىكردند و به اين بيگانگان هم چنگ و دندان خود را نشان مىدادند ، نه اين‌كه خود را مسخرهء آنان سازند . البته تقصير پادشاه اسپانيا نيست ، بلكه كوتاهى از وزراى اوست كه اطرافش را فراگرفته‌اند ؛ ولى در عين حال پادشاه نيز بايد افراد باوفا را به دور خود جمع كند ، نه اشخاصى را كه وقتى منافع شخصى نداشته باشند همه چيز برايشان يكسان شود « 1 » .\r\nسفير اسپانيا دون گارسيادسيلوا اىفيگوروآ « 2 » ناميده مىشود . وى نسبتا مسن است ، زيرا نه فقط ريش‌هايش سفيد شده بلكه دندان نيز در دهان ندارد و با تمام اين احوال به نظر مىرسد كه از سلامتى كامل برخوردار است ، زيرا با اسب وارد شهر شد ، در حالى كه معمولا در اين‌گونه مواقع از تخت روان استفاده مىشود . لباس‌هاى سفير و همراهانش به سبك اسپانيايىها زرق و برق زيادى داشت و البته اگر تعداد افراد زيادتر بود ، مسلما اين شكوه و جلال بيشتر جلوه‌گر مىشد ، ولى كسانى كه لباس فرنگى بر تن داشتند روىهم‌رفته تعدادشان از بيست و پنج نفر متجاوز نبود .\r\nايرانيان سفير را تا خانه مشايعت كردند و سپس ، همان‌طور كه مرسوم آنان است ، بدون پياده شدن از اسب ، خداحافظى كردند و به راه خود رفتند . فقط مهمان‌دار ، كه وظيفهء سنگين‌ترى داشت ، سفير را تا اتاق مشايعت كرد و من نيز كه خود را هم‌وطن او مىدانستم ( همهء عيسويان اروپايى در اين صفحات خود را هموطن يكديگر مىشمارند ) نه تنها او را تا اتاق مشايعت كردم ، بلكه دربارهء مسائل مختلف مربوط به ايران يك ساعت با او به گفت‌وگو پرداختم .\r\nسفير به نحوى كه تصور كرده بودم مؤدب نبود . مضافا به اين‌كه از لحاظ مقام فاميلى مساوى بوديم و در يك كشور غريب به يكديگر برخورد كرده بوديم . او در موقع صحبت لقب مرا بر زبان نمىراند ، بلكه مرا با عنوانى كه معمولا شواليه‌ها را با آن خطاب مىكنند مىخواند . من هم بعد از مدتى چون مشاهده كردم عمدا چنين مىكند ، لفظ عالىجناب را به كنار نهادم و طبق معمول و متعارف در موقع صحبت فقط او را با ضمير سوم شخص خطاب كردم .\r\n\r\n\r\n","description":"","footnote":"\r\n( 1 ) . اين قسمت نيز از طرف ادارهء سانسور ، در چاپ‌هاى كتاب حذف شده بود و از زمان تنظيم اين يادداشت‌ها ، اولين بارى است كه ترجمهء آنها منتشر مىشود .\r\n( 2 ) .  Don Garcia de Silva y Figueroa \r\n","page_name":" 245 ","page_number":269},
  {"content":"\r\n\r\nروزهاى بعد نيز سفير هيچ‌يك از تعارفات معمول را نسبت به من انجام نداد و حتى يكى از كسان خود را به سراغ من نفرستاد . و با وجود اين ، مجددا به ديدنش رفتم تا خوش‌آمدهاى دوستان را به او ابلاغ كنم . او باز هم با من به همان نحو صحبت كرد و من هم به همان شيوه جوابش را دادم ، حتى گامى نيز فراتر نهادم و با وجودى كه اندكى زبان اسپانيولى مىدانم ، فقط به ايتاليايى صحبت كردم و يكى از اطرافيان كه مىدانست اسپانيولى را به اندازهء رفع حاجت صحبت مىكنم متعجب بود كه چگونه ناگهان فقط و فقط زبان من منحصر به ايتاليايى شد ! سفير كه متوجه اين مطلب شده بود ، گفت : البته هر كس به زبان خود حرف بزند خيلى بهتر است ، زيرا بر آن تسلط بيشترى دارد و به ريزه‌كارىهايش بيشتر آشناست . با اين حال از اين‌كه به او سوم شخص معمولى خطاب مىكردم ، چنان ناراحت شده بود كه روز بعد توسط يك نفر براى من پيغام فرستاد و با تأكيد تمام گفت كه اين نحوهء خطاب خوش‌آيند او نيست « 1 » . پاسخ دادم كه اين ناخوش‌آيندى وى براى من هيچ‌گونه اهميتى ندارد و آنچه او به من خطاب مىكند نيز برايم يكسان است ، زيرا نه از شأنم چيزى كم خواهد كرد و نه چيزى بر آن خواهد افزود ، بنابراين مىتواند هرطور بخواهد مرا خطاب كند « 2 » .\r\nكار اختلاف سفير و من به جايى رسيد كه بعدها وقتى در كوچه و بازار به يكديگر برخورد مىكرديم ، نظاهر به نديدن هم مىكرديم . مىدانم كه مطالب زيادى عليه من حتى به دربار اسپانيا نوشته است ؛ ولى براى من هيچ‌گونه اهميتى ندارد ، زيرا اولا ادعايى ندارم و ثانيا مىدانم تمام دنيا مرا مىشناسند و در عين حال نه تنها در دربار ايران ، بلكه در دربار اسپانيا نيز همه به اخلاق و رفتار عجيب و غريب او آشنايى دارند . در اينجا همه روابط خود را با او قطع كرده‌اند و از او به عنوان يك فرد غير منطقى ياد مىكنند ، و شكر خدا را مىكنم كه هر كس تا به حال با من طرف بوده است ، بعدا تعريف مرا كرده و دوستى پابرجايى بين ما برقرار شده است ، فقط تأسفم از اين است كه چرا بايد سفير با من و عده‌اى ديگر ، چنين صحنه‌هايى به وجود آورد ، تا به مسلمانان فرصت بدهد به ما بخندند .\r\n\r\n\r\n","description":"","footnote":"\r\n( 1 ) . توضيح آن‌كه در زبان ايتاليايى هنوز در محاوره و مكالمه ضمير سوم شخص به كار مىرود و دو نفرى كه يكديگر را براى اولين مرتبه مىبينند ، يا مراتب دوستى آنها آنقدر نيست كه به يكديگر تو خطاب كنند ، براى احترام به جاى « شما » مىگويند « او » . مثلا به جاى شما مىرويد ، شما مىبينيد ، شما مىكنيد ، مىگويند : او مىرود ، او مىبيند ، او مىكند و مانند آن . - م .\r\n( 2 ) . در اينجا نويسنده وارد شرح و بسطى دربارهء وضع خانوادگى خود و مقايسهء آن با خانوادهء سفير اسپانيا مىشود ، كه چون زايد به نظر رسيد از ترجمهء آن خوددارى شد . - م .\r\n","page_name":" 246 ","page_number":270},
  {"content":"\r\n\r\nصحنهء خنده‌آور و تأثرانگيز حقيقى موقعى به وجود مىآيد كه در ميدان منتظر شاه هستيم .\r\nسفير با همراهان خود در يك طرف مىايستد ؛ روحانيان مسيحى كه همگى مورد غضب او هستند و نمىخواهد با آنها در يك صف بايستد ، به اتفاق ما مردم ايتاليا و اتباع پاپ در طرف ديگر مىايستيم ؛ انگليسىها و بعضى آلمان‌ها و سوئدىها و فلاماندها از جمله بنگت‌بنگتسون اوگسن‌ستيرنا ، شواليهء اصلى دربار سوئد « 1 » ، و آلبرشت‌فن‌شيلينگ ، شواليهء آلمانى « 2 » كه از دوستان من هستند ، در طرف ديگرى صف مىبندند . البته اين وضع ما ، كه به يك عده ديوانه بيشتر شباهت داريم ، از نظر ايرانيان پنهان نمىماند و آنها ما را تمسخر مىكنند ؛ در حالى كه واقعا در يك سرزمين غريب و متعلق به كافرها بايد كار صورت ديگرى به خود مىگرفت ؛ مثلا در قسطنطنيه نه تنها كاتوليك‌ها بلكه تمام فرقه‌هاى ديگر عيسوى ، گرچه در ميان خود اختلافات عميقى دارند ، ولى در دربار عثمانى هميشه متظاهر به اتحاد هستند و اگر هر اتفاقى براى يكى از آنان بيفتد ، سفراى همهء اين كشورها مشتركا اقدام مىكنند و در هر اقدام ديگرى ، حتى جنگ و دعوا نيز ، پشتيبان يكديگرند و معتقدند اگر در ميان خود اختلافات مذهبى يا غيرمذهبى دارند ، نبايد در مقابل خارج از مذهب‌ها ، كه در حقيقت دشمنان اصلى ما محسوب مىشوند ، آنها را ظاهر سازند و اصول كلى را فداى اختلافات جزئى كنند .\r\nدر ايران وضع متأسفانه چنين نيست ، و از بركت رفتار آقاى دون‌گارسيا همه با يكديگر ناآشنا و بيگانه شده‌ايم و به اين ترتيب وى نه تنها در مذاكراتى كه پادشاهش او را مأمور انجام آنها كرده است توفيقى نخواهد يافت ؛ بلكه به‌طورى كه به كرات نشان داده است ، مطلقا به حفظ منافع مسيحيت در اين صفحات علاقه‌اى ندارد . اما بايد بگويم كه من هميشه به اين وظيفهء خود واقف بوده‌ام و در كشورهاى غريب نه تنها براى اسپانيولىها و كاتوليك‌ها ، بلكه براى تمام فرقه‌هاى ديگر مسيحى ، حتى اگر در لجاج و عنادكار را به منتهى درجه رسانيده باشند ، تا آخرين حد فداكارى مىكنم و براى من همين‌قدر كه يك نفر\r\n\r\n\r\n","description":"","footnote":"\r\n( 1 ) .  Bengt Bengtson Oxenstierna  : نمايندهء پادشاه سوئد و شواليهء دربارى . پيترو دلاواله در خاطرات خود اين اسم را به غلط  Benedetto Ochsenstren  نوشته است .\r\n( 2 ) .  Albrecht von Schilling  : در اينجا نيز نويسنده در املاى صحيح نام شواليه گرفتار اشتباه شده و آن را  Alberto di Scilling  نوشته است . اصولا در زبان ايتاليايى هر نامى را به همان نحو كه تلفظ مىكنند مىنويسند ، و نويسنده نيز از همان قرار كه اين نام را شنيده است ، نوشته و فراموش كرده كه مرتبهء قبل ، دست‌كم اسم خانوادگى شواليه را به‌طور صحيح  Schilling  نوشته بوده است . - م .\r\n","page_name":" 247 ","page_number":271},
  {"content":"\r\n\r\nغسل تعميد انجام داده باشد ، كافى است تا براى او جانم را فدا كنم « 1 » .\r\nاكنون برگرديم بر سر موضوع ؛ شبى كه روز آن سفير اسپانيا وارد شده بود ، شاه مجددا به سفير ترك اجازه ملاقات خصوصى داد . در اين جلسه هيچ‌كس حضور نداشت و تصور مىكنم شاه طى آن باز هم دربارهء صلح ، منتهى با لحن كاملا متفاوتى ، صحبت كرده باشد ؛ زيرا برعكس آنچه شاه تظاهر مىكند و در ملاءعام اظهار مىدارد وى بسيار مشتاق صلح است ، منتهى مىخواهد اين امر به شهرتش لطمه وارد نياورد و به طريق شرافتمندانه‌اى انجام گيرد . يعنى مجبور نشود طبق تقاضاى ترك‌ها از سرزمين‌هاى اشغالى بيرون برود و سالانه به اجبار به آنها ابريشم تحويل دهد .\r\nاو حاضر است يك بار به طور پيشكشى و هديه ابريشم را ارسال كند و حتى آماده است وعدهء تحويل مكرر آن را نيز بدهد تا بعدا آزادى عمل داشته باشد ؛ ولى بيش از اين به چيز ديگرى تن در نمىدهد .\r\nيكشنبه هفده ژوئن در باغى كه فقط با يك خيابان از قصر شاهى جدا شده ، و نام آن باغ جنت است ، شاه به سفير اسپانيا اجازهء شرف‌يابى داد و چون مرتبهء اولى بود كه او را به حضور مىپذيرفت ، مهمانى مفصلى ترتيب داد كه هداياى سفير و هداياى مختلف ديگر را از پيش نظرش بگذرانند . در اين مهمانى اشخاص گوناگونى دعوت شده بودند و در مجلس بيش از صد تن از ملل مختلف ، با لباس‌ها و زبان‌هاى متفاوت ، ديده مىشدند و از من هم براى شركت در آن دعوت كرده بودند . اين ضيافت به شام بود و به طريقى كه ذيلا شرح مىدهم برگزار شد :\r\nبامداد آن روز به سفير اسپانيا خبر داده بودند كه بايستى به حضور شاه برسد ، در نتيجه او به تهيهء كار خود پرداخت و لباس مخصوص بر تن كرد و چون مىخواست هداياى پادشاه اسپانيا را نيز همان روز تقديم كند ، پانصد تن جوان آراسته را از مردم شهر برگزيدند و نزد او فرستادند .\r\nعلت زيادى تعداد افراد اين است كه طبق رسوم ايران هر هديه‌اى ، هر چقدر هم ناچيز باشد ، بايد به دست يك نفر حمل شود ، تا صف طويلى تشكيل شده و نمايش شكوه و جلال بيشترى پيدا كند .\r\nهداياى سفير اسپانيا يعنى آنچه او همراه خود به قزوين آورده بود ، چنان‌كه مىگفتند ، نزديك صد هزار اكوى اسپانيايى ارزش داشت و از اين گذشته او سيصد بار شتر فلفل از هندوستان به\r\n\r\n\r\n","description":"","footnote":"\r\n( 1 ) . تمام قسمت‌هاى مربوط به مذاكرات و اختلافات بين سفير اسپانيا و پيترو دلاواله از طرف سانسور وقت حذف شده و در هيچ‌يك از چاپ‌هاى بعدى كتاب منعكس نشده است . قطعا مقامات وقت نمىخواسته‌اند موجبات اعتراض دولت اسپانيا را فراهم سازند و مردم به اختلافات مسيحىهاى كاتوليك در سرزمين‌هاى ديگر پى ببرند . - م .\r\n","page_name":" 248 ","page_number":272},
  {"content":"\r\n\r\nرسم پيشكشى آورده و در اصفهان به كسان شاه داده بود . هدايا مركب بود از مقدارى ظرف‌هاى طلا و نقره و بلور و جواهر قيمتى ؛ مثلا در جعبه‌اى شصت زنجير گوناگون آراسته به زمرد و الماس و انواع جواهر قرار داشت ، كه شصت نفر آن را حمل مىكردند يعنى هر زنجير را جوانى به دست گرفته بود .\r\nدر ميان هدايا مقدارى زين و لگام زردوزىشدهء گران‌بها و تير و كمان و تفنگ‌هاى فتيله‌اى و آلات جنگى مرصع ديگر ديده مىشد ، و خنجر و شمشيرى مرصع به جواهر گران‌بها ، كه پادشاه اسپانيا آن را فقط در روز عروسى خويش به كمر بسته بود ، از آن جمله بود ، و همچنين مقدارى سوهانها و ادوات گوناگون ديگر ، كه در آهن‌كارى و نجارى به كار مىبردند ، در زمرهء هدايا بود و آنها را پادشاه اسپانيا از آن جهت براى شاه عباس فرستاده بود كه مىدانست او هنگام فراغت ، به اين‌گونه كارها مىپردازد . ساير هدايا مركب بود از انواع زره‌هاى فرنگى و نيزه‌هاى هندى و لباس‌هاى گوناگون و تصاويرى چند ، از جمله تصويرى از ملكهء جديد فرانسه ( اين تصوير را سفير از جانب خود تقديم مىكرد ) « 1 » . مىتوان گفت كه تعداد حاملان اين هدايا حتى از پانصد نفر نيز متجاوز بود .\r\nوقتى همه چيز آماده شد ، دو ساعت بعد از ظهر ، عقب سفير رفتند و در حالى كه صف طويل حاملان هدايا از جلو مىرفت و از تمام خيابان‌هاى مهم شهر مىگذشت ، او با اسب در پى آنان روان شد . من از جلوى خانهء خود ، در نزديكى قصر شاه ، به خوبى اين صحنه را تماشا كردم ؛ زيرا مىدانستم اگر زود به مهمانى شاه بروم ، با اجبارى كه در چهارزانو نشستن دارم ، گرفتار رنج و تعب عظيمى خواهم شد و به‌علاوه نمىخواستم در موقع ورود سفير ، آنجا حاضر باشم .\r\nبه همين ترتيب سفير را تا درب بزرگ باغ هدايت كردند ؛ ولى چون شاه هنوز نيامده بود ، او را زير درخت تنومندى در نزديكى باغ كه نشيمن‌گاهى گرد آن ساخته و قاليچه‌اى در آن‌جا انداخته بودند ، نشاندند ، تا شاه از در ديگر باغ وارد شود . به من گفتند كه او به همين ترتيب تقريبا دو ساعت نشست و مىدانم كه روح و جسمش هر دو در عذاب بود ؛ عذاب روحىاش از اين جهت بود كه او را در معبر عام زمانى دراز معطل كرده بودند و در اروپا اين رفتار با اشخاصى در مقام و مرتبهء او امكان‌پذير نبود ، و عذاب جسمى از آن جهت داشت كه براى مرد سال‌خورده‌اى مثل او\r\n\r\n\r\n","description":"","footnote":"\r\n( 1 ) . ملكهء جديد فرانسه در آن موقع آن دوتريش  ( Anne d ' Autricbe )  ، همسر لويى سيزدهم بود ، كه در سال 1615 ميلادى با پادشاه فرانسه ازدواج كرده بود . - م .\r\n","page_name":" 249 ","page_number":273},
  {"content":"\r\n\r\nدشوار بود هنگام تابستان در گرم‌ترين ساعات روز زير درختى با لباس تنگ اسپانيولى و يقهء بلند آهار خورده مدت‌ها بنشيند . اكنون به شرح باغ مىپردازم تا وضع بيشتر روشن شود .\r\nاين باغ كه آن را باغ جنت ، يعنى بهشت ، مىنامند به نظر من مىبايستى باغ جنگلى يا بهتر بگويم جنگل مسكون ناميده مىشد . زيرا چيز ديگرى جز تعداد زيادى درختان بلند و انبوه چنار كه بر آن سايه افكنده بود نداشت ؛ شايد هم در گوشه و كنار آن ، درخت‌هاى ميوه كاشته بودند ، ولى به هر حال كسى آنها را نمىديد . اين باغ خيابان‌هاى عريضى داشت كه در جوىهاى آن آب جارى بود و خلاصه اين‌كه جز بزرگى و سايهء درختان چيز ديگرى نداشت تا مستحق لقب باغ بهشت شود ، يا حتى درخور عظمت مقام شاه باشد . و ما در كشور خود هرگز چنين لقبى به همچو باغى نمىدهيم ، ولى چه مىشود كرد ، مىگويند در كشور كورها ، آدم يك چشم فرمان‌رواست . در ميان باغ بناى كوچكى با چند اتاق ديده مىشد و روبروى اين بنا استخر بزرگ چهارگوشى بود كه در يكى از اضلاع آن مقابل عمارت نشيمن‌گاه مسقفى ساخته بودند . اين قسمت چون شبه‌جزيره‌اى در استخر پيش‌رفته و از سه جانب مشرف بر آب بود و سقف اين محل كوچك را فقط بر چهارستون قرار داده بودند ، چنان‌كه اطرافش باز و براى جريان هوا آزاد بود . منتهى ، به علت وسعت كم ، فقط اشخاص معدودى مىتوانستند آنجا بنشينند و از هواى خنك و فرح‌بخش باغ استفاده كنند .\r\nبه من گفتند موقعى كه سفير اسپانيا وارد شد ( خود من در آن موقع هنوز به مهمانى نرفته بودم ) شاه از جايگاه بيرون آمد و به استقبال وى رفت و او را با گرمى و مهربانى بسيار پذيرفت و سفير نيز به دست‌هاى شاه بوسه زد . شاه او را به داخل جايگاه راهنمايى كرد و به نزد خود نشانيد و به سفير ترك هم اشاره كرد كه در همان محل ، منتهى دور تر از آنان ، بنشيند و به اين ترتيب ، به جز براى مترجم سفير ، كه بين او و شاه ايستاده بود ، براى كس ديگر جايى باقى نماند . در گوشهء پايين استخر ، روى قالىهايى كه به روى زمين پهن شده بود ، سفره انداختند و ظروف طلا و نقره را ، به طرزى كه قبلا شرح آنها را داده‌ام ، روى آن چيدند . به نحوى كه تقريبا جلو هر ظرفى يكى از غلامان شاه ملبس به لباس مازندرانى ايستاده بود و صف طويلى از آنان تشكيل شده بود ؛ بلاترديد نازل‌ترين محل همان جايى بود كه آنها ايستاده بودند .\r\nدر كنار سفره ، انگليسىها ، از همه پايين‌تر نشسته بودند و نمايندهء آنها جز اين‌كه در رأس افراد خودش نشسته بود مزيت ديگرى نداشت . بالادست انگليسىها ، بعد از نهرى كه از آنجا مىگذشت ، همراهان سفير اسپانيا نشسته بودند و بالاى آنها افراد سفير ترك قرار داشتند . چند تن\r\n\r\n","description":"","footnote":"","page_name":" 250 ","page_number":274},
  {"content":"\r\n\r\nاز نجباى عرب و كرد و افراد ديگرى كه مهمان شاه بودند بالاتر از ترك‌ها نشسته بودند و بالادست آنان برادر يكى از حكام ايالت ، يا بهتر بگويم ايالات دوگانهء مكران كه شيخ مكران ناميده مىشود ، به اتفاق چند تن از ياران خود قرار گرفته بود . اين استان در حوالى درياى هند است و به نظرم مىرسد جزئى از كرمان قديم باشد .\r\nاين اميرزاده هميشه دشمن ايرانيان بوده است ، ولى اخيرا به علت اين‌كه برادرش يكى از قلاع مهم او را گرفته به شاه ايران پناه برده است تا به كمك او قلعه را پس بگيرد و اولين بارى است كه از آن سرزمين يك نفر به دربار شاه مىآيد . دين اين افراد نيز اسلام است ، منتهى از فرقه‌اى ديگر هستند . اين مرد بسيار جوان بود ، چهره‌اى تيره داشت و موى صورتش هنوز نروييده بود ، ولى لباس‌هاى فاخر مليله‌دوزى بر تن و عمامه‌اى الوان و مستور از طلا كه دنبالهء آن تا روى شانه‌هايش آويزان بود بر سر داشت و از رنگ سبز اين نوار حدس زده مىشد كه وى از اعقاب پيغمبر اسلام است .\r\nبعد از آنان نوبت من بود ؛ زيرا به نظر مهمان‌دار ، كه جاها را تعيين كرده بود ، چون بقيه فرنگىها نمايندهء دربارهاى مختلفى بودند و شأنشان نيز از لحاظ اهميت فاميلى از من كمتر بود ، بايد زيردست من واقع مىشدند . بالاتر از من فقط وزير مازندران و چند تن از نزديكان او ، كه همه از سركردگان اين ايالت بودند ، قرار داشتند . همان روز شاه از خدمات آن عده اظهار رضايت كرده و ضمن دادن خلعت به آنان مرخصشان كرده بود تا به شهر خود بروند ، و در نتيجه امشب اين افتخار نصيب آنها گشته بود كه با خلعت‌هاى خود در مجلس حضور يابند .\r\nدر طرف ديگر سفره ، به ترتيب از پايين به بالا ، يعنى به سمت جايگاه ، نخست ازبك‌ها ، كه موقعى شرح آنها را دادم و نوشتم كه قبلا در فرح‌آباد زندانى بودند و بعد به دستور شاه آزاد شدند ، نشسته بودند . اين عده را شاه هنوز مرخص نكرده بود و به نظرم مىرسد بدين قصد آنها را دعوت كرده بود كه در بازگشت به وطن خود همه‌جا عظمت دربارش را بازگو كنند ؛ شايد هم علت نشستن آنها در آن محل اين بود كه بهتر سفير اسپانيا را ببينند .\r\nتا پاسى از شب گذشته شاه با سفير اسپانيا و سفير ترك مشغول مذاكره بود ، ولى بيشتر دربارهء مسائل مختلف گفتگو كردند و از امور سياسى سخنى به ميان نيامد .\r\nدر خلال صحبت گاه ميوه‌اى مىخوردند و گاه شرابى مىنوشيدند . به ما نه چيزى براى خوردن داده شد و نه براى آشاميدن ، و فقط با همسايگان خود گاه‌گاه چند كلمه رد و بدل مىكرديم . موقعى كه شب شد ، چراغ به مجلس آوردند و قبل از آن نيز تعدادى\r\n\r\n","description":"","footnote":"","page_name":" 251 ","page_number":275},
  {"content":"\r\n\r\nاز همان مشعل‌هاى بزرگى را كه قبلا شرح آن را داده‌ام پشت سر ما گذاشته بودند .\r\nدر مقابل مهمانان سفرهء بزرگى قرار داشت كه بر روى آن شمع‌هاى بزرگ مومى و پيه‌سوز يك در ميان قرار گرفته بودند و انعكاس اين همه نور در استخر ، كه روشنى آسمان و درخشندگى ستارگان نيز بدان اضافه شده بود ، در ميان انبوه درختان تنومند ، منظره‌اى بس بديع و تماشايى به وجود آورده بود . اگر اشتباه نكنم خانم‌هاى حرم نيز از پشت پرده‌ها اين منظره را تماشا مىكردند و حتى ، چنان‌كه عادت بانوان است ، يكى يا چند تن از ما خارجيان بيچاره را دست انداخته بودند و مىخنديدند .\r\nبعد از چراغ ، بلافاصله شام آوردند و در عين حال غلامان شاه از تنگ‌هاى طلايى به مهمانان شراب مىدادند و يا از قدح‌هاى بزرگى كه تكه‌هاى يخ در ميان آب آن شناور بود ، براى كسانى كه شراب نمىنوشيدند ، آب مىريختند .\r\nصرف غذا فقط مدت كمى به طول انجاميد ؛ زيرا سفير اسپانيا كه نمىتوانست با آن لباس‌ها و طرز نشستن بيش از اين دوام بياورد ، از شاه اجازه گرفت و رفت و ظاهرا گفته بود اگر بيش از آن بنشيند از رنج و ناراحتى قالب تهى خواهد كرد . هنوز تنقلات بعد از شام را نياورده بودند ، كه او ضمن كسب اجازه مجلس را ترك كرد ، و بعدا سفير ترك نيز رخصت خواست و رفت و شاه در جايگاه خود تنها ماند و ما كه اين وضع را مشاهده كرديم ، يك‌به‌يك بيرون رفتيم و ضيافت خاتمه پذيرفت .\r\nچقدر بايد از سفير اسپانيا ممنون بود ، كه با رفتن خود مجلس را به هم زد ، و الّا مسلما همه مجبور بودند تا نيمه شب در آنجا بمانند و كسى نمىتوانست تا مجلس باقى است آن را ترك كند . يادم رفت بگويم كه در تمام مدت موسيقى مترنم بود ، و رامشگران آرام‌آرام مىزدند و مىخواندند ، و من قبلا نحوهء كار آنها را موقع توصيف مهمانى شهر اشرف شرح داده‌ام .\r\nروز نوزدهم ژوئن ، خليفهء كرملىهاى برهنه‌پاى اصفهان ، كه قبلا نام او را گوشزد كرده‌ام ، و پدر خوان تاداو دى سان اليزئو « 1 » ناميده مىشود ، به قزوين آمد و البته ما به او فقط پدر جووانى خطاب مىكنيم . خليفه براى انجام مذاكرات چندى دربارهء مطالب مربوط به مسيحيان و تقديم احترامات نزد شاه آمده بود ، زيرا از مدت‌ها پيش شاه را نديده بود و در ايران رسم است كه در\r\n\r\n\r\n","description":"","footnote":"\r\n( 1 ) .  Juan Taddeo di San Eliseo  : البته بايد اضافه كرد كه نويسنده نام اين روحانى را صحيح ننوشته و طبق معمول ، اصطلاح ايتاليايى آن را ذكر كرده است ؛ ولى در ترجمه نام صحيح با تلفظ اسپانيولى آن آورده شد . - م .\r\n","page_name":" 252 ","page_number":276},
  {"content":"\r\n\r\nانجام تشريفات ديد و بازديد نبايد تأخير زيادى بشود . برادر بزرگ بانو معانى ، عبدالله جريد ، نيز به اتفاق پدر به قزوين آمد ، تا مهمان من باشد . من قبلا از او دعوت كرده بودم نزد ما آيد تا از اين تنهايى اندكى رهايى يابيم و او كه براى ديدن ما به اصفهان رفته و ملاحظه كرده بود در آنجا نيستيم ، پس از راه‌پيمايى چهل - پنجاه روزه ، خود را به قزوين رسانيده بود ؛ عملى كه مردم ممالك ما نه تنها در مورد اقوام دور ، بلكه دربارهء اقربا و حتى پدر و مادر خود نيز انجام نمىدهند !\r\nخليفه همان شب موفق شد دست شاه را ببوسد و اين كار در ميدان و بدون تشريفات انجام گرفت . شاه به او بسيار مهربانى روا داشته و حتى او را سرزنش كرده بود كه چرا اين همه مدت به ديدنش نيامده است و خليفه به اين بهانه متعذر شده بود كه طبق دستور او مشغول ترجمهء زبور داود از كتاب انجيل بوده و اكنون كه اين كار تمام شده و فراغتى يافته است ، براى ديدار شاه آمده است . پدر مقدس در خانهء من نمازخانه‌اى داير كرد ؛ زيرا در خانهء خودش جاى مناسبى نداشت و من هم آن را به نحو شايسته‌اى تزيين كردم و به اين ترتيب ، او در هر عيدى در خانه من نماز مىگزارد « 1 » .\r\nغروب روز بيست و دوم ژوئن ، شاه به ازبك‌هايى كه ذكر آنها را كردم در ميدان محبت زيادى كرد ، و بعد از اين‌كه به آنها شراب داد اظهار داشت مايل است با خان آنها دوستى برقرار كند ، زيرا گرچه ايشان در مورد ابريشم با ترك‌ها اشتراك منافع دارند ، ولى بايد قزلباش‌ها را برادرهاى خود بشمارند و آنها را دوست داشته باشند ، مضافا به اين‌كه از جنگ‌هاى گذشته بايد تجربه گرفته باشند و بدانند كه از خصومت با ايرانيان طرفى نمىبندند ، و گرچه از حمله‌ها و شورش‌هاى خود به قلمرو ايران بعضى اوقات غنايمى به چنگ آورده‌اند ، ولى هر مرتبه شكست خورده‌اند و از قدرتشان كاسته شده است . شاه اضافه كرد كه مايل است با آنان نيز مانند ساير ملل جهان ، كه با او روابط حسنه دارند ، دوست باشد . به‌خصوص كه آنان همسايگان ايران هستند و اين دوستى براى هر دو طرف مفيد است . وى سپس آنها را قسم داد كه در بازگشت به ميهن ، آنچه را در ايران به چشم ديده‌اند ، و مراتب دوستى ايرانيان را نسبت به خود ، براى خان بازگو كنند ، تا به اين ترتيب سوءتفاهم‌هاى گذشته مرتفع شده و پايهء دوستى عميقى گذاشته شود .\r\nازبك‌ها قول دادند و قسم ياد كردند كه تمام دستورهاى او را اجرا كنند و به عادت ترك‌ها\r\n\r\n\r\n","description":"","footnote":"\r\n( 1 ) . در اينجا نويسنده راجع به اعياد مسيحى مطالبى مىنويسد كه ترجمهء آنها لازم به نظر نرسيد . - م .\r\n","page_name":" 253 ","page_number":277},
  {"content":"\r\n\r\nتأكيد كردند كه اگر به قول خود وفادار نمانند ، باشد كه خداوند آنها را خانه خراب كند . آنان به‌قدرى تحت تأثير محبت‌هاى شاه قرار گرفتند كه دو مرتبه از اسب پياده شدند و به تبعيت از رئيس خود ، دستىبيگ كه با اسم او آشنايى داريد و از فرح‌آباد برايتان نوشتم كه تفنگ فتيله‌اى مرا آزمايش كرد ، پاى شاه را بوسيدند .\r\nشاه سپس اطرافيان خود را به آنها معرفى كرد و دربارهء شرح حال هر يك مطالبى گفت ، به‌خصوص از عربى كه شيخ ناصر يا اميرناصر ناميده مىشد ، و از اهالى هويزه بود ، تعريف كرد « 1 » .\r\nمن دربارهء اين مرد قبلا نيز صحبت كرده‌ام و ظاهرا او در محل حكومت خود چند تن از سفراى خارجى را ( شايد هم براى خدمت به شاه ) كشته و به ايران فرار كرده است و اكنون در اينجا مورد همه‌گونه احترام است ، ولى شاه با چنان ابهامى از اين موضوع سخن مىگفت كه من به درستى چيزى نفهميدم .\r\nشاه بدين ترتيب ازبك‌ها را ، تا پاسى از شب گذشته ، سرگرم كرد و سپس به قصر خود بازگشت ، و ما نيز به راه خود رفتيم . من از رفتار شاه دو مطلب استنباط كردم : يكى اين‌كه او ، با فهم و درايت و هوش خداداد خود ، نخست سعى مىكند اسراى جنگى را با زدن دستبند و يوغ تنبيه كند و با نشان دادن آنها به اتباع كشورش قدرت خود را بنماياند و سپس ، با آزاد كردن آنها و محبت‌هايى كه در حقشان روا مىدارد ، از اين دشمنان در حقيقت يك عده دوست مىسازد تا همه‌جا خوبىهاى او را به نحو مبالغه‌آميزى بازگو كنند ؛ دوم اين‌كه شاه واقعا مايل است با همه در حال صلح باشد و طالب جنگ و جدال نيست و دليل آن هم اين است كه پيرى خود را در جلو مىبيند و مىداند كه ديگر نخواهد توانست از طريق جنگ قلمرو خود را توسعه دهد ؛ بلكه برعكس از زندگى پرحادثهء گذشته خسته شده است و اكنون مىخواهد استراحت كند و از فكر فتوحات تازه بيرون رود و فقط به حفظ قلمرو خود راضى باشد و به‌خصوص مطلبى كه براى او كمال اهميت را دارد باقى ماندن نام نيكش است ، تا گرفتار سرنوشت خيلى از پادشاهان گذشته كه در جنگ‌هاى زمان پيرى نتايج يك عمر زندگى پرافتخار و آكنده از خوشبختى خود را از دست داده‌اند نشود .\r\nيك امر غيرعادى كه توجه مرا به خود جلب كرد ، بىاعتنايى فوق‌العادهء شاه نسبت به\r\n\r\n\r\n","description":"","footnote":"\r\n( 1 ) . شيخ ناصر يا امير ناصر ، فرزند شيخ مبارك ، رئيس قبيلهء مشعشع ، حكمران خوزستان بوده است . وى مدت‌ها در دربار ايران به سر برد و يكى از دختران شاه را به زنى گرفت و پس از جانشينى پدر ، عمرش زياد وفا نكرد . وى همان كسى است كه نويسنده قبلا خبر كشته شدنش را شنيده و در يكى از نامه‌هاى خود منعكس كرده بود . - م .\r\n","page_name":" 254 ","page_number":278},
  {"content":"\r\n\r\nفرزندانش است و حتى ميل ندارد پسرانش با كسى سخن گويند و يا مردم به آنها سلام كنند و هر كس چنين كارى كند ، در پيشگاهش مغضوب خواهد شد . وى پسران خود را بيرون از كاخ سلطنتى ، در خانه‌هاى خصوصى كه تعداد افراد آن كم است ، تربيت مىكند و براى ايشان مبلغ بسيار ناقابلى ، كه فقط براى سدجوع كافى است ، معين كرده و مردم را وادار مىكند آنقدر به آنها بىتوجهى كنند ، كه مايهء حيرت من مىشود .\r\nشبى در ميدان ، پسر كوچك شاه ، كه امامقلى ميرزا ناميده مىشود و نزديك هجده سال دارد و بسيار خوش صورت است ، سواره ولى بدون شمشير به ميدان آمد و فقط دو تن از خدمتكارانش پياده او را همراهى مىكردند . وى لباسى بسيار ساده در بر داشت كه بر آن هيچ‌گونه زيب و زيورى ديده نمىشد و اسبش نيز فاقد زين و برگ مرصع بود . اين شاه‌زاده خواست به جمع ما كه گرداگرد شاه حلقه زده بوديم داخل شود ، ولى يكى از سواران ، با آن كه مىدانست پسر شاه است ، با كمال بىادبى به او راه نداد و او هم كه به اين گونه اتفاقات خو گرفته است خشمگين نشد و آنقدر صبر كرد ، تا عاقبت در كنار خود جايى برايش باز كردم و همين مهربانى ناچيز موجب جلب محبتش نسبت به من شد و او كه هيچ‌وقت از كسى چنين عملى را نديده بود و جوانى پاك و بىآلايش است ، با علامت دست و سر تشكر كرد و يك روز عصر موقعى كه در شرف ترك ميدان بوديم ، او مجددا نزديك من آمد تا حرف بزند و بعد با استفاده از فرصتى گفت كه يكى از كسانى كه در كاشان به دست افراد من مجروح شده بودند ، از نزديكان او بوده است ( موقعى كه شرح رفتن به فرح‌آباد را مىدادم . در اين باره مفصلا مطالبى نوشتم ) ولى از اين اتفاق اظهار خوشوقتى كرد و گفت كه او مرد بدى بود و خوب شد چنين سزايى ديد .\r\nمن با كمال احترام به حرف‌هايش گوش كردم و جواب‌هاى مختصرى دادم ؛ زيرا با توجه به اخلاق و رفتار پدرش نمىخواستم موجبات گرفتارى او را فراهم كرده باشم . شاه‌زادهء جوان نيز كه همين ترس را داشت و مىدانست كه او را همه مىبينند ، به همين سخنان محبت‌آميز قناعت كرد و پس از آن ، سر اسب را برگردانيد و بدون خداحافظى به راه خود رفت « 1 » .\r\nپيش خود مجسم كنيد ، شاه‌زاده‌اى كه امكان دارد روزى به سلطنت برسد ، چه وضعى دارد و اين كه گفتم ممكن است به سلطنت برسد صحيح است ، زيرا در اينجا اولين فرزند بودن مطرح نيست و شاه هر يك از فرزندان خود را بيشتر عزيز داشته باشد مىتواند جانشين خود كند . اين\r\n\r\n\r\n","description":"","footnote":"\r\n( 1 ) . امامقلى ميرزا ، پنجمين فرزند شاه‌عباس بود كه بعدا به دستور او كور شد .\r\n","page_name":" 255 ","page_number":279},
  {"content":"\r\n\r\nفرزند شاه در مملكت خيلى محبوب است ؛ ولى آثار و شواهدى وجود دارد ، كه شاه فعلا به فرزند بزرگ‌تر خود ، كه مانند جدش ، خدابنده ميرزا « 1 » ناميده مىشود ، و فعلا ريش و سبيلش درآمده و داراى حرم است ، بيشتر توجه دارد . خدابنده ميرزا اجازه دارد با شمشير سوارى كند و چهره‌اى بسيار افسرده دارد و به نظر مىرسد كه درجهء فهم و ادراكش بيشتر از برادر كوچكش باشد ؛ ولى او نيز در معرض بىاعتنايى است و در خارج از قصر سلطنتى زندگى مىكند و هيچ‌كس ، به جز دربارهء مطالب پيش پا افتاده ، حق صحبت با او را ندارد .\r\nشاه در سفرها پسران خود را همراه مىبرد و چه بسا اتفاق افتاده است كه يكى از ايشان در خانهء محقرى از دهكده‌هاى ميان راه منزل گزيده ، و بعدا ناچار شده است آن خانه را به يكى از سرداران شاه كه دانسته يا ندانسته در آن خانه فرود آمده است واگذار كند و خود در صحرا زير چادرى در ميان گل و لاى به سر برد .\r\nگاهى در ميدان اين دو فرزند شاه با يكديگر ظاهر مىشوند و گاه نيز اتفاق مىافتد كه پدر خود را همراهى مىكنند ؛ ولى به هر حال هر وقت مايل باشند به راه خود مىروند و هرگز با ديگران حرف نمىزنند . جاى آنان ، مانند مهمانان مخصوص ، نزديك شاه است و اگر مايل باشند مىتوانند از جامى كه مرتبا در گردش است شراب بنوشند .\r\nعصر روز ديگر ، كه اگر اشتباه نكنم يكى از روزهاى اولين هفتهء ماه ژوئيه بود ، شاه در مقابل همهء مردم در ميدان پيشكشى مهمى را كه يوسف‌خان ، حاكم شيروان ، براى او فرستاده بود پذيرفت و در عين حال هداياى كلانتر شوماخى ، مركز اين ايالت ، را نيز از نظر گذرانيد و يكى از اميران تاتار هم كه قلمرو حكومتش در قفقاز است و در اينجا آنها را لزگى مىنامند هدايايى تقديم كرد . اين امير ، خود نيز همراه هدايا آمده بود و با فرستادگان خان شيروان پيشاپيش آنها از برابر شاه گذشت . پيشكشىهاى امير تاتار و كلانتر شوماخى خيلى كمتر از هداياى يوسف‌خان بود .\r\nروىهم‌رفته همهء اشيا با همديگر مخلوط بودند ؛ اين است كه من هم نمىتوانم در شمارش آنها نظمى را رعايت كنم . از جملهء آنها پنجاه اسب با زين و برگ ابريشمين زربفت ، و پنجاه غلام‌بچه از ملل مختلف اطراف شيروان ، كه شاه با ايشان در حال جنگ است ، مانند گرجى و چركس و تاتار ، هر يك با لباس‌هاى خاص ولايت خود ، و مقدارى باز و مرغان شكارى ديگر بودند .\r\n\r\n\r\n","description":"","footnote":"\r\n( 1 ) . خدابنده ميرزا كه سلطان محمد ميرزا نيز ناميده مىشد ، سومين فرزند شاه و از مادر گرجى بود ، ولى او نيز به فرمان شاه‌عباس ، بعدا از بينايى محروم شد . - م .\r\n","page_name":" 256 ","page_number":280},
  {"content":"\r\n\r\nبارهايى از پوست سمور و بالش‌هايى پر از پرهاى گران‌بهاى ناياب كه در ايران بسيار طالب دارد و چندين بسته تير و پرهاى گوناگون و چيزهاى ديگرى از اين قبيل نيز جزو هدايا بود و گذشته از غلامان ، عدهء كسانى كه آنها را بر سر دست مىبردند از پانصد نفر تجاوز مىكرد و جمع ايشان سراسر ميدان را پر كرده بود و بدين ترتيب هدايا از برابر شاه كه طبق معمول مانند بقيهء ما سوار بر اسب در يك سوى ميدان ايستاده بود ، گذشت .\r\nشاه اظهار تمايل كرده بود كه سفير اسپانيا نيز در اين مراسم حضور داشته باشد . با وجودى كه شاه به كرات گفته است كه ميل دارد سفير نيز به ميدان بيايد و سوارى كند و مانند ديگران به تفريح پردازد ، ولى او هيچ‌وقت اين كار را نكرده و شنيده‌ام اظهار داشته است كه حضور شاه در يك محل به تنهايى شرط كافى نيست تا او نيز به آنجا رود ؛ بلكه هر دفعه بايد از او جداگانه دعوت كنند . امروز شاه سفير اسپانيا را دعوت كرده بود تا در موقع تقديم هدايا حاضر باشد و نسبت به او خيلى هم محبت كرد ، منتهى در صحبت‌هاى خود مسائل سياسى را به كنارى گذاشت و فقط دربارهء مسائل جارى و وقايع مختلف حرف‌هايى زد . به اين مناسبت بايد بگويم كه در روز شرفيابى سفير اسپانيا ، بعد از اين‌كه هداياى او را از نظر شاه گذرانيدند ، هداياى ديگرى را هم كه از طرف حكام و اشخاص مختلف رسيده بود عرضه داشتند و گذرانيدن اين هدايا تا يك ساعت از شب گذشته دوام يافت . هدايا مركب بود از اسبان و غلامان و پارچه‌هاى گوناگون و عمامه‌ها و شترهايى با بارهاى امتعه و قماش و اجناس مختلف ، و شاه مخصوصا مايل بود به سبب پذيرفتن هداياى سفير اسپانيا هديه‌هاى فراوان ديگرى را هم كه پيش از آن برايش فرستاده بودند نشان دهد . از آن جمله ، هداياى فريدون‌خان ، حاكم استرآباد ، را مىتوان نام برد ، كه وى نخست به فرح‌آباد فرستاده بود ؛ ولى شاه آنها را در آن شهر نپذيرفته و در نتيجه او مجبور شده بود آنها را به قزوين بفرستد تا همان روزى كه سفير اسپانيا بار مىيافت اين پيشكشىها را نيز از نظر شاه بگذرانند . هداياى فريدون‌خان بسيار متنوع و گران‌بها بود ، به‌خصوص وى چند بار ابريشم و امتعهء قيمتى ديگرى فرستاده بود كه فقط در استرآباد و گرگان به دست مىآيد .\r\nاكنون كه اين همه از مراسم و جشن سخن گفته‌ام ، بايد بگويم كه متأسفانه غروب روز يكشنبه يازدهم ژوئيه ، بعد از يك بيمارى كوتاه ، كه در كشور ما با تشخيص و مداواى صحيح و با اندكى مواظبت مسلما منجر به مرگ بيمار نمىشد ، ولى در اينجا متأسفانه چنين نيست ، عبدالغنى پيرللهء بانو معانى ، كه ما به او به‌طور خلاصه بابا و حتى گاهى باباغنى مىگفتيم رخت از جهان بربست ؛ ولى چقدر سعادتمند بود كه در سرزمين كفار و در جايى كه عادتا از كشيش و\r\n\r\n","description":"","footnote":"","page_name":" 257 ","page_number":281},
  {"content":"\r\n\r\nروحانى مسيحى خبرى نيست در موقع مرگش تمام موجبات فراهم شد تا تشريفات مذهبى كاملى نسبت به جنازه‌اش انجام گيرد .\r\nصبح روز بعد ، آخرين آداب مذهبى را انجام داديم و جنازه را به خارج از شهر برديم و در محلى جداگانه به نحوى كه با ساير مسيحيان محلى و به‌خصوص با كافرها يك جا نباشد او را به خاك سپرديم . اين محل را من انتخاب كردم و آن تپه‌اى است كه نزديك جادهء گيلان در دشت زيبايى واقع شده . براى اين‌كه مبادا ارمنىهاى مقيم قزوين ، كه تعدادشان زياد است ، تصور كنند ما آنان را از عيسوىهاى خوب نمىشماريم و از اين جهت مكدر شوند ، درخواست كرديم يك نفر روحانى ارمنى نيز در تشريفات شركت كند و در حالى كه پدر مقدس به زبان لاتين دعا مىخواند ، روحانى ارمنى نيز به زبان خود دعا كند « 1 » .\r\nاكنون مطالب راجع به مرده‌ها را رها كنم و مجددا به زنده‌ها بپردازم ؛ بعد از ظهر هفدهم ژوئيه در ميدان شهر قاصدى از طرف سفير پادشاه هند ، كه شاه سليم خوانده مىشود و در ايتاليا به او مغول كبير مىگويند ، پيش شاه آمد . سفير هند مدت‌هاست كشور خود را ترك كرده ، ولى با وجودى كه شاه در انتظار او است و حتى دستور داده است خانه‌هايى در فرح‌آباد و ساير جاها برايش آماده سازند ، به علت طرز خاص راه‌پيمايى خود ، هنوز نتوانسته است به دربار ايران برسد .\r\nاكنون اين قاصد آمده بود اطلاع دهد كه بالأخره سفير خود را به اين حوالى رسانيده و در تهران ، كه تا قزوين فقط دو روز راه است ، اقامت گزيده و بعد از ده - دوازده روز ديگر به قزوين خواهد آمد . علت اين‌كه او اين فاصلهء كم را در چنين مدت طولانى مىپيمايد اين است كه بايد در هر حال به حد كافى استراحت كند . شاه نامهء سفير را نخواند و غالبا چنين مىكند ، زيرا امكان دارد كه به‌طور كلى از خواندن عاجز باشد و در عين حال نخواهد اسرار خود را به دست ديگرى بسپارد .\r\nوى اطلاعات شفاهى زيادى از قاصد خواست و نسبت به او مهربانى كرد و ساروخواجه ، يكى از وزيران مورد علاقهء خود را به مهمان‌دارىاش برگزيد ، ولى در خفا دستور داد عمدا جلسهء شرفيابى سفير را به عقب بيندازند تا تلافى اين همه تأخير او شده باشد . سفير اسپانيا كه از سفر قريب‌الوقوع شاه مطلع شده بود ، فعاليت زيادى كرد كه يك جلسهء شرفيابى خصوصى داشته باشد ؛ و بايد بگويم چنين امرى در ايران كمتر اتفاق مىافتد ، زيرا شرفيابىها در مورد اشخاصى\r\n\r\n\r\n","description":"","footnote":"\r\n( 1 ) . در اينجا نويسنده مطالبى راجع به تفاوت مراسم تدفين ارامنه و عيسويان كاتوليك مىپردازد كه ترجمهء آن زايد به نظر رسيد . - م .\r\n","page_name":" 258 ","page_number":282},
  {"content":"\r\n\r\nكه هم‌شأن اين سفير هستند ، معمولا ضمن يك ضيافت با حضور مهمانان ديگر در قصر شاهى انجام مىگيرد .\r\nسفير اسپانيا تا آن موقع سه مرتبه به حضور شاه رسيده بود : يكى بعد از تاريخ ورود ؛ و مرتبهء دوم در ميدان و سوار بر اسب ، موقعى كه يوسف‌خان هداياى خود را عرضه مىكرد ؛ و بالأخره مرتبهء سوم روزى كه نمىدانم براى ديدن چه كسى مىرفت و ناگهان در شهر مواجه با شاه شده و شاه او را به باغى دعوت كرده بود و مدت‌ها با او شراب نوشيده و صحبت كرده بود . در آن جلسه ديگران نيز حضور داشتند و شاه بلافاصله كسى به سراغ خليفهء كرملىهاى برهنه‌پا فرستاده و دستور داده بود ترجمهء زبور داود را نيز با خود بياورد . خليفه نيز بلافاصله آمده و علاوه بر ترجمهء زبور داود ، نسخه‌اى از عهد جديد را نيز كه به زبان عربى چاپ شده بود با خود آورده بود تا نحوهء چاپ آن را به اطلاع شاه ، كه خيلى به اين چيزها علاقه‌مند است و مىخواهد در ايران چاپخانه‌اى با حروف فارسى و عربى به وجود آورد ، نشان بدهد .\r\nشاه پدر مقدس را مأمور كرده است كه چاپخانه‌اى با اين مشخصات از رم برايش تهيه كند و البته اين اقدام را با اهميت زياد بايد تلقى كرد ؛ زيرا به اين ترتيب ما موفق خواهيم شد خيلى از كتاب‌هاى مذهبى خود را در ايران منتشر كنيم و روحانيان مسيحى خواهند توانست با امكانات بيشترى به روشن شدن فكر و روح مردم اين سامان كمك كنند . ايرانيان آدم‌هاى بسيار كنجكاوى هستند و عدهء زيادى از آنان به فلسفه و علوم ديگر نيز آشنايى دارند و بدين طريق ، كتاب‌هاى ما را با كمال ميل خواهند خواند و حتى اكنون نيز آنان بر خلاف ترك‌ها ، كه با سماجت از شنيدن هر مطلبى امتناع مىكنند ، با كمال ميل دربارهء مسائل دينى به صحبت مىپردازند و مايلند از مذهب ما اطلاعاتى به دست آورند .\r\nالبته كتاب از صحبت خيلى مؤثرتر است و من به‌طور مسلم مىدانم كه اثر گفته‌هاى خداوند به هدر نخواهد رفت و تعليمات مذهبى ما به زودى به ثمر خواهد رسيد . بايد بگويم كه شاه به زبور داود و ساير فصول كتاب مقدس عيسويان ، كه مورد تأييد كتاب مقدس مسلمانان نيز هست ، احترام زياد مىگذارد و هر بار اين كتاب‌ها را مىبوسد و بر سر خود مىگذارد و دستور داده آنها را جزو اشياى مورد علاقه‌اش بگذارند و گفته است هر كس به اين كتاب احترام نگذارد ، كافر است .\r\nشاه بعد از ورود پدر مقدس ، مباحث روحانى و فلسفى را پيش كشيد و به‌خصوص از مرگ و بىارزشى دنيا صحبت كرد . بعدا پدر مقدس براى من تعريف كرد كه شاه در موقع اين مذاكرات به\r\n\r\n","description":"","footnote":"","page_name":" 259 ","page_number":283},
  {"content":"\r\n\r\nشدت متأثر شد و گريست و خلاصه مجلس طورى شد كه سفير اسپانيا نتوانست از مسائل سياسى سخنى به ميان آورد و يا نخواست در حضور پدر مقدس در اين باره صحبت كند .\r\nشنيدم شاه اصرار كرده بود كه سفير نيز با او به سلطانيه برود ، ولى او به معاذير مختلفى كه هيچ‌يك شاه را قانع نكرد ، از اين كار سر باز زد . منتهى بعدا وقتى ديد عزيمت شاه قريب‌الوقوع است ، خيلى فعاليت كرد تا يك اجازهء ملاقات خصوصى به دست آورد و بدين منظور مهمان‌دار و آقامير منشى و ديگران سخت به تكاپو افتادند . با اين حال تمام تلاش آنها بىنتيجه ماند ، زيرا اين امر خلاف آداب و رسوم است . سرانجام پدر مقدس با اصرار سفير روزى شرفياب شد و تقاضاى او را به عرض رسانيد و چون شاه خيلى به حرف اين پدر احترام مىگذارد روز بعد ، كه نوزدهم ژوئيه بود ، جريان به نحو ذيل برگزار شد :\r\nچون سفير نمىخواست بدون اطلاع به ميدان آيد ، شاه دستور داد او را دعوت كردند . در حالى كه سفير به اتفاق ساير همراهان خود در ميدان ايستاده بود ، شاه همان‌طور سواره مستقيما به سوى او رفت و به سفير گفت كه پهلو به پهلوى او اسب براند و آنان ، در حالى كه مترجم اسپانيولى بدون كلاه در ميانشان سوار اسب بود ، آرام‌آرام دور ميدان شروع به گردش كردند و چندين بار نيز از جلو ما گذشتند . چون آنان آهسته صحبت مىكردند ، ما نمىتوانستيم از مطالب مورد مذاكره چيزى بفهميم ، منتهى ساروخواجهء وزير و اسفندياربيگ كه اندكى دور تر از آنان ، دوبه‌دو اسب مىراندند ، به خوبى مىتوانستند صحبت‌ها را بشنوند .\r\nمن از روى قرائن مىتوانم صحبت‌هايى را كه آن روز بين آن دو جريان يافت حدس بزنم و سفير نيز بعدها تعريف كرده بود كه به نام پادشاه اسپانيا از تسخير جزيرهء بحرين ، يعنى جايى كه صيد مرواريد آن عالى است ، و همچنين از گرفتن بندر كه توسط ايرانىها از چنگ پرتغالىها به درآمده است اظهار نارضايتى كرده بود ، ولى شاه در جواب راجع به بندر سكوت كرده و در مورد بحرين گفته بود كه وى آن را از پرتغالىها پس نگرفته بلكه از پادشاه هرمز گرفته است ، زيرا او هميشه از اتباع فرمان‌روايان ايران محسوب مىشده و هنوز نيز محسوب مىشود و درنتيجه براى تكدر خاطر پادشاه اسپانيا موجبى نيست و دليلى هم براى استرداد اين جزيره وجود ندارد .\r\nبه قرارى كه سفير تعريف كرده بود ، شاه بعد از گفتن اين مطالب ، بدون اين‌كه منتظر جواب شود ، او را ترك كرده و به قصر بازگشته بود و سفير نيز كه در وسط ميدان تنها مانده بود توسط مهمان‌دار به خانه‌اش هدايت شده بود .\r\nمن اين مطالب را مىنويسم تا مراتب عقل و درايت و سياست شاه را در نظر خود مجسم\r\n\r\n","description":"","footnote":"","page_name":" 260 ","page_number":284},
  {"content":"\r\n\r\nكنيد ؛ او هميشه نتيجه‌اى را كه خود مىخواهد ، از صحبت‌هايش مىگيرد و نسبت به ديگران ، در عين حال كه اظهار خصوصيت و دوستى مىكند ، از ابراز دشمنى نيز ابايى ندارد .\r\nوى طرف را ناراضى مىكند و در عين حال او را راضى روانه مىسازد ، حرف گوش مىكند ، ولى گاهى اصلا گوشش به هيچ حرفى بدهكار نيست و خلاصه اين‌كه ضمن شوخى و مسخره به هيچ كارى تن در نمىدهد ، مگر اين‌كه خودش آن را بخواهد و منافعش آن را ايجاب كرده باشد و تمام ظواهر ديگر مصنوعى است و نبايد زياد به آنها اعتماد كرد .\r\nسفير اسپانيا اصرار زيادى كرده بود كه با جوابى به كشور خود مراجعت كند ، ولى شاه نخواسته بود اجازهء مرخصى بدهد و گفته بود بهتر است به اصفهان برگردد ، زيرا او ديگر مسن شده و راه‌پيمايى سريع برايش خوب نيست ؛ به‌علاوه بسيارى از كسانش در آن شهر مريض و بسترى هستند . به اين ترتيب شاه عينا از همان عذرى كه او به منظور رفتن به سلطانيه آورده بود ، عليه خودش استفاده كرد . اين تأخير در دادن اذن مرخصى دلايل مختلفى دارد ، مثلا ممكن است همان‌طور كه سفير حدس زده است ، شاه از اين‌كه وى به همراهىاش سفر را ادامه نمىدهد ، عصبانى شده و مىخواهد تلافى كند و از طرفى شاه عادت ندارد سفرا را زود مرخص كند و معتقد است كه در اين صورت ديگر نمىتوان آنها را سفير ناميد و آمد و رفت سريع فقط كار قاصد است . علتى كه پيش خود حدس مىزنم از همه صحيح‌تر باشد ، اين است كه شاه مىخواست ببيند نتيجهء جنگ امسال چه مىشود ، تا با توجه به آن درجهء دوستى خود را با پادشاه اسپانيا تعيين كند . به هر تقدير فعلا سفير در ايران ماندنى شده است و بعد از عزيمت شاه او نيز قزوين را ترك كرد و به سوى اصفهان رفت .\r\nسحرگاه بيست و پنجم ژوئيه ، شاه از قزوين عازم سلطانيه شد و همان روز ما نيز هر يك به طريقى به دنبال او به راه افتاديم . من نتوانستم زودتر از يك ساعت از شب بالا آمده سفر را آغاز كنم ، زيرا تمام روز را مشغول نوشتن نامه و ترتيب دادن آنها براى ارسال به ايتاليا بودم و آنها را به يكى از كشيشان آگوستينى ، كه اتفاقا نام او هم جووانى بود و از هند به رم مىرفت ، دادم . غروب بود كه اين كشيش براى خداحافظى نزد من آمد تا ضمنا نامه‌ها را نيز بگيرد و من كه تمام اثاثيه را بسته بودم ، به زحمت نمدى پيدا كردم تا اقلا روى آن بنشيند و همان‌طور كه نوشتم ، آن نامهء ناتمام قبلى نيز جزو چيزهايى است كه به او داده‌ام . پس از رفتن كشيش ، با عجله حركت كردم و بعد از سه فرسنگ راه‌پيمايى در باد و سرماى شديد ، به دهى به نام گيوران رسيدم و روز بعد در آنجا استراحت كردم . شب بعد را تماما راه‌پيمايى كرديم و صبح به شهر كوچكى كه خيابان‌هاى آن\r\n\r\n","description":"","footnote":"","page_name":" 261 ","page_number":285},
  {"content":"\r\n\r\nمملو از جوىهاى آب روان بود و ابهر نام داشت رسيديم . اين شهر كوچك يكپارچه باغ و سبزى است و درختان صنوبر بىشمارى دارد كه از چوب آن براى ساختن خانه نيز استفاده كرده بودند .\r\nبانو معانى نتوانسته بود خود را با شتر به ابهر برساند ، زيرا از دهى كه شب در آن استراحت كرده بوديم تا ابهر نه فرسنگ راه است . وى شب را در يكى از دهات نزديك ابهر به سر آورده و سپس از راهى ديگر مستقيما عازم مقصد شده بود و به اين ترتيب آن روز و آن شب يكديگر را نديديم . البته او نيز عدهء زيادى همراه داشت و به‌طور كلى ، هر جا كه اردو برود آنقدر رفت و آمد زياد است كه كسى از تنهايى حوصله‌اش تنگ نمىشود .\r\nظهر روز شنبه ، بعد از يك راه‌پيمايى طولانى شبانه‌روزى ، به سلطانيه رسيديم و ملاحظه كرديم كه شاه نيز با تعداد زيادى از افراد قشون به آنجا رسيده و در بيرون شهر چادر زده است . قبل از همه ، محل امامقلىخان را يافتيم كه با نيروى فارس در آنجا چادر زده بود ؛ اين نيرو قسمت اعظم قواى ايران را تشكيل مىدهد و مىتوان گفت در آن‌جا تقريبا نيم فرسنگ زمين را اشغال كرده بود ، زيرا طبق رسوم ايرانيان چادرها بايد عريض و راحت و دور از يكديگر باشد و البته در محل‌هاى خطرناك ، داشتن همچو وضعى زياد اطمينان‌بخش نيست . بعد از اين‌كه از نيروى امامقلىخان گذشتيم ، نوبت به نيروهاى خان‌ها و سلطان‌هاى ديگر رسيد و سرانجام پاى تپهء زيبايى واقع در جلگه ، خيمه و خرگاه شاه برپا شده بود .\r\nدر انتظار رسيدن تخت روان بانو معانى ، كه در اردو منحصر به فرد بود و همه به علت رنگ زرد و قرمزش آن را مىشناختند و ممكن نبود گم شود ، براى اين‌كه زير آفتاب نمانم ، به مسجدى كه در آن حوالى بود ، رفتم و با نان و انگور سدجوعى كردم ، زيرا چيز ديگرى در آنجا نيافتم . در وسط اين مسجد ، چشمه‌اى است كه آب زلال و روان‌بخشى از آن جارى است . مسلمانان مىگويند اين آب از مكه مىآيد و علت خوبى و پاكى آن نيز همان است . عيسويان ، به‌خصوص ارمنىها ، راجع به اين مسجد خيلى چيزها مىگويند و ادعا مىكنند قبلا كليسا بوده و به‌طور كلى عقيده دارند در طول تاريخ اين شهر مركز ايالات ارمنىنشين بوده است ؛ ولى من به اتكاى اطلاعاتى كه از ساير ايرانيان گرفته‌ام و با توجه به علامات و نوشته‌هاى مسجد كه اينك به تعريف آن مىپردازم ، تصور مىكنم اين حرف‌ها يك ادعاى واهى بيش نيست .\r\nسلطانيه سابقا شهر بزرگى بوده ، ولى امروز خراب شده و حتى فاقد حصار است و ديوار قسمت اعظم خانه‌ها نيز به ويرانى گراييده ؛ به قسمى كه اكنون در شهر تعداد زمين‌هاى باير كه در روى آن چادرهاى اردو زده شده ، خيلى بيشتر از تعداد محدود خانه‌هاى مسكونى است .\r\n\r\n","description":"","footnote":"","page_name":" 262 ","page_number":286},
  {"content":"\r\n\r\nشهر سلطانيه در قرن هفدهم\r\nاز سفرنامهء آدام اولئاريوس  ( Adam Olearius )  چاپ 1696\r\n\r\n","description":"","footnote":"","page_name":" 263 ","page_number":287},
  {"content":"\r\n\r\nاطراف سلطانيه جلگهء وسيعى است كه در دو طرف آن رشته‌كوه‌هاى متعددى واقع شده . نام عربى سلطانيه نشان مىدهد كه اين شهر اسلامى است ، زيرا گرچه عرب‌ها به شاه ملك مىگويند ، با اين حال نمىتوان منكر شد كه سلطان و پادشاه يك معنى مىدهد و حتى عرب‌ها نيز آن را به همين معنى استعمال مىكنند . سلطانيه يعنى شهرى كه از طرف سلطان ساخته شده و به‌طورى كه ايرانىها مىگويند و من نيز باور مىكنم يكى از سلاطين اين مسجد را ساخته است و طبق آنچه متولى مسجد به من گفت ، وى همان پادشاه تاتارى از نژاد ازبك بوده است كه سلسله‌اش سال‌ها در اين نقاط حكومت مىكرده و سلطان محمد خدابنده نام داشته و اكنون نيز در همين مسجد به خاك سپرده شده است .\r\nروى ديوارهاى مسجد و بر سر درب‌ها و نقاط ديگر آن به خط عربى چيزهايى نوشته شده كه نمىدانم تركى يا عربى يا فارسى است ؛ ولى مطابق آنچه متولى گفت ، حتى تاريخ بنا را هم از روى اين نوشته‌ها مىتوان فهميد و اگر اشتباه نكنم اين مسجد سيصد سال پيش ساخته شده است و نوشته‌ها نيز دلالت بر آن دارد . مىگويند زمين اين محل به كلى لم‌يزرع بوده و همان پادشاه دستور داده است ، از راه‌هاى دور به آنجا آب بياورند تا آباد شود و علت را همچنين ذكر مىكنند كه مىخواسته است كارى غيرعادى و جالب توجه انجام دهد و به همين سبب مانند آنچه امروزه شاه عباس مىكند ، يعنى مردم را از تمام مملكت به صوب فرح‌آباد كوچ مىدهد ، او نيز از اطراف و اكناف كشور به هزاران وسيلهء مختلف ، تعداد زيادى مردم را به اينجا آورد و ساكن كرد ، ولى مانند هر عملى كه به زور انجام گرفته باشد نتيجهء اين كار دوامى نيافت و همان شبى كه پادشاه مرد ، ساكنان شهر دسته به دسته آن را ترك كردند و به قسمى كه در همان شب فقط نزديك به چهارده هزار زن از شهر بيرون رفتند ، يعنى هفت هزار شتر به خارج رفت كه بر روى هر يك ، دو كجاوه و بر هر كجاوه يك زن قرار گرفته بود .\r\nبزرگى مسجد متوسط و شكل آن هشت‌گوش است و بر بالاى آن گنبد متناسب و زيبايى قرار گرفته و در هر گوشهء گنبد مناره‌اى است ، به نحوى كه تعداد مناره‌ها به هشت عدد مىرسد و همهء آنها از آجر ساخته شده و داخل آنها پلكانى است كه تا نوك گلدسته ادامه دارد . از اين مناره‌ها براى اذان گفتن استفاده مىكنند ، يعنى مؤذن كه روحانى مسلمانى است ، بالاى آن مىرود و با صداى بلند مردم را به انجام فرايض دينى خود مىخواند و اين عمل پنج بار در روز تكرار مىشود .\r\nداخل گنبد و تمام ديواره‌هاى داخلى مقبره ، مذهب‌كارى و به صورت بسيار ظريفى\r\n\r\n","description":"","footnote":"","page_name":" 264 ","page_number":288},
  {"content":"\r\n\r\nكاشىكارى شده ، يعنى قطعات كوچك و ظريف كاشىهاى طلايى و رنگارنگ در داخل يكديگر كار شده‌اند و با خط خاصى ، كه در مشرق‌زمين خيلى مرسوم است ، با قطعات ريز كاشى كه در داخل كاشىهاى ديگر كار كرده‌اند بر آنها مطالبى نوشته‌اند . اين طريقهء تزيين بسيار جالب ولى كم دوام است چنان كه از هم‌اكنون قسمتى از آن‌ها خراب شده يا در معرض خرابى قرار گرفته است .\r\nدر بالاى مسجد ، كه معمولا ما آن را به تريبون كليسا اختصاص مىدهيم ، زايده‌اى پيش‌رفته و در آنجا هشت‌گوش داخل به هم خورده است و فضايى به وجود آمده كه در وسط آن ، قبر سلطان قرار گرفته و پوشيده از پارچه‌هاى زربفت و ابريشمى است . درب آهنى مقبره از بالا تا به پايين طلاكارى و نقره‌كارى شده و زيبايى و ظرافتى كه در آن به كار رفته ، بيش از قيمت اين فلزات اهميت دارد و بايد بگويم كه مسجد سلطانيه زيباترين بنايى است كه تا به حال در ايران و به‌طور كلى در سرزمين‌هايى كه تا به حال در آنها به سر برده‌ام به چشم من خورده است « 1 » . البته مىگويند جاى ديگرى نيز هست كه من اگر آن را ديدم گزارشش را برايتان خواهم فرستاد ، و آنجا به قرارى كه از اشخاص مورد اعتماد شنيده‌ام يك بناى عظيم قديمى است كه در ايران به چهل منار معروف است و قدرى دور تر از شيراز ، در شهر قديمى پرسپوليس برپا شده و تصور مىكنم مدفن شاهان باستانى ايران ، يا قصرى از زمان « سيروس‌ها » و « داريوش‌ها » باشد « 2 » .\r\nبعد از مدت كوتاهى ، خليفهء كرملىهاى برهنه‌پا به اتفاق مهمان‌دار ، وارد سلطانيه شد ، زيرا شاه در قزوين او را مرخص نكرده بود و در نتيجه او به دنبال اردو آمده بود . آنان در باغى نزديك مسجد ، منزل كردند و من هم براى برخوردار شدن از محضر كشيش و نزديكى به چاه آب مسجد ، در وسط يكى از اردوگاه‌ها ، خيمه و خرگاه خود را برپا كردم ؛ زيرا زندگى زير چادر در تابستان مطبوع‌تر و تميزتر و راحت‌تر از زندگى در خانه است .\r\nروز بعد ، كه يكشنبه بود ، پدر مقدس و من ، به ديدار امامقلىخان شيراز رفتيم و متوجه شديم كه شب قبل ، شاه نيز به ملاقات او رفته و تمام شب را با او در زير چادر به شراب‌خوارى مشغول بوده است . شاه غالبا بدون هيچ‌گونه تشريفاتى نسبت به اتباع خود محبت‌هايى از اين قبيل مىكند . مشاهده كرديم كه امامقلىخان هنوز در زير چادر با لباس فاخر نشسته است ؛ زيرا\r\n\r\n\r\n","description":"","footnote":"\r\n( 1 ) . محلى را كه نويسنده از آن به عنوان مسجد ياد مىكند ، مقبرهء اولجايتو ، ايلخان مغول ، است كه پس از گرويدن به دين اسلام سلطان محمد خدابنده نيز لقب گرفت .\r\n( 2 ) . منظور تخت جمشيد است كه نويسنده بعدها از آن ديدن مىكند و با موشكافى خاص خود به شرح آن مىپردازد . چهل منار نامى بوده است كه در آن زمان به اين بناى تاريخى اطلاق مىشده . - م .\r\n","page_name":" 265 ","page_number":289},
  {"content":"\r\n\r\nبايد بگويم كه ديدار شاه از او بىخبر انجام نگرفته بود و چون او قبلا از اين جريان مطلع شده بود ، لباس مليله‌دوزى زربفت به تن كرده و دستور داده بود چادر بزرگ و مجللى كه جنس آن از يك پارچهء فوق‌العاده زيبا بود و قلاب‌دوزى و كاردستىهاى متعدد ، آن را زيباتر كرده بود برپا كنند . به‌طور خلاصه بايد بگويم كه اسباب و اثاث آنجا ، اعم از چادر يا قاليچه‌ها و متكاها و بالش‌ها ، فوق‌العاده پرقيمت و زيبا و يا بهتر گفته شود ، سلطنتى بودند . زيرا به حق ، خان شيراز ، كه بعد از شاه مهمترين حكمران ايران است ، با سرزمينى آن‌چنان وسيع و قدرتى بىاندازه زياد ، بايد چنين دستگاهى نيز داشته باشد .\r\nپدر امامقلىخان به نام الله‌ورديخان ، سرسلسلهء اين خاندان ، از نژاد ارمنى عيسوى ولى از سرزمين گرجستان بود كه در جوانى در مقابل سى سكهء طلا به فروش رسيد . ولى بعد از اين‌كه چندين بار در معرض خريد و فروش قرار گرفت ، سرانجام سروكارش به خانهء يكى از شاهان سلسلهء صفوى ، كه گمان مىكنم شاه طهماسب ، جد شاه عباس باشد ، افتاد و بعد از اين‌كه مدت‌ها در دربار خدمت شاهان را كرد به لقب خان شيراز مفتخر شد و در زمان شاه فعلى به فرمان‌دهى كل قوا ، يعنى مقامى كه در ايران از لحاظ اهميت هيچ‌كس را ياراى برابرى با آن نيست ، منصوب شد . شاه‌عباس خيلى به او احترام مىگذاشت و هميشه به او پدر خطاب مىكرد .\r\nبعضىها مىگويند به علت اين‌كه شاه موقعى به او سخنان درشت گفت از غصه هلاك شد ، ولى به زحمت مىتوان اين قول را پذيرفت ، زيرا شاه در مرگ او سخت اظهار تألم و تأثر كرد و بعد از او نيز به خانواده‌اش كمال محبت را روا داشت و فرزندش امامقلىخان ، كه مادرش گرجى بود و همسرش نيز گرجى است ، در شيراز جانشين پدر شد . شاه مايل بود در مورد فرمان‌دهى كل قوا نيز ، وى با وجود سن كم ، جانشين پدر گردد ؛ ولى امامقلىخان فقط مدت كمى در اين سمت باقى ماند و به علت اتفاقات ناگوارى كه برايش رخ داد به زودى معزل شد .\r\nاو نسبت به عيسويان كمال محبت را دارد و چون خاكش نزديك هرمز است ، در فرصت‌هاى مختلفى كه دست مىدهد با فرنگىها بسيار محبت مىكند و اگر پرتغالىها حزم و دورانديشى داشتند ، خيلى مىتوانستند از دوستىاش استفاده كنند ؛ زيرا واقعا ممكن است روزى اين مرد فرمان‌فرماى مطلق آن صفحات شود و در اين صورت نزديكى با او خيلى مفيد خواهد بود . شاه مادر تهمورس‌خان را كه با او در حال جنگ است ، به اتفاق دو پسر كوچك وى ، به امامقلىخان سپرده است ؛ زيرا همان‌طور كه قبلا برايتان شرح داده‌ام ، تهمورس‌خان در اوايل جنگ ، به قصد جلب اعتماد شاه ، آنها را به دربار ايران فرستاد ؛ ولى اين عمل نتيجهء مطلوب به بار نياورد .\r\n\r\n","description":"","footnote":"","page_name":" 266 ","page_number":290},
  {"content":"\r\n\r\nمىگويند شاه چندين بار قصد كرده است اين دو پسر را هلاك كند ، تا از شر آنان خلاص شود ، ولى امامقلىخان با محبتى كه نسبت به اين نژاد دارد ، هر بار وساطت كرده و جان آنها را نجات داده است ؛ به هر حال وى نسبت به اين خانواده محبت زيادى روا مىدارد و با آنان رفتارى كه شايستهء شأن شاه‌زادگان است مىكند . مادر تهمورس‌خان در دين خود كمال ثبات و استقامت را دارد و مىدانم يكى از دوستان من ، كه نمىخواهم نامش را ذكر كنم ، اخيرا يك تصوير مريم مقدس را ، كه مىدانست از مدت‌ها پيش مورد درخواست اين بانوست ، مخفيانه براى او فرستاده است .\r\nگمان مىكنم بايد انتظار داشت ، به زودى در ايران تغييراتى ظهور كند ؛ زيرا در حقيقت گرجىها ، به علت تعداد و قابليت خود ، قسمت عمدهء سپاه ايران را تشكيل مىدهند و شاه نيز آنقدر جوان نيست كه فكر كنيم همهء اين افراد قبل از او بميرند . به عبارت ديگر ، عده زيادى از اين گرجىها كه شاهد خرابىهاى كشور خود به دست او بوده‌اند ، و گرچه ظاهرا مسلمان شده‌اند ولى در باطن به دين اصلى خود وفادار مانده‌اند ، بعد از او زنده خواهند بود . خاطرهء فرزندان و برادران و زنان و خويشان اين افراد ، كه يا در گرجستان هستند و يا در جنگ كشته شده‌اند ، هنوز در آنان باقى است و به محض اين‌كه فرصتى دست دهد ، تعدادى زيادى از ايشان حاضرند قيود فعلى را پاره كنند و به انتقام بىعدالتىهاى گذشته برپا خيزند . صرف‌نظر از قشون ، تمام شهرها بلكه تمام خانه‌هاى ايران نيز پر از زن‌هاى گرجى است و به اين ترتيب اگر گرجىها در داخل كشور اسلحه بردارند از پشتيبانىهاى زيادى برخوردار خواهند شد . به‌علاوه نبايد فراموش كرد كه فرزندان تهمورس‌خان در اين كشور به سر مىبرند و حتى بعيد نيست خود تهمورس‌خان ، كه هنوز جوان و هم‌سن من است و مىتواند سال‌هاى متمادى زندگى كند ، روزى با يك قيام حكومت ايران را به دست بگيرد ، كما اين‌كه مملوكين نيز در قاهره قيام كردند و سلطان را سرنگون ساختند « 1 » .\r\nمن سعى مىكنم به ملاحظات فوق خيلى با امامقلىخان دوست باشم و به همين مناسبت بود كه آن روز ، يعنى يكشنبه بيست و نهم ژوئيه ، همان‌طور كه قبلا نيز يادآور شدم ، به اتفاق پدر مقدس به ديدن او رفتم . خان نسبت به ما محبت زيادى كرد و علاوه بر اين‌كه صبحانهء مفصلى مركب از مرباهاى عالى و ديگر چيزهايى كه از مهمانى شب قبل باقى مانده بود به ما داد ، به‌طورى كه\r\n\r\n\r\n","description":"","footnote":"\r\n( 1 ) . لازم به توضيح نيست كه اين حدس نويسنده هيچ‌وقت صورت تحقق نيافت و گرجىها وضع بهتر از آنچه داشتند نيافتند و حتى خاندان امامقلىخان نيز در زمان صفويه به كلى منقرض شد . - م .\r\n","page_name":" 267 ","page_number":291},
  {"content":"\r\n\r\nدر ايران رسم است ، دو سبد بزرگ مركب از خوراكى و تنقلات به خانه‌هايمان فرستاد .\r\nهمان روز مهمان‌دار را نيز ملاقات كردم و با هم دربارهء قزاق‌ها صحبت كرديم . وى به من اطلاع داد كه اردو به زودى به صوب تبريز حركت خواهد كرد و شاه با عدهء كمى از افراد مسلح عازم اردبيل خواهد شد و امامقلىخان نيز با شاه به اردبيل خواهد رفت ، ولى نيروهاى او تحت فرمان‌دهى داودخان ، برادرش كه در جنگ‌ها بخت و اقبالش بيشتر يارى مىكند ، سفر را به صوب تبريز ادامه خواهند داد ؛ زيرا مطابق اخبارى كه به دست آمده ، قواى دشمن از دو سو سرازير هستند : يكى به رهبرى سردار به طرف تبريز ، و ديگرى مركب از تهمورس‌خان و تاتارها از طريق گرجستان رو به جنوب ، و به همين مناسبت شاه مىخواهد به اردبيل برود و تا بر سر دو راهى واقع شود و به هر طرف لازم بود بشتابد و به‌علاوه ، مقبرهء شاه صفى سرسلسلهء خاندان خود را از تعرض مصون دارد .\r\nسخنان مهمان‌دار بدون كم و كاست به حقيقت پيوست و همان شب عمدهء قوا عازم تبريز شد .\r\nما مهمانان در شهر مانديم تا به دنبال شاه روانهء اردبيل شويم ؛ زيرا رسم نيست از شاه دور شويم يا جناح ديگرى از سپاهيان را تعقيب كنيم . من از يك جهت خوشحال بودم كه اردبيل و مقبرهء شاه صفى را خواهم ديد و از جهت ديگر تأسف داشتم كه موفق به ديدن تبريز ، شهر معروف ايران ، نخواهم شد ، مضافا به اين‌كه مايل بودم اگر جنگى رخ دهد ، با ترك‌ها دست و پنجه‌اى نرم كنم ، نه اين‌كه در مقابل تاتارها و به‌خصوص تهمورس‌خان قرار گيرم ؛ زيرا علاوه بر علايق مذهبى ، نمىدانم به چه دليل با وجودى كه اين مرد را نديده‌ام ، به وى كمال علاقه را دارم و مىخواهم به هر نحوى هست ، محبتى در حقش انجام دهم .\r\nروز دوشنبه ، سىام ژوئيه ، قاصدى از سمت فرماندهء قوا نزد شاه آمد و اطلاع داد كه ترك‌ها در پيش‌روى به سوى ايران تعجيل ندارند و به اين ترتيب بهتر است حركت قواى ايران نيز با عجله انجام نگيرد ، تا از خستگى بىسبب اجتناب شده باشد . به اين دليل شاه دستور عزيمت به سوى تبريز را فسخ كرد و براى كسانى كه شهر را ترك كرده بودند نيز پيغام فرستاد تا هر كجا هستند توقف كنند و منتظر دستور ثانوى شوند .\r\nآن شب شاه يا به مناسبت خوشحالى حاصل از اين خبر و يا براى تقويت روحيهء افراد و انصراف فكر آنها از جنگ و خون‌ريزى قريب‌الوقوع ضيافتى برپا كرد ، مهمانان و درباريان و سرداران در آن حضور يافتند و من و پدر جووانى ، كه طبق معمول جزو مهمان‌ها بوديم ، به اتفاق يكديگر به اين ضيافت خاص كه شرح آن را در زير مىدهم رفتيم .\r\n\r\n","description":"","footnote":"","page_name":" 268 ","page_number":292},
  {"content":"\r\n\r\nشاه ديگر در حوالى تپه‌اى كه در بالا بدان اشاره كردم به سر نمىبرد ، بلكه چادر سلطنتى را كه يكى از چادرهاى نوع شروانلى بود نزديك ديوار يكى از باغ‌هاى كنار شهر برپا كرده بودند .\r\nشروانلى به چادرهايى گفته مىشود كه مانند يك راهرو بزرگ طولانى و انتهاى آن مدور است .\r\nاين چادرها از بيرون نمدين است و بدين جهت براى جلوگيرى از نفوذ سرما و باران و نيز ممانعت از نفوذ گرما و حرارت خورشيد بسيار متناسب به نظر مىرسد . سراپردهء شاهى از قطعات سه رنگ تركيب مىشد ، يكى سرخ تيره ، ديگرى زرد و سومى سبز و اين ترتيب تا انتهاى سراپرده ادامه داشت . هر قطعه به پهناى يك نمد و درازى سراپرده به اندازهء برد يك تير بود .\r\nداخل اين چادر ، كه از قالىهاى بسيار گران‌بها مفروش شده بود ، دو سفرهء بزرگ گسترده و روى هر يك ، پارچهء زربفت بسيار زيبا و گران‌بهايى كشيده بودند . اين دو سفره كه در دو سوى چادر گسترده شده بودند ، با يكديگر تفاوتى نداشتند و آنها را فقط براى باده‌نوشى و وقت گذرانيدن و سرگرم ساختن مهمانان آماده كرده بودند ؛ به همين سبب روى آنها چيزهايى كه مناسب شراب‌خوارى باشد ، مانند ميوه و پستهء شور و خيار و از اين قبيل ، چيده بودند . اين‌گونه خوراكىها در ظرف‌هاى بزرگ در يك رديف و چسبيده به يكديگر سراسر سفره را فراگرفته بود .\r\nظرف‌ها به رسم دربار ايران ، همه از طلا و نقره و بىسرپوش بود و بايد اضافه كرد كه تعداد ظروف نقره كمتر از تعداد ظروف طلا بود .\r\nعلاوه بر ظروف خوردنىها ، روى سفره در آن طرفى كه مهمانان مىنشستند ، مقدار زيادى ظروف خالى نيز براى پوست ميوه و پسته و ساير خوراكىها گذاشته شده بود و در آن سوى سفره ، صراحىها و پياله‌ها و ظرف‌هاى ديگر به اشكال گوناگون چيده بودند و اين ظرف‌ها نيز همه از طلاى خالص بود و ظرف نقره‌اى كمتر در آن ميان ديده مىشد .\r\nگذشته از سفره‌هاى دوگانه‌اى كه بر دو سوى چادر گسترده بودند . يك سفره نيز با همان طول و عرض و با همان روپوش زربفت در ميان چادر بود و از دو سفرهء ديگر چندان فاصله داشت كه دو نفر به آسانى مىتوانستند در آن ميان آمد و شد كنند و به خدمت‌گزارى مهمانان بپردازند . اين سفره براى مهمانان نبود و روى آن تنگ‌هاى شراب و پياله‌ها و چراغ‌ها را جا داده بودند و در حقيقت به لوازم پذيرايى اختصاص داشت و سراسر آن از بشقاب‌ها و ظرف‌هاى كوچك و بزرگ به اشكال گوناگون ، كه تقريبا همه از طلا و بسيار زيباتر از ظروف دو سفرهء ديگر بودند ، پوشيده شده بود ؛ به‌طورى كه زيادى ظرف‌ها سفره را از نظر پنهان مىداشت . در آنجا شمعدان‌هاى بزرگ و متنوعى نيز قرار داشت كه در داخل آنها شمع مىسوخت . ظروف مختلف ، بعضى مانند تنگ\r\n\r\n","description":"","footnote":"","page_name":" 269 ","page_number":293},
  {"content":"\r\n\r\nو برخى استوانه‌اى شكل ، بودند و واقعا مايهء تأسف من شد كه در ساختمان اين ظرف‌ها مهارت و ظرافت به كار نرفته بود . نمىدانم علت اين است كه استادان ايرانى نمىتوانند آنها را بهتر سازند ، يا شاه نمىخواهد بيش از اين پول خرج كند و بايد گفت او هميشه از اين ظروف استفاده مىكند ، چه براى مهمانىها و چه براى استفادهء شخصى در مواقع خصوصى .\r\nيكى از تماشايىترين چيزها طشت طلاى پر از يخى بود كه تنگ‌هاى شراب را براى خنك شدن ، در داخل آن گذاشته بودند . اين طشت به شكل مربع مستطيل ، مانند گهواره يا صندوقى ساخته شده و در تزيين آن مهارت بسيار به كار رفته بود ، و به قدرى بزرگ بود كه به نظر من دو مرد قوى به زحمت از عهدهء بلند كردنش برمىآمدند . من و پدر جووانى تخمين زديم كه اين طشت بدون تنگ‌هاى زرين داخل آن بيست هزار سكهء طلا ارزش دارد و به اين قياس مىتوان ارزش اشيائى را كه تاكنون شمرده‌ام و بر سفره‌هاى سه‌گانه در آن جايگاه طويل قرار داشتند ، به حدس دريافت . بالاى سفره‌اى كه در ميان چادر گسترده شده بود ، مقدارى ظروف و جام‌هاى بزرگ شراب ، به اشكال مختلف ، ديده مىشد كه همه را به سنگ‌هاى قيمتى به‌خصوص الماس‌هاى درشت گران‌بها آراسته بودند ، و برق الماس در روشنايى چراغ‌ها درخشندگى و زيبايى خاصى داشت .\r\nآن طرف چادر كه به سمت صحرا بود از نصف به پايين كاملا باز بود ؛ به نحوى كه از نواحى دوردست نيز مىشد روشنايى چراغ‌ها و برق خيره‌كنندهء ظرف‌هاى طلا و نقره را ديد . در همان سمت ، به اندازهء عرض يك كوچه آن طرف‌تر ، مطابق تمام طول اين چادر ، سايبان‌هايى به پا كرده بودند كه فقط سقف آنها پوشيده بود و پايه‌هاى متعدد چوبى آنها را نگه مىداشت . سقف اين سايبان‌ها به سمت بيرون شيب داشت و توسط طناب‌هايى به زمين مهار شده بود . در انتهاى چادر آن سايبان نيز پيچ مىزد و سپس در طرف ديگر چادر ادامه مىيافت ، به نحوى كه آن را در بر مىگرفت . چادرهاى سايبان‌ها داراى طول و ارتفاع يكسان بودند و همان‌طور كه در ايران مرسوم است داخل آنها زربفت بود .\r\nدر زير اين سايبان‌ها نيز قالى پهن شده و دو رديف سفرهء طويل ابريشمين آنجا گسترده بودند ، منتهى از تنگ‌ها و ظرف طلا و نقره بر روى آن خبرى نبود . بر سر همين سفره‌ها بود كه قبل از آمدن شاه ، همهء مهمانان گوش تا گوش نشستند و شام خوردند . شام را كه در سينىهاى بزرگ طلا و نقره به روى سفره آوردند عبارت بود از هرم‌هاى مرتفع پلو به رنگ‌هاى مختلفى از قبيل سفيد و سياه و زرد كم‌رنگ و به انواع گوناگون يعنى با گوشت دام و مرغ خانگى و پرندگان مختلف ، كه\r\n\r\n","description":"","footnote":"","page_name":" 270 ","page_number":294},
  {"content":"\r\n\r\nطبق آداب و رسوم همه بايد گرماگرم صرف مىشد ، و به همهء آنها ادويه‌هاى مختلفى زده بودند ، كه به مذاق من خوش نيامد ، به‌علاوه من از بوى سير و پياز كه در ايران با غذا آنها را مصرف مىكنند واقعا منزجر هستم .\r\nغلامان ، كه در خارج از سايبان‌ها صف طولانى تشكيل داده بودند ، موجب مىشدند تا سينىهاى پر از غذا به داخل آيند . بدين معنى كه آنان از جاى خود حركت نمىكردند ، ولى سينىها را دست به دست به سفره مىرسانيدند و من شرح اين وضيعت را قبلا نيز داده‌ام . در روى سفره نيز عده‌اى بودند كه مرتبا به اين طرف و آن طرف مىرفتند و به مهمان‌ها خدمت مىكردند و برايشان گوشت و غذا مىريختند و بعضى از خواص ، از قبيل آقاحاجى كه مهترحاجى نيز خوانده مىشود ، اين عده را رهبرى مىكردند . اين مرد قبلا مهتر ساده‌اى بوده ، ولى بعدا چنان‌كه بعضىها با طعنه مىگويند از طريق واسطه شدن ، براى رسيدن عشاق به يكديگر ، و به نظر من از راه زرنگى و خوش‌خدمتى ، به مقام مستخدمى مخصوص ترقى كرده و اتاق‌دار خاص شده ، به نحوى كه امروز همه‌جا همراه شاه است . غير از او ، اسفندياربيگ و آقاميرمنشى و بعضى ديگر نيز در روى سفره به اين طرف و آن طرف مىدويدند و به مهمانان غذا مىدادند . وقتى پدر جووانى و من وارد مجلس شديم ، شب شده بود و نه تنها در داخل چادرها و روى سفره‌ها ؛ بلكه در خارج از چادرها نيز چراغ روشن شده بود و دو رديف بزرگ مشعل ، يكى ميان چادر و سايبان‌ها و ديگرى در آن طرف سايبان ، به سمت صحرا چنان از خود روشنايى مىدادند كه گويى نيمروز است .\r\nدر موقع ورود ما ، بيش از دويست تن كنارهء سفره‌ها در زير سايبان نشسته بودند . مهمان‌دار كه مانند بسيارى ديگر از درباريان ايستاده خدمت مىكرد ، ما را ميان مهمانان ديگر نشاند ؛ زيرا در اين‌گونه مواقع هر كجا خالى باشد ، مهمان را همان‌جا مىنشانند و ما نيز مانند ديگران مشغول خوردن و چشيدن غذاها شديم . سفره‌هايى كه زير چادر شاه گسترده بودند خالى بود و هيچ‌كس به آنجا نمىرفت ؛ شاه نيز به مجلس نيامد ، ولى گاه‌گاه مخفيانه نزديك خيمه‌ها مىآمد و بىآن‌كه خود را بخواهد نشان دهد ، به درون مجلس مىنگريست و ما گرچه او را به خوبى مىديديم ، ولى به روى خود نمىآورديم ؛ زيرا رسم دربار ايران چنين است .\r\nپس از شام آب آوردند و سفره‌هاى زير سايبان‌ها را برچيدند . آنگاه شاه وارد چادر بزرگ خود ، كه تا آن زمان خالى بود ، شد و چون آن چادر براى همهء مهمانان جا نداشت ، فقط اعيان و رجال درجهء اول را به آنجا خواندند و ديگران در زير سايبان‌ها باقى ماندند ؛ منتهى نه مثل سابق در دو\r\n\r\n","description":"","footnote":"","page_name":" 271 ","page_number":295},
  {"content":"\r\n\r\nرديف ، بلكه در يك صف ، آن هم رو به چادر سلطنتى ، تا پشت آنها به سوى شاه واقع نشود .\r\nخدمت‌گزاران هر كس را كه شاه اشاره مىكرد ، به چادر مىخواندند و خود او مرتبا از اين سو به آن سو مىرفت . وقتى پدر مقدس و مرا به چادر دعوت كردند ، شاه كه در مدخل آن ايستاده بود دستور داد ما را در بالاى مجلس سمت راست بنشانند ، به‌طورى كه فقط بالاى ما هفت نفر خان نشسته بودند ، يعنى پدر مقدس و من به ترتيب نفر هشتم و نهم بوديم . روىهم‌رفته در سمت ما چهل و پنج نفر نشسته بودند و در طرف ديگر نيز تعداد از اين تجاوز نمىكرد و به اين ترتيب در زير چادر شاه نود نفر مهمان قرار گرفتند .\r\nدر اين مجلس بر من معلوم شد كه تمام مهمانان شيعه را در اين‌گونه مواقع در طرف راست ، كه نزد ايرانيان نيز مانند ما محترم‌تر است ، جاى مىدهند . و تمام مهمانان سنى مانند اعراب و لزگيان و تركان عثمانى و ازبك‌ها ، كه ايرانيان تصور مىكنند آنان خارج از مذهب هستند ، در جانب چپ سفره مىنشينند و با اين تمهيد هر دو دسته راضى مىشوند ؛ زيرا نزد سنيان جانب چپ محترم‌تر و مهم‌تر است .\r\nدر زير چادر سلطنتى به همان نحوى كه تشريح كردم سفره‌ها گسترده شده بود ، ولى در زير سايبان ، ديگر سفره‌اى وجود نداشت و آنجا افراد در يك صف رو به ما نشسته بودند .\r\nدر سمت راست سفره كه ما نشسته بوديم اولين نفر امامقلىخان بود ، ولى طرز نشستن او طورى بود كه مىتوان گفت در ضلع بالايى سفره قرار داشت . سمت چپ او به ترتيب شش خان ديگر نشسته بودند كه از ميان آنها من فقط حسن‌خان ، حاكم همدان ، را شناختم . بعد از آنها پدر مقدس و من واقع شده بوديم و بعد از ما نيز خان‌ها و سلطان‌ها و صاحب‌منصبان و سرداران متعددى قرار داشتند . در طرف چپ سفره ، جهانگيرخان ، برادر خان تاتار حاكم كفا ، واقع در كنار درياى سياه ، كه خراج‌گزار سلطان عثمانى است ، مانند امامقلىخان موقعيتى ممتاز داشت .\r\nجهانگيرخان مدتى است از زندان قسطنطنيه گريخته و چون با برادر خود دشمنى دارد به دربار ايران پناه آورده و تحت حمايت شاه قرار گرفته است . پهلوى او يكى از بزرگان لزگى كه قبلا در ميدان قزوين هدايايى تقديم كرده بود نشسته بود و او را نيز همان خان تاتار با خود به دربار ايران آورده است . افراد خان تاتار و لزگى فوق‌الذكر و مهمانان ديگرى از قبيل اعراب سنى كه مذهب آنان مانند مذهب ترك‌هاست به ترتيب تا آخر سفره قرار گرفته بودند .\r\nدر بيرون چادر سلطنتى صف طويلى مركب از خدمت‌گزاران خاص شاه تشكيل شده بود و در خيابان ، واقع در بين چادر و سايبان ، به سمت بالا ، يعنى سمتى كه مهم‌ترين افراد چادر قرار\r\n\r\n","description":"","footnote":"","page_name":" 272 ","page_number":296},
  {"content":"\r\n\r\nداشتند ، عده‌اى از زنان رامشگر با دايره‌زنگىهاى خود روى زمين نشسته بودند و مرتبا مىزدند و مىخواندند و سرانجام ، بين قسمت خارجى سايبان‌ها و آخرين رديف مشعل‌ها ، عدهء زيادى از غلامان شاه با لباس‌هاى كوتاه ، ولى پرجلوه ، صف بسته بودند .\r\nوقتى كه ما در جاى خود نشستيم ، شاه ايستاده بود و از يك سوى مجلس به سوى ديگر مىرفت . گاه چراغ‌ها را مرتب مىكرد و گاه صراحىهاى شراب را كه در ظروف پر از يخ جاى داده بودند يا ساغرها و جام‌ها را ترتيب مىداد و غلام‌بچگان را به خدمت مهمانان مىفرستاد و به اين نيز اكتفا نمىكرد و خودش احيانا كارى را كه قاعدتا خدمتكار بايد انجام بدهد شخصا انجام مىداد ، مثلا موقعى به جلوى ما آمد و يكى از جام‌هايى را كه دور سفره چيده بودند برداشت و پر از شراب كرد و به سلامتى حاضران مجلس نوشيد .\r\nوقتى شاه به صورت خاصى خم شد تا شراب بريزد ، ياد شعر آن شاعر هجايى افتادم كه مىگويد : نه مستقيم بود و نه خم و نه نشسته . وى در موقع برداشتن تنگ شراب وضع خاصى داشت كه به آن نيم نشسته بايد گفت ، يعنى مانند كسى كه بخواهد قضاى حاجت كند و در عين حال نتواند بنشيند يا دستش را به جايى بگيرد . از اين عبارت معذرت مىخواهم ، ولى براى تجسم وضع جز اين چاره‌اى نبود . البته در ممالك ما مشاهدهء شاهى كه در ميان مهمانان مركب از نجبا و اعيان چنين رفتارى را بكند خيلى غيرعادى است ، ولى در اينجا چنين نيست . به هر حال شاه پس از اين‌كه شراب را نوشيد ، نزد امامقلىخان رفت و باز به همان طرز نيم نشسته ميان وى و خان تاتار قرار گرفت و زمانى با آن دو و كسانى كه نزديكشان بودند سخن گفت و سپس برخاست و به طرف مدخل چادر رفت و در آنجا نيز چندى با اسفندياربيگ و يوسف‌آقاى خواجه‌باشى شوخى كرد و با آنان شراب نوشيده و بعد باز هم بلند شد و در مجلس از سمتى به سمت ديگر رفت . وى گاه با اين و گاه با آن سخن مىگفت و در همان حال به دست خدمت‌گزاران ، براى مهمانان شراب مىفرستاد و در تمام حركاتش گذشته از مهربانى و تفقد شاهانه ، كمال دقت و توجه و تجربه پيدا بود .\r\nپس از آن‌كه شاه شراب نوشيد ، خدمت‌گزاران شراب دادن را آغاز كردند و چون سفره بسيار دراز بود ، براى هر دسته از مهمانان عده‌اى خدمت‌گزار تعيين شده بود . به خان تاتار و همراهانش ، در شاخ‌هاى حيوانات شراب دادند ، زيرا تاتارها و ازبكان معمولا در شاخ حيوانات شراب مىنوشند . براى خان تاتار در شاخى مرصع به الماس‌هاى گران‌بها ، كه در پيش روى او قرار داشت ، شراب مىريختند تا بنوشد . گزنفون نيز در زمان خود ناظر بوده است كه مردم آسياى\r\n\r\n","description":"","footnote":"","page_name":" 273 ","page_number":297},
  {"content":"\r\n\r\nصغير و تركيه در شاخ حيوانات شراب مىنوشيده‌اند .\r\nبه پدر جووانى و من در جام زرين شراب دادند . گرچه اين جام ظاهرا كوچك مىنمود ، ولى چون از يكپارچه طلاى خالص ساخته شده بود ، چنان سنگين بود كه نگه‌داشتن آن با دست به زحمت ميسر مىشد . اين جام‌ها را مخصوصا سنگين ساخته‌اند تا مايهء تفريح شود ؛ زيرا هر كس كه نخستين بار در يكى از آنها شراب بنوشد ، چون از سنگينى وزنش آگاه نيست قطعا آن را بىاختيار رها مىكند و موجب خندهء ديگران مىشود .\r\nپدر مقدس ، كه در اين‌گونه جام‌ها شراب نوشيده و از جريان مطلع بود ، آهسته به زبان ايتاليايى به من هشدار داد ، به‌طورى كه جام را از اول با قوت در يك دست گرفتم و نوشيدم ، ولى در همان حال به پدر مقدس دعا كردم كه به من خدمت بزرگى كرده است ؛ زيرا اگر او مرا از سنگينى جام آگاه نكرده بود و آن را محكم نمىگرفتم ، مسلما از دستم افتاده و شراب‌هايش ريخته بود .\r\nوقتى ما مشغول نوشيدن بوديم ، خان تاتار از شاه راجع به هويت پدر مقدس سؤالاتى كرده و پرسيده بود كه آيا او روس است يا از نژاد ديگرى . علت سؤال اين بود كه پدر مقدس با وجودى كه اسپانيولى است ، ولى صورت قرمزى دارد و ريش بلند او نيز بور است . شاه جواب داده بود كه او روس نيست ، بلكه يكى از پدران مقدس و پيرو پاپ است .\r\nيك ساعت بعد حسن‌خان ، حاكم همدان ، اولين كسى بود كه مست شد و از بيم اين‌كه مبادا كارى بر خلاف ادب كند ، از كنار سفره برخاست ؛ منتهى چون نمىتوانست بر سر پا بايستد ، چند تن از سرداران ديگر كه كنار سفره پهلوى او نشسته بودند برپا خاستند و او را از مجلس شاه بيرون بردند . لحظه‌اى بعد خان تاتار نيز به همان بليه دچار شد و شاه از يك طرف و امامقلىخان - حاكم فارس - از سوى ديگر بازويش را گرفتند و او را بيرون بردند و به تدريج تعداد زيادى از مهمانان ديگر نيز وضعى كم و بيش شبيه آنان پيدا كردند .\r\nپدر مقدس گفت : ديگر وقت رفتن شده است ؛ و به اين ترتيب ما نيز بدون اين‌كه با كسى خداحافظى كنيم مجلس را ترك كرديم ؛ منتهى موقع خروج تصادفا با شاه مواجه شديم . كشيش خطاب به او گفت : مىدانم امشب اعلىحضرت خيلى مهمان دارند ، و شاه نيز لبخندى زد و ما به راه خود رفتيم . مهمان‌دار در خيابان بين چادر سلطنتى و سايبان‌ها ، كه آنجا نيز مفروش شده بود ، ما را ديد و فورا كفش‌هاى ما را كه خود دستور داده بود در جايى محافظت كنند برايمان آورد .\r\nبايد اعتراف كنم كه به علت سرگيجهء ناشى از خوردن شراب ، پوشيدن كفش برايم مشكل بود و\r\n\r\n","description":"","footnote":"","page_name":" 274 ","page_number":298},
  {"content":"\r\n\r\nمجبور شدم بر خلاف عادت خم شوم و به زحمت با دست آن را به پاى خود كنم و بدتر از آن‌كه براى ايستادن روى پاهاى خود مىبايست طناب سايبان‌ها را مىگرفتم . بعد از مدتى به همان حال سوار بر اسب شدم و پس از خداحافظى با پدر مقدس به چادر خود رفتم ؛ براى اولين بار بود كه در عمر خود اثر شراب را حس مىكردم و بىاختيار مىخنديدم و حرف مىزدم . واقعا اين مايع چيز بد و خطرناكى است ولى چه مىشود كرد ؛ در محضر شاه عباس جز خوردن آن چارهء ديگرى نيست .\r\nچهارشنبه اول اوت كه به شاه اخبار تازه‌اى رسيده بود ، صبح اول وقت در شهر جار زده شد كه اردو بايد بلافاصله به صوب تبريز حركت كند ، ولى شاه با عدهء معدودى از درباريان و ميهمانان در شهر باقى ماند تا بعد به اردبيل برود . امامقلىخان نيز با بقيهء قواى خود جزء اين عده بود و همان‌طورى كه قبلا يادآور شدم ، قسمت اعظم سپاهيان فارس را داودخان ، برادرش ، قبلا با خود برده بود ، ولى به هر حال قوايى كه شاه را همراهى مىكرد ، با وجود كمى ، به اندازه‌اى بود كه قادر باشد در برخوردهاى اوليه با حريف دست و پنجه نرم كند . تعداد افراد را البته دقيقا نمىدانم ؛ زيرا در سلطانيه بر خلاف نظر اوليه رژهء نظامى انجام نشد ، ولى حالا كه وارد اين بحث شده‌ام اجازه مىخواهم قدرى راجع به تركيب قشون ايران صحبت كنم .\r\nقشون ايران مركب از چهار دسته است كه به ترتيب اهميت از پايين‌ترين آنها ، يعنى تفنگچيان كه شاه چندى پيش به توصيهء آنتونى شرلى انگليسى به تشكيل آنان همت گماشت « 1 » ، شروع مىكنم .\r\nتفنگچيان از نژاد اصيل ايرانى هستند كه مسكن و مأواى آنها در شهرها يا دهات است و چون تمام سال حقوق مىگيرند مجبورند هر وقت به وجود آنها احتياج باشد ، فورا به خدمت حاضر شوند .\r\nنجيب‌زادگان يعنى قزلباش‌ها وارد اين دسته نمىشوند و در حقيقت افراد آن را فقط رعيت‌ها تشكيل مىدهند . به رعيت لفظ تات نيز اطلاق مىشود ، و در فارسى وقتى تات مىگويند ، منظور اين است كه طرف از طبقهء نجبا نيست ، ولى در حقيقت آنان اصيل‌تر از قزلباش‌ها هستند ، زيرا دستهء اخيرالذكر فقط از زمان شاه اسمعيل صوفى به بعد خود را با زور اسلحه تحميل كرده‌اند ؛ در حالى كه تات‌ها ايرانىالاصل هستند و ساكنان واقعى اين سرزمين را تشكيل\r\n\r\n\r\n","description":"","footnote":"\r\n( 1 ) . نويسنده در اينجا دچار اشتباه شده و كسى كه در تجديد سازمان نظام ايران در زمان شاه عباس كوشش كرده رابرت شرلى برادر آنتونى شرلى بود . - م .\r\n","page_name":" 275 ","page_number":299},
  {"content":"\r\n\r\nمىدهند و خيلى از بزرگان و ثروتمندان و بعضى از ميرزاها و به طور كلى كسانى كه به دلايلى جزو سپاهيان منظم نيستند و يا مشاغل دربارى و دولتى ندارند ، در طبقه‌بندى از تات‌ها محسوب مىشوند . تفنگچيان نيز جزو همين طبقه هستند و معمولا از دهات و آبادىها آمده‌اند .\r\nآنان ابتدا پياده به جنگ مىرفتند و براى حمل و نقل از قاطر و يابو استفاده مىكردند ، ولى چون در ايران به علت فواصل زياد شهرها لازم است كه سربازان حتما از اسب استفاده كنند و نقل و انتقالات اردو هميشه خيلى سريع و بىخبر انجام مىگيرد و سرباز پياده نمىتواند در آن شركت كند ، شاه اكنون به همه آنان اسب داده است .\r\nتفنگ‌هاى فتيله‌اى تفنگچيان از تفنگ‌هاى معمولى كوتاهتر و از تفنگ‌هاى جديد كوچك‌تر است . از نوك لولهء تفنگ ، يك پايهء فلزى آويزان شده كه با بندى به قنداقه بسته شده است .\r\nموقعى كه بخواهند سواره شليك كنند ، اين پايه را به روى بازو تكيه مىدهند و موقعى كه بخواهند پياده يا خوابيده تيراندازى كنند ، آن را از بند باز مىكنند و به زمين تكيه مىدهند و روىهم‌رفته ، اين پايه كار مهمى صورت مىدهد .\r\nتفنگچيان امروز خيلى مورد توجه شده‌اند و شاه به آنها علاقه‌مند است . فرماندهان آنها يوزباشى خوانده مىشوند كه يك لغت تركى است و معنى آن رئيس صد نفر است ، ولى افراد او حتما لازم نيست صد نفر باشند و ممكن است زياد و كم شوند . اين افراد در ايالات خود مجتمع مىشوند و در مواقع لازم به اتفاق خان‌هاى خود به اردو مىآيند ، يا اگر ايالات آنها خان نداشته باشد ، خودشان به‌طور دسته‌جمعى به اردو رو مىآورند و شخص شاه يا فرماندهء قوا ، آنها را به هر كجا لازم باشد ، گسيل مىدارد . در ميان تفنگچيان ، مازندرانىها خود را ممتاز و مشخص ساخته‌اند و آنان بودند كه دو سال پيش در ارمنستان بر خلاف ميل شاه از قلعهء ايروان دفاع كردند و محمدپاشا ، سردار ترك را كه با دويست و حتى سيصد هزار نفر حمله كرده بود ، بعد از چند روز جنگ و ستيز شكست دادند . عدهء تفنگچيان قواى ايران فعلا نزديك به بيست هزار نفر است و چون آنان از تات‌ها هستند ، تاج قزلباش بر سر ندارند و عمامه‌اى ساده مىبندند .\r\nبعد از تفنگچيان نوبت به غلامان شاه مىرسد كه از نژادهاى مسيحى از قبيل چركس ، گرجى ، ارمنى و غيره هستند و همه مسلمان شده‌اند ، زيرا از اول بچگى به آنان تعليمات اسلامى داده‌اند ؛ ولى هستند گرجىهايى كه در بزرگى نيز مذهب اسلام را پذيرفته‌اند و به خدمت شاه درآمده‌اند تا استفادهء مادى ببرند ، زيرا حقوق غلامان مكفى است ، منتهى چون آنان غلامى را برگزيده‌اند ، هيچ‌وقت نمىتوانند خود را آزاد كنند و اجبارا هميشه چنين خواهند ماند .\r\n\r\n","description":"","footnote":"","page_name":" 276 ","page_number":300},
  {"content":"\r\n\r\nاين عده سواره جنگ مىكنند و اسلحهء آنان نيزه و تير و تفنگ و تبرزين و شمشير هلالى است و به‌خصوص تبرزين كه يك سر آن برنده و سر ديگر شكننده است ، اسلحهء خوبى براى جنگ محسوب مىشود و به‌طورى كه مورخان مىنويسند ، سربازان داريوش از تبرزين استفاده مىكردند و گزنفون مىگويد كه تير و كمان و تبر هميشه از وسايل جنگى ايرانيان بوده است .\r\nشاه سعى مىكند تمام اين افراد را به تفنگ نيز مجهز سازد ، زيرا ملاحظه مىكند كه بقيهء سلاح‌ها كم و بيش ديگر ارزش خود را از دست داده‌اند . غلامان در مواقع مخصوصى مىتوانند از تاج قزلباش استفاده كنند و فرماندهء كل آنها قرچقاىخان است كه در عين حال سپهسالارى لشكر را نيز عهده‌دار است .\r\nآن عده از غلامان شاه‌عباس كه به جنگ اعزام مىشوند و سپاهى هستند پانزده هزار نفرند ، ولى بايد گفت كه تعداد غلامان به‌طور كلى سى هزار نفر است و بقيه به تناسب استعداد و قابليت و كارى كه از كودكى آموخته‌اند به خدمت در خانهء شاه يا به مشاغل مختلف كشورى ديگر گماشته شده‌اند .\r\nسپاه غلامان جديد و از ساخته‌هاى شاه‌عباس است كه به تقليد از ترك‌ها يا اسكندر كبير به تشكيل آن همت گماشته است . اسكندر نيز ، كه از جسارت مقدونىهاى تحت اوامر خود بيمناك بود ، سى هزار ايرانى را تربيت كرد و جزو سپاهيان خود ساخت .\r\nسومين دسته از قشون ايران را قزلباش‌ها تشكيل مىدهند كه از لحاظ مقام و اصالت بالاتر از غلامان هستند . قزلباش‌ها روىهم‌رفته متعلق به سى و دو طايفهء مختلفند و شاه اسمعيل صوفى به كمك آنان بود كه توانست سلطنت را به چنگ آورد . شانزده طايفه را كه نام آنها از بس مشكل است نمىتوانم ياد بگيرم و تلفظ كنم ، طوايف راست و شانزده طايفه را طوايف چپ مىخوانند .\r\nشانزده طايفهء اول در جنگ‌ها و سفرها و در ديوان‌خانهء شاهى و مجالس مشورت در جانب راست و شانزده طايفهء ديگر در سمت چپ شاه جاى دارند . قزلباش‌ها در سراسر كشور پراكنده هستند و اراضى و املاك پهناور دارند و خود را از ديگران اصيل‌تر مىشمارند ، در صورتى كه اصل و نسب ايشان به ترك‌ها مىرسد و در نتيجه نمىتوان گفت از خانواده‌هاى اصيل ايرانى قديمىتر هستند ، به‌علاوه عنوان قزلباش ايشان از دورهء شاه اسمعيل آغاز شد و او بود كه تاج قزلباش را به آنان اعطا كرد تا به عنوان نجابت و اصالت ، نسب به عمامهء خود بزنند .\r\nدون‌ژوان ايران ، يعنى يكى از كسانى كه با اولين سفير شاه به كشورهاى عيسوى آمد و سپس به دين مسيحى گرويد ، در كتاب خود ، كه چند سال پيش به زبان اسپانيولى چاپ شد ، از سى و\r\n\r\n","description":"","footnote":"","page_name":" 277 ","page_number":301},
  {"content":"\r\n\r\nدو طايفهء قزلباش و بسيارى از خانواده‌هاى آنان كه او خود يكى از آنهاست ، نام مىبرد « 1 » . من با اطمينان بايد بگويم كه قزلباش‌ها از خانواده‌هاى معينى نيستند و يگانه چيزى كه آنها را به هم پيوند مىدهد ، همان نام مشترك طايفه است . اين طوايف نيز اسامى مختلفى دارند : بعضىها برحسب محل نام گرفته‌اند ، مانند تركمن ، بعضىها نام‌هاى افتخارى دارند و القاب بعضى را شاه اسمعيل داده است . مثلا طايفه‌اى اكنون چپنى خوانده مىشوند ، و اين كلمه از دو لغت چپ و نى مركب شده و معنى « هيچ‌وقت به چپ » را مىدهد ؛ شايد موقعى آنها جديتى كرده‌اند و اين لقب را گرفته‌اند « 2 » .\r\nدلايل متعددى وجود دارد كه قزلباش‌ها با يكديگر نسبتى ندارند . تعداد آنها اكنون به هفتاد هزار نفر مىرسد كه نزديك پنجاه هزار تن آنان به سربازى و كارهاى لشكرى مشغول هستند و زندگى ايشان از خزانهء شاه يا از جانب اميران و حكام و سرداران بزرگ قزلباش تأمين مىشود .\r\nبيست هزار نفر ديگر آزادانه زندگى مىكنند ، يعنى از كسى حقوق نمىگيرند و به كار تجارت و كشاورزى اشتغال دارند و اين دسته از نجباى قزلباش به شمار مىآيند .\r\nافراد يك قبيله نيز غالبا با هم هيچ‌گونه نسبت خانوادگى ندارند و چه بسا اصلا يكديگر را نمىشناسند . برخى از اين افراد به مقامات عالى مىرسند و لقب خان و سلطان و بيگ پيدا مىكنند و بقيهء افراد همان قبيله در فقر و تنگ‌دستى به سر مىبرند و به كارهاى پستى از قبيل نگه‌دارى حيوانات و تميز كردن طويله و غيره اشتغال دارند و با وجود اين ، از همان عنوان قزلباش برخوردار هستند .\r\nقزلباش‌ها سواره به جنگ مىروند ، زيرا ايرانيان به پياده نظام توجهى ندارند . اسلحهء ايشان قبلا تير و كمان و شمشير و نيزه و خنجر و تبرزين و سپر بود و استفاده از تفنگ را خلاف مردانگى و شجاعت مىدانستند ؛ ولى اكنون وضع فرق كرده و اين عده مجهز به تفنگ شده‌اند ، منتهى سردارانشان باز همان اسلحه‌هاى قديمى را به كار مىبرند و از برداشتن تفنگ ، به علت سنگينى و به عنوان اين‌كه حملش مناسب شأن و مقام آنان نيست ، خوددارى مىكنند .\r\n\r\n\r\n","description":"","footnote":"\r\n( 1 ) . دون‌ژوان ايرانى در حقيقت اولغ‌بيگ يكى از چهار منشى حسينعلىبيك ، سفير شاه‌عباس به دربار پادشاهان اروپا ، است كه به اتفاق آنتونى شرلى در سال 1599 ميلادى مسافرت اروپا را آغاز كرد . موقعى كه اولغ‌بيك در اسپانيا بود ، به دين عيسوى گراييد و در سال‌هاى 1602 و 1603 خاطرات خود را كه مشتمل بر تاريخ ايران و شرح سفرش به اروپا بود ، نوشت . - م .\r\n( 2 ) . پروفسور لاكهارت در يادداشت‌هاى خود چنين اظهار نظر مىكند كه اين لغت از طرف پيترو دلاواله صحيح نقل نگرديده است و اين قبيله كپنى خوانده مىشده ، نه چپنى . - م .\r\n","page_name":" 278 ","page_number":302},
  {"content":"\r\n\r\nافراد قزلباش كاملا آزاد و مستقل هستند و هر وقت بخواهند مىتوانند از حقوق يا مستمرى خود چشم بپوشند و از خدمت شاه به خدمت يك خان يا سلطان و يا از خدمت يك خان به خدمت خان ديگرى درآيند و در جنگ‌ها فقط از سران خود ، يعنى از كسانى كه پول آنها را مىپردازند ، اطاعت مىكنند . در ايران تقريبا تمام اراضى به شاه تعلق دارد و تاجر و صنعت‌گر و زارع مستقل به‌طور كلى يا وجود ندارد يا اگر هست ، با وضع بدى زندگى را مىگذراند مگر اين‌كه از شاه يا از يكى از وزراى او حقوق دريافت كند ؛ در نتيجه همهء قزلباش‌ها سربازى را ترجيح مىدهند و كسانى كه بخواهند بدون حقوق مستمرى زندگى كنند در بين آنها بسيار نادرند .\r\nتعداد افراد سى و دو قبيلهء قزلباش نيز يكسان نيست . عدهء برخى از طوايف به ده تا دوازده هزار نفر مىرسد ؛ در حالى كه عدهء برخى ديگر ، از پانصد نفر تجاوز نمىكند . افراد بعضى از قبايل ، همه سرباز هستند ، در صورتى كه بعضى ديگر رغبتى به سربازى از خود نشان نمىدهند .\r\nشخص شاه‌عباس از قزلباش‌ها يا از تات‌ها نيست ، بلكه به خانوادهء شيخاوند تعلق دارد ، كه نسب آنان به شيخ صفى مىرسد . اعقاب اين خانواده اصلا از نژاد عرب و از نسل على ، داماد محمد ، بودند . اولاد محمد در ميان مسلمانان پراكنده هستند و ترك‌ها به آنان امير ، و عرب‌ها شريف و ايرانيان و هندىها سيد مىگويند كه معنى آقا مىدهد .\r\nبازماندگان و فرزندان شيخ صفى براى اين‌كه خود را از ساير سادات مشخص كنند ، نام شيخاوند بر خويش نهادند و تعداد آنان قريب به دو هزار نفر است و بيشتر ساكن اردبيل هستند ، زيرا اين شهر موطن شاه‌صفى بوده است . قزلباش‌ها به شاه‌اسمعيل براى رسيدن به سلطنت كمك فراوان كردند و با خاموش كردن نسل اوزون حسن حكومت را از دست تركمن‌ها به در آوردند . سابقا خان‌ها و سلطان‌ها منحصرا از بين آنها انتخاب مىشدند و خلاصه حكومت با آنان بود و به تات‌هاى بدبخت ، يعنى مردمان اصلى اين سرزمين ، هميشه زور مىگفتند ولى شاه‌عباس در خفا از قزلباش‌ها نفرت دارد ، زيرا در اوان سلطنت و موقعى كه جوان بود ، خيلى در معرض گردن‌كشى اين عده قرار گرفت ، و آنان نه تنها در مدت حيات پدرش برادر بزرگ او ، حمزه ميرزاى باكفايت ، را هلاك ساختند « 1 » ، بلكه مادرش را نيز كه اهل مازندران بود در آغوش پدرش ، سلطان محمد خدابنده ، كشتند و نعشش را در خيابان‌ها كشيدند . چيزى كه بيش از همه مايهء\r\n\r\n\r\n","description":"","footnote":"\r\n( 1 ) . حمزه ميرزا ، برادر بزرگ شاه‌عباس ، به دست سلمانىشاه به نام خداوردى به قتل رسيد . رجوع شود به تاريخ زندگى شاه‌عباس تأليف استاد نصراللّه فلسفى ، جلد اول صفحات 110 و 111 . - م .\r\n","page_name":" 279 ","page_number":303},
  {"content":"\r\n\r\nتكدر خاطر شاه شده ، اين است كه قزلباش‌ها شهرت دادند كه وى فرزند مشروع پدر خود نيست ؛ و حتى امروز نيز بدگويان و به‌خصوص افراد خانوادهء شيخاوند در اردبيل مخفيانه مطالبى از اين قبيل مىگويند .\r\nشاه براى اتفاقاتى كه در گذشته روى داده است نه تنها با شيخاوندها ، بلكه با تمام قزلباش‌ها سخت كينه مىورزد و تا حدامكان ، قدرت را از دست آنها گرفته و بسيارى از سرداران آنها را در فرصت‌هاى مناسب از بين برده است و بقيه را به سختى تحقير مىكند و مخصوصا در عسرت نگاه مىدارد تا نتوانند سر به شورش و نافرمانى بردارند . امروز اتكاى او بيشتر به تفنگچيان تات و مخصوصا به غلامانى است كه روز به روز بر قدرتشان اضافه مىشود و به مقام‌هاى بلند گماشته مىشوند . او آنقدر به سران قزلباش بىاعتنايى و سخت‌گيرى مىكند كه مطمئن هستم امروزه فرمان‌بردارى آنان از شاه بيشتر به علت ترس است ، نه از روى محبت و علاقه .\r\nشاه تقريبا تمام وزرا و منشيان و ساير صاحب‌منصبان را از ميان تات‌ها انتخاب مىكند و مشاغل نظامى را در دست غلامان يا فرزندان آنها متمركز كرده است و بعضى از آنان فعلا از خان‌ها و سلطان‌هاى مهمى هستند كه از جمله مىتوان امامقلىخان ، اميرالامراى فارس ، را شمرد كه ارمنى و از سرزمين گرجستان است . يوسف‌خان ، حاكم شيروان پسر يكى از ارامنه ، فريدون‌خان ، حاكم استراباد چركس و قرچقاىخان سپهسالار پسر يكى از ارامنهء عيسوى است ؛ و به‌طور كلى اين قبيل اشخاص فراوانند .\r\nسرزمين‌هاى اين افراد قبلا تحت انقياد و اطاعت قزلباش‌ها و اولادان آنها بوده ، ولى تمام اين حكام به دست شاه از بين رفته‌اند . صرف‌نظر از همهء اين مسائل بايد گفت كه قزلباش‌ها هنوز برترى خود را حفظ كرده‌اند و خود را از اصيل‌ترين طبقات كشور مىشمارند و بقيهء مردم نيز همين عقيده را دارند .\r\nاشرافيت قزلباش‌ها ، برعكس اشرافيت در كشورهاى ما ، قهرا توأم با زندگى پرتجمل و اعيانى نيست ، بلكه يك نوع اشرافيت ابتدايى و غالبا توأم با فقر و نكبت است . به سى و دو طايفهء قزلباش به زبان محلى ، اويماق « 1 » مىگويند و اين كلمه به خانوادهء معينى اطلاق نمىشود ، بلكه به نژاد معينى گفته مىشود كه خانواده‌هاى مختلفى را مشتمل مىشود . از يكى از ملاها درخواست كرده‌ام نام صحيح هر سى و دو طايفه را براى من بنويسد و او هم قول داده است اين كار را بكند ،\r\n\r\n\r\n","description":"","footnote":"\r\n( 1 ) . اويماق يك كلمهء مغولى است كه معنى طايفه مىدهد .\r\n","page_name":" 280 ","page_number":304},
  {"content":"\r\n\r\nمنتهى اين كار وقت مىخواهد ، زيرا نام آنها را بايد از كتاب‌هاى شاه استنساخ كند و با همين نامه اين فهرست را برايتان خواهم فرستاد .\r\nچهارمين دسته از سپاهيان شاه ، كه معتبرترين آنها به شمار مىآيند ، قورچىها هستند ، كه نگهبانان مخصوص قصر شاهى و چادرهاى خاص سلطنتى از ميان آنان انتخاب مىشوند ، و لغت قورچى مشتق از قورماخ تركى است كه نگاه كردن و مواظب بودن معنى مىدهد « 1 » .\r\nقورچىها قزلباش‌هايى هستند كه در اختيار هيچ‌يك از خان‌ها يا سلطان‌ها يا كسان ديگر نيستند و خدمات خود را منحصرا در اختيار شاه قرار داده‌اند و مستقيما از او حقوق و مستمرى مىگيرند و بسيار طرف توجه هستند . عدهء قورچيان دوازده هزار نفر است و اسلحهء ايشان مانند ساير قزلباش‌هاست . آنان سواره جنگ مىكنند و تاج قزلباش بر سر مىگذارند . رئيس قورچيان در حال حاضر عيسىخان‌بيگ ، داماد شاه ، است كه اردبيلى و از طايفه شيخاوند است و قورچىباشى ناميده مىشود .\r\nاين چهار دسته كه ذكر كردم اساس قشون ايران را تشكيل مىدهند و البته عدهء ديگرى نيز وارد خدمات نظامى هستند ، از قبيل يسق‌چىها كه سابقا شرح دادم و گفتم وظيفه دارند در موقع عبور حرم خيابان‌ها را خلوت كنند و نظارت داشته باشند كسى در آن حوالى نباشد . اين عده پيكانى بر عمامهء خود دارند و پيكان عمامهء رئيس آنها از طلاست . يساول‌ها نيز عده‌اى هستند كه مىشود به آنها امربر يا دربان گفت و جلوى درها كشيك مىدهند و شمشيرى بر كمر و چماقى بر دست دارند . افراد ديگرى نيز وجود دارند كه نمىتوان از لحاظ طبقه‌بندى قشون اهميتى براى آنها قايل شد ، زيرا بايد آنها را از صاحب‌منصبان دربارى شمرد نه از افراد نظامى .\r\nتعداد افراد قواى ايران متغير است و مىتوان گفت امروزه اين قوا كمتر از سابق وسعت دارد .\r\nعلت اين است كه شاه زياد رغبتى به پرداخت مواجب ندارد و به‌علاوه در جنگ‌هاى مختلف با گرجىها و ديگران تلفات زيادى به قشون وارد آمده و بسيارى از افراد شايستهء آن به هلاكت رسيده‌اند . گرچه طبق محاسبه‌اى كه انجام دادم ، قواى ايران بايد به هفتاد الى هشتاد هزار نفر برسد ، ولى به دلايل بيان شده امروز بيش از چهل هزار نفر قادر به شركت در جنگ نيستند . البته بايد اضافه كرد كه شاه به‌طور مداوم صد هزار سرباز سواره نظام را مواجب مىدهد ، ولى سى هزار\r\n\r\n\r\n","description":"","footnote":"\r\n( 1 ) . نويسنده در توصيف اين كلمه دچار اشتباه شده و قورچى نيز يك لغت مغولى است كه معنى تيرانداز مىدهد . در اين مورد به يادداشت‌هاى لاكهارت مراجعه شود . - م .\r\n","page_name":" 281 ","page_number":305},
  {"content":"\r\n\r\nنفر آنان مأمور حفاظت از سرحدات هستند و هيچ‌وقت از محل‌هاى خود دور نمىشوند . بقيه قاعدتا بايد هفتاد هزار نفر شوند ، ولى همان‌طور كه گفتم امروزه تعداد سربازان به اين رقم نمىرسد ، مضافا به اين‌كه عدهء زيادى از آنان با تمام دستورهاى اكيد و سخت‌گيرىهايى كه وجود دارد از خانه‌هاى خود بيرون نمىآيند و به جنگ نمىروند .\r\nالبته مىدانم در خارج چنين شايع است كه قواى ايران را صدها هزار سرباز تشكيل مىدهند ، ولى بايد توجه داشت كه غير از سربازان معمولى كسان ديگرى را هم بايد جزو افراد قشون ذكر كرد كه نامشان ثبت نشده است . مثلا يكى از توانگران و بزرگان ممكن است پنجاه نفر يا صد نفر از افراد خود را براى جنگ بياورد ، در حالى كه در دفاتر قشون فقط اسم او به تنهايى به ثبت مىرسد و بقيهء افراد مواجبشان را از شخص او دريافت مىكنند . از اين گذشته عدهء زيادى فروشنده و سوداگر و استادكار و خدمه و ساربان و غيره ، كه البته همهء آنان مسلح هستند ، با قشون حركت مىكنند ؛ به‌علاوه تعداد زنان را نيز نبايد از نظر دور داشت زيرا ، همان‌طور كه گزنفون مىگويد ، عادت ايرانيان است كه زن‌ها را نيز با خود به جنگ ببرند و در حقيقت تمام افراد خانواده با هم حركت مىكنند و به اين ترتيب مىتوان گفت تعداد تمام كسانى كه به جنگ مىروند ، به دويست - سيصد هزار نفر بالغ مىشود .\r\nبه هر حال در سلطانيه قوا به دو قسمت تقسيم شد ؛ يعنى عدهء زيادترى تحت فرمان‌دهى قرچقاىخان به تبريز رفتند و عدهء كمترى با شاه باقى ماندند تا به اتفاق او به اردبيل بروند ، ولى تعداد اين افراد نيز چندان بود كه افراد آخر صف دو روز ديرتر از افراد جلو صف به يك محل مىرسيدند . مطلب قابل توجه اين‌كه راه‌پيمايى با سكوت انجام مىشد ، به اين معنى كه از طبل و شيپور خبرى نبود و حتى صداى دستورهاى فرماندهان نيز شنيده نمىشد و روى هم رفته قشون بيشتر به يك اجتماع مذهبى شباهت داشت ، تا به اردوى نظامى .\r\nانضباط شديد چنان برقرار بود كه قوا از هر جا مىگذشت ، كاملا به نفع سكنهء محل تمام مىشد و هرچه را سربازان مىخريدند پولش را فورا پرداخت مىكردند . به نحوى كه اردو زدن قشون در يك محل براى مردم آنجا واقعا مفيد بود و من به اين مناسبت ياد عبور سربازان خودمان افتادم كه در سر راه خود از مال دوست و دشمن چيزى باقى نمىگذارند و سكنهء محلى همه از ترس ظلم و ستم آنها فرار اختيار مىكنند . در اينجا برعكس وقتى قشون از محلى رد مىشود ، فروشنده‌هاى دوره‌گرد از تمام اطراف و جوانب به مسير آنان هجوم مىآورند تا به سربازان اشياى مختلف و آزوقه بفروشند ، و حتى در دشت و صحرا نيز فروشندگان بساط خود را\r\n\r\n","description":"","footnote":"","page_name":" 282 ","page_number":306},
  {"content":"\r\n\r\nپهن مىكنند ، به نحوى كه هميشه و همه‌جا آزوقهء انسان و حيوان تأمين است و علاوه بر آن ، همه نوع ميوه و تره‌بار و تنقلات نيز در بساط فروشندگان پيدا مىشود ، تا افراد در موقع سوارى بخورند و تا كسى از اين تنقلات نخورد و وقتى به چشمهء خنكى رسيد آب آن را نياشامد ، به كيفيت و لذت اين طرز خوردن و نوشيدن ، آن‌طور كه من پى برده‌ام ، ممكن نيست پى برد .\r\nدهاتىها آنقدر از اين وضع بهره‌مند مىشوند كه تمام سال آزوقهء خود را براى ايام عبور اردو انبار مىكنند ، زيرا براى فروش آنها فرصتى مناسب‌تر از اين نيست و از طرفى سربازان نيز به اين نحو ما يحتاج خود را به ارزانى خريدارى مىكنند و در حقيقت براى هر دو طرف معاملهء سودبخشى است ، و تمام اين وضع بر اثر خوش‌رفتارى سربازان نسبت به سكنه و مردم عادى به وجود آمده است . و اين رفتار با بىانضباطى اسپانيولىها و افراد مسلح حكومت بدبخت ناپل ، به‌طورى كه همه مىدانند ، از زمين تا به آسمان فرق دارد « 1 » .\r\nدر مورد مواجب ، بايد بگويم كه هيچ‌يك از سربازان نبايد در سال مبلغى كمتر از پنج تومان كه معادل با پنجاه سكه است دريافت دارد و با اين پول يك سرباز با اسبش به خوبى مىتواند زندگى كند . فرماندهان و صاحب‌منصبان قشون البته وضعشان خيلى بهتر است و به نسبت درجه و مقام خود ، حقوق مكفى دريافت مىدارند و افراد برجسته‌اى نيز هستند كه حقوق سالانهء آنها بين دويست و تا سيصد تومان است ؛ اين‌ها در حقيقت همان كسانى هستند كه قبلا ذكر كردم و گفتم با عدهء زيادى از قواى خود به اردوگاه مىآيند ، ولى در دفاتر قشون فقط نام يك نفر ، يعنى خود آنها ، به ثبت مىرسد . اكنون مىپردازم به شرح بقيهء وقايع :\r\nهمان‌طور كه قبلا اشاره كردم ، روز اول ماه اوت ، به فرمان شاه ، قسمت اعظم قوا به سمت تبريز اعزام شد تا به افراد قرچقاىخان ملحق شود و در جلو سردار ترك كه از آن جاده رو به ايران مىآمد ، نيروى متشكلى به وجود آيد . اقليت قشون نيز با شاه باقى ماند ، تا به اردبيل ، يعنى جايى كه حدس زده مىشد ممكن است مورد حملهء قواى دشمن قرار گيرد ، اعزام شود . نقشه چنين بود كه اگر تصادفا حمله اتفاق نيفتاد ، اين نيرو بعدا از آن شهر به يارى قواى ايران به محلى كه مورد حمله قرار گرفته است بشتابد . زيرا به هر حال تبريز و اردبيل به يكديگر نزديك هستند و ميان آنها فقط پنج روز راه فاصله است .\r\n\r\n\r\n","description":"","footnote":"\r\n( 1 ) . البته واضح است كه اين انتقاد نسبت به رفتار اسپانيولىها و حكومت ناپل نمىتوانست از نيش قلم سانسور وقت ، در امان بماند . در نتيجه روى اين قسمت از مطالب نويسنده نيز در نسخهء خطى ، قلم بطلان كشيده شده و در هيچ يك از چاپ‌هاى قبلى كتاب منعكس نشده است . - م .\r\n","page_name":" 283 ","page_number":307},
  {"content":"\r\n\r\nروز سوم اوت در سلطانيه به شاه خبر دادند كه تهمورس‌خان ، بر خلاف تصور اوليه ، به‌طور جداگانه حمله نخواهد كرد و به اتفاق سردار ترك مشغول پيشروى است . خبرهاى مبهمى نيز رسيد مشعر بر اين‌كه سردار ترك و تهمورس‌خان هر دو مسموم شده و درگذشته‌اند ؛ ولى شخص شاه به صحت اين اخبار ترديد داشت و گفته بود بايد انتظار اطلاعات موثق‌ترى داشت ، و چنان‌كه بعدا معلوم شد اين شايعات به كلى بىاساس بوده است . خبر ديگرى نيز در سلطانيه منتشر شد مبنى بر اين‌كه تاتارها به اراضى ارمنستان يورش برده و به بعضى از دهات خسارات كلى وارد ساخته و اموال زيادى به غارت برده‌اند ؛ ولى اين اخبار نيز خيلى مبهم و متناقض بود و خبر صحيح بعدا در اردبيل به دست ما رسيد و شرح آن را به موقع خود ذكر خواهم كرد .\r\nبعد از انتشار اخبار ضد و نقيض دربارهء واقعهء مهمى كه در پيش بود ، سرانجام سحرگاه يكشنبه پنجم اوت ، شاه دستور داد خيمه و خرگاه را برچينند و از سلطانيه عازم اردبيل شد ، و چون شيپور مخصوص حركت شاه به صدا درآمد ، ما نيز به راه افتاديم و هر كس به نحوى مطابق دلخواه خود راه اردبيل را در پيش گرفت . مهمان‌دار قبل از ما به دستور شاه براى همراهى عده‌اى از خوانين تاتار و لزگى و نكايى « 1 » كه با كسب اجازهء مرخصى عازم سرزمين خود بودند ، شهر را ترك كرده بود .\r\nخليفه و من ، سه ساعت از روز بالا آمده ، عازم شديم ، زيرا بستن چادرها و آماده كردن بارها كارى طولانى بود و وقت زيادى مىگرفت . بعد از طى سه فرسنگ ، ملاحظه كرديم شاه در چمن‌زارى نزديك يك چشمه چادر زده است . در نتيجه ما نيز آنجا اطراق كرديم و شب را به سر آورديم . در حوالى سلطانيه خاك عراق به پايان مىرسد و خطهء آذربايجان آغاز مىشود .\r\nسرحد دقيق بين دو ايالت را نمىدانم كجاست و از افراد نادانى كه همراه من هستند نمىتوانم اين مطلب را تحقيق كنم ؛ منتهى شنيده‌ام نقشهء خوبى كه تهيه‌كنندهء آن مورد اطمينان است وجود دارد كه البته به زبان فارسى است و در صورت يافتن آن سعى مىكنم مطالبش را ترجمه كنم و مسلما چيز جالبى خواهد شد .\r\nسحرگاه دوشنبه ششم اوت حركت كرديم و پس از طى دو فرسنگ به شهر زنجان رسيديم .\r\nاين شهر قبلا نام ديگرى داشته ، ولى پس از اين‌كه يكى از شهرياران تاتار آن را فتح كرد و با خاك\r\n\r\n\r\n","description":"","footnote":"\r\n( 1 ) . نكايىها قبيله‌اى از تاتارها بودند كه در حوالى ولگا مىزيستند و در قرن شانزدهم مسيحى ، در مقابل دشمن سرسخت خود ، حاكم هشترخان ، از ايوان مخوف امپراتور نيرومند روسيه ، تقاضاى حمايت كردند . - م .\r\n","page_name":" 284 ","page_number":308},
  {"content":"\r\n\r\nيكسان ساخت اين نام را بر خود گرفت . امروزه زنجان شهر كوچكى است كه مانند بسيارى از شهرهاى ديگر فاقد حصار است و در كنار تپه‌اى واقع شده و امكان دارد در گذشته شهر معظمى بوده است .\r\nاردو در شهر توقف نكرد و از آن رد شد . من با عده‌اى از همراهان خود به يكى از خانه‌هاى شهر وارد شدم تا در آنجا به استراحت بپردازم و ناهار صرف كنم ، ولى خدمه به راه خود ادامه دادند و بار و اثاث را به شهر نياوردند . شاه مىدانست در زنجان ساحره‌اى است كه اعمال زيادى را به او نسبت مىدهند و با اعتقادى كه به خرافات دارد ، دستور داد او را نيز به همراه قشون بياورند تا از قدرت ماوراءالطبيعه‌اش در جنگ عليه ترك‌ها استفاده كند . البته اين كار تعجب‌آور نيست ، زيرا موقعى كه در سلطانيه بوديم اميران لزگى و نكايى نيز ، كه قبلا ذكرشان را كردم ، به شاه گفته بودند از قدرت سحر و جادو عليه ترك‌ها استفاده خواهند كرد و اين هم يكى از روش‌هاى جنگى ايرانيان است .\r\nآنان ظاهرا جزو چيزهاى ديگر ، به شاه سرّى را گفتند كه با استفاده از آن مىتوان در هر موقع و هر جا ، باران و تگرگ و برف از آسمان نازل كرد . در حقيقت اين راز در سلطانيه به مورد آزمايش درآمد و نتيجهء آن نيز موفقيت‌آميز بود و مهمان‌دار ، كه خود در موقع بروز اتفاقات حضور داشت ، بعدا براى من جريان را به تفصيل گفت و خود من نيز در آن روز شاهد بودم كه قطعهء ابرى بدون دليل در آسمان صاف و روشن ظاهر شد و به‌طور غيرمنتظره‌اى باران باريد .\r\nمهمان‌دار به من گفت : سرّ اين كار در سوزاندن استخوان مردگان به اضافهء چيزهاى ديگرى است كه دود آنها به محض صعود به آسمان توليد ابر مىكند و اين ابر را نيز به كمك اوراد و ادعيه به هر كجا بخواهند مىرانند . البته موقعيت و فصل نيز دخيل است ؛ چنان‌كه در سلطانيه چون ماه اوت بود و عمل به طور آزمايشى انجام گرفت باران كمى آمد ؛ ولى اگر اين اتفاق در زمستان رخ دهد ، گردانندگان آن اگر بخواهند ، مىتوانند آنقدر برف و تگرگ و باران نازل كنند كه يك سپاه كامل را گرفتار مصيبتى عظيم سازند و از همه جالب‌تر اين‌كه ابر را به هر كجا بخواهند هدايت مىكنند ، به نحوى كه ممكن است در عين حال محلى را آب ببرد و در محل ديگر يك قطره باران از آسمان نبارد .\r\nدر اين باره يك مرتبه در سلطانيه آزمايش به عمل آمد و نتيجه كاملا رضايت‌بخش بود ؛ مرتبهء ديگرى نيز در اردبيل همين آزمايش با موفقيت تكرار شد و هوا ناگهان به خرابى گراييد و برف شروع به ريزش كرد . خلاصه اين‌كه شاه خيلى از اين كار راضى است و به نتيجهء آن نيز اعتقاد\r\n\r\n","description":"","footnote":"","page_name":" 285 ","page_number":309},
  {"content":"\r\n\r\nدارد . از اين‌كه چنين اعمال سحرآميزى در اينجا سر مىزند نبايد تعجب كرد ، زيرا شيطان كه به ارادهء خداوند اين قبيل چيزها از اعمال اوست ، مىتواند بندگان خود را به هر نحوى كه بخواهد فريب دهد و در آسمان چنين پديده‌هايى به وجود آورد و شاه براى انجام يك چنين كارهايى فرمان داد تا ساحره را همراه قشون كنند « 1 » .\r\nبعد از زنجان ، بلافاصله جاده به دو قسمت منشعب مىشود ، يكى به طرف غرب مىرود و ديگرى به سوى شمال غربى و اين همان جاده‌اى است كه در امتداد جادهء سلطانيه واقع شده و به طرف اردبيل ادامه مىيابد ؛ جاده‌اى كه به طرف غرب است و در سمت چپ اين جاده قرار دارد ، به تبريز منتهى مىشود . ما كه در جادهء اردبيل راه مىپيموديم ، بعد از طى سه فرسنگ راه ، شب را در كنار رودخانهء كوچك يا بهتر گفته شود ، نهرى كه سارومساق چاى ، يعنى رودخانهء سير خوانده مىشد ، به سر آورديم .\r\nسه‌شنبه هفتم اوت ، سحرگاه به راه افتاديم و بعد از طى چهار فرسنگ ، حوالى غروب در كنار آب باريكى كه از وسط جاده رد مىشد ، بار افكنديم . چون اين آب كم و تعداد لشكريان زياد بود ، همه به‌طورى در كنار آن يعنى در امتداد رود قرار گرفته بودند ، كه از اين سو تا به آن سوى اردوگاه مسافتى نزديك به نصف روز راه فاصله به وجود آمده بود .\r\nچون هوا گرم بود ، بعد از اين‌كه شام خورديم و به حيوانات علوفه داديم ، سه ساعت از شب گذشته مجددا حركت كرديم و تمام شب راه رفتيم . چهارشنبه صبح نيز اين راه‌پيمايى ادامه يافت و از تپه‌ها و دره‌هاى بسيار زيبايى كه در عين حال فاقد درخت بود ، عبور كرديم . قسمت اعظم راه در اينجا كوهستانى و در نتيجه خنك بود ؛ شيب كوه‌ها نيز چنان ملايم بود كه انسان تصور مىكرد در دشت و صحرا راه‌پيمايى مىكند . بعد از طى شش فرسنگ ، به دهى به نام ينگيجه رسيديم كه چون در آنجا آب نبود ، به زحمت افتاديم و زود حركت كرديم و هنوز دو فرسنگ راه نرفته بوديم كه به معبر بسيار مشكلى رسيديم كه در يك طرف آن ، درهء عميقى واقع شده بود . معبر به اندازه‌اى تنگ و پرپيچ بود كه بايد هر كس به‌طور ، انفرادى ، آن هم پياده ، از آن رد مىشد . در قعر\r\n\r\n\r\n","description":"","footnote":"\r\n( 1 ) . تمام قسمت اخير نيز از طرف سانسور وقت حذف شده و در نتيجه در هيچ يك از چاپ‌هاى كتاب منعكس نشده است . علت حذف اين مطالب معلوم نيست ، زيرا جنبهء سياسى و مذهبى ندارد . شايد مأموران سانسور وقت صلاح نمىديدند خوانندگان اروپايى مسيحى با اين‌گونه مسائل ماوراءالطبيعه آشنا شوند ؛ زيرا بايد توجه داشت كه كليسا هميشه مخالف با ادعاهايى از اين قبيل بوده و تعداد بىشمارى از اين ساحران و جادوگران در قرون وسطى و بعد از آن جان خود را به مناسبت ادعاى داشتن قدرت مافوق‌الطبيعه از كف دادند . - م .\r\n","page_name":" 286 ","page_number":310},
  {"content":"\r\n\r\nدره رودخانه‌اى جارى بود كه عظمت چندانى نداشت ، ولى چون در اين محل عبور از آن غيرممكن بود ، يك پل سنگى بر روى آن ساخته بودند كه پل پردليس خوانده مىشد .\r\nاردو در اين معبر گرفتار مشكلات فوق‌العاده‌اى شده بود . چون راه تنگ و عده زياد بود ، هر كس مىخواست زودتر خود را خلاص كند و از ديگرى پيش افتد ؛ در نتيجه شتربانان به حيوانات شلاق مىزدند ، بارها به يكديگر مىخوردند و غالبا حيوان و بار ، تواما در سراشيبى سقوط مىكردند و بالا آوردن آنها ديگر امكان نداشت . سواران همه از اسب‌ها پياده شده و زن‌ها نيز از كجاوه‌ها بيرون آمده بودند و اگر وسيله و جرأتى داشتند ، سوار بر اسب مىرفتند و گرنه يك نفر را وادار مىكردند دست آنها را بگيرد و بعضى از آنان نيز ، مانند ساير سربازان ، در زيردست و پاى حيوانات در ميان اين غوغاى عجيب براى خود راهى مىجستند و روىهم‌رفته چنين جنجال عظيمى را در تمام مدت عمر خود نديده بودم . خليفه و من خود را از معركه به كنارى كشيديم و سواره از همه پيش افتاديم ، به نحوى كه موقع رسيدن به سراشيبى ، در طرف مقابل ، دختر شاه را ، كه همسر قورچىباشى است ، ديديم كه در آخر صف زنان حرم قرار گرفته و هنوز موفق به عبور از اين جادهء خطرناك نشده است .\r\nچون ماه نيز بالا نيامده بود و كوهستان مانع از تابش نور آن به زمين مىشد ، تاريكى مطلق بر همه‌جا حكم‌فرما بود و تمام اين راه‌پيمايى در يك چنين ظلمتى انجام مىگرفت . به هر حال به نحوى كه برايمان مقدور بود ، خود را به پايين رسانيديم و بعد از اين‌كه از پل رد شديم و به قعر دره رسيديم ، ديگر زحمت بالا آمدن مجدد را به خود نداديم و چون سيزخانهء « 1 » خود را همراه داشتيم ، جاى مناسبى را كه قدرى دور تر از جاده و مملو از درختان كاج كوچك بود پيدا كرديم و به استراحت پرداختيم ؛ اما در عين حال منتظر بوديم بقيهء افراد ما از راه برسند و به‌خصوص مسئلهء عبور تخت روان موجبات ناراحتى خيال مرا فراهم آورده بود و چون تصور نمىكردم بتواند از آن معبر خطرناك رد شود ، پيش خود فكر مىكردم يا مجبور خواهند شد آن را در اول سراشيبى در بالاى تپه رها كنند و يا به كمك خدمتكاران تا وسط جاده بياورند و همان‌جا باقى بگذارند . در اين انتظار ، زير درخت‌هاى زيباى سرسبز ، چشم از جاده نمىتوانستم بردارم ؛ زيرا مىدانستم اگر افراد من به شيوهء راه‌پيمايىهاى شبانه بدون مشعل و فانوس حركت كنند ممكن است از جلو من رد شوند و آنها را نبينم .\r\n\r\n\r\n","description":"","footnote":"\r\n( 1 ) . نويسنده در اينجا اصل لغت تركى را به كار مىبرد كه معنى حيوان باركش را مىدهد . - م .\r\n","page_name":" 287 ","page_number":311},
  {"content":"\r\n\r\nتا مدت زيادى از روز بالا آمده خوابيدم و هيچ‌يك از آشنايان ما از آنجا عبور نكردند ، ولى صف عبوركنندگان قطع نمىشد . سرانجام صبح پنجشنبه دو ساعت از آفتاب بالا آمده ، بانو معانى سوار بر اسب به محلى كه در آنجا استراحت كرده بوديم رسيد و دو نفر از نديمه‌ها نيز او را همراهى مىكردند . اندكى بعد ، شترها و بارها نيز همه سالم و آسيب‌نديده رسيدند و بعد از آن ، تخت روان را نيز مشاهده كرديم كه با جلال و شكوه از جادهء كوهستانى رد مىشد ، ولى البته كسى داخل آن نبود . چون مشاهده كرديم همه چيز مرتب و منظم است ، شترانى را كه آهسته‌آهسته در عقب مىآمدند به حال خود رها كرديم و خود ما براى خلاصى از اين وضع ، سوار اسب با سرعت به جلو رانديم و از دامنهء كوه به طرف ديگر دره كه مىتوان گفت از جادهء پرنشيب قبلى خطرناك‌تر بود و پرتگاه‌هاى متعدد آن هر لحظه انسان را در خطر سقوط قرار مىداد ، به جلو رانديم و وقتى مىديدم تخت روان من مثل مرغى سبكبال همهء اين نشيب و فرازها را پشت سرمىگذارد و به پيش مىآيد ، در قلب خود شور و شعف خاصى احساس مىكردم .\r\nاز شروع سرازيرى تا انتهاى سربالايى نزديك به دو فرسنگ راه است . دره به اندازه‌اى عميق و كوه‌هاى طرفين آن به اندازه‌اى مرتفع است ، كه اگر دو نفر در بالاى آنها بايستند و حرف بزنند صداى يكديگر را مىتوانند بشنوند . پس از طى مناطق كوهستانى ، به دهى رسيديم كه حتى اسم آن را هم نمىدانم . در كنار اين ده ، كه وضع اسف‌انگيزى داشت ، توقف كرديم و چون چادرها را همراه نداشتيم و درختى نيز در آن حوالى نبود ، تمام روز در زير آفتاب سوزان با وضعى نامطلوب در انتظار بقيه به سر برديم . اردو در آنجا متوقف نشد و يك فرسنگ ديگر نيز به پيش راند و سپس در محل پر آب و درختى به استراحت پرداخت . به علت سهل‌انگارى يكى از نوكرها كه او را براى راهنمايى بقيه در روى جاده گذاشته بودم و خوب توجه نكرده بود ، شتربان من با باروبنه به دنبال اردو رفته بود و در نتيجه من از وسايل مورد احتياج خود محروم شدم .\r\nتخت روان كه عقب مانده بود تا شترهاى حامل آن اندكى به چرا بپردازند ، طرف‌هاى غروب به ما ملحق شد ، ولى حيوانات واقعا از فشار خستگى مشرف به هلاكت بودند و با تمام اين تفاضيل من مىخواستم در پى اردو روان شوم زيرا در غير اين صورت ممكن بود شترهاى حامل باروبنهء خود را نيز گم كنم .\r\nبعد از اين‌كه تمام شب را در زير آسمان صاف به سر بردم ، دو ساعت قبل از سرزدن آفتاب برخاستم و مجددا سواره به راه افتادم و پس از رسيدن به محل اردو مشاهده كردم قسمت اعظم افراد رفته‌اند و فقط امامقلىخان ، كه معمولا خيلى طالب راحتى است و به‌علاوه مىخواهد\r\n\r\n","description":"","footnote":"","page_name":" 288 ","page_number":312},
  {"content":"\r\n\r\nفاصله‌اش با شاه زياد باشد تا باعث ناراحتى او نشود ، در محل باقى مانده بود .\r\nچون شترها فوق‌العاده خسته بودند ، جلوتر نرفتم و در دهى به نام گاباخ كه به تركى كدو معنى مىدهد توقف كردم و از پدر مقدس كه به راه ادامه مىداد ، خواستار شدم تا اگر شتربان مرا ديد او را به نزد من بفرستد . از ينگيجه تا ده گاباخ شش بلكه هفت فرسنگ راه است . به اين معنى كه از ينگيجه تا شروع دره دو فرسنگ راه است ، نشيب و فرازهاى دره نيز تقريبا دو فرسنگ است .\r\nاز انتهاى مناطق كوهستانى ، تا دهى كه روز آنجا استراحت كرديم يك فرسنگ و از آنجا تا ده گاباخ بيش از دو فرسنگ ديگر است .\r\nصبح جمعه خليفه ، كه باروبنهء مرا يافته بود ، شتربان را با دو شتر به نزد من فرستاد و پيغام داد كه به اتفاق بقيهء همراهان منتظر من است . بعد از صرف صبحانه ، از گاباخ حركت كرديم و بعد از طى يك فرسنگ و نيم راه به ده سبز و خرمى رسيديم كه نهر آبى در آن جريان داشت و اردو در كنار آن چادر زده بود .\r\nشاه با قسمتى از نيروهاى نظامى به محلى كه دور از جاده واقع شده و خلخال ناميده مىشد رفته بود و گفته مىشد قصد دارد چند روزى براى شكار آنجا بماند و ضمنا چادرها و اسباب و اثاثيهء دست و پاگير را همان‌جا بگذارد و به اردبيل نبرد ، زيرا اردبيل مانند تمام شهرهاى ديگر ايران بدون حفاظ و حصار است و به اشكال مىتوان از آن دفاع كرد و در نتيجه باقى گذاشتن اين‌گونه وسايل در شهر خلخال كه نزديك اردبيل قرار داشت ، بيشتر مقرون به احتياط بود ، و در اين صورت شاه مىتوانست سبك‌بار به اتفاق سرداران و بزرگان خود به اردبيل برود و در صورت لزوم در آنجا به جنگ با ترك‌ها بپردازد و از عقب جبهه آزوقهء خود را تأمين كند .\r\nدر ده گيوى ، يعنى همان جايى كه خليفه استراحت كرده بود ، ما نيز پياده شديم و چادرها را به پا كرديم . در اين محل ناظر يكى از شدت عمل‌هاى شاه بودم كه مىخواهم آن را شرح دهم تا به طرز رفتار وى با سربازانش بهتر آشنا شويد و دريابيد كه او چگونه در تربيت افراد سپاه خود مىكوشد و آنان را به رعايت نظم و عدالت و انصاف وادار مىكند .\r\nجريان از اين قرار است كه دسته‌اى از سپاهيان اردو ، شايد بدون قصد و توجه ، در كنار مزرعه‌اى چادرها را برافراشته و اسبان و شتران خود را بدون جلب موافقت صاحبان مزرعه در اطراف چادرها به چرا رها كرده بودند تا در پرداخت پول علوفه صرفه‌جويى كنند . مردم ده به شاه شكايت كردند و او سخنان ايشان را با دقت گوش كرد ، سپس دستور داد چند تن از سران سپاه بدان محل رفتند و با شمشير تمام چادرها را پاره كردند و حتى چادر رامشگران و نوازندگان\r\n\r\n","description":"","footnote":"","page_name":" 289 ","page_number":313},
  {"content":"\r\n\r\nمجازات وزير حكمران استرآباد\r\nاز ترجمهء هلندى سفرنامهء چاپ آمستردام سال 1666 ميلادى\r\n\r\n","description":"","footnote":"","page_name":" 290 ","page_number":314},
  {"content":"\r\n\r\nمخصوص شاه نيز ، كه در آن محل بود ، از اين آسيب مصون نماند . تمام اسبان و شتران و چارپايانى را هم كه در مزرعه مشغول بودند گرفتند و مقصران را به زندان انداختند . چيزى كه براى من مايهء حيرت بسيار شد ، اين بود كه وزير فريدون‌خان ، حكمران استرآباد ، نيز در جمع گناهكاران توقيف شد و با آن‌كه وزير يكى از سرداران معروف شاه‌عباس و حكام بزرگ ايران بود ، به جرم اين‌كه ميوه‌اى از درختان باغى چيده و بهاى آن را نپرداخته ، به فرمان شاه ، تيرى از دماغش گذرانيدند و بر اسب برهنه‌اى ، بدان صورت هولناك ، چندين بار در ميان اردو گردانيدند .\r\nمن وقتى او را بدان حال زار و چهرهء پرخون ديدم ، سخت متأثر شدم ؛ زيرا اين سياست براى گناهى ناچيز ، آن هم در مورد مرد محترمى مانند او ، بسيار شديد و دور از انصاف بود ، ولى شاه با توسل به اين روش‌هاى سخت همه را وادار به اطاعت و انضباط مىكند .\r\nصبح بسيار زود روز شنبه يازدهم اوت ، از گيوى حركت كردم و عازم اردبيل شدم تا از آن نقطه پس از رسيدن شاه ، به او ملحق شوم و سپس همه‌جا با او باشم . بر خلاف ديگران من سبكبار به اين شهر نرفتم ، بلكه چون بانو معانى شنيده بود كه تمام بانوان حرم شاه نيز به آنجا خواهند رفت و نمىخواست در خلخال تنها بماند و به دلايلى اين كار را دون شأن خود مىشمرد ، مرا مجبور كرد تمام اسباب و اثاثيه را با خود ببرم .\r\nبعد از طى پنج فرسنگ ، صبح يكشنبه دو الى سه ساعت از روز بالا آمده در محوطهء پردرخت زيبايى ، كنار يك آسياب آبى ، نزديك دهى به نام تاجىبيوك ، يعنى بزرگ‌تاج كه مانند بسيارى از ساير دهات اطراف ، از موقوفات مقبرهء شاه‌صفى است ، به استراحت پرداختيم . تمام روز يكشنبه و قسمت اعظم شب بعد را در آنجا مانديم و وقتى ديروقت ماه بيرون آمد ، ما نيز به راه افتاديم و پس از طى چهار فرسنگ ديگر ، صبح روز دوشنبه سيزدهم ماه اوت ، به اردبيل رسيديم ؛ ولى چون خانه‌اى كه كلانتر در اثر تقاضاى مهمان‌دار براى ما در داخل شهر تعيين كرده بود هنوز تميز نشده بود ، در كنار شهر موقتا اطراق كرديم و صبح روز بعد كه خانه تميز و آماده شد وارد آنجا شديم .\r\nاين خانه بسيار زيبا و مصفا بود و در وسط باغ وسيعى قرار داشت كه نهر بزرگى آن را آبيارى مىكرد . صاحب‌خانه يكى از بانوان خويشاوند شاه و قورچىباشى بود ، كه شوهرش مورد غضب شاه واقع شده و از ايران فرار كرده بود و در نتيجه ، خانهء او را تقريبا مصادره كرده بودند ؛ بدين معنى كه گرچه مالكيت آن به‌جا مانده بود ، ولى صاحبان خانه حق نداشتند در آن سكونت كنند و به مهمانان شاه اختصاص داشت . قبل از ما اميران تاتار و نكايى ، كه تعداد آنان به دويست نفر\r\n\r\n","description":"","footnote":"","page_name":" 291 ","page_number":315},
  {"content":"\r\n\r\nمىرسيد ، در آنجا سكونت كرده بودند و همان‌طور كه سابقا نوشتم ، مهمان‌دار نيز اين افراد را براى بازگشت به سرزمين‌هايشان همراهى مىكرد .\r\nسرايداران و خدمتكاران خانه از كثافت و طرز زندگى عجيب اين افراد چيزهاى باور نكردنى تعريف مىكردند و مثلا مىگفتند گوشت را تقريبا خام و بدون نان مىخورند و بر روى زمين سفره نمىاندازند و آشغال غذا را به دور و بر خود مىپاشند ، به‌طورى كه در اطرافشان كوهى از زباله به وجود مىآيد و مطلقا جارو كردن نمىدانند چيست و خلاصه رفتارشان ايرانيان را ، كه به نظافت علاقه‌مند هستند ، به ستوه آورده بود . به‌خصوص كه بلافاصله بعد از آنان ما وارد خانه شديم و نظافت و پاكيزگى خوراكىها و طرز غذا خوردن ما با قاشق و چنگال باعث حيرت اين افراد مىشد .\r\nهمان روز مهماندار به ديدن ما آمد و صبح روز بعد ، كه مصادف با سالروز صعود حضرت مريم به آسمان بود ، پدر مقدس كه با ما در همان خانه زندگى مىكرد در يك اتاق تميز كه با كاشىكارىهاى رنگين و طلايى تزيين شده و در كنارى واقع شده بود ، در حضور همه ، آداب مذهبى را به‌جا آورد و ما هم دعا خوانديم . از آن پس ، تا مدتى كه در اردبيل بوديم ، در هر عيد مذهبى به دور هم جمع مىشديم و آداب لازم را در حضور پدر مقدس و تحت سرپرستى او ، به‌جاى مىآورديم .\r\nروز بعد ، پس از صرف غذا ، پدر مقدس و من به اتفاق يكديگر به بازديد مهمان‌دار كه كاملا در همسايگى ما واقع شده و حتى اسبان و شتران خود را به علت نداشتن محل در منزل ما جا داده بود رفتيم . وى به ما اطلاع داد كه موضوع حمله و يورش تاتارها به شهرهاى ارمنستان صحيح است ، ولى سردار ترك بعدا طى نامه‌اى از قرچقاىخان معذرت خواسته و اظهار داشته است كه وى مسئول اين بىنظمىها نيست . در طى همين نامه سردار از قرچقاىخان درخواست كرده بود اين اعمال را موجبى براى شروع مخاصمات تلقى نكند ، و او نيز به سهم خود به همين نحو رفتار خواهد كرد . مهمان‌دار علاوه كرد كه تمام اين‌ها حرف‌هاى پوچى بيشتر نيست و منظور فريب دادن ايرانيان است ، چون شاه مىداند كه سردار از طرف باب عالى دستور دارد كه برعكس سردار پيشين زير هيچ‌يك از قلاع يا در داخل هيچ‌يك از شهرها توقف نكند ، بلكه مستقيما وارد خاك ايران شده و به اردبيل حمله كند و با خراب كردن آن شهر مقبرهء شاه‌صفى را بسوزاند ، زيرا گرچه اين مقبره براى ايرانيان زيارتگاهى است ، ولى ترك‌ها كه آيين ديگرى دارند شاه‌صفى را مرد خطاكارى مىدانند و نسبت به او عقيده‌اى مانند ما نسبت به لوتر دارند .\r\n\r\n","description":"","footnote":"","page_name":" 292 ","page_number":316},
  {"content":"\r\n\r\nچنين قرار شده بود كه سردار ترك ، بعد از انجام اين كارها ، به قسطنطنيه مراجعت نكند ؛ بلكه براى گذرانيدن زمستان به گرجستان برود و خود را به تفليس برساند و به كمك تهمورس‌خان فتوحات خود را تكميل كند و سپس سال بعد تا قلب ايران پيش‌روى كند و براى هميشه كشور خود را از شر اين رقيب خطرناك آسوده سازد .\r\nاين اخبار در اردبيل نيز منتشر شده و موجبات وحشت مردم را فراهم ساخته بود . شاه شخصا به صحت اخبار اعتقاد داشت ؛ با وجود اين با قسمت كمى از قواى خود به اينجا آمده و قسمت اعظم قوا را به طرف ديگر فرستاده بود تا از جاده‌اى كه مستقيما از تبريز به قزوين و سپس به قسمت‌هاى مركزى ايران مىرود دفاع كند ؛ اما همان‌طور كه قبلا گفتم ، چون اردبيل شهر نبود كه بتوان از آن دفاع كرد و از طرفى شاه نيز نمىتوانست در يك نبرد نامساوى همهء هستى خود را به خطر بيندازد ، مصمم شد استخوان‌هاى نياكان خود را از آنجا به محل دور تر و مطمئن‌ترى انتقال دهد تا اگر اردبيل به تصرف ترك‌ها درآمد ، گرفتار كينهء ديرينهء آنان كه تصميم داشتند اين استخوان‌ها را بسوزانند نشود .\r\nاين تصميم ابتدا محرمانه بود تا پيش از اجراى آن ، مردم گرفتار ترس و اضطراب بيهوده نشوند . ضمنا شاه مقدارى ابريشم و چيزهاى گران‌بهاى ديگر را از اردبيل به قزوين فرستاد و گروهى از تجار و مردم شهر نيز به تقليد وى كالاها و اسباب و اثاثيه و دارايى خويش را به جاهاى مطمئن‌تر فرستادند و سحرگاه روز پنجشنبه شانزدهم ماه اوت ، مردان و زنان اردبيل با گروهى از بزرگان مذهبى به محلى دور از شهر ، كه معمولا مراسم شتر قربانى آنجا مىگيرد و به زبان عربى مصلى يعنى محل دعا و نماز خوانده مىشود ، رفتند تا به اجتماع براى شاه دعا كنند و پيروزى او را بر دشمن ايران از خدا بخواهند .\r\nمن پس از ناهار ، براى ديدن شهر رفتم و لازم است ، قبل از بيان بقيهء مطالب ، طبق معمول به شرح مشاهداتم بپردازم .\r\nاردبيل در شمال ايران واقع شده و ، مثل بقيهء قسمت‌هاى آذربايجان ، مرتفع و در نتيجه خنك است . اين شهر در جلگهء وسيعى قرار گرفته كه از كوه‌هاى بلندى احاطه شده است و يكى از اين كوه‌ها كه خيلى نزديك به شهر واقع شده از مهم‌ترين سلسله جبالى است كه من در آذربايجان ديده‌ام ، و مىگويند همه‌جا دامنهء آن قابل كشت و زرع است . اين كوه‌ها ، سبلان يا سپلان خوانده مىشوند و به آن سولان هم مىگويند ( در فارسى « پ » و « ب » را شبيه يكديگر تلفظ مىكنند و بسيارى از اوقات « ب » شبيه « و » است و اين دو حرف جاى خود را به يكديگر مىدهند . ) براى\r\n\r\n","description":"","footnote":"","page_name":" 293 ","page_number":317},
  {"content":"\r\n\r\nاين‌كه بدانيم اين كوه سابقا نيز سبلان ناميده مىشده است يا نه ، بايد به كتاب جغرافيا مراجعه كنيم ؛ ولى خيلى امكان دارد رشته‌اى از سلسله جبال زاگروس باشد كه از غرب به شرق ادامه دارد و به هر حال ، با وجودى كه ماه اوت بود ، بر روى آن برف زيادى قرار داشت .\r\nاردبيل از لحاظ وسعت يكى از شهرهاى متوسط ايران ، يعنى نه كوچك و نه بزرگ ، است .\r\nكوچه‌هاى اين شهر همه بدقواره‌اند ؛ به اين معنى كه مساوى و مستقيم و حتى طويل نيستند و برعكس پرپيچ و خم و بىنظمند . خانه‌ها نيز وضع بدى دارند ، ولى جمعيت شهر زياد و امتعه در آنجا فراوان است ، زيرا اين شهر بر سر چهارراهى قرار گرفته و از ارمنستان و كردستان و گرجستان و قفقاز و دميرقاپو و ايالت گيلان مال‌التجاره فراوانى به آنجا حمل مىشود .\r\nدر اردبيل شراب به عمل نمىآيد ، چون اولا هواى آن به علت سردى براى پرورش انگور مناسب نيست ، و ثانيا طايفهء شيخاوند نمىخواهد در اردبيل شراب مصرف شود ؛ زيرا از يك طرف طبق قوانين اسلام شراب‌خوارى گناه است و از طرف ديگر ، چون مقبرهء شاه‌صفى كه بعد از مكه و مقابر على [ ع 
  ] و حسين [ ع 
  ] براى ايرانيان مقدس‌ترين محل محسوب مىشود ، در آنجا واقع شده ، بايد حرمت آن را نگه داشت .\r\nبه دلايل فوق ، در اردبيل يا مطلقا شراب پيدا نمىشود و يا اگر پيدا شود آن را مخفيانه مىخورند و به‌خصوص در ايامى كه ما در آنجا به سر مىبرديم ، حتى يك قطرهء آن نيز ناياب بود ، به‌طورى كه ما غالبا به علت نيافتن شراب مجبور مىشديم در بعضى از روزهاى تعطيل ، مراسم مذهبى را آنچنان كه بايد و شايد به‌جاى نياوريم . افراد من در اثر نيافتن شراب ناراحت بودند ، ولى خود من زياد اين ناراحتى را حس نمىكردم ، زيرا به مىخوارى علاقه‌اى ندارم . . . .\r\nدر كوچه‌هاى اردبيل نهرهاى فراوانى جريان دارند كه از رودخانهء جارى از كوهستان‌هاى اطراف منشعب مىشوند و به اندازه‌اى آب در اين شهر فراوان است ، كه شهر و نيز در نظر انسان مجسم مىشود . تمام نهرها پر از بهترين ماهىهايى است كه من بعد از عزيمت از اسكندريه در مصر و به‌خصوص در ايران از خوردن آن محروم بوده‌ام . ماهى قزل‌آلا در اينجا به حد وفور وجود دارد ، و يك روز كه ديدم بعضى از سواران گرجى در باغ خانهء من ، از نهر وسيعى كه از آنجا مىگذشت ، مشغول صيد ماهى هستند ، من نيز با آنان شريك شدم و از آن تاريخ به بعد ماهى زيادى خوردم و بانو معانى با چاشنىهاى مطبوع و خوش‌طعم چنان غذا را لذيذ مىكرد كه هرگز در ايتاليا نيز غذاى ماهى به آن خوش‌مزگى نخورده بودم .\r\nدر تابستان نهرها همه كم‌آب هستند ، ولى در زمستان مجددا پرآب مىشوند و به همين\r\n\r\n","description":"","footnote":"","page_name":" 294 ","page_number":318},
  {"content":"\r\n\r\nمناسبت در تمام كوچه‌ها بر روى آن‌ها پل‌هاى متعددى از آجر بنا كرده‌اند ، تا احتياجى نباشد كه انسان پا را به داخل آب فرو برد و همه‌جا در كنار نهرها نيز درختان زيادى كاشته‌اند كه به زيبايى شهر كمك شايانى مىكند .\r\nميدان بزرگ شهر به همان شكل معمولى ، يعنى مستطيل است ؛ منتهى خانه‌هاى اطراف آن ، همه بدقواره هستند . وسعت اين ميدان نسبت به شهر خيلى كمتر از وسعت ميدان قزوين نسبت به آن شهر است . اردبيل قبلا مركز ايالت و مقر خان بوده است ؛ ولى بعد از اين‌كه شاه‌عباس ذوالفقارخان آخرين حاكم شهر را ، كه از طايفه شيخاوند بود ، به هلاكت رسانيد و ديگر نخواست حكومت اين شهر را به دست خان جديد يا شخصيت مهم ديگرى بسپارد ، ادارهء امور آن را بر عهدهء اشخاص كم‌اهميت‌ترى واگذار كرد . خانه‌اى كه سابقا به ذوالفقارخان تعلق داشت ، اكنون قصر سلطنتى است ؛ زيرا در اين شهر كه خانهء خوب ديگرى وجود ندارد ، فقط اين منزل با ميدان جلو و باغ بزرگ و حرم‌سرا و چيزهاى مورد احتياج ديگر آن ، شايستگى اقامت شاه را داراست . از اين گذشته ، به جز مقبرهء شاه‌صفى چيز قابل توجه ديگرى در اردبيل وجود ندارد و در اين مقبره تمام شاهان و افراد مهم خانوادهء صفويه به خاك سپرده شده‌اند .\r\nكمى دور تر از ميدان بزرگ ، در كوچهء تنگ بدون نهرى ، اولين و بزرگ‌ترين درب مقبره واقع شده است . بر روى اين درب زنجيرهاى متعددى كشيده‌اند كه يكى از آنها از اين طرف به آن طرف پيوسته است و ديگرى در وسط آن آويزان است و تا زمين مىرسد . اگر مجرمى موفق شد اين زنجير را بگيرد يا خود را به پشت آن برساند ، جانش در امان است و تا موقعى كه در آن محل است ، حتى خود شاه نيز نمىتواند به او آسيبى برساند ؛ به همين دليل ، افراد خطاكار از تمام ايران به آنجا مىآيند و با رضاى خاطر ، خود را در آنجا محبوس مىكنند تا جانشان در امان بماند .\r\nبعد از درب بزرگ ، صحنى واقع شده كه در دو طرف آن حجره‌هاى متعددى پر از خوراكى و پوشاكى و وسايل مختلف ديگر قرار گرفته است . كسانى كه بست نشسته‌اند ، احتياجات خود را از اين دكان‌ها تأمين مىكنند و زايرين متعددى نيز كه از اطراف و اكناف مملكت براى زيارت مقبره مىآيند ، مشترى آنها هستند .\r\nبعد از دالان بزرگ درب ديگرى واقع شده كه با زنجير بسته مىشود و بر بالاى آن ، اتاق‌هاى متعددى به چشم مىخورد كه در بعضى از آنها پناهندگان و در بعضى ديگر ، مأموران و نگهبانان مقبره ساكن هستند . بعد از اين درب نيز صحن طويل ديگرى قرار گرفته كه شكل جالب توجهى ندارد و به دستور شاه اكنون مشغول سنگ‌فرش كردن آن هستند . در يك طرف صحن ، يك حمام\r\n\r\n","description":"","footnote":"","page_name":" 295 ","page_number":319},
  {"content":"\r\n\r\nعمومى ساخته‌اند و در بالاى صحن به سمت چپ ، يعنى نزديك درب كوچكى كه رو به كوچه ديگرى باز مىشود ، محلى است كه در مقابل آشپزخانه قرار گرفته و هر روز تعداد بىشمارى از بينوايان و محتاجان در آنجا اطعام مىشوند .\r\nغذا هميشه عبارت است از پلو كه بسيار خوب و خوش‌مزه پخته شده و تعداد فقرا و به‌طور كلى كسانى كه براى تيمن و تبرك از اين پلو مىخواهند بخورند و شخصا مراجعه مىكنند يا كسى را براى بردن آن مىفرستند به اندازه‌اى زياد است كه صبح تا شام ، به‌طور مداوم ، ديگ‌هاى پلو بر روى سى و پنج اجاق بزرگ در آنجا به بار است . قبلا فقط ظهرها اطعام مىشد ، ولى شاه‌عباس مخارج اطعام شبانه را نيز تأمين كرد و اكنون شام و ناهار در آنجا داير است و همين امر به تنهايى براى اين‌كه نام شاه‌عباس در ايران ابدى و مقدس شود كافى است ؛ زيرا يك عده از صوفيان و رياكاران ديگر كه به علت تنبلى نمىخواهند كار كنند و به همين دليل روحانيت را بهانه كرده و ادعا مىكنند وجودشان بايد وقف دعا و نماز شود ، فقط از پلوى شاه‌صفى ارتزاق مىكنند و احتياجات كمى كه از لحاظ پوشاك دارند نيز بالأخره به طريقى تأمين مىشود . اكنون كه پلوى شبانه به دستور شاه‌عباس داير شده است ، اين عده مسلما پس از مرگ او براى باقى ماندن اين سنت ، چنين شهرت خواهند داد كه او نيز مقدس بوده است .\r\nپس از جايگاه پلوخورى ، در ضلع مقابل دالان كوچكى واقع شده كه جلو و عقب آن درب‌هايى است كه رويهء آنها با يك قشر نقره پوشيده شده و در ميان اين دو درب ، يعنى در وسط دالان ، مسجدى قرار گرفته است كه داراى وسعت نسبتا زيادى است ، ولى سرپوشيده نيست و به جز در قسمت بالا و پايين كه دو منبر قرار گرفته و بالاى آنها پوشيده است ، بقيهء جاهاى آن سقف ندارد . اين سبك معمارى اكنون در ايران عموميت دارد ، به‌طورى كه در اصفهان نيز بالاى ميدان بزرگ به دستور شاه مشغول ساختن مسجدى هستند كه همين روش در آن به كار رفته است . . . .\r\nدر يكى از اضلاع عرضى مسجد دربى قرار دارد كه رو به حرم سرپوشيدهء كوچكى ، كه انسان از بيرون مىتواند گنبد آن را ببيند ، باز مىشود . داخل اين حرم با كاشىهاى سبزى كه مىگويند داخل آنها نقره‌كارى است تزيين شده و جسد شاه‌صفى را در آنجا زير قبر برجسته‌اى كه روى آن با پارچه‌هاى گران‌قيمت پوشيده شده است ، به خاك سپرده‌اند و دورتادور آن را محجرى كشيده‌اند تا از ساير قسمت‌هاى مقبره متمايز باشد . كمى پايين‌تر اجساد پادشاهان و بستگان خاندان سلطنتى را در قبرهايى كه به تابوت‌هاى بزرگ بىشباهت نيست دفن كرده‌اند و قبر همهء آنان پوشيده از پارچه‌هاى حرير زربفت و گران‌بهاست .\r\n\r\n","description":"","footnote":"","page_name":" 296 ","page_number":320},
  {"content":"\r\n\r\nمقبرهء شاه‌صفى در اردبيل\r\nاز سفرنامهء شواليه شاردن\r\n\r\n","description":"","footnote":"","page_name":" 297 ","page_number":321},
  {"content":"\r\n\r\nمن هرگز به درون مسجدى كه آرامگاه شاه‌صفى در آنجاست داخل نشده‌ام ، زيرا هنگام دخول به اين مكان بايد حالت عبادت و ستايش به خود گرفت و سر تعظيم فرود آورد و تشريفات ديگرى را انجام داد كه براى من قابل قبول نيست و از طرفى اگر اين كارها را انجام نمىدادم ، قطعا همه متوجه مىشدند ، زيرا هيچ‌كس چه عيسوى و چه مسلمان نمىتواند بدون رعايت احترامات خاص بدين مكان داخل شود . با وجود اين ، بانو معانى روزى به صورت ناشناس با چند بانوى ديگر به آنجا رفت و چون معمولا زن‌ها چادر به سر مىكنند ، در ميان جمعيت كسى به طرز رفتار وى هنگام ورود به مسجد پى نبرد و متوجه نشد كه او هم مثل ديگران غرفه‌ها را مىبوسد يا خير .\r\nوى براى من تعريف كرد كه درون مسجد به چند حجره تقسيم شده است كه همه به يكديگر راه دارند . در دو حجرهء اول ، جز چند قنديل نقره يا چند گوى كه بنابر عادت مسلمانان از سقف آويخته‌اند چيزى ديگرى ديده نمىشود . زمين حجره‌ها را نيز با قالى پوشانده و روى آنها شمعدان‌هاى بزرگى با شمع‌هاى مومى بسيار بلندى قرار داده‌اند كه هرگز آنها را روشن نمىكنند و اين شمع‌ها تنها براى زينت و احترام به كار مىرود . درب‌هاى اين حجره‌ها مستور از نقره است و در آنجا چند ملا بدون انقطاع از روى كتاب‌هاى بزرگى كه بر رحل‌هاى مخصوص قرار دارد دعا مىخوانند .\r\nپس از اين دو حجره ، به قسمت ديگرى داخل مىشوند كه در زير گنبد قرار گرفته و محل آرامگاه است . اين قسمت پر است از چراغ‌ها و قنديل‌ها و بر مزار شاه‌صفى نيز هشت قنديل بزرگ نقره ، براى زينت از سقف آويخته‌اند . در قسمت جلوى ضريح دريچهء كوچكى است كه فقط يك نفر مىتواند خود را خم كند و داخل آن شود ، ولى هرگز كسى به جز شاه از اين دريچه نمىگذرد و او نيز در مواقع خاصى كه بخواهد با جد بزرگ خود راز و نياز كند ، از آنجا خود را به مزار وى مىرساند . دريچه‌هاى كوچك ديگر همگى يك‌پارچه از طلاى ناب ساخته و به سنگ‌هاى گران‌بها آراسته شده است و پرارزش‌ترين قسمت‌هاى مقبره را تشكيل مىدهد .\r\nوقتى بانو معانى وارد شده بود ، جمعيت زيادى در آنجا وجود داشت كه به قرار گفتهء او همه با خضوع و خشوع دعا مىخواندند و براى جنگى كه در پيش بود آرزوى موفقيت مىكردند و از خدا مىخواستند سپاه ترك‌ها را مضمحل سازد و سردار را ، قبل از رسيدن به اردبيل ، به هلاكت برساند و از شاه‌صفى درخواست داشتند دعاى آنها را مستجاب كند . ملاها در مقابل اين دعاها همه يك صدا فرياد آمين‌آمين برمىآوردند .\r\n\r\n","description":"","footnote":"","page_name":" 298 ","page_number":322},
  {"content":"\r\n\r\nبانو معانى براى اين‌كه ساكت نباشد و ديگران را متوجه سكوت خود نسازد ، به زبان عربى مطالب مختلفى را بر زبان مىراند و ملاهاى بىچاره نيز به خيال اين‌كه او مشغول دعا است ، مرتبا آمين‌آمين خود را تكرار مىكردند « 1 » .\r\nهمان‌طور كه گفتم ، در اردبيل چيز جالب ديگرى وجود ندارد ، فقط عملى كه جلب توجه مرا كرد اين بود كه مردم براى حمل بار از اسب و قاطر استفاده نمىكنند ، بلكه آنها را بر دوش گاوهايى مىگذارند كه همهء آنها سياه يا خال‌خال هستند و نژادشان كوچك‌تر از گاوهاى ما است .\r\nاين گاوها را با گونىهايى مىپوشانند و حتى بعضى اوقات بر رويشان زين مىگذارند و در سفر مانند اسب از آنها استفاده مىكنند . اكنون برگرديم بر سر بقيهء مطالب .\r\nدر اردبيل شنيدن خبرهاى مختلف موجب وقت‌گذرانى مىشد و وحشت و اضطراب عمومى مرتبا در حال تزايد بود . يكى از اين روزها شنيدم قرچقاىبيگ ، سپهسالار ايران كه با اردوى خود در آن طرف تبريز چادر زده بود ، به شاه عريضه نوشته و درخواست كرده بود به وى اجازه داده شود جنگ با ترك‌ها را كه فقط سه روز راه با او فاصله داشتند بلافاصله آغاز كند . ولى شاه جواب داده بود اگر چنين كارى را بكند ، با او دشمنى كرده است و نان و نمك خود را حرامش خواهد كرد و مواظب است ببيند با وجود اين دستور صريح ، باز هم او به ترك‌ها نزديك مىشود و به جنگ با آنها مىپردازد يا خير .\r\nشاه به اين ترتيب مىخواست وقت بگذراند تا زمستان نزديك شود و وقتى ترك‌ها تمام آزوقه‌هاى خود را مصرف كردند و عرصه بر آنها تنگ شد ، مجبور شوند به جلو بيايند و به راهى بروند كه بازگشت آن بسيار مشكل است ؛ زيرا مطابق نقشهء قبلى ، همه بايد از سر راه آنان دور مىشدند و آزوقه و غله و عليق را معدوم مىكردند . روش شاه در جنگ با ترك‌ها هميشه چنين است و وقتى آنان خسته و فرسوده شدند و زمستان نيز قواى آنها را به تحليل برد ، آن وقت لشكريان ايران با شمشيرهاى آخته حمله مىكنند و با تحمل تلفات كم ، خسارات و تلفات سنگينى بر آنها وارد مىسازند .\r\nشاه به همين نحو در جنگ‌هاى قبلى موفق شده بود به فتوحات درخشانى نايل گردد و سرداران ترك را مغلوب كند و اگر اشتباه نكنم ، در طول تاريخ نيز مادها و پارسىها و پارت‌ها\r\n\r\n\r\n","description":"","footnote":"\r\n( 1 ) . در اينجا نويسنده مطالبى را كه بانو معانى بر زبان مىراند نقل مىكند ، كه چون توهين‌آميز بود ، از ترجمهء آن خوددارى شد . - م .\r\n","page_name":" 299 ","page_number":323},
  {"content":"\r\n\r\nهمين شيوه را در جنگ عليه قواى غرب به كار مىبرده‌اند . تاريخ مىگذرد و نام‌ها عوض مىشود ، ولى شيوه‌ها و حيله‌هاى جنگى باقى مىمانند و در موقع خود مورد استفاده قرار مىگيرند .\r\nسه‌شنبه بيست و يكم اوت ، طرف غروب ، شاه وارد اردبيل شد ، زيرا تا آن موقع وى در همان محلى كه من تركش كردم باقى مانده بود . همراه او جز زنان حرم كسى نبود و مخصوصا سپرده بود هيچ كس به استقبالش نرود و مردم اردبيل از تشريفات و آدابى كه هنگام ورود شاه انجام داده مىشود خوددارى كنند ، زيرا به سبب پيش‌آمد نامطلوب جنگ ، فوق‌العاده نگران بود و اين‌گونه تفريحات را مناسب با اوضاع نمىديد .\r\nخيمه و خرگاه شاه در همان محل قبلى باقى ماند ، زيرا دستور داده بود جاى آنها را عوض نكنند و همه سبك‌بار به سوى اردبيل بيايند . روز بعد ، كاظم‌بيگ ، كه او را بورون كاظم يعنى كاظم دماغ دراز مىنامند ، و الحق براى او كه بينى طويلى دارد اين لقب مناسب است ، از لشكرگاه ترك‌ها به اردبيل آمد . وى همان كسى است كه از طرف شاه مأمور شده بود به قسطنطنيه برود و با ترك‌ها دربارهء صلح گفتگو كند ؛ ولى سلطان احمد ، كه در آن موقع زنده بود ، هيچ‌وقت او را نپذيرفت و حتى اين سفير را نخست در منزل خود و سپس در زندان هفت برج كه محل نسبتا مناسبى است و به زندانيان مهم اختصاص دارد محبوس گردانيد . پس از گذشت سه سال و مرگ سلطان احمد و به روى كار آمدن سلطان مصطفى ، برادرش ، اين سفير به حضور سلطان جديد پذيرفته شد و سلطان سپس او را به نزد خليل‌پاشا ، سردار ترك كه در بين‌النهرين به سر مىبرد ، فرستاد تا مذاكرات صلح را با او انجام دهد ؛ زيرا سلطان تازه به روى كار آمده بود و از وضعيت زياد اطلاعى نداشت ، در حالى كه سردار ترك از مدت‌ها پيش مشغول انجام اين‌گونه مذاكرات بود ، و اكنون خليل‌پاشا او را به نزد شاه پس فرستاده و سفيرى نيز همراه او كرده بود .\r\nاين سفير از فرستادهء سابق كه شرح ملاقاتش را در قزوين دادم و گفتم هيچ كارى نتوانست از پيش ببرد مقامش بالاتر بود ، و من تعجب مىكردم ترك‌ها ، كه از لحاظ قوا بر ايرانيان برترى فوق‌العاده‌اى داشتند ، چگونه اين چنين مشتاقانه خواستار صلح بودند و مرتبا از شاه ايران با اعزام سفراى متعدد طلب آشتى مىكردند . به نظر من براى اين كار دو احتمال وجود داشت :\r\nاحتمال اول اين‌كه آنها واقعا خواستار صلح بودند و در اين صورت با قاطعيت مىتوان گفت كه اين تمايل به دليل گرفتارىهاى داخلى بود و مىخواستند از شرّ جنگ با ايرانيان خلاص شوند .\r\nهيچ استبعادى ندارد كه اختلافات داخلى شديدى در قلمرو عثمانى وجود داشته باشد ، زيرا\r\n\r\n","description":"","footnote":"","page_name":" 300 ","page_number":324},
  {"content":"\r\n\r\nاكنون بر سر امپراتورى سلطان مصطفى كشمكش سختى به وجود آمده است . از يك طرف پسران سلطان احمد هنوز حيات دارند و مىتوانند ادعاى تخت و تاج كنند و از طرف ديگر سلطان مصطفى كه از سلطنت خلع شده و برادرزاده‌اش سلطان عثمان بر اريكهء او تكيه زده هنوز در قيد حيات است و در زندان به سر مىبرد . پيش خود فكر مىكردم شايد هم ترك‌ها سرگرم تهيهء جنگ ديگرى هستند كه بيشتر برايشان اهميت دارد ، مثلا در مجارستان يا نقطه‌اى ديگر از اروپا گرفتار هستند و جنگ با ايرانيان را مزاحم آن نقشه مىشمارند .\r\nاحتمال ديگر اين بود كه ترك‌ها در باطن صلح نمىخواستند و به اين كار تظاهر مىكردند و با فرستادن سفراى مختلف مىخواستند از وضع قواى ايران مطلع شوند . خبرى كه شاه در روز شنبه بيست و پنجم ماه اوت دريافت كرد مؤيد نظريه دوم است ، زيرا در اين روز اطلاع رسيد كه با وجود اعزام سفير جديد ، سيصد هزار سرباز ترك به سوى ايران روان هستند و فقط چهار بارانداز كاروان تا تبريز فاصله دارند و تصميم جدى سردار بر اين است كه بدون توقف تا اردبيل پيش آيد .\r\nشاه از اين خبر چنان افسرده شد كه بعد از ظهر همان روز ، يعنى موقعى كه آرامگاه شاه‌صفى خلوت بود ، بدانجا رفت - من اين خبر را از طريق زنان حرم شاه كسب كردم - و دستور داد درب‌ها را ببندند و با متولى آستانه ، كه مأمور حفظ و حراست آرامگاه و اشياى گران‌بهاى آن است ، مدت‌ها در آنجا به سر برد و بعد از دعاهاى طولانى در مقابل قبر ، صندوقهء ضريح را به بغل گرفت و سيل اشك جارى ساخت و مدتى مديد به همين حال باقى ماند و بقيهء روز را نيز در قصر شاهى غمگين و ملول نشست و اشك ريخت « 1 » !\r\nمن نسبت به شاه فوق‌العاده احساس دلسوزى مىكردم ؛ زيرا وقتى انسان چنين مرد بزرگى را در مقابل دوراهى اين تصميم مشاهده مىكند ، كه يا بايد استخوان نياكان مقدس خود را شخصا بسوزاند و يا آنها را به خصم رها كند تا بسوزانند ، واقعا متأثر مىشود .\r\nاز اين گريه‌ها كه از خصوصيات شاه است و همچنين از اين‌كه وى هرگز بعد از فتوحات اوليه به تحريك ترك‌ها نمىپردازد و سعى نمىكند قلمرو خود را بيشتر افزايش دهد و فرصت‌هاى نيكويى كه پيدا شده بدون استفاده گذاشته است ، چنين به نظر مىرسد كه شاه‌عباس ديگر آن روحيهء سلحشورى قديم را ، كه دنيا به آن اعتقاد دارد و خودش نيز بدان تظاهر مىكند ، از دست داده است ؛ ولى بايد بگويم كه عقيدهء شخص من چنين نيست و به نظر من اين رفتار از طرفى\r\n\r\n\r\n","description":"","footnote":"\r\n( 1 ) . در اينجا نويسنده نسبت به شاه‌صفى مطالب توهين‌آميزى مىنويسد كه از ترجمهء آن خوددارى شد . - م .\r\n","page_name":" 301 ","page_number":325},
  {"content":"\r\n\r\nنشان حزم و احتياط او و از طرف ديگر به علت طبع ظريف و احساساتى اوست كه گريه كردنش را خيلى آسان مىسازد ، ولى در قدرت اراده‌اش خللى رخ نداده است .\r\nبه هر حال ، هرچه مىخواهد باشد ، آن روز چنان شاه ناراحت بود كه دهقان بيچاره‌اى را كه ناگهان پيش دويد و عريضه‌اى تقديم كرد ، و تقاضايش شايد هم خيلى ناچيز بود ، مجازات شديدى كرد . يعنى دستور داد پاهايش را در وسط ميدان به درختى ببندند و من هم آن روز به ديدن اين مجازات عجيب كه در ايران خيلى مرسوم است رفتم .\r\nمجازات بدين ترتيب اجرا مىشود كه پاهاى محكوم را از پشت ، در آنجا كه ساق به كف پا مىپيوندند ، سوراخ مىكنند و ريسمانى از آن مىگذرانند و او را از درختى آويزان مىكنند به‌طورى كه سر و شانه‌هايش به زمين ساييده مىشود . اگر محكوم بايد بميرد ، آنقدر او را بدين حال مىگذارند ، تا از گرسنگى هلاك شود و اگر بعد از مدتى مقاومت كرد و نمرد ، شكمش را با شمشير مىدرند و او گرفتار يك مرگ دردناك و تدريجى مىشود ؛ زيرا در اين صورت روده‌هاى او بر صورتش مىريزد و آن بيچاره مىكوشد دوباره آنها را در شكم خود فرو برد و بالأخره به وضع فجيعى جان مىسپارد ؛ اما اگر مرد خطاكار مستحق مردن نباشد ، فقط يكى دو ساعت او را در همان حال باقى مىگذارند و سپس رهايش مىكنند و حتى بعد از آن ، رنجى هم حس نمىكند و فقط در مدت تحمل اين مجازات واقعا گرفتار شكنجه‌اى وحشتناك شده است و دهقان بيچاره نيز خوشبختانه بعد از مدت كوتاهى از اين وضع خلاص شد .\r\nروز بيست و هشتم اوت ، از طرف قرچقاىبيگ به شاه گزارش رسيد كه تمام اطراف تبريز را زير آب رودخانه‌اى كه از آنجا مىگذرد غرق كرده است ، به نحوى كه آب تا زير شكم اسب بالا مىآيد و به اين ترتيب شاه مىتواند مطمئن باشد كه حتى يك نفر سرباز ترك نيز نمىتواند از اين مهلكه جان سالم به در برد . در همين گزارش خبر داده شده بود كه مرض اسهال در ميان ترك‌ها شيوع يافته و قحطى و گرسنگى كم‌كم دارد چهرهء خود را نشان مىدهد .\r\nشاه كه از اين خبر شاد شده بود و از طرف ديگر به ترس و وحشت مردم آگاهى داشت ، دستور داد جار بزنند كه ساكنان اردبيل نبايد شهر را ترك كنند ؛ ولى فروشندگان دوره‌گرد مىتوانند با كالاهاى خود به هر كجا مىخواهند بروند . مشروط بر اين‌كه به هيچ‌وجه از نزديك اردوگاه ترك‌ها نگذرند ؛ به قرچقاىبيگ نيز جواب داد كه مانع ترك‌ها نشود و بگذارد هرچه بخواهند به پيش‌روى خود ادامه دهند ، سپس با قواى خود پشت آنان را ببندد و مانع از بازگشتشان شود .\r\n\r\n","description":"","footnote":"","page_name":" 302 ","page_number":326},
  {"content":"\r\n\r\nيكى از انواع مجازات‌ها\r\nاز ترجمهء هلندى سفرنامهء چاپ آمستردام سال 1666 ميلادى\r\n\r\n","description":"","footnote":"","page_name":" 303 ","page_number":327},
  {"content":"\r\n\r\nفرمان شاه ناظر بر اين بود كه سپهسالار بايد لشكريان را به دو دسته تقسيم كند : دسته‌اى را با خود نگه دارد و دستهء ديگر را مأمور كند تحت فرماندهى امير گونه‌خان ايروانى از راهى جداگانه خود را به عقب سر ترك‌ها برساند . امير گونه‌خان مرد پيرى است كه سابقا حاكم قسمت مهمى از ايروان بوده و مدت‌هاست با سپاهيان خود به قرچقاىخان پيوسته است .\r\nطبق اين دستور ، وقتى فصل سخت زمستان فرا رسيد و سپاهيان ترك در مضيقه افتادند ، بايد حمله به آنان از دو طرف انجام مىگرفت . يعنى شاه با قواى خود از سمت جلو و قرچقاىخان از گوشهء مقابل حمله را آغاز مىكردند و اميرگونه نيز از پهلو بر ترك‌ها مىتاخت ، تا كار آنان تمام شود . من سعى مىكنم تمام اطلاعات و اخبار را اعم از بد و خوب منعكس كنم تا نه تنها در جريان وقايع قرار گيريد ، بلكه به علل و جهات آنها نيز واقف شويد . به‌علاوه به اين ترتيب مىتوانيد پى ببريد كه در اثر اين اخبار مختلف و ضد و نقيض ، مردم در اردبيل با چه نگرانى و اضطرابى دست به گريبان بودند و اين بيچاره‌ها كه همه چيزشان در معرض خطر نابودى قرار گرفته و هر لحظه ممكن بود اوضاع كاملا زيرورو شود در چه بيم و اميدى به سر مىبردند .\r\nصبح روز سىام اوت ، كه طبق معمول جلوى قصر شاهى جمع شده بوديم ، مهمان‌دار به‌طور قطعى به من خبر داد كه تمام مردم تبريز يعنى غيرنظامىها به دستور شاه مشغول تخليهء آن شهر هستند و با تمام اسباب و اثاثيهء خود به محل‌هاى مطمئن‌ترى پناه مىبرند و به اين ترتيب شهر خالى از سكنه مانده و دور تا دور آن را قرچقاىخان با قواى خود محاصره كرده و تمام اطرافش را نيز آب انداخته و تبديل به لجن‌زار كرده است .\r\nهمان روز بعد از ظهر ، نمايندهء سردار ترك وارد اردبيل شد ؛ نمىدانم تأخير ورود او به اين علت بود كه مىخواست آهسته راه‌پيمايى كند و سختى به خود ندهد ، يا اين‌كه مخصوصا اين ترتيب را در نظر گرفته بودند تا بورون كاظم قبل از او برسد و گزارشات لازم را به عرض شاه برساند .\r\nروز بعد ، كه آخرين روز ماه اوت بود ، اول شب ، شاه سفير ترك را به حضور پذيرفت ؛ ولى احترامات معمولى نسبت به او انجام نشد و ضيافتى ترتيب نيافت ، به اين ترتيب از ما مهمانان نيز دعوتى به عمل نيامد و شنيدم شاه به او حتى اجازهء نشستن نيز نداده بود . ملاقات فقط دو به دو انجام گرفت و نزديك‌ترين كسان شاه نيز در آن شركت نداشتند ؛ اما در اول برخورد ، موقعى كه سفير نامهء خود را تقديم كرد ، ديگران شنيدند كه شاه با صداى بلند گفت : فقط موقعى با ترك‌ها صلح خواهد كرد كه بغداد و حلب را تصرف كرده باشد . من از اين حرف واقعا خنده‌ام گرفت ؛ زيرا\r\n\r\n","description":"","footnote":"","page_name":" 304 ","page_number":328},
  {"content":"\r\n\r\nمىدانم از مبالغه‌هاى عجيب شاه‌عباس است . همراهان سفير ترك اجازهء شرفيابى نيافتند و همه در بيرون منتظر ماندند ؛ به هيچ يك حتى اجازهء نشستن نيز داده نشد و تشريفات و مراسمى نسبت به آنان انجام نگرفت . همان روز صبح ، شاه دستور داده بود در شهر جار بزنند كه احدى حق ندارد با سفير ترك يا با همراهان او صحبت كند يا معامله‌اى با آنان انجام دهد و جنسى اعم از خوراكى و پوشاكى به ايشان بفروشد ، زيرا تمام آزوقهء آنان از طرف شاه تأمين مىشود و به هيچ‌چيز احتياجى ندارند . كمترين تخلفى از اين دستور مستوجب مجازات اعدام بود و چنان در اين باره سخت‌گيرى شد ، كه چون يك صنعت‌گر بيچاره و بىخبر از اين دستور ، نمىدانم چه چيزى را به يكى از ترك‌ها فروخت ، بلافاصله او را به ميدان شهر آوردند تا به دار بياويزند ؛ ولى چون از بىگناهيش اطلاع يافتند و دانستند كه از جريان خبر نداشته است آزادش كردند .\r\nاين رفتار شاه نسبت به ترك‌ها به عنوان عمل متقابل رفتار آنان نسبت به سفير ايران انجام مىگرفت و از طرفى شاه نمىخواست به سفير امكانى براى جاسوسى بدهد . بعد از ملاقات ، بلافاصله همه از شرايط ترك‌ها براى صلح مطلع شدند و امكان دارد خود سفير آن را منتشر كرده باشد ؛ به‌علاوه هيچ خبرى در دربار ايران مخفى نمىماند و بلافاصله همه از آن مطلع مىشوند .\r\nشرايط عبارت بود از اين‌كه شاه همه ساله ، مطابق رسم گذشته ، دويست تا سيصد بار ابريشم بدهد و البته اين عمل جنبهء پيشكشى داشته باشد و ترك‌ها نيز در عوض مقدارى پارچه‌هاى نوع پست ، از قبيل آنچه در اصطبل براى تيمار كردن اسبان به كار مىرود ، به ايرانيان هديه كنند . از اين گذشته شاه همهء زمين‌هايى را كه از ترك‌ها گرفته است ، يعنى تبريز و اطراف آن و شوماخى و تمام شيروان و نقاط ديگرى از آذربايجان و دميرقاپو و نخجوان و تمام ارمنستان را پس بدهد و گرجستان را تخليه كند و ، به عنوان گروگان ، يكى از فرزندان خود را به ترك‌ها بسپارد . البته اين‌ها شرايط سلطان عثمانى بود ؛ ولى سردار اظهار داشته بود كه او نيز براى خود سهمى مىخواهد و اگر شاه بخواهد او عقب‌نشينى كند ، بايد هديهء مناسبى برايش تهيه بيند .\r\nدر مورد ابريشم شاه پيشنهاد ترك‌ها را پذيرفته بود ؛ ولى فقط براى يك مرتبه ، آن هم به عنوان هديه . شايد هم وعده داده بود مرتبا اين كار را بكند تا ببيند بعد چه پيش مىآيد ؛ زيرا بايد بگويم كه در مشرق‌زمين قول و قرار ، حرف پوچى بيش نيست .\r\nدربارهء پس دادن اراضى ، شاه اصلا حاضر نشده بود يك كلمه گوش كند و شرط دادن اولاد را نيز بىشرمانه شمرده بود ؛ زيرا خوب متوجه بود كه ترك‌ها مىخواهند به اين ترتيب اولاد او را به نحو دلخواه خود تربيت كنند و براى گرفتن تخت و تاج روانهء ايران سازند و شمشيرهاى خود\r\n\r\n","description":"","footnote":"","page_name":" 305 ","page_number":329},
  {"content":"\r\n\r\nرا در اختيارش گذارند . به اين ترتيب ، شاه حاضر به دادن گروگان نبود ؛ اما اطرافيانش كه مايل به صلح بودند ، به‌خصوص بزرگان مذهبى كه ادعا مىكردند جنگ با مسلمانان گرچه آيين ديگرى هم داشته باشند گناه است ، او را به دادن گروگان تشويق مىكردند و سرانجام شاه به اين كار نيز رضايت داد ؛ يعنى به قرارى كه بعدا معلوم شد ، چنين وانمود كرد كه راضى شده است و طبق صلاح‌انديشى ساروخواجه و قورچىباشى ، داماد خود ، كه بسيار طرفدار صلح بودند ، قرار شد به جاى فرزند خود جوان ديگرى را به اين عنوان تسليم ترك‌ها كند .\r\nواقعا شاه در مقابل اين اشخاص راحت‌طلب و گريزان از جنگ چه مىتوانست بكند ؟ او پيشنهاد كرد و به همه گفت كه مىخواهد پسر ذوالفقارخان را ، كه از سمت مادرى با شاه نسبت نزديك دارد ، براى اين منظور در نظر بگيرد . شاه اين پيشنهاد را كرد تا ساروخواجهء صلح‌طلب و قرچقاىبيگ سپهسالار را نگران سازد ؛ زيرا ذوالفقارخان ، پدر اين جوان ، به دستور شاه ، توسط قرچقاىبيگ به قتل رسيده بود و عموى او را نيز كه از خان‌هاى مهم بود شاه در اثر سعايت‌هاى ممتد ساروخواجه ، كه وزير و منشى اين خان بود ، از بين برده بود و به اين ترتيب دو نفر فوق‌الذكر خودبه‌خود دشمن اين جوان محسوب مىشدند و اگر شاه او را به عنوان پسر خود به ترك‌ها مىداد و وى بعدا موفق مىشد به ايران برگردد ، مسلما موجبات شكست و اضمحلال دشمنان خانوادگىاش را فراهم ساخت .\r\nبراى خاموش كردن ساروخواجه و قورچىباشى كه هر دو براى صلح خيلى سر و دست مىشكستند ، شاه نيرنگ ديگرى نيز به كار برد . به اين معنى كه اظهار داشت پولى براى دادن به سردار ندارد ؛ زيرا مبلغ معتنابهى است كه از عهدهء او خارج است و اگر آنان طالب صلح هستند ، بايد خودشان مبلغ را فراهم سازند و به سردار ترك بدهند . اين دو نفر از چنين پيشنهادى بسيار وحشت كردند و به نظرم از نصيحت خود سخت پشيمان شدند و بعدا از طريق زنان حرم قورچىباشى ، كه به خانهء من نيز رفت و آمد مىكنند ، شنيدم كه او موقع بازگشت به خانه خيلى متفكر و غمناك بوده است ؛ زيرا چنين مبلغى را موجود نداشته و چون عايدى املاك او در اردبيل كه از طريق فروش غلات و عليق و غيره حاصل مىشود هنوز به دست نيامده بود ، نمىدانست براى به دست آوردن اين پول چه خاكى بايد به سر بريزد . همسر وى ، كه دختر شاه است ، پيشنهاد كرده بود پارچه‌هاى ابريشمين و زربفت خود را تسليم سردار ترك كند ؛ ولى شوهرش پاسخ داده بود كه سردار ترك چنان آدم رذلى است كه جز پول نقد چيز ديگرى را قبول نمىكند و مسلما پارچه نخواهد پذيرفت . خلاصه ، همه سخت پريشان و مضطرب شده بودند و\r\n\r\n","description":"","footnote":"","page_name":" 306 ","page_number":330},
  {"content":"\r\n\r\nاين ابتكار شاه چنان اثر كرد كه از آن ساعت به بعد ، ديگر كسى براى مصالحه با ترك‌ها تقاضايى از اين قبيل نكرد و در نتيجه او موفق شد آزادانه به ترك‌ها مطابق ميل خود جوابى دهد كه بعدا آن را تعريف خواهم كرد .\r\nبا وجود تمام اين‌ها ، شب بعد از ملاقات ، شاه به منظور دل‌جويى از سفير ترك و به جبران بىاعتنايىهايى كه نسبت به او شده بود ، صد تومان پول به اضافهء تعدادى اسب و مقدارى پيشكشىهاى مختلف برايش فرستاد .\r\nروز سوم سپتامبر ، شاه مجددا به سفير ترك اجازهء ملاقات داد ؛ ولى با او در حضور خيلى از بزرگان دربار به نحو بهترى رفتار كرد . سفير بعد از تكرار پيشنهادات قبلى مبنى بر استرداد اراضى و گروگان گرفتن فرزند شاه و تسليم ابريشم طبق دستور سردار گفت : او مىداند كه اعلىحضرت هيچ‌وقت به پس دادن اراضى تن در نخواهند داد ، در نتيجه فقط با تسليم ابريشم و گروگان ممكن است صلح برقرار گردد و چون ملاحظه كرد كه شاه هنوز ناراضى است ، اضافه كرد كه اگر اعلىحضرت مايل نيستند فرزند خود را بدهند - شايد او نيز دربارهء صحبت‌هاى شاه با نزديكان خود مطالبى شنيده بود - ممكن است كس ديگرى را انتخاب كنند تا سردار با خود به قسطنطنيه ببرد و بگويد فرزند شاه است و ترك‌ها نيز اين حرف را باور خواهند كرد و راضى خواهند شد .\r\nوى در حرف خود صادق بود ، چون براى نقشه‌اى كه ترك‌ها داشتند ، فرزند حقيقى يا مجازى شاه يك‌سان بود و حتى مىتوان گفت فرزند مجازى از جهاتى رجحان داشت ؛ زيرا يك چنين فردى بعدا حاضر مىشد هر كارى را انجام دهد و ممكن بود سر او را با تصورات و رؤياهاى طلايى پر كرد تا به هر خطرى براى رسيدن به مقام سلطنت تن در دهد .\r\nشاه ، كه خوب به حقيقت قضايا آگاه بود ، با يكى از همان حركات مخصوص به خود ، دست به شمشير برد و آن را از غلاف بيرون آورد و به سفير ترك نشان داد و گفت : فرزند من اين است و جز او كس ديگرى را ندارم تسليم كنم و اكنون اگر ترك‌ها بخواهند مىتوانند با آسودگى خيال رو به ايران بتازند . سفير ترك جواب داد : در جنگى كه اتفاق خواهد افتاد ، عدهء زيادى بىگناه به هلاكت مىرسند و مسئوليت و معصيت آن بر عهدهء شاه خواهد بود ؛ سپس وى دربارهء به هدر رفتن خون مسلمانان ، يعنى تنها كسانى كه عاقبت به خير هستند - زيرا اينان بين خود فقط پيروان محمد [ ص 
  ] را عاقبت به خير مىدانند - مطالب زيادى ابراز داشت . شاه پاسخ داد كه معصيت اين كار از آن ترك‌ها خواهد بود ، زيرا او در خانهء خود نشسته و به كسى تعرضى نكرده است ، منتهى\r\n\r\n","description":"","footnote":"","page_name":" 307 ","page_number":331},
  {"content":"\r\n\r\nوظيفه دارد در مقابل هر تعرضى دفاع كند و ترك‌ها هستند كه همه ساله بدون هيچ موجبى به خاك ايران حمله مىبرند و خرابىهاى فراوانى به بار مىآورند . ادعاى آنان چيست و چه درخواستى دارند ؟ چه دليلى مىتوانند براى اين عمل خود ارائه دهند ؟ وى اضافه كرد كه اردبيل محلى است كه تمام نياكان او نزد شاه‌صفى به خاك سپرده شده‌اند ؛ ولى او تمام استخوان آنها را مجبور شده است بيرون آورد و به جاى امن‌ترى منتقل كند - شايد اين گفته راست بود ، شايد هم دروغ ؛ ولى بيشتر احتمال داشت راست باشد - و تمام شهر را نيز آتش خواهد زد و مزارع را نابود خواهد كرد بنابراين بهتر است ترك‌ها بيايند و اين منظره را ببينند .\r\nشاه تصريح كرد كه مايل به جنگ با ترك‌ها نيست ، زيرا مىداند كه آنان از لحاظ تعداد بسيار بر قواى او برترى دارند و منتظر روز نبرد هستند ؛ ولى گذاشته است تا شمشير شاه‌صفى دمار از روزگارشان برآورد و معدومشان كند بنابراين آنها مىتوانند پيش بيايند و او مرتبا عقب‌نشينى خواهد كرد و همه چيز را خواهد سوزانيد و از بين خواهد برد و وقتى آنان خوب پيش‌روى كردند و موقع لازم فرارسيد ، دست به كار خواهد شد و نخواهد گذاشت حتى يك نفر از ترك‌ها به وطن خود مراجعت كند .\r\nپس از اين حرف‌ها ، شاه غضبناك شد و يا شايد خود را غضبناك نشان داد و كلانتر را صدا كرد و با صدايى بلند به نحوى كه همه از جمله سفير ترك شنيدند ، دستور داد كه همه ، شهر را تخليه كنند و مردم با تمام اسباب و اثاثيهء خود از اردبيل خارج و به جاى امن‌ترى منتقل شوند .\r\nوى تأكيد كرد كه اين دستور بايد بلافاصله اجرا شود و هر كس از آن تخلف كند ، به فوريت به قتل خواهد رسيد . كلانتر فورا براى اجراى فرمان شروع به اقدام كرد و دستور شاه به اطلاع همگى مردم اردبيل رسيد . به نحوى كه ناگهان جنب و جوش عجيبى در شهر پيدا شد و هر كس هرچه داشت يا بار مىكرد و يا به ثمن‌بخس مىفروخت تا اسب و حيوانات باركش ديگر تهيه كند و از مهلكه دور شود ؛ ولى شاه بعدا طى دستور محرمانهء ديگرى به كلانتر تعليم داد كه فقط همسايه‌هاى خانهء سفير را از شهر خارج كند و ترتيبى بدهد كه خروج آنان از جلو خانهء سفير انجام گيرد ، به نحوى كه او آنها را ببيند و به تخليهء شهر معتقد شود ؛ ولى ديگران از جاى خود حركت نكنند و كسانى هم كه به اين ترتيب شهر را ترك كرده‌اند ، پس از طى نيم فرسنگ ، مجددا از راه ديگرى به‌طور مخفيانه به جاى خود بازگشت كنند .\r\nاين عمل شاه براى فريب دادن ترك‌ها به نظر من بسيار بچگانه بود . مضافا به اين‌كه ترك‌ها آدم‌هاى بسيار ظنينى هستند . با وجودى كه دستور شاه به‌طور دقيق اجرا شد ، ولى قبل از غروب ،\r\n\r\n","description":"","footnote":"","page_name":" 308 ","page_number":332},
  {"content":"\r\n\r\nتمام شهر مىدانست كه اين نقل و انتقال شوخى و مسخره است و طبعا سفير ترك نيز از اين حقيقت مطلع شد .\r\nشاه هيچ‌گونه مذاكرهء ديگرى با سفير نكرد و فقط گفت در اولين فرصت او را مرخص خواهد كرد و دستور داد سى تومان ديگر به اضافهء مقدارى اشياى مختلف به او دادند و قبل از عزيمت نيز به‌طور رسمى به او گفت : ملاها - يعنى اولياى مذهب - هميشه براى صلح به من فشار مىآورند ؛ حوصلهء مرا تنگ مىكنند و مىگويند نبايد با مسلمانان جنگ كرد ؛ ولى از اين لحظه به بعد ، اگر يك كلمهء ديگر در اين زمينه از آنان بشنوم ، دستور مىدهم گردن همه را از دم تيغ بگذرانند .\r\nشاه اين حرف را نمىزد تا فقط سفير ترك را متوجه تصميم خود سازد ، بلكه بيشتر روى سخنش با كسانى بود كه با موعظهء خود ، مىخواستند او را وادار كنند حتى تحت شرايط غيرشرافتمندانه به صلح تن در دهد و در واقع از اين لحظه به بعد ، ديگر صدايى در اين زمينه شنيده نشد .\r\nسفير كه از مذاكرات خود با شاه دست خالى برگشته بود ، همان شب يا فردا صبح ، به سوى سردار بازگشت . غروب روز سوم سپتامبر ، فرستادگان قرچقاىبيگ به نزد شاه آمدند - و من فرداى آن روز ، توسط مهمان‌دار از اين جريان مطلع شدم - و گفتند سپاهيان ترك به تبريز رسيده‌اند و سپهسالار ايران به پيروى از دستور اعلىحضرت ، مبنى بر اجتناب از جنگ ، قبل از ورود آنان با تمام قواى خود ، مطابق يك روز راه ، به عقب منتقل شده و قلعهء تبريز را منهدم كرده و شهر خالى از سكنه و اموال و اثاث را با اطراف ويران آن به ترك‌ها واگذار كرده است و ترك‌ها با وجودى كه گرفتار قحطى شده‌اند ( بعدا معلوم شد خبر قحطى نيز صحيح نبوده است و برعكس آنان به حد كافى آزوقه و ما يحتاج با خود دارند ) مصمم هستند به پيشرفت خود ادامه دهند . مهمان‌دار كه در مقابل قصر شاهى اين مطالب را به من گفت ، اضافه كرد كه ديگر هيچ‌گونه اميدى به صلح در بين نيست ؛ زيرا شاه كه متوجه شده است ترك‌ها هميشه مايلند تا سرحد امكان به او لطمه وارد آورند ، و به شرايط يك صلح شرافتمندانه مطلقا توجهى ندارند ، مصمم شده است هرچه ممكن است بيشتر به آنان صدمه بزند و اين مرتبه ديگر نمىخواهد ملاحظهء آنها را بكند و عزم كرده است بابل و سوريه را از قلمرو آنان منتزع سازد .\r\nمن در باطن به اين حماسه‌ها مىخنديدم ، چون از دهان كسانى بيرون مىآمد كه در موقع گفتن اين حرف‌ها خدا مىداند در زير لباس خود از ترس چه فضاحتى به بار آورده بودند ! مهمان‌دار گفت : شاه در باطن خيلى اميدوار است كه از طريق نزول باران و برف ، كه تاتارها سر آن\r\n\r\n","description":"","footnote":"","page_name":" 309 ","page_number":333},
  {"content":"\r\n\r\nرا به او ياد داده‌اند و در اردبيل باز هم اثرش را آزمايش كرده است ، به ترك‌ها صدمهء فراوانى وارد كند و من كه به اخلاق شاه آشنا هستم ، مىدانم اين حرف راست است و شاه چنين اعتقادى دارد .\r\nدر حقيقت آن شب باران و برف مفصلى باريد ، با اين حال من به اين حرف‌ها خيلى مىخنديدم و به ياد اين شعر تاسو « 1 » افتادم :\r\nسواران بياييد شمشيرهاى خود را آزمايش كنيم ؛ زيرا فقط به آنهاست كه مىتوانيم اتكا داشته باشيم .\r\nكسان قرچقاىخان ، از راه جاسوسى اين خبر را كسب كرده بودند كه در اردوگاه ترك‌ها شايع است در قسطنطنيه سلطان عثمان - يعنى آخرين سلطان عثمانى ، فرزند سلطان احمد - كه اخيرا به جانشينى عم خود ، سلطان مصطفى ، برگزيده شده بود ، موقعى كه در باغ قصر خود اسب‌هاى اهدايى از قاهره را آزمايش مىكرده ، از روى يكى از آنان به زمين افتاده و در سن يازده يا دوازده سالگى جان سپرده است . همچنين خبر آمد كه سلطان مصطفى ، برعكس خبرهاى قبلى ، بعد از سه ماه سلطنت به قتل نرسيده ؛ بلكه بزرگان دربار به‌خصوص قزلرآقاسى « 2 » به علت اختلافات بين خود ، او را از سلطنت خلع و ، مانند يك نفر زندانى ، در اتاقى محبوس كرده‌اند و سپس سلطان عثمان فرزند سلطان احمد را به جاى او برگزيده‌اند .\r\nبعدا معلوم شد گرچه خبر سقوط سلطان عثمان راست بوده و او شديدا مجروح شده است ، ولى به هلاكت نرسيده . منتهى ميان ترك‌ها در قسطنطنيه اختلافات زيادى بروز كرده است و طرفداران سلطان مصطفى فعاليت زيادى مىكنند تا او را دو مرتبه بر اريكهء سلطنت جاى دهند و خلاصه در آنجا نفاق و دودستگى عجيبى حكم‌فرماست .\r\nشاه سرانجام از غايت غم و پريشانى ناشى از ورود ترك‌ها به تبريز ، در روز چهارم سپتامبر ، دستور داد جار بزنند كه تمام مردم اردبيل بايد بىدرنگ شهر را تخليه كنند و با مايملك خود به محل‌هاى دور از خطر بروند . اين مرتبه فرمان جنبهء جدى داشت و وضع پريشان مردم اردبيل ، پس از آن ، به راستى رقت‌انگيز بود . غوغاى عجيبى برخاست و شهر چنان آشفته شد كه عبور از كوچه‌ها امكان‌پذير نبود . مردان و زنان و كودكان از هر سو در حركت بودند و صداى ناله و زارى\r\n\r\n\r\n","description":"","footnote":"\r\n( 1 ) .  Tasso \r\n( 2 ) . قزلرآقاسى كه به تركى معنى آقاى دختران را مىدهد ، به رئيس خواجگان حرم‌سراى سلطان عثمانى اطلاق مىشده و عنوان رسمى او « دارالسعادت الشريف آقاسى » بوده است . - م .\r\n","page_name":" 310 ","page_number":334},
  {"content":"\r\n\r\nجمعيت گوش را كر مىكرد . مخصوصا زنان شهر ، از آن جهت كه شاه نخواسته بود با ترك‌ها آشتى كند ، به او نفرين مىكردند و دشنام مىدادند . ترك كردن خانه‌هايى كه به زودى بايد ويران شود آسان نبود و بسيارى از مردم كه نمىخواستند همهء اموال خود را همراه ببرند ، آنچه داشتند به بهاى ناچيزى مىفروختند و برخى ديگر ، آنها را در گوشه‌اى از حياط يا باغ خود در خاك پنهان مىكردند و در مدت دو تا سه روز اين منظرهء رقت‌آور و عجيب ادامه داشت .\r\nفرداى آن روز بهادرخان نامى ، كه حوزهء حكومتش ميان اردبيل و درياى خزر است ، از طرف قرچقاىخان ، سپهسالار لشكر ايران ، به فرمان شاه ، به اردبيل آمد . در قلمرو اين خان شهر بزرگى وجود ندارد ، ولى بعضى از قلاع و استحكامات و بنادر جزو سرزمين او هستند .\r\nوى كه از اصالت كامل خانوادگى برخوردار است و نژادش به خسروان قديم ايران كه قبل از اسلام در ايران حكومت كرده‌اند مىرسد ، همين كه به اردبيل رسيد ، همچنان با چكمه و تير و كمان به نزد شاه رفت . شاه به او دستور داد مراقب احوال مردمى كه از اردبيل خارج مىشوند باشد و وسايل حركت آنان را به نيكوترين صورتى كه امكان دارد فراهم سازد و مخصوصا در حفظ و حراست اموالشان بكوشد تا در راه گرفتار راهزنان نشوند و همچنين به تمام دهكده‌ها و آبادىهاى بين راه اخطار كند كه بايد از مهاجران اردبيلى با كمال مهربانى و دوستى پذيرايى كنند و ايشان را در خانه‌هاى خود جاى دهند ، و هرگاه مطلع شود كه در محلى مردم با آنان بدرفتارى كرده يا از دادن محل سكنا امتناع كرده‌اند ، بىدرنگ آنجا را با خاك يكسان سازد و كسانى را كه تمرد كرده‌اند به سختى مجازات كند .\r\nشاه همچنين دستور داد كسانى كه مىتوانند سلاح برگيرند ، در صورت تمايل ، با او در اردبيل بمانند ؛ ولى افرادى كه وجودشان زايد است ، از قبيل اطفال و زنان و پيران ، همگى از آنجا بيرون روند . اين فرمان با چنان سرعتى اجرا شد كه پس از دو روز ما نتوانستيم در تمام شهر حتى يك نفر را براى پختن نان روزانه پيدا كنيم و اگر در خانه همه نوع ذخيره و آزوقه نداشتيم ، گرفتار مشكلات فراوانى شده بوديم ؛ زيرا ديگر دكانى باز نمانده بود و اگر چند تنورى هنوز كار مىكرد ، به منظور تأمين احتياجات سربازان و متعلق به خود اردو بود .\r\nدر خانهء ما ، آن روزها اختلاف نظرهاى زيادى وجود داشت ؛ زيرا يكى از ارمنىهاى سالخورده كه به جاى باباى مرحوم در استخدام من درآمده بود ، و طبعى ترسو داشت ، مرتبا بانو معانى را تشويق مىكرد تا قبل از ورود دشمن از شهر خارج شويم و با سخنان خود ، مبنى بر اين‌كه ترك‌ها چنين و چنان خواهند كرد ، ترس و وحشت زيادى در دل همهء زنان افكنده بود . عبدالله ، برادر زن\r\n\r\n","description":"","footnote":"","page_name":" 311 ","page_number":335},
  {"content":"\r\n\r\nمن ، نيز كه هيچ‌وقت با اين‌گونه حوادث مواجه نشده بود ، خيلى اصرار داشت كه خواهرش هرچه زودتر شهر را ترك گويد . ديگران اظهارنظر مىكردند كه وقت عزيمت نرسيده است ، زيرا زنان شاه هنوز در اردبيل به سر مىبرند و در نتيجه تمام اين خطرات براى آنان نيز وجود دارد ؛ ولى پاسخ اين نظريات را مخالفان چنين مىدادند كه زنان حرم شاه هيچ‌وقت از او دور نمىشوند و خواجه سرايان دستور دارند اگر اتفاقا دشمن غالب و موجبات عقب‌نشينى و فرار فراهم گرديد ، سر تمام آنان را از تن جدا سازند تا زنده به دست خصم نيفتند . بنابراين صحيح نيست كه زنان خانهء ما نيز در مورد ماندن در شهر از آنان تقليد كنند .\r\nمن به خانم معانى آزادى كامل دادم تا به هر نحوى كه بخواهد رفتار كند ، منتهى اگر مايل به عزيمت باشد ، بايد فقط به اتفاق برادر خود و بدون من برود ؛ زيرا كاملا مصمم بودم ولو اين‌كه برايم گران تمام شود نزد شاه باقى بمانم . بعد از مذاكرات و اظهار نظرهاى فراوان ، بانو معانى تصميم گرفت از مسافرت صرف‌نظر كند و مرا تنها نگذارد و آخرين فرمان شاه نيز به اخذ اين تصميم كمك كرد ؛ زيرا فرمان حاكى از اين بود كه فقط اشخاص زايد و بىمصرف بايد از شهر بيرون روند و كسانى كه وجودشان نافع است و مىتوانند اسلحه برگيرند ، در صورت تمايل مىتوانند در شهر باقى بمانند و بانو معانى گفت نمىخواهد به اين ترتيب جزو اشخاص زايد قلمداد شود و چون مىتواند اسلحه برگيرد و اكنون نيز شمشير و خنجر خود را هميشه به همراه دارد ماندن او در شهر جايز است . جملهء « كسانى كه بخواهند مىتوانند » باعث تشويق او در ماندن شد ؛ زيرا در اين صورت مىشد تصور كرد كسى كه مىتوانست بماند و نمىماند آدم بىخاصيت و بىعارى بود . اگر هم تصادفا اتفاقات سوئى پيش‌آمد مىكرد ، بانو معانى خيلى زود مىتوانست با پوشيدن لباس مردانه و بستن عمامه بر سر سوار اسبى تيزرو شود و با من به هر كجا كه لازم باشد بتازد .\r\nشاه كه مىخواست حداكثر صدمه را به دشمنان خود وارد سازد ، دستور داد تمام راهزنان شب هنگام بر قواى ترك‌ها بتازند و از كشتار و يغماگرى دريغ نكنند . وى به خوبى تمام دزدها و سركردگان آنها را مىشناسد و گاه‌به‌گاه در اين‌گونه مواقع از وجود آنان استفاده مىكند و از خطاهاى گذشتهء آنان تحت شرايطى چشم مىپوشد و اكنون سعى مىكنم اين اقدام او را كه به نظر عجيب مىآيد توجيه كنم .\r\nاردوى ترك‌ها نه تنها به سبب آن‌كه آنها در حال تعرض بودند به خوبى محافظت نمىشد ، بلكه شب‌ها نيز بر خلاف رسم ما مسيحىها نگهبان و مستحفظ زيادى نداشت ؛ به‌علاوه در سپاه\r\n\r\n","description":"","footnote":"","page_name":" 312 ","page_number":336},
  {"content":"\r\n\r\nعثمانى عادت بر اين جارى است كه اگر قسمتى از افراد هنگام شب هدف حمله و چپاول دسته‌اى از قواى دشمن واقع شوند ، دسته‌هاى ديگر از جاى خود حركت نمىكنند و به يارى آنان نمىشتابند ، مگر اين‌كه از طرف فرمانده دستور خاصى صادر شده باشد .\r\nدليل اين كار اين است كه قواى ترك‌ها زياد و مركب از سربازان ملل گوناگون است و به اين ترتيب ، مختصر غوغا و آشوب شبانه ممكن است باعث شود دسته‌هاى مختلف به جان يكديگر افتند و به جاى سربازان دشمن افراد خودى را از پاى درآورند . بنابراين دسته‌هاى مختلف سپاهيان ترك ، مخصوصا آنها كه دور تر از قسمت‌هاى اصلى چادر مىزنند ، هميشه در معرض حملهء دشمن هستند و هرگاه با خطرى مواجه شوند ، ناگزير به تنهايى و بىآن كه اميدى به يارى ساير دسته‌ها داشته باشند به مدافعه مىپردازند و وقتى يك چادر مورد حمله قرار بگيرد ، چادرهاى اطراف با وجودى كه اين منظره را مىبينند به كمك ياران خود نمىشتابند و حتى بانگ و فريادى نيز برنمىآورند و خلاصه اين‌كه هر كس فقط مواظب خودش بايد باشد .\r\nشاه‌عباس كه به جملهء اين امور آگاه است ، راهزنان را به حملات شبانه تشويق مىكند و مقرر كرده است تا آنچه را كه به غارت گيرند از آن خودشان باشد ؛ ولى بعد از هر حمله ، راهزنان مكلف هستند تعدادى سر افراد دشمن را براى شاه بفرستند و هر كسى بيشتر بياورد ، اهميتش بيشتر مىشود و احيانا جايزه‌اى نيز دريافت مىكند و به هر حال اسمش را در دفتر مخصوصى مىنويسند تا در موقع خود ، خدماتش را در نظر بگيرند .\r\nبا اين حملات و غارت‌هاى شبانه واقعا صدمات زيادى به دشمن وارد مىشود و به‌علاوه وقتى اردوى خصم نزديك است ، تعداد زيادى از سربازان حتى بدون كسب دستور به اين كار مبادرت مىكنند و بزرگان قوم نيز افراد خود را براى اين كار مأمور مىسازند . مطلب جالب اين است كه يغماگران هرچه اسلحه و اشياى ديگر از اين راه كسب كنند در اختيار ارباب خود مىگذارند و فقط سرهاى بريدهء دشمن است كه به نام ارباب و در مقابل اخذ انعامى براى شاه فرستاده مىشود ، و شاه خيلى توجه دارد ببيند چه كسى براى او بيشتر سر دشمن را هديه مىكند .\r\nاين رسم مشكلات بزرگى را هم ايجاد مىكند ، به اين معنى كه راهزنان و حتى سربازان به طمع جايزهء احتمالى شاه از ريختن خون هم‌وطنان خود نيز دريغ ندارند و سر مردم بىگناه و بىخبر را نيز مىبرند . چنان‌كه شنيدم ، يكى از خان‌هاى بدنهاد جمعى از رعاياى ارمنى خود را ، كه مانند ترك‌ها ريش بلند داشتند ، سر بريده و به جاى سربازان ترك به شاه تحويل داده است ؛ به همين سبب اين روزها دور شدن از اردو هنگام شب براى كسانى كه خيلى سرشناس نيستند ، كار\r\n\r\n","description":"","footnote":"","page_name":" 313 ","page_number":337},
  {"content":"\r\n\r\nخطرناكى است و خطرناك‌تر از آن ، داشتن ريش و سبيل به شيوهء دشمنان است .\r\nهمان‌طور كه قبلا ذكر كردم ، طبق شايعات ، ترك‌ها كه تا تبريز آمده بودند تصميم داشتند به اردبيل حمله كنند و شهر و آبادىهاى اطراف آن را به كلى منهدم سازند . شهر تبريز كه فعلا ترك‌ها در آن ساكن هستند ، شهر بازى است كه مانند ساير شهرهاى ديگر ايران حفاظ و حصار ندارد و هيچ يك از سكنهء شهر نيز در آنجا باقى نمانده است .\r\nروز دوشنبه ، دهم سپتامبر ، يكى از جاسوسان تاتار غبارآلود و نفس‌زنان به اردبيل آمد و با همان وضع نزد شاه رفت و اطلاع داد كه از اردوى ترك‌ها فرار كرده است تا اين خبر را بدهد كه يك دستهء چهل هزار نفرى و بلكه بيشتر مركب از نخبهء سربازان ترك با ساز و برگ و آزوقهء شش روزه به سمت نامعلومى حركت كرده‌اند ؛ ولى به خوبى مىتوان حدس زد كه اين عده مىخواهند غافلگيرانه به سپاهيان شاه حمله ببرند و اردبيل را منهدم سازند . البته عده‌اى گفتند وى تعداد اين سربازان را دوازده هزار نفر ذكر كرده است ؛ ولى طبق عكس‌العملى كه شاه نشان داد ، معلوم مىشود همان رقم اول صحيح است .\r\nتاتار گفت كه فرمان‌دهى اين عده را تهمورس‌خان ، شاهزادهء گرجى ، بر عهده دارد ؛ ولى اين خبر صحيح نبود زيرا در آن موقع تهمورس‌خان كسالت داشت و به اين سبب ، يا به علت اين‌كه سردار ترك نمىخواست جان او را به خطر بيندازد ، با بقيهء قوا در اردوگاه ترك‌ها در تبريز به سر مىبرد . به هر حال با اين خبر ، تمام شهر اردبيل در وحشت فرو رفت ، زيرا قبلا نيز شايع شده بود تهمورس‌خان قصد دارد اردبيل و استخوان‌هاى شاه‌صفى را به جبران انهدام كليساهاى گرجستان از طرف شاه‌عباس به آتش بكشد .\r\nاين اخبار چنان در شاه مؤثر شد كه فورا دستور داد شهرى را كه ميان تبريز و اردبيل واقع شده و مردمش آن را ترك كرده بودند با آبادىهاى اطرافش آتش بزنند و تمام مردمى را كه هنوز در اردبيل و دهكده‌هاى مجاور آن مانده بودند ، به طرف مازندران يا جاهاى دوردست ديگر آذربايجان يا عراق كوچ دهند و هر كس را كه از رفتن امتناع كند بكشند و در قزوين نيز مردم آمادهء تخليهء شهر باشند تا در صورت لزوم ، اين عمل با سرعت انجام گيرد و اموال شاه را نيز به فوريت از قزوين خارج كنند و به فرح‌آباد ، يا اصفهان بفرستند .\r\nبه ما و تمام اردو نيز فرمان رسيد كه آمادهء حركت شويم و فرداى آن روز با شاه از اردبيل بيرون رويم و در جايى كه شاه خيمه و خرگاه و لوازم اردو را باقى گذاشته بود و جاى امنى محسوب مىشد منتظر ورود دشمن شويم و در همان حال ، به سربازان دستور داده شد كه پيش\r\n\r\n","description":"","footnote":"","page_name":" 314 ","page_number":338},
  {"content":"\r\n\r\nاز ترك اردبيل آن شهر و تمام آبادىهاى اطراف را آتش بزنند تا به دست دشمن نيفتند ؛ زيرا مسلم بود كه چون شهر بدون حصار و تعداد افراد كم بود ، دفاع از آن امكان نداشت .\r\nواقعا چه زحمت طاقت‌فرسايى در انتظار اين مردم وحشت‌زده بود و آنان چه رنج و عذابى از ترك خانه و آشيانهء خود مىكشيدند . خودتان مىتوانيد مجسم كنيد بقيهء روز و تمام شب بر ما و ديگران چه گذشت . من از يك طرف واقعا براى شاه و استخوان نياكانش حال تأثر داشتم ، و از طرف ديگر وقتى به فكر كليساهاى گرجستان مىافتادم ، تأثرى شديدتر برايم حاصل مىشد و بيش از پيش معتقد مىشدم كه انتقام خداوندى اكنون به اين صورت تجلى كرده است .\r\nآن شب را با وجود اين وضع و هزاران فكر مختلفى كه در سر داشتم به آرامى خوابيدم ؛ ولى بر ايرانىهاى بدبخت به‌خصوص كسانى كه بايد همه چيز ، از جمله مقدسات خود ، را در اردبيل باقى مىگذاشتند تا طعمهء حريق گردد فقط خدا مىداند چه گذشت .\r\nوقتى همه چيز آماده شد و ديگر چيزى به آتش زدن شهر نمانده بود ، سحرگاه روز يازدهم سپتامبر خبرى به شاه رسيد كه بلافاصله هرگونه ترس و وحشتى را تبديل به آسايش خيال ، و هيجان و اضطراب را تبديل به آرامش ، و غم و غصه را تبديل به شادى كرد . واقعا در دنيا وضع چه زود زيرورو مىشود ! اين خبر را قرچقاىبيگ فرستاده و اعلام كرده بود كه پيروزى بزرگى عليه ترك‌ها به دست آمده است و جريان را چنين شرح داده بود :\r\nهمين كه ترك‌ها به تبريز رسيدند ، قرچقاىبيگ طبق دستور شاه مبنى بر عقب‌نشينى و احتراز از جنگ ، قلعهء نظامى شهر را خراب كرد و يك روز راه عقب نشست و در شهر اوجان كه بر سر راه قزوين است مستقر شد . به نظر من قرچقاىبيگ مىخواسته به اين ترتيب از جادهء تبريز به قزوين دفاع كند ، زيرا مىدانسته است كه به هر حال شاه در اردبيل به سر مىبرد و از آن‌جا دفاع خواهد كرد و به اين ترتيب ، سپاهيان ترك براى پيشروى خود در هر دو راه مانعى در جلو خواهند داشت . شايد هم او قصد داشته است بگذارد سربازان ترك به سوى اردبيل روان شوند تا سپس با سپاهيان خود از پشت به آنان حمله‌ور شود و راه بازگشت را برايشان ببندد و دستورات شاه را به موقع انجام دهد .\r\nسردار ترك عقب‌نشينى قرچقاىبيگ را حمل بر ترس او كرده بود و در اثر گزارش سفير خود كه تازه مراجعت كرده و گفته بود شاه ايران از حملهء ترك‌ها فوق‌العاده نگران است و فقط تعداد قليلى سرباز در اختيار دارد و به‌علاوه چندين بار تكرار كرده است كه نمىخواهد با ترك‌ها جنگ كند و شايد به كلى از اردبيل گريخته باشد ، چنين تصميم گرفته بود كه در تبريز باقى بماند و موقتا\r\n\r\n","description":"","footnote":"","page_name":" 315 ","page_number":339},
  {"content":"\r\n\r\nاز حمله به اردبيل منصرف شود و نخست به فكر سركوبى سپاهيان قرچقاىبيگ باشد تا از عقب خطرى متوجه او نگردد و بعد از انجام اين كار به سوى اردبيل بتازد ، زيرا وى براى انجام هر دو منظور تعداد كافى قوا در اختيار داشت .\r\nچون ترك‌ها مىدانستند كه قرچقاىبيگ دستور دارد از برخورد مستقيم با آنان اجتناب كند ، تصميم گرفتند ناگهان بر سرش بتازند و به اجبار او را وادار به مقابله و مبارزه سازند . به اين منظور سردار نزديك چهل تا پنجاه هزار مرد جنگى ، مركب از ترك‌ها و تاتارها ، برگزيد ( گرچه دربارهء تعداد اين سربازان بعدا روايات زيادى شنيدم ؛ ولى از روى قراين مىتوان گفت كه رقم ذكر شده در گزارش قرچقاىخان صحيح است ) و ايشان را تحت فرمان‌دهى چند نفر پاشا و صاحب‌منصب ديگر مأمور كرد به‌طور مخفيانه و با تجهيزات سبك و با عجلهء زياد به صوب اردوى قرچقاىبيگ حركت كنند و اگر ممكن است شبانه و الا در روز روشن ناگهان بر اردوى او بتازند و ضربتى هولناك بر سپاهيانش وارد سازند و كار آنها را تمام كنند . اين همان قوايى بود كه جاسوس تاتار بدان اشاره كرده بود ، منتهى چون دستور كاملا محرمانه صادر شده بود ، نتوانسته بود مقصد صحيح آنان را دريابد و در نتيجه شاه تصور كرده بود قواى ترك به سمت اردبيل روانه شده است و با وجودى كه از اين امر اطمينان كامل نداشت ، مهياى رفتن به محل امن‌ترى شده بود . در مورد تهمورس‌خان نيز جاسوس تاتار دچار اشتباه شده بود و همان‌طور كه قبلا ذكر كردم ، او با اين قوا همراه نبود .\r\nموقعى كه اين عده شبانه خود را براى حركت آماده مىكردند ، از بخت بد ترك‌ها يك نفر به نام علىبيگ كه در ايران تولد يافته و بعدا در بچگى اسير ترك‌ها شده و در آنجا نشو و نما كرده و دوران جوانى خود را گذرانيده بود ، از جريان مطلع شد . وى كه در بين اين عده به سر مىبرد ولى عشق به وطن در دلش زبانه مىكشيد ، مصمم شد مانع از بروز چنين مصيبت عظيمى شود و به هر نحوى هست جلو اين نيرنگ را بگيرد . پس ، بلافاصله پا در ركاب كرد و مهميز بر شكم اسب كوفت و پيش از اين‌كه سپاهيان به راه افتند ، راه اردوى قرچقاىبيگ را در پيش گرفت . هنوز چند ساعتى به صبح مانده بود كه علىبيگ به اردوى سپهسالار رسيد و ملاحظه كرد كه سراسر اردو با بىخبرى در خواب خوش فرو رفته است و از قراول و نگهبان نيز اثرى نديد ، به نحوى كه تا چادر قرچقاىبيگ پيش رفت ، ولى به خود اجازه نداد در آن وقت شب بىخبر داخل شود و در نتيجه ناچار شروع به فرياد زدن كرد و سرانجام چند نفر بيدار شدند و به دستيارى آنان به چادر سپهسالار راه يافت و تمام جريان را تعريف كرد و گفت كه اگر او نمىخواهد گرفتار حملهء ناگهانى\r\n\r\n","description":"","footnote":"","page_name":" 316 ","page_number":340},
  {"content":"\r\n\r\nدشمن شود ، بايد بلافاصله آمادهء عمل گردد . قرچقاىبيگ كه صبح را نزديك مىديد ، براى اين‌كه از بىنظمى جلوگيرى كرده باشد ، فورا دستور داد كه بارها را بر پشت چارپايان ببندند و اسب‌ها را زين كنند و هنوز سپيدهء صبح ندميده بود كه تمام اين اعمال انجام شد ؛ يعنى بارها بر دوش شتران قرار گرفت و سربازان سوار بر اسب به چهار دستهء بزرگ تقسيم شدند و در كنار چادرهاى ما يحتاج و آزوقه گرد آمدند .\r\nيك عدهء هزار و پانصد نفرى سوار مأمور شدند در جلو دسته‌ها قرار گيرند و وقتى دشمن به صفوف آنان رسيد به جنگ و گريز بپردازند و در همان حال خود را به نزديك اين چادرها برسانند . سربازان در حقيقت واقف نبودند كه چنين نبردى در پيش است و پيش خود تصور مىكردند بايد به سمتى حركت كنند و طبق دستور شاه باز هم به عقب‌نشينى ادامه دهند . خود قرچقاىبيگ نيز خيال نبرد نداشت ، زيرا اين امر مخالف دستور شاه بود و وى فقط مىخواست دشمن را سرگرم كند و فرصتى براى عقب‌نشينى به دست آورد ، منتهى بعدا مجبور شد به جنگ تن در دهد و زير بار خفّت از دست دادن آزوقه و مهمات و فرار مفتضحانه نرود .\r\nنمىتوان گفت اين ادعاى قرچقاىبيگ تا چه حد صحت دارد و وى واقعا مصمم به فرار و يا برعكس آمادهء براى مبارزه بوده است . من شخصا تصور مىكنم او فقط تظاهر مىكند كه تصميم به فرار داشته تا نشان دهد كه قصد سرپيچى از اوامر شاه را نكرده است ، زيرا تمام بزرگان ايران واقعا از شاه مىترسند ؛ ولى قصد نهانى او ، چنان‌كه از دستوراتش پيداست ، مبارزه بوده است ، مضافا به اين‌كه مىدانم او آدم با ارزشى است و داوطلبانه به مبارزه برمىخيزد و به كرات گفته است كه حتى اگر شاه او را قطعه قطعه سازد مايل است روزى با ترك‌ها دست و پنجه نرم كند .\r\nبه هر حال وقتى دشمنان سر رسيدند ، روز دميده و قواى ايران سواره در انتظار بود . اولين برخورد ميان تاتارها به سركردگى خان‌كفا و سپاهيان امامقلىخان ، كه از همه به آنان نزديك‌تر بودند ، روى داد و جنگ خونينى درگرفت . قرچقاىبيگ كه دور تر بود ، از روى صفا يا تظاهر ، فرياد برآورد كه شاه خواهان جنگ نيست ؛ همه بايد عقب بنشينند و امامقلىخان ، كه يك روز يا دو روز پيش به دستور شاه به سپاهيان قرچقاىبيگ ملحق شده بود ، نيز بايد به كوهستان‌هاى اطراف پناه برد ؛ و از اين قبيل سخنان . امامقلىخان پاسخ داده بود كه ديگر دير شده و نمىتواند فرار كند و چاره‌اى جز ادامهء جنگ ندارد . وى ، كه هر لحظه فشار حملهء لشكريان ترك را بيشتر حس مىكرد و توجه داشت كه به تنهايى قادر به مقابله نيست ، به قرچقاىبيگ پيغام داد كه حتى\r\n\r\n","description":"","footnote":"","page_name":" 317 ","page_number":341},
  {"content":"\r\n\r\nدر صورت عدم تمايل به جنگ نيز براى اين‌كه سربازان او دل‌گرمى پيدا كنند و دشمنان بترسند ، قواى امدادى برايش بفرستند .\r\nدر اين ضمن ، هزار و پانصد سرباز جلودار طبق دستور ، ضمن تظاهر به فرار ، به چادرها عقب‌نشينى كردند و دشمن نيز در تعقيب آنان چون به آن منطقه رسيد مشغول غارت و چپاول و كشت و كشتار فروشندگان و دوره‌گردان شد . در آن موقع قرچقاىبيگ ديد ديگر موقع عمل فرا رسيده است ، زيرا از يك طرف نقشهء او كاملا اجرا شده و از طرف ديگر مىتواند به شهادت امامقلىخان و بزرگان ديگر ، خود را نزد شاه تبرئه كند ؛ پس وارد معركه شد و به لشكريان شيراز پيوست و سپس هر چهار دسته با هم از پشت سر به حريف حمله كردند . تاتارها دليرانه جنگيدند ، ولى سپاهيان ايران از لحاظ تعداد بر آنها برترى داشتند و به‌علاوه ترك‌هاى تنبل ، كه قسمت اعظم آنان به علت كندى در راه‌پيمايى هنوز نرسيده بودند ، و يا به‌طورى كه تاتارها ادعا مىكنند ، به علت ترس و بزدلى نمىخواستند جان خود را به خطر بيندازند ، و منتظر بودند ديگران برايشان شمشير بزنند ، آن‌طور كه بايد و شايد وارد معركه نشدند . در نتيجه تاتارها كه وضع را وخيم ديدند پشت به سپاه ايران كردند و فرار را بر قرار ترجيح دادند و خان‌كفا نيز ، پس از اين‌كه دليرانه جنگيد ، چون مشاهده كرد تنها مانده است ، راه فرار را پيش گرفت و تصور مىكنم زخمى نيز برداشت .\r\nايرانيان با ديدن فرار تاتارها جرأتى يافتند و شروع به تعقيب آنان كردند و در نتيجه ترك‌ها نيز در اين فرار به تاتارها ملحق شدند و هر كدام از آنها كه پاى فرار نداشت ، از دم تيغ بىدريغ ايرانيان گذشت و عدهء كمى هم زنده اسير شدند . از اشخاص با نام و نشانى كه به دام افتادند مىتوان پاشاىوان و يكى از سركردگان تاتار و يك گرجى را كه از بچگى نزد ترك‌ها بزرگ شده و گمان مىكنم يكى از فرماندهان ينىچرىها باشد به شمار آورد .\r\nدر ميان كشتگان نيز ، كه تعداد آنان نامعلوم بود ، مىگفتند هفت تا هشت پاشا وجود داشته ؛ ولى من در صحت اين خبر ترديد دارم ، زيرا اولا ايرانيان اهل مبالغه هستند و به‌علاوه اگر هفت يا هشت پاشا به هلاكت رسيده باشند ، دست‌كم بايد تعداد زندانيان نيز به همان نسبت باشد و وجود اين همه پاشا در ميان لشكريان ترك به‌طور كلى قابل ترديد است . از تعداد كشتگان ايران سخنى در ميان نيست ، ولى واضح است كه پيروزى بدون دادن قربانى به دست نمىآيد ؛ فقط چون هيچ يك از افراد سرشناس به هلاكت نرسيده‌اند ، مىتوان گفت به‌طور كلى تعداد تلفات ايرانيان ناچيز بوده است . تمام اين اخبار صبح روز يازدهم سپتامبر به‌طور خيلى درهم و برهمى\r\n\r\n","description":"","footnote":"","page_name":" 318 ","page_number":342},
  {"content":"\r\n\r\nبه اردبيل مىرسيد ، زيرا قرچقاىبيگ در حالى پيغام خود را براى شاه فرستاده بود كه هنوز ترك‌ها را تعقيب مىكرد و به اين ترتيب نتيجهء قطعى معلوم نبود و فقط همه مىدانستند كه فتح و پيروزى نصيب ايرانيان شده است و قرچقاىبيگ نوشته بود كه مىداند از دستور شاه سرپيچى كرده است ؛ ولى جز اين چاره‌اى نبود و اگر شاه مىخواهد به جزاى اين تمرد او را به قتل برساند ، با كمال ميل به اين مكافات تن در خواهد داد و به زودى تمام زندانيان و سرهاى بريدهء دشمنان را نيز به نزد او خواهد فرستاد .\r\nشاه پيغام داد كه عمل بسيار شايسته‌اى انجام داده است ، ولى لازم نيست سرهاى بريده را بفرستند ، زيرا تعداد آن‌ها زياد است و فقط بايد به اعزام زندانيان اكتفا كند . وى سپس دستور داد جار بزنند كه فرمان قبلى مبنى بر تخليهء شهر منتفى شده است . بالاى سر صحن مقبره شاه‌صفى تمام روز نقاره به صدا درآمد و همهء مردم شهر را شور و شعف خاصى فراگرفت ، به‌طورى كه گروه گروه به صوب مقبره روان شدند تا به مناسبت اين پيروزى شكرگزارى كنند .\r\nروز بعد ما و گروه انبوهى از مردم جلو درب قصر شاهى جمع شديم تا ورود زندانيان را تماشا كنيم و به فرمان شاه عده‌اى از تفنگچيان نيز سوار بر اسب در اين مراسم حضور يافتند تا شكوه و جلال مراسم بيشتر شود ، اما زندانيان خيلى دير به شهر رسيدند و چون شب شده بود ، شاه اجراى مراسم را به روز بعد موكول ساخت و ما را مرخص كرد . زندانيان را نيز به فرمان شاه به بهادرخان سپردند تا آنها را به خانهء خود برد .\r\nعلىبيگ كه خبر حمله را به قرچقاىبيگ داده بود ، با زندانيان به شهر اردبيل آمد . وى كه قبلا مورد احترام قرچقاىبيگ و بزرگان لشكر قرار گرفته و هداياى زيادى مركب از البسهء زربفت و پول و ديگر چيزها دريافت كرده بود ، از شاه نيز به سهم خود خلعت فراوانى گرفت و محل اقامت وى را خانهء بهادرخان تعيين كردند .\r\nمن كه نمىخواستم به گفته‌هاى آقامير منشى و مهمان‌دار و ديگر بزرگان دربار اكتفا كرده باشم و مىدانستم آنها بنابر خلق و خوى ايرانى خود ، كه طالب مبالغه است ، به احتمال قوى گزافه‌گويى كرده‌اند ، پنهانى كس به اين طرف و آن طرف فرستادم تا به كنه قضايا پى برم و از جريان جنگ كاملا مطلع شوم . به مأموران خود دستور دادم مطالب را از زبان اشخاص مختلفى از قبيل علىبيگ و زندانيان تاتار و ترك بشنوند و برايم بازگو كنند . معلوم شد نحوهء عمل همان بوده است كه قرچقاىبيگ گزارش كرده بود و از تفصيل جريان نيز بعدا توسط افراد امامقلىخان اطلاع يافتم .\r\n\r\n","description":"","footnote":"","page_name":" 319 ","page_number":343},
  {"content":"\r\n\r\nفقط در مورد تعداد حمله‌كنندگان و كشته‌شدگان ، اطلاعات قبلى با واقعيت وفق نمىداد .\r\nنديمان شاه براى من تعريف كرده بودند كه تعداد مهاجمان بالغ بر پنجاه هزار نفر بوده كه از آنها چهل هزار نفر و حداقل سى هزار نفر به هلاكت رسيده‌اند . علىبيگ گفت كه تعداد افراد دشمن چهل هزار نفر بوده كه فقط دوازده هزار نفر از آنان به قتل رسيده‌اند . مرد گرجى زندانى ، كه بعدا تعريف او را خواهم كرد و واقعا آدم عجيبى بود ، گفت : تعداد گروهى كه او جزو آنان بوده است ، دوازده هزار نفر بوده كه هفت هزار نفر آنان هلاك شده‌اند ؛ ولى در عين حال تعداد زيادى از ايرانيان نيز به قتل رسيده‌اند . اين گفته به نظرم زياد مطابق با واقعيت نيامد ؛ زيرا تاتارهايى كه جزو گروه حمله‌كننده بودند ، گفتند كه تعداد آنان به تنهايى سى هزار نفر بوده است كه هفت تا هشت هزار نفرشان در جنگ از بين رفته‌اند .\r\nروىهم‌رفته هيچ‌يك از گفته‌هاى اين افراد قابل اعتماد نيست ؛ زيرا نمىتوان انتظار داشت آنان تعداد سپاهيان را بدانند و اصولا در حالى كه حتى خود فرمانده نيز شمارهء افراد سپاه خود را نمىداند ، چطور مىتوان انتظار داشت سربازان ساده از آن مطلع باشند ؟ كشته‌شدگان را نيز هيچ‌كس شمارش نكرده است و فقط فهرستى در اين باره تنظيم كرده بودند كه به امضاى عده‌اى از شهود رسيده بود و آن را به عرض شاه رسانيدند .\r\nخلاصه اين‌كه از حقيقت قضايا كسى اطلاعى ندارد و من به عنوان يك ناظر بىطرف ، آنچه را كه شنيده‌ام نوشتم و قضاوت را به خواننده واگذار مىكنم .\r\nروز جمعه ، چهاردهم سپتامبر ، زندانيان در معرض تماشاى ما كه در مقابل قصر شاهى جمع شده بوديم و تعداد بىشمارى از مردم ديگر كه به اين قصد گرد آمده بودند قرار گرفتند . آنان را تا ميدان با اسب آوردند و سپس پياده كردند تا به نزد شاه هدايت كنند .\r\nشاه ، برعكس تصور قبلى ، از كاخ خارج نشد و زندانيان را در باغچه‌اى در داخل كاخ با حضور عدهء كمى از درباريان و نديمان خود تماشا كرد و از مهمانان نيز فقط عدهء كمى از اعراب و كردها كه شايد در اين جنگ مستقيما ذيعلاقه بودند به داخل كاخ خوانده شدند . به اين ترتيب ، من كه ناظر آن صحنه نبودم نمىدانم در آنجا چه اتفاقى افتاد و چه گفتند و چه شنيدند . فقط ديدم عدهء زندانيان بيش از بيست نفر نبود كه دست‌هاى همهء آنها را به استثناى پاشا از پشت بسته بودند . اين پاشا ، كه آزادانه حركت مىكرد ، داراى جثه‌اى كوچك و صورتى زشت و ريشى سفيد بود . غير از او و مرد گرجى و رئيس تاتارها ، بقيهء اسيران قيافهء آدم‌هاى متقلب و مزوّر را داشتند ، يعنى دقيقا باطن خود را نشان مىدادند زيرا به جز رئيس تاتارها كه سر و دستش شكسته و در پارچه پيچيده\r\n\r\n","description":"","footnote":"","page_name":" 320 ","page_number":344},
  {"content":"\r\n\r\nشده بود ، بقيه حتى كوچك‌ترين زخمى بر تن نداشتند و معلوم بود اصلا دست به شمشير نبرده‌اند .\r\nآنان با لباس‌هاى اصلى و سلاح‌هاى خود بودند و زره و كلاه‌خود و بازوبند و خنجر و نيزه و تير و كمان و غيره همراه داشتند و حتى يك نفر طبال كه اسير شده بود ، در حالى كه طبل مىزد و بر ديگران اين مزيت را داشت كه دست‌هايش را نبسته بودند ، صف اسرا را همراهى مىكرد .\r\nشاه فقط اظهار تمايل كرد كه اسب پاشا را ببيند و به اين مناسبت حيوان را به داخل كاخ بردند . آثار ترس و وحشت در چهرهء اسرا ديده نمىشد ؛ بلكه برعكس به نظر مىآمد از اين‌كه از مهلكه جان به در برده‌اند خوشحال هستند و اين امر دليل كامل بىحسى آنان بود ؛ زيرا معلوم مىشد از وضع ناهنجارى كه در مقابل فاتحان داشتند ، متأثر نبودند .\r\nبعد از ورود اين عده به كاخ ، ما متفرق شديم و شنيدم كه شاه بعد از ديدن آنان و تعارف با پاشا ، همه را مجددا به خانهء بهادرخان روانه ساخته است . باز هم شنيدم كه سردار ترك با وجود اين شكست ، با تمام اردوى خود ، معادل يك روز راه به سمت اردبيل پيش آمده است ؛ زيرا واضح بود كه از دست دادن اين عده با توجه به كثرت سربازان ترك نمىتوانست زياد در وضع جنگى او مؤثر باشد و شايد به همين دليل ، آن روز شاه خيلى خوشحال نبود و نخواست براى ديدن اسرا به ميدان بيايد .\r\nقرچقاىبيگ ، طبق دستور شاه ، باز هم راهى معادل يك روز عقب نشسته بود و شاه مجددا فرمان داد افرادى كه وجودشان مثمرثمر نيست از شهر خارج شوند ، و فقط كسانى كه مىتوانند دست به اسلحه ببرند در آن‌جا باقى بمانند .\r\nصبح بعد ، يعنى روز شنبه ، زندانى گرجى از شاه استدعايى كرد كه چون بسيار عجيب است ، به ذكر آن مىپردازم . وى گفت كه در اثر لطف و مرحمت خونكار « 1 » به مقام فعلى خود رسيده است و تا به حال در جنگ‌هاى متعددى شركت كرده و اين مرتبه نيز گرچه طالع با او مدد نكرده و زنده به چنگ دشمن افتاده است ، ولى قبل از آن پنج تن را در نبرد به هلاكت رسانيده و اگر اسبش از بين نرفته بود ، پنج تن ديگر را نيز گرفتار چنين سرنوشتى مىكرد و هرگز نمىگذاشت وى را زنده دستگير سازند . اكنون نيز اگر شاه قصد هلاك او را دارد ، هيچ ترسى به خود راه نمىدهد و\r\n\r\n\r\n","description":"","footnote":"\r\n( 1 ) . خونكار كه به تركى مشابه لغت خداوندگار فارسى است ، عنوانى بود كه رعاياى ترك ، سلطان عثمانى را با آن خطاب مىكردند . - م .\r\n","page_name":" 321 ","page_number":345},
  {"content":"\r\n\r\nمىداند كه با كشتن او ، كه سرباز ساده‌اى بيش نيست ، نه قلعه‌اى فتح مىشود و نه زمينى به تصرف درمىآيد . فقط تنها خواهش او اين است كه وى را در مقابل پاشاى ترك به هلاكت نرسانند ؛ زيرا او را دشمن خود مىشمارد و نمىخواهد در موقع مرگش حضور داشته باشد . جواب شاه به اين مرد دلير نمىدانم چه بود ، همين‌قدر مىدانم كه بعد از ظهر آن روز فرمان داد اسيران را مجددا به نزد وى برند و سپس با ايشان در اتاقى خلوت كرد - واقعا جسارت شاه قابل تمجيد بود - و به بازجويى آنان پرداخت و در خلال اين مدت هيچ‌يك از ايرانيان حضور نداشتند .\r\nظاهرا شاه به ايشان وعده داد كه اگر به سؤالاتش جواب صحيح بدهند و حقيقت را فاش كنند ، از سر خونشان خواهد گذشت . نمىدانم اين مطلب راست است يا دروغ ؛ ولى آنچه مسلم است ، اين است كه پس از به دست آوردن اطلاعات مورد نياز ، چنان‌كه رسم وى بود ، همهء اسيران ترك را به غير از سه نفر ، يعنى پاشا و مرد گرجى و يك نفر ديگر ، كشت و اين سه تن را به اتفاق تاتارهايى كه زنده ماندند مجددا به خانهء بهادرخان فرستاد .\r\nاسيران ترك را جفت‌جفت در كوچه‌هاى مختلف شهر كشتند و به نظر من ، منظور اين بود كه همه اين منظره را ببينند و سپس اجساد را با قساوتى توأم با وحشىگرى در قتلگاه انداختند .\r\nوضع جاسوسان ترك نيز ، كه به تدريج اسير مىشدند ، بهتر از اين اسرا نبود و همه را شاه پس از بازجويى شخصى دستور مىداد در ميدان شهر به قتل رسانند ؛ ولى نحوهء اعدام آنان متفاوت بود ، به اين معنى كه پاهاى آنان را از زير زانو جدا مىكردند و آنقدر خون از بدنشان مىرفت تا به مرگ تدريجى و وحشتناكى جان مىسپردند . اجساد مقتولان در ميدان مىافتاد و لگدمال انسان و حيوان مىشد .\r\nيكشنبه ، شانزدهم سپتامبر ، اميرگونه‌خان ايروانى ، كه به دستور شاه فراخوانده شده بود ، به اردبيل آمد تا دربارهء وضع جنگ با او مشورت شود . روز دوشنبه نيز همان سفير سابق ترك مجددا به اردبيل آمد تا راجع به صلح مذاكراتى انجام دهد . سه‌شنبه اميرگونه‌خان ، كه در مدت اقامت خود تمام مساعى خويش را به كار برده بود تا شاه را از خيال صلح منصرف سازد ، عازم اردوى قرچقاىبيگ شد و شاه اظهار داشته بود در انتظار اخبارى كه او برايش در اين باره خواهد آورد ، هيچ تصميمى مثبت يا منفى نخواهد گرفت .\r\nسفير ترك به شاه اظهار داشت كه ترك‌ها حاضرند تمام شرايط شاه را قبول كنند و از گرفتن گروگان و مطالبهء اراضى از دست رفته منصرف شوند و فقط به دريافت ابريشم به عنوان هديه ، آن هم در مقابل دادن پيشكش متقابل ، يعنى پارچه‌هاى كم قيمت و پست ، اكتفا كنند و پس از\r\n\r\n","description":"","footnote":"","page_name":" 322 ","page_number":346},
  {"content":"\r\n\r\nانجام اين معامله ، آنان از طريق مراغه و كردستان ، به كشور خود مراجعت خواهند كرد ؛ زيرا از جاهايى كه براى حمله به ايران گذاشته‌اند ، به علت فقدان آزوقه و خرابى ، ديگر نمىتوانند برگردند و مجبورند اين راه را انتخاب كنند تا از لحاظ لوازم و خواربار در زحمت نيفتند .\r\nشاه گفت كه اگر ترك‌ها از همان راهى كه آمده‌اند مراجعت مىكنند ، حاضر به صلح است و آزوقهء آنان را تأمين خواهد كرد ؛ ولى به هيچ‌وجه حاضر نيست آنان از راه مراغه و كردستان مراجعت كنند ، زيرا همان‌قدر خرابى كه به بار آورده‌اند ، كافى است و ديگر نمىخواهد قسمت‌هاى ديگر خاكش را به ويرانى بكشند .\r\nشاه در اين نظر خود ، كاملا محق بود ؛ زيرا اگر ترك‌ها از طريق مراغه و كردستان مراجعت مىكردند ، علاوه بر بار آمدن خرابى اين خطر نيز وجود داشت كه با استفاده از فرصت سلطانيه را ، كه در آن حوالى واقع شده بود ، غارت كنند و به آبادىهاى اطراف تا قزوين دستبرد بزنند و از همه گذشته امكان داشت اين فكر به سر آنان بزند كه آن اراضى را در دست خود نگه دارند و به كمك آزوقهء دريافتى از كردستان ، كه يك سرزمين دوست و يا لااقل بىطرف محسوب مىشود و مجاور بابل و آسور است ، زمستان را همان جا به سر آورند و در موقع لازم به هر كجا مىخواهند مجددا يورش برند .\r\nپاسخ شاه به سفير نيز با توجه به تمام اين دلايل داده شده بود و علاوه بر آن ، بلافاصله به قرچقاىبيگ و امير گونه‌خان دستور داد كه اگر مشاهده كردند كه سپاهيان ترك به سوى مراغه روان شده‌اند ، مجاز هستند هر اقدامى كه لازم بدانند نسبت به آنان انجام دهند و بايد بگويم كه در آن موقع شنيده مىشد سپاهيان ترك رو به مراغه به راه افتاده‌اند ؛ ولى اين خبر صحت نداشت .\r\nشاه روز بيستم سپتامبر سفير ترك را مرخص كرد تا به نزد سردار رود و شرايط او را بازگو كند .\r\nضمنا براى اين‌كه تمايل خود را به صلح نشان داده باشد ، و به نظر من بيشتر به جهت اين‌كه از وضع اردوگاه ترك‌ها خبرى بگيرد ، كاظم‌بيگ را كه قبلا درباره‌اش صحبت كرده‌ام و مدتى سفير ايران در قسطنطنيه بوده است ، با اختيارات كافى نزد سردار فرستاد تا با وى دربارهء شرايط صلح گفتگو كند .\r\nصبح بيست و يكم سپتامبر شاه ، كه اندكى از اوقات تلخى روزهاى پيش بيرون آمده بود ، بعد از مدت‌ها از كاخ بيرون آمد و با پرندگان شكارى خود از شهر بيرون رفت و ما نيز او را همراهى كرديم . براى اين‌كه به سليقه‌ها و روش‌هاى عجيب اين شاه پى ببريد ، بىمناسبت نيست يادآور شوم كه وى در وسط صحراهاى اطراف شهر ، زير آفتاب سوزان ، به روى خاك نشست و مدت‌ها\r\n\r\n","description":"","footnote":"","page_name":" 323 ","page_number":347},
  {"content":"\r\n\r\nبه تماشاى پرواز پرندگان شكارى و تعليم جوجه‌هاى آنان پرداخت و طبق معمول ، تنگ شراب و جام طلايى در كنار او قرار داشت و اگر اشتباه نكنم در همان حال به ران مرغ بريان شده‌اى كه براى او آورده بودند دندان مىزد و از سفره و دستمال و غيره مطلقا خبرى نبود .\r\nهمراهان نيز به تبعيت از شاه فرود آمدند و بر خاك نشستند و از دور به نظارهء كارهاى او پرداختند و پشت سر ما يك دسته از تفنگچيان سوار بر اسب ، به حالت احترام ، صف بسته بودند . بعد از اين‌كه مدتى به همين منوال گذشت ، شاه بلند شد و دست‌هاى خود را شست و به درون باغى كه در آن نزديكىها بود رفت . تعداد زيادى از ما كه موفق شده بوديم به او سلام كنيم و احترامات لازم را به جاى آوريم ، متفرق شديم و هر كس به خانهء خود مراجعت كرد .\r\nهمان روز بعد از ظهر ، مهمان‌دار به ما خبر داد كه اردوى ترك‌ها تا سراب كه شهر بزرگى واقع بر سر راه تبريز و اردبيل است ، رسيده و مرتبا به سوى اردبيل پيش مىآيد و قرچقاىبيگ نيز طبق دستور شاه در حال عقب‌نشينى است . وى توصيه كرد كه بهتر است ما همه باروبنه و اثاثيهء سنگين خود را بار شتران كنيم و آنها را به محل مطمئنى كه خيمه و خرگاه شاه نيز در آنجا قرار دارد بفرستيم ، و خودمان با چند اسب و يا قاطر و وسايل مورد لزوم اوليه در شهر بمانيم تا در صورت ضرورت بتوانيم با سرعت آنجا را ترك كنيم و به هر كجا كه شاه رفت برويم .\r\nهمان شب باروبنه را بستيم ، ولى بعد به ما خبر رسيد كه اردوى ترك‌ها به سر دو راهى جاده رسيده است و معلوم نيست به سمت اردبيل سرازير خواهد شد يا از راه ديگرى ، كه به طرف قرباغ مىرود و به گرجستان مىپيوندد ، خواهد رفت . در نتيجه تصميم گرفتيم ارسال اسباب و اثاثيه را موقتا به تأخير بيندازيم تا وضع روشن شود و ببينيم از مذاكرات بورون كاظم چه نتيجه‌اى حاصل خواهد شد .\r\nشنبه بيست و دوم سپتامبر ، كه اولين روز بايرام « 1 » ، يعنى عيد بزرگ مسلمانان بود ، شاه براى انجام مراسم دعا به مقبرهء شاه‌صفى رفت . تزيينات اين آرامگاه را كه قبلا به مناسبت انتقال استخوان‌ها يا به جهت ديگر برداشته بودند ، قبل از اين ديدار مجددا به‌طور كامل بر سر جاهاى اوليهء خود قرار داده بودند . شاه پس از انجام دعا به آشپزخانه رفت و پيش‌بندى بر كمر بست و با دست خود براى مستمندان پلو كشيد .\r\nروز بعد ، يعنى يكشنبه ، عده‌اى ارمنى مسيحى كه از طريق ارزروم از قسطنطنيه با كاروان\r\n\r\n\r\n","description":"","footnote":"\r\n( 1 ) . منظور عيد فطر است كه ترك‌ها به آن بايرام مىگويند . - م .\r\n","page_name":" 324 ","page_number":348},
  {"content":"\r\n\r\nآمده بودند به اردبيل رسيدند . آنان به شاه خبر دادند كه موقع عبور از اردوى سردار ترك ، شنيده‌اند كه قاپوچى ، يعنى قاصد سلطان ، با عجله از قسطنطنيه عازم شده و به نزد سردار آمده است تا دستورات جديد سلطان را كه مباين دستورالعمل قبلى است به او ابلاغ كند ؛ دستور قبلى مشعر بر اين بود كه سردار بايد به هر قيمتى هست خود را به اردبيل برساند و اراضى از دست رفتهء تهمورس‌خان و دلى ملك را به آنان بازگرداند . شخص نام برده يك ملك ارمنى و اصلا مسيحى است ، ولى فعلا از دين خود برگشته است ؛ وى موقعى از اتباع شاه ايران بود ، ولى به علت اين‌كه شاه به او دستور داد تمام رعاياى خود را به فرح‌آباد كوچ دهد و او نمىخواست چنين كارى انجام گيرد ، عصيان كرد و تمام آنها را به گرجستان سوق داد و به تهمورس‌خان ملحق شد و از آن تاريخ به بعد با حمايت ترك‌ها با ايرانيان در حال جنگ است و در يورش اخير نيز جزو مهاجمان بود و مىگفتند كشته شده است و قرار بود سر او را براى شاه بياورند ، اما بعدا معلوم شد اين خبر صحيح نيست و او فقط زخمى شده است . اسم او را دلى ملك گذاشته‌اند ، كه معنى ملك ديوانه مىدهد ، و علت اين است كه او آدم هوس‌بازى است و در زمان حسن روابط با شاه نيز مفصلا شوخى مىكرده است . ملك در اصل يك لفظ عربى است ، ولى اكنون در ايران به حكام ارمنى هم اطلاق مىشود .\r\nبه هر حال ، قرار بود سردار سرزمين‌هاى دلى ملك و تهمورس‌خان را به آنان بازگرداند و زمستان را در قرباغ ، كه جاى بسيار مناسبى است و آزوقه فراوانى در آنجا وجود دارد ، بگذارند و سپس ايالت شيروان را متصرف شود و شهر اصلى آنجا ، يعنى شوماخى را ، در دست نگه دارد و تقويت كند .\r\nاين‌ها دستورات اوليه بود ، ولى فرمانى كه قاپوچى با خود آورده بود درست به عكس بود ؛ يعنى به موجب آن ، سردار مىبايستى به هر قيمتى هست ، با ايرانيان صلح كند و بلافاصله عازم قسطنطنيه شود ، زيرا فرنگىها از سوى ديگر حمله كرده بودند و لازم بود او در اسرع اوقات به كمك قواى ترك در اروپا بشتابد .\r\nهمين ارمنىها مىگفتند كه همهء مردم از طرابوزان فرار كرده و از ترس قزاق‌ها ، كه بر سراسر كرانهء درياى سياه مسلط شده‌اند ، به ارزروم پناهنده شده‌اند . من خيلى كنجكاو شدم بفهمم اين چه جنگى است كه فرنگىها بر عليه ترك‌ها آغاز كرده‌اند ؛ ولى از هر كس پرسيدم نتوانست جواب صحيحى بدهد ، و دوستان من در ايتاليا نيز كه مرتبا برايشان نامه مىنويسم آنقدر تنبل هستند كه اصلا جواب مرا نمىدهند ، چه رسد به اين‌كه چنين اخبارى را به اطلاعم برسانند . فقط توانستم از\r\n\r\n","description":"","footnote":"","page_name":" 325 ","page_number":349},
  {"content":"\r\n\r\nناحيهء تاتارها اخبار مختصرى در اين زمينه به دست آورم ؛ زيرا آنها اكنون آزاد شده و از شاه حتى خلعت نيز دريافت كرده‌اند و اسفندياربيگ مأمور شده از اين افراد پذيرايى كند و سپس آنان را به نزد برادر خان كفا ، كه ارباب واقعى آنهاست و همان‌طور كه قبلا گفتم فعلا به ايران پناه آورده و در اردوى قرچقاىبيگ است ، پس بفرستد . آنان كه همسايهء ترك‌ها هستند و سرزمينشان نزديك لهستان واقع شده تعريف مىكردند كه جنگ عليه ترك‌ها را پادشاه لهستان به كمك مجارها آغاز كرده است و چنان پيشرفتى نصيبش شده كه اكنون در جادهء قسطنطنيه گام برمىدارد .\r\nروز بيست و سوم سپتامبر كاظم‌بيگ خوشحال و موفق به اردبيل بازگشت ؛ زيرا سردار ترك تمام شرايط شاه را قبول كرده و نه تنها سفير قبلى بلكه جبه‌چىباشى ، يعنى رييس اسلحه‌خانه را نيز كه شخصيت بسيار مهمى است و بر تمام سلاح‌ها از جمله توپخانه نظارت دارد ، به همراه يكى از افراد معتبر ديگر اعزام داشته بود تا حصول توافق امكان‌پذير گردد .\r\nعصر روز سىام سپتامبر اين فرستادگان پس از انجام مذاكرات با شاه اذن مرخصى يافتند و به سوى سردار بازگشتند . قرار بر اين شده بود كه اگر ترك‌ها از همان راهى كه آمده بودند برگردند و به هيچ يك از اراضى ايران تعرض نكنند ، شاه كارى به كار آنان نداشته باشد و در موقع بازگشت به اصفهان نيز ترتيب اعزام سفيرى را با ابريشم و هداياى ديگر به دربار عثمانى بدهد تا مستقيما با سلطان قرارداد صلح را منعقد كند ؛ زيرا او فقط به قول و قرار سردار نمىتواند و نمىخواهد اكتفا كند .\r\nشاه گفته بود اگر ترك‌ها بخواهند به سوى قرباغ يا شيروان يا گرجستان يا به‌طور كلى هر يك از سرزمين‌هاى متعلق به ايران رو كنند ، با تمام قواى خود با آنان به مبارزه خواهد پرداخت و دشمنى بيش از پيش شدت خواهد يافت ، و حتى در صورت لزوم تا بغداد پيش خواهد راند .\r\nكاظم‌بيگ نيز مأموريت يافت به اتفاق نمايندگان ترك مجددا به نزد سردار بازگردد و بعد از مدت معينى مراجعت كند و از وضع بازگشت سپاهيان ترك اطلاع دهد و در صورت عدم مراجعت وى در رأس موعد مقرر ، يا دريافت گزارش او مبنى بر اين‌كه ترك‌ها به قول خود وفا نكرده‌اند ، شاه دشمنى را از سر خواهد گرفت و هرگونه صدمه‌اى را كه از دستش برآيد به ترك‌ها وارد خواهد ساخت .\r\nبه قرچقاىبيگ نيز دستور داده شد كه با اردوى خود ترك‌ها را تعقيب كند و مواظب آنان باشد ، تا اگر از قول و قرار خود تخطى كردند ، از پشت آنان را مورد حمله قرار دهد و در اين مورد شاه اجازهء هرگونه درگيرى و زد و خورد را به او داده و در عين حال متذكر شده بود كه اگر ترك‌ها\r\n\r\n","description":"","footnote":"","page_name":" 326 ","page_number":350},
  {"content":"\r\n\r\nبه راه خود رفتند متعرض آنان نشود و به نظارت اكتفا كند . تمام مردم مىدانستند كه ترك‌ها به علت حملهء فرنگىها به صلح تن در داده‌اند و به اين مناسبت ، همه به فرنگىها به عنوان ناجيان اردبيل و مقبرهء شاه‌صفى دعا مىكردند و حتى بارها زنان و مردان متعدد در كوچه‌هاى شهر نسبت به من كه يك نفر فرنگى بودم ، ابراز احساسات و حق‌شناسى مىكردند .\r\nروز چهارم اكتبر ، جهانگيرخان ، برادر خان كفا ، كه از اردوى قرچقاىخان احضار شده بود ، به اردبيل رسيد . شاه ، وى را فراخوانده بود تا از طريق داغستان كه اگر اشتباه نكنم در كوه‌هاى قفقاز واقع شده است ، به ميهن خود ، كفا ، اعزام دارد تا آنجا را متصرف شود ؛ زيرا برادرش اكنون نمىتوانست كارى انجام دهد و به اتفاق سردار عازم قسطنطنيه بود ، تا در صورت لزوم به او كمك كند و در آن موقع كسى واقعا نمىدانست در خانوادهء سلطان عثمانى چه مىگذرد و از آنان كه همه با يكديگر اختلاف دارند چه كسى زنده و يا مرده است ، و به موجب قوانين آن كشور ، اگر كسى از خانوادهء سلطان عثمانى باقى نمانده باشد ، سلطنت به اين خان خواهد رسيد و سردار نيز او را تشويق به رفتن مىكرد و وعدهء همه گونه كمكى به او داده بود . شاه كه از تمام اين جريان مطلع بود مىخواست اين برادر را ، كه نسبت به او وفادار بود ، به كفا بفرستد تا با استفاده از موقعيت ، ضربتى به دشمن خود وارد كرده باشد و به هر حال از اين كار ضررى متوجه او نمىشد ، زيرا به اين ترتيب حداقل از شر اين سردار تاتار ، كه به عنوان مهمان عالىقدر ، همه ساله مخارج زيادى به خزانه‌اش تحميل مىكرد خلاص مىشد .\r\nصبح پنجم اكتبر به شاه خبر رسيد كه ترك‌ها در اثر اطلاع از اين موضوع كه پس از ملحق شدن لرحسين‌خان و افرادش ، كه تعداد آنان به نه هزار نفر بلكه بيشتر مىرسد ، و همچنين پيوستن خان‌ها و سلطان‌هاى متعدد ديگر ، قواى ايران افزايش فوق‌العاده‌اى يافته ، و از طرفى به مناسبت اين‌كه از سفير ترك يا كاظم‌بيگ ، كه در آن موقع براى مذاكرات صلح در اردوى قرچقاىبيگ به سر مىبردند ، اثرى ظاهر نبود ، چنين استنباط كرده‌اند كه ايرانيان مىخواهند آنان را فريب دهند و ناگهان به حمله پردازند ؛ در نتيجه آن‌چنان گرفتار ترس و وحشت شده‌اند كه حتى درخواست‌هاى سردار و فرماندهان ديگر نيز كوچك‌ترين اثرى در آنان نكرده و به‌طور شرم‌آورى شروع به فرار كرده‌اند و با وجودى كه توسط ايرانيان مطلع شده‌اند كه از تعقيب آنان قصد حمله‌اى در كار نيست ، نه تنها از شدت ترس آنان كاسته نشده بلكه بر آن افزوده شده است ، زيرا در اثر اين پيغام فهميده‌اند كه همه‌جا مورد تعقيب هستند و در حقيقت پس از آن با سرعت بيشترى پا به فرار گذاشته‌اند .\r\n\r\n","description":"","footnote":"","page_name":" 327 ","page_number":351},
  {"content":"\r\n\r\nشاه پس از شنيدن اين خبر كه ترك‌ها همه‌جا در حال هزيمت هستند و به اين ترتيب هرگونه مذاكرهء صلح بىمورد است ، به تمام فرماندهان لشكر دستور داد كه آنها را تعقيب كنند و هرچه مىتوانند از آنها بكشند و اسير سازند و به‌خصوص سعى كنند اشيا و عرابه‌هايى را كه ترك‌ها به علت تعجيل در فرار در پشت سر خود باقى مىگذارند و همچنين توپخانهء آنان را به چنگ آورند .\r\nدر شهر نيز جار زدند كه هر كس از اهالى شهر كه فرار كرده است ، مىتواند به مسكن و مأواى خود مراجعت كند و از طرفى به قرچقاىبيگ دستور داده شد نگذارد سفير ترك ، يا كاظم‌بيگ و يا پاشاىوان ، كه شاه او را خلعت داده و مرخص كرده بود ، از نزد او عزيمت كنند و به سوى اردوى ترك‌ها روى آورند . به هر حال شاه از اين خبر چنان خوشحال شد كه در حضور جمعى اعلام كرد ، قصد دارد تا بغداد پيش تازد و اين سخنان او با شور و هيجان اطرافيان مواجه شد و آنها طبق معمول فريادهاى الله الله برداشتند ؛ ولى اين منظره بيشتر به اجتماع موش‌هايى شباهت داشت كه پس از عزيمت گربه رجزخوانى مىكردند .\r\nهمان روز بعد از ظهر ، موقعى كه شاه در كمال سرخوشى به نوشيدن شراب مشغول بود ، - اين جريان را تعريف مىكنم تا شما نيز مانند من به بازىهاى سرنوشت بخنديد - خبرى كاملا مخالف به سمع او رسيد ؛ به اين معنى كه مردى گردآلود با عجله از راه سررسيد و گزارش داد كه ترك‌ها فقط تظاهر به فرار كرده بودند تا ايرانيان را فريب دهند و اگر هم به فرض ، اين فرار به علت ترس بوده است ، اكنون بر آن غلبه كرده‌اند و قواى آنها فعلا در محل مناسبى بر سر راه قرباغ توقف كرده و حدس زده مىشود مىخواهند بدان‌سو روى آورند . شاه از شنيدن اين خبر به اندازه‌اى غمگين و ملول شد كه جام شراب را رها كرد ، زيرا خوب متوجه بود كه در اين صورت گرفتار مصايب فوق‌العاده‌اى خواهد شد .\r\nحدس خود من اين است كه اصلا موضوع فرار در كار نبوده ، بلكه با فرارسيدن روز و ماهى كه سربازان ترك خود را ديگر مجبور به جنگ نمىبينند ، فرماندهان خود را وارد كرده بودند در عقب‌نشينى عجله كنند ؛ زيرا اين يك رسم قديمى ترك‌هاست كه با فرارسيدن ماه معين ديگر جنگ نمىكنند و هر كس به خانه و آشيانهء خود مىرود ، تا زمستان را در آنجا به سر آورد و به همين دليل است كه ترك‌ها با وجود داشتن قدرت زياد ، در سرزمين‌هاى دوردست از جمله ايران و حتى اروپا نمىتوانند به فتوحات عظيم و پىگير نايل شوند ، چون يك فصل تمام لازم است تا قوا جمع‌آورى گردد و عزيمت به سوى نقطهء مورد نظر آغاز شود ، ولى همين‌كه سربازان به آنجا رسيدند ، به محض فرارسيدن آن روز معين ، فرماندهان خود را تنها مىگذارند و هر كس عازم\r\n\r\n","description":"","footnote":"","page_name":" 328 ","page_number":352},
  {"content":"\r\n\r\nخانهء خود مىشود تا بتواند زمستان را در آنجا به سر آورد و بايد توجه داشت كه خانهء غالب سربازان در نقاط دوردست كشور عثمانى است .\r\nبه اين ترتيب ، اگر فرماندهان موفق نشوند كار جنگ را در فصل معينى تمام كنند ، تمام مساعى آنان به هدر رفته است و به نظر من اين دفعه نيز چنين اتفاقى افتاده بود ، و حتى سردار از قرچقاىبيگ معذرت خواسته بود كه مجبور است بدون پايان دادن مذاكرات عقب‌نشينى كند ، زيرا سربازها تمام بندهاى چادرها را پاره كرده و حتى خواسته‌اند او را سنگ‌باران كنند .\r\nشاه كه گمان مىكنم سرانجام نظريهء مرا دربارهء علت عزيمت سربازان ترك پيدا كرده و قول سردار را داير به تمايل او به صلح پذيرفته بود ، روز بعد قسمتى از سپاهيان خود را مرخص كرد .\r\nيعنى به مازندرانىها و تركمن‌ها اجازه داد به خانه‌هاى خود برگردند . تعجب نكنيد كه در آن روزها شاه آنقدر تغيير عقيده مىداد ؛ زيرا او نيز مانند ديگران از جريانات جنگ اطلاع كاملى نداشت و اقدامات خود را بر مبناى اخبار متناقضى كه مرتبا مىرسيد قرار مىداد .\r\nروز دهم اكتبر ، دوست عزيز من ، پدرجووانى ، خليفهء كرملىهاى برهنه‌پا ، كه از شاه اذن مرخصى گرفته بود ، رهسپار اصفهان شد . پانزدهم همان ماه پسر قرچقاىبيگ ، كه از جانب پدرش به اردبيل اعزام شده بود ، وارد شد و خبر خوش عزيمت ترك‌ها را از همان جاده‌اى كه شاه درخواست كرده بود و به همان طريقى كه مورد رضايت شاه بود به اطلاع رسانيد . روز بيستم نيز يك سفير ديگر كه بيگ توكات « 1 » بود ، به اردبيل آمد و به شاه اطلاع داد كه ترك‌ها از جادهء مستقيم مراجعت كرده و شايد اكنون به وان هم رسيده باشند . سفير خبر داد كه سردار ، كاظم‌بيگ را نيز با خود به قسطنطنيه برده است تا مذاكرات صلح در آنجا دنبال شود و در عوض وى را مأمور ساخته است تا به اردبيل بيايد و دربارهء ابريشم ترتيبى دهد ؛ ولى تمام اين‌ها يك صحنه‌سازى بيش نبود زيرا ترك‌ها از شاه بيمناك بودند و به وى اطمينان نداشتند .\r\nمىدانم كه در مورد اين وقايع زياده از حد صحبت كردم ، ولى حيفم آمد اخبارى را كه از منابع موثق كسب كرده بودم به اطلاعتان نرسانم . مضافا به اين‌كه در قسمت اعظم وقايع ، يا خودم سهيم بوده‌ام و يا آنها را به چشم ديده و يا به گوش خود شنيده‌ام و سبك و سنگين كرده‌ام و دروغ‌ها را به كنارى گذاشته‌ام و اخبارى را كه به صحت آن اطمينان نداشته‌ام ، ذكر نكرده‌ام .\r\n\r\n\r\n","description":"","footnote":"\r\n( 1 ) . توكات نام شهرى است در تركيه كه در 75 كيلومترى سيواس قرار گرفته و سابقا مركزيت خاصى داشته است .\r\n- م .\r\n","page_name":" 329 ","page_number":353},
  {"content":"\r\n\r\nهنوز مدتى از ورود سفير ترك نگذشته بود كه شاه دستور داد جار زدند همه بايد براى مراجعت به قزوين آماده باشند ؛ در نتيجه همگى مقدمات سفر را فراهم كرديم و به تدريج رو به آن شهر به راه افتاديم . من يكى از كسانى بودم كه تصميم گرفتم در اولين فرصت حركت كنم ، زيرا باروبنهء فراوانى داشتم و به‌علاوه شنيده بودم كه جاده گل‌آلود شده است و اگر اندكى صبر كنم و اردو حركت كند ، گرفتار مشكلات فراوانى خواهم شد .\r\nروز بعد از ورود سفير ، يعنى بيست و يكم اكتبر ، طرف غروب ، اردبيل را ترك كردم و بعد از طى يك فرسنگ ، در دهى كه داش‌كسن ، يعنى سنگ‌تراش ناميده مىشود توقف كردم . روز بعد ، يعنى دوشنبه بيست و دوم ، سه فرسنگ راه رفتيم و شب را در دهى به نام تاجى بيوك ، كه قبلا نيز آن را ديده بوديم ، به سر آورديم . روز بعد ، بسيارى از غلامان شاه و افراد ديگرى را كه حامل باروبنهء شاه بودند ملاقات كردم ؛ زيرا اكنون كه خطر مرتفع شده ، شاه دستور داده است آنها را از محلى كه قبلا قرار داده بود به اردبيل حمل كنند تا در مسافرت‌هاى بعدى خود مورد استفاده قرار دهد .\r\nغروب سه‌شنبه ، بعد از يك راه‌پيمايى طولانى و طى پنج فرسنگ ، به ده گيوى رسيديم و به خانهء زن بسيار خوش‌رويى وارد شديم . وى تمام دوستان و آشنايان خود را نيز صدا كرد و زمانى كه در آنجا بوديم ، به شوخى و خنده برگزار شد . همان شب ، شيخ‌علىبيگ ، داروغهء قزوين ، نيز وارد اين ده شد ؛ زيرا شاه وى را با عجله روانهء قزوين كرده بود تا در آنجا مراسم چراغانى را به مناسبت ورودش ترتيب دهد .\r\nقاصد يكى از دختران شاه نيز از همين ده عبور كرد تا به اصفهان نزد بانوى خود برود و من نامه‌هاى خود را به او دادم . وى گفت بعد از عزيمت من سفير مسكوى ، كه مدت‌ها همه در انتظار او بودند ، به اردبيل آمد و در همان خانه‌اى كه من بودم اقامت كرد . منتهى هنوز موفق به ديدن شاه نشده است ؛ زيرا در اين سفر رنجور شده و شاه دستور داده است بعدا به قزوين بيايد تا ترتيب شرفيابى او و سفير شاه‌سليم ، فرمان‌رواى هند ، با تشريفات كامل داده شود .\r\nبعد از گيوى جاده به دو قسمت منشعب مىشود . يكى همان راهى است كه من موقع آمدن از آن استفاده كردم و از درهء معروف پردليس مىگذرد ، و ديگرى شرقىتر است و چون شاه نيز از همان جاده قصد مراجعت كرده بود ، حدس زدم براى مسافرت در فصل زمستان مناسب‌تر باشد .\r\nولى بعد از اين‌كه اين راه را انتخاب كردم ، به فوريت دريافتم كه دست كمى از آن ديگرى ندارد و بسيار گل‌آلود و خراب است و از نقاط كوهستانى مىگذرد . به هر حال ، شب را در ده زيبايى به نام\r\n\r\n","description":"","footnote":"","page_name":" 330 ","page_number":354},
  {"content":"\r\n\r\nخويين به سر آورديم و غروب پنجشنبه ، پس از گذشتن از يك درهء مسكونى و طى پنج فرسنگ راه ، به شهر كوچكى به نام شال رسيديم كه يك سمت آن كوهستانى و در سمت ديگرش دره است و در كنار رودخانهء كوچكى بنا شده ، ولى روىهم‌رفته نمىتوان اسم شهر را به روى آن گذاشت .\r\nدره مرتبا تنگ‌تر مىشد ، به نحوى كه بعضى اوقات عبور از آن واقعا به سختى انجام مىگرفت . پس از طى سه فرسنگ ، در چنين شرايطى كه گل و لاى و لغزندگى نيز مزيد بر آن شده بود ، در يك معبر سخت و خطرناكى كه ديدن آن از قبل امكان نداشت ، تخت روان ما به طرز بسيار بدى سرنگون شد ، به نحوى كه ممكن بود براى اشخاص داخل آن خطر مرگ به وجود آيد ؛ ولى به خواست خداوند هيچ‌كس صدمه نديد و حتى شترهاى حامل تخت روان نيز از هرگونه آسيبى در امان ماندند و اين اتفاق به يك معجزه بيشتر شباهت داشت .\r\nبه علت افتادن تخت روان و به منظور اجتناب از تكرار اين قبيل اتفاقات و از طرفى به سبب گريختن گربهء اختهء قشنگ بانو معانى ، به نام زنبور ، در اثر سرنگون شدن تخت روان ، همان‌جا چادرى برپا كرديم و شب را به سر آورديم و تمام اطراف را گشتيم تا اين حيوان زيبا را پيدا كنيم ؛ خوشبختانه بعد از مدت‌ها تفحص و موقعى كه تقريبا همه نااميد شده بوديم ، صداى او مرا متوجه كرد و سرانجام به چنگ من افتاد .\r\nدر راه‌پيمايى شنبه نيز ملاحظه كرديم كه جاده بسيار خراب است و نشيب و فرازهاى خطرناكى در آن وجود دارد كه هر لحظه انسان را در معرض سقوط و هلاكت قرار مىدهد . در آن روز ما فقط نزديك به سه فرسنگ طى طريق كرديم و با وجودى كه هنوز شب آغاز نشده بود ، به سبب خستگى مفرط شتران ، مجبور شديم در دهى كه در انتهاى دره واقع شده بود توقف كنيم . در آنجا كنار آب روان تركمن‌ها چادر زده بودند و اين عده از كسانى بودند كه به علت جنگ از موطن خود گريخته بودند و شاه دستور داده بود آنها را به محل امن‌ترى منتقل كنند و اكنون به اتفاق خانواده و حشم خود به گيلان در كنار درياچه خزر مىرفتند .\r\nروز يكشنبه ، بيست و هشتم اكتبر ، نيز بسيار كم راه پيموديم و بعد از طى بقيهء راهى كه از سه فرسنگ روز پيش باقى مانده بود ، چون حيوانات به علت خستگى قادر به جلو رفتن نبودند ، در ده درام ، واقع در طارم‌عليا ، بار افكنديم . دوشنبه موقعى كه در خانه‌اى داخل اين ده استراحت كرده بوديم ، شاه و تمام اردو نيز به آنجا رسيدند . قسمت اعظم اردو از جلو ده رد شد ، ولى شاه و بانوان حرمش در آنجا چادر زدند و ماندند . بيچاره زنان كه به واسطهء كثرت گل و لاى نتوانسته\r\n\r\n","description":"","footnote":"","page_name":" 331 ","page_number":355},
  {"content":"\r\n\r\nبودند با كجاوه سفر كنند همگى سوار بر اسب بودند و بسيار خسته از راه رسيدند .\r\nسه‌شنبه شاه خيلى دير عازم شد ، و البته تا موقعى كه او حركت نكرده است كسى نمىتواند محل خود را ترك گويد تا مبادا در راه زنان با او مصادف شود . ما نيز گذاشتيم تا آنان كاملا دور شوند و سپس به راه افتاديم و نزديك به سه فرسنگ در مزرعه‌هاى پنبه راه‌پيمايى كرديم ؛ زيرا در تمام ده درام و اطراف آن و حتى تا قزوين زمين پر از بوته‌هاى پنبه است . وقتى شب رسيد ، در كنار همان رودخانه‌اى كه تمام روز در ساحل چپ آن در جهت حركت آب راه‌پيمايى كرده بوديم آرميديم .\r\nچهارشنبه ، آخرين روز اكتبر ، پنج فرسنگ طى طريق كرديم و شب را در دهكدهء كوچكى كه كنار جاده واقع شده و ابراهيم‌آباد خوانده مىشد به سر آورديم .\r\nروز بعد موقعى كه من و تخته‌بيگ اسب مىرانديم ، به امامقلى ميرزا پسر شاه برخورد كرديم كه قبلا نوشتم خيلى با من دوست شده است . وى از ملازمان من پرسيد كه تخت روان از آن كيست و چون دانست متعلق به من است ، مدتى با آنان به گفتگو پرداخت . اين شاه‌زاده در نهايت سادگى روى زمين نشسته و مرغى شكارى روى دست خود گرفته بود ؛ زيرا اسبى كه اسباب و اثاثيه‌اش را مىكشيد بيمار شده بود و او به ناچار همهء اسباب و اثاثيه را بر اسب سوارى خود بار كرده بود و اكنون انتظار نوكر خود را مىكشيد تا با اسب يدكى از راه برسد ؛ زيرا در ايران مرسوم است كه سواران هميشه يك اسب يدكى نيز همراه خود مىبرند تا اگر اسب سواريشان بيمار يا تلف شود ، بدون اسب نمانند و اين مطالب را مىنويسم تا بدانيد در اين كشور ، براى راحتى خود ، چقدر عاقبت‌انديشى مىكنند .\r\nبه هر حال ، امامقلى ميرزا ، كه به اين ترتيب با دو تن از ملازمان من مشغول صحبت بود ، چشمش به سگ كوچك من كه روى بارها نشسته بود افتاد . اسم اين سگ را من لئونه « 1 » ناميده بودم ؛ زيرا مانند شيران در ناحيهء سر و دم ، پشم‌هاى بلندى داشت ، و مردم اينجا در اثر شباهت كلمهء لئونه با لون ، كه در زبان عربى به معنى رنگ است ، همه او را لون صدا مىكردند .\r\nشاه‌زاده كه از اين سگ خيلى خوشش آمده بود ، براى اين‌كه آن را به دست آورد ، زبان به تعريفش گشوده بود ؛ ولى نوكران من آنقدر بىتربيت بودند كه با وجود شناختن شاه‌زاده سگ را به او تقديم نكرده و رسم ادب را به جاى نياورده بودند ، سرانجام چون او ديده بود كه آنها دارند به\r\n\r\n\r\n","description":"","footnote":"\r\n( 1 ) . لئونه  ( Leone )  در زبان ايتاليايى معنى شير مىدهد . - م .\r\n","page_name":" 332 ","page_number":356},
  {"content":"\r\n\r\nراه خود ادامه مىدهند و دور مىشوند ، صبر و شكيبايى خود را از دست داده و با التماس و خواهش از آنان تقاضاى دريافت سگ را كرده بود ، و نوكران نيز فورا با رضا و رغبت حيوان را به او داده بودند .\r\nامامقلى ميرزا ، پس از دريافت سگ ، بند جوراب‌هاى خود را باز كرد و به هم گره زد و به اين ترتيب رشته‌اى درست كرد و به گردن حيوان بست و آن را به دست گرفت . وضع او با پرندهء شكارى بر يك دست و بند سگ بر دست ديگر واقعا تماشايى بود ، مضافا به اين‌كه جوراب‌هايش نيز پايين افتاده بود و نمىتوانست درست راه برود .\r\nشاه‌زاده سپس در طول راه با ملازمان من وارد صحبت‌هاى جدىترى شده و گفته بود كه پدرش واقعا مرد خوبى است ، و خداوند به كسانى كه به او بد مىگويند رحم نخواهد كرد . وى سپس اضافه كرده بود كه شاه فقط يك عيب بزرگ دارد و آن اين است كه با مهمانان خود گشاده دست و سخى نيست ، در حالى كه بايد سخاوت بيشترى به خرج دهد و ادامه داده بود كه اگر روزى نوبت به او رسيد ، براى جلب محبت ديگران با سخاوتمندى بيشترى رفتار خواهد كرد .\r\nاين سخنان براى شاه‌زاده سخت خطرناك است ؛ زيرا پدرى دارد كه براى همين حسادت‌هاى بىمعنى و دلايل بىاساس ، پسر اول خود را به هلاكت رسانيده است .\r\nپنجشنبه ، اول نوامبر ، بعد از طى يك فرسنگ ، به رودخانه‌اى رسيديم كه پل آن خراب شده بود و در نتيجه همه مىبايستى از داخل آب عبور مىكردند ، و اين همان رودخانه‌اى است كه قبلا ذكر آن را كرده‌ام و موقع رفتن به اردبيل نيز در معبر پردليس از روى آن پل عبور كرديم . نام اين رود قزل‌اوزن است كه معنى رودخانه قرمز را مىدهد ؛ زيرا از اراضى قرمز رنگ عبور مىكند و رنگ آن به قرمزى مىگرايد . اين رود به درياى خزر مىريزد و در طول مسيرش جريانات متعدد ديگرى نيز به آن ملحق مىشوند و بر حجمش مىافزايند . در معبرى كه مىبايستى از آن عبور مىكرديم ، آب آنقدر زياد بود كه من صلاح نديدم بانو معانى با تخت روان از آن بگذرد ، در نتيجه او و بانو لعالى ، خواهرش را كه با ما به سر مىبرد ، پياده كردم و گذاشتم افراد من با شتران و باروبنه در آنجا به آب بزنند و رد شوند و ما يعنى زن و خواهر زن و برادر زن و خود من به اتفاق دو - سه نفر ديگر ، سواره اندكى به عقب برگشتيم و در ميان پيچ و خم‌هاى دره ، يك پل خراب را كه عبور حيوانات باركش ، با اسباب و اثاثيه از روى آن ميسر نبود ، ولى انسان با زحمت مىتوانست از آن استفاده كند ، پيدا كرديم و اسب‌ها را نيز با زحمت از آن گذرانيديم .\r\n\r\n","description":"","footnote":"","page_name":" 333 ","page_number":357},
  {"content":"\r\n\r\nبه افراد خود دستور داده بودم بعد از عبور از رودخانه ، به اولين دهى كه رسيدند ، منتظر ما شوند . البته ما ، در نتيجهء بازگشت به عقب و برخورد به مناطق كوهستانى ، راهمان بسيار دور مىشد و احتمال داشت خيلى دير به آن ده برسيم . منتهى اين تأخير چندان زيان‌بخش نبود ؛ زيرا اولين دسته‌هاى اردو قبل از ما به معبر رسيده و مشغول رد شدن از آن بودند ، به‌طورى كه ما مطمئن بوديم در صورت بازگشت به عقب و گذشتن از پل مخروبه باز هم مجبور خواهيم شد روز بعد را نيز در ده سر راه بمانيم تا بقيهء افرادمان برسند و سپس همگى با هم به سفر ادامه دهيم .\r\nوقتى با اسب به عقب برمىگشتيم تا پل را پيدا كنيم ، در اين مناطق كوهستانى به يك قصر ويران برخورد كرديم كه استخوان بعضى از خويشان شاه‌صفى را در آنجا به خاك سپرده بودند و مردمان محل به غلط تصور مىكردند آنها از مقدسين هستند .\r\nاز پل به بهترين وجه ممكن عبور كرديم . البته لازم بود پاى خود را در آب فرو كنيم ، ولى خوشبختانه خيس نشديم و با خطرى برخورد نكرديم . دهقانى كه ما را راه‌نمايى كرد ، نخواست ما را به جادهء طولانىتر ، ولى صاف‌ترى كه معمولا حيوانات از آن عبور مىكنند ، هدايت كند و به خيال خود خواست خدمتى در حق ما كرده باشد و جادهء كوتاه‌ترى را كه از قلل كوه مىگذرد و فقط عابران از آن استفاده مىكنند به ما نشان داد .\r\nدر توصيف اين جاده بايد گفت ، همان‌طور كه ضرب‌المثل معروف مىگويد : حتى شيطان هم براى جستجوى روح گم‌شدهء خود ، از آن عبور نمىكند . ما بعد از مدتى فهميديم چه اشتباهى را مرتكب شده‌ايم ؛ ولى ديگر دير شده بود و بازگشت به عقب امكان نداشت . قسمت زيادى از راه را بايستى پياده طى مىكرديم و با زحمت زياد دهنهء اسبان را مىگرفتيم تا حيوانات بيچاره بتوانند عبور كنند .\r\nبه اين ترتيب تمام روز راه رفتيم و پاسى از شب گذشته به ده موعود ، كه فقط نيم فرسنگ با گذرگاه رودخانه فاصله داشت ، رسيديم و چون افراد من چادرها را برپا كرده بودند ، در آن‌جا به استراحت پرداختيم . ما مردم تيره‌بخت اگر از گذرگاه معمولى عبور كرده بوديم ، حداكثر راهى را كه مىپيموديم يك فرسنگ و نيم بود ، در حالى كه خود را گرفتار آن جادهء سخت و صعب‌العبور كرديم و در چنين شرايطى نزديك به چهار فرسنگ راه پيموديم . من كه واقعا خسته شده بودم و عرق زيادى بر سر و تنم نشسته بود ، فورا لباس‌هاى خود را بيرون آوردم و با يكتا پيراهن ، به روى تخت‌خوابى كه برايم گسترده بودند ، افتادم و به خواب رفتم . بعد از يك ساعت بيدار شدم و قبل از اين‌كه شام بخورم يك ليوان آب خنك نوشيدم و به نظرم همين عمل من باعث بيمارى\r\n\r\n","description":"","footnote":"","page_name":" 334 ","page_number":358},
  {"content":"\r\n\r\nسختى كه بعدا شرح آن را برايتان خواهم داد شد ؛ ولى البته در آن موقع هيچ‌گونه احساس نامطلوبى نكردم .\r\nجمعه ، دوم نوامبر ، پس از طى چهار فرسنگ ، شب را در آبادى بسيار كوچكى كه فقط چهار خانه بيشتر نداشت و قره‌ديكن قورچىباشى خوانده مىشد ، و ظاهرا متعلق به يك قورچىباشى بود ، به سر آورديم . قبل از اين‌كه به آبادى برسيم ، خود را به ساحل چپ رودخانهء شاهرود كه در همان حوالى به قزل‌اوزن ملحق مىشد رسانديم . اين دو رودخانه از آنجا به بعد جريان واحدى را تشكيل مىدهند و به درياچه خزر مىريزند .\r\nروز شنبه شش فرسنگ ديگر نيز راه پيموديم ؛ ولى جاده همه‌جا پرپيچ و خم و خطرناك بود و جريان‌هاى آب به‌طور پياپى از آن رد مىشد ، به‌طورى كه تخت روان ما با وجودى كه به كلى خالى بود با هزاران زحمت از آنجا مىگذشت و ما را گرفتار اشكالات فراوان مىكرد . شب را در كنار چادر چوپانان به سر آورديم و توسط آنان براى خود و حيواناتمان خوراكى تهيه كرديم .\r\nيكشنبه پيچ و خم‌هاى دره به پايان رسيد و به زمينى مرتفع و صاف رسيديم . پس از طى سه فرسنگ راه نزديك دهى كه راميشان خوانده مىشد ، و فقط سه فرسنگ راه تا قزوين فاصله داشت ، چادرها را برپا كرديم و شب را به سر آورديم . در آنجا حس كردم كه حال بسيار بدى دارم و شب خستگى و ضعف عجيبى گريبان‌گير من شد ، به‌خصوص كه باران شديدى مىباريد و آب از چادرها به داخل نفوذ كرده و تمام رختخواب‌ها را به كلى خيس كرده بود و اين وضع به تشديد ناراحتى من كمك كرد .\r\nدوشنبه بعد از طى مختصر راهى آنقدر روى اسب احساس خستگى و كوفتگى كردم ، كه بعد از صرف مختصر غذايى به كنارى رفتم تا بخوابم ؛ ولى گمان مىكنم به عوض اين‌كه اين خواب يك ساعته به من كمك كند ، وضع مرا وخيم‌تر ساخت ، زيرا چون در زير آفتاب سوزان و روى خاك دراز كشيده بودم ، حالم واقعا بد شد و احساس كردم كه بيمارى بيش از پيش آزارم مىدهد .\r\nصبح خيلى زود كه به قزوين رسيديم و ملاحظه كرديم در تمام خيابان‌ها در اثر باران سيل‌آسا آب آنقدر بالا آمده است كه به زير شكم اسبان مىرسد ، با اين حال اردو بيرون شهر در زير باران و در ميان گل و لاى چادر زده بود و واقعا وضع سربازان رقت‌بار مىنمود ؛ زيرا شاه كه سه روز پيش وارد شده بود ، چون نخواسته بود در آن هواى بد مردم شهر خانه‌هاى خود را خالى كنند و به نظاميان بسپارند ، دستور داده بود كسى مزاحم آنها نشود و اردو در بيرون شهر چادر بزند ؛ در\r\n\r\n","description":"","footnote":"","page_name":" 335 ","page_number":359},
  {"content":"\r\n\r\nنتيجه كسى كه در آن شهر دوست و آشنايى نداشت يا بخت با او يارى نكرده بود تا مهمان‌دار ناشناسى پيدا كند ، مجبور شده بود در آن شرايط سخت خود را معرض هوس‌بازىهاى آسمان قرار دهد . البته ما توسط دوستان خود خانه‌اى پيدا كرديم كه در حوالى ميدان بزرگ قرار داشت ؛ ولى در آنجا نيز از شر آب در امان نبوديم ، زيرا ساختمان بد اين خانه‌ها جلو چنين باران‌هاى سختى را نمىتواند بگيرد .\r\nشاه دستور داده بود دور تا دور ميدان را ببندند تا كسى به وسط آن نرود و در نتيجه زودتر خشك شود و براى انجام نمايش‌ها آمادگى پيدا كند و روندگان همگى مجبور بودند بيرون چوب‌بست راه بروند . روز بعد از ورود ما ، شاه براى رفع محظورات فرمان داد هر كسى بخواهد مىتواند به شهر و ديار خود بازگردد و به اين ترتيب ، به همه اذن مرخصى داد و روز ديگر ، يعنى چهارشنبه هفتم نوامبر ، مؤكدا دستور رسيد كه تمام سربازان بايد در ظرف سه روز قزوين را ترك كنند و به صوب موطن خود روان شوند و بعد از آن تاريخ ، هر يك از سربازان كه در شهر ديده شود بىدرنگ به قتل خواهد رسيد .\r\nروز نهم نوامبر يك ارمنى مسيحى كه تا به حال او را نديده بودم و گرچه يعقوب خوانده مىشد ، ولى چون شاه خيلى از خدمات او استفاده كرده و بارها او را با نامه‌هاى متعددى به اين طرف و آن طرف روانه ساخته بود و به او جاسوس نيز خطاب مىكردند ، نزد من آمد . وى به من گفت كه اخيرا از طريق ونيز و قسطنطنيه و حلب از اروپا بازگشته و از خاك عثمانى گذشته است ؛ زيرا شاه به او نامه‌هايى براى پادشاه لهستان و آرشيدوك فرديناند و ساير شاه‌زادگان اروپا داده بود و اكنون او اين مأموريت را انجام رسانيده است . اين مرد به من گفت كه پادشاه لهستان ، با يكى از رؤساى قزاق‌ها و يك سفير فرانسه و دو پدر مقدس از دربار پاپ ، كه لباس سياه بر تن داشته‌اند ، جلساتى داشته است و تمام آنان براى شاه نامه‌هايى نوشته‌اند و پدرهاى سياه‌پوش نيز چند نامه براى پدر جووانى ، خليفه كرملىهاى برهنه‌پا ، ارسال داشته‌اند كه طبق معمول شاه همهء آنها را گرفته و چون نمىتوانسته است بخواند ، همان‌طور لاك و مهر شده ، به آقاميرمنشى سپرده و خودش بدون مراجعه به نامه‌ها به توضيحات شفاهى او اكتفا كرده است .\r\nيعقوب گفت : ارشيدوك فرديناند به كمك آلمان‌هاى مقيم لهستان و فرانسوىها جنگ سهمگين و توأم با موفقيتى را بر عليه ترك‌ها آغاز كرده است . پرنس بوگدانى نيز به سمت مسيحيان گراييده ، ولى پرنس والاشى كه نسبت به ترك‌ها وفادار مانده است ، تمام اراضى خود را از دست داده و به قسطنطنيه گريخته است و مسيحيان تا شهر بودوم نفوذ كرده و آنجا را تحت\r\n\r\n","description":"","footnote":"","page_name":" 336 ","page_number":360},
  {"content":"\r\n\r\nمحاصره درآورده‌اند و گرچه ترك‌هاى آنجا هر روز قاصد به قسطنطنيه مىفرستند و تقاضاى كمك مىكنند ، ولى گمان نمىرود چنين كمكى به موقع برسد و اين شهر مسلما به زودى تسليم خواهد شد .\r\nاو گفت كه سلطان مصطفى در قسطنطنيه كشته نشده ، بلكه از سلطنت خلع و به عنوان يك ديوانه از طرف بعضى از بزرگان دربار ، به‌خصوص قزلرآقاسى كه مىدانم خيلى به سلطانه كيوسمه ، آخرين همسر سلطان احمد متوفى ، بستگى دارد ، زندانى شده و سلطان عثمان ، فرزند ارشد سلطان احمد از زن ديگرش ، به جاى مصطفى بر تخت نشسته است ؛ منتهى او نيز در موقع سوارى از اسب فرو افتاده و دستش شكسته و حتى مىگويند كشته شده و البته تمام اين‌ها شايعات است . زيرا كسى از حقيقت قضايايى كه در داخل سرا مىگذرد اطلاع صحيحى نمىتواند داشته باشد .\r\nبعد از اتفاقى كه براى عثمان افتاد - و خدا مىداند حقيقت امر از چه قرار است - طبق اخبارى كه به خارج نفوذ كرده ، اكنون سلطان محمود ، فرزند دوم سلطان احمد ، كه اولين فرزند سلطانه كيوسمه است ، از زندان داخلى قصر رهايى يافته و به سلطنت برگزيده شده است . من از تمام اين اخبار لذت بردم و وقايعى را كه در قسطنطنيه اتفاق افتاده است از مدت‌ها قبل پيش‌بينى كرده بودم ؛ ولى آيا اين اخبار صحيح است يا خير ، امرى است كه شما در ايتاليا با توجه به نزديكى راه بهتر به آن واقف هستيد « 1 » .\r\nعصر روز بعد ، يعنى دهم نوامبر ، براى اولين بار شاه دستور داد ميدان را چراغان كنند و خودش نيز سوار بر اسب ، تا پاسى از شب گذشته ، به اتفاق بزرگان و امرا در آنجا گردش كرد . اين چراغانى را دكان‌دارها و مردم شهر به خرج خود انجام مىدهند تا در شادى شركت كرده باشند و هر كس كه مأمور ابلاغ امر شاه براى چراغانى شده باشد پول و هديهء فراوانى از مردم شهر دريافت مىكند .\r\nدر شب چراغان ، روى تمام ديوارها و بام‌ها و ايوان‌هايى كه در اطراف ميدان بزرگ شهر است ، چراغ‌هاى كوچك گلى پرروغن مىچينند و بىآن كه براى جلوگيرى از باد ، چنان‌كه در شهر رم مرسوم است ، دور آنها را كاغذهاى بنفش يا چيزى شبيه به آن بپيچند ، آنها را روشن مىكنند ؛\r\n\r\n\r\n","description":"","footnote":"\r\n( 1 ) . با توجه به رويدادهاى تاريخى بايد گفت ، قسمت اعظم اخبار نقل شده عارى از حقيقت بوده است . - م .\r\n","page_name":" 337 ","page_number":361},
  {"content":"\r\n\r\nحتى چراغ‌ها را بىنظم و ترتيب ، بدون آن‌كه نقشه و صورت معينى داشته باشد ، درهم و برهم قرار مىدهند ؛ ولى با اين همه چون تمام در و ديوارهاى اطراف ميدان كه خيلى بزرگ است ، از بالا تا پايين نورانى مىشود و منظرهء جالبى به وجود مىآيد و شب مثل روز روشن مىشود .\r\nموقعى كه شاه به ميدان آمد من تنها بودم ، ولى بعد به منزل رفتم تا استراحت كنم ؛ زيرا حالم به هيچ‌وجه خوش نبود و سرفهء زياد و درد سينه آزارم مىداد و چون حدس مىزدم تب دارم ، ماندن در هواى آزاد ، برايم خوب نبود .\r\nروز يكشنبه غروب ، كه باز هم چراغانى ادامه داشت ، شاه دستور داد دور تا دور ميدان را با تخته بستند و گفت همه داخل شوند و خودش نيز تمام شب را در آنجا راه رفت و زير نور چراغ‌هاى بىشمار ميدان به مىگسارى پرداخت . همان شب سفير هند نيز وارد شد و او همان كسى است كه چون نتوانسته بود به موقع خود را به قزوين برساند ، تمام تابستان را در شهر قم گذرانيده و در انتظار به سر برده بود تا شاه او را به قزوين فراخواند .\r\nوى در شب ورود ، علىرغم تصور همه ، به چراغانى نيامد و به حضور شاه نيز نرسيد ؛ بلكه يكسر به همان باغ كه قبلا شرح آن را داده‌ام ، يعنى باغ جنت محل اقامت خود ، رفت . شب بعد ، كه باز هم چراغانى بود ، شاه سفير هند را به حضور پذيرفت و مدت‌ها با يكديگر روى ايوان يكى از خانه‌هاى اصلى ميدان كه خانهء علىپاشا ناميده مىشود نشستند و صحبت كردند و نوشيدند .\r\nظاهرا علىپاشا در زمان استيلاى ترك‌ها پاشاى تبريز بوده است ، ولى بعد از تسليم اين شهر به ايران پناه برده و اين خانه را يا به شاه هديه كرده و يا تحت اختيار او قرار داده است .\r\nرجال و سرداران و اعيان دولت از قبيل خان‌ها و سلطان‌ها و مهمانان ، چون در ايوان جا نبود و به‌علاوه اتاق پذيرايى اين خانه نيز توسط همراهان سفير اشغال شده بود ، در خيابان‌هاى اطراف ميدان گرد آمده بودند ؛ بعضىها مىخوردند و مىنوشيدند و برخى به روى زمين نشسته يا دراز كشيده بودند و خلاصه هر كس آزادانه به كارى كه خود مىخواست مشغول بود . من كه نمىتوانستم ناراحتى را تحمل كنم ، زود به خانه برگشتم و بعد از اين‌كه حمام كردم به رختخواب رفتم و خوابيدم .\r\nروز سه‌شنبه ، سيزدهم نوامبر ، سفير يا بهتر بگويم سفراى مسكوى ، كه قبلا به اردبيل رفته بودند و همان‌طورى كه گفتم به علت بيمارى نتوانسته بودند شاه را ملاقات كنند ، به قزوين آمدند . شب ، طبق معمول ، شهر چراغان بود ؛ ولى اين سفيران در مراسم شركت نكردند . روز چهارشنبه طرف عصر ، شاه براى اولين بار سفير مسكوى را در ميدان به حضور پذيرفت و\r\n\r\n","description":"","footnote":"","page_name":" 338 ","page_number":362},
  {"content":"\r\n\r\nهداياى او را مد نظر گذرانيد و در همان روز هداياى سفير هند را نيز از جلو او گذرانيدند ؛ زيرا تا به حال آنها را نديده بود و شايد ميل داشت آنها را به سفير مسكوى نيز نشان دهد .\r\nدور تا دور ميدان را چوب‌بست كرده بودند ، به‌طورى كه هيچ‌كس نمىتوانست سواره يا پياده وارد ميدان شود ، مگر آن‌كه مقام و رتبه‌اى عالى داشته باشد . بعد از ظهر هداياى سفير هند را به آنجا آوردند و با ترتيب خاصى در گوشهء ميدان قرار دادند . هداياى سفيران مسكوى نيز به همان ترتيب به ميدان آورده شد و در گوشهء ديگر قرار گرفت و خود آنان نيز ، با تمام ملازمان و همراهان كه يكصد و پنجاه نفر بودند ، در عقب اين هدايا به ميدان آمدند .\r\nسفراى مسكوى دو نفر بودند ؛ زيرا رسم چنين است . يك نفر آنان از لحاظ اصالت خانوادگى داراى مقام والاترى است و لقب كنياز دارد « 1 » . سفير ديگر نيز از خانواده‌هاى اشرافى منتهى داراى مقامى كمتر بود . به غير از اين دو تن سفير ، يك منشى امپراتور روس نيز در اين جمع بود كه شأنى مطابق دو سفير داشت و علاوه بر اين‌كه لباسش مثل آنان بود ، دوش به دوش سفيران اسب مىراند . قبل از اين‌كه فراموش كنم بايد تذكر دهم كه نام سفير اعظم ، كنياز ايوان وروتينسكى « 2 » و نام سفير دوم ، ايوان ايوانوويچ « 3 » بود و نام منشى امپراتور را نمىدانم .\r\nلباس اين سفيران و ساير همراهان به نظر من زشت و عارى از ظرافت مىنمود ؛ بدين معنى كه بسيار بلند و عريض و پرچين بود و در ناحيهء كمر مانند رداى مذهبىهاى ما با نوار پهنى بسته مىشد ، و در روى سينه دستمالى قرار داشت كه قسمتى از لباس را پوشانيده بود . آنان بر سر خود نيز كلاه پوستى گذاشته و لبهء آن را چنان برگردانده بودند كه نوك كلاه ديده نمىشد و من هرگز در عمر خود كلاهى آنقدر عجيب و غريب نديده بودم . هر دو سفير و منشى يك نوع لباس پوشيده بودند ، يعنى هر سه بالاپوش بلندى از پارچهء ابريشمى قرمز رنگ به تن داشتند و كلاه پوستى آنان طبق رسوم كشورشان پر از مرواريد بود .\r\nديگر افراد لباس پشمى بنفش پررنگ به تن داشتند و بعضى از آنان كه مقامشان پايين‌تر بود ، لباس‌هايى به رنگ سفيد يا رنگ‌هاى ديگر به تن كرده بودند . رنگ پوست همهء اين افراد سفيد و رنگ چهرهء آنان به علت مىگسارى دايم ، قرمز و رنگ موها و سر و ريش آنان بور بود و ريش‌هاى خيلى بلندى داشتند . مىگويند آنان تميز نيستند و حتى دست‌هاى چرب خود را با\r\n\r\n\r\n","description":"","footnote":"\r\n( 1 ) . جهان‌گرد ايتاليايى اين لغت را به غلت  Kinas  مىنويسد ، ولى صحيح آن  Knyaz  به معناى شاه‌زاده است . - م .\r\n( 2 ) .  Knyaz Ivan Vorotinski \r\n( 3 ) .  Ivan Ivanovich \r\n","page_name":" 339 ","page_number":363},
  {"content":"\r\n\r\nكنار لباس خود پاك مىكنند ؛ اگرچه آن لباس گران‌بها و زربفت باشد . اين مردم از لحاظ اخلاقى مغرور و خشن و بىاعتقاد و مكار و بيش از هر ملت ديگر دشمن كليساى كاتوليك هستند و من كه اين سخنان را دربارهء آنان شنيده بودم ، با وجودى كه معمولا از هر سفير مسيحى گرچه پيرو آيين كاتوليك نباشد ديدن مىكنم ، رغبتى به ديدارشان در خود نيافتم .\r\nسفيران مسكوى همين كه به حدود چوب‌بست كنار ميدان رسيدند همگى از اسب فرود آمدند و سفير اعظم استثنائا تنها با اسب وارد ميدان شد ، ولى او نيز همين كه چهار قدم از حد چوب‌بست گذشت ، از اسب پياده شد و به سوى هدايا ، كه آنها را در گوشهء ميدان قرار داده بودند ، رفت و مهمان‌دار او را در محلى جاى داد و مشغول پذيرايىاش شد تا شاه برسد .\r\nپس از اندك زمانى ، شاه و سفير هند در حالى كه دوش به دوش اسب مىراندند به ميدان آمدند و به دنبال آنان گروهى از بزرگان دربار با لباس‌هاى ابريشمين زربفت و عمامه‌هاى آراسته به سنگ‌هاى گران‌بها حركت مىكردند و بايد اضافه كرد كه ايشان اين عمامه‌ها را فقط در تشريفات مهم بر سر مىگذارند . شاه چنان‌كه عادت اوست ، لباسى بسيار ساده و بىزر و زيور بر تن داشت .\r\nشاه و سفير هند همان‌طور سوار بر اسب به ميدان رفتند و در برابر درب خانهء علىپاشا كه گردشگاه معمولى شاه است از اسب به زير آمدند . ديگران نيز پياده داخل ميدان شدند و هركس به نسبت مقام و منصب خويش در كنارى ايستاد . من هم چون كسل و خسته بودم ، همچنان سواره ، كنار نرده‌هاى ميدان قرار گرفتم تا عبور هدايا را تماشا كنم و سپس فورا به خانه برگردم و بخوابم .\r\nهمين كه شاه به ميدان آمد و از اسب پياده شد ، مهمان‌دار بلافاصله به سوى سفراى مسكوى رفت و آنان را به نزد او برد . سفير بزرگ نامهء امپراتور خود را تقديم كرد ؛ شاه آن را گرفت و طبق معمول ، سخنان ملاطفت‌آميزى بر زبان راند كه چون دور بودم نتوانستم بشنوم . سپس با آن چهار نفر ، يعنى دو سفير مسكوى و منشى امپراتور و همچنين سفير هند ، به خانهء علىپاشا داخل شد و همگى در ايوان آن خانه كه مشرف بر ميدان است نشستند ، و باقى روز و تقريبا تمام شب را در آنجا به مىگسارى پرداختند و ديگران براى خود در ميدان گردش مىكردند .\r\nپس از آن‌كه شاه به روى ايوان آمد ، نمايش هدايا آغاز شد و آنها را نخست از برابر وى مىگذرانيدند و سپس دور ميدان مىگردانيدند و بيرون مىبردند . هداياى سفير هند را پيش از هداياى سفير مسكوى از نظر شاه گذرانيدند . اين هدايا مركب بود از بيست و نه شتر حامل بارهاى پرحجمى كه گمان مىكنم پر از پارچه‌هاى كار هند بود . پس از آن ، اتاقك بزرگى را كه از\r\n\r\n","description":"","footnote":"","page_name":" 340 ","page_number":364},
  {"content":"\r\n\r\nچوب‌هاى طلايى بسيار ظريف و زيبا ساخته بودند به معرض نمايش گذاشتند و سپس مقدار زيادى شمشيرهاى مرصع و سلاح‌هاى ديگر كه همگى به سنگ‌هاى قيمتى مزين شده بود ، و در پى آن بيش از صد طبق پر از عمامه‌هايى كه معمولا در ايران به سر مىگذارند از نظرها گذشت ؛ از اين عمامه‌ها كه در هند تهيه مىشود در روى هر طبقى پنج تا شش عدد ديده مىشد .\r\nطبق‌ها همه چوبى و روى آن رنگ شده بود و در ايران هميشه براى حمل و نقل اشيا و تقديم هدايا از اين طبق‌ها استفاده مىكنند . يكى ديگر از هدايا دندان حيوان بسيار بزرگى بود كه دو نفر به دست گرفته بودند و قطعا دندان فيل يا نوعى ماهى بود ، كه از آن معمولا در ايران دستهء چاقو و خنجر و سلاح‌هاى ديگر مىسازند . پس از آن نيز هداياى كم‌اهميت‌ترى به معرض نمايش درآمد كه من به درستى آنها را نديدم ؛ ولى در پايان ، پنج ارابهء هندى از نظرها گذشت كه هر يك دو چرخ بيشتر نداشت و نشيمن‌گاه چهارگوش آن را نيز بىكرسى و هموار ساخته بودند ، به‌طورى كه به طرز نشستن ما ، دو نفر به زحمت در آن قرار مىگرفتند ؛ ولى به رسم نشستن شرقىها چهار نفر به خوبى مىتوانستند در آن جاى بگيرند و بر بالش‌هاى گرد متعددى كه در اطرافش چيده شده بود ، تكيه بزنند .\r\nتمام اين ارابه‌ها به طلا و پارچه‌هاى زربفت آراسته بود و هر يك را دو گاو سفيد بسيار پاكيزه مىكشيدند كه بر روى آنان نيز پارچه‌هاى ظريف و زيبايى قرار داشت . گاوهاى هندى با گاوهاى ما تفاوت دارند ، بدين معنى كه بر روى پشت آنان ، نزديك گردن ، كوهانى قرار گرفته است و از اين جهت به شتر بىشباهت نيستند ؛ به‌علاوه مانند اسب مىدوند و ارابه‌هاى هند ، يعنى سرزمين شاه‌سليم ، به اندازه‌اى سبك هستند كه در موقع لزوم بلافاصله گاوها را از آن جدا مىكنند و چرخ‌هايشان را برمىدارند و دو نفر آن را بر دوش خود قرار مىدهند و حتى به ارتفاعات كوه‌ها مىبرند و پس از اين‌كه جاده هموار شد باز آنها را به وضع اول برمىگردانند و چرخ‌ها را مىگذارند و گاوها شروع به كار مىكنند .\r\nمطلب جالب اينجاست كه با وجود مساوى بودن هر دو چرخ ، آنها يك محور واحد ندارند و برعكس چرخ‌هاى ارابه‌هاى ما ، هر يك از اين چرخ‌ها محور خاص خود را دارد كه انتهاى آن با بست‌هايى به بدنهء ارابه متصل شده ؛ ولى اين بست‌هاى چوبى نيز بسيار سبك و ظريف هستند .\r\nبعد از ارابه‌ها ، نوبت به جانورانى عجيب رسيد . نخست دو كرگدن را از برابر ديدگان حاضران گذرانيدند . مىگويند اين حيوانات با فيل مىجنگند و بر روى دماغ آنان محلى كه بايد بعدا شاخ\r\n\r\n","description":"","footnote":"","page_name":" 341 ","page_number":365},
  {"content":"\r\n\r\nاز آن برويد ديده مىشد . اين دو حيوان هنوز خيلى جوان بودند ؛ با وجود اين ، تنه‌اى بسيار بزرگ به اندازهء گاوهاى ما داشتند ، ولى پاهاى آنان كوتاه بود ؛ به‌خصوص دو پاى جلو كوتاه‌تر از پاهاى عقب بود . سر اين حيوان مانند گاو منتهى درازتر و محكم‌تر است و رنگش نيز خاكسترى است .\r\nبعد از آنها ، جانورى مانند گاو كوهى نمايان شد كه شاخ‌هاى بسيار درازى داشت و با وجودى كه به آن گاو مىگفتند ؛ ولى مطمئن هستم از نژاد ديگرى است و مردم بىاطلاع اين مملكت نام صحيح آن را نمىدانند .\r\nپس از آن ، نوبت به انواع گوزن‌ها و آهوهاى عجيب و خران وحشى زرد رنگ رسيد و از همه تماشايىتر بز وحشى نقره فامى بود كه سه پا بيشتر نداشت ، يعنى دو پا در جلو و يك پا در عقب ، كه در قسمت بالا به ران‌هاى حيوان متصل مىشد .\r\nهداياى سفير هند با عبور هشت الى ده فيل پايان يافت . بر پشت دو يا سه فيل برجى قرار داده و در هر برج ، مردانى نشسته بودند ؛ البته اين برج‌ها شباهتى به آنچه ما از لفظ برج در ذهن خود مجسم مىكنيم نداشتند ؛ بلكه بيشتر به تختخوابى شباهت داشتند كه بالا و اطراف آن را پارچه‌هاى زربفت پوشيده باشند و اين تخت از ناحيهء طول تمام عرض بدن حيوان را فراگرفته و چندان بزرگ بود كه يك نفر مىتوانست به خوبى در آن بخوابد ؛ ولى عرض تخت كه از گردن تا كفل حيوان ادامه داشت كوتاه‌تر بود و دو نفر به زحمت مىتوانستند در آن به راحتى بنشينند .\r\nاين تخت براى سفر اشخاص مهم كه مىتوانند فيل نگه‌دارى كنند بسيار راحت است و حتى در جنگ‌ها نيز از وجود فيل استفاده مىشود . و چون مشرق‌زمينىها به زانو مىتوانند بر زمين بنشينند ، هفت تا هشت نفر تفنگچى يا تيرانداز قادرند در داخل اين تخت قرار گيرند . فيل‌بان بيرون از تخت بر روى گردن حيوان مىنشيند و او را هدايت مىكند . اين عمل به وسيلهء دهنه يا مهميز انجام نمىگيرد ؛ بلكه وى قطعهء آهن بسيار سختى كه يك نوك آن تيز و نوك ديگرش قلاب مانند است به دست دارد و حيوان را به آن وسيله هدايت مىكند و آهن را به سر و گوشش فرو مىبرد . پوست فيل به اندازه‌اى كلفت است كه فرو بردن ميله فقط آن را مىخاراند در حالى كه هيچ حيوان ديگرى در مقابل اين عمل نمىتواند تاب مقاومت بياورد .\r\nهمين كه نمايش هداياى سفير هند به پايان رسيد ، نمايش هداياى سفيران مسكوى آغاز شد .\r\nنخست چهار بسته پوست خز را كه روىهم‌رفته متعلق به چهار حيوان بود و سپس تعدادى دندان جانوران را كه نفهميدم از ماهى يا حيوان ديگرى بود از نظرها گذرانيدند . بعد تعدادى فانوس يا چراغ‌هاى بزرگ آوردند كه به جاى شيشه در آنها طلق نصب شده بود آنگاه نوبت به خم‌هاى\r\n\r\n","description":"","footnote":"","page_name":" 342 ","page_number":366},
  {"content":"\r\n\r\nكوچك پر از بطرىهاى عرق مسكوى رسيد كه در ايران طالب فراوان دارد و ظاهرا از بهترين نمونه عرق روسى بود و پس از آن شترهاى متعددى گذشتند كه بر روى آنها چليك‌هاى پر از عرق قرار داشت و گمان مىكنم جنس اين عرق‌ها به خوبى عرق‌هاى داخل شيشه‌ها نبود . با اين ترتيب ، نمايش خاتمه يافت و چون هوا تاريك شده بود چراغانى آغاز گرديد .\r\nشنبه ، هفدهم نوامبر ، شاه در حالى كه قبلا تمام سپاه را ، به جز عدهء معدودى كه معمولا با او هستند ، مرخص كرده بود ، از قزوين به صوب فرح‌آباد حركت كرد تا زمستان را در آنجا به سر آورد و سفير هند و عده‌اى از نزديكانش را نيز با خود برد ؛ زيرا چون تعداد همراهان سفير به هزار بلكه هزار و پانصد نفر مىرسيد بردن همهء آنان امكان‌پذير نبود . سفيران مسكوى در قزوين ماندند تا زمستان را در آنجا به سر آورند و مهمان‌دار نيز در معيت آنان در اين شهر باقى ماند ؛ بقيهء بزرگان دربار ، به جز عده‌اى كه شاه شخصا به آنها دستوراتى داده بود ، هر يك به ميل خود به راهى رفتند و من كه ديگر مايل نبودم به فرح‌آباد بروم و از طرفى بيمارىام نيز شدت يافته و تب و سرفه و سينه‌درد داشت مرا از پا درمىآورد ، از شاه اذن مرخصى گرفتم ، تا به اصفهان كه در آنجا امكانات بيشترى برايم فراهم بود عزيمت كنم .\r\nصبح روز حركت ، شاه تعداد زيادى از سرهاى بريدهء ترك‌ها را كه از مرزهاى اطراف بغداد ارسال شده بود از مدنظر گذرانيد و يك اسير ترك را نيز كه از همان صفحات به قزوين اعزام شده بود به او نشان دادند ، منتهى چون اصلا توجهى به اين موضوع نكرد و دستورى نداد ، سرها را در همان محلى كه شاه آنها را ديده بود ، يعنى در مقابل درب كوچك قصر باقى گذاشتند و چون نمىدانستند با اسير ترك چه كنند سرش را از تن جدا كردند و در همان‌جا انداختند و جسدش را مدفون ساختند ؛ حالا خودتان مجسم كنيد مرگ و زندگى يك بدبخت به چه چيزهاى بىمعنى بستگى دارد .\r\nشاه نسبت به سفيران مسكوى نيز عمل معنىدارى انجام داد ؛ و گمان مىكنم از اين‌كه آنان او را با آوردن اين همه عرق خمرخوار فرض كرده بودند عصبانى شده بود . زيرا واضح است كه به هر كس نقطهء ضعف او را تذكر دهند ، در خشم فرو مىرود . به هر حال ، وى صبح روز عزيمت تمام خم‌ها را پس فرستاد و اظهار داشت فقط تعداد كمى از شيشه‌هاى عرق را كه براى مصرف او كافى است نگه‌داشته است و بقيه را مسترد مىكند ؛ زيرا مىداند آنان شب و روز مشغول عرق‌خورى هستند و بايد به آنها كمك كرد تا در ايران از اين حيث در مضيقه نمانند . به اين ترتيب شاه استناد عرق‌خورى را به خود آنها بست و در عين حال در حقشان تظاهر به اظهار مرحمت كرد .\r\n\r\n","description":"","footnote":"","page_name":" 343 ","page_number":367},
  {"content":"\r\n\r\nدر اين ايام حال من به اندازه‌اى بد بود كه به پدر مقدس در اصفهان نوشتم مدفن مرا در آن شهر در نظر بگيرد ؛ زيرا در صورتى كه مىتوانستم زنده به آن شهر برسم ترجيح مىدادم در آنجا به خاك سپرده شوم .\r\nصبح روز يكشنبه ، با وجود رنجورى فراوان ، قصد عزيمت كردم ؛ زيرا به خود مىگفتم كه اگر قسمت من مردن باشد ، اين امر چه در قزوين و چه در بين راه اتفاق بيفتد يك‌سان خواهد بود ولى در عوض اگر هرچه زودتر خود را به اصفهان بتوانم برسانم برايم بهتر خواهد بود ؛ زيرا اقلا در آنجا مىتوانم دوستان خود را ببينم و از محبتشان بهره‌مند شوم و در موقع مردن نيز آداب مذهبى درباره‌ام انجام گيرد .\r\nمن نمىخواستم خود را به دست اطباى محل ، كه همهء آنها از حكمت و طبابت بىبهره‌اند ، بسپارم و فقط به معالجات مختصرى كه خود صلاح مىدانستم اكتفا مىكردم . از جهت معالجه نيز اصفهان بهتر بود ؛ زيرا در آنجا اقلا كسانى بودند كه به طب غربى مختصر آشنايى داشته باشند و به‌خصوص روحانيان مسيحى در اين قسمت مسلما صاحب تجربياتى بودند و خلاصه هزاران دليل ديگر نيز وجود داشت كه مرا به رفتن به اصفهان و ترك قزوين تشويق مىكرد .\r\nبا تمام اين تفاصيل روز يكشنبه نتوانستم از قزوين حركت كنم ؛ زيرا شب قبل يكى از مهترهاى دغل ، كه مسلمان بود و على خوانده مىشد ، چون از عزيمت قريب‌الوقوع ما مطلع شده بود ، ديوارهء چوبى اصطبل را خراب كرده و با يكى از بهترين اسبان و مقدار زيادى اسباب و اثاثيه گريخته بود . به اين ترتيب مجبور شدم يكشنبه را در قزوين بمانم و به اطراف و جوانب كس روانه كنم تا او را بيابند ؛ ولى تمام مساعى ما به هدر رفت ، زيرا بين تاريخ فرار و تاريخ تعقيب فاصله زيادى وجود داشت . اگر سرقت از طرف يك نفر بيگانه انجام مىگرفت ، حاكم شهر مجبور بود از من رفع خسارت كند ؛ ولى در مورد دزدى از طرف يكى از افراد خانه او مسئوليتى نداشت ؛ زيرا وظيفهء خود من بود كه همه گونه احتياط را به جاى آورم و صداقت و امانت اشخاص را بسنجم .\r\nچون هرگونه اقدامى را بدون نتيجه ديدم و از طرفى به يادم نيامد كسى ضمانت او را كرده باشد ، از خسارات خود چشم پوشيدم و سه‌شنبه بيستم نوامبر از طريق جادهء مستقيم به سوى اصفهان روان شدم و چون استفاده از اسب به علت بيمارى برايم امكان‌پذير نبود به تخت روان كه بسيار مناسب حالم بود پناه بردم . بعد از طى سه فرسنگ و يا سه فرسنگ و نيم ، اولين شب را در نزديكى ده خرابى كه در كنار جاده واقع شده بود به سر آورديم و همان‌جا چادر زديم ؛ منتهى\r\n\r\n","description":"","footnote":"","page_name":" 344 ","page_number":368},
  {"content":"\r\n\r\nچون آنجا غذا نمىتوانستيم پيدا كنيم ، ما يحتاج خود را از ده ديگرى كه دور تر از جاده قرار داشت فراهم كرديم .\r\nصبح روز چهارشنبه ، موقعى كه بارها را مىبستيم ، يك ستارهء دنباله‌دار ، يعنى يكى از دو ستارهء دنباله‌دارى را كه در اين ايام ظهور كرده‌اند ، مشاهده كردم و اين يكى ، بزرگ‌ترين آن دو بود . شنيده‌ام در ايتاليا نيز راجع به اين پديدهء آسمانى صحبت بسيار شده است و به اين ترتيب من مطلب ديگرى اضافه نمىكنم . در ايران و هند در اطراف اين ستاره زياد صحبت مىكنند و همگى آن را علامت جنگ و خونريزى مىشمارند و به نظرم آمد كه ابرهاى قرمز رنگ نيز با آن همراه بود ، چون در آن سحرگاه تمام آسمان به رنگ خون درآمده بود . نوكران من مىگفتند كه ستارهء مذكور از چند شب پيش به اين طرف ، يعنى از اول ماه ، هر شب قابل رؤيت بوده است .\r\nبعد از طى يك فرسنگ راه ، پدر ملكيوردلى آنجلى ، رييس صومعهء آگوستن‌هاى اصفهان را كه به دستور پادشاه اسپانيا در ايران به سر مىبرد و از قديم با من دوست بود ، ملاقات كرديم و اين پدر ، همان كسى است كه همسر من تا يك سال پيش كه فارسى ياد نگرفته بود و فقط به زبان تركى تكلم مىكرد اعترافات خود را نزد او ، كه خوب به زبان تركى آشناست ، انجام مىداد .\r\nپدر مقدس از اصفهان به نزد شاه مىرفت ، تا دربارهء بعضى از مسائل مربوط به هرمز مذاكراتى انجام دهد . مأموريت او فقط از جانب سفير اسپانيا كه اكنون بدون هيچ نتيجه‌اى در اصفهان و دور از دربار شاه به سر مىبرد نبود ، بلكه نايب‌السلطنهء هند و حاكم هرمز نيز با اصرار اين خواهش را از او كرده بودند ؛ زيرا قاصدى كه چندى پيش با نامه‌هاى متعدد دربارهء اين موضوع از جانب سفير اسپانيا به نزد شاه روانه شده بود هرگز مراجعت نكرده بود . من به محض ورود اين قاصد اقدام كرده بودم تا او را به شاه معرفى كنند و البته معمولا اين امر آسانى نيست .\r\nشاه او را به مهمان‌دار سپرده و پيش از عزيمت پاسخ لازم را نيز داده بود ، منتهى چون مهمان‌دار شبانه روز از عرق‌هاى مسكوى مست لايعقل بود قدرت نداشت جواب شاه را به او بازگو كند .\r\nمن تمام اين جريانات را براى پدر مقدس تعريف كردم و او تصميم گرفت نخست به قزوين برود تا بلكه بتواند از نظريات شاه مطلع شود و در صورت عدم موفقيت ، در حصول مقصود ، بعدا به فرح‌آباد عزيمت كند .\r\nبعد از خداحافظى ، ما به راه خود ادامه داديم و هفت فرسنگ راه‌پيمايى كرديم . سپس در ده ارسنج به استراحت پرداختيم . اندكى بعد ، پدر ملكيور نيز ، كه در راه قاصد قبلى را ملاقات كرده و\r\n\r\n","description":"","footnote":"","page_name":" 345 ","page_number":369},
  {"content":"\r\n\r\nاز نظريات شاه مطلع شده بود ، به همين ده رسيد و به من گفت كه حرف‌هاى شاه كاملا مطابق آنچه كه او قبلا حدس مىزد بوده است ؛ يعنى شاه گفته كه مأموران ايرانى تا مراجعت قريب‌الوقوع او به اصفهان نبايد هيچ عملى انجام دهند .\r\nپدر مقدس به اين ترتيب سفر خود را به فرح‌آباد بىمورد ديده و مراجعت كرده بود . با وجود اين ، همان شب قاصدى را با عجله به اصفهان روان ساخت تا اين مطالب را به اطلاع سفير اسپانيا برساند و در صورتى كه سفير اصرار داشته باشد ، مجددا بازگردد و در راه ، او را از جريان آگاه سازد تا در صورت لزوم به فرح‌آباد برود .\r\nمن از همراهى پدر روحانى چنان قوتى در خود يافتم كه از تخت روان برخاستم و بر اسب نشستم و واقعا از مصاحبت او و پدر ديگرى كه فرامانوئل دلامادردى ديو « 1 » خوانده مىشد ، و يك سپاهى ايرانى به نام نظربيگ كه قبلا او را مىشناختم و دين عيسوى داشت و همچنين آشنايان ديگر ، تا حدى ناراحتى خود را از ياد بردم .\r\nپنجشنبه شش فرسنگ ديگر راه رفتيم و شب را در كاروان‌سراى بزرگى كه در محل نسبتا دور افتاده‌اى بنا شده بود و كاروان‌سراى بيگم خوانده مىشد به سر آورديم . اين كاروان‌سرا توسط زينب‌بيگم ، دختر شاه‌طهماسب و عمهء شاه‌عباس ، كه اكنون نيز حيات دارد ساخته شده و اطراف آن تماما متعلق به اوست . اين بانو اكنون به علل اختلافات داخلى فاميلى مورد غضب شاه واقع شده و در قزوين به حال نيمه زندانى به سر مىبرد ؛ منتهى شنيده‌ام اخيرا شاه او را بخشيده و اجازه داده است به اصفهان برود ، ولى ديگر اختيارات و نفوذ سابق را ندارد .\r\nجمعه بيست و سوم نوامبر هشت فرسنگ راه رفتيم و شب به شهر كوچكى به نام ساوه رسيديم . روز شنبه به رودخانه‌اى برخورد كرديم و چون پل آن خراب شده بود به آب زديم و پس از پنج فرسنگ به كاروان‌سرايى كه آن هم در محل دورافتاده‌اى بنا شده و گوهرآباد خوانده مىشد ، رسيديم ؛ ولى اين كاروان‌سرا واقعا شايستهء چنين نامى نبود .\r\nيكشنبه پنج فرسنگ ديگر راه پيموديم و شب را در كاروان‌سرايى واقع در شهر قم آرميديم .\r\nبه‌طورى كه در كتاب شرح جغرافيا « 2 » نوشته شده ، اين شهر در زمان‌هاى قديم قوآنا نام داشته و شهرى از ايالت مديا محسوب مىشده است . من به اين نظر هنوز هم معتقد هستم و عقيده دارم\r\n\r\n\r\n","description":"","footnote":"\r\n( 1 ) .  Fra Manuel della Madre di Dio \r\n( 2 ) .  Epitome Geografica \r\n","page_name":" 346 ","page_number":370},
  {"content":"\r\n\r\nحتى كاشان هم كه جنوبىتر است جزو مديا محسوب مىشود . با وجود اين ، مردم محل اين شهر را قسمتى از خاك عراق مىشمارند .\r\nقم از شهرهاى متوسط ايران است و از لحاظ بزرگى به كاشان نمىرسد ، جمعيتش هم از آن شهر كمتر است ؛ ولى در محل مناسب‌ترى واقع شده و مىتوان گفت زيباتر است . جلوى شهر رودخانهء كوچكى جارى است كه در اثر باران و آب كوه‌هاى اطراف بعضى اوقات خيلى بزرگ و پرآب مىشود . در نزديكى پل سنگى اين رودخانه مقبره‌اى واقع شده كه مىگويند خواهر امام رضا ، يكى از بازماندگان پيغمبر اسلام ، در آنجا دفن است و اين خواهر نيز از طرف مردم مقدس شمرده مىشود و مدفن او زيارتگاه عمومى است . كوچه‌ها و بازار شهر نسبتا خوب و تميز و ميدان شهر به حد كافى جادار و متناسب است و روىهم‌رفته تمام شهر به نظر من زيبا و دلگشا آمد .\r\nروز دوشنبه حركت نكرديم ، تا حيوانات استراحت كنند و من كه حال خود را بهتر حس مىكردم ، از جا بلند شدم و قدرى خربزه و هندوانه خوردم و ناپرهيزىهايى كردم كه بعدا برايم بسيار گران تمام شد . سه‌شنبه فقط سه فرسنگ طى طريق كرديم و شب را در دهى به نام قاسم‌آباد آرميديم . چهارشنبه راه‌پيمايى ما شش فرسنگ بود و شب را در دهى به نام سين سين به سر آورديم . پنجشنبه در حالى كه قبل از طلوع سفيده صبح به اتفاق پدر ملكيور اسب مىراندم ، براى اولين بار ستارهء دنباله‌دار كوچك‌تر را نيز مشاهده كردم كه بسيار از اولى درخشان‌تر بود و هر دوى آنها تا چند روز بعد هم ديده مىشدند .\r\nبعد از طى شش الى هفت فرسنگ ، شب به كاشان رسيديم و در كاروان‌سراى شاه ، واقع در خارج شهر ، بار افكنديم و اتفاقا همان اتاقى نصيب من شد كه موقع رفتن به فرح‌آباد نيز در آن سكنا گزيده بودم . در طول راه ، با وجودى كه لباس پوستى بر تن داشتم ، سرما مرا فوق‌العاده آزار مىداد و در كاشان نتوانستم حتى از بستر برخيزم ، زيرا حالم بسيار بد بود . پدر روحانى به ما خيلى كمك كرد و با وجودى كه هيچ‌كس از همراهان من از طبابت سررشته نداشتند ، چون او غذاهاى خوب ، كه با شيوهء آشپزى غربى تهيه شده بود ، براى من دستور مىداد ، اقلا ضعيف‌تر نشدم ؛ در حالى كه در قزوين به واسطهء نخوردن غذاهاى خوب و سالم واقعا مشرف به مرگ بودم .\r\nروز بعد از ورود ما به كاشان ، كه آخرين روز ماه نوامبر بود ، قاصدى كه از سوى سفير اسپانيا روانه شده بود پدر ملكيور را ملاقات كرد و چند نامه به او داد .\r\n\r\n","description":"","footnote":"","page_name":" 347 ","page_number":371},
  {"content":"\r\n\r\nمنظرهء شهر قم در قرن هفدهم\r\nاز سفرنامهء آدام اولئاريوس  ( Adam Olearius )  چاپ 1696\r\n\r\n","description":"","footnote":"","page_name":" 348 ","page_number":372},
  {"content":"\r\n\r\nسفير اسپانيا درخواست كرده بود كه پدر روحانى بلافاصله به نزد شاه برود ؛ زيرا وى اخبار مربوط به مذاكرات رابرت شرلى انگليسى ، سفير شاه ايران در دربار اسپانيا را ، كه از طريق هندوستان وارد شده بود ، پذيرفت « 1 » .\r\nمذاكرات دربارهء اين امر دور مىزد كه پادشاه اسپانيا به دهانهء درياچه احمر چند كشتى جنگى بفرستد و راه دريايى هند را به مكه و قاهره ببندد ؛ در مقابل شاه ايران نيز اقداماتى به نفع پرتغالىهاى هرمز و هند انجام دهد و شايد هم قلعهء بندر را به آنان بازگرداند . پادشاه اسپانيا درخواست استرداد بحرين را نيز كرده بود ، ولى در اين مورد رابرت شرلى از طرف شاه ايران اجازه‌اى براى مذاكره نداشت .\r\nپادشاه اسپانيا نمىتوانست به صحت گفتار رابرت شرلى اطمينان داشته باشد و اگرچه او انگليسى و كاتوليك بود ، با وجود اين ، نسبت به او سوءظن داشت ، و به اين مناسبت مىخواست قبل از اين‌كه مذاكرات از سر گرفته شود ، از نظريات شاه مستقيما اطلاع حاصل كند .\r\nشاه اسپانيا نسبت به اعزام كشتى به درياچه احمر مخالفتى نداشت ، به شرط اين‌كه ايرانيان قلعهء بندر را پس بدهند و من قبلا از تمام مطالب مطلع شده بودم ؛ زيرا اين اخبار پيش از اين كه به هندوستان برسد و از آن طريق به ايران راه يابد ، توسط قاصدى كه رابرت شرلى از راه حلب روانه ساخته بود به اطلاع شاه رسيده بود . چون رابرت شرلى مطالب خود را به فرانسه نوشته بود ، مؤكدا درخواست كرده بود هيچ‌كس جز پدر جووانى تاداو ، خليفهء كرملىهاى برهنه‌پا ، آن را براى شاه ترجمه نكند و موقعى كه پدر از نزد شاه يعنى از اردبيل مراجعت مىكرد ، اين قاصد را در قزوين ملاقات كرده و او را با خود به اصفهان برده بود و من از نامه‌هاى او كه از اصفهان براى مهمان‌دار ارسال شده بود به جريان امر پى بردم .\r\nپدر جووانى چنين اظهارنظر كرده بود كه چون از شاه اذن مرخصى گرفته ، ديگر نمىتواند فورا به نزد او مراجعت كند . و از طرفى چون از احتياط به دور است كه نامه‌ها را توسط قاصد روانه سازد ، آنها را پيش خود نگاه مىدارد تا دستورى در اين باره از طرف اعلىحضرت صادر\r\n\r\n\r\n","description":"","footnote":"\r\n( 1 ) . شاه‌عباس در سال 1615 ميلادى سررابرت شرلى را به اروپا اعزام داشت تا با فيليپ سوم مذاكراتى انجام دهد و اعلام كند كه شاه انحصار تجارت ابريشم را حاضر است به پرتغالىها واگذارد . به شرطى كه آنان در مقابل ، ادويه و فلفل و اجناس هندى تحويل دهند . سررابرت شرلى بعد از مذاكرات طولانى و مفصل ، در به ثمر رساندن مذاكرات توفيق يافت ، ولى موقعى كه سفير اسپانيا ، دون گارسياد سيلوائى فيگورآ ، درخواست استرداد بحرين و سرزمين‌هاى ديگر مورد اختلاف را كرد ، شاه چنان در خشم شد كه ديگر به هيچ‌گونه مذاكره‌اى تن در نداد . - م .\r\n","page_name":" 349 ","page_number":373},
  {"content":"\r\n\r\nشود . وى در اين مورد براى من نيز به اردبيل نامه نوشت و تقاضا كرد مطالبش را به عرض شاه برسانم ، منتهى نامه‌اش موقعى به من رسيد كه اردبيل را ترك كرده بودم و نمىتوانستم به آن شهر برگردم . در نتيجه فكر كردم ممكن است اين اقدام را در قزوين انجام دهم ؛ زيرا شاه كه در اثر صلح با ترك‌ها نسبت به اين گونه موضوعات بىعلاقه شده بود ، برايش شش ماه زودتر يا ديرتر نيز تفاوت نداشت ، و به هر حال دستور داد پدر جووانى در اين هواى بد خود را به زحمت نيندازد و نامه‌ها را نزد خود نگاه دارد تا موقعى كه شاه به اصفهان رفت آنها را بگيرد .\r\nقاصدى كه به كاشان ، نزد پدر ملكيور ، آمده بود نيز مأموريتى در همين زمينه داشت و همان‌طور كه نوشتم ، طبق دستور سفير ، از پدر روحانى خواهش كرد به فرح‌آباد برود و شاه را ملاقات كند ؛ ولى من عقيده داشتم كه شاه به فرح‌آباد رفته است تا از خستگىهاى امور مملكتى اندكى رهايى يابد و مسلما اگر نخواهد در اين زمينه مذاكراتى انجام دهد ، رو نشان نخواهد داد .\r\nروز يكشنبه ، دوم دسامبر ، همگى كاشان را ترك كرديم . پدر روحانى عازم فرح‌آباد شد و من به سوى اصفهان رفتم و چون مىخواستم سفر را شبانه انجام دهم ، طرف عصر حركت كرديم . پس از طى هفت فرسنگ راه ، دو ساعت قبل از دميدن سپيدهء صبح ، به كاروان‌سرايى كه به نام بناكنندهء آن كاروان‌سرا ، خواجه كاظم نطنزى ، خوانده مىشد رسيديم و در آنجا به استراحت پرداختيم .\r\nغروب دوشنبه به راه افتاديم و شبانه ، هشت فرسنگ راه‌پيمايى كرديم و صبح روز بعد ، يعنى سه‌شنبه ، موقعى كه آفتاب دميده بود ، در كاروان‌سرايى كه در كنار باغ شاه مرسوم به تقىآباد واقع شده بود و من در موقع سفر از اصفهان به فرح‌آباد شرح آن را داده‌ام ، استراحت كرديم .\r\nغروب سه‌شنبه حركت كرديم و پس از طى هشت فرسنگ ، صبح روز بعد به كاروان‌سراى لله‌بيگ رسيديم و در آنجا توقف كرديم . اين كاروان‌سرا را لله‌بيگ ، كه يكى از مأموران عالىرتبه و خزانه‌دار شاه در اصفهان است ، بنا كرده و به همين مناسبت به نام او خوانده مىشود .\r\nغروب چهارشنبه مجددا به راه افتاديم و هشت فرسنگ راه پيموديم و صبح روز بعد به دهى به نام برتيان رسيديم و در قلعهء اين ده كه با اصفهان فقط يك فرسنگ راه فاصله دارد بار انداختيم .\r\nاز آنجا من قاصدى به اصفهان روانه ساختم تا مأموران را از ورودم مطلع كنند و توسط آنان خانه‌اى در اختيار بگيرم ؛ زيرا خانه قبلى من در اصفهان اكنون محل اقامت سفير اسپانيا شده بود .\r\nدر همان حال كه در اين ده بيمار و بسترى بودم ، پدرهاى روحانى اصفهان ، اعم از كرملىهاى برهنه‌پا و اگوستن‌ها و دوستان ديگر ، به ديدن من آمدند و چند بانو از خانم معانى نيز ديدن كردند .\r\n\r\n","description":"","footnote":"","page_name":" 350 ","page_number":374},
  {"content":"\r\n\r\nغروب روز شنبه ، هشتم دسامبر ، به اصفهان وارد شدم و به خانه‌اى كه قبلا برايم آماده كرده بودند رفتم . اين خانه را خود من از ميان چند خانه‌اى كه به من پيشنهاد شده بود انتخاب كردم ؛ زيرا با وجودى كه كوچك‌تر از خانهء قبلى من در اصفهان بود ، اين مزيت را داشت كه نزديك خانهء پدرهاى روحانى مسيحى واقع شده و براى من رنجور بسيار مناسب بود .\r\nدر آنجا بلافاصله عدهء زيادى از دوستان به ديدنم آمدند و از من با محبت زياد عيادت كردند .\r\nتمام كسانى نيز كه قبلا در خدمت من بودند ، و به علت اين‌كه نمىخواستم با خود عدهء زيادى را به سفر ببرم آنها را در اصفهان بر جاى گذاشته بودم ، دوباره به نزد من آمدند . يكى از آشنايان بانو معانى كه يك زن بسيار نيكو سيرت آسورى و از اهالى ماردين بود و گرچه جاناگا « 1 » خوانده مىشد ، ولى بانو معانى به او ميمى يعنى مادربزرگ خطاب مىكند ، به نزد ما آمد و البته همگى ما نيز به تبعيت از بانو معانى او را ميمى « 2 » صدا مىكنيم .\r\nدوشيزه ماريوچا « 3 » دختربچهء گرجى نيز ، كه در غياب ما كشيشان مسيحى از او مواظبت مىكردند ، مجددا به نزد ما مراجعت كرد . ماريوچانامى است كه بانو معانى بر اين دختر گذاشته و نام اصلى او تيناتين زيبا است « 4 » . اين دختر يتيم است ، يعنى پدر خود را موقعى كه گرجستان به دست شاه‌عباس ويران شد از دست داده و مادرش هم در موقع مهاجرت به ايران مرده است . در اواخر ژوئن سال 1617 يكى از دوستان گرجى او را به خانهء ما آورد تا به نگه‌دارىاش بپردازيم ؛ زيرا آنان نگران بودند مبادا شاه ، به‌طورى كه عادت اوست ، اين دختربچه را كه فقط هفت سال داشت به خانهء خود ببرد يا به دست يكى از بزرگان دربارى بسپارد و واضح بود كه به اين ترتيب ، تعاليم مذهبى اسلامى كار خود را مىكرد و اين طفل را به آسانى مىتوانستند از دين مسيحى منحرف سازند . چون در خانهء ما اين خطر براى او وجود نداشت و ما از اتباع يا از غلامان شاه نبوديم ، دوستان نيكوكار ما فكر كردند بهترين راه نجات دختر در اين است كه او را به ما بسپارند و چون در اين باره خواهش و حتى اصرار كردند ، او را به نزد خود آورديم و به تربيتش همت گماشتيم و بر اثر اين اقدام نه تنها دوستان خود را راضى كرديم ، بلكه در راه رضاى خداوند نيز قدمى برداشتيم و چون فرزندى نداشتيم او را به فرزندى قبول كرديم . وقتى بعدا به قصد همراهى شاه به اردو رفتم تا شاهد جنگ‌هاى او باشم صلاح نديدم كه اين دختر را با خود همراه ببرم ؛\r\n\r\n\r\n","description":"","footnote":"\r\n( 1 ) .  Gianaga \r\n( 2 ) .  Meimi \r\n( 3 ) .  Mariuccia \r\n( 4 ) .  Tinatin di Ziba  : اين دختر همان كسى است كه پيترو دلاواله بعدا او را به عقد ازدواج خود درمىآورد . در اين مورد به مقدمه مراجعه شود . - م .\r\n","page_name":" 351 ","page_number":375},
  {"content":"\r\n\r\nدر نتيجه وى را به پدرهاى روحانى كه آنان نيز مهمان شاه بودند و از مزاياى آن استفاده مىكردند سپردم ، و ميمى را براى سرپرستى او تعيين كردم .\r\nپدرهاى روحانى پرتغالى بانوى ديگرى را نيز به ما سپردند و او همسر نظربيگ عيسوى بود ، كه سابقا از او ياد كرده‌ام . اين بانو نيز مسيحى و پرورش‌يافتهء بانو شرلى ، همسر رابرت شرلى ، انگليسى بود . بانو شرلى از خاندان‌هاى بزرگ چركس بود و چون شوهرش ، به عنوان سفير ايران ، به دربار پادشاهان اروپا اعزام شده بود ، وى نيز سفرهاى زيادى به اروپا و آسيا انجام داده بود . اين بانو ، كه ليلى ناميده مىشد ، به اتفاق ميمى در تمام مدت دورى ما از اصفهان ، از ماريوچا به خوبى پذيرايى كرده بود و بعد از مراجعت ما همگى مجددا به نزدمان بازگشتند . بانو ليلى دختركى سه ساله داشت و خدمتكار او نيز ، كه دخترى سياه پوست بود و مشكى خوانده مىشد ، در خانهء ما مشغول كار شد .\r\nدر آغاز ورود به اصفهان ، من به علت بيمارى ، مدت‌ها در رختخواب ماندم و فقط روز شانزدهم دسامبر توانستم بستر را ترك كنم و براى انجام مراسم دعا به كليسا بروم . بعد از آن تاريخ مىتوانستم مختصرى راه بروم ، منتهى سرفه مرا به شدت آزار مىداد و دندهء پهلوى چپ من به طرف سينه فوق‌العاده درد مىكرد ؛ بدتر از همه اين‌كه دائما مختصرى تب داشتم و حالت خستگى شديدى در خود احساس مىكردم ، به‌طورى كه برايم مسلم بود كه دوستان خود را در كشورم ديگر نخواهم ديد . چون اطبا و دواهاى تجويز شدهء آنان كارى از پيش نبردند ، سرانجام درصدد برآمدم شخصا به معالجهء خود بپردازم و در اين راه فقط از دستورهاى يكى از پدرهاى روحانى آگوستن ، كه سال‌ها در هندوستان پرستارى بيماران را كرده و تجربه‌هايى آموخته بود ، پيروى كردم .\r\nمعالجه‌اى كه براى خودم تعيين كردم از اين قرار بود كه از خوردن ميوه و مركبات و تنقلات خوددارى كردم ، و غذايم منحصر به جوجهء توأم با كشمش پخته شد ؛ زيرا مزهء آن را دوست داشتم و به‌علاوه قوت داشت . صبح‌ها نيز ، بلافاصله بعد از برخاستن از رختخواب ، يك كاسه شير بز ، كه آن را جلو چشم خودم از پستان حيوان دوشيده بودند ، مىنوشيدم . در ظرف روز و حتى در مدت شب نيز به تدريج و جرعه‌جرعه آب مخلوط با گلاب ، كه صندل قرمز در آن رنده كرده بودند ، مىآشاميدم و بايد اضافه كنم كه نوشيدن اين محلول كه فوق‌العاده به رفع عطش من كمك مىكرد در اينجا بسيار مرسوم است .\r\nبا همين وضع عيد نوئل را گذرانيدم و سال 1618 تمام شد ، و اكنون كه سال 1619 آغاز\r\n\r\n","description":"","footnote":"","page_name":" 352 ","page_number":376},
  {"content":"\r\n\r\nشده حالم رو به بهبود است و وضع روحىام نيز بهتر شده و مىتوان گفت سرفه هم قطع شده و جز مختصرى از آن باقى نمانده است .\r\nدر اين ايام ارمنىهاى مسيحى جلفا يا بهتر بگويم تعداد زيادى از آنان كه داراى مقام و منزلتى هستند به فرح‌آباد نزد شاه رفتند ، تا هدايايى تقديم كنند ؛ زيرا حدس زده بودند كه چون مدتى است از او ديدن نكرده‌اند اوقاتش تلخ شده است . شاه قبلا از اصفهانىها در اين مورد گله كرده بود و در نتيجه كلانتر شهر ، كه بسيار مضطرب و پريشان شده بود ، براى جلوگيرى از مجازات ، به اتفاق عده‌اى از مردم سرشناس شهر ، كه همگى آنان نيز گرفتار ترس و هراس شده بودند ، با هديه‌هاى گران‌بها به سوى فرح‌آباد رونهاده بود و شاه كه از اين جريان مطلع شده بود ، پيغام فرستاده بود كه خودش به زودى به اصفهان خواهد آمد ، بنابراين لازم نيست آنها از جاى خود حركت كنند و تصريح كرده بود كه اوقاتش از آنان تلخ نشده است .\r\nارمنىها به فرح‌آباد رفتند و شاه به خوبى از آنها استقبال كرد و بنا به رسوم معمول به آنها خلعت داد و از هدايايى كه برايش برده بودند ، فقط چند چيز جالب ساخت خارجه را برداشت و دستور داد به جاى بقيه ، سيصد تومان پول نقد بپردازند و ارامنه نيز اين پول را كه معادل سه هزار سكه است ، بلافاصله فراهم كردند و پرداختند . قبل از اين‌كه آنان شاه را ملاقات كنند ، برايشان پيغام فرستاده بود كه منظورشان چيست و آيا آمده‌اند درخواست كنند به آنها اجازه داده شود به تركيه ابريشم بفرستند ، يا قصد ديگرى دارند ؟\r\nارامنه جواب داده بودند كه درخواستى در اين باره ندارند و مأموران عالى مرتبهء دربار نيز آنها را برحذر داشته بودند كه مبادا خواهشى در اين زمينه از شاه بكنند ، زيرا صلح با ترك‌ها جز يك امر ظاهرى بيش نيست و دشمنى ديرين بيش از هميشه برقرار است ، و دير يا زود جنگ ديگرى ميان دو كشور اتفاق خواهد افتاد . يك ارمنى ، كه از فرح‌آباد بازگشته بود ، روز سيزدهم فوريه اين اخبار را به من داد و گفت كه در فرح‌آباد چهل هزار خانوادهء ارمنى و دوازده هزار خانوادهء گرجى و هفت هزار خانوادهء يهودى و در حدود بيست هزار خانوادهء مسلمان اهل شيروان و عده‌اى از مردم گيلان و سرزمين‌هاى ديگر زندگى مىكنند كه اهالى بومى و درباريان را نيز بايد به اين رقم اضافه كرد . اين مطالب را مىنويسم تا متوجه شويد كه تشكيل اين شهر با چه مقياس وسيعى شروع شده است و مرتبا وسعت و جمعيت آن رو به فزونى است ، منتهى بايد صبر كرد و ديد آيا بعد از مرگ شاه‌عباس نيز اين وضع ادامه خواهد داشت يا شيرازهء كار از هم خواهد گسيخت .\r\nبعدا شنيدم يكى از ارمنىهايى كه شخصا نيز زياد به امر حمل ابريشم علاقه‌مند نبوده و بيش\r\n\r\n","description":"","footnote":"","page_name":" 353 ","page_number":377},
  {"content":"\r\n\r\nاز دوازده بار ابريشم نداشته است ، در طى جلسهء ملاقات ، براى خوش‌آيند شاه و بدون جلب موافقت ديگران ، اظهار داشته است كه اهالى جلفا راضى هستند براى هر بار ابريشم پنج تومان يعنى پنجاه سكه ، به اعلىحضرت بدهند ، به شرطى كه به آنها اجازه داده شود ابريشم خود را از راه تركيه حمل كنند ؛ زيرا زندگى تمام آنان به اين امر بستگى دارد .\r\nشاه كه اكنون اين حرف در گوشش فرو رفته ، مايل است ابريشم فقط از راه تركيه به همه جاى دنيا حمل شود ، تا از هر بار پنج تومان نصيب او گردد . ولى صاحبان ابريشم به اين نحوهء عمل راضى نيستند و كسانى كه دويست - سيصد بار ابريشم دارند ، چنان تنگ حوصله شده‌اند كه به هر حيله‌اى متوسل مىشوند تا اين مبلغ گزاف را نپردازند .\r\nاكنون كه بحث ارامنه را پيش كشيدم ، اين خبر را نيز لازم است به شما بدهم كه بعد از مذاكرات چند ماهه ، سرانجام در آخرين روزهاى ايام كارناوال ، ازدواج خواهر بانو معانى را ، كه سومين دختر خانواده است ، و همان‌طور كه قبلا نوشتم بانو معانى از مدت‌ها پيش به اين طرف او را براى هم‌صحبتى به نزد خويش آورده است ، عملى ساختيم .\r\nاسم خواهر زن من لعالى است كه از اسم لعل ، يعنى يك سنگ قيمتى ، مشتق مىشود . شوهر او يكى از ارامنهء جلفاست و خواجه آستواز آتور خوانده مىشود ، كه در زبان ارمنى معنى آن خداداد است ، ولى ما به‌طور خلاصه او را خواجه زاتور صدا مىكنيم . من اين جوان بيست و چهار ساله را از بين خواستگاران متعدد انتخاب كردم ، زيرا گرچه از متمول‌ترين افراد ارامنه نيست ، ولى مسلما از لحاظ اصالت فاميلى از محترم‌ترين آنان محسوب مىشود و بسيار تربيت شده است و به‌علاوه عموزاده و دست‌پروردهء خواجه آبديك ، از بزرگان ارامنه است كه همه به او احترام مىگذارند ( اين جوان در بچگى پدر و مادر خود را از دست داد و در نتيجه خواجه آبديك او را بزرگ كرد و به تربيتش همت گماشت ) .\r\nخواجه آبديك نه تنها كاتوليك خوبى است و به همهء فرنگىها علاقه‌مند است ، بلكه اصولا به اندازه‌اى باتقوا است كه مىتوان گفت آينهء مذهب و مسيحيت شرقى است . او با وجودى كه داراى فرزندان متعددى است ، دارايى خود را بيش از آن‌كه صرف مخارج خانه كند ، براى بناى كليساها و تزيينات آنها از قبيل چراغ و قنديل‌هاى زرين و سيمين و تابلوها و تصاوير گران‌بها خرج مىكند و اكنون در جلفاى اصفهان ، كه شاه‌عباس پس از خراب كردن جلفاى ارمنستان در كنار ارس ، ارامنه را به آنجا كوچ داده است ، نزديك به ده كليساى خوب وجود دارد كه يكى از آنها را خواجه آبديك ساخته و تمام مخارج آن را به عهده گرفته است و قسمت اعظم مخارج يك\r\n\r\n","description":"","footnote":"","page_name":" 354 ","page_number":378},
  {"content":"\r\n\r\nكليساى ديگر را نيز مىپردازد ، و به‌طور كلى كليساهاى متعددى به نام ابن خواجه معروف است .\r\nاين مرد نيكوكار ، در شهرهاى اطراف نيز مرتبا مشغول عمران و آبادى است و كار مهم ديگرى نيز انجام داده كه بسيار درخور ستايش است به اين معنى كه در جنگ‌هاى گذشتهء ارمنستان و گرجستان ، موقعى كه هزاران هزار مسيحى آواره و دربه‌در و عدهء زيادى از آنان گرفتار و اسير شدند ، وى براى رضاى خاطر خدا با پول خود نزديك به چهل هزار نفر را خريد و آزاد كرد و پسران را به پدران و زنان را به شوهران و خويشان را به يكديگر رسانيد و از تفرقهء آنان جلوگيرى كرد ؛ و چون براى انجام اين منظور خداپسندانه پول كافى نداشت و نمىتوانست ابريشم خود را نيز به فروش برساند از خان شيروان ، كه فرزند يكى از ارامنهء مسيحى است ، پول قرض كرد و ابريشم و ديگر اموال خود را نزدش گرو نهاد « 1 » .\r\nاكنون مىتوانيد پيش خود مجسم كنيد كه علت انتخاب پسر عموى اين مرد و بزرگ شدهء او به عنوان داماد خانواده چه بوده است و علاوه بر جلب رضايت برادر و خواهر عروس ، كه در اصفهان حاضر بودند ، نامه‌اى نيز به مادرش نوشتم و موافقت او را با اين ازدواج جلب كردم .\r\nروز چهاردهم فوريه يكى از خواهران داماد به خانهء ما آمد و براى عروس چشم‌روشنى آورد .\r\nاين چشم‌روشنى طبق رسوم يكى از اشياى مورد علاقهء زنان از قبيل سينه‌بند ، گوشواره ، دست‌بند و امثال آن بايد باشد ، كه آورنده با دست خود ، عروس را با آن زينت مىدهد . در آن موقع دوران روزهء ما آغاز شده بود ؛ منتهى ارامنه كه هنوز از تقويم قديم استفاده مىكنند ، در هفتهء آخر كارناوال به سر مىبردند و فكر كرديم بهتر است مراسم را در همان هفته انجام دهيم تا به تأخير نيفتد .\r\nروز جمعه پانزدهم فوريه خانهء ما پر از بانوان متعدد ارمنى و گرجى و آسورى و مسلمان بود و اندكى بعد از نيمه شب ، داماد به اتفاق خويشان خود ، با صداى نقاره و طبل و آلات موسيقى ديگر ، به خانهء ما وارد شد و بدون اين‌كه قادر به ديدن عروس باشد تا صبح با ما به صحبت نشست .\r\nزيرا رسوم و عادات محل چنين اقتضا مىكند . البته در تمام مدت نواهاى موسيقى ادامه داشت .\r\nعروس در اتاق ديگر به سر مىبرد و تمام شب را بدون اين‌كه بخوابد با بانوان ديگر به گفت و شنود مشغول بود . وى طبق رسوم و عادات محل آرايش شده و دست‌هايش حنا بسته بود ؛\r\n\r\n\r\n","description":"","footnote":"\r\n( 1 ) . لاكهارت در يادداشت‌هاى خود مىنويسد كه نام صحيح اين ارمنى خواجه آوتيك باباكيان ، و بانى اصلى ساختمان كليساى مريم مقدس در اصفهان بوده است خواجه آوتيك در سال 1639 ميلادى وفات يافت . - م .\r\n","page_name":" 355 ","page_number":379},
  {"content":"\r\n\r\nجالب توجه‌تر از همه اين‌كه صورتش را نيز با برگ‌هاى اكليل‌زده به رنگ طلايى آراسته بودند و اين ديگر يكى از چيزهاى عجيب عالم بود . دور عروس چراغ‌هاى متعددى چيده بودند و روى صورت او تور ابريشمى صورتى رنگى قرار داشت كه بر آن نقش يك خورشيد طلايى به چشم مىخورد .\r\nبانوان تمام شب زدند و خواندند و رقصيدند و براى اين‌كه نسبت به مردان نيز محبتى كرده باشند ، بعضى اوقات جلو ما نيز اين كارها انجام دادند . معمولا در بين ايرانيان زنان با روى باز در حضور مردان حاضر نمىشوند و ارمنىهاى عيسوى نيز ، به تبعيت از آداب و رسوم كشور ، اين كار را نمىكنند ؛ ولى چون ما فرنگى بوديم و طرز زندگيمان متفاوت بود ، زن‌هايمان برايشان اهميتى نداشت با روى باز جلو مردان حاضر شوند و بايد اضافه كنم كه گرجىها نيز عينا مثل ما رفتار مىكنند . موقعى كه ما فقط با خودمان هستيم طبق آداب و رسوم مسيحى رفتار مىكنيم و موقعى كه ايرانىهاى مسلمان هم حضور دارند زن‌هاى ما روى خود را مىپوشانند و طبق رسوم آنان رفتار مىكنند ؛ ولى اين پيروى از آداب و رسوم اسلامى منحصر به همان روگرفتن است .\r\nرقص توأم با آواز بانوان خالى از لطف نيست و آنان در عين خواندن مىرقصند و به بدن خود هزاران گونه حركات مليح و جذاب مىدهند . آوازها عبارت از تصنيف‌هايى است كه مناسب وضع مجلس است ، و بانويى كه سردستهء رقاصه‌هاست شعرى مىخواند و به جاى مخصوصى كه رسيد همگى با هم جملاتى را تكرار مىكنند . يك بانوى آسورى كه دوست خانم معانى بود و بيگى خانم ناميده مىشد و گرچه روى زيبايى نداشت ولى بسيار شيرين‌بيان بود و قد و بالاى رشيدى داشت ، اين آوازها و رقص‌ها را خوب مىدانست و به اين مناسبت غالبا سردستگى بانوان را بر عهده داشت .\r\nمن اين صحنه‌ها را دوست دارم و به اين مناسبت حتى بدون عروسى نيز غالبا در منزل ما از اين خبرها هست ؛ زيرا در اين صفحات زنان جز ديد و بازديد تفريح ديگرى ندارند و اين ملاقات‌ها غالبا توأم با خوردن و نوشيدن و خواندن و رقصيدن است و ملاقات و صحبت به نحوى كه در نزد ما مرسوم است در اينجا مفهومى ندارد . ما بدون اين‌كه به ميهمان‌هاى خارجى نيز احتياجى داشته باشيم ، خودمان به اندازهء كفايت زنان و دخترانى كه از رقص و آواز اطلاع داشته باشند در خانه داريم و روىهم‌رفته تعداد آنان به ده - دوازده نفر مىرسد « 1 » كه همه ، موقع روز و شب آماده‌اند تا حاضران را سرگرم كنند .\r\n\r\n\r\n","description":"","footnote":"\r\n( 1 ) . در اينجا نويسنده به معرفى يك‌يك اين بانوان و دوشيزگان مىپردازد ، كه براى اجتناب از تطويل كلام ، از ترجمهء آن خوددارى شد . - م .\r\n","page_name":" 356 ","page_number":380},
  {"content":"\r\n\r\nصبح شنبه ، همين كه روز بالا آمد ، همگى به كليساى كرملىهاى برهنه‌پا رفتيم و در آنجا بعد از انجام دعا ، عروس مراسم اعتراف و تعميد را به جاى آورد . سپس همگى سوار بر اسب شديم و عروس را به جلفا هدايت كرديم و به كليساى اصلى آنجا برديم - ارامنه از ما درخواست كرده بودند اين كار را بكنيم و ما نيز براى خوش‌آمد آنان چنين كرديم - و طبق آداب و رسوم ارمنى و توسط كشيش‌هاى ارمنى ، به‌خصوص كسانى كه مىدانستيم كاتوليك‌هاى خوبى هستند و از پاپ اعظم ما تبعيت مىكنند ، مراسمى به جاى آورده شد .\r\nجلفا اندكى خارج از شهر اصفهان واقع است ، يعنى در آن طرف رودخانه بعد از پل چهارباغ قرار گرفته و همگى سواره به آنجا رفتيم . گروه رامشگران با ساز و طنبور و دايره زنگى و نقاره جلو ما مىزدند و مىخواندند . قسمتى از آنان را داماد فرستاده بود و عدهء ديگر كسانى بودند كه قبلا در خانهء ما حضور داشتند . وقتى تشريفات كليسايى تمام شد ، به همين نحو عروس را به خانهء خواجه آبديك برديم ؛ زيرا وى براى نشان دادن علاقهء خود و همچنين به سبب اين‌كه خانهء داماد هنوز در حال ساختمان بود ، مىخواست عروس نخست به منزل او وارد شود . طبق آداب و رسوم ، تمام روز را در خانهء خواجه مانديم . اين مهمانىها معمولا يك روز و يك شب به طول مىانجامد ، منتهى من كه خسته بودم هزاران عذر و بهانه آوردم و شب به خانه مراجعت كردم . با اين عروسى ، به مراتب دوستى ما فرنگىها با ارامنه و به‌خصوص با بزرگان آنها در جلفا افزوده شد ؛ به‌خصوص كه من نسبت به همهء كسانى كه از اين عروس قبلا خواستگارى كرده بودند ، بسيار مهربانى كردم و به آنها اطلاع دادم كه او داراى چند خواهر ديگر نيز هست و در اين بيان خود واقعا صادق بودم .\r\nاميدوارم بتوانم اين افراد را به لزوم اطاعت از پاپ واقف سازم و آنها را وادار كنم تا كاتوليك‌هاى خوبى شوند ، زيرا برعكس آنچه بعضىها تصور مىكنند ، تمام آنها و يا حداقل تمام افراد خوب آنها به اصول اين آيين كاملا آشنايى دارند و به هيچ‌وجه از آن بيگانه نيستند .\r\nتمايل زيادى كه اين افراد به خويشاوندى يا نزديكى با من دارند ، براى اين است كه از حمايت من برخوردار شوند و از ترسشان نسبت به شاه ، كه فعلا حد و اندازه‌اى بر آن متصور نيست ، كاسته شود و مىدانند كه من تا از اطاعت آنان نسبت به پاپ و كليساى كاتوليك كاملا مطمئن نشوم ، هرگز اقدامى به نفعشان انجام نخواهم داد .\r\nبعد از اين‌كه ايام عيد پاك سپرى شد ، عروس و داماد طبق دعوتى كه از آنها كرده بوديم به خانهء ما آمدند و هنوز هم در اينجا به سر مىبرند ؛ زيرا از يك طرف من صحبت و معاشرت را\r\n\r\n","description":"","footnote":"","page_name":" 357 ","page_number":381},
  {"content":"\r\n\r\nدوست دارم ، و از طرف ديگر چون در موقع عروسى به علت بيمارى آن‌طور كه بايد و شايد در مراسم شركت نكردم ، اكنون مىخواهم از طريق برپا كردن ضيافت‌هاى متعدد اين عمل خود را جبران كنم .\r\nفعلا همه با شادى و خوشى ايامى را در جلفا و ايامى را در اصفهان مىگذرانيم و مسيحىهاى مشرق‌زمين نيز واقعا از نثار جان و مال ، در راه دوستان و خويشان خود دريغ ندارند و اين رسم عالى آنها ، درخور هرگونه تقدير و ستايش است . به اين ترتيب عروس ، اوقاتى را در خانهء من و ايامى را در خانهء خود يا خواجه آبديك به سر مىبرد و همه ، نهايت كوشش را به كار مىبندند تا به او خوش بگذرد .\r\nتعجب نكنيد كه اين همه دربارهء يك مسئلهء كوچك و كم‌اهميت صحبت كردم ؛ زيرا علاوه بر اين‌كه مىدانم مايل هستيد نسبت به همه چيز جزئى اطلاع حاصل كنيد ، به عقيدهء من شرح اين وقايع به شناسايى آداب و رسوم يك سرزمين كمك شايانى مىكند .\r\nمقارن با اين ايام ، يا اندكى قبل از آن ، دو مطلب اتفاق افتاد كه نمىتوانم آن را به سكوت برگزار كنم ؛ اول اين‌كه پدر ملكيور با پاسخ شاه از فرح‌آباد مراجعت كرد و شاه گفته بود كه اكنون با ترك‌ها صلح كرده است و اعزام كشتى جنگى از طرف پادشاه اسپانيا ديگر مورد علاقهء او نيست و يك وجب از زمين‌هايى را كه از پرتغالىها گرفته است پس نخواهد داد . البته در اين مورد ، شخص شاه حرفى نزده بود ، منتهى آقامير از قول او گفته بود و به هر حال نتيجه يكى است .\r\nپدر روحانى از يك جهت ناراضى بود كه چنين پاسخى دريافت كرده و به‌علاوه در فرح‌آباد نسبت به او احترامات هميشگى به عمل نيامده است ؛ ولى از طرفى بسيار خوشنود بود كه از شاه اذن مرخصى دريافت كرده و مىتواند به وطن خود نزد عيسوىها مراجعت كند و به حكام و مأموران كشور نيز دستورات لازم براى تأمين راحتى سفر او صادر شده است ؛ زيرا شاه‌عباس براى اين‌گونه امور كه خرجى برايش در بر ندارد و واجد اهميت نيست سخت نمىگيرد .\r\nمطلب ديگر اين‌كه چون مىخواستم آداب روزه را در ايام چهل‌گانه انجام دهم و از خوردن گوشت امتناع مىكردم . خيلى ماهى شور ، كه از درياى مازندران به اينجا مىآورند ، خوردم . در رودخانه‌اى كه از اصفهان مىگذرد ماهى وجود ندارد ، يا اگر وجود داشته باشد كم است ؛ زيرا اين رودخانه به دريا نمىريزد و پس از اين‌كه به هزاران شعبه تقسيم شد ، در مرداب فرو مىرود .\r\nعلاوه بر ماهى ، در خوردن اسفناج و چيزهاى ناسالم و كم‌قوت ديگر نيز ظاهرا افراط كردم ؛ زيرا دوباره مرض من عودت كرد و تب خفيف و مداوم آغاز شد و همان عوارض اولى بروز كرد .\r\n\r\n","description":"","footnote":"","page_name":" 358 ","page_number":382},
  {"content":"\r\n\r\nشبى كه به علت تب و كسالت نتوانستم بخوابم ، حتى نقشهء مقبرهء خود را كه بايد در خارج از شهر و در دشت‌هاى اطراف بنا شود در فكر مجسم كردم و تزيينات آن را در نظر گرفتم و از بانو معانى نيز خواهش كردم آن را به خاطر داشته باشد ، تا بعدا به روى كاغذ بياورم ؛ سرانجام مجبور شدم روزهء خود را نيمه كاره رها كنم و مثل سابق به خوردن شير و صندل بپردازم و اميدوارم كه در اين ميان ، به خدعه ، شير زن به خورد من نداده باشند ! به هر حال ، به خواست خداوند ، اينك مجددا حالم به كلى خوب شده و اثرى از بيمارى و سرفه در من وجود ندارد .\r\nيكشنبه سوم مارس به ملاقات چند تن از روحانيان مسيحى رفتيم كه از هرمز به اصفهان آمده بودند تا به رم بروند « 1 » . صبح زود روز بعد ، پدر ملكيوردلى آنجلى ، كه بارها نام او را برده‌ام ، از اصفهان عازم رم شد ، تا سپس به علت ضعف و پيرى از كار كناره‌گيرى كند و نظربيگ ايرانى را ، كه قبلا گفتم مخفيانه به دين مسيح درآمده است ، با خود برد تا در اختيار شاه اسپانيا قرار دهد ؛ ولى همسر نظربيگ با او نرفت و كماكان به عنوان مهمان بانو معانى نزد ما به سر مىبرد .\r\nمن عبدالله جريد ، برادر زن خود ، را نيز همراه اين روحانى كردم تا به بغداد برود ، زيرا او نزديك به يك سال بود در ايران به سر مىبرد و اكنون اطلاعات زيادى از وضع اين سرزمين و دربار آن و جنگ و اردوكشى و غيره كسب كرده و حتى چندين مرتبه نيز از شراب‌هاى شاه نوشيده است . وى به بغداد مىرفت تا پدر و برادران و خواهران و خويشان خود را به سفر ايران تشويق كند . يعنى عملى را انجام دهد كه يوسف با پدر پير خود يعقوب كرد . مدت‌هاست كه بانو معانى و من ، فكر مهاجرت اين اشخاص را به ايران در سر خود مىپرورانيم و چندين دليل موجه نيز براى اين فكر وجود دارد : اول اين‌كه به اين ترتيب آنان از فشار ظلم و تعدى دائمى ترك‌ها خلاص مىشوند و در ايران نه تنها مىتوانند مانند ساير مسيحيان اصيل و ثروتمند تبعهء شاه زندگى شرافتمندانه‌اى را به سر آورند - در حالى كه در تركيه يك نفر مسيحى هرچقدر اصيل و ثروتمند باشد ، باز هم از چنين زندگى محروم است - بلكه اقدام خواهم كرد تا خارجى و تبعهء پاپ نيز شناخته شوند و افراد خانوادهء من محسوب گردند . دليل فورىتر ديگرى كه وجود دارد ، عبارت از اين است كه آنها در سرزمين خود دائما در معرض خطر حمله و تعرض هستند و حتى وضع دين و ايمان آنان نيز از اين خطر در امان نيست ؛ زيرا ترك‌ها كه براى هيچ اصولى احترام\r\n\r\n\r\n","description":"","footnote":"\r\n( 1 ) . نويسنده اسامى يك‌يك آنان را ذكر مىكند ، كه ترجمهء آن زايد به نظر مىرسيد . وى مىخواسته است نامهء خود را به اين روحانيان بدهد ؛ ولى چون به اتمام نرسيده بود ، از انجام اين كار صرف‌نظر مىكند . - م .\r\n","page_name":" 359 ","page_number":383},
  {"content":"\r\n\r\nقائل نيستند ، گرچه در مورد دين به افراد بالغ كارى ندارند ؛ ولى اگر در خانه‌اى به يك پسر باهوش و وجيه برخورد كنند در پى فرصت هستند تا او را با زور از خانواده‌اش جدا سازند و به سلطان يا ديگران هديه كنند ، زيرا در اين كار ثوابى نهفته مىبينند و تصور مىكنند به اين ترتيب يك نفر را به راه راست هدايت كرده‌اند و خلاصه اين‌كه نسبت به عيسويان نه فقط به علت سوء نيت ، بلكه در اثر جهالت و عدم اطلاع و نداشتن تربيت هزاران هزار ستم روا مىدارند .\r\nافراد خانوادهء همسر من ، گرچه از نسطوريان هستند ، ولى اين نام بيشتر به طايفه اطلاق مىشود تا به آيين ، و به هر حال آنان از اولاد آسورىها و كلدانىهاى كاتوليك هستند كه اگر اشتباه نكنم در زمان پاپ جوليوى سوم « 1 » و پاپ گرگوريوى سيزدهم « 2 » مراتب پيروى خود را از آيين كاتوليك به نمايندگان آنها كه از رم اعزام شده بودند اعلام كرده‌اند . البته نسل فعلى شايد اين مسائل را فراموش كرده باشد ، زيرا مدت‌هاست ديگر نماينده‌اى از طرف پاپ به سرزمين آنها اعزام نشده . با وجود اين ، خانوادهء همسر من با ساير نسطوريان و آسورىها نه تنها فرق زيادى دارند ، بلكه آنها را مسيحيان بدى مىدانند ، زيرا آنها نمىگويند مريم مقدس مادر خدا ، بلكه مىگويند مريم مقدس مادر عيسى .\r\nبعضى از افراد اين خانواده آنقدر به اين اختلاف خود با ديگران اهميت مىدهند كه مثلا پدر بانو معانى هيچ‌وقت نخواسته است او يا دختر ديگر خود را به يكى از نسطوريان شوهر دهد و به تقاضاهاى متعددى كه در اين باره شده است ، ترتيب اثرى نداده ؛ زيرا بايد گفت در مشرق‌زمين فقط مردان درخواست ازدواج مىكنند و زنان هرگز در اين مورد تقاضايى از مردان نمىكنند . در عوض پدر بانو معانى دختر خود را با كمال ميل به من كه يك نفر رومى بودم داد . منتهى مراسم كامل مذهبى انجام نشد و به بعد موكول گرديد .\r\nبعدا وقتى من به تصور اين‌كه آنها از نسطوريان بد هستند برايشان موعظه كردم و اصول دين كاتوليك را شرح دادم ، آن عده‌اى كه با من در اصفهان بودند ، اعم از زن و مرد ، اين مذهب را پذيرفتند و قسم ياد كردند و آن عده نيز كه در بغداد به سر مىبردند ، به من اطلاع دادند كه حاضرند در اولين فرصت چنين كنند و براى هميشه نسبت به آيين كاتوليك وفادار بمانند . پس ملاحظه مىكنيد كه علت دور بودن اين افراد از اصول دين ما فقط و فقط جهل و نادانى بوده است و هنوز هم عدهء زيادى در بغداد و تمام تركيه گرفتار همين وضع هستند .\r\n\r\n\r\n","description":"","footnote":"\r\n( 1 ) .  Gjulio Terzo \r\n( 2 ) .  Gregorio Decimoterzo \r\n","page_name":" 360 ","page_number":384},
  {"content":"\r\n\r\nاز سال‌ها پيش به اين طرف ، ديگر كمتر مسيحى در بغداد باقى مانده است ، زيرا به علت جنگ يا سوانح ديگر همه از آنجا گريخته‌اند و در اين شهر به‌طور كلى ديگر كليسايى باقى نمانده و اجراى مراسم مذهبى مسيحى نيز تقريبا غدقن شده است ؛ به‌طورى كه اگر كسى بخواهد آن را انجام دهد بايد در خفا باشد تا مقامات ترك به وجود خانه‌اى كه مراسم در آنجا به عمل مىآيد پى نبرند « 1 » .\r\nكشيش‌هايى را كه فعلا در بغداد مراسم مذهبى توسط آنها انجام مىشود ، جز خدا كسى نمىشناسد و هيچ‌كس نمىداند آنان كاتوليك هستند يا غيركاتوليك ، يا اين‌كه به‌طور كلى براى سير كردن شكم خود اين كار را مىكنند . خلاصه اين‌كه دربارهء وضع آنان ترديد بسيار وجود دارد و چه بسا يك كشيش در عين حال آداب و رسوم فرقه‌هاى مختلف مسيحيت را با توجه به تقاضاها و موقعيت انجام مىدهد و عدهء زيادى از آنها اصولا مردمان استفاده‌جويى بيش نيستند و حتى ممكن است ايام زيادى بگذرد و در يك محل كشيش نباشد و مىدانم بعضى اوقات يك كشيش مجبور شده است افراد پانزده ساله و حتى بيست ساله و حتى بدتر از آن ، مادران و پدران را با فرزندان يك جا غسل تعميد دهد ؛ زيرا قبل از ملاقات او ، اين افراد اصولا كشيش به خود نديده بوده‌اند .\r\nبه‌طور كلى به غير از عده‌اى پيرزن و پيرمرد كه در ماردين يا دياربكر يا احيانا در جاهاى ديگر تربيت شده‌اند ، نسل جوان ، به‌خصوص كسى كه در بغداد متولد شده و زندگى كرده ، به كلى از مسائل دينى بىخبر است و از مسيحيت فقط صليب كشيدن را بلد هستند . با تمام اين تفاصيل بايد گفت كه هنوز هم كم و بيش مسيحيان معتقدى هستند و در گذشته حتى بعضىها جان خود را از دست داده‌اند ، ولى در مقابل زور و فشار ترك‌ها تسليم نشده‌اند و كلمه‌اى بر خلاف دين خود به زبان نياورده‌اند و هرگونه حيله و نيرنگ ترك‌ها نيز براى فريفتن آنان از راه زن و پول و غيره بىثمر مانده است .\r\nبه اين ترتيب ، همان‌طور كه گفتم ، مسيحىهاى بغداد در چنين وضع رقت‌بارى به سر مىبرند و اكنون تصور كنيد اگر كسى پيدا شود كه آنها را نجات دهد و به اصفهان منتقل كند ، چه خدمتى در حقشان انجام داده است ؛ زيرا در اصفهان نه تنها اين امكان براى آنان موجود است كه تا آخر\r\n\r\n\r\n","description":"","footnote":"\r\n( 1 ) . در اينجا نويسنده از نحوهء اجراى مراسم صحبت مىكند كه براى احتراز از تطويل كلام ، از ترجمهء آن خوددارى شد . - م .\r\n","page_name":" 361 ","page_number":385},
  {"content":"\r\n\r\nعمر خود آداب آيين كاتوليك را به حد اعلا و با آزادى مطلق به جاى آورند ؛ بلكه مورد عطوفت و رأفت همگان نيز قرار مىگيرند و آداب مذهبى از طرف پدرهاى روحانى كرملى برهنه‌پا كه به همين نيت از طرف پاپ به اينجا اعزام شده‌اند ، به آنها تعليم داده مىشود و از همه مهم‌تر آن‌كه حكومت ايران همه گونه آزادى مذهبى آنها را تضمين مىكند .\r\nدعاهاى مذهبى در اين جا به زبان لاتين خوانده مىشود كه به اين ترتيب بچه‌ها از اول به آن آشنا مىشوند و براى بزرگ‌ترها از پاپ استدعا خواهيم كرد تا دستور دهد به زبان كلدانى و عربى نيز دعاها را تكرار كنند ؛ زيرا اين كار سابقه دارد و اكنون در مورد مارونيت‌هاى كاتوليك و ارمنىها و حتى يونانىهاى مقيم رم چنين عملى انجام مىگيرد و مسلم است كه هر كسى اگر در زبان خود دعاها را بخواند ، بيشتر به معانى آن پى مىبرد .\r\nالبته ، طبق رويه‌اى كه دارم ، نبايد اين مطالب را قبلا بنويسم و فقط بايد وقتى چيزى را اظهار كنم كه آن را انجام داده باشم ، ولى اين مرتبه از نتيجهء كار مطمئن هستم و حتى اطلاع دارم آنها خود را براى مهاجرت آماده كرده‌اند تا از سرزمين دشمن به ايران بيايند و خود را تحت حمايت پاپ قرار دهند و از مزاياى بىشمار آن بهره‌مند شوند . وقتى آنان به اصفهان آمدند ، ممكن است شاه در حقشان مرحمتى نيز بكند ؛ زيرا تا به حال چندين بار برايم پيغام داده است كه آمادهء انجام هرگونه مرحمتى نسبت به من است و چون هنوز هيچ‌گونه درخواستى نكرده‌ام ، اگر از او بخواهم كه اين افراد را جزو خانوادهء من محسوب دارد و به آنها امتيازات خارجىهاى ديگر را اعطا كند ، مسلما آن را رد نخواهد كرد ؛ ضمنا اين امكان نيز وجود دارد كه افراد ديگرى به اين مهاجران بپيوندند و از طريق ازدواج و دوستى و پيوندهاى معنوى ، اجتماع بزرگى از آنان پديد آيد .\r\nشاه ، همان‌طور كه بارها بيان داشته ، حاضر است در صورتى كه ما درخواست كنيم ، به حد كافى زمين در اختيارمان بگذارد ، تا در آنجا زندگى كنيم و به آبادانى بپردازيم و به اين ترتيب خواهيم توانست در اين نقطه از جهان يك جامعهء بزرگ كاتوليك تشكيل دهيم كه خيال دارم اسم آن را « رم جديد » بگذارم و تمام خصوصيات رم را نيز براى آن به وجود آورم . اگر اشتباه نكرده باشم ، كارها تا اين لحظه به خوبى پيشرفت مىكند و اكنون برگرديم بر سر مطالب ديگر .\r\nروز چهارم آوريل ، دو قاصدى كه از طرف سفير اسپانيا و نمايندهء انگليسى به فرح‌آباد اعزام شده بودند تا مطالب مختلفى را به اطلاع شاه برسانند به اصفهان مراجعت كردند . هر دوى آنها براى من تعريف كردند كه بورون كاظم‌بيگ ، سفير شاه كه قبلا گفتم سردار ترك او را با خود به قسطنطنيه برده بود ، به فرح‌آباد مراجعت كرده است و به اين ترتيب حدس مىزنم او اصولا به\r\n\r\n","description":"","footnote":"","page_name":" 362 ","page_number":386},
  {"content":"\r\n\r\nقسطنطنيه نرفته باشد . وى يك سفير ديگر ترك را نيز به همراه خود آورده است تا مذاكرات صلح را دنبال كند . سردار كه براى انجام امور لازمى به قسطنطنيه احضار شده بود ، بعد از گذرانيدن فصل زمستان ، در حوالى مرزهاى ايران ، اكنون عازم قسطنطنيه شده و نزديك به چهارده روز با ارزروم فاصله دارد . به عقيدهء اين دو نفر ، بدون ترديد صلح به زودى برقرار خواهد شد و شاه سالانه صد بار ابريشم خام و پنجاه بار ابريشم آماده شده و پارچه‌هاى ابريشمى به ترك‌ها خواهد داد و قول مىدهد ديگر مزاحمتى براى گرجىها و كردها فراهم نسازد . براى اطلاعتان بايد اضافه كنم كه هيچ‌كس نمىتواند از كار اين شاه سر در بياورد و به ظاهر اعمال او قضاوت كند و بايد صبر كرد و ديد عاقبت كار چگونه خواهد بود .\r\nديگر واقعا باعث خجالت من مىشود كه اين نامه را طولانىتر سازم ؛ ولى پيش از پايان دادن به آن مىخواهم دو مطلب را به اطلاعتان برسانم : اول اين‌كه اصفهان واقعا شهرى است كه در آن ، همه نوع اقوام و ملل گرد آمده‌اند ؛ چنان‌كه به تنهايى در خانهء من به ده زبان تكلم مىشود و علاوه بر آن ، زبان‌هاى ديگرى هم هست كه هر يك از ما كم و بيش بدانها آشنايى داريم . اين ده زبان عبارتند از : ايتاليايى ، لاتين ، فرانسه ، اسپانيولى ، يونانى ، تركى ، عربى ، فارسى ، گرجى و ارمنى .\r\nزبان‌هاى ايتاليايى و فرانسوى و اسپانيولى را فقط من بلد هستم و آنها را در محاوره با خارجىهايى كه به ديدنم مىآيند مورد استفاده قرار مىدهم ، زيرا در خانهء من كس ديگرى به آنها آشنايى ندارد . از زبان لاتين نيز فقط در موقع خواندن دعا استفاده مىكنم . زبان‌هاى ششگانهء ديگر مورد استفادهء ساير افراد خانه است و كسى نيست كه به سه تا چهار زبان آشنايى نداشته باشد .\r\nبه غير از دو زبان ارمنى و گرجى ، من به زبان‌هاى ديگر كم و بيش آشنايى دارم و حتى مىتوانم ادعا كنم كه به خواندن گرجى و فهم بعضى از كلمات آن نيز قادر هستم .\r\nمطلب ديگرى كه مىخواستم بدان اشاره كنم و از نظر پزشكى و فلسفه طبيعى اهميت فراوان دارد اين است كه در اين سرزمين به آسانى هرچه تمام‌تر آلت رجليت مردان را قطع مىكنند ، بدون اين‌كه آنان به هلاكت برسند . اين مجازات در مورد جرايم خاصى از قبيل تجاوز به ناموس زنان و مسائلى از آن قبيل ، به‌طورى عادى و جارى اجرا مىشود ؛ ولى افرادى كه مجازات دربارهء آنان اجرا شده است ، به فوريت و فقط با استفاده از خاكستر شفا مىيابند .\r\nوزير مازندران ، كه در فرح‌آباد خيلى به كار من رسيدگى كرد ، از بخت بد ، گرفتار چنين مجازاتى شده و به قرارى كه خودش براى من تعريف مىكرد ، موقعى كه او قبلا با مقام پايين‌ترى مشغول خدمت بوده است ، به عرض شاه رسانيده‌اند كه به پسربچه‌اى تجاوز كرده و شاه نيز\r\n\r\n","description":"","footnote":"","page_name":" 363 ","page_number":387},
  {"content":"\r\n\r\nبلافاصله دستور داده است براى عبرت ساير مأموران ، او را مقطوع‌النسل سازند ؛ در نتيجه يكى از زنانش از او جدا شده و شوهر ديگرى كرده ؛ ولى زن ديگرش كه مسن‌تر بوده است به ميل خود زندگى را با او ادامه داده و اكنون نيز مثل خواهر و برادر در يك خانه زندگى مىكنند . بعد از اجراى مجازات ، چون معلوم شده كه اين تهمت صحت نداشته است ، شاه نسبت به او خيلى مهربانى كرده و دستور داده در مواظبتش بكوشند و چندين روز او را در اتاق دربسته و تاريك داخل خاكستر نگاهدارى كرده‌اند تا به كلى بهبود يافته است ، منتهى صدمه‌اى كه به او وارد شده ، البته به هيچ‌وجه جبران‌پذير نيست .\r\nشاه بعدا او را به مرتبهء عالىترى ارتقاء داد و او آنقدر خوب است كه ضمن تعريف از بدبختى خود اظهار مىداشت ، شاه از اطرافيان اطلاعات ناصحيح دريافت كرده بود و بعد از كشف حقيقت ، بيش از پيش محبت مىكند و وى نيز هر روز دست به دعا برمىدارد و از خداوند مىخواهد از عمرش كم كند و بر عمر شاه بيفزايد - تقريبا همهء اهالى مشرق‌زمين در مورد بدىهاى گذشته چنين هستند و آنها را زود فراموش مىكنند - من از اين طرز تفكر واقعا حيرت زده شدم ؛ زيرا اگر اين‌گونه بىعدالتى در حق من بشود ، يا بايد سر طرف را از تن جدا سازم و يا در اين آرزو بميرم .\r\nموقعى كه در اشرف بودم ، روزى شنيدم همين وزير ، كه تجربه‌اى در اين زمينه پيدا كرده است ، يكى از خدمتكاران خود را به اتهام تجاوز به يك دختر جوان به همين بليه دچار ساخته و روز بعد ، شخصا اين خدمتكار سيه‌روز را ديدم كه مريض و نالان از خانه بيرون مىرفت و ، چون وسيلهء ديگرى به جز خاكستر براى معالجه مورد استفاده قرار نمىگيرد و اين بدبخت نيز امكاناتى براى پرستارى از خود نداشت اگر تاكنون زنده مانده باشد ، واقعا معجزه‌اى اتفاق افتاده است .\r\nمطلب قابل توجه ديگر اين‌كه افرادى كه در بزرگى مقطوع‌النسل مىشوند ، ريش خود را از دست نمىدهند . در حالى كه اگر در بچگى گرفتار اين مصيبت شوند ، اصلا ريش در نمىآورند .\r\nدوست من ، وزير مازندران ، نيز بعد از عقيم شدن ، ريش بور خود را حفظ كرده و در آن تغييرى پيدا نشده است .\r\nمن اكنون مشغول تهيهء يك كتاب دستور زبان تركى هستم و اميدوارم به زودى آن را بتوانم تمام كنم « 1 » . . . . ديگر نمىدانم چه بنويسم و اميدوارم حوصلهء خواندن اين نامهء مفصل را داشته\r\n\r\n\r\n","description":"","footnote":"\r\n( 1 ) . در اينجا نويسنده به كتاب‌هايى كه براى تنظيم اين دستور زبان مورد احتياج اوست ، اشاره مىكند . - م .\r\n","page_name":" 364 ","page_number":388},
  {"content":"\r\n\r\nباشيد « 1 » . مدت‌هاى مديدى است كه از شما يا ديگران هيچ‌گونه خبرى ندارم ؛ زيرا ممكن است اصلا براى من نامه‌اى ننوشته باشيد و يا نوشته باشيد و به دست من نرسيده باشد ، و در اين صورت مىتوان گفت اين نامه‌ها اكنون در اصفهان هستند ، زيرا اخيرا متوجه شدم يكى از افراد بدنهاد دو - سه دسته كاغذهاى مرا ، كه از حلب مىآورده‌اند ، ربوده است . نمىدانم علت دزدى اين كاغذها اطلاع بر اسرار من بوده است ، يا اين‌كه مىخواسته‌اند نامه‌هاى روحانيان را بدزدند و چون بسته‌هاى من نيز جزو آنها بوده از بين رفته است . بارى ، از هم‌اكنون دستور داده‌ام راجع به اين موضوع تحقيق كنند و در صورتى كه خبر صحت داشته باشد ، انتقام خودم و ديگران را كه در معرض اين سرقت واقع شده‌اند ، خواهم گرفت و در پايان بايد بگويم كه امروز ديگر خوب بودن به تنهايى كافى نيست ، و هميشه آدم‌هاى ساده و خوب مورد تمسخر ديگران واقع مىشوند ؛ پس بايد با فرشته فرشته بود و با گرگ گرگ و حتى بدتر .\r\nنام صحيح سى و دو قبيلهء قزلباش را متأسفانه نتوانستم به دست بياورم ، ولى در عوض نام صحيح تمام توقفگاه‌هاى خود در ايران و همچنين اسم صحيح افراد و محل‌هايى را كه از آنها عبور كرده‌ام دستور داده‌ام نوشته‌اند ، تا در نامه‌هاى خود مرتكب اشتباه نشوم . با وجودى كه واقعا نبايد نامهء خود را بيش از اين طولانى سازم ، از ذكر اين نكته نمىتوانم صرف‌نظر كنم كه به قرار مسموع ، از چندى پيش به اين طرف ، درويش سلطان مصطفى به كمك خليل‌پاشا ، سردار ترك و خان كفا ، كه از دوستان اوست ، از زندان خلاص شده و دو مرتبه بر اريكهء سلطنت جلوس كرده است ؛ منتهى دربارهء اين‌كه سردار به قسطنطنيه رسيده است يا نه ، خبر صحيحى در دست ندارم ، و با وجودى كه مىدانم شما ، به علت نزديكى ، از حقايق امور بيش از من اطلاع داريد ، به محض اين‌كه خبرى در اين زمينه دريافت كردم به اطلاعتان خواهم رسانيد .\r\nمىگويند قزلرآقاسى را هم كشته‌اند و در اين صورت لابد سلطانه كيوسمه هم ، با وجودى كه فرزندان سلطان احمد هنوز زنده هستند ، وضع نامطلوبى دارد و بايد از همهء آنها نگه‌دارى كند ، چون سلطان مصطفى علاقه‌اى به زنان و ميلى به داشتن اولاد ندارد و فقط طالب زندگى در ميان دراويش است ؛ به هر حال مرتبهء اولى كه او بر تخت نشست ، داراى چنين اخلاقى بود و به راستى من هم فكر مىكنم همان‌طور كه ادعا مىكنند ، او تا حدى\r\n\r\n\r\n","description":"","footnote":"\r\n( 1 ) . در اينجا جهان‌گرد به ذكر نام دوستان و آشنايان و حتى سلمانى خود مىپردازد و براى آنها سلام و دعا و ثنا مىفرستد و از مخاطب خود مىخواهد نام گياهان مورد نياز خود را برايش بنويسد تا آنها را تهيه كند . - م .\r\n","page_name":" 365 ","page_number":389},
  {"content":"\r\n\r\nمختل‌المشاعر است و دليل خلع او از سلطنت هم چيز ديگرى جز اين نبوده است .\r\nدر پايان ، مجددا درخواست مىكنم از ارسال نامه براى من دريغ نورزيد ؛ زيرا بيش از پيش به دريافت آنها علاقه‌مند هستم . از خداوند مىخواهم به شما و ديگر دوستانم طول عمر و خوشبختى عنايت فرمايد ، و اراده‌اش بر اين تعلق گيرد كه دوباره همهء ما قبل از مردن يكديگر را در پوزيليپو ببينيم « 1 » . دست شما را مىبوسم .\r\nاصفهان 22 آوريل 1619\r\n\r\n\r\n","description":"","footnote":"\r\n( 1 ) .  Posilipo  : نام شهر زيبايى در ناحيهء جنوب غربى ايتاليا در حوالى ناپل است . - م .\r\n","page_name":" 366 ","page_number":390},
  {"content":"\r\n\r\n\r\nپس‌نويس‌نامه\r\nمطلب ديگرى به ذهنم رسيد كه نمىتوانم دربارهء آن سكوت كنم . سپاه ايران در موقع جنگ هيچ‌گونه آرايش جنگى ندارد . فقط شاه يا سپهسالار لشكر محل‌ها را تعيين مىكنند و مسئوليت قسمت‌ها به خان‌ها و سلطان‌ها و رؤساى ديگر ، به نسبت قدرت و تعداد افراد آنان ، واگذار مىشود و اين سرداران وظيفه دارند مناطقى را كه به آنها سپرده شده است حفظ كنند ، ولى افراد آنان نظمى ندارند ؛ بلكه تفنگ‌داران و نيزه‌داران و تيراندازان همه با هم مخلوط هستند ، به نحوى كه در موقع جنگ ، يكى با تفنگ مىجنگد ، ديگرى با نيزه و آن ديگرى با تير و كمان . و خلاصه اين‌كه هر كس سلاح خود را دارد و همه چيز درهم و برهم است و اين نحوه جنگ همان است كه تاسو دربارهء يونانيان شرح مىدهد و مىگويد در حال فرار و تفرقه و بدون نظم مىجنگيدند .\r\nدر مورد ايرانيان بايد كلمهء در حال فرار را تبديل به در حال دويدن كرد ، زيرا عملى كه آنان رو به عقب انجام مىدهند ، در حقيقت فرار و هزيمت نيست ؛ بلكه يك رو برگرداندن توأم با نقشه است . نخست به دشمن پشت مىكنند و اين عمل با فرار هيچ‌گونه فرقى ندارد ؛ ولى بايد توجه داشت كه تير را در حال روبه‌رو بودن با حريف ، نمىتوان پرتاب كرد ؛ بلكه آن را بايد از پشت سر به سوى او رها ساخت ، تا بازو آزادى عمل داشته باشد و بتواند زه را تا سرحد امكان بكشد . به اين ترتيب وقتى يك سپاهى ايرانى به طرف حريف پشت مىكند براى فرار نيست ، بلكه قصد او\r\n\r\n","description":"","footnote":"","page_name":" 367 ","page_number":391},
  {"content":"\r\n\r\nتيراندازى از عقب به طريق نيم گردش است و حتى تفنگ‌داران نيز از همين شيوه استفاده مىكنند .\r\nدر حركت سپاهيان هيچ‌گونه نظمى در بين نيست و هر كس به هر كجا خواست مىرود ، و فقط در نقاط مشكوك و نزديك به حريف توجه دارند كه همه با يكديگر حركت كنند . بارها و شتران حامل زنان نيز پراكنده هستند ، ولى ترتيب اين است كه جنگاوران هميشه بين آنان و سپاهيان دشمن قرار دارند ؛ يعنى اگر حركت قوا به سمت دشمن است هميشه سربازان جلو زن‌ها هستند ، ولى اگر حركت پشت به دشمن است ، مثلا از طرف سرزمين خصم به طرف سرزمين خودى است ، زنان و باروبنه در جلو صفوف واقع شده‌اند .\r\nبراى اردو زدن هم هيچ‌گونه نظمى در بين نيست ، يعنى موقعى كه حركت متوقف شد منتظر مىشوند تا شاه يا سپهسالار ، خيمه و خرگاه خود را برپا كنند و سپس هر كس به ميل خود ، چادر خود را در اطراف مىزند و البته براى اين كار فقط يك قاعده رعايت مىشود ، يعنى قزلباش‌هاى راست در طرف راست و قزلباش‌هاى چپ در طرف چپ چادر شاه قرار مىگيرند .\r\nافراد اردو هميشه مثل اين است كه در بهترين و پرنعمت‌ترين شهرها زندگى مىكنند ؛ زيرا هرچه در تمام كشور يافت مىشود ، بهترينش با آنان همراه است . به اين معنى كه به‌طور مداوم گروهى از فروشندگان و صنعت‌گران و غيره به دنبال آنان در حركت هستند و نه تنها احتياجات اوليهء سربازان را تأمين مىكنند ، بلكه هر نوع خوراكى حتى تنقلات را در اختيارشان مىگذراند .\r\nچون اردوكشى در ايران تقريبا مداوم است و همه ، از سربازان گرفته تا درباريان ، بيشتر اوقات خود را در اردوگاه‌ها به سر مىبرند تا در خانه ؛ اين است كه به هزاران وسايل مختلف سعى كرده‌اند اين ايام با راحتى بيشترى به سر آيد .\r\nحتى حمام‌هاى متحرك نيز با قشون همراه است كه در دشت و صحرا آنها را در زير چادرها نصب مىكنند . من خود ، بارها دستگاه‌هاى بزرگى را كه از چوب است و به عنوان حمام از آن استفاده مىكنند ديده‌ام كه آنها را بر روى شتران حمل مىكنند ؛ ولى طرز كار اين حمام‌ها را نمىدانم چگونه است ، زيرا هرگز به زير چادرهايى كه آنها را در آنجا نصب مىكنند نرفته‌ام .\r\nآشپزخانهء متحرك نيز همراه قواست . البته منظورم از آشپزخانه بشقاب و قابلمه و وسايل غذاپزى صحرايى نيست ، زيرا اين قبيل وسايل را هر كس با خود دارد و آن را در باروبنه‌اش حمل مىكند ؛ بلكه منظورم منقل‌هاى بزرگى است كه با متعلقات آن بر روى شترها قرار گرفته و حتى در موقع راه‌پيمايى نيز مىتوان از آنها استفاده كرد و غذا را همان‌جا پخت و روىهم‌رفته اين قبيل\r\n\r\n","description":"","footnote":"","page_name":" 368 ","page_number":392},
  {"content":"\r\n\r\nوسايل تا حدى كه وضع صنعت و قوهء ابتكار اين جماعت اجازه مىداده است ، فراهم شده و هميشه در اختيار افراد اردو است .\r\nاز فرح‌آباد خبر رسيد كه مذاكرات صلح ترك‌ها به سردى گراييده است ؛ زيرا مىگويند سلطان عثمانى شرايط سردار را قبول نكرده و طالب گرفتن امتيازات بيشترى است و در نتيجه سفير جديدى را با بورون كاظم به فرح‌آباد فرستاده است ولى وى هنوز به اين شهر نرسيده ؛ زيرا شاه دستور داده است او را همه جا معطل كنند و ترتيبى دهند كه مسافرتش خيلى به كندى انجام گيرد ، تا پاسخى را كه انتظار دارد ، از مأموران خود و يادگار على سلطان ، سفير حامل ابريشم به قسطنطنيه ، دريافت دارد و سپس به نمايندهء ترك اجازهء ملاقات دهد . روىهم‌رفته وضع خيلى درهم و برهم است و فعلا نمىتوان دربارهء آينده حدس صحيحى زد .\r\nخبر ديگرى كه از فرح‌آباد برايم آورده‌اند اگر حقيقت داشته باشد - و من در حال حاضر نمىتوانم صحت آن را تأييد كنم - از عجيب‌ترين خبرهاى عالم است و هيچ پادشاه ديگرى به جز شاه‌عباس چنين انديشه‌اى از خاطرش خطور نخواهد كرد . شايع است شاه براى آسايش وجدان خويش به رجال دولت گفته است كه فرزند ارشدش ، يعنى خدابنده ميرزا ، در واقع پسر او نيست و نبايستى او را پس از مرگش به سلطنت برگزينند ؛ چون مادر وى كنيزى بوده است كه به رسم معمول ايران تاجرى به شاه هديه كرده بوده و اين كنيز هنگامى كه به حرم‌سراى او وارد شده ، باردار بوده است و همهء اهل حرم نيز از اين حقيقت آگاهند ؛ بنابراين خدابنده ميرزا از سلالهء شاه نيست .\r\nمىگويند شاه براى اين‌كه صدق گفتار خود را ثابت كند ، قاصدى به اصفهان فرستاده و به عمهء سالخورده خود ، زينب‌بيگم ، كه در آن موقع قصرهاى سلطنتى را اداره مىكرده است و اكنون تقريبا به حال تبعيد در اين شهر به سر مىبرد و قبلا سال‌ها در قزوين بوده است پيغام داده كه كتبا اين موضوع را شهادت دهد و آنچه دربارهء اصل و نسب خدابنده ميرزا مىداند بنويسد . زينب بيگم هم ، براى خوش‌آمد شاه و براى اين‌كه مطابق ميل او رفتار كرده باشد ، به دروغ يا راست ، شهادت‌نامه‌اى با مهر خود و هجده شاهد ديگر در تصديق و تأييد گفتهء شاه تنظيم كرده و جزئيات را در آن نوشته است ، به‌طورى كه خدابنده ميرزاى واژگون بخت ديگر نمىتواند مدعى جانشينى پدر خود شود و بعد از بيست يا بيست و پنج سال شاه‌زادگى ، فرزند تاجر گمنامى خواهد شد . براى محروم ساختن يك جانشين از حق وراثت اين طريقه از آنچه تاكنون شنيده‌ايم و ديده‌ايم مؤثرتر است و حقيقت به گمان من اين است كه شاه از بيم آن‌كه مبادا موجبات\r\n\r\n","description":"","footnote":"","page_name":" 369 ","page_number":393},
  {"content":"\r\n\r\nزحمتش فراهم آيد و گرفتار سوء قصد گردد ، به همان دليلى كه چندى پيش پسر بزرگ خود صفى ميرزا را از ميان برداشت ، اكنون قصد دارد خدابنده‌ميرزا را كه حالا صاحب ريش شده و مىتواند در مقابلش اظهار وجود كند به همان سرنوشت ، منتهى به صورت ملايم‌ترى ، دچار سازد .\r\nمىگويند آخرين فرزند شاه نيز به تازگى مرده است ، به‌طورى كه جز همان جوان كه دوست من است جانشينى برايش باقى نمانده . اين پسر خيلى جوان و مختصرى پريشان حواس است و به همين سبب ، مورد بدگمانى پدر نيست ؛ ولى من بر اين عقيده هستم كه با مرور زمان او نيز به بهانه‌اى دچار سرنوشت برادر خواهد شد . براى من مسلم است و بسيارى از مردم روشن‌بين نيز همين نظر را دارند كه شاه‌عباس به دو علت تصميم دارد جز پسر بزرگ فرزند مقتول خود ، صفىميرزا ، جانشينى نداشته باشد ؛ يكى اين‌كه اين پسر هنوز كوچك است و در زندگى شاه مدعى سلطنت و مايهء زحمت او نخواهد شد ، ديگر اين‌كه وجدان شاه از وقتى صفىميرزا را بىگناه به هلاكت رسانيده است دچار ندامت گشته و مىخواهد به اين ترتيب خطاى خود را جبران كند و حقى را كه از پدر سلب كرده است به پسر بازگرداند ؛ اما در هر صورت قبول آنچه شاه دربارهء خدابنده مىگويد مشكل است . زيرا كدام تاجرى است كه جرأت داشته باشد كنيز غيرباكره‌اى را به شاه‌عباس پيشكش كند ، چه برسد به اين‌كه او حامله نيز باشد ! چطور مىتوان تصور كرد زنى كه از ديگرى حامله است در حرم‌سراى شاه باشد و او با آن همه سخت‌گيرى و شدت عمل ، آن تاجر و حتى كنيز را به جرم دروغ‌گويى در امرى چنان خطير به سختى مجازات نكند ؟ به‌علاوه چگونه امكان دارد كه شاه چنين راز مهمى را سال‌ها در دل خود نگاه دارد و خدابنده را بيش از بيست سال فرزند خطاب كند ؟ در هر صورت اگر اين خبر راست باشد ، بايد گفت واقعا ابتكار عجيبى است . البته من در حال حاضر آن را نمىتوانم تأييد كنم ؛ ولى اگر قرار بشود تحقق يابد ، مسلما همه از آن مطلع خواهند شد .\r\nدر باغ خانهء من ، يا بهتر بگويم خانه‌اى كه شاه براى من اجاره كرده است و پول آن را مىپردازد - اگر اصولا بتوان نام باغ بر آن گذاشت - در بين گل‌هاى ديگر ، گل‌هاى زرد بزرگى وجود دارد كه در ايتاليا آنها را نديده‌ام و خيال دارم تخم آنها را در داخل پاكت يكى از نامه‌ها بگذارم و برايتان بفرستم . يك نوع گل زرد ديگرى در اينجا هست كه كاملا به گل‌هاى رز ما شباهت دارد و فقط رنگش كمى متفاوت است ، ولى روىهم‌رفته تصور مىكنم اين گل در رم و ناپل نيز وجود داشته باشد و به هر حال بايد اعتراف كنم كه در اين زمينه داراى اطلاعاتى نيستم .\r\n\r\n","description":"","footnote":"","page_name":" 370 ","page_number":394},
  {"content":"\r\n\r\nدر حال حاضر منتظرم كبوترهاى قاصدى را كه دربارهء آنها به برادر زنم نامه نوشته‌ام برايم از بابل بفرستند . اين كبوترها نامه را به مقصد مىرسانند و مراجعت مىكنند و از زمان‌هاى قديم در آسيا از وجود آنها استفاده مىكرده‌اند ، به‌طورى كه تاسو آنها را چاپارهاى پرنده خوانده است .\r\nنسل كبوترهاى بغدادى از همه بهتر است ، و برادر زن من تعدادى از بهترين نوع اين پرندگان را پرورش داده است و اكنون خيال دارم تعداد آنها را افزايش دهم و در صورت امكان از آنها براى فرستادن نامه‌هايم به ايتاليا استفاده كنم ، منتهى مسلما چنين مسافرتى براى كبوتر خيلى طولانى است ؛ كسى چه مىداند شايد هم آنها به اين كار قادر باشند « 1 » .\r\nاصفهان از 22 آوريل تا 8 مه 1619\r\n\r\n\r\n","description":"","footnote":"\r\n( 1 ) . در اينجا باز هم نويسنده راضى نمىشود به نامهء خود پايان دهد و مطالب ديگرى در زمينه‌هاى خصوصى مىنويسد و از كتاب دستور زبان تركى خود ياد مىكند كه براى اجتناب از تطويل كلام از ترجمهء اين قسمت خوددارى شد . - م .\r\n","page_name":" 371 ","page_number":395},
  {"content":"\r\n . \r\n","description":"","footnote":"","page_name":" 372 ","page_number":396},
  {"content":"\r\n\r\n\r\nفهرست اعلام\r\nآبديك / آوتيك باباكيان ، خواجه : 354 - 358\r\nآپيس ، گاو : 61\r\nآثار ايران : 29\r\nآجىچاى ، رود : 124\r\nآذربايجان ( مديا ) : 5 ، 74 ، 132 ، 203 ، 232 ، 284 ، 293 ، 305 ، 346 ، 347\r\nآراچلى ، كليسا : هفده ، هجده\r\nآستواز آتور ، خواجه : 354\r\nآقاحاجى ( مهترحاجى ) : 271\r\nآقامير / طاهر نطنزى / ميرابوالمعالى ، منشى :\r\n148 ، 149 ، 164 ، 166 ، 167 ، 180 ، 187 ، 191 ، 224 - 227 ، 260 ، 271 ، 319 ، 336 ، 358\r\nآگرايا لاهور : 58\r\nآلبانا / آلبانيا - باكو\r\nآلبرينى ، جوانا : سيزده\r\nآلمان / آلمانىها : 198 ، 227 ، 247 ، 336\r\nآمستردام : نوزده\r\nآنتونيو ، پدر : 196\r\nآن دوتريش : 249\r\nآنورس : 84\r\nآوتيك باباكيان ( خواجه ) - آبديك\r\nآوربينو : هجده\r\nآورسا : 110\r\nالف\r\nابراهيم‌آباد ، ده : 332\r\nابراهيم ( ع ) : 87 ، 88\r\nابوزيدآباد - بزآباد\r\nابوعلى سينا : 113\r\nابهر ، ده : 262\r\nاپيتوم جئوگرافيكا : 130\r\nاحمد ، سلطان : 133 ، 168 ، 241 ، 300 ، 301 ، 310 ، 337 ، 365\r\nاحمدبيك / محمدبيك ، شيخ : 4 ، 17 ، 18\r\nاحمر ، درياچه : 204 ، 205 ، 349\r\nاردبيل : پانزده ، 42 ، 76 ، 268 ، 275 ، 279 ، 280 ، 282 - 285 ، 289 ، 291 - 295 ، 300 - 302 ، 304 ، 306 ، 308 ، 310 - 312 ، 314 - 316 ، 319 ، 321 ، 322 ، 324 - 327 ، 329 ، 330 ، 333 ، 338 ، 349 ، 350\r\nارزروم : 324 ، 363\r\n\r\n","description":"","footnote":"","page_name":" 373 ","page_number":397},
  {"content":"\r\n\r\nارس ، رود : 130 ، 168\r\nارسنج ، ده : 345\r\nارمنستان / ارمنىها : 78 ، 97 ، 98 ، 140 - 142 ، 168 ، 192 ، 193 ، 258 ، 262 ، 276 ، 284 ، 294 ، 305 ، 353 - 357\r\nارمياء ، پيامبر : 169\r\nازبكستان / ازبك‌ها : 131 ، 132 ، 161 - 163 ، 251 ، 253 ، 254\r\nاژه ، درياچه : 172\r\nاسپانيا : سيزده ، 25 ، 75 ، 95 ، 96 ، 141 ، 148 ، 193 ، 196 - 198 ، 204 ، 205 ، 225 ، 243 - 246 ، 248 ، 249 ، 359\r\nاستراباد : 129 ، 131 ، 132 ، 145 ، 174 ، 257\r\nاسترابون : 66 ، 67 ، 104 ، 130 ، 161 ، 207\r\nاسترتورا ، دره : 125\r\nاستفانو : 158 ، 216 ، 227\r\nاسحاق ( ع ) : 88\r\nاسفندياربيگ ( انيس ) : 159 ، 160 ، 175 ، 177 ، 184 ، 220 ، 223 ، 260 ، 271 ، 273 ، 326\r\nاسكندر كبير : 41 ، 58 ، 66 ، 277\r\nاسكندريه : 294\r\nاسكيپانو ، ماريو : چهارده ، شانزده ، بيست\r\nاسماعيل ( صوفى ) شاه : 43 ، 44 ، 221 ، 275 - 279\r\nاسمعيل ثانى ، شاه : 219\r\nاسمعيل ( ع ) : 88\r\nاشرف ، شهر : پانزده ، 148 ، 149 ، 166 ، 167 ، 170 ، 171 ، 210 ، 212 ، 364\r\nاصفهان : پانزده ، شانزده ، 1 ، 10 ، 13 ، 22 ، 26 - 28 ، 30 ، 32 ، 33 ، 36 ، 39 - 41 ، 46 ، 47 ، 49 ، 51 ، 55 ، 62 ، 64 ، 67 ، 71 ، 73 ، 75 ، 81 ، 87 ، 91 ، 94 - 99 ، 101 ، 104 ، 107 ، 108 ، 110 ، 126 ، 129 ، 133 ، 139 ، 144 ، 149 ، 152 ، 156 ، 187 ، 192 ، 214 ، 216 ، 232 ، 233 ، 239 ، 253 ، 261 ، 296 ، 314 ، 326 ، 329 ، 330 ، 343 ، 344 ، 346 ، 349 - 353 ، 355 ، 357 - 362 ، 365 ، 369\r\nافريقا : 198\r\nاكبرشاه : 57\r\nاللّه بيگ : 91\r\nاللّه‌وردىبيگ ، سفير : 196\r\nالله‌وردىخان : 244 ، 266\r\nالله‌ورديخان ، پل - سى و سه پل\r\nالوند ، قلعه : 218\r\nامام رضا ( ع ) : 166\r\nامامقلىخان ( امير فارس ) : 46 ، 94 ، 163 ، 262 ، 265 - 268 ، 272 - 275 ، 280 ، 288 ، 317 ، 318\r\nامامقلىخان ( فرماندهء ازبك‌ها ) : 163\r\nامامقلى ميرزا : 255 ، 332 ، 333\r\nامير ايمرتى : 158\r\nاميرگونه‌خان : 168 ، 304 ، 322 ، 323\r\nاميرناصر - ناصر ، شيخ\r\nانقراض سلسلهء صفويه و اشغال ايران توسط افغان‌ها : 28 ، 42\r\nانگلستان / انگليسىها : 95 - 97 ، 157 ، 226 ، 227 ، 250\r\nانگوان : 24\r\nانيس - اسفندياربيگ\r\nاوجان ، شهر : 315\r\nاوربانوى هشتم ، پاپ : هفده\r\nاوربانوى هفتم ، پاپ : 21\r\nاورشليم : چهارده ، 23 ، 195\r\nاورشليم آزاد شده : 8\r\nاوزون حسن - حسن‌بيگ\r\nاوگسن ستيرنا ، بنگت بنگستون : 248\r\nاولجايتو - محمد خدابنده ، سلطان\r\nاولغ‌بيگ ( دون‌ژوان ايران ) : 277\r\n\r\n","description":"","footnote":"","page_name":" 374 ","page_number":398},
  {"content":"\r\n\r\nاومبريا ، استان : 125\r\nاونيشون : 24\r\nاهواز : 94\r\nايبريا : 158\r\nايتاليا : يازده ، دوازده ، بيست و دو ، 1 ، 5 ، 10 ، 13 ، 14 ، 18 ، 48 ، 74 ، 80 ، 115 ، 142 ، 195 ، 198\r\nايران قديم : 84\r\nايران و قضيهء ايران : 29\r\nايروان : 168 ، 243 ، 276\r\nايل بلگرينو - دلاواله ، پيترو\r\nايل فانتاستيكو : هجده\r\nايمائو - قفقاز\r\nايوانوويچ ، ايوان : 330 ، 338 - 343\r\nائوسينو - سياه ، دريا\r\nب\r\nباب عالى : 292\r\nبابل : 94 ، 309 ، 371\r\nباتيستادونى : بيست و دو\r\nبادكوبه : 145\r\nباربرينى ، فرانچسكو ( كاردينال ) : بيست و يك\r\nبارونيو : 84\r\nباش‌آچوق : 158 ، 159 ، 216\r\nباغ جنت : 248 ، 250 ، 338\r\nباغ گلستان : 38\r\nباكو / واه‌كوه ( آلبانا / آلبانيا ) : 129 - 132 ، 158 بانو شرلى / ليلى : 352\r\nبانو لعالى : 333 ، 354\r\nبانو معانى : چهارده ، شانزده ، هفده ، بيست ، بيست و يك ، 2 ، 11 ، 14 ، 24 ، 78 ، 81 ، 82 ، 85 ، 92 ، 102 ، 105 ، 106 ، 108 ، 114 ، 115 ، 123 ، 124 ، 126 ، 128 ، 135 ، 147 ، 152 ، 192 ، 214 ، 218 - 220 ، 228 ، 229 ، 253 ، 257 ، 262 ، 288 ، 291 ، 294 ، 298 ، 299 ، 311 ، 312 ، 331 ، 333 ، 350 ، 351 ، 354 ، 356 ، 359 ، 360\r\nبانيان / وانيا ، قوم : 55 ، 56 ، 59 ، 61 ، 63\r\nبتليس / بدليس : 5\r\nبحرين : 244 ، 260 ، 349\r\nبخارا : 131 ، 163\r\nبرايتون : نوزده\r\nبرتيان ، ده : 350\r\nبرهمن ، قوم : 57 ، 87\r\nبزآباد ( ابوزيدآباد ) ، دهكده : 110\r\nبغداد : چهارده ، 1 ، 14 ، 37 ، 43 ، 55 ، 121 ،\r\n161 ، 304 ، 359 - 361\r\nبگرات ميرزا : 158 ، 159 ، 216 ، 227\r\nبلخ : 131 ، 163\r\nبندرعباس ( گمبرون ) : 244\r\nبودوم ، شهر : 336\r\nبورون كاظم - كاظم‌بيگ\r\nبوگدانى ، پرنس : 336\r\nبهادرخان : 311 ، 319 ، 321 ، 322\r\nبهروز ، دهكده : 3\r\nبيت‌المقدس : 197\r\nبيتزارو ، پيترو : 84\r\nبيدگل ، ده : 122 ، 124\r\nبيگ توكات : 329\r\nبيگم ( دختر شاه‌اسمعيل ثانى ) : 219 ، 220\r\nبيگم ، كاروان‌سرا : 346\r\nبين‌النهرين : چهارده ، 6 ، 84 ، 241\r\nپ\r\nپاپ پائولوى پنجم : سيزده ، هجده ، 44\r\nپادشاه اسپانيا - فيليپ سوم\r\nپالرمو : 34\r\nپدر جووانى - جووانى ( پدر مقدس )\r\n\r\n","description":"","footnote":"","page_name":" 375 ","page_number":399},
  {"content":"\r\n\r\nپدر روحانى - مليكور\r\nپدر مقدس - جووانى\r\nپدر مليكور - مليكور ( پدر روحانى )\r\nپرتغال / پرتغالىها : 46 ، 95 ، 96 ، 141 ، 195 ، 204 ، 226 ، 244 ، 266 ، 349 ، 358\r\nپردليس ، پل : 287 ، 330 ، 333\r\nپرسپوليس - تخت جمشيد\r\nپروبو ، اميليو : 84\r\nپلينيو : 120\r\nپنت موله ، پل : 30\r\nپوپ ، پروفسور : 31\r\nپورو ( شاه هندوستان ) : 58\r\nپوزيليپو ، شهر : 366\r\nپوليچه ، آندرآ : 212\r\nپيشاور ، قلعه : 10\r\nت\r\nتات ( قوم ) : 275 ، 276 ، 279 ، 280\r\nتاتار ، قوم : 58 ، 131 ، 201 ، 268 ، 284 ، 309 ، 316 - 318 ، 320 ، 326\r\nتاج‌آباد ، باغ : 108\r\nتاجىبيوك ، ده : 291 ، 330\r\nتاريخ تمدن : 169\r\nتاريخ زندگى شاه‌عباس : بيست و دو ، 159 ، 167 ، 174 ، 175 ، 279\r\nتاريخ عالم‌آراى عباسى : 76 ، 167\r\nتاسو : 8 ، 367 ، 371\r\nتالار پشت ، ده : 136\r\nتاورو - قفقاز\r\nتبريز : 64 ، 203 ، 239 ، 275 ، 283 ، 301 ، 302 ، 304 ، 305 ، 309 ، 314 ، 315 ، 324 ، 338 تبريزنو ، محله - عباس‌آباد\r\nتجن‌رود ( تيزين رود ) : 144\r\nتخت جمشيد : شانزده ، 46 ، 265\r\nتخته‌بيگ ( يوزباشى اوستاجلو ) ، مهمان‌دار :\r\n149 - 152 ، 160 ، 164 ، 166 ، 187 ، 232 ، 332\r\nتركستان - سجستان\r\nتركمن‌ها : 131 ، 132 ، 171 ، 279\r\nترك‌ها : 5 ، 6 ، 16 ، 21 ، 28 ، 48 ، 50 ، 76 - 78 ، 88 ، 95 ، 96 ، 98 ، 102 ، 116 ، 121 ، 132 ، 139 ، 152 ، 154 - 158 ، 160 - 162 ، 168 ، 172 ، 186 ، 194 ، 195 ، 197 ، 198 ، 200 ، 202 - 206 ، 214 ، 215 ، 226 ، 227 ، 242 ، 243 ، 248 ، 251 ، 253 ، 259 ، 268 ، 277 ، 285 ، 292 ، 293 ، 299 - 301 ، 304 - 319 ، 322 - 329 ، 336 ، 337 ، 353 ، 358 ، 359 ، 363 ، 369\r\nتركيه : هجده ، نوزده ، بيست و يك ، 5 ، 13 ، 15 ، 22 ، 27 ، 45 ، 67 ، 95 ، 101 ، 121 ، 131 ، 142 ، 152 ، 153 ، 156 ، 168 ، 225 ، 226 ، 274 ، 329 ، 354\r\nتفليس : 293\r\nتقىآباد ، كاروان‌سرا : 350\r\nتقىميرزا ( ساروتقى ) ، وزير مازندران : 166 ، 167 ، 175 ، 191 ، 208 ، 210 ، 212 ، 216 ، 220 ، 227 ، 228 ، 251 ، 363 ، 364\r\nتكيه ، ده : 4\r\nتوچى ، جوزپه : بيست و دو\r\nتور - تيبر ، رودخانه\r\nتوروس - قفقاز\r\nتوكات ، شهر : 329\r\nتهران : 229 ، 231 ، 258\r\nتهمورس‌خان : 47 ، 48 ، 158 ، 199 - 201 ، 212 ، 266 - 268 ، 284 ، 293 ، 314 ، 316 ، 325\r\nتيبر / تور ، رودخانه : 30\r\nتيزين رود - تجن رود\r\n\r\n","description":"","footnote":"","page_name":" 376 ","page_number":400},
  {"content":"\r\n\r\nتيمور لنگ : 57 ، 58 ، 131\r\nتيناتين زيبا - ماريوچا\r\nج\r\nجاجرود : 229\r\nجاناگا - ميمى\r\nالجزيره : 196\r\nجغتاى / جغتايىها : 57 ، 131 ، 163 ، 182\r\nجلال‌الدين محمد يزدى - ملّاجلال منجم\r\nجلفا ( محله‌اى در اصفهان ) : 28 ، 41 ، 64 ، 112 ، 354 ، 357 ، 358\r\nجلفا ، پل - سى و سه پل\r\nجنيد ، سلطان : 42 ، 43\r\nجوكى ، قوم : 57 ، 87\r\nجووانى ( پدر مقدس ) : 46 ، 98 ، 148 ، 159 ، 192 ، 252 ، 265 ، 267 - 272 ، 274 ، 275 ، 284 ، 287 ، 289 ، 292 ، 329 ، 336 ، 344 ، 346 ، 349\r\nجهانگيرخان : 272 ، 327\r\nجيرود ، دهكده : 135 ، 136\r\nجيفورد ، رابرت : 133\r\nچ چالى سياه : 25\r\nچاىخانگى ، ده : 6\r\nچپنى / كپنى ، طايفه : 278\r\nچركس‌ها : 131 ، 145\r\nچند مقالهء تاريخى و ادبى : 166\r\nچهار امام ، دهكده : 171\r\nچهارباغ : 34 ، 41 ، 357\r\nچهل منار - تخت جمشيد\r\nح\r\nحبشه : 204\r\nحبله‌رود ، ده : 126 - 128\r\nحبله‌رود ، رودخانه : 127\r\nحزقيال ، پيامبر : 169\r\nحسن‌بيگ ( اوزون حسن ) ، حاكم همدان : 43 ، 274 ، 279\r\nحسن‌خان - حسن‌بيگ\r\nحسين‌بيگ ( مهمان‌دار ) : 148 ، 151\r\nحسين ( ع ) : 68 ، 99 - 102 ، 294\r\nحسينقلى ميرزا : 68\r\nحلب : هفده ، 67 ، 95 ، 172 ، 225 ، 304 ، 349\r\nحلّه ، شهر : چهارده\r\nحمزه ميرزا : 70 ، 279\r\nحوض‌آباد ، ده : 231\r\nحيدر ، سلطان : 43 ، 89 ، 91\r\nخ\r\nخدابنده ميرزا ( سلطان محمد ميرزا ) : 256 ، 369 ، 370\r\nخراسان : 123 ، 161\r\nخزر ، درياچه : 49 ، 93 ، 120 ، 129 - 133 ، 138 ، 145 ، 153 ، 163 ، 331 ، 333 ، 335\r\nخصوصيات عباس ، شاه ايران : بيست و يك\r\nخلخال : 289 ، 291\r\nخليج‌فارس : 5 ، 49 ، 95\r\nخليل‌پاشا ( سردار ترك ) : 76 ، 241 ، 283 ، 284 ، 300 ، 301 ، 306 ، 307 ، 321 ، 325 ، 326 ، 329 ، 365\r\nخواجه زاتور - آستواز آتور\r\nخواجه على : 42\r\nخواجه كاظم نطنزى ، كاروان‌سرا : 350\r\nخواجه محمدرضا - ساروخواجه\r\nخوزستان ، ايالت : 254\r\nخويين ، ده : 331\r\n\r\n","description":"","footnote":"","page_name":" 377 ","page_number":401},
  {"content":"\r\n\r\nد / ذ\r\nداديان ، منطقه : 155\r\nدارالسعادت الشريف آقاسى - قزلر آقاسى\r\nداريوش اول : 66 ، 277\r\nداش‌كسن ، ده : 330\r\nداغستان : 327\r\nدانا ( تاجر هندى ) : 85 - 87\r\nدانيل ( مورخ رومى ) : 120\r\nداودخان : 244 ، 268 ، 275\r\nداودشاه اول : 47\r\nدجله ، رود : 3 ، 6\r\nدرام ، ده : 331 ، 332\r\nدرياى سياه - سياه ، دريا\r\nدربند - دميرقاپو\r\nدزآباد / دزاوا ، روستا : 23\r\nدست‌كند : 124\r\nدستىبيگ : 162 ، 163 ، 254\r\nدلاواله ، پمپئو : سيزده\r\nدلاواله ، پيترو : در تمام صفحات كتاب\r\nدلىآنجلى ، فرا ملكيور - ملكيور ( پدر روحانى )\r\nدلى محمدخان : 175 ، 190 ، 191 ، 206 ، 207\r\nدلى ملك : 325\r\nدمشق : 43\r\nدميرقاپو ( دربند ) : 130 ، 145 ، 294 ، 305\r\nدنىپير ، رود : 152\r\nدون‌ژوان ايران - اولغ‌بيگ\r\nده‌آباد ، ده : 108\r\nدهه / دهك ، شهر : 25\r\nدياربكر : 241 ، 361\r\nدياله ، رودخانه : 3 ، 6\r\nذوالفقارخان : 295 ، 306\r\nر\r\nراجاپوت - نايرى\r\nرامو / راما ( خداى هندى ) : 85\r\nراميشان ، ده : 335\r\nرحمت‌آباد : 24\r\nرشمه ، ده : 125\r\nرم : سيزده ، چهارده ، شانزده ، هجده ، 2 ، 14 ، 21 ، 27 - 29 ، 31 ، 34 ، 37 ، 74 ، 84 ، 137 ، 142 ، 146 ، 203\r\nرو ، سرتوماس : بيست\r\nروان ، شهر : نوزده\r\nرود كرج - كرحرود\r\nروسيه / روس‌ها ( مسكوىها ) : 131 ، 145 ، 159 ، 202 ، 227\r\nريك ، كاروانسرا : 107 ؛ نيز - علىآباد ريك\r\nز\r\nزابلستان ، ايالت : 56\r\nزاغه ، ده : 16\r\nزاگروس ، سلسله جبال : 294\r\nزاينده‌رود : 28\r\nزبيده بيگم : 174\r\nزنجان : 284 ، 285\r\nزينب‌بيگم : 346 ، 369\r\nس\r\nسارد ، شهر : 143\r\nساروتقى - تقى ميرزا\r\nساروخواجه ( فدوى ) : 175 ، 177 ، 258 ، 260 ، 306\r\nسارى : 23 ، 137 ، 138 ، 144 ، 218\r\nساسانيان : 145\r\nسان‌جورجو / سن‌ژرژ : 193 ، 194\r\nسان‌سرجو : 193\r\n\r\n","description":"","footnote":"","page_name":" 378 ","page_number":402},
  {"content":"\r\n\r\nسان‌سرجو : 193\r\nسان‌ياگو / سن ژاك : 193 ، 194\r\nساوه : 346\r\nسبلان / سپلان / سولان ( كوه ) : 293 ، 294\r\nسجستان ( تركستان ) : 131\r\nسراب : 76 ، 324\r\nسرخ رباط ، ده : 132\r\nسردار ترك - خليل‌پاشا\r\nسردهن ، كاروانسرا : 107\r\nسعدآباد ، ده : 16\r\nسغدستان : 131\r\nسفيدآب ، ده : 124\r\nسفيدكوه : 124\r\nسفير اسپانيا - سيلوا اى فيگوروآ ، دون گارسيا\r\nسفير هند : 258 ، 338 - 340 ، 342 ، 343\r\nسقراط : 19\r\nسلطان محمد خدابنده - محمد خدابنده\r\nسلطانيه : 239 ، 240 ، 260 - 264 ، 275 ، 282 ، 284 ، 285 ، 323\r\nسلطانيه ، مسجد : 264 ، 265\r\nسليمان‌خان : 219\r\nسمرقند : 131 ، 163\r\nسنت اليزئو ، فراجووانى تادئودى - جووانى ( پدر مقدس )\r\nسوئد : 247\r\nسورات : شانزده\r\nسوريه : 6 ، 121 ، 154 ، 309\r\nسياه ( ائوسينو ) ، دريا : 5 ، 58 ، 152 - 157 ، 160 ، 205 ، 206 ، 226 ، 272 ، 325\r\nسياه‌كوه ، كاروانسرا : 123 ، 124\r\nسيلوا اى فيگوروآ ، دون گارسيا ( سفير اسپانيا ) :\r\n244 - 248 ، 250 - 252 ، 257 - 261 ، 345 - 347 ، 349 ، 350 ، 362\r\nسينا ، كوه : 204\r\nسين سين ، ده : 347\r\nسيواس : 329\r\nسى و سه پل / اللّه‌ورديخان / جلفا ، پل : 31\r\nش\r\nشاردن : 27 ، 31 ، 129\r\nشال ، شهر : 331\r\nشاه‌اسمعيل صوفى - اسماعيل ، شاه\r\nشاهرود ، رودخانه : 335\r\nشاه‌سليم ( مغول كبير ، نورالدين محمد جهانگير ) : 40 ، 57 ، 58 ، 330 ، 341\r\nشاه‌صفى : 42 ، 43 ، 279 ، 292 ، 296\r\nشاه‌صفى ، مقبره : 268 ، 291 ، 292 ، 294 ، 295 ، 298 ، 301 ، 319 ، 324\r\nشاه‌عباس كبير : در اغلب صفحات\r\nشاه ، ميدان : 29 ، 30\r\nشرح حال شهدا : 84\r\nشرلى ، آنتونى : 275 ، 278\r\nشرلى ، دون‌روبرتو ( رابرت ) : 44 ، 97 ، 204 ، 275 ، 349 ، 352\r\nشفا ، شعاع‌الدين : يازده ، بيست و سه\r\nشوماخى : 256 ، 305 ، 325\r\nشهركرد : 24\r\nشهرنو ، كاروان‌سرا : 13 ، 15\r\nشيخ احمد ، چشمه : 232\r\nشيخاوند ، طايفه : 279 - 281 ، 294 ، 295\r\nشيخ صفى - صفى ، شاه\r\nشيخ لطف‌اللّه ، مسجد : 30\r\nشيراز : شانزده ، 46 ، 94 ، 148 ، 200\r\nشيرگاه : 218\r\nشيروان ، ايالت : 139 ، 140 ، 256 ، 305 ، 325 ، 326\r\nشيلينگ ، آلبرتودى : 97 ، 247\r\nشيلينگ ، آلبرشت‌فن - شيلينگ ، آلبرتودى\r\n\r\n","description":"","footnote":"","page_name":" 379 ","page_number":403},
  {"content":"\r\n\r\nص\r\nصالح موسى كاظم ، مسجد : 110\r\nصدرالدين ، شيخ : 42\r\nصفى ميرزا : 208 ، 370\r\nط\r\nطارم عليا : 331\r\nطاهر نطنزى - آقامير\r\nطرابوزان : 154 ، 156 ، 157 ، 206 ، 226 ، 325\r\nطور : 6\r\nطهماسب ، شاه : 219 ، 221 ، 266\r\nع / غ\r\nعباس‌آباد ( تبريزنو ) ، محله‌اى در اصفهان : 28 ، 41 ، 64\r\nعبدالعظيم ، حضرت : 229\r\nعبدالغنى ( باباغنى ) : 257\r\nعبدالله ( برادر بانو معانى ) : 311\r\nعبدالله جريد : 253 ، 359\r\nعثمان ، سلطان : 168 ، 301 ، 310 ، 337\r\nعراق ، ايالت : 46 ، 108 ، 129 ، 132 ، 284 ، 347\r\nعربستان / اعراب : 56 ، 84 ، 94\r\nعلىآباد ريك : 107\r\nعلىبيگ ، شيخ : 316 ، 319 ، 320 ، 330\r\nعلىپاشا : 338 ، 340\r\nعلى ( ع ) : 71 ، 98 ، 99 ، 101 ، 102 ، 167 ، 179 ، 193 ، 194 ، 242 ، 279 ، 294\r\nعليور : 25\r\nعمر : 102\r\nعيسويان : 77 ، 85 ، 141 ، 142 ، 150 ، 193 ، 194 ، 225 ، 259 ، 262 ، 266\r\nعيسىخان‌بيگ ( قورچىباشى ) : 174 - 176 ، 179 ، 183 ، 184 ، 240 ، 281 ، 287 ، 306\r\nعيسى مسيح : 86 ، 96 ، 113 ، 193 ، 360\r\nغزه : 93\r\nف\r\nفارس ، ايالت : 46 ، 94\r\nفاطمه ( س ) : 99\r\nفدوى - ساروخواجه\r\nفرانچسكو ، كاردينال : هجده\r\nفرانسه / فرانسوىها : 195 ، 225 ، 336\r\nفرانكو - دلاواله ، پيترو\r\nفرانكو ( للهء خانم معانى ) : 105\r\nفرح‌آباد : پانزده ، 93 ، 99 ، 104 ، 106 ، 129 ، 133 ، 135 ، 138 - 140 ، 142 - 146 ، 148 ، 149 ، 151 ، 156 ، 158 ، 159 ، 166 - 168 ، 170 ، 171 ، 206 ، 210 ، 212 ، 213 ، 215 ، 219 ، 221 ، 225 ، 227 ، 229 ، 251 ، 255 ، 264 ، 314 ، 325 ، 343 ، 345 ، 346 ، 350 ، 353 ، 358 ، 362 ، 369\r\nفرديناند ، ارشيدوك : 336\r\nفريدون‌خان : 174 ، 176 ، 179 ، 257 ، 280 ، 291\r\nفلاندر : 198\r\nفلسطين : 86 ، 152\r\nفلسفى ، نصراللّه : بيست و دو ، 148 ، 166 ، 167 ، 174 ، 175 ، 279\r\nفلورانس : 236\r\nفيروزآباد : 220\r\nفيروزكوه : ده ، 129 ، 132 ، 217 - 220 ، 228 ، 229\r\nفيليپ سوم ( پادشاه اسپانيا ) : 192 ، 195 ، 260 ، 261 ، 349 ، 358\r\nفئودوزيا - كريمه\r\nق\r\nقاجار ، خاندان : 144\r\n\r\n","description":"","footnote":"","page_name":" 380 ","page_number":404},
  {"content":"\r\n\r\nقاسم‌آباد ، ده : 347\r\nقاهره : 20 ، 204 ، 267\r\nقايش پاشا : 161\r\nقبرس ، جزيره : 197\r\nقرباغ : 324 ، 325 ، 328\r\nقربان ، عيد : 87\r\nقرچقاىبيگ / قرچقاىخان : 76 ، 243 ، 277 ، 280 - 283 ، 292 ، 299 ، 302 ، 304 ، 306 ، 309 - 311 ، 315 ، 319 ، 321 - 324 ، 326 - 329\r\nقرسو ، رودخانه : 12\r\nقره‌ديكن قورچىباشى ، ده : 335\r\nقزاق‌ها : 144 ، 152 - 157 ، 159 ، 160 ، 205 ، 206 ، 216 ، 226 ، 268 ، 325\r\nقزل‌اوزن ، رود : 333 ، 335\r\nقزلرآقاسى : 310 ، 337 ، 365\r\nقزل‌رباط ، ده : 4 ، 6\r\nقزوين : 46 ، 99 ، 214 ، 219 ، 220 ، 228 ، 229 ، 231 ، 232 ، 235 - 237 ، 239 - 241 ، 244 ، 252 ، 253 ، 258 ، 261 ، 293 ، 295 ، 314 ، 315 ، 323 ، 330 ، 332 ، 335 ، 336 ، 338 ، 343 - 346 ، 350 ، 369\r\nقسطنطنيه : چهارده ، 5 ، 27 - 29 ، 96 ، 142 ، 154 ، 195 ، 202 ، 205 ، 225 ، 241 ، 247 ، 293 ، 300 ، 307 ، 310 ، 323 - 327 ، 329 ، 336 ، 337 ، 362 ، 363 ، 369\r\nقصر شيرين : 6 ، 8\r\nقفقاز : 120 ، 130 ، 145 ، 256 ، 294\r\nقفقاز ( تاورو ، توروس ، ايمائو ، هندوكش ، هيماليا ) ، رشته‌كوه : 58 ، 125 ، 327\r\nقلعهء پرتغالىها : شانزده ، 349\r\nقم ( قوآنا ) : 338 ، 346 ، 347\r\nقندهار : 56\r\nقوآنا - قم\r\nقورچىباشى - عيسىخان‌بيگ\r\nك\r\nكاپوا : 110\r\nكاتوليك‌ها : 96 - 98 ، 192 ، 194 ، 357 ، 360 ، 362\r\nكارنو ، اتين : نوزده\r\nكاشان : پانزده ، 110 ، 112 - 115 ، 122 ، 124 ، 255 ، 347 ، 350\r\nكاظم‌بيگ ( بورون كاظم ) : 300 ، 304 ، 323 ، 324 ، 326 - 328 ، 369\r\nكاظم سلطان : 8 ، 10 ، 161\r\nكاناك ، ادوارد : 75 ، 95\r\nكبير ، دريا - سياه ، دريا\r\nكتاب مقدس : 97\r\nكراوند : 24\r\nكربلا : 100\r\nكرچ ، تنگه : 154\r\nكرحرود ( رود كرج ) : 231\r\nكردستان / كردها : 4 - 6 ، 11 - 15 ، 78 ، 168 ، 294 ، 323\r\nكرزن : 29\r\nكركوك ، شهر : 161\r\nكرمليان برهنه‌پا ، فرقه : 141 ، 148 ، 259\r\nكرند ، ده : 10\r\nكروشن ( خداى هندى ) : 86\r\nكريمه ( فئودوزيا ) ، شبه‌جزيره : 154\r\nكفا ، شهر : 153 ، 272 ، 327\r\nكلخوزستان : 155 - 157\r\nكله ، منار : 35 ، 36\r\nكنت ، فرانسوالو : نوزده\r\nكنگاور : 16\r\nكورش دوم : 5\r\nكورش كبير : 3 ، 6 ، 23 ، 121 ، 190\r\n\r\n","description":"","footnote":"","page_name":" 381 ","page_number":405},
  {"content":"\r\n\r\nكونيران : 24\r\nكوينتو كورسيو : 66\r\nكيوسمه ، سلطانه : 337 ، 365\r\nگ\r\nگاباخ ، ده : 289\r\nگبرآباد ( محله‌اى در اصفهان ) : 41\r\nگبرسين ، روستا : 23\r\nگبرها : 64 ، 66 ، 67\r\nگجرات : 40\r\nگدار ، آندره : 29 ، 31\r\nگرجستان / گرجىها : 27 ، 47 ، 48 ، 56 ، 139 - 143 ، 155 ، 156 ، 199 ، 266 ، 267 ، 276 ، 293 ، 294 ، 305 ، 315 ، 324 - 326 ، 351 ، 356\r\nگرگور سيزدهم ، پاپ : 2\r\nگزنفون : 5 ، 8 ، 10 ، 19 ، 23 ، 104 ، 121 ، 169 ، 190 ، 273 ، 277 ، 282\r\nگلپايگان : 24\r\nگمبرون - بندرعباس\r\nگنجه : 190\r\nگنگ ، رود : 86\r\nگوآ ، شهر : 204\r\nگووآ آگوستينى ، پدر آنتونيودى : 141 ، 195\r\nگوهرآباد ، كاروان‌سرا : 346\r\nگيلارد ، ده : 229\r\nگيلان ، ايالت : 129 ، 145 ، 216 ، 227 ، 258 ، 294\r\nگيندس ، رودخانه : 3\r\nگيوران ، ده : 261\r\nگيوى ، ده : 289 ، 291 ، 330\r\nل\r\nلاكهارت : بيست و سه ، 27 ، 42 ، 120 ، 278 ، 281 ، 355\r\nلرحسين‌خان : 161 ، 327\r\nلزگىها : 131 ، 145 ، 272\r\nلله‌بيگ ، كاروان‌سرا : 350\r\nلمباردى ، استان : 48\r\nلوتر : 292\r\nلويى سيزدهم : 195\r\nلهراسب‌خان دوم : 199\r\nلهستان : 153 ، 155 ، 227 ، 326 ، 336\r\nليلى - بانو شرلى\r\nم\r\nماردين ، شهر : چهارده ، 192 ، 361\r\nمارسى ، بندر : 226\r\nماريوچا ( تيناتين زيبا ) : هفده ، 351\r\nمازندران : 93 ، 129 ، 132 ، 134 ، 136 ، 138 ، 139 ، 167 ، 191 ، 208 ، 210 ، 218 ، 221 ، 276 ، 314\r\nمالابار : 56\r\nماهيدشت ، ده : 12\r\nمبارك ، شيخ : 94 ، 254\r\nمجارستان / مجارها : 203 ، 301 ، 326\r\nمحلهء باغ ، ده : 125\r\nمحمدبيك - احمدبيك\r\nمحمد ( ص ) : 66 ، 98 ، 99 ، 101 ، 193 ، 242 ، 279\r\nمحمدپاشا : 276\r\nمحمد خدابنده ، سلطان : 134 ، 219 ، 264 ، 265 ، 279\r\nمحمد صالح‌بيگ : 167 ، 168 ، 220\r\nمحمد طاهربيگ : 164 ، 165\r\nمحمدميرزا ، سلطان - خدابنده ميرزا\r\nمحمود ، سلطان : 337\r\nمحمودپاشا : 154\r\n\r\n","description":"","footnote":"","page_name":" 382 ","page_number":406},
  {"content":"\r\n\r\nمديا - آذربايجان\r\nمديترانه ، دريا : 49 ، 172 ، 226\r\nمدينه : 99\r\nمراد سوم ، سلطان : 154\r\nمراغه : 323\r\nمرتضى على - على ( ع )\r\nمرنجك ، ده : 124\r\nمريم مقدس : 86 ، 360\r\nمريم مقدس ، كليسا : 355\r\nمسكو : 145 ، 159\r\nمسكوىها - روسيه\r\nمسيحيان / مسيحيت : 77 ، 86 ، 93 ، 98 ، 139 - 142 ، 152 ، 192 - 196 ، 202 ، 203 ، 247 ، 336 ، 360 ، 361\r\nمشعشع ، قبيله : 94 ، 254\r\nمصر : چهارده ، هجده ، 67 ، 204\r\nمصطفى ، سلطان : 133 ، 168 ، 241 ، 300 ، 301 ، 310 ، 337 ، 365\r\nمغول كبير - شاه سليم\r\nمكران : 251\r\nمكه : 99 ، 294\r\nملّاجلال منجم ( جلال‌الدين محمد يزدى ) : 80 ، 151\r\nملامسيح : 113\r\nملك‌بيگ ملك‌التجار : 91\r\nملكيور ( پدر روحانى ) : 225 ، 345 ، 347 ، 349 ، 350 ، 358 ، 359\r\nمندلى ، روستا : 1 ، 8\r\nمنگرليا ( گوريل ) ، منطقه : 157\r\nمهترحاجى - آقاحاجى\r\nمهراسب خان : 175\r\nميان كاله ، دهكده : 134 ، 218\r\nميدان شاه - شاه ، ميدان\r\nميرابوالمعالى - آقامير\r\nميرزا هدايت : 167\r\nميمى ( جاناگا ) : 351 ، 352\r\nميناب : شانزده\r\nن\r\nناپل : چهارده ، بيست و دو ، 13 ، 27 ، 34 ، 45 ، 64 ، 74 ، 93 ، 110 ، 112 ، 177 ، 283\r\nناصر ، شيخ : 94 ، 254\r\nناوونا ، ميدان : 29\r\nنايرى ( راجاپوت ) ، قوم : 56\r\nنخجوان : 168 ، 192 ، 305\r\nنسطوريان : 6 ، 360\r\nنظربيك ، داروغه : 17 ، 18 ، 346 ، 359\r\nنكايى ، قبيله : 284\r\nنورالدين محمد جهانگير - شاه‌سليم\r\nنيشار ، روستا : 23\r\nنيمه‌ور ، ده : 220\r\nو\r\nوالاشى ، پرنس : 336\r\nوان ، شهر : 4 ، 5 ، 329\r\nوانيا - بانيان\r\nواه‌كوه - باكو\r\nوروتينسكى ، ايوان : 330 ، 338 - 343\r\nوزير مازندران - تقى ميرزا\r\nولگا : 131 ، 145 ، 153\r\nونيز : 110\r\nه\r\nهادى حسن ، پروفسور : 145\r\nهارون‌آباد / هارون‌آوا ، ده : 11\r\nهارونيه ، ده : 4\r\nهرمز ، جزيره : شانزده ، 2 ، 60 ، 95 ، 226 ، 260 ، 266 ، 345 ، 349\r\n\r\n","description":"","footnote":"","page_name":" 383 ","page_number":407},
  {"content":"\r\n\r\nهرود : 86\r\nهرودت : 3 ، 66 ، 67 ، 104 ، 130 ، 143\r\nهشترخان ، شهر : 131 ، 145\r\nهلند : 96\r\nهمدان : 16 ، 17 ، 19 ، 22 ، 23 ، 24\r\nهمر : 25\r\nهندوستان / هندىها : شانزده ، نوزده - بيست و يك ، 40 ، 56 - 63 ، 74 ، 85 - 87 ، 131 ، 182 ، 198 ، 204 ، 215 ، 349\r\nهندوكش - قفقاز\r\nهويزه : 94 ، 254\r\nهيركانيا : 129 ، 134\r\nهيماليا - قفقاز\r\nى\r\nيادگار علىسلطان : 369\r\nيعقوب ( ارمنى مسيحى ) : 336\r\nيعقوب ( مترجم ) : 192\r\nينگى امام ، نهر : 9\r\nينگيجه ، ده : 289\r\nينگى خانگى ، ده : 9 ، 10\r\nيوزباشى اوستاجلو - تخته‌بيگ\r\nيوسف آقاى خواجه‌باشى : 180 ، 193 ، 273\r\nيوسف ، حضرت : 86\r\nيوسف خان : 256 ، 259 ، 280\r\nيونان / يونانىها : 5 ، 202\r\n\r\n\r\n","description":"","footnote":"","page_name":" 384 ","page_number":408}
  ]