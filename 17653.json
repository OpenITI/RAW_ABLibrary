[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسفرنامه هاى\r\nونيزيان در ايران\r\n( شش سفرنامه )\r\nسفرنامه هاى ونيزيانى كه در زمان اوزون حسن آق قوينلو واوايل عهد صفوى به ايران آمده اند\r\nترجمهء منوچهر اميرى\r\nشركت سهامى انتشارات خوارزمى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nجوزافا باربارو\r\nآمبروزيو كنتارينى\r\nكاترينو زنو\r\nآنجوللو\r\nوينچنتو دالساندرى\r\nسفرنامه هاى ونيزيان در ايران\r\nچاپ اول : 1349 ه‍ . ش . - تهران\r\nچاپ دوم با تجديد نظر كامل : مهرماه 1381 ه‍ . ش . - تهران\r\nحروفچينى : شركت سهامى ( خاص ) انتشارات خوارزمى\r\nصفحه آرايى واستخراج فهرست اعلام : فتانه كهوند\r\nتعداد : 3300 نسخه\r\nليتوگرافى ، چاپ و صحافى : سازمان چاپ و انتشارات وزارت فرهنگ و ارشاد اسلامى حق هرگونه چاپ و انتشار و تكثير مخصوص شركت سهامى ( خاص )\r\nانتشارات خوارزمى است .\r\nشابك 4 - 065 - 478 - 964\r\n4 - 065 - 478 - 964 - isbn\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست\r\nيادداشت ناشر 9\r\nمقدمهء مترجم بر چاپ دوم 11\r\nديباچهء مترجم 13\r\n1 . سفرنامهء جوزافا باربارو 17\r\nمقدمه 19\r\nفصل يك 21\r\nفصل دو 53\r\nذيل سفرنامهء جوزافا باربارو 120\r\n2 . سفرنامهء آمبروزيو كنتارينى 123\r\nفصل يك 126\r\nفصل دو 136\r\nفصل سه 144\r\nفصل چهار 154\r\nفصل پنج 160\r\nفصل شش 165\r\nفصل هفت 172\r\nفصل هشت 180\r\nفصل نه 187\r\n3 . سفرنامهء كاترينو زنو 197\r\nديباچهء مترجم انگليسى چارلز گرى 199\r\nكتاب نخست 219\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nكتاب دوم 256\r\n4 . سفرنامهء آنجوللو 283\r\nديباچهء جووان باتيستا راموزيو 285\r\nفصل يك 290\r\nفصل دو 292\r\nفصل سه 295\r\nفصل چهار 297\r\nفصل پنج 300\r\nفصل شش 303\r\nفصل هفت 306\r\nفصل هشت 309\r\nفصل نه 314\r\nفصل ده 318\r\nفصل يازده 321\r\nفصل دوازده 324\r\nفصل سيزده 328\r\nفصل چهارده 331\r\nفصل پانزده 335\r\nفصل شانزده 340\r\nفصل هفده 344\r\nفصل هجده 349\r\nفصل نوزده 353\r\nفصل بيست 356\r\nفصل بيست و يك 360\r\nفصل بيست و دو 365\r\nفصل بيست و سه 369\r\n5 . سفرنامهء بازرگان ونيزى در ايران 375\r\nفصل يك 377\r\nفصل دو 379\r\nفصل سه 383\r\nفصل چهار 388\r\nفصل پنج 395\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nفصل شش 399\r\nفصل هفت 405\r\nفصل هشت 414\r\nفصل نه 420\r\nفصل ده 422\r\nفصل يازده 426\r\nفصل دوازده 428\r\nفصل سيزده 431\r\nفصل چهارده 434\r\nفصل پانزده 437\r\nفصل شانزده 439\r\nفصل هفده 442\r\nفصل هجده 445\r\nفصل نوزده 447\r\nفصل بيست 449\r\nفصل بيست و يك 452\r\nفصل بيست و دو 455\r\n6 . سفرنامهء وينچنتو دالساندرى 459\r\nمقدمه 461\r\nكتابنامه 480\r\nفهرست راهنما 482\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nيادداشت\r\nسفرنامه‌هاى ونيزيان در ايران از اولين سفرنامه‌هايى است كه شركت انتشارات خوارزمى ( 1349 ) منتشر كرده است . چاپ دوم اين سفرنامه به سبب كوشش فراوان در تنقيح آن ( مقدمهء مترجم بر چاپ دوم ) مدتها به تأخير افتاد .\r\nدرين چاپ نهايت كوشش شده است كه گره‌هاى ناگشوده باز شود ؛ به‌طورى كه اگر قرار باشد اصل انگليسى ( كه اساس اين ترجمه است ) دوباره چاپ انتقادى شود ، ناچار اين ترجمه بايد يكى از متون اساس آن باشد .\r\nآقاى منوچهر اميرى پس از سالها تلاش ، متنى اصلاح شده را در اختيار ناشر گذاشت كه اصلاحات آن در دو بخش بود : يكى كلمات منفردى كه در متن اصلاح شده بود ( با اين فرض كه نظم حروفچينى بهم نخورد ) ، و ديگرى اصلاحات چندسطرى ، كه در انتهاى كتاب با عنوان تعليقات منظّم شده بود .\r\nدر آغاز ، كوشش شد كه اصلاحات ياد شده با استفاده از حروفچينى چاپ اول متن كتاب صورت انجام پذيرد ، اما متأسفانه پس از سالى كوشش در مونتاژ كتاب ، با شواهد فراوان ، آشكار شد كه اين تلاش عبث است : اصلاحات صورت گرفته موردى بود ، و در همهء كتاب اعمال نشده بود . اگر مىخواستيم اين موارد را در سراسر كتاب اعمال كنيم ، استفاده از حروفچينى سابق غيرممكن مىشد . ازين‌رو تصميم به حروفچينى مجدد گرفتيم ، ولى مىبايست كتاب بر اساس اصلاحات آقاى اميرى ، ويراسته شود و سپس حروفچينى دستى گردد .\r\nاين تصميم در سالهايى گرفته شد كه از سويى در برنامهء آينده‌نگرى نزديك ، تبديل حروفچينى دستى به كامپيوترى ، قرار داشت ؛ و از سوى ديگر دستگاههايى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nدر تلاش بودند تا برنامه‌هاى حروفچينى كامپيوترى فارسى را كارا سازند - هرچه بود براى مدتى برنامه ويرايش اين كتاب به كنجى نهاده شد . در اواسط سال 1378 كه كاركنان بخش كامپيوترى انتشارات خوارزمى آزموده شده بودند و برنامهء زرنگار نيز كمالى يافته بود ، آماده‌سازى سفرنامه‌هاى ونيزيان در ايران در دستور كار قرار گرفت ، و حاصل اين كوشش پيش روى شماست : پس از حروفچينى ، همه اعلام كتاب - اعم از تاريخى و جغرافيايى و . . . - استخراج شد و با توجه به موضع و شواهد مختلف در متن ، هويت يك‌يك آنها روشن شد . سپس در سراسر كتاب اين اعلام ، چه از نظر ارتباط ، و چه از نظر املا ، يكدست گرديد ؛ و از تكرارهاى بيهوده در حاشيه تا حد ممكن جلوگيرى شد . در ضمن تلاش شد ، كه اگر مخلّ مطلب نباشد ، در اولين مورد كه در كتاب مىآيد ، زيرنويس داده شود .\r\nمترجم در چاپ اول كتاب علاوه بر قيد هر علم در حاشيه به خط لاتين ، و با املايى كه در متن اساس ترجمه آمده است ، تلفظ آنها را با قرائت خود - كه بيشتر پيروى از تلفظ زبان انگليسى بود - به خط فارسى قيد كرده بود . با توجه به اينكه نويسندگان سفرنامه‌ها ونيزى هستند و آشنايى آنها بيشتر به خط و زبان لاتينى است يا لهجهء ونيزى ، قيد اين اعلام با تلفظى به خط فارسى نه اينكه به محقق كمكى نمىكرد ، بلكه حركت ذهن او را از جولان در امكانات تلفظ لاتينى يا ايتاليايى ، اگر باز نمىداشت ، دست‌كم كند مىكرد . به اين دليل از ذكر مجدد اعلام در پاصفحه‌ها به خط فارسى ، چشم پوشيديم ، مگر در جاهايى كه در امر تحقيق يارى مىكرد .\r\nعاقبت فهرست اعلام جديد تنظيم گرديد و چندبار با متن كتاب سنجيده شد .\r\nدر خاتمه همان‌طور كه مترجم در مقدمه‌هاى خود آورده است هنوز مشكلاتى هست كه ممكن است با يارى محققان و مورخانى كه در اين دوره از تاريخ تحقيق مىكنند ، حل شود . يادداشتهاى استاد عبد الحسين نوايى و ديگران كه در سراسر كتاب به نام خود ايشان قيد شده است ، بسيارى از مشكلات اين كتاب را حل كرده است . يارى صاحبنظران ، نه تنها در اين كتاب ، بلكه در مورد همهء انتشارات خوارزمى ، كمك به ويراستاران اين شركت است تا كتابهايى هرچه منقحتر تقديم دوستداران كتاب كنند .\r\nناشر\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمهء مترجم بر چاپ دوم\r\nاگرچه در تجديد چاپ سفرنامه‌هاى ونيزيان بنا به موجباتى تأخيرى نسبتا طولانى روى داد ، دست‌كم اين سود را براى مترجم داشت كه بتواند در آن به تجديد نظر پردازد و به مقابلهء مجدّد ترجمه با متن و تصحيح و تكميل مطالب و رفع بسيارى از مشكلات مذكور در مقدمهء چاپ اول ( ديباچهء مترجم ) دست يازد و بسيارى ديگر از اشارات و اعلام تاريخى و جغرافيايى را روشن كند . چنان كه در پايان چاپ اول كتاب نوشته‌ام در اين كار از نظريّات صائب دوست دانشمند و استاد ارجمند دكتر عبد الحسين نوايى برخوردار بوده‌ام كه در تاريخ دودمانهاى آق‌قوينلو و بخصوص صفوى تخصص و تبحّر دارد و نكات و ملاحظاتى را كه در توضيح پاره‌اى از مطالب يادآور شده است همه را در حواشى به نام وى آورده‌ام و اكنون وظيفهء خود مىدانم كه از او فراوان سپاسگزارى كنم . ديگر از دوستان فاضلى كه با نوشتن چند يادداشت ممتّع بر من منت نهاده است جمشيد صداقت‌كيش است كه در جغرافياى تاريخى فارس از پژوهندگان و صاحبنظران بشمار مىرود .\r\nدر اينجا لازم است از توفيق بزرگى كه در ضمن ترجمه و تحقيق دربارهء سفرنامه‌هاى ونيزيان نصيب مترجم شده است ياد كنم و آن عبارت است از يافتن اصطلاح « ياشيلباش » ( سبزكلاهان ) در مقابل « قزلباش » ( سرخ‌كلاهان ) . اصطلاح نخستين همان است كه در مورد شيبانى خان يا شيبك خان ازبك و به‌طور كلى ازبكان هوادار او به كار رفته است كه سنّى بودند و با صفويه و قزلباش دشمنى داشتند و سرانجام به دست شاه اسماعيل صفوى مغلوب گشتند و خود شيبانى خان نيز مقتول شد . اصطلاح ياشيلباش چنان كه بشرح در حواشى آورده‌ام در هيچ يك از\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمآخذ تاريخى فارسى نيامده است و پيش از راقم اين سطور ، هيچ يك از مورخان و محققّان ايرانى و غيرايرانى و از جمله مترجمان سفرنامه‌هاى ونيزيان به انگليسى متوجه اين نكتهء بسيار مهم نشده بودند . ازاين‌رو پس از انتشار چاپ اول كتاب حاضر باز هم به پژوهش و جست‌وجو ادامه دادم و از خوشبختى سرانجام در يكى از متون مذهبى ( نه تاريخى ) يعنى مجمع المعارف و مخزن العوارف ( ر . ك . صفحهء 338 كتاب حاضر ) به اصطلاح جالب نظر « صاحبان كلاه‌سبز » برخوردم بىآنكه مؤلف از معادل تركى آن ( ياشيلباش ) نامى برده باشد و من اميدوارم كه سرانجام عين اصطلاح تركى نيز در متون فارسى يافته شود . بارى كشف اصطلاح « ياشيلباش » در سفرنامه‌هاى ونيزيان در ايران و اصطلاح « صاحبان كلاه‌سبز » در مجمع المعارف و مخزن العوارف مطلبى است در نهايت اهميت و اعتبار كه بر گوشه‌اى تاريك از تاريخ ايران پرتو مىافكند و بايد پس از اين بيش از پيش مورد توجه تاريخنويسان و ايرانشناسان واقع شود و من بسيار خشنودم - و با منتهاى فروتنى مىگويم - كه چنين توفيقى نصيب يك ايرانى شد كه توانست پس از قرنها اين راز را بگشايد و از اين معمّا پرده بردارد و ثمرهء كار خود را در معرض استفادهء ارباب فضل و دانش قرار دهد .\r\nدر پايان بايد بگويم كه با وجود تمام زحماتى كه در راه ترجمه و تحقيق دربارهء سفرنامه‌هاى ونيزيان در ايران بر خود هموار كرده‌ام هنوز دربارهء اين كتاب مستطاب مجال سخن تنگ نيست و اميدوارم كه اگر عمرى باقى باشد باز در چاپهاى بعدى به تكميل كار خود بپردازم . درهرحال از صميم دل آرزومندم كه دانشورانى كه به فرهنگ و تاريخ ايران‌زمين دلبستگى دارند من بنده را يارى كنند و با ذكر موشكافيها و نكته‌سنجيهاى خويش گردنم را زير بار منّت خود گذارند .\r\nم . ا .\r\nشيراز ، فروردين 1364\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nديباچهء مترجم\r\nسفرنامه‌هاى ونيزيان در ايران كه اينك ترجمهء فارسى آن از نظر خوانندگان گرامى مىگذرد مشتمل بر شش سفرنامه است كه پنج‌تاى آن را چهار تن از سفيران ونيزى ، و يكى را بازرگانى گمنام ، از مردم همان ديار ، نوشته‌اند . اين عده در فاصلهء سالهاى سلطنت اوزون حسن بنيانگذار دودمان آق‌قوينلو و شاه طهماسب دومين شهريار سلسلهء صفوى به ايران آمده‌اند و مأموريت اصلى سفيران آن بوده است كه ايران را به جنگ با عثمانى برنگيزند و مانع توسعه و بسط نفوذ تركان عثمانى در اروپا شوند .\r\nاز اين شش كتاب چهار سفرنامه را خاورشناسى به نام چارلز گرى « 1 » ترجمه و تحشيه كرده و مقدمه‌اى سودمند نيز بر آنها نوشته است . قرار بوده است كه دو تاى ديگر را مورخ و باستانشناس نامى سر هنرى رالينسون « 2 » مورد تحقيق قرار دهد اما اجل مهلت اين كار را به او نداده است و بدتر از همه آنكه از اين دو يكى به انگليسى ميانه « 3 » ترجمه شده كه با انگليسى باصطلاح جديد فرق بسيار دارد و بر دشوارى كار مترجم فارسى افزوده است . تازه حواشى چارلز گرى بسيار سطحى و مختصر است .\r\n\r\n\r\n","description":"","footnote":"\r\n( 1 ) .  Charles Grey  ، از آنچه چارلز گرى اشاره مىكند پيداست كه او در سال 1870 م . سرگرم ترجمه و تحشيهء چهار سفرنامهء اخير از سفرنامه‌هاى ونيزيان بوده است .\r\n( 2 ) .  Sir Henry Rawlinson  ، همان مورخ معروف انگليسى است كه نخستين‌بار پس از صرف سالها رنج و زحمت كتيبهء بيستون را خواند . سر هنرى رالينسون ظاهرا در سالهاى دههء 70 قرن نوزدهم سرگرم اين كار بوده است . - م .\r\n( 3 ) .  Middle English \r\n","page_name":" 13 ","page_number":13},
  {"content":"\r\n\r\nپس اين سفرنامه‌ها پر است از مشكلات يعنى اشارات و اعلام تاريخى و جغرافيايى كه من با مراجعه به مآخذ فارسى و فرنگى كوشيده‌ام آنها را روشن كنم و با اينكه نهايت كوشش را در اين‌باره كرده‌ام هنوز بسيارى از دشواريها باقى است كه اميدوارم مختصرى از آنها پس از تذكار صاحب‌نظران در چاپهاى بعدى رفع شود .\r\nاينكه گفتم « مختصرى از آنها » براى اينست كه اين سفرنامه‌ها شايستهء آن است كه نه همان از جانب يك تن بلكه عده‌اى از دانشمندانى كه در جغرافياى تاريخى و تاريخ دوران آق‌قوينلو و اوايل صفويه تخصص دارند مورد پژوهش قرار گيرد و فقط در اين صورت است كه ممكن است تمام يا قسمت اعظم مشكلات اين كتاب گرانقدر حل شود .\r\nدوران آق‌قوينلو از ادوارى است كه تا امروز نسبتا تاريك مانده است « حتى متخصصان و مطّلعان نيز تا زمان ما تنها نامى از اوزون حسن شنيده بودند » خوشبختانه در روزگار ما كسانى مانند مينورسكى و والتر هينتس تحقيقات پرارزشى در اين‌باره كرده‌اند كه براى پى بردن به اهميت آنها خواننده را مراجعه مىدهم به كتاب تشكيل دولت ملى در ايران « 1 » يا حكومت آق‌قوينلو و ظهور دولت صفوى ، تأليف والتر هينتس ، ترجمهء آقاى كيكاوس جهاندارى و مقاله‌اى كه نويسندهء اين سطور در شناساندن اين كتاب نوشته و در مجلهء راهنماى كتاب ( شماره‌هاى 5 و 6 ، مرداد - شهريور 1348 ه . ش . ) به چاپ رسانده است . يكى از منابع مهم تاريخ ايران كه مورد مراجعه و استناد مينورسكى و هينتس و ديگر ايران‌شناسان بوده است و همگى به اهميت آن اشاره كرده‌اند همين سفرنامه‌هاى ونيزيان است كه در بين سفرنامه‌هايى كه اروپاييان دربارهء ايران نوشته‌اند اگر بىنظير نباشد قطعا كم‌نظير است .\r\nچنان كه پيش از اين اشاره شد يكى از مشكلات ترجمهء اين كتاب علاوه بر آنكه يكى از آنها ( سفرنامهء جوزافا باربارو ) به انگليسى ميانه است موضوع تصحيف و تحريف اعلام ، اماكن و رجال است . در اين مورد مترجم صورت صحيح كلمه را در متن قرار داده و صورت مغلوط و مصحّف را به حاشيه برده است ؛ مثلا قم را در متن ،\r\n\r\n\r\n","description":"","footnote":"\r\n( 1 ) . انتشارات خوارزمى ، 1361 و . . . 1377 ه . ش . ، تهران .\r\n","page_name":" 14 ","page_number":14},
  {"content":"\r\n\r\nو  Como  را كه مصحف آن است ، در حاشيه آورده است تا كار خواندن را بر خوانندهء ايرانى آسان كرده باشد . حواشى مترجم با علامت « م » از ديگر حواشى ممتاز است .\r\nيادآورى اين نكته لازم است كه هرچند نويسندگان ونيزى به جهت دشمنى با عثمانى از دوستداران ايران و ايرانى بوده‌اند ، اما هرچه باشد بيگانه بوده‌اند و طبعا پاره‌اى از مطالبى كه نوشته‌اند خالى از تعصب و غرض‌ورزى نبوده است . از بيگانگانى كه پنج قرن پيش از اين خواسته باشند دربارهء ميهن ما كتاب بنويسند جز اين نبايد انتظار داشت .\r\nترجمهء اين كتاب مراحل نهايى را مىپيمود كه مدتى در بستر بيمارى افتادم و هنوز شفاى كامل حاصل نكرده بودم كه مصيبت مرگ پدر مدتها مرا از نوشتن و خواندن بازداشت . ناچار از دوست دانشمند بزرگوار آقاى مسعود رجب‌نيا كه تعدادى از شاهكارهاى ادبى مغرب‌زمين و آثار مهم ايران‌شناسان نامى را به پارسى درآورده و از اين راه خدمتى شايان به فرهنگ و ادب ايران كرده است يارى جستم و وى با خواندن اين صحايف و تذكار عيوب و نقايص و تبديل سنوات ميلادى به هجرى و ترجمهء صفحات 38 تا 52 از سفرنامهء باربارو منتى عظيم بر من نهاد و واجب است كه در اينجا نهايت سپاسگزارى و حق‌شناسى خود را نسبت به اين رادمرد ابراز دارم .\r\nمنوچهر اميرى\r\nخردادماه 1349 ه . ش . ، تهران\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\n1 . سفرنامهء جوزافا باربارو\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nمقدمه به قلم . لرد استانلى آوالدرلى « 1 »\r\nاين مجلد كه اينك به اعضاى انجمن هاكلوت « 2 » اهدا مىشود مشتمل است بر شش سفرنامه به قلم ايتالياييهايى كه نزديك به زمان شاه اسماعيل به ايران سفر كرده‌اند . آقاى چارلز گرى كه سه تا ازين سفرنامه‌ها را ترجمه و تحشيه كرده است همراه سربارتل فرير « 3 » به زنگبار رفت و نتوانست چاپ اين كتاب را بپايان رساند و تصحيح نمونه‌هاى چاپى را به من واگذار كرد .\r\nدر اين كتاب شاه اسماعيل يا اسماعيل صفوى مهمترين شخصيت است ؛ شاه اسماعيل ايران پرهرج‌ومرج را وحدت بخشيد و مليت ايرانيان را احيا كرد و بر وسعت دامنهء اختلافى كه ميان ايران و ديگر كشورهاى اسلامى وجود داشت بمراتب افزود ، اختلاف و تفرقه‌اى كه بغلط مذهبيش خوانده‌اند ، و حال آنكه اساسا ماهيتش ملى و سياسى بود ، و به صورتى كه شاه اسماعيل احيا و تشديد كرد كاملا ملى بود . احساساتى كه ايرانيان صدر اسلام را برنگيخت و بر آن داشت كه در صدد رد و انكار خليفهء اول و دوم و سوم برآيند ، همان احساسات ملى بود كه محرك آنان در طرد و دفع تازيان و برتر شمردن اصل وراثت در امامت بر اصل انتخاب در خلافت بود . شاه اسماعيل از اين احساسات ملى و سنتهاى پادشاهى بهره‌جويى كرد و اگر جز اين مىكرد ايران كه در معرض تاخت‌وتاز طوايف ترك درآمده بود ضميمهء امپراتورى عثمانى مىشد . شاه اسماعيل چنان در كار خود كامياب شد كه\r\n\r\n\r\n","description":"","footnote":"\r\n( 1 ) .  Lord Stanley of Alderley \r\n( 2 ) .  Hakluyt Society \r\n( 3 ) .  Sir Bartle Frere \r\n","page_name":" 19 ","page_number":19},
  {"content":"\r\n\r\nنادر شاه نتوانست رشته‌اش را پنبه كند و چون قصد اين كار را كرد قصد جانش كردند و رشتهء عمرش را بريدند و با اينكه امروزه زبان اكثريت مردم ايران و دودمان كنونى سلطنت تركى است ، احساساتشان مانند احساسات مردم شيراز و اصفهان ، ايرانى است . « 1 »\r\nسفرنامه‌هاى باربارو و كنتارينى مدتهاست كه آمادهء انتشار است اما اين كار تا كنون به عهدهء تعويق افتاد زيرا كسى نبود كه به تصحيح و تحشيهء آنها اهتمام ورزد . سر هنرى رالينسون و لرد استرنگفورد « 2 » اين كار را بر عهده گرفتند اما نخستين ، فرصت اين كار نيافت ، و دومى پيش از آنكه دست فراز برد جان سپرد .\r\nترجمهء سفرنامهء كنتارينى كار آقاى روى « 3 » عضو موزهء بريتانيا ( بريتيش ميوزيوم ) است كه سفرنامهء جوزافا باربارو را نيز ترجمه كرد و اين سؤال مطرح شد كه ترجمهء آقاى روى را چاپ كنيم يا ترجمهء كهنه و غريبى را كه ويليام تامس « 4 » از سفرنامهء جوزافا باربارو كرده است . سرانجام من ترجمهء ويليام تامس را به ترجمهء روى ترجيح دادم .\r\nويليام تامس از نويسندگان دانشمند قرن شانزدهم است كه در ايالت ويلز زاده شد و تحصيلات خود را در دانشگاه آكسفورد بپايان رساند . در 1544 م . به ايتاليا رفت و در 1549 م . به لندن بازگشت و به سبب آشنايى با زبانهاى جديد به منشىگرى شوراى سلطنتى ادوارد ششم ، پادشاه انگلستان ، منصوب شد و پس از او در زمان سلطنت ملكه مارى چون بر ضد او توطئه كرد نخست زندانى و سپس در نهم ماه مه 1553 م . به دار آويخته شد .\r\n\r\n\r\n","description":"","footnote":"\r\n( 1 ) . خوانندهء گرامى توجه داشته باشد كه تاريخ تحرير اين مقدمه سال 1873 يعنى نزديك به دو قرن پيش از اين است يعنى : دورهء قاجاريان ، اما زبان اكثريت مردم ايران نيز در آن زمان هم مانند امروز تركى نبود و فارسى بود و تكلم به تركى اختصاص به مردم آذربايجان و زنجان و پاره‌اى از ايلات و عشاير داشت . - م .\r\n( 2 ) .  Lord Strangford \r\n( 3 ) .  Roy \r\n( 4 ) .  William Thomas \r\n","page_name":" 20 ","page_number":20},
  {"content":"\r\n\r\nو در اينجا آغاز مىشود شرح آنچه ديده و شنيده‌ام من ، جوزافا باربارو « 1 » تابع ونيز در دو سفرى كه يكى به تانا « 2 » كرده‌ام و ديگرى به ايران .\r\n\r\n[ فصل يك 
  ] 1\r\nزمين چنان كه هندسه‌دانان به دلايل مسلم ثابت مىكنند در برابر عالم افلاك چندان خرد است كه گويى نقطهء پرگار است در درون دايره و چون قسمت اعظم آن را يا آب فراگرفته يا به واسطهء شدت گرما و سرما سكونت‌ناپذير است ربع مسكون قسمت بسيار كوچكترى از كرهء ارض را تشكيل مىدهد . با اين همه قدرت آدمى چندان ناچيز است كه كمتر كسى پيدا شده است كه توانسته باشد قسمت بالنسبه مهمى از جهان را ببيند و اگر غلط نكنم هرگز كسى همهء آفاق را سير نكرده است . در دوران ما كسانى كه قسمتى از دنيا را ديده‌اند غالبا سوداگران يا دريانوردانند و از آغاز تا به امروز پدران و سروران ونيزى من درين دو پيشه چنان زبردست بوده‌اند و هستند كه گمان دارم حقا بايد آنان را از همه برتر دانست . زيرا از روزگار زبونى روميان كه زمانى بر همهء جهان فرمان مىراندند اين دنياى دنى چنان بر اثر اختلاف زبانها و آداب و عادات و اديان تجزيه و تقسيم شده است كه اگر بازرگانان و دريانوردان ونيزى دست به كار اكتشاف نمىزدند همان ربع مسكون نيز ناشناخته مىماند . و اگر درين ايام كسانى آن را سير كرده باشند بايد گفت « من هم از جملهء ايشان يك تن » . چه من همهء جوانى و قسمت اعظم عمر خود را در سرزمينهاى\r\n\r\n\r\n","description":"","footnote":"\r\n( 1 ) .  Josaphat Barbaro \r\n( 2 ) .  Tana  از بنادر مهم درياى سياه كه در قرن پانزدهم و شانزدهم ميلادى ونيزيها از آنجا كالاى مشرق‌زمين را به اروپا وارد مىكردند . - م .\r\n","page_name":" 21 ","page_number":21},
  {"content":"\r\n\r\nدوردست در ميان اقوام وحشى و مردمان بىتمدنى كه رسوم و آدابشان با ازان ما تفاوت بسيار دارد زيسته‌ام و بسيار چيزها ديده و ثابت كرده‌ام كه چون در ديار ما معمول نيست در نظر اينان كه از ونيز بيرون نرفته‌اند افسانه مىنمايد . در واقع به همين سبب اصرار نداشته‌ام كه دربارهء آنچه ديده‌ام چيزى بگويم يا بنويسم .\r\nبا اين همه چون كسانى كه حق امر و نهى بر من دارند مرا بر آن داشته‌اند كه آنچه ديده و شنيده‌ام بنويسم ، و چون مىبينم چيزهايى كه ديگران نوشته‌اند مانند آثار پلينو سولينو « 1 » ، پومپونيو ملا « 2 » ، استرابون « 3 » ، هرودوت « 4 » ، ديودور « 5 » ، ديونيس هاليكارناسى « 6 » ، و از متأخران ماركوپولو « 7 » ، نيكولو كنت « 8 » ، همشهريان ونيزى ما و جان ماندويل « 9 » انگليسى و بازپسين اين نويسندگان همچون پيترو كويرينى « 10 » ، آلويز دا موستو « 11 » ، و آمبروزيو كنتارينى « 12 » ، همه مشتمل بر مطالبى است كه كمتر از سخنان من باوركردنى است ؛ انديشيدم كه من نيز بايد آنچه ديده‌ام بنويسم به شكرانهء پروردگارى كه مرا از خطرهاى بيشمار نگهدار بوده است و محض رضاى او و به خاطر راهنمايى كسانى كه ازين پس به جاهايى كه من مسافرت كرده‌ام سفر خواهند كرد و نيز براى آسايش همشهريان من چنانچه قرار باشد كه در آينده از سوى شهر گرامى ما ونيز كسانى به آن نقاط فرستاده شوند . ازين‌رو كتاب خود را به دو بخش تقسيم مىكنم . بخش نخست ، و آن مشتمل است بر سفرنامهء من به تانا ؛ و بخش دوم ، و آن عبارت است از سفرنامهء من به ايران . درين كتاب از خطرات و بلياتى كه در سفرها با آنها روبه‌رو شده‌ام كمتر سخن خواهم گفت .\r\nدر سال 1436 م . [ 839 / 840 ه . ق . 
  ] از ميلاد خداوند ما مسيح ، سفر خود را به سوى تانا آغاز كردم و در طى 16 سال به اين كار ادامه دادم و همهء آن كشورها را از راه دريا و خشكى ، نه همان با جدوجهد ، بلكه به طرزى شگفت‌آور سياحت كردم .\r\nكشور هموار تاتار كه در ميان آن رود لديل « 13 » ( ولگا ) جارى است و از مغرب\r\n\r\n\r\n","description":"","footnote":"\r\n( 1 ) .  Plinio Solino \r\n( 2 ) .  Pomponio Mela \r\n( 3 ) .  Strabone \r\n( 4 ) .  Herodoto \r\n( 5 ) .  Diodoro \r\n( 6 ) .  Dionisio Halicarnasseo \r\n( 7 ) .  Marco Paulo \r\n( 8 ) .  Nicolo Conte \r\n( 9 ) .  John Mandevile \r\n( 10 ) .  Pietro Quirini \r\n( 11 ) .  Aluise da mosto \r\n( 12 ) .  Ambrozio Contarini \r\n( 13 ) .  Ledil  بايد ولگا باشد كه در منابع اسلامى « اديل » و « اتيل » آمده است . - م .\r\n","page_name":" 22 ","page_number":22},
  {"content":"\r\n\r\nو شمال غربى محدود است به لهستان و از شمال به روسيه و از جنوب به درياى سياه و نواحى آلانها « 1 » ، كومانها « 2 » ، و خزرها « 3 » . تمام اين نواحى به درياى تاباچى « 4 » محدود مىشود و براى آنكه سخنم را بهتر دريابيد مىگويم كه پاره‌اى از آن به كناره‌هاى درياى سياه و پاره‌اى ديگر مىرسد به رودخانه‌اى به نام اليس « 5 » كه در چهل ميلى كافا « 6 » قرار دارد و پس از عبور از آن رود به سوى مونت كاسترو « 7 » جارى است و در آنجا رود دانوب جريان دارد . از سرزمينهايى كه ازين نقطه به بعد قرار دارد سخن نمىگويم زيرا همه به حد كافى آن نواحى را مىشناسند .\r\nكشور آلانها را چون سرزمين مردم آلان است چنين مىخوانند و خود آنها سرزمين خود را آس « 8 » مىنامند . مردمى مسيحيند كه تاتاران آنان را تارومار و مجبور به فرار كرده‌اند .\r\nدر اين ناحيه تپه‌ها و رودخانه‌ها و دشتها و عدهء بيشمارى تپه‌هاى كوچك ديده مىشود كه همچون گورهايى نمودار مىشود و بر فراز هريك سنگ بزرگ سوراخدارى است كه در آن خاچى از يك پاره‌سنگ نشانده‌اند .\r\nدر آنجا ما را به دانستن اين نكته خرسند كردند كه در يكى از آن تپه‌هاى كوچك گنجى نهفته است زيرا در هنگامى كه آقاى پيترو لاندو « 9 » كنسول ما در تانا بود مردى به نام گلبدين « 10 » از قاهره « 11 » آمده و گفته بود كه از زنى تاتار شنيده بوده است كه در يكى از آن تپه‌هاى كوچك به نام قوم‌تپه « 12 » آلانها گنجى گران نهفته‌اند و آن زن اثبات مدعاى خويش را نشانه‌هاى تپه و زمينى كه تپه در آن قرار\r\n\r\n\r\n","description":"","footnote":"\r\n( 1 ) .  Alania \r\n( 2 ) .  Cumania \r\n( 3 ) .  Gazaria \r\n( 4 ) .  Tabacche  شايد مقصود درياى باكو باشد . - م .\r\n( 5 ) .  Elice \r\n( 6 ) . در متن  Cafa  و اين همان شهر فئودوزيا  Feodosiya  است كه در قديم به نام تئودوزيا  Theodosia  معروف بود . فئودوزيا بندرى است در كريمه كه از قرن 13 تا 15 م . در تصرف مردم جنوا و سپس عثمانيها در 1476 م . ( 880 / 881 ه . ق . ) آن را تصرف كردند و عاقبت به اختيار روسها درآمد . - م .\r\n( 7 ) .  Moncastro \r\n( 8 ) .  As \r\n( 9 ) .  Pietro Lando \r\n( 10 ) . در متن  Gulbedin  كه شايد مصحف قطب الدين باشد . - م .\r\n( 11 ) . قاهره بزرگترين شهر مصر است .\r\n( 12 ) . در متن  Contebe  كه در حاشيه ، صورت صحيح آن را قوم‌تپه ( تپهء ريگ ) نوشته‌اند .\r\n","page_name":" 23 ","page_number":23},
  {"content":"\r\n\r\nداشت به وى داده بود . پس اين قطب الدين بر عهده گرفته بود كه سوراخها و گودالهاى چاه‌گونه‌اى در نقاط مختلف اين تپه پديد آورد و پس از دو سال كار مرده بود . مردمان چنين مىپنداشتند كه قطب الدين به سبب تنگدستى به يافتن گنج كامياب نشده بود . در سال در 1437 م . [ 841 ه . ق . 
  ] شب عيد كاترين پاك « 1 » كه بازرگانان ونيزى مقيم تانا با ما به هم نشسته بودند دربارهء گنج‌يابى و زمين‌كاوى قطب الدين به بحث و جدل پرداختند . نام آن سوداگران چنين است : فرانچسكو كورنارو « 2 » برادر جاكومو كورنارو « 3 » بانكدار ، كاتارينو كنتارينى « 4 » كه بعدها در قسطنطنيه به كار مشغول شد . جووان بارباريگو « 5 » فرزند اندرئا « 6 » از مردم كانديا « 7 » و جووان دا واله « 8 » كه به هنگام مرگ ناوگانى در درياچهء گاردا « 9 » به فرمان داشت با بعضى از ديگر ونيزيها در با سال 1428 م . [ 832 ه . ق . 
  ] ناوگانى به دربند رفت و در آنجا به دستور فرمانرواى آن محل پاره‌اى از كشتيهايى را كه از استرانا « 10 » مىآمدند به باد غارت گرفت و اين كار سخت عجيب بود ، مويسز بون « 11 » فرزند آلساندرو « 12 » از مردم جودكا « 13 » ، بارتولومئو روسو « 14 » از مردم ونيز و داراى خانه‌اى در تانا كه ما در آنجا فرود آمده بوديم و من كه هشتمين بودم ؛ در واقع سه تن از اين گروه پيش از آن در محل گنج بسر برده بودند .\r\nازاين‌رو ديگران را قانع كردند كه دست يافتن بر گنج كارى است شدنى . پس همگى يكدل و يكزبان با ياد كردن سوگند و نوشتن سوگندنامه‌اى كه كاتارينو كنتارينى تحريرش را بر عهده گرفت و بايد نسختى از آن را در اين كتاب عرضه كنم بر آن شديم كه در آن تپه به كندوكاو پردازيم و پس از آنكه درين معنى متفق گشتيم صد و بيست تن اجير كرديم كه بدان قصد و مقصد همراه ما شوند و به هريك ماهانه سه دوكات « 15 » مزد مقرر نموديم . پس از هفت روز شش تن از ما همراه آن صد و بيست تن از تانا عزيمت كرديم و با خود اثاث و خواربار و اسلحه و اسباب و\r\n\r\n\r\n","description":"","footnote":"\r\n( 1 ) .  Saint Catherine \r\n( 2 ) .  Francesco Cornaro \r\n( 3 ) .  Jacomo Cornaro \r\n( 4 ) .  Catarino Contarini \r\n( 5 ) .  Giovan Barbarigo \r\n( 6 ) .  Andrea \r\n( 7 ) .  Candia \r\n( 8 ) .  Giovan da Valle \r\n( 9 ) .  Garda \r\n( 10 ) .  Strana \r\n( 11 ) .  Moises Bon \r\n( 12 ) .  Alessandro \r\n( 13 ) .  Judecca \r\n( 14 ) .  Bartolomeo Rosso \r\n( 15 ) .  Ducat  نوعى مسكوك طلاى قديم در ونيز كه بعدها در ديگر كشورهاى اروپايى نيز رايج شد .\r\nارزش آن در هر كشور فرق مىكرد . - م .\r\n","page_name":" 24 ","page_number":24},
  {"content":"\r\n\r\nادواتى كه براى حفارى لازم بود برداشتيم و بر « زينا « 1 » » بار كرديم و از روى يخهاى رودخانه به پيش رانديم و روز ديگر به مقصد رسيديم زيرا آن تپه نزديك رودخانه و در شصت ميلى تانا قرار دارد . اين تپه به بلندى پنجاه قدم و بالاى آن هموار است و بر فراز اين جاى مسطح تپه كوچك ديگرى است به شكل عرقچينى گرد كه به دورش سنگى چنان بزرگ قرار دارد كه دو مرد دوشادوش هم مىتوانند از روى آن بگذرند و بلندى اين تل كوچك دوازده گام است . تپهء پايين‌تر چنان گرد بود كه گفتى دايره‌اى با پرگار كشيده‌اند و شعاع آن هشتاد گام بود .\r\nپس از آنكه مقدمات كار فراهم آمد به كندوكاو در تپهء بزرگتر كه تپهء كوچكتر از آنجا شروع مىشود آغاز كرديم و خواستيم راهى فراخ براى ورود به كف تپه بگشاييم . اما زمين چنان يخ بسته بود كه با كلنگ و تيشه نتوانستيم آن را بشكافيم .\r\nبا اين همه پس از اندكى خاك‌بردارى زمين را نرمتر يافتيم . ازاين‌رو آن روز سخت به كار و كوشش پرداختيم . اما روز ديگر كه به آنجا بازگشتيم زمين را چنان سخت منجمد يافتيم كه ناچار بر آن شديم كه دست از كار برداريم و به تانا بازگرديم . با اين همه عزم جزم كرديم كه دوباره در وقت ديگر بدانجا رويم .\r\nدر اواخر ماه مارس با زورقهاى بزرگ و كوچك همراه صد و ده تن به آن محل بازگشتيم و كندوكاو را از سر گرفتيم چنان كه پس از بيست و يك روز راهى به درازاى شصت و به پهناى هفت و به بلندى ده گام گشوديم و اينك عجايب باورنكردنى را از من بشنويد .\r\nهمه چيز آنچنان‌كه پيش از آن شنيده بوديم يافتيم و از جهت بقيهء كارها آسوده‌خاطر شديم . ازاين‌رو اميد يافتن گنج ما را بر آن داشت كه كارگرانى بهتر از آنچه داشتيم براى نقب زدن اجير كنيم و من خود در كار نقب زدن استاد بودم . آنچه سخت مايهء حيرت بود آن بود كه نخستين طبقهء خاك كه در زير گياه قرار دارد سياه بود و در زير آن طبقه‌اى از زغال ديده مىشد اما اين كار ناممكن نيست زيرا در آن حوالى به حد كافى جگن بود و با آنها مردم مىتوانستند به آسانى بر فراز تپه‌ها آتش بيفروزند . در زير زغالها به عمق يك وجب خاكستر بود و اين نيز شدنى است زيرا در\r\n\r\n\r\n","description":"","footnote":"\r\n( 1 ) .  Zena  يعنى سورتمه .\r\n","page_name":" 25 ","page_number":25},
  {"content":"\r\n\r\nآن حدود نيهايى ديده مىشد كه به كار سوختن مىآمد و عجب نبود كه خاكسترشان برجا مىماند . پس از طبقهء خاكستر قشرى از بلغور يا ارزن ( ميگليو ) « 1 » به ژرفاى يك وجب قرار داشت . از آنجا كه ممكن است بگويند كه چون غذاى مردم آن ديار نان ميگليو است آن را در آن محل ذخيره مىكنند بايد در جواب بگويم كه در اين‌حال نمىدانم چقدر ميگليو لازم است تا تپه‌اى بدان بزرگى با يك طبقه و به عمق يك وجب از آن پوشيده شود ؟ در زير اين طبقه طبقه‌اى ديگر به عمق يك وجب از فلسهاى ماهى مانند ماهى قنات و نظاير آن قرار داشت و اگر بگويند كه در رودخانه‌اى كه از آنجا مىگذرد ماهيهاى قنات و ديگر ماهيان آنقدر هست كه بتوان با فلس آنها چنان تپه‌اى را پوشاند بايد داورى در اينكه چنين امرى ممكن يا نزديك به حقيقت تواند بود به خواننده واگذار كنم و اگر از من مىپرسيد مىگويم كه اين مطلب حقيقت دارد . از اين گذشته بايد دانست كسى كه به دستور او اين گور ساخته شد ، نامش اينديابو « 2 » بود ، و به رعايت اين همه مراسم توجه داشت . شايد در عصر او معمول بود اين همه كارها به فرمانش در طى مدتى دراز از پيش انجام گرفت و به مرور دهور اين همه چيزها گردآورى و پهلوى هم چيده شد . « 3 »\r\nپس چون تا اينجا اثرى از گنج نيافتيم بر آن شديم كه دو گودال به پهنا و بلندى سه قدم در تپهء بزرگ احداث كنيم . چنين كرديم و به طبقه‌اى از خاك سخت سفيد رسيديم و در آن پلكانى پديد آورديم تا به وسيلهء آنها از نقبها بالا رويم . پس از آنكه در عمق زمين پايين رفتيم در كف آن ظرفهاى سنگى كه بعضى پر از خاكستر و برخى پر از زغال و گروهى تهى و عده‌اى پر از استخوانهاى پشت‌ماهى بود يافتيم . همچنين پنج‌شش تيلهء بزرگ سنگى به درشتى نارنج يافتيم كه از سفال ساخته و روى آنها را با شيشه پوشانده بودند شبيه به تيله‌هايى كه در بازار « آن‌كنا « 4 » » مردم با آنها بازى مىكنند . نيز نيمى از دسته آفتابهء كوچك سيمينى را يافتيم كه سرش به شكل افعى بود . سرانجام در هفتهء سوگوارى مسيح « 5 » باد مشرق چنان\r\n\r\n\r\n","description":"","footnote":"\r\n( 1 ) .  Miglio  دانه‌اى است تقريبا به كوچكى خردل .\r\n( 2 ) .  Indiabu \r\n( 3 ) . دربارهء توصيف اين گورها نگاه كنيد به هاخ تاوسن  Haxthausen  جلد 2 ، فصل 21 .\r\n( 4 ) .  Ancona  شهرى است در مركز ايتاليا . - م .\r\n( 5 ) .  Passion Week \r\n","page_name":" 26 ","page_number":26},
  {"content":"\r\n\r\nبشدت وزيدن گرفت كه خاك و سنگ و كلوخى را كه كارگران كنده بودند برمىداشت و بر روى آنان پرتاب مىكرد چنان كه خون از چهره‌شان جارى مىشد . ازاين‌رو بر آن شديم كه آنجا را ترك گوييم و دست از كندوكاو برداريم و پس از دوشنبهء عيد پاك چنين كرديم .\r\n\r\nتاتاران على الرسم تمام ملتهاى اروپا را فرنگى مىخوانند\r\nاين محل را سابقا غار قطب الدين مىخواندند اما از زمانى كه در آنجا به كاوش پرداخته‌ايم تا امروز آن را غار فرنگيان خوانده‌اند زيرا كارى كه ما در آن چند روز انجام داديم چنان مهم بود كه هزار تن به زحمت مىتوانند در طى مدتى كوتاه انجام دهند . حال آنكه ما مطمئن نبوديم كه به گنج دست يابيم اما اگر گنجى در آنجا يافته شود سبب اين كار چنان كه شنيديم چنين تواند بود كه اينديابو فرمانرواى اران چون شنيد كه امپراتور تاتاران به جنگ او مىآيد خواست كه گنج خويش را پنهان كند و چنين وانمود كه به آيين ايرانيان گورى براى خود مىسازد پس مخفيانه چيزهاى گرانبهاى خود را به آنجا آورد و سپس آن تپهء كوچك را روى آن برافراشت . كيش اسلام صد سال پيش ازين در ميان تاتاران رواج يافت . در واقع عده‌اى از تاتاران پيش از آن زمان مسلمان بودند اما هركس آزاد بود كه هرچه مىخواهد بپرستد . ازين‌رو گروهى بتهايى كه از چوب يا كهنه پاره ساخته بودند و در ارابه‌هاى خود حمل مىكردند مىپرستيدند . آغاز رواج دين اسلام در ميان تاتاران مربوط به زمان هديقى سردار سپاهيان سيد احمد خان امپراتور تاتاران است . « 1 » اين هديقى پدر ناورس « 2 » بود كه اكنون دربارهء او سخن مىگوييم .\r\nهنگام لشكركشى تاتاران كه در سال 1438 م . [ 842 ه . ق . 
  ] صورت گرفت امپراتورى كه نامش ولى محمد خان « 3 » و در واقع امپراتور بزرگ مسلمانان بود پس از آنكه سالها از دوران سلطنتش گذشته و با اردوى خود به روسيه تاخته بود ناورس\r\n\r\n\r\n","description":"","footnote":"\r\n( 1 ) . اصل جمله چنين است :\r\n Hedighi capitaigne of the people of Sidahameth can Emperor of Tatarie \r\n( 2 ) . در متن  . Naurus  شايد نوروز ؟ - م .\r\n( 3 ) .  Vlumahumethcan \r\n","page_name":" 27 ","page_number":27},
  {"content":"\r\n\r\nفرزند هديقى را كه پيش از اين از او نام بردم سردار خود كرد و اين مرد تاتاران را به قبول دين اسلام مجبور ساخت .\r\nسپس ميان ناورس و امپراتور تاتاران چنان اختلافى افتاد كه ناورس با همهء پيروان خويش به سوى رود لديل و به جانب چزى محمد « 1 » يعنى محمد كوچك از خويشاوندان امپراتور روان شد و هر دو بر آن شدند كه به اتفاق و با عدت و عدت خويش با ولى محمد خان مصاف دهند . ازاين‌رو از راه هشتر خان « 2 » به دشت تومان « 3 » روان شدند و از آنجا به حوالى قرقيزستان رفتند و به سوى خليج دريايى كه تاباچى خوانده مىشود - كه هم آن و هم رود تانا در آن هنگام يخ بسته بود . از آنجا كه لشكريانى فراوان و چهارپايانى بيشمار داشتند ناگزير اغلب آنان براى آنكه از تباه شدن سبزه و گياه بپرهيزند پخش مىشدند تا ديگر كسانى كه به دنبال ايشان مىرسند از علف و چراگاه در تنگى نباشند .\r\nازاين‌رو طلايهء لشكر و گله و رمه در جايى به نام پالاسترا « 4 » بودند و بن سپاه در محلى موسوم به بوساگاز « 5 » ( يعنى بيشهء خاكسترى ) در كنار رود تانا قرار داشت و فاصلهء ميان اين دو نقطه 120 ميل بود كه همهء آن را مردم نامبرده گرفته بودند ، گرچه در واقع همهء آنان آمادهء سفر نبودند .\r\nما از سه ماه قبل خبر داشتيم كه مىآيند ، چون سه ماه پيش از رسيدن اين اردو طلايه‌هايى كه همه مردانى جوان بودند و هر دو سه تن از آنان بر اسبى سوار شده اسبى نيز يدك مىكشيدند شروع به آمدن كردند . آنان كه به تانا مىآمدند از جانب كنسول دعوت و به خوبى پذيرايى مىشدند . اما همين‌كه از ايشان مىپرسيدى كه از كجا مىآيند و كاروبارشان چيست مىگفتند جوانانى هستند كه مىخواهند تفريح و تفرج كنند و بيش ازين چيزى نمىگفتند و از عنان كشيدن و يك دو ساعت در جايى ماندن ابا نداشتند ولى بيدرنگ راهى مىشدند و هر روز بر شمار ايشان افزوده مىشد .\r\nاما هنگامى كه اين اردو به مسافت پنج شش روز راه از تانا رسيد آن جوانان با هم به دسته‌هاى بيست و پنج و پنجاه نفرى و با سازوبرگ و نظم و ترتيب كامل\r\n\r\n\r\n","description":"","footnote":"\r\n( 1 ) .  Chezimameth \r\n( 2 ) .  Citerchan \r\n( 3 ) .  Tumen \r\n( 4 ) .  Palastra \r\n( 5 ) .  Bosagaz \r\n","page_name":" 28 ","page_number":28},
  {"content":"\r\n\r\nظاهر مىشدند و هرچه خان به تانا نزديكتر مىشد عدهء جوانان به صد برابر افزايش مىيافت .\r\nسرانجام او خود آمد و در مسجدى كه تا تانا به‌قدر پرتاب يك تير فاصله داشت منزل كرد . كنسول از سر ناپرهيزگارى بر آن شد كه هدايايى برايش بفرستد و براى او و مادرش و ناورس هريك « نوئنايى « 1 » » فرستاد . نوئنا به تحفه و هديه‌اى گفته مىشود كه عبارت باشد از نه چيز گوناگون نظير پارچه‌هاى ابريشمين و حريرهاى ارغوانى و ديگر اشياء به تعداد نه ، زيرا رسم اهداء تحف و هدايا به بزرگان آن ديار چنين است . ازاين‌رو براى او نان و شرابى كه از انگبين ساخته بودند و آبجو و ديگر چيزها كه شمارهء آنها نه بود فرستادند و مرا مأمور كردند كه با ديگران به نزد خان بروم . همين‌كه وارد مسجد شديم خان را ديديم كه بر فرشى دراز شده و سر را بر دامن نائوروس نهاده بود . خودش بيست و يك‌ساله و ناورس بيست و پنج‌ساله بود . پس از آنكه تحف و هدايا را به او تقديم كرديم شهر و مردم شهر را به او سپردم و گفتم كه همه در فرمان اويند . چون اين بشنيد از روى بزرگوارى پاسخ داد .\r\nهمين‌كه رو به‌سوى من كرد خنديد و دست بر دست زد و گفت اين شهر عجب شهرى است و نگاه كنيد كه آن دو مرد تنها دو چشم دارند ؛ غرضش از بيان اين نكته مردى تركمان به نام بوران تاىپيترا « 2 » از اعضاى هيأت ما بود كه يك چشم داشت و زوان گركو « 3 » چاكر كنسول كه او هم اعور بود و مردى كه شراب انگبين به دست داشت و وى نيز واحد العين بشمار مىرفت . سپس از خان رخصت خواستيم و به جايگاه خود بازگشتيم .\r\nاز آنجا كه ممكن است كسى مشكل باور كند كه گشتيها به دسته‌هاى سه و ده و بيست و سى نفرى سفر مىكنند و از دشتهايى كه تا آبادى بسته به محل اقامت آنان ده پانزده و گاهى پانزده روز راه است ، مىگذرند ، پس در جواب مىگويم كه هر يك از آنان كه از قوم خود جدا مىشود مشكى از پوست بز با خود برمىدارد و آن را\r\n\r\n\r\n","description":"","footnote":"\r\n( 1 ) . در متن  Novena  جزء اول كلمه همان عدد نه ( 9 ) بايد باشد زيرا اين هديه عبارت از نه چيز است . - م .\r\n( 2 ) .  Buran Taipietra \r\n( 3 ) .  Zuan Greco \r\n","page_name":" 29 ","page_number":29},
  {"content":"\r\n\r\nاز خوراكى كه از دانهء بلغور يا ارزن ميگليو مىسازند مىآگنند . اين غذا را با خمير همان دانه آميخته به اندكى عسل مىسازند . از اين گذشته بشقاب كوچك چوبينى با خود مىبرند تا اگر در ميان راه موفق به شكار جانداران وحشى نشدند ( حال اينكه شمارهء اين جانداران در آن دشتها بسيار فراوان است و بيابانگردان نامبرده به آسانى مىتوانند آنها را بخصوص با تير و كمان صيد كنند ) اندكى از آن خوراك بردارند و با اندكى آب بياميزند و از آن شوربايى بسازند و بخورند . زيرا هنگامى كه از بعضى از آنان مىپرسيدم كه هنگام عبور از آن دشتها چه مىخورند از من مىپرسيدند چرا بايد آدمى از گرسنگى بميرد ؟ و مقصودشان از اين سخن آن بود كه اگر من اندك چيزى سد رمق را با خود داشته باشم كافى است . و براستى اين قوم با خوردن گياهان و ريشهء نباتات و هر چيز ديگرى كه بدست آورند به خوبى گذران مىكنند و نيازى به خوردن نمك ندارند چه اگر نمك بچشند دهانشان چنان آماس و چرك مىكند كه بدين علت گروهى از آنان مىميرند و در اين‌گونه موارد عموما دچار اسهال خونى مىشوند .\r\nآمديم بر سر مطلب . همين‌كه خان به راه افتاد ايل او نيز با گله و رمه روبه‌راه نهادند . نخست رمهء اسبان به دسته‌هاى شصت و صد و دويست‌تايى به حركت درآمد .\r\nسپس قطار شتران و گلهء گاوان و آنگاه رمهء بز و گوسفند ، و اين كار تا شش روز مدت گرفت و تا آنجا كه چشم كار مىكرد راهها پر از انسان و حيوان بود . تازه اين نخستين بخش بود و اكنون بنگريد كه عدهء مردمان و جانوران بخش ميانه تا چه حد بود . ما بر فراز باروى شهر ايستاده و دروازه‌ها را بسته بوديم و تا شامگاه از تماشاى آن منظره خسته شديم ، زيرا آن همه مردمان و جانوران دشت بزرگى را پوشانده بودند كه يك « پاگانيا « 1 » » ى هفتاد ميلى به نظر مىرسيد . اين لغتى است يونانى كه من در مورآ « 2 » آموختم و در آن هنگام در خانهء نيكمردى مىزيستم و او صد برزگر در خدمت داشت كه هركدام چوبدستى داشتند . رسم اين مردم چنان بود كه همه به صف مىرفتند . هركدام تا ديگرى صد گام فاصله داشت و با چوبدست خويش بر زمين مىكوفتند و گاهى براى رم دادن شكار صدايى مىكردند و از سوى ديگر\r\n\r\n\r\n","description":"","footnote":"\r\n( 1 ) .  Paganea \r\n( 2 ) . پلوپونزوس  Ploponesus  كه اكنون مورآ  Morea  خوانده مىشود .\r\n","page_name":" 30 ","page_number":30},
  {"content":"\r\n\r\nنخجيرگران و شاهين‌بازان گروهى سواره و پاره‌اى پياده با بازان و سگان خويش در جايى بسيار مناسب كمين كرده بودند و چون نوبت به ايشان مىرسيد ، بازان و سگان را براى صيد رها مىكردند . از جمله جانورانى كه شكار مىكردند كبك و پرندهء ديگرى بود كه ما آن را خروس كولى « 1 » خوانيم . دم اين پرنده مانند دم ماكيان كوتاه است و سرش را مانند خروسهاى ما بالا نگاه مىدارد و تقريبا به بزرگى طاووس است و رنگش بر روى هم مانند رنگ طاووس است مگر دم او . از آنجا كه تانا در ميان تپه‌ها نهاده است و تا شعاع ده ميل يعنى تا محل تاناى قديم گودالهاى فراوان وجود دارد عدهء فراوانى از اين پرندگان و ديگر نخجيرها به اين تپه‌ها و گودالها پناه مىبرند ، به حدى كه در مجاورت باروى شهر تانا و در درون گودالها چندان كبك و خروس كولى ديده مىشد كه آن مرزوبوم پر از ماكيان مىنمايد . پسران شهرى اين پرنده‌ها را مىگرفتند و هر دو تا از آنها را به يك آسپر « 2 » مىفروختند و هر آسپر يك هفتم باگاتيم « 3 » ونيزى است . در آن زمان در تانا راهى بود به نام راهب ترمو « 4 » متعلق به فرقهء فرانسواى پاك « 5 » .\r\nاين راهب براى صيد پرندگان تورى ساخته بود كه آن را بر تيرى در بيرون ديوار خانه مىآويخت و با اين تور در يك‌بار ، ده بيست مرغ مىگرفت و با فروش آنها توانسته بود پسركى را بخرد به نام چركاسو « 6 » كه او را پرتريش « 7 » ناميد و راهبش گردانيد . هر شب ايشان كه در شهر مىزيستند پنجره‌هاى اتاق خود را باز و اتاق را اندكى روشن مىساختند تا پرندگان را بفريبند و در دام كشند ، گاه گوزنان و ديگر جانوران وحشى به تعدادى باورنكردنى وارد خانه‌ها مىشدند ، اما اين چيزها در\r\n\r\n\r\n","description":"","footnote":"\r\n( 1 ) . به انگليسى ميانه  Hethecoke  . - م .\r\n( 2 ) .  aspre  تقريبا معادل با نيم پنى  ( halfpeny )  انگليس است .\r\n( 3 ) .  baggatim  يا  baggatino  سكهء قديم ونيز كه امروز از رواج افتاده است و بيشتر آن مس و كمترش سيم بود . - م .\r\n( 4 ) .  Thermo \r\n( 5 ) . در متن  Frauncs  و مراد سن فرانسوا يا به اصطلاح انگليسى سينت فرانسيس از مردم آسىسى  St . Francis of assissi  مىباشد . براى اطلاع بيشتر رجوع كنيد به كتاب سرزمين و مردم ايتاليا ، ترجمهء نويسندهء اين سطور ، ص . 104 به بعد . - م .\r\n( 6 ) .  Circasso \r\n( 7 ) .  Pertriche \r\n","page_name":" 31 ","page_number":31},
  {"content":"\r\n\r\nنزديكى تانا اتفاق نمىافتاد .\r\nاز دشتى كه اين مردم از ميانش مىگذشتند به خوبى پيدا بود كه عدهء آنان بيشمار بود به حدى كه در محلى به نام بوساگاز كه چهل ميلى از تانا فاصله داشت و در آنجا صيدگاه ماهى داشتم از ماهيگيران شنيدم كه همهء زمستان به صيد ماهى پرداخته و مقدارى فراوان ماهى مورون « 1 » و خاويار « 2 » نمك‌سود كرده بوده‌اند تا اينكه عده‌اى از آن مردم بيابانگرد به آنجا مىرسند و همهء آن ماهيها را چه ماهيهاى تازه و چه ماهيهاى نمك‌سود و نيز همهء ماهيهاى خاويار و هرچه نمك ذخيره داشته‌اند ، به هر مقدار چنان به يغما مىبرند كه پس از رفتنشان ذره‌اى نمك باقى نمىماند .\r\nبيابانگردان نيها و بشكه‌ها را نيز مىشكنند و قطعات بشكه‌ها را با خود مىبرند تا ارابه‌هاى خود را با آنها بيارايند . از اين گذشته هر دستاس كوچك خاص نمك كوفتن را به طمع ربودن ميلهء آهنينى كه در ميان آنهاست مىشكنند . اما آنچه بر سر من آوردند امرى است عمومى زيرا زوان دا واله « 3 » كه او نيز صيدگاه ماهى در آنجا داشت چون از آمدن اردو خبر يافت گودالى بزرگ حفر كرد و قريب سيصد بشكه خاويار در آن پنهان كرد و گودال را با خاك پوشاند و بر فراز آن هيمه سوزاند . اما اين تدبير سودى نبخشيد زيرا بيابانگردان آنها را يافتند و بردند و ذره‌اى بر جاى ننهادند .\r\nاين مردمان ارابه‌هاى فراوانى با خود دارند كه هريك داراى دو چرخ و از ارابه‌هاى معمول در ميان ما بلندترست و ارابه‌هاى خود را با حصيرهايى كه از نى مىبافند ، مىپوشانند و اگر ارابه ازان مردى سرشناس باشد قسمتى از آن را با نمد و قسمتى را با قماش مىپوشاند . بعضى ازين ارابه‌ها داراى اتاقكى است كه بر فراز آنها جاى داده‌اند بدين‌گونه : دايره‌اى از چوب مىسازند به شعاع يك گام و نيم و به فاصلهء هر ربع دايره قوسهاى چوبينى بر آن عمود مىكنند و فاصلهء ميان دايره و قوسها را با حصير نيى مىپوشانند و اين را نيز با نمد يا قماش روكش مىكنند ، بسته به اينكه ارابه متعلق به چه كسى باشد . چون زمان اقامت فرارسد اين اتاقكها را بر زمين مىنهند و درونش آرام مىگيرند .\r\nدو روز پس از آنكه اين اردوها گذشتند بعضى از مردم تانا نزد من آمدند و\r\n\r\n\r\n","description":"","footnote":"\r\n( 1 ) .  Moroni \r\n( 2 ) .  Cauiari \r\n( 3 ) .  Zuan da Valle \r\n","page_name":" 32 ","page_number":32},
  {"content":"\r\n\r\nخواهش كردند تا به باروى شهر بروم و با تاتارى كه در آنجا در انتظار من است سخن بگويم . من به آنجا رفتم و كسى را يافتم به نام ادلمولغ « 1 » كه داماد خان بود و گفت كه از چيزى نمىترسد و چنانچه من راضى باشم ميل دارد كه به شهر وارد شود و ميهمان من باشد . من از شورا پروانه خواستم و پس از بدست‌آوردنش به دروازهء شهر رفتم و آن تاتار را با دو تن از همراهانش به نزد خود پذيرفتم ، زيرا تا آن هنگام همهء دروازه‌هاى شهر بسته بود . مرد تاتار را به خانه بردم و از او به خوبى پذيرايى كردم بخصوص با شراب ، و از اين رفتار چنان خشنود شد كه دو روز نزد من ماند و چون خواست كه خانه‌ام را ترك گويد خواهش كرد كه همراهش بروم زيرا برادرخواندهء من شده بود . هرجا كه مىخواست من مىتوانستم سلامت به همراه او بروم . اين مطلب را به بعضى از بازرگانان گفته بود كه مايهء شگفتى ايشان گشته بود .\r\nپس بر آن شدم كه با او بروم و دو تن از تاتاران شهر را پياده با خود بردم و خود بر اسب نشستم و دو ساعت از روز برآمده بود كه روبه‌راه نهاديم . اما ميزبان من چنان مست بود كه خون از بينيش مىآمد و چون به دو گفتم كه در شرابخوارى افراط نكند بوزينه‌وار حركاتى نمود و گفت بگذار بنوشيم كه ديگر كجا شرابى بيش از اين خواهيم يافت .\r\nدر اثناى راه ناگزير شديم كه از رودخانه‌اى كه يخ بسته بود بگذريم . پس ، از اسب پياده شدم و كوشيدم كه از جايى كه برف بر يخ نشسته بود بگذرم . اما او كه مست و خراب بود عنان اختيار به اسب خويش سپرد و از جاهاى مختلفى كه برف نبود مىگذشت و بدين‌گونه اسب افتان‌وخيزان تا يك ثلث ساعت سوار خود را راه مىبرد . سرانجام از آن رود گذشتيم و به نهرى ديگر رسيديم و آن را نيز همچنان با رنج بسيار گذاره كرديم . مرد تاتار كه خسته و فرسوده شده بود با چند تن ديگر در آنجا آرام گرفت و همه شب را در آنجا با سازوبرگى سخت ناچيز به روز آورديم .\r\nروز ديگر بامدادان به پيش رانديم اما مانند روز قبل به آسانى راه نمىپيموديم\r\n\r\n\r\n","description":"","footnote":"\r\n( 1 ) .  Edelmulgh \r\n","page_name":" 33 ","page_number":33},
  {"content":"\r\n\r\nو هنگامى كه از شاخهء ديگر همان رود گذشتيم ، راهى را كه ديگر مردمان مىرفتند دنبال كرديم ( شماره ايشان به عده شماره مورچگان بود ) و پس از دو روز سفر به جايى رسيديم كه خان در آنجا اقامت داشت . به راهنماى من بيش از ديگران حرمت نهادند و گوشت و نان و شير و ديگر چيزها به او دادند چندان‌كه طعام نخواستيم . روز ديگر چون به دانستن آداب سفر كردن و راه و رسم زندگى آن قوم حريص بودم به مشاهده پرداختم و چندان شگفتيها ديدم كه اگر بخواهم جزئيات آنها را شرح دهم مثنوى هفتاد من كاغذ شود .\r\nهمه به اقامتگاه خان رفتيم و او را در زير چادرى گرد ديديم كه جمعى بسيار در پيرامونش بودند . كسانى كه مىخواستند به حضور او بار يابند هريك جداگانه زانو مىزدند . ايشان پيش از آنكه به خيمهء خان درآيند سلاح خود را به مسافت يك پرتاب سنگ در بيرون خيمه مىنهادند .\r\nخان با تنى چند از ايشان سخن مىگفت و حاجتشان را مىپرسيد و با دست اشاره مىكرد كه برخيزند و ايشان نيز برمىخاستند اما هنوز بيش از هشت گام برنداشته بودند كه دوباره زانو مىزدند و بدين‌گونه به خان نزديكتر و نزديكتر مىشدند و سرانجام بار مىيافتند .\r\nدر سراسر اردو آيين دادخواهى سخت فورى است . هنگامى كه ميان دو كس اختلافى بروز مىكند و سخنانى ردوبدل مىشود ( زيرا آن قوم بر خلاف ما كار را به ستيزه و پرخاش نمىرسانند ) . هر دو يا بيشتر ( اگر بيشتر باشند ) از هر راهى كه صلاح بدانند مىروند و همين‌كه به نخستين مرد با نام و نشان رسيدند به او مىگويند : اى سرور در حق ما نيكى كن كه هر دو با هم اختلاف داريم و آن مرد درنگ مىكند و به سخنان هر دو طرف گوش فرا مىدهد و بىآنكه چيزى بنويسد رأى خود را كه به گمان او بهترين راه آشتى و سازش است آشكار مىكند و هرچه او گويد شاكيان بىهيچ رد و انكار مىپذيرند زيرا در اين داوريها بسيارى از مردمان گرد مىآيند و كسى كه داورى را بر عهده گرفته است حاضران را به شهادت مىگيرد و پيوسته در اردو اين داوريها در كار است و هرگونه اختلافى از اين‌گونه ميان مردم روى دهد با همين روش در رفع آن مىكوشند .\r\nهنگامى كه در آن اردو بودم روزى ظرفى چوبين ديدم كه بر زمين افكنده و\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nخرد كرده « 1 » بودند و در زير آن قرص نانى گذاشته بودند ، پس از تاتارى كه در كنار من بود پرسيدم كه آن چيست ؟ در پاسخ گفت كه آن را براى هيبوچ - پرس يعنى بت‌پرستان در آنجا نهاده‌اند . گفتم مگر در بين آن قوم بت‌پرستانى هم هستند ؟\r\nگفت آرى بسيارند ، اما كارشان سخت سرّى است .\r\nبه گمان من برشمردن افراد آن قوم محال مىنمود اما چنان كه برآورد كرده‌ام ، هنگامى كه همه انجمن مىكردند شمارشان كمتر از سى هزار تن نبود . اين را ازآن‌رو مىگويم كه قسمتى از اردو چنان كه پيش از اين گفته‌ام به ولى محمد تعلق داشت .\r\nافراد شايسته آن قوم همه از زمره مردم دلير و سرسختند به حدى كه به برخى از آنان كه در اين صفات ممتازند لقب تولو بهادر « 2 » داده‌اند كه به معنى بهادر ديوانه يا خربهادر است و قدر و قيمت چنين نعت و لقبى مانند قدر و قيمت نعت و لقب « خردمند » و « زيبا » است ، چنان كه مىگوييم پطرس خردمند ، پولس نيكوكار و مانند اينها . از مزايا و برتريهاى ايشان اگرچه تا حدى بر خلاف عقل و منطق است يكى آن است كه هرچه ايشان كنند ديگران مىپسندند زيرا چون دلاورى دارند ، هرچه كنند در نظر مردم خوب و پسنديده مىنمايد . بسيارى از اين خربهادران در جنگ و پيكار جان خود را خوار مىشمارند و از هيچ خطرى نمىهراسند ، بلكه بىپروا ، و نابخردانه به پيش مىتازند و شمشير مىزنند چنان كه ترسويان نيز از ايشان سرمشق مىگيرند و در كارزار دلير مىگردند . به گمان من اين لقب خربهادر براى ايشان بسيار مناسب است زيرا در ميان ايشان كس نديدم كه سزاوار لقب دلاورى و بهادرى باشد ، الا اينكه ابله بود . زيرا از شما مىپرسم كه آخر اين حماقت نيست كه مردى با چهار تن بجنگد . اين ديوانگى نيست كه كسى با خنجرى به جنگ چند شمشيرزن برود . در اينجا به اقتضاى مورد داستانى برايتان مىگويم كه زمانى\r\n\r\n\r\n","description":"","footnote":"\r\n( 1 ) .  Baron Haxthausen  مىگويد كه چنين راه و رسمى هنوز در ميان دهقانان روسيه معمول است .\r\n( 2 ) . در متن  Tulu bagator  و در حاشيه چنين نوشته‌اند : « تولو بگاتور يعنى تولو بهادر  Tulu Bahadur  .\r\nبهادرى يعنى لاف‌زنى و خودستايى كردن . [ در لهجه‌هاى روسى « ه » را « گ » تلفظ مىكنند 
  ] . گويا لفظ بوگاتير  Bogatir  روسى مأخوذ از بهادر است » . دربارهء كلمهء تولو در حاشيه چيزى نوشته نشده است و ظاهرا همان كلمهء تركى « دلى » يا نظير آن است به معنى ديوانه . - م .\r\n","page_name":" 35 ","page_number":35},
  {"content":"\r\n\r\nكه در تانا بودم روى داد .\r\nروزى از كوچه مىگذشتيم كه چند تاتار به شهر آمدند و گفتند كه در بيشه‌اى كوچك كه از شهر تا آنجا بيش از سه ميل نبود صد تنى از سواران چركسى كمين كرده‌اند و به شيوهء مألوف قصد دارند كه بر شهر بتازند . اين خبر را وقتى شنيدم كه در دكان مردى تيرگ بودم و بازرگانى تاتار كه با سونزينا « 1 » به آن شهر آمده بود در آنجا نشسته بود ؛ به شنيدن اين خبر برخاست و گفت كه چرا نرويم آنها را بگيريم مگر چند تن سوارند ؟ پاسخ دادم يكصد تن . گفت خوب ما پنج تنيم و تو چند تن سوار مىتوانى آماده‌كنى . در جواب گفتم چهل تن . گفت ، به‌به چركسها مرد نيستند ، زنند . بياييد برويم آنها را بگيريم .\r\nپس در جست‌وجوى آقاى فرانكس « 2 » برآمدم و چون او را ديدم سخنان سوداگر تاتار را برايش نقل كردم و او كه پيوسته خندان بود به دنبال من آمد و گفت كه آيا دل اين كار رادارى . پاسخ دادم آرى . پس سواران خود را برداشتيم و به جمعى از كسان خود دستور داديم كه از راه رودخانه به ما ملحق شوند . نزديك نيمروز بود كه بر آن چركسها كه در سايه نشسته و برخى از ايشان به خواب رفته بودند تاختيم اما از سوء اتفاق اندكى پيش از رسيدن بدانجا بانگ شيپور ما برخاست و بسيارى از آنان فرصت يافتند كه بگريزند . با اين همه شصت تنى از ايشان را كشتيم و اسير كرديم . اما آن سوداگر تاتار به حكم منطق خربهادرى مىگفت كه بهتر آن است كه ما فراريان را دنبال و گرفتار كنيم و چون كسى به پيشنهادش روى خوش نشان نداد تنها در پى فراريان تاخت و ما فرياد مىزديم : نوى ماهه تورنا « 3 » پس از ساعتى بازگشت ، و افسوس مىخورد كه نتوانسته بود يك تن از آن همه چركسها را اسير كند . ببينيد كه اين كار ديوانگى بود يا نه ؟ زيرا اگر چهار تن از فراريان برمىگشتند ممكن بود كه او را تكه‌تكه كنند و چون وى را از اين كار سرزنش كرديم ما را ريشخند كرد . چنان كه پيش از اين گفته‌ام وقتى كه اردو به سوى تانا حركت مىكند گشتيهايى از پيش روان مىشوند تا اگر خطرى در راه باشد كشف كنند .\r\n\r\n\r\n","description":"","footnote":"\r\n( 1 ) .  Sewenzina \r\n( 2 ) .  Frauncs \r\n( 3 ) . در متن  Noi Mahe Torna  و در حاشيه نوشته‌اند « از عبارت متن چنين برمىآيد كه بايد آن را چنين ترجمه كرد » « و ما فرياد مىزديم كه هرگز برنمىگردى ، هرگز برنمىگردى » .\r\n","page_name":" 36 ","page_number":36},
  {"content":"\r\n\r\nهمين‌كه خان در محلى اقامت گزيد ، بيدرنگ افراد ايل بارها را مىافكنند و در ميان چادرها راه مىگشايند . اگر زمستان باشد عدهء چهارپايان به حدى است كه گل‌ولاى فراوان مىسازند و اگر تابستان باشد گردوغبار فراوان برمىانگيزند .\r\nهمين‌كه بارها را گشودند تنورها را گرم مىكنند و گوشتها را مىپزند و با شير و كره و پنير آرايش مىدهند و معمولا هرگز بىگوشت شكار ، بخصوص گوشت گوزن سرخ‌رنگ ، نيستند . پيشه‌وران فراوانى در اين اردو هستند از قبيل درزيان ، آهنگران ، اسلحه‌سازان و صاحبان حرفه و صنعت از هر نوع كه مورد نياز اردو باشد و اگر از من بپرسند كه آيا اين قوم مانند كوليها « 1 » در سير و سفرند مىگويم نه . زيرا شهرهايشان بسيار بزرگ و زيباست جز اينكه حصار و بارو ندارد و در اين‌باره نكته‌اى برايتان مىگويم : وقتى از سفرى به تانا بازمىگشتم ، به دروازهء شهر كه رسيديم چشمم به برج بسيار زيباى آن افتاد و به بازرگانى تاتار كه بدقت در آن برج مىنگريست گفتم ، چه مىانديشى ؟ آيا اين برج چيز خوبى نيست . لبخندى زد و گفت برج را كسى مىسازد كه مىترسد ؛ مىپندارم كه او راست مىگفت .\r\nو چون از مردان سوداگر سخن گفته‌ام برمىگردم به اصل مطلب يعنى لشكر و اردو . همين‌قدر مىگويم كه پيوسته بازرگانانى هستند كه كالاهاى خود را از راههاى مختلف حمل مىكنند و از اردو مىگذرند تا به جاهاى ديگر بروند .\r\nاين تاتاران شاهين‌بازانى زبردستند ، و بازهاى فراوانى دارند و با آن حربا « 2 » صيد مىكنند . اين رسم در ميان ما معمول نيست « 3 » و گوزن و ديگر جانوران سترگ را نيز شكار مىكنند . تاتاران بازها را بر دست مىنشانند و با دست ديگر عصايى « 4 » همراه مىبرند تا چون خسته شوند دست حامل شاهين را بر آن تكيه دهند زيرا جثهء هريك از اين پرندگان دو برابر عقاب است . گاهى بر فراز اردو دسته‌اى غاز پرواز مىكند و برخى از لشكريان تيرهاى كج و معوج بىپر به سوى آنها پرتاب\r\n\r\n\r\n","description":"","footnote":"\r\n( 1 ) . شايد اين يكى از نخستين مداركى باشد كه در آن ذكرى از كوليها شده است .\r\n( 2 ) . در متن  Cammeleons  كه در انگليسى امروز  Chameleon  نوشته مىشود . - م .\r\n( 3 ) . متن ايتاليايى چنين است :  Uncellano a camelioni che da noi non s'usano \r\n( 4 ) . در بازارها و خانه‌هاى قسطنطنيه از اين عصاها فراوان به چشم مىخورد كه مردم مصرف آنها را فراموش كرده‌اند . در ايران هنوز اين عصاها را به كار مىبرند .\r\n","page_name":" 37 ","page_number":37},
  {"content":"\r\n\r\nمىكنند و اين تيرها در هوا به اين‌سو و آن‌سو مىرود و هرچه بر سر راهشان باشد : گردن ، پا ، و بال غازها را مىشكستند . گاه دسته‌هاى اين غازانى كه در پروازند چنان فراوان است كه روى هوا را سياه مىكنند . در چنين هنگامى چنان مىخروشند و فرياد مىزنند كه پرندگان سرگردان مىشوند و بر زمين مىافتند .\r\nچون سخن از پرندگان به ميان آمده است مطلبى شنيدنى در اين‌باره برايتان مىگويم . هنگام عبور از اردوى تاتاران بر كرانهء رودى به مردى سرشناس برخوردم كه با چاكر خود سخن مىگفت . چون مرا ديد به نزد خويش خواند و گفت پياده شو و پرسيد كه به كجا مىروى . من جوابى به مقتضاى حال دادم . در اين هنگام چون به گوشه‌اى نگريستم در كنارش چهار يا پنج باز « 1 » ديدم كه در چنگال هر يك پرنده‌اى كوچك گرفتار بود . آن بزرگ به يكى از خادمانش دستورى داد و او هم بيدرنگ دو تار از موى دم اسبش كند و سرپوش بافت و بر سر بازها گذاشت و طعمه را از چنگ آنها ربود و نزد خداوندش آورد . آنگاه آن بزرگ دستور داد تا آن جوجگان را آمادهء طبخ كند . بيدرنگ هيزم فراهم آورد و آنها را كباب كرد و نزد آن بزرگ آورد . آنگاه آن بزرگ رو به من كرد و گفت كه من اسبابى ندارم كه آنچه از سپاس و ادب شايستهء تو باشد بجاى آورم ولى از آنچه خدا براى من فرستاده است بيا و بهره گير ، و هر جوجه را به دست مىگرفت و سه پاره مىكرد و يكى را خود مىخورد و تكهء دوم را به من و سوم را كه بسيار كوچك بود به آن خادم مىداد . در حيرتم كه از بسيارى و انبوهى جانورانى كه در آن پيرامون هستند چگونه ياد كنم .\r\nآيا كسى آن را باور مىكند ؟ اما به‌هرحال بر سر آنم كه شمه‌اى از آنها بگويم .\r\nنخست از اسبان ياد مىكنم كه بسيارى اسب‌فروشان گله‌گله از اسبان اين سرزمين مىبرند . يك كاروان به ايران مىرفت كه من با آن همراه بودم با چهار هزار اسب . نبايد از اين گفته شگفتى كنيد ، زيرا كه اگر بخواهيد مىتوانيد در اينجا روزى هزار تا دو هزار اسب بخريد . چون اسب در اينجا مانند گوسفند گله‌گله پيدا مىشود .\r\nاگر صد اسب از گلهء اسبان برگزينى و به صاحب آنها بگويى ، بيدرنگ با چوبى كه بر سرش حلقه‌اى است گردن آن اسبها را مىگيرد و از گله بيرون مىكشد و همه را\r\n\r\n\r\n","description":"","footnote":"\r\n( 1 ) .  Tessels  يا  Tassels  يا  Fiercets  اصطلاحى است براى باز .\r\n","page_name":" 38 ","page_number":38},
  {"content":"\r\n\r\nبه تو تحويل مىدهد . بارها گواه بوده‌ام كه مال‌فروشان آنقدر اسب داشته‌اند كه دشتى پهناور را بپوشاند . در اين سرزمين اسبان بسيار خوب ، كم است . زيرا اسبان اينجا خرداندامند و بزرگ‌شكم و عليق نمىخورند . چون آنها را به ايران مىبرند بالاترين ستايشى كه از آنها بتوان كرد اينست كه به خوردن عليق خو كرده‌اند و تا خوب نخورند كارى از پيش نمىبرند . دومين چارپاى اين سرزمين گاو است ، گاوهايى كه بسيار خوب و بزرگند . چنان فراوان كه به كشتارگاههاى ايتاليا از طريق لهستان يا گاهى از راه والاشى و ترانسيلوانى و آلمان راه جسته‌اند . سومين چارپاى اين سرزمين شتر دوكوهانه است ، كه بزرگ‌اندامند و در سختيها پايدار ، و بسيارى از آنها را به ايران مىآورند و هريك را به بيست دوكات مىفروشند . شتران يك‌كوهانه را كه خرداندام‌ترند به ده دوكات مىفروشند . چهارمين حيوان اين سرزمين گوسفند است كه شگفت‌انگيز و بزرگ‌اندام است با پاهاى دراز و پشم بلند و دنبهء بزرگ . هر يك به بهاى دوازده دوكات . ديده‌ام كه دنبهء بعضى از اين گوسفندان زنده را از بزرگى بر چرخى نهاده‌اند . اين دنبه‌ها را با گوشت مىخورند و از آن روغن درست مىكنند و مزهء آن در دهان ناخوشايند نيست .\r\nاميد ندارم كه كسى اين منظره‌اى را كه مىگويم بشنود و باور كند . زيرا چه بسا كه بپرسند چگونه مىشود كه اين همه مردم هر روزشان را در سفر بگذرانند ! آنچه مىخورند از كجا مىآيد و آن را در كجا بدست مىآورند ؟ به اين پرسشها من كه گواه زندگى آنان بوده‌ام چنين پاسخ مىدهم . در حدود فوريه در سراسر اردو اعلام مىكنند كه هركس كشاورز است آماده باشد كه در ماه مارس در فلان‌جا بايد كشت كند . در روز معين در آن ماه بايد همه به آن محل بروند . چون اين امر اعلام شد آنان كه خيال كشت و كار دارند خود را آماده مىكنند و با موافقت يكديگر تخمها را در گاريها بار مىكنند « 1 » و نيز مواشى و احشامى كه لازم دارند و همچنين زنان و فرزندانشان را يا بعضى از آنان را . سپس به محل معهود مىروند كه معمولا از دو روز راه از جايگاهى كه چادر آنجا زده شده دور تر نيست . در آنجا مىكارند و توقف مىكنند تا كار خويش را بپايان برسانند . آنگاه به اردو بازمىگردند .\r\n\r\n\r\n","description":"","footnote":"\r\n( 1 ) . در والاشى روستائيان با گارى به مسافتى دور از ده مىروند ، آنجا كه از آب دور است و زمين را مىكارند و بار ديگر بازمىگردند تا همه باهم محصول را بردارند .\r\n","page_name":" 39 ","page_number":39},
  {"content":"\r\n\r\nخان با اردوى خويش رفتار يك مادر را با فرزندانش دارد . همان‌گونه كه مادر آنان را چون به بازى فرستاد مراقب آنان است خان هم نمىگذارد كه فاصلهء كشتكاران از او به چهار روز راه برسد . همواره بر كشتهء كشاورزان از دور و نزديك چشم دارد و چون هنگام درو برسد با اردو بدانجا نمىرود بلكه همان كسانى كه آنها را كاشته‌اند و كسانى كه مىخواهند آنها را بخرند با گاريها و گاوها و شتران و آنچه به كارشان مىآيد از ابزار به كشتزار مىفرستد . حتى اگر آنها را در روستاهاى خود بسازند .\r\nزمين حاصلخيز است و از هر تخم هزار تخم برمىخيزد . و ارزن را آن خاك يك تخم صد تخم مىروياند ، چنان كه از آن گاهى به مقدار فراوان درو نكرده بر زمين مىگذارند . در اين‌باره داستانى براى شما مىگويم : نوهء ولى محمد كه چند سالى فرمان مىرانده از پسر عمويش كورمين « 1 » كه در آن سوى ولگا « 2 » مىزيست چنان هراسان بود كه نمىگذاشت كشاورزان اردويش به دنبال كار خويش روند . زيرا اين كار متضمن خطر بود . تا يازده سال نگذاشت كشت و كار كنند . در سراسر اين مدت خوراك مردم اردو گوشت و شير و چيزهايى مانند آن بود . وانگهى پيوسته در كلبه‌هاى خويش خوراك ( گاورس ) « 3 » داشتند كه بس گران بود . هنگامى كه پرسيدم چگونه اين همه سال گذران كردند گفتند گوشت در دسترس داشتند و سرانجام نوهء ولى محمد شكست يافت و گريزان شد و چون ضيا محمد « 4 » پا به قلمرو او گذاشت و ديد كه نيروى پايدارى ندارد اردو را بر جاى گذاشت و با فرزندان و ديگر بستگان پا به گريز نهاد ، و ضيا محمد ، خان سراسر اردو شد و در ژوئن به سوى رود تانا راند و در جايى در دو منزلى بالاى اين رود با همهء مردمش و گاريها و احشام گذاره شد . اين امرى است باورنكردنى و از آن شگفت‌تر ديدنى . زيرا چنان بىهراس اين رود را گذشتند كه پندارى بر زمين خشك راه مىروند . شيوهء از رود گذشتن ايشان چنين است كه گروهى از مردان نيرومند و چالاك را پيشاپيش مىفرستند تا كلكهايى « 5 » از\r\n\r\n\r\n","description":"","footnote":"\r\n( 1 ) .  Cormeyn \r\n( 2 ) .  Ledil \r\n( 3 ) . ارزن ايتاليايى ( گاورس ) .\r\n( 4 ) .  Ziamahumeth \r\n( 5 ) . در متن  Ze Here  كه لغت ايتاليايى است و در حاشيه آمده است : اين لغت به معناى سكو يا كلك يا چهارچوبى است براى ايستادن در بندرگاه و پرداختن به كار با كشتى .\r\n","page_name":" 40 ","page_number":40},
  {"content":"\r\n\r\nچوب - كه در آن پيرامون فراوان است - بسازند . سپس دسته‌هايى از نى نرم به هم مىبندند و زير كلكها و گاريهاى خويش مىگذارند و آنها را به اسبها مىبندند و اسب شناكنان ( به راهنمايى بعضى مردان عريان ) از رود مىگذرد و آنچه به دنبال دارد مىگذراند ، در حدود يك ماه پس از اين واقعه هنگامى كه در رود به سوى محل ماهيگيرى پاروزنان مىرفتم با بسيارى كلك و دسته‌هاى نى برخوردم كه بر آب مىآمدند ( و همانها بود كه اين مردم رها كرده بودند ) و از فرط انبوهى مجال به ما نمىداد كه در رود قايقرانى كنيم و نيز بسيارى كلك و دسته‌هاى نى بر ساحل رود ديدم كه در شگفت شدم . چون به صيدگاه رسيديم ديديم كه وضع از آنچه گفتم بدتر است .\r\nاز آنجا كه من دوستانم را هرگز فراموش نمىكنم ، مىگويم كه چگونه ادلمولغ داماد خان كه از او ياد كرديم به تانا آمد و پسرش را به همراه آورد ؛ ناگهان مرا در آغوش گرفت و بيدرنگ يك ردا از پسرش خواست و بر پشت من افكند و نيز هشت بندهء صقلابى از مردم روس به من داد . گفت : اين بهرهء تو است از غنيمتى كه در روسيه گرفته‌ام . من نيز با چيزهاى شايسته‌اى اين عطاى او را جبران كردم . دو روزى هم در خانهء من ماند . بعضى از مردم چون از ديگرى جدا مىشوند چنين مىانديشند كه هرگز با ايشان روبه‌رو نخواهند شد و عهد دوستى را آسان فراموش مىكنند و آن رسوم و آدابى كه لازمهء دوستى است بجا نمىآورند كه در اين تصور چنان كه به تجربه رسيده است به خطا مىروند ، چون كوه به كوه نمىرسد ولى آدم به آدم مىرسد .\r\nدر بازگشت از ايران به همراه سفير حسن بيگ چون خواستم از سرزمين تاتار بگذرم و به لهستان و سپس به ونيز بروم ( با آنكه در آن هنگام از اين راه نرفتم ) چنين روى نمود كه با گروههاى گوناگونى از بازرگانان تاتار همراه شوم و از ايشان سراغ اين ادلمولغ را بگيرم و از نشانى كه از قيافهء او مىدادند و از نامش مىگفتند او در درگاه خان بزرگ پايگاهى بلند داشت . اگر اندكى پيشتر مىرانديم به دست او مىافتاديم و بىگمان مىدانستم كه آنچه براى اين پدر و پسر كرده بودم همان‌گونه جبران مىكردند . اما چه كسى مىتواند باور كند كه پس از سى و پنج سال در سرزمينى دوردست تاتارى با مردى ونيزى باز ديدار كند . اينك از يك ماجراى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nديگر كه از همين‌گونه است ياد مىكنم . در سال 1455 م . در زيرزمين شرابفروشى واقع در يك ريالتو « 1 » ونيز بودم و همين‌كه از آنجا مىگذشتم ديدم دو تن را به زنجير كشيده آوردند . قيافهء آنان به تاتاران مىماند . پرسيدم : كيستند . گفتند : اينان بندگان مردم كاتالان « 2 » هستند كه در زورقى كوچك گريخته و به چنگ ونيزيان افتاده‌اند .\r\nبيدرنگ نزد ميرشب « 3 » رفتم و اين ماجرا را يادآور شدم و او نيز اندك زمانى بعد سرهنگانى فرستاد و آنها را به درگاه آوردند و در حضور شرابفروش آنان را آزاد كرد و دستگير كنندگانشان را جريمه . اينچنين ايشان را رها ساختم و به خانه بردم و از ايشان پرسيدم چه كسانند و از كدام سرزمينند . يكى از ايشان پاسخ داد كه از مردم تاناست و خادم كازاداهوچ « 4 » بود كه او را نيك مىشناختم . زيرا ناظر خريد خان براى همهء كالاهايى بود كه به تانا مىآمد . از آنجا كه وى را بارها ديده بودم و حتى تا خانهء من نيز آمده بود ، چهره‌اش را خوب به خاطر داشتم . پرسيدم نامش چيست . گفت چبچزى « 5 » كه به معنى « شاهد » است . و چون نيك در او نگريستم پرسيدم مرا نمىشناسى ؟ گفت نه ، اما تا از تانا و يوسف « 6 » ( زيرا در آنجا مرا بدين نام مىخواندند ) ياد كردم بيدرنگ خود را به پاى من افكند تا آن را ببوسد و مىگفت كه جان او را دو بار نجات داده‌ام يكى اكنون كه بنده گشته و خويشتن را مرده مىانگاشته است و ديگرى در زمانى روى داد كه تانا آتش گرفته بود و سوراخى در حصار شهر پديدار كردم و از آن بسيارى از كسان جان بدربردند و از جمله او و خداوندش . اين سخن راست بود ، زيرا چون تانا آتش گرفت ثقبه‌اى در باروى آن پديد آوردم كه از آن بسيارى گريختند كه يكى از آنان كازاداهوچ بود . اين دو تن را تا دو ماه در خانهء خود نگاه داشتم و چون كشتيها به سوى تانا مىرفتند ايشان را هم فرستادم . پس مىگويم كه به هنگام جدايى از كسى اگر بينديشيد كه هرگز آن دوست را نخواهيد ديد انديشه‌اى خطاست زيرا هزار واقعه روى مىنمايد كه بار ديگر شما با او روبه‌رو شويد و چه بسا كسى كه توانايى بسيار داشته است نيازمند كسى ناتوان و بينوا شود .\r\n\r\n\r\n","description":"","footnote":"\r\n( 1 ) .  Rialto  جاى فراهم آمدن بازرگانان در ونيز .\r\n( 2 ) .  Catalaines  بايد ايالتى باشد در اسپانيا . - م .\r\n( 3 ) .  Signoridi Notte \r\n( 4 ) .  Cazadahuch \r\n( 5 ) .  Chebochzi  شايد هم « بچه » بوده است . - م .\r\n( 6 ) .  Iusuph \r\n","page_name":" 42 ","page_number":42},
  {"content":"\r\n\r\nاينك برگرديم به داستان تانا : آن را چنين توصيف مىكنم كه در سوى مغرب و شمال آن درياى تاباچى قرار دارد كه به سوى چپ چون پيش روى به پاره‌اى از درياى سياه مىرسى و حتى به استان منگلريا « 1 » . چون از تانا و كرانه‌هاى مذكور تا سه منزل در خشكى پيش روى به ناحيه‌اى مىرسى به نام بىبردى « 2 » كه به معنى « خداداد » است و او پسر چرتهاى « 3 » است كه به معنى دوازده خان اردو است . وى روستاهاى بسيارى دارد كه به هنگام نياز از آنها تا هزار اسب هم مىتوان گرفت و داراى چراگاههاى نيكو و بيشه‌هاى خرم و رودهاى بسيار است . بزرگان اين پيرامون از راهزنى و بريدن راه كاروانيانى كه از دشتهاى آن حدود مىگذرند ، روزگار مىگذرانند . اينان اسبانى نيكو دارند و سواركارانى دلير و باهوشند ، ولى چهره‌هاشان گرفته و اخمالود است . غلات و گوشت و عسل دارند و شراب ندارند ، آن سوتر ايشان سرزمينى است با زبانهاى گوناگون كه با هم چندان فرقى ندارند و عبارتند از اليپهه « 4 » و تاتاركوسيا « 5 » و سوباى « 6 » و چرتهاى و آس آلانى « 7 » . كه در گذشته از گروه اخير سخن گفتم . اينان تا مسافت دوازده منزل پشت سر هم ساكنند و به منگرليا مىرسند كه با كيتاچى « 8 » كه نزديك كوه قفقاز است و نيز پاره‌اى از گرجستان و درياى سياه و كوههايى كه از سرزمين چركسها مىگذرد هم‌كران است و بر يك سوى آنجا رودى مىگذرد به نام فاسو « 9 » كه آن سرزمين را دور مىزند و به درياى سياه مىريزد . صاحب اين ولايت كه بنديان « 10 » نام دارد دو شهر بارودار در كرانهء درياى سياه دارد ، يكى به نام واتى « 11 » و ديگرى سواستوپول « 12 » و از اينها گذشته بسيارى آباديها و دژها دارد . اين سرزمين سنگلاخ است و بىحاصل و جز گاورس حاصلى ندارد . نمك را از كافا مىآورند . مردمش اندكى پارچه مىبافند كه هم خشن است و هم بىبها . اينان مردمى چون جانورانند . براى اثبات اين امر مىگويم كه من\r\n\r\n\r\n","description":"","footnote":"\r\n( 1 ) .  Mengleria \r\n( 2 ) .  Biberdi  شايد بيك‌وردى ( باىوردى ) باشد كه مقصود از بيك همانا بغ فارسى باستان است به معنى خدا . - م .\r\n( 3 ) .  Cheuertihei  شايد جزء آخر آن همان بيك ( باى ) است . - م .\r\n( 4 ) .  Elipehe \r\n( 5 ) .  Tatarcosia \r\n( 6 ) .  Sobai \r\n( 7 ) .  As Alani \r\n( 8 ) .  Caitacche \r\n( 9 ) .  Phaso \r\n( 10 ) .  Bendian \r\n( 11 ) .  Vathi \r\n( 12 ) .  Seuostopoli \r\n","page_name":" 43 ","page_number":43},
  {"content":"\r\n\r\nدر واتى بودم ( كه كسى به نام آزولين اسكوئارسيافيگو « 1 » كه از مردم جنوا بود با يك پاراندريا « 2 » از تركان كه با ما از قسطنطنيه آمده بودند به ما پيوستند . ) آنجا زنى در آستانهء درى ايستاده بود . آن مرد جنوايى گفت «  Sarina Patri nicocon ?  » يعنى « اى بانو آن نيكمرد در درون است ؟ » مقصود از نيكمرد شوهرش بود . گفت  Archilimisi  يعنى « خواهد آمد ! » بيدرنگ آن مرد اهل جنوا لبهايش را بوسيد و او را به من عرضه كرد كه بنگرچه دندانهاى زيبايى دارد و سينه‌اش را به من نشان داد و پستانهاى او را بدست گرفت . آن زن هيچ از جا نجنبيد . سپس به درون خانه‌اش رفتيم و نشستيم و آن مرد جنوايى چنين وانمود كه شپش بر تن دارد و از آن زن خواست تا او را بجويد . آن زن هم اين كار را با نهايت شايستگى و عفاف انجام داد . چون آن نيكمرد آمد دوست همراه من دست در كيسه برد و گفت «  Patron tetari Sica  » يعنى « آقا پول‌دارى ؟ » آن مرد چنين وانمود كرد كه ندارد . پس چند سكه‌اى به او داد كه برود و خواربار بخرد . پس از اندكى در شهر به گردش پرداختيم تا تفريحى كرده باشيم و اين مرد جنوايى همه‌جا به رسم مردم آن سرزمين هرچه مىخواست مىكرد و هيچ مردى از آن كارها دلتنگ نمىشد . از اينجا آشكار مىشود كه اينان جانورانند يا نه . جنوايىها را ضرب المثلى است كه در اين مواقع به كار مىبرند و مىگويند « تو منگرلو هستى « 3 » » يعنى آنكه احمقى و نابخرد . چون در گذشته گفتم كه « ترتارى » به معنى پول است . اينك شايسته مىبينم يادآور شوم كه تتارى « 4 » درست به معنى سفيد است كه از آن پول نقره مفهوم مىشود . همچنان‌كه يونانيان پول را آسپر گويند كه به معنى سفيد است و تركان آقچه « 5 » گويند كه به معنى سفيد است و ونيزيان در گذشته و اكنون به‌گونه‌اى سكه بيانچى « 6 » گويند و در اسپانيا هم پولى است كه بيانچى گويند . چنين مىنمايد كه اين يگانگى معنى در زبان چند ملت است كه يك چيز را با يك مفهوم معين بخوانند .\r\nاينك بازگرديم به تانا . از آنجا از رودى كه در كنار آلاما « 7 » بود مىگذرم و در كرانهء رود تاباچى كه در سوى راست من است پيش مىرانم . آن سوتر جزيرهء كافاست\r\n\r\n\r\n","description":"","footnote":"\r\n( 1 ) .  Azolin Squarciafigo \r\n( 2 ) .  Paranderia \r\n( 3 ) .  Thowarta Mongrello \r\n( 4 ) . اولى  Tertari  و دومى  Tatari  ، شايد اشتباه چاپى باشد . - م .\r\n( 5 ) .  Akcie \r\n( 6 ) .  Bianche \r\n( 7 ) .  Alama \r\n","page_name":" 44 ","page_number":44},
  {"content":"\r\n\r\nكه پاره‌زمينى است كه به خشكى اصلى پيوسته است مانند زمين موريا « 1 » كه زوچال « 2 » خوانده مىشود . در اين پاره‌زمين چشمه‌هاى نمك فراوان است كه خودبه‌خود خشك مىشوند و نمك مىگردند . در كنار اين سرزمين در كرانهء درياى تاباچى سرزمينى است به نام كومانيا « 3 » ازان مردم كومان « 4 » ، آن‌سوتر به كران جزيره‌اى مىرسيم كه كافا در آنجا است در همانجا كه گازاريا « 5 » بوده است . هنوز هم پيكو ، كه اندازه‌اى است براى اندازه‌گيرى پارچه در تانا پيكوگازاريا « 6 » مىنامند . جزيرهء كافا در دست تاتاران است كه بر ايشان كسى به نام ولوبى « 7 » فرمان مىراند . جمعيت اينان بسيار است ، مالدار و توانا . به هنگام نياز مىتوانند سه تا چهار هزار اسب فراهم كنند .\r\nدو پايگاه بارودار دارند كه چندان استوار نيست يكى به نام سورگاتى « 8 » كه آن را اينكرمين « 9 » هم مىنامند به معنى دژ و ديگرى چرچيارد « 10 » كه به معنى يازده محل است . در اين جزيرهء نخست ، در دهانهء درياى تاباچى جايى است به نام چرز « 11 » كه ما آن را بوسفور كيمريو « 12 » مىناميم و سپس كافا و سالدايا « 13 » گراسويى « 14 » و سيمبالو « 15 » و سارسونا و كالاميتا « 16 » است . همهء اينها اكنون زير فرمان خليفهء عثمانى هستند كه دربارهء او چيزى نمىگويم . زيرا او را همه مىشناسند . اما شايسته مىبينم كه اندكى از چگونگى از دست رفتن كافا بگويم كه آن را از آنتونى داگواسكو « 17 » شنيدم كه در محل آنجا گواه زد و خوردها بود و از آنجا به گرجستان و سپس به ايران گريخت . از قضا من در اين هنگام در ايران بودم ، در آن هنگام كه اميرى از تاتار در آن حدود بود به نام اميناچبى « 18 » كه سالانه به رسم آن سرزمين باجى از كافا مىستاند . ميان او و مردم كافا ناسازگارى پديد آمد تا آنجا كه كنسول كافا كه از مردم جنوا بود بر آن شد تا به دربار خان تاتار سفيرى را به دنبال كسى از خويشان اميناچبى بفرستد تا بلكه به احترام او اميناچبى را از املاك خود براند . پس كشتيى به تانا با سفيرى\r\n\r\n\r\n","description":"","footnote":"\r\n( 1 ) .  Morea \r\n( 2 ) .  Zuchala \r\n( 3 ) .  Cumania \r\n( 4 ) .  Cumani \r\n( 5 ) .  Gazzaria \r\n( 6 ) .  Pico de Gazzaria \r\n( 7 ) .  Vlubi \r\n( 8 ) .  Sorgathi \r\n( 9 ) .  Incremin \r\n( 10 ) .  Cherchiarde \r\n( 11 ) .  Cherz \r\n( 12 ) .  Bosphoro Cimerio \r\n( 13 ) .  Saldaia \r\n( 14 ) .  Grasui \r\n( 15 ) .  Cymbalo \r\n( 16 ) .  Calamita \r\n( 17 ) .  Antony da Guasco \r\n( 18 ) .  Eminachbi  جزء آخر آن شايد بيك باشد . - م .\r\n","page_name":" 45 ","page_number":45},
  {"content":"\r\n\r\nفرستاد . اين سفير به اردو رفت و از خان موافقت گرفت تا كسى را از بستگان اميناچبى به نام منگليرى « 1 » بفرستد به كافا كه اگر مردم او را نپذيرفتند منگليرى را بازپس بفرستد . اميناچبى كه بر اين امر بدگمان شده بود سفيرى نزد حكومت عثمانى فرستاد و قول داد كه اگر لشكرى از راه دريا به كافا بفرستند او هم از خشكى بر شهر مىتازد و شهر تسليم تركان مىشود . خليفهء عثمانى « 2 » كه خواهان اين امر بود لشكر فرستاد و در اندك زمانى دروازهء شهرى كه منگليرى در آن بود گشوده شد و او را به نزد خليفهء عثمانى بردند و سالها در زندان او بود . اندكى بعد اميناچبى از اينكه شهر را به تصرف تركان داده است پشيمان شد و از رسيدن خواربار به شهر جلوگيرى كرد . پس قحط و غلا در شهر افتاد و غلات و گوشت ناياب شد . آنگاه به تركان گفته شد كه اگر منگليرى را به كافا بفرستند و تحت نظر نگاه دارند در شهر فراوانى خواهد شد . زيرا كه منگليرى را مردم دوست داشتند . پس خليفهء عثمانى چنين كرد . به زودى همه چيز فراوان شد . زيرا منگليرى محبوب مردم شهر بود . وى كه تحت نظر بود به همه‌جا مىرفت و روزى از روزها مسابقهء تيراندازى براى ربودن جايزه درگرفت . بدين‌گونه كه بر تيرى گويى سيمين از ريسمان باريك مىآويزند .\r\nآنان كه در مسابقه شركت دارند به آن گوى با تيرهاى چنگالى و اسب‌تازان تيراندازى مىكنند . منتها هنگامى تير مىافكنند كه از كنار نشانى گذشته‌اند و براى تيراندازى بايد به قفا برگردند . آن كس كه ريسمان را ببرد برنده است . منگليرى از اين فرصت بهره گرفت تا بگريزد . سوارى را كه با او قرارى نهاده بود برگمارد تا در دره‌اى نزديك شهر پنهان شود و به بهانهء شكار به نزد آن مرد رفت و همهء مردان مسلح جزيره به دنبالش آمدند . ازاين‌رو نيرويى گرفت و به سورگاتى رفت كه شهرى است در شش ميلى كافا . آنجا را به تصرف آورد و اميناچبى را كشت و بر آن پيرامون چيره گشت . سال بعد بر آن شد تا به كيترچان « 3 » كه در شانزده منزلى كافا و زير فرمان مرتضى خان « 4 » بود برود . اين مرد خان ايل خويش بود كه مردمش بر كرانهء ولگا جاى داشتند . با او جنگيد و مردمش را به زير فرمان آورد . گروهى بسيار از آنان را\r\n\r\n\r\n","description":"","footnote":"\r\n( 1 ) .  Menglieri \r\n( 2 ) .  Ottomuo \r\n( 3 ) . گويا حاجى طرخان يا هشترخان باشد .\r\n( 4 ) .  Mordassa can \r\n","page_name":" 46 ","page_number":46},
  {"content":"\r\n\r\nبه جزيرهء كافا فرستاد و زمستان را در كنار آن رود ماند . در اين هنگام از قضا يك خان تاتار ديگر هم در چند منزلى آن‌سوتر بود ، چون شنيد منگليرى در كنار رود بسر مىبرد بر او تاخت و بر او گزند فراوان رسانيد و مرتضى خان كه در زندان منگليرى بود اندكى نيرو گرفت . پس منگليرى كه چشم زخمى ديده بود با نظمى نيكو به كافا آمد و مرتضى خان با اردوى خويش در بهار ديگر تا كافا آمد ، و راهى ساخت و بدان جزيره راه جست و ويرانگرى كرد . اما چون ديد كه نمىتواند شهر را در چنگ خود نگاه دارد ، بازگشت . با اين همه چنان كه خبر يافتم لشكرى ديگر براى رفتن به كافا و راندن منگليرى بسيج مىكرد . آينده درستى اين خبر را نمودار خواهد ساخت . ضمنا شايعه‌اى دروغ هم پراكنده شد كه بيشتر مرهون نادانانى بود كه نمىدانستند جنگ ميان اين خانها به كجا مىكشد و اختلاف ميان خان بزرگ و مرتضى خان چه نتيجه دارد . چون خبر اينكه مرتضى خان آهنگ بسيج كردن سپاه براى لشكركشى به كافا دارد پراكنده شد ، بر آن افزودند كه خان بزرگ به كافا خواهد آمد تا با عثمانيان بجنگد و در نظر دارد كه از راه مونت كاسترو « 1 » به والاشى درآيد و به مجارستان رود حال آنكه عثمانيان در پشت كافا پايگاه داشتند و در كرانهء درياى سياه به گوتيه « 2 » و آلان نزديك بودند و راه مونتكاسترو چنان كه گفتم از آنجاست . گوتها به آلمانى سخن مىگويند و از يك آلمانى كه خدمتگار من بود شنيدم كه آنان يعنى گوتها و آلانها زبان همديگر را مىفهمند .\r\nاز همسايگى گوتها و آلانها گويا نام گوتيتالانى « 3 » پيدا شده باشد . زيرا آلانها نخست در اين پيرامون بوده‌اند . آنگاه گوتها آمدند و اين سرزمينها را گرفتند و نام خود را با نام آلانها درآميختند و نام گوتيتالانى پديدار شد . اينان از رسوم يونانى و چركسى پيروى مىكنند .\r\nاز آنجا كه دربارهء تومانها و كيترچان سخن رانديم شايسته است از آنها چيزى بنگارم كه خاطره‌اى گرانبها از آنجاها دارم . گفتيم كه چون از تومان به سوى شمال شرقى برانيم در منزل هشتم به رود ولگا مىرسيم كه در كنار آن كيترچان\r\n\r\n\r\n","description":"","footnote":"\r\n( 1 ) .  Montcastro \r\n( 2 ) .  Gothia \r\n( 3 ) .  Gotitalani \r\n","page_name":" 47 ","page_number":47},
  {"content":"\r\n\r\nواقع است . در اين هنگام اين شهرى است خرد و ويرانه و در گذشته شهرى بوده است بزرگ و نام‌آور . زيرا پيش از آنكه تيمور لنگ آنجا را ويران كند ادويه و ابريشم كه امروز از راه سوريه مىآيد از اينجا مىآمد و به تانا آورده مىشد و تنها شش يا هفت كشتى از ونيز مىفرستادند تا كالاى موجود در تانا را بياورد . در آن هنگام نه ونيز از راه سوريه كالا وارد مىكرد و نه هيچ يك از ملتهايى كه در اين كرانه‌ها مسكن دارند . رود ولگا بزرگ و پهن است و در بيست و هفت ميلى هشتر خان به درياى باكو مىريزد . در اين رود و دريا ماهى فراوان است .\r\nاين دريا نمك فراوان دارد و مىتوان از اين رود تقريبا تا مسكو را كه شهرى است از روسيه با كشتى پيمود . از مسكو هر سال كشتيهايى براى بردن نمك به كيترچان ( هشتر خان ) مىآيد . در ميان اين رود جزيره‌ها و بيشه‌هاى فراوان است كه محيط بعضى از اين جزيره‌ها به سى ميل مىرسد . در اين بيشه‌ها درختهايى تناور مىرويد كه چون درون آنها خالى شود از آنها قايق مىسازند يكپارچه و چنان بزرگ كه هشت يا ده چارپا و همين شمار مردم در آن جاى مىگيرند . چون از اين رود بگذريم و به سوى شرق شمال شرق و مسكو برويم به موازات كرانه رود پس از پيمودن پانزده منزل به جايى مىرسيم كه بسيارى از تاتاران سكونت دارند . اما اگر به سوى شمال شرقى برويد به مرزهاى روسيه مىرسيد و شهرى به نام ريازان « 1 » كه ازان برادرزن يوحنا ، دوك روسيه « 2 » است . در آنجا همه مسيحى و پيرو كليساى يونانند . اين سرزمين بسيار حاصلخيز است و فراوان گندم و گوشت و عسل و بسيار چيزهاى ديگر دارد . نوشابه‌اى دارند به نام بوسا « 3 » كه به معنى آبجو سياه است .\r\nهمچنين بسيارى بيشه‌ها و روستاها در آنجا است . چون كمى آن سوتر رويد به شهر كولونا « 4 » مىرسيد . اين هر دو شهر باروى چوبين دارند و خانه‌ها را هم از چوب مىسازند . زيرا كه در اين پيرامون سنگ كم است . چون سه منزل از آنجا گذشتى\r\n\r\n\r\n","description":"","footnote":"\r\n( 1 ) . در متن  Risan  ، ظاهرا بايد همين « ريازان » كنونى باشد .\r\n( 2 ) .  a brother in Lawe of john Dukeg Rossia \r\n( 3 ) . بوزه ، لفظى فارسى است كه در تركى رواج دارد ، نوعى آبجو است كه در اين مورد همان كواس  Kwass  مىباشد .\r\n( 4 ) .  Colona \r\n","page_name":" 48 ","page_number":48},
  {"content":"\r\n\r\nبه مسكو مىرسى كه يوحنا ، دوك روسيهء سابق الذكر آنجا مىنشيند . از ميان اين شهر رود بسيار پرشكوه مسكو مىگذرد و بر آن پلى است و گمان دارم كه نام شهر از اين رود است . ارك شهر بر تپه‌اى است كه پيرامون آن را جنگل گرفته است . فراوانى غلات و گوشت را مىتوان با اين مثل روشن ساخت كه گوشت به وزن فروخته نمىشود ، بلكه به ديد دادوستد مىشود . بىگمان چهار پاوند را به يك ماركتو « 1 » مىفروشند . هفتاد مرغ را با يك دوكا و سه غاز را با يك ماركتو مىتوانيد بخريد . اما سرما چنان شديد است كه رودها يخ مىبندند . در زمستان خوك و گاو و چهارپايان ديگر را كشته و آمادهء طبخ به مقدار فراوان مىآورند كه همه يخ بسته همچون سنگ و ايستاده عرضه مىشوند ؛ شمار آنها چنان است كه اگر كسى بخواهد دويست سر از آنها بخرد در يك روز آماده است . اما نمىتوان آنها را بريد زيرا كه همچون مرمر سختند و تا به كنار آتش نياورى بريده نمىشود . ولى ميوه ندارند جز شمار كمى سيب و فندق و فندق وحشى .\r\nهرگاه بخواهند سفر كنند ، بويژه سفر دراز ، در زمستان مىروند كه همه‌جا يخ بسته است و به خوبى مىتوان راه پيمود جز آنكه سرماست . بر سورتمه ، كه همچون گارى است در نزد ما ، آنچه بخواهند مىبرند . ولى در تابستان جرأت نمىكنند كه از خانه پا بيرون گذارند . زيرا مردابها بسيار و حشرات گزنده كه در جنگلها فراوانند مانع هستند . قسمت بيشتر اين جنگلها نامسكون است . ايشان انگور ندارند و شراب از عسل مىسازند ، از ارزن هم آبجو سياه و در اين هر دو گياهى مىريزند كه هركس بياشامد چنان مست و بى خود مىشود كه گويى شراب نوشيده است .\r\nوانگهى به نظر من شايسته مىنمايد ذكرى هم از مقرراتى شود كه دوك سابق الذكر براى جلوگيرى از افراط در شرابخوارى گذاشته است . پندارى كه مستى مردم را از كار بازمىدارد . دوك فرمان داد تا جار زنند كه نه آبجو بسازند و نه شراب عسل ، و نه از آن گياه سكرآور در آن ريزند . با اين شيوه توانسته است آنان را به زندگى معقول بازآورد و اكنون بيست و پنج سال است كه اين حال دوام دارد . در\r\n\r\n\r\n","description":"","footnote":"\r\n( 1 ) . در حاشيهء متن انگليسى آمده است  Marchetto  بهاى نيم‌پنى را ندارد .\r\n","page_name":" 49 ","page_number":49},
  {"content":"\r\n\r\nزمانهاى گذشته « 1 » روسيان به امپراتور تاتار خراج مىپرداختند ولى حالا اينان شهرى را به نام غازان ( كه در زبان آنان [ تركى 
  ] به معنى ديگ است ) گرفته‌اند كه در كنار رود ولگاست و در كرانهء چپ اين رود چون به سوى درياى باكو روى با پنج روز سفر به مسكو مىرسى . غازان شهرى است مركز دادوستد . بيشتر پوستهايى كه از مسكو به لهستان و پروس و فلاندر مىرود - از شمال و شمال شرقى ناحيتهاى جغتاى « 2 » و موخيا « 3 » و سرزمين تاتاران شمال برمىخيزد ( كه بيشترشان بت‌پرستند ) - از آنجا مىگذرد . چون چند صباحى در موخيا مانده‌ام و گواه بعضى چيزها بوده‌ام ، شرحى از آنجا مىنگارم :\r\nدر زمانى از سال اسبى را در گوشه‌اى از دشت برجاى مىگذارند . پاهاى او را مىبندند و كسى با تير و كمان از مسافتى او را آماج پيكان مىكند و آنقدر بر او تيراندازى مىكند تا بىجان شود . آنگاه پوست چارپا را مىكنند و گوشتش را با مراسمى خاص مىخورند . پوست را با كاه انباشته مىكنند چنان كه اسبى زنده مىنمايد و پاهاى او را با چوب پر مىكنند تا راست بايستد . سرانجام به زير درختى بزرگ مىروند و از آن كمانى كه به چشم نيكو مىرسد مىبرند و آن جانور را بر آن درخت مىگذارند و پرستش مىكنند ، و به نذر او پوستهاى قاقم و سنجاب و روباه بر درخت آويزان مىكنند ، همچنان‌كه ما شمع به كليسا تقديم مىكنيم . همهء درخت از پوستهاى گرانبها پوشيده مىشود . بيشتر خوراك اين مردم گوشت است : گوشت شكار ، و ماهى . اكنون كه از موخيا سخن گفتم ديگر مطلبى از تاتاران ندارم جز آنكه ايشان بتهايى در گاريهاى خود دارند كه پرستش مىكنند . بعضى از آنان نخستين جانورى را كه هر بامداد چون از در بيرون آمدند بدان برخوردند مىپرستند ، و به دو نماز مىبرند . دوك روسيه نووگورود « 4 » را هم به تصرف درآورده است . نوگورود به زبان ايشان يعنى دژهاى نه‌گانه كه شهرى است بسيار بزرگ به مسافت هشت منزلى مسكو در سوى شمال غربى . اين شهر پيش از اين به دست مردم اداره مىشد . اين مردم بىخرد و كافركيش بودند . با اين همه اندك‌اندك به كيش كاتوليك هدايت\r\n\r\n\r\n","description":"","footnote":"\r\n( 1 ) . راموزيو در اينجا عبارتى دارد به اين‌گونه « شايد هم بيست و پنج سال پيش باشد » .\r\n( 2 ) .  Zagatai \r\n( 3 ) .  Moxia \r\n( 4 ) .  Novgororoth  در حاشيه آمده  Nove Castelli  يعنى قلعه‌هاى نو .\r\n","page_name":" 50 ","page_number":50},
  {"content":"\r\n\r\nشدند . گروهى از اينان ايمان راستين دارند و گروهى ندارند ولى اكنون خرد و داد در ميان ايشان حكومت مىكند .\r\nچون از مسكو بيرون آمدى بيست و دو روز راه‌دارى تا لهستان ، كه نخستين آبادى آن سرزمين دژى است به نام تروچى « 1 » . راه مسكو تا بدين جا پر از جنگل است و گاهى پرتپه به‌سان بيابان . چون منزل به منزل راه مىبرى به آثارى از مردمى مىرسى كه پيش از تو راه بريده‌اند و آتش افروخته‌اند و در كنار آن آرميده‌اند . گاهى روستاهايى مىبينى از كنار راه بدور افتاده . اما اين‌گونه روستاها بسيار اندك است . از تروچى بدين‌سو هم همه‌جا پوشيده است از جنگل و تپه ، جز آنكه گاهى هم به خانهء مردم برمىخورى . در پايان نه روز راه از تروچى به شهرى بارودار مىرسى به نام لونيچى « 2 » و آنگاه به ناحيت ليتوانى مىرسى كه در آن شهرى است به نام ورشو « 3 » كه ازان اميرى است سرسپردهء كازيمير « 4 » پادشاه لهستان . اين كشور حاصلخيز است و شهرها و روستاهاى فراوان دارد كه هيچ يك چندان اهميتى ندارد . از تروچى چون هفت روز به درون لهستان راندى كه همهء آن پيرامون خوش و زيباست به مرزاگا « 5 » مىرسى كه مرز لهستان است . از اين شهرها و دژهاى آن چون چندان آگاهى ندارم سخنى نمىگويم جز آنكه پادشاه و فرزندانش مسيحيان باايمانى هستند و پسر بزرگ پادشاه لهستان سلطان بوهم شده است .\r\nچون از لهستان بيرون رانديم پس از چهار روز راه بريدن به شهر فرانكفورت رسيديم كه شهرى است ازان ماركى براندنبورگ . پس به آلمان درآمديم . دربارهء اين سرزمين لازم نمىدانم كه شرحى بنويسم . زيرا اينجا را همه مىشناسند . پس اندك سخنى در زمينهء گرجستان مىماند كه سرزمينى است كه در گذشته از آن ياد كرديم و همسايهء منگرليا است . پادشاه اين ولايت باگراتى « 6 » خوانده مىشود . وى سرزمينى زيبا دارد با بسيارى نان ، شراب ، گوشت ، غلات و ميوه‌هاى فراوان . انگور آنجا بيشتر بر درخت مىرويد همچنان‌كه در طرابوزان چنين است . مردان آنجا زيبا و درشتند ولى ظاهرى پليد و جامه‌هاى ناپاك دارند . سر را مىتراشند و اندكى مو به شيوهء\r\n\r\n\r\n","description":"","footnote":"\r\n( 1 ) .  Trochi \r\n( 2 ) .  Lonici \r\n( 3 ) . در حاشيهء كتاب آمده است كه « راموزيو آن را  Varsonich  نوشته است . »\r\n( 4 ) .  Cazimir \r\n( 5 ) .  Marsaga \r\n( 6 ) .  Pancratio \r\n","page_name":" 51 ","page_number":51},
  {"content":"\r\n\r\nكشيشان ما بر جاى مىگذارند . سبلت را رها مىكنند تا از ريش هم بسى بلندتر شود ، و از اين راه باج سبيل جمع مىكنند . بر سر كلاهى خرد به رنگهاى گوناگون مىگذارند با منگوله‌اى بر فراز آن . ردايى مىپوشند دراز كه از پشت كوتاه است تا بتوانند بر اسب سوار شوند . من آنان را از اين كار سرزنش نمىكنم چون فرانسويان هم اينچنين مىكنند . كفشى به پا مىكنند كه پنجه‌اش چنان است كه كف پا و پاشنهء پا بالا مىايستد يعنى بلند است در نتيجه ميان پا كه بر روى پاشنه و پنجه قرار گرفته است آنچنان بالاست و خالى كه به آسانى مشت زير آن مىرود و بدشوارى راه مىپيمايند . در اين مورد آنان را سرزنش نمىكنم چرا كه ايرانيان هم ، چنين پاىافزارهايى دارند . خوراك خوردن آنان ( در خانهء يكى از بزرگان ايشان بر سفره‌اى نشسته‌ام ) بدين شيوه است : بر ميزهايى به پهناى نيم يا رد مقدارى ارزن جوشاندهء بىنمك يا چربى مىگذارند و آن را به جاى آش به كار مىبرند . بر ميز ديگرى گوشت گراز مىگذارند كه اندكى پخته باشد ، آنچنان‌كه چون آن را ببرى خون از آن مىريزد . آن را با لذت فراوان مىخورند . من نتوانستم از آن گراز به چشم پس بدان آش پرداختم . شراب فراوان است ولى از ديگر انواع خوراكى چيزى نبود .\r\nدر اين سرزمين كوهها و جنگلهاى بسيار است . شهرى دارد به نام تفليس « 1 » كه از آن رود كور « 2 » مىگذرد . شهرى است نيكو و پرمردم . همچنين در آن پيرامون شهرى است به نام گورى كه در كرانهء درياى سياه نهاده . اينها همهء آن مطالبى است كه بايد دربارهء سفرم به تانا و آن حدود بگويم با توجه به آنچه برجسته و ديدنى به نظر مىرسيد . اينك شايسته است كه بپردازم به توصيف و نقل بخش دوم سفرم كه مربوط است به مسافرتم در ايران .\r\n\r\n\r\n","description":"","footnote":"\r\n( 1 ) .  Zifilis  تفليس پايتخت كنونى ماوراء قفقاز است كه در كرانهء رود كور قرار دارد و در سال 1063 [ 455 ه 
  ] بنا شده است . جمعيتش پنجاه هزار تن و از هنگام تسلط روسها ، تقريبا به صورت شهرى اروپايى درآمده است .\r\n( 2 ) . در متن  Tigris  كه به معنى دجله است .\r\n","page_name":" 52 ","page_number":52},
  {"content":"\r\n\r\nدر اينجا آغاز مىشود دومين بخش سفرنامهء من ، جوزافا باربارو كه به عنوان سفير به ايران سفر كردم .\r\n\r\n[ فصل دو 
  ] 2\r\nدر طى جنگهايى كه ميان عاليجناب سينيورا « 1 » و سلطان عثمانى در سال 1471 م . [ 876 ه . ق . 
  ] درگرفت مرا كه به سيروسفر و زندگانى در ميان بربرها خو گرفته و تجربه اندوخته بودم و راضى بودم كه به عاليجناب سابق الذكر خدمت كنم همراه سفير حسن بيگ « 2 » ، پادشاه ايران ، به آن سامان روانه كردند . سفير حسن بيگ به ونيز آمده بود تا جمهورى ونيز را به ادامهء جنگ با سلطان عثمانى برنگيزد .\r\nما از ونيز با دو كشتى روبه‌راه نهاديم . دو كشتى بزرگ ديگر نيز به دنبال مىآمد و پر از سپاهى و مهمات جنگى بود و اينها غير از تحف و هدايايى بود كه عاليجناب سينيورا براى حسن بيگ توسط ما فرستاده بود . به من دستور داده بودند كه در كشور قره‌مان فرود آيم . يا در كرانه‌هايى كه حسن بيگ ممكن بود به آنجا بيايد يا كس بفرستد . مىبايست تمام آن مهمات و هدايا را به او دهم . هدايا عبارت بود از چند توپ ، ابزار بمباران ، تفنگ ، باروت ، گلوله و ديگر سلاحهاى مختلف به ارزش سه هزار دوكات . سربازان ، مسلح به كمان شاخى و تفنگ بودند . دويست تن زير فرمان سه سرهنگ و يك فرمانده به نام طوماس آو ايمولا « 3 » كه ده تن را براى هر واحد برگزيده و مجهز كرده بود قرار داشتند . تحف و هدايا عبارت بود از ظروف سيمين به ارزش سه هزار دوكات ، پارچه‌هاى زربفت به ارزش دو هزار و پانصد دوكات ، پارچه‌هاى سرخ و ديگر پارچه‌هاى پشمى به ارزش دو هزار دوكات . پس چون به\r\n\r\n\r\n","description":"","footnote":"\r\n( 1 ) .  Signioria \r\n( 2 ) .  Assambei \r\n( 3 ) .  Thomas of Imola \r\n","page_name":" 53 ","page_number":53},
  {"content":"\r\n\r\nجزيرهء قبرس رسيديم وارد فاماگوستا « 1 » شديم و در آنجا ما دو تن يعنى من و سفير اوزون حسن به اتفاق سفير اسقف « 2 » رم و سفير شاه فرديناندوس « 3 » نزد پادشاه آن سامان رفتيم . من در آنجا دربارهء راههاى امنى كه ممكن بود از آنها بگذريم و خود را به قره‌مان برسانيم تحقيق كردم . معلوم شد كه سلطان عثمانى همهء شهرهاى ساحلى و بلاد واقع در داخل مملكت را تصرف كرده است . ازاين‌رو ناگزير مدتى در فاماگوستا مانديم و طى اين مدت چون مايل به ادامهء سفر بودم چندين‌بار به اتفاق سفير امير قره‌مان كه او را در قبرس يافته بودم با كشتى كوچكى به سواحل قره‌مان رفتم و سفير ايران را در پشت سر نهادم . يكى از اين دفعات به بندرگاهى فرود آمدم كه دژى به نام سيگى « 4 » در آنجا قرار دارد و با سالار آن ديار « 5 » سخن گفتم . اين مرد اگر چه همه دژهاى ديگر خود را از دست داده بود هنوز صد سوار و عده‌اى مردم خانه - به دوش همراه داشت كه به اطراف و اكناف كشور مىرفتند و از او حمايت مىكردند .\r\nبرادر بزرگ اين سركرده « 6 » نزد حسن بيگ رفته بود تا از او بر ضد سلطان عثمانى يارى جويد . پس چون ديديم كه در حق ما لطف دارد با او سخن گفتيم .\r\nاز جمله خبرهاى خوشى كه به ما داد اين بود كه وى چشم‌براه ما بوده است و نامه‌هايى از حسن بيگ نشان داد كه نوشته بود خاطر آسوده دارد كه سپاه ونيزيها به زودى نزد او خواهند رسيد و اميدوار است به يارى ايشان بتواند ولايت قره‌مان بخصوص نقاط ساحلى را دوباره بچنگ آرد . من چون شنيدم سپاهيان ما قصد آمدن بدان نواحى را دارند فرمان گرفتم كه كشتيهاى ما كه در فاماگوستا لنگر انداخته بودند به سيگى بيايند . در ضمن شنيدم كه فرمانده سپاهيان ما پيترو موچنيگو « 7 » با وتوريو سرانزو « 8 » كه حاكم بود « 9 » و استفانو ماليپيرو « 10 » با ديگر كشتيها و\r\n\r\n\r\n","description":"","footnote":"\r\n( 1 ) .  Famagosta  نام باستانى شهر آرسينوئه  Arsinoe  واقع در ساحل شرقى قبرس است . - م .\r\n( 2 ) . راموزيو مىنويسد : « پاپ اعظم » .\r\n( 3 ) .  Ferdinandos \r\n( 4 ) .  Sigi \r\n( 5 ) . راموزيو نام او را قاسم بيگ مىنويسد .\r\n( 6 ) . راموزيو نام او را پيرامتو  Pirameto  [ پير احمد 
  ] مىنويسد .\r\n( 7 ) .  Pietro Mocenigo \r\n( 8 ) .  Vettorio Soranzo \r\n( 9 ) . در انگليسى  Proveditor  به معنى مأمور عالىرتبه ، حاكم ، بازرس . - م .\r\n( 10 ) .  Stephano Malipiero \r\n","page_name":" 54 ","page_number":54},
  {"content":"\r\n\r\nفرماندهان به بندرگاه كورچو « 1 » كه قلعهء خوبى در آنجا به اين نام وجود دارد رسيده‌اند .\r\nپس بيدرنگ اگوستينو كنتارينى « 2 » صاحب‌منصب را نزد او فرستادم و گفتم كه اگر مىخواهد كار مهمى انجام دهد همان به كه نزد من به سيگى آيد ، زيرا از اين راه ممكن است پيروزى زودتر حاصل شود ؛ اما اگر اين كار را صلاح نمىداند من حاضرم كه از دستور او پيروى كنم . سيگى فقط به مسافت بيست ميل از كورچو قرار دارد . ازين‌رو چون درياسالار رأى و نظر مرا شنيد با اينكه قبلا آنجا را به توپ بسته بود دست از اين كار برداشت و به سيگى نزد من آمد . سپاه او 55 كشتى « 3 » داشت صرف‌نظر از دو كشتى بزرگ و دو كشتى كوچك كه من همراه آورده بودم و عدهء كشتيهاى ما جمعا به 60 رسيد كه همه تعلق به جمهورى ونيز داشت . 15 كشتى ازان شاه فرديناندوس بود و 5 كشتى ازان پادشاه قبرس و دو كشتى ازان فرمانروايان روس و 15 كشتى ازان اسقف رم كه در آن هنگام در مدنه « 4 » ماند . پس بر روى هم نود و نه كشتى داشتيم . در اين كشتيها 430 اسب با « ستراديوته « 5 » » حمل مىشدند ، يعنى در هر كشتى هشت اسب و سوار قرار داشت به استثناى 5 كشتى كه در واقع اسبى در آنها نبود . همين‌كه به بندرگاه فرود آمدند سواران بر اسب نشستند و قسمت نسبتا مهمى از سپاهيان آماده كار شدند . روز ديگر سردار ، مرا فراخواند و گفت كه قلعه به نظرش سخت مستحكم مىنمايد زيرا در محلى نفوذناپذير واقع شده است و بر فراز تپه‌اى قرار دارد و خواست بداند كه انديشهء من در اين‌باره چيست . پاسخ دادم كه بىشك آن دژى است استوار ، اما از سوى ديگر در آنجا 25 تن سپاهى كارآزموده نيست تا از آن حفاظت و دفاع كند و پيرامونش يك ميل است و به حساب من به يك حمله مىتوان آن را گرفت . وى مدتى دراز درنگ كرد و جوابى نداد اما دو ساعت پس از آن درياسالار دستيار خود را نزد من فرستاد و گفت كه آسوده‌خاطر باش كه عزم كرده‌ام بر قلعه حمله كنم . پس يكسره نزد تمينگا « 6 » - يكى از فرماندهان قره‌مانى - رفتم و مطلب را به وى گفتم . او سخت\r\n\r\n\r\n","description":"","footnote":"\r\n( 1 ) .  Corcho  كه در قديم كوروكوس  Corycus  مىگفتند .\r\n( 2 ) .  Augstino Contarini \r\n( 3 ) . راموزيو مىنويسد : « 56 » .\r\n( 4 ) .  Modone \r\n( 5 ) .  Stradiotte \r\n( 6 ) .  Theminga \r\n","page_name":" 55 ","page_number":55},
  {"content":"\r\n\r\nشادمان شد و از من خواست كه مخدوم او را از اين ماجرا آگاه كنم ، من نيز چنين كردم ، سپس نزد تمينگا و از آنجا به نزد فرمانده سپاهيان خود رفتم كه در تهيهء مقدمات حمله بود . بامداد روز ديگر در حدود چهار ساعت از روز برآمده تمينگا به من گفت كه يكى از مردم دژ نزد او آمده و پيشنهاد كرده است كه قلعه را تسليم كند به شرط آنكه ما بر جان و مال ساكنان دژ ببخشاييم . من اين مطلب را به سركردهء خود گفتم . او فرمان داد كه توسط تمينگا قول دهيم كه جان و مال قلعگيان در امان خواهد بود و اگر نخواهند در آنجا همچنان بسر برند ، به هر كجا كه خواهند بسلامت روانه خواهند شد . چون اين پيام را به تمينگا رساندم گفت بهتر است كه تو خود به روى و با دژبد سخن گويى . پس به دروازهء قلعه رفتم و در آنجا از ميان پنجرهء كوچك چهارگوشى با او گفت‌وگو كردم . پس از گفت‌وشنيد بسيار او بر آن شد كه بدان شرط كه تكرار شد ، دژ را تسليم كند . پس از اين قول‌وقرار در قلعه را گشود و اجازه داد كه من و درياسالار و سه تن از كشتيبانان ، با يك ترجمان به درون دژ رويم . پرسيدم كه مىخواهد كجا برود پاسخ داد كه ميل دارد به سوريه برود و براى اطمينان بيشتر مىخواهد كه با زن و فرزند و خواستهء خود با يكى از كشتيهاى ما بدان ديار رهسپار شود . من وعده دادم كه چنين كنم . پس بيدرنگ فرمان داد كه بارهايش را ببندند ، و پيش از آن مقدار بسيارى از آنها را بسته بودند . سپس از دروازهء قلعه بيرون رفت ، و بقيهء كسانى كه در دژ بودند و عدهء آنها بر روى هم به يكصد و پنجاه تن مىرسيد به دنبال او رفتند و همين‌كه از تپه فرود آمدند به فرمانده ما برخوردند كه با عدهء نسبتا بسيارى از ملاحان براى تحويل گرفتن دژ بالا مىآمدند ، اما ملاحان ما به فرمان فرمانده ما ، و تهديدات او ، اعتنايى نكردند و از غارت مردم قلعه و برده كردن بعضى از آنها خوددارى نتوانستند كرد ، و اين كار براى فرمانده و زيردستانش كم اندوهى نبود ؛ همچنين براى كسانى كه به نام ايشان عهد و پيمان بسته شده بود . بارى پس از تحويل گرفتن دژ به كشتى بازگشتم و فرمانده ما همان شب ديرگاه كس به دنبال من فرستاد و چون به نزدش رفتم از آنچه روى داده بود سخت ناليد و از من خواهش كرد كه به نزد فرمانده قره‌مانى روم و از جانب او پوزش بخواهم . از من خواست كه نظر خود را دربارهء شورش و نافرمانى ملاحان و آنچه شايسته است در اين‌باره انجام شود ، به وى عرضه كنم ، و مرا از گامهايى كه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمىخواست به سود مردم غارت شدهء قلعه و به زيان يغماگران بردارد آگاه كرد . چون به ساحل بازگشتم ترجمان خود را با خرى يافتم كه با اموال غارتى بار كرده بود . نه فقط دستور دادم كه بيدرنگ بار را از او بگيرند بلكه گفتم كه وى را سخت بزنند .\r\nسپس به نزد تمينگا فرمانده قره‌مانى رفتم و پس از آنكه به حكم وظيفه از آنچه رفته بود عذر خواستم در پايان ديدار قول دادم كه روز ديگر همهء اموال ايشان را پس خواهيم داد . او با امتنان مرا پذيرفت و گفت از اين شكايت دارد كه چرا حاكم سيگى كه بر ضد مخدوم او شوريده بود با تمام كسانش به قتل نرسيده است ، از اين رو واقعهء غارت در نظرش ناچيز مىنمود . من كار را فيصل دادم و گفتم كه سزاوار است كه ما به وعده‌اى كه داده‌ايم وفا كنيم و آنچه اتفاق افتاده در نتيجهء خشم و ديوانگى ملاحان و بر خلاف ميل فرماندهان و زيردستانش بوده است . هنگامى كه نزد سركردهء خود بازگشتم وى به آقاى وتوريو سرانزو دستور داد ترتيبى دهد تا اشخاص و اموالى كه بر خلاف پيمان تسليم قلعه به چنگ ملاحان ونيزى افتاده است مسترد شود . پس روز ديگر بامدادان در ميان سپاهيان ما جار زدند و ايشان را به كيفر تهديد كردند و گفتند كه بايد اشخاص و اموالى را كه به اسارت و غارت برده‌اند به خشكى بياورند . از اين گذشته تمام كشتيها بدقت مورد تجسس قرار خواهند گرفت . همهء كسانى را كه به اسارت درآورده بودند و قسمتى مهم از اموالى كه به غارت برده بودند بازيافتيم . اشياء كم‌بها را در گوشه‌اى انباشتيم و در ميان آنها آنچه متعلق به دژبد بود جدا كرديم . همچنين از ميان كيسه‌ها و ديگر جاها هرچه ازان وى بود بيرون آوردند و همه را به كشتى وتوريو سرانزو بردند زيرا دژبد و همسرش را بدان جا برده بودند تا هرچه ازان وى بود و ممكن بود يافته شود به او عرضه كنند . كالاى ديگر كسان را به فرماندهان خودشان سپردند و ايشان ندا دردادند كه هركس پيش رود و مال خود را بردارد . همه چنين كردند . با خود انديشيدم كه دژبد گنجى عظيم از پدر به ارث برده است ، زيرا در ميان خواستهء او سنگهاى گرانبها ، مرواريد ، زرينه ، سيمينه و جامه‌هاى بسيار يافته شد به بهاى دهها هزار دوكات . براى اثبات اين امر بايد بگويم كه يكى از صاحب‌منصبان به نام كانديوت « 1 » كه\r\n\r\n\r\n","description":"","footnote":"\r\n( 1 ) .  Candiot \r\n","page_name":" 57 ","page_number":57},
  {"content":"\r\n\r\nدو كيسه از كالاهاى متعلق به دژبد را برداشته بود ، يكى را پس داد و ديگرى را با خود به « رودس » برد و در آنجا درگذشت : اين مرد وصيت كرده بود كه به جبران ربودن كالاى دژبد هشت هزار دوكات به او بدهند . پس از اين وصيت دو تن از برادران اين امير با كشتى نزد او مىروند و به دلايل مختلف وى را برمىانگيزند تا دارايى خود را بردارد و با ايشان دوباره به وطن بازگردد . همين‌كه كشتيها حركت مىكنند آن مرد را مىكشند . اين كار بس نبود ، يكى از ايشان زن‌برادر مقتول خود را به عقد خويش درمىآورد .\r\nسپاه ما به كورچو بازگشت كه پيش از اين از آن نام برده‌ام ، و همين‌كه سپاهيان به خشكى فرود آمدند قلعه را از جايى كه قرار داشتند به توپ بستند زيرا ساخلو عثمانى در آن دژ مستقر بود و در اين حين امير قره‌مان نيز با سپاهيان خود از راه رسيد . همين‌كه نخستين ديوار دژ فروريخت عثمانيان تسليم شدند و جان و مال بسلامت بردند . پس ما دژ را گشوديم و آن را به امير قره‌مان سپرديم . پس از آن من با گروهانى از سپاه امير قره‌مان به سلوكيه « 1 » رفتم كه شهرى است معروف و آنجا نيز به تصرف عثمانيها درآمده بود . گفتم كه اگر شهر را تسليم كنند جان و مال ايشان در امان خواهد بود و گرنه بر آنان خواهيم تاخت و شايد وقتى حاضر به تسليم شوند نپذيريم و ايشان را قطعه‌قطعه كنيم . پس مرا به خدا سوگند دادند كه در آن وقت دور شوم و بامداد روز ديگر نيت خود را به امير قره‌مان فاش خواهند كرد و در واقع چنين نمودند ، زيرا پيام دادند كه بيايد و دژ را بگيرد و خود تسليم شدند .\r\nپس از آن فرمانده ما با همهء سپاهيانش به قبرس بازگشت و همه خود را آماده اقامت در نزديكى فاماگوستا كردند تا براى استقرار نظم و قانون و ادارهء امور جزيره از ونيز دستور بگيرند ، زيرا هنگامى كه ما در سرزمين قره‌مان بوديم جيمز شاه « 2 » درگذشته بود و وقتى كه همه كارها روبه‌راه شد همه به مجمع الجزاير « 3 » رفتند و من با سه كشتى كوچك و دو كشتى بزرگ در بندرگاه فاماگوستا ماندم با\r\n\r\n\r\n","description":"","footnote":"\r\n( 1 ) .  Silephica  راموزيو مىنويسد كه سابقا سلوكيه  Selevcia  ناميده مىشد و اكنون سلفكه  Selefkeh  خوانده مىشود .\r\n( 2 ) .  King James \r\n( 3 ) .  Archipelago  مراد جزاير درياى اژه است . - م .\r\n","page_name":" 58 ","page_number":58},
  {"content":"\r\n\r\nعده‌اى از پاسبانان و سپاهيانى كه دولت فخيمهء ونيز در اختيار من نهاده بود .\r\nچندى آنجا بيتوته كردم . در طى اين احوال دو كشتى ازان شاه فرديناندوس رسيد كه اسقف اعظم نيكوزيا در يكى از آنها نشسته بود . وى از مردم كاتالان « 1 » بود . و يك پيك شاه نيز همراه او بود تا ازدواج دختر نامشروع « 2 » جيمز شاه را ترتيب دهد . در اثناى اين كارها شبى آشوبى برپا شد و ناقوسها بصدا درآمد چنان كه اسقف با زيردستان خويش به بازار آمد و در نتيجه شهر سيرنز « 3 » و جزيره به دست او افتاد .\r\nاما همين‌كه سردار ما از عبور اين دو كشتى و حركت اسقف به سوى شرق آگاه شد بدگمان گشت و پنداشت كه وى با همراهان به قبرس مىرود . ازاين‌رو وتوريو سرانزو حاكم را با ده كشتى سبك به دنبال او فرستاد . وتوريو سرانزو به فاماگوستا رسيد و يكى از كشتيهاى اسقف را در آنجا يافت . پس از گفت‌وگوى بسيار اسقف نامبرده و همراهانش موافقت كردند كه شهر را و هرچه گرفته‌اند پس دهند و از آنجا بروند . پس از آن سفير شاه فرديناندوس به ناپل بازگشت و اسقف رم همچنان در فاماگوستا ماند . من خواستم با سفير حسن بيگ سفر خود را دنبال كنم .\r\nبه همين سبب نخست دو فروند از كشتيهاى بزرگ خود را به كانديا برگرداندم و اين دو حامل توپخانه و تحف و هدايايى بود كه پيش از اين گفته‌ام . به دستور دولت ونيز قسمتى از آنها را در كانديا نهادم و قسمتى را دوباره به ونيز فرستادم . سپاهيان خود را نيز ساخلو قبرس كردم و خود با كشتى كوچكى به كورچو بازگشتم . اكنون بايد به توصيف آن بپردازم زيرا پيش از اين از آن سخن نگفته‌ام .\r\nكورچو بر كرانهء دريا قرار دارد و در سوى غربى آن صخره‌اى است كه محيطش يك‌سوم ميل « 4 » است و بر فراز آن دژى استوار و خوش‌بنا ساخته‌اند كه هنوز برجاست اگرچه اكنون سخت روبه‌ويرانى نهاده است . بر دروازهء بزرگ شهر خطوطى كنده‌اند كه بسيار زيبا و شبيه به خط ارمنى مىنمود ، اما به نوعى ديگر غير از شيوه‌اى كه امروز ارمنيان در نوشتن به كار مىبرند زيرا چند ارمنى همراه من\r\n\r\n\r\n","description":"","footnote":"\r\n( 1 ) .  Catelaine  ظاهرا منظور ايالت كاتالونيا در اسپانيا است . - م .\r\n( 2 ) . راموزيو در اينجا مىنويسد « با پسر مشروع شاه فرديناند سابق الذكر » .\r\n( 3 ) .  Cirenes  راموزيو مىنويسد :  Cerines  .\r\n( 4 ) . راموزيو مىنويسد كه در روزگار باستان اين محل الوزيا  Eleusia  ناميده مىشد .\r\n","page_name":" 59 ","page_number":59},
  {"content":"\r\n\r\nبودند كه نتوانستند آن را بخوانند . « 1 »\r\nاين دژ ويران به‌قدر پرتاب تير از كورچو فاصله دارد و در دهانهء بندرگاه قرار دارد . قسمتى از كورچو روى تخته‌سنگ و بخشى از آن در سراشيب تپه رو به دريا ساخته شده است . در جانب مشرق تخته‌سنگ را كنده و به صورت خندقى عظيم درآورده‌اند و بر شنزارى كه تا تپه امتداد دارد بارويى سخت مستحكم كشيده‌اند كه گلوله‌هاى توپ نيز در آن كارگر نيست . محل ديگرى مانند اين در دژ ساخته‌اند با ديوارهايى بسيار بزرگ و سخت مستحكم كه محيط آنها جمعا به دوسوم ميل مىرسد و بر دروازهء آن نيز پاره‌اى خطوط ارمنى كنده‌اند . در اين شهر هر خانه و منزلى آب‌انبار مخصوص به خود دارد . در كوچه‌هاى سرگشاده چهار آب‌انبار بسيار بزرگ كه داراى آبى بسيار زلال است ساخته‌اند كه كفاف آب شهرى بسيار بزرگ را مىدهد . در شاهراه دور از شهر به‌قدر پرتاب تير در سوى مشرق طاقهايى از مرمر ديده مىشود كه همه يكپارچه است و غالبا درهم شكسته و اين طاقها در دو سوى جاده تا محل كليسايى قرار دارد كه در نيم ميلى ساخته‌اند . اين طاقها چيزهاى بسيار بزرگى به نظر مىرسد و همه آنها با ستونهاى بسيار بزرگى از مرمر و ديگر اشياء عالى بنا شده است .\r\nزمينهاى شهر پر از تپه و ماهور و از اين نظر مانند استيريا « 2 » است . مردمانش همه اتباع امير قره‌مانند . در آنجا گندم و پنبه بسيار به عمل مىآيد و جانوران اهلى بخصوص گاو و اسب فراوان پرورش مىدهند و ميوه‌هاى بسيار خوب به انواع مختلف ديده مىشود . هواى آن سامان تا آنجا كه آزموده‌ام بسيار معتدل است اما از وضع كنونى آنجا آگاه نيستم زيرا شنيده‌ام كه به دست عثمانيها ويران شده است . نزديك كرانهء دريا دو دژ وجود دارد يكى همان سيگى است كه پيش از اين نام برده‌ام و بر فراز تپه‌اى ساخته شده است ، و ديگرى ، كه بسيار مستحكم است ؛ نخستين به فاصلهء پرتاب تير و ديگرى به مسافت شش ميل از آن قرار دارد .\r\nهمچنين در ساحل دريا به مسافت ده ميل از كورچو در سمت شمال شرقى\r\n\r\n\r\n","description":"","footnote":"\r\n( 1 ) . شرح اين كتيبه در كتاب قره‌مان  Caramania  تأليف بوفور  Beufort  ص . 220 آمده است .\r\n( 2 ) .  Istria  نام ناحيه‌اى است در تريست . - م .\r\n","page_name":" 60 ","page_number":60},
  {"content":"\r\n\r\nسلوچا « 1 » قرار دارد ، بر فراز تپه‌اى كه رودى « 2 » از زير آن جارى است و نزديك كورچو به دريا مىريزد ، تقريبا به بزرگى برنتا « 3 » . نزديك اين تپه تئاترى است شبيه آنچه در ورونا « 4 » داريم ، بسيار بزرگ است و محصور با ستونهايى يكپارچه و گرداگردش پلكان .\r\nچون از تپه بالا رويم و بخواهيم وارد شهر شويم در سمت چپ طاقهاى بسيار ديده مىشود كه بسيارى از آنها يكپارچه است ( چنان كه پيش از اين گفته‌ام ) و از تپه جدا ، و برخى را در درون آن تپه از سنگ كنده‌اند . چون اندكى از تپه بالاتر رويم وارد دروازه‌هاى نخستين باروى شهر مىشويم كه بر فراز تپه قرار دارد و در هر سوى آن شهرى بزرگ ديده مىشود . اين دروازه‌ها را از آهن ساخته و چوب در آن به كار نبرده‌اند . بلندى آن پنجاه پا ( فوت ) « 5 » و پهنايشان نصف اين مقدار است ، و چنان در ساخت و پرداخت آنها كوشيده‌اند كه گويى سيمينند نه آهنين . اين دروازه‌ها بسيار قطور و مستحكم است . باروى آن بسيار استوار و پر است از نگهبانان ، و بارو را بسى محكم برآورده و استوار ساخته‌اند . چنان كه از باروها نتوان بالا رفت و خاكريزهاى بيرون ديوارها از نزديك شدن دشمن كاملا جلوگيرى مىكند . در داخل اين دايره دژ سلوچا قرار دارد با ديوارهايى پر از برج . در ميان باروى داخلى و خارجى شهر آنقدر زمين خالى وجود دارد كه بتوان سيصد بوشل « 6 » گندم در آن به عمل آورد . فضايى به وسعت سيصد قدم بين آن و باروى داخلى باقى نهاده است . در داخل قلعه گودالى گرد در ميان تخته‌سنگها پديد آورده‌اند كه عمقش پنج قدم و درازايش سى و پهنايش تقريبا هشت قدم است و در آن گودال چوب و ديرك بسيار براى ساختن سازوبرگ جنگ نهاده‌اند و ازين گذشته آب‌انبار بزرگى ساخته‌اند كه هرگز بىآب نمىماند .\r\nاين شهر در ارمنستان صغير « 7 » قرار دارد و تا كوههاى توروس كشيده\r\n\r\n\r\n","description":"","footnote":"\r\n( 1 ) . راموزيو مىنويسد « مراد سلوتيا  Selutia  است » .\r\n( 2 ) . همو مىنويسد « قدما آن را كالوكادنوس  Calycadnus  خوانده‌اند » .\r\n( 3 ) .  Brenta  نام رودى است در شمال شرقى ايتاليا به طول 108 ميل . - م .\r\n( 4 ) .  Verona  از شهرهاى ايتالياست . - م .\r\n( 5 ) . راموزيو مىنويسد : « پانزده » .\r\n( 6 ) . بوشل  Bushel  پيمانهء ميوه و غله برابر با 36 ليتر . - م .\r\n( 7 ) . راموزيو مىنويسد : « اما در سابق در كليكيه بود كه هنگامى كه عثمانيان بقيهء آسياى صغير را تصرف -\r\n","page_name":" 61 ","page_number":61},
  {"content":"\r\n\r\nشده است كه به زبان ايشان كردستان « 1 » خوانده مىشود . من مدتى در آنجا ماندم و سپس به سوى ايران سفر كردم و با اينكه راهى ديگر وجود داشت من از ساحل دريا رفتم و نخستين روز بىآنكه راهى دراز پيموده باشم از خاك قره‌مان گذشتم و به شهرى نيكو رسيدم به نام طرسوس كه امير آن ذوالقدر « 2 » خوانده مىشود و برادر شهسوار بيگ « 3 » است . اين شهر اگرچه در ارمنستان بزرگ قرار دارد زير سلطهء سلاطين مصر « 4 » است . محيط شهر هشت ميل است و رودى از كنار آن مىگذرد « 5 » و پلى سنگى بر آن زده‌اند كه كسانى كه مىخواهند از شهر خارج شوند از آن مىگذرند . اين رود تقريبا شهر را در ميان گرفته است . در اين شهر نيز دژى مستحكم ساخته‌اند كه در هر دو طرف داراى برج و بارو و ديوارهايى به بلندى پانزده پا است و اين ديوارها را با تيشه تراشيده‌اند و در مقابل آن محوطهء خالى بسيار خوبى ديده مىشود كه چهارگوش است و منتهى به پلكانى مىگردد كه از آنجا وارد دژ مىشوند و اين محوطه چنان پهن و دراز است كه به آسانى صد مرد « 6 » در آن ، جا مىگيرد و اين شهر بر فراز تپه‌اى واقع شده است كه چندان بلند نيست .\r\nبه مسافت يك روز سفر از آنجا ادنه « 7 » قرار گرفته كه شهرى بسيار بزرگ است و رودخانه‌اى عظيم از كنارش مىگذرد « 8 » و اين رود داراى پلى است سنگى به درازاى چهل قدم . ما همراه چند تن از صوفيان بوديم كه مىتوان ايشان را زوار ناميد ، و\r\n\r\n\r\n","description":"","footnote":"\r\nكردند به دست ايشان افتاد و در سال 1230 م . [ 627 - 628 ه . ق . 
  ] دو برادر ارمنى به نام روبينو  Rubino  و لئونه  Leone  آن را پس گرفتند و ضميمهء قلمرو خود كردند كه آن را ارمنستان مىخوانند و اين ارمنستان تا جبال توروس امتداد دارد . » و غيره .\r\n( 1 ) .  Corthestan \r\n( 2 ) .  Dulgadar \r\n( 3 ) .  Sessuar  كه تصحيف شهسوار بيگ است . - م .\r\n( 4 ) . مراد مماليك مصر است كه در اين كتاب سلدان  Soldan  ( سلطان ) خوانده شده‌اند . - م .\r\n( 5 ) . راموزيو مىنويسد كه پيشينيان اين رود را كوندوس  Cyndus  خوانده‌اند .\r\n( 6 ) . راموزيو مىنويسد : « هزار مرد » .\r\n( 7 ) . در متن ادنا  Adena  : « شهر ادنه نزديك مصيصه در كنار نهر سيحان ( رود سرس  Sarus  ) واقع است و در راه آن به مسافت كمى از مصيصه پلى سنگى از زمان يوستينين وجود داشت » ( لسترنج ، ص . 140 ) . - م .\r\n( 8 ) . راموزيو مىنويسد كه قدما اين رود را پوراموس  Pyramus  ( جيحان ) مىخواندند . [ چنان كه در حاشيهء قبلى ديديم اين رود سرس ( سيحان ) نام داشته است نه پوراموس يا جيحان كه نزديك مصيصه قرار دارد . ر . ك . : لسترنج ، ص . 141 
  ] . - م .\r\n","page_name":" 62 ","page_number":62},
  {"content":"\r\n\r\nبه كسوت ايشان درآمده بوديم .\r\nبه پل كه رسيديم اين صوفيان از روى وجد و حال بناى رقصيدن نهادند .\r\nيكى از ايشان از عشق محمد [ ص 
  ] نغمات آسمانى مىخواند . رقصيدن را نرم و آهسته آغاز كردند و پس از آن رفته‌رفته و به تناسب نغمات با گامهاى محكمتر .\r\nرقصندگان با آهنگ آوازهايى كه مىخواندند پا مىكوفتند و جست‌وخيز مىكردند تا حدى كه چند تن از ايشان نقش بر زمين شدند كه گفتى به حال جذبه افتاده‌اند .\r\nاين حال سبب شد كه مردمى بسيار گرد آيند و با حيرت در ايشان بنگرند تا اينكه چند تن از ياران كسانى كه نقش بر زمين شده بودند آمدند و ايشان را به مساكن خود بردند . صوفيان به هر منزل كه مىرسيدند چنين مىكردند ؛ در طى راه نيز بارها سرگرم اين كار شدند ، تو گويى كه از اين كار گريز و گزيرى نداشتند .\r\nدر شهر و ناحيهء ادنه مخملهاى نخى مىبافند ، اين شهر تحت تسلط مماليك است و در ارمنستان صغير واقع است . از ذكر شهرها و دژهاى ويرانى كه بين اين ناحيه و رود فرات است مىگذرم زيرا در آن فاصله جاى قابل ذكرى نيست .\r\nچون به رود فرات رسيديم زورقى ازان سلطان مصر يافتيم كه مىتوانست شانزده اسب را حمل كند و اين زورق كه با آن از رود گذشتيم بسيار شگفت‌انگيز بود .\r\nنزديك اين رود غارهايى در تخته‌سنگها ديده مىشود كه مردمى كه از آنجا مىگذرند در مواردى كه هوا توفانى يا ناسازگار است بدان غارها پناه مىبرند . در آن سوى رود روستاهاى ارمنىنشين قرار دارد كه ما شبى در آنجا گذرانديم . پس از عبور از رود به شهرى رسيدم به نام اورفه كه ازان شاه حسن بيگ است ، و ولى بيگ « 1 » برادر شاه حاكم آنجاست . روزگارى اين شهر بزرگ بوده است اما زمانى كه شاه حسن بيگ به محاصرهء بيره « 2 » پرداخت سلطان مصر اورفه را از بيخ و بن ويران كرد .\r\nاين شهر داراى دژى بر فراز تپه است كه چندان مستحكم نيست . در اين شهر حاكم دانست كه من كيستم و چنين مىنمود كه از ديدارم خشنود است تا حدى كه من نامه‌هاى خود را به او دادم و او بس خرسند مىنمود . بيش از اين دربارهء آن شهر\r\n\r\n\r\n","description":"","footnote":"\r\n( 1 ) .  Valibech \r\n( 2 ) . در متن  Bir  و در حاشيه «  Birjik  در ساحل چپ فرات » البير يا بيره‌جوك . ر . ك . : كتاب دياربكريه ، جزء ثانى ، صفحات 105 تا 155 . - م .\r\n","page_name":" 63 ","page_number":63},
  {"content":"\r\n\r\nچيزى نمىتوانم گفت ، زيرا خود حاكم در آنجا با بيم و هراس بسر مىبرد .\r\nپس از آن به دامنهء تپهء ديگرى فرود آمديم كه بر فراز تپه‌اى ديگر قرار دارد و در آنجا شهرى است به نام ماردين و راه ورود به اين شهر يگانه است و آن پلكانى است با پله‌هاى سنگى به پهناى چهار گام و يكپارچه ، كه تا مسافت يك ميل امتداد دارد . بر فراز اين پلكان دروازه‌اى است و در ميان آن راهى كه به شهر منتهى مىگردد . در داخل شهر تپهء ديگرى است كه مدوّر ساخته شده است و بر فراز آن دژى به ارتفاع پنجاه قدم قرار دارد و راه ورود به آن دژ از پلكانى است مانند پلكان نخستين . اين شهر بجز ديوار خانه‌ها ، حصارى ندارد . درازايش يك‌هشتم ميل است و در درونش تقريبا سيصد خانه ساخته‌اند كه سكنه‌اى نسبتا بسيار دارد . اين شهر كه در آن پارچه‌هاى ابريشمى و نخى فراوان مىبافند نيز در قلمرو سلطان حسن بيگ است . تركان و تازيان مغرب پيوسته مىگويند كه اين شهرچندان مرتفع است كه مردمانش هرگز پرنده‌اى نمىبينند كه از روى شهر پرواز كند . در آنجا در بيمارستانى كه جهانگير بيگ « 1 » برادر سلطان اوزون حسن بنيان نهاده است بسترى شدم . در اين بيمارستان به بيماران غذا مىدهند ، و اگر نامى و نشانى داشته باشند فرشهايى در زير پايشان مىگسترند كه ارزش هركدام بيش از يكصد دوكات است .\r\nدر آنجا واقعه‌اى عجيب براى من روى داد كه در ديار ما بندرت مىتوان ديد . روزى در بيمارستان تنها نشسته بودم كه قلندرى « 2 » نزد من آمد ، يعنى مردى برهنه و موى سترده كه پوست بزى بر ميان بسته بود ، قهوه‌اىرنگ . سى سالى داشت . نزديك من نشست و از شال خود بياضى بيرون كشيد و از سر صدق و صفا به خواندن آن پرداخت ، به طرزى دلپسند همچنان‌كه ما هنگام دعا خواندن به كار مىبريم . پس از مدتى نزديك من آمد و از كاروبار من پرسيد . پاسخ دادم كه مردى بيگانه‌ام . چون اين بشنيد گفت من نيز بيگانه‌ام ، همهء ما در اين جهان غريبيم . ازاين‌رو دست از جهان برداشته‌ام و تا پايان عمر بدين‌گونه كه مىبينى بسر مىبرم . چندان سخنان نغز و فصيح از زيستن بنيكى و درويشى گفت كه اى عجب مرا به تحقير دنيا\r\n\r\n\r\n","description":"","footnote":"\r\n( 1 ) . در متن  Ziangirbei  كه همان جهانگير بيگ يا جهانگير ميرزا برادر بزرگتر اوزون حسن بايد باشد . - م .\r\n( 2 ) .  Carandolo \r\n","page_name":" 64 ","page_number":64},
  {"content":"\r\n\r\nبرانگيخت . گفت چنان كه مىبينى برهنه گرد جهان مىگردم و بيشتر جاهاى آن را ديده‌ام و با اين همه چيزى نيافته‌ام كه خوشايند من باشد ازاين‌رو عزم جزم كرده‌ام كه يكباره ترك دنيا گويم .\r\nاز ماردين بيرون آمديم و پس از شش روز سفر به شهرى ازان سلطان حسن بيگ رسيديم به نام حصن كيف « 1 » . نرسيده به شهر در سمت راست در بدنهء تپه‌اى كوچك تعدادى زاغه در دل تپه كنده‌اند . در سمت چپ ، تپهء ديگرى هست كه شهر را بر فراز آن ساخته‌اند . در دامنهء اين تپه غارهاى فراوان ديده مىشود كه مردمانى در آن بسرمىبرند . آن غارها در آن سمت تپه بيشمار است و همه از سطح زمين به‌قدر كافى ارتفاع دارد و داراى كوچه‌ها و راههايى است كه به مساكن زاغه‌نشينان منتهى مىشود و ارتفاع پاره‌اى از اين زاغه‌ها از كف زمين سيصد قدم است چنان كه مردم و گله چون از آن كوچه‌ها مىگذرند پندارى كه در هوا راه مىروند ، از بس آن غارها و راهها بلند است . از اين راه كه بگذرى و به دست چپ بپيچى وارد شهرى مىشوى كه در آنجا بازرگانان قماش و ديگر مردمان بسر مىبرند ، و شهر در حكم شارع عام بزرگى است . محيط شهر و حومهء آن يك ميل و نيم است و بسيارى خانه‌هاى زيبا و چند مسجد در داخل آن ديده مىشود . در بيرون شهر از رود زيباى ژرفى « 2 » مىگذرى كه پهنايش سيصد قدم است و بر آن پل بزرگ چوبينى زده‌اند كه تنها به وزن خود تكيه و بر نوك الوار ديگرى قرار دارد كه در آب فروبرده‌اند زيرا رود از بس عميق است هيچ شىء واحد يكپارچه به انتهاى آن نمىرسد .\r\nپس از عبور از اين رشته‌كوهها از ميان كشتزارها و روستاهاى پر از تل و تپه كه نه چندان بلند بود و نه چندان سخت‌گذار راه پيموديم و پس از تقريبا دو روز سفر به سوى مشرق به شهرى رسيديم كه سعرت « 3 » خوانده مىشود كه به شكل مثلث ساخته‌اند . در يك جانب آن دژى بسيار مستحكم ديده مىشود با بسيارى برجهاى\r\n\r\n\r\n","description":"","footnote":"\r\n( 1 ) . در متن  Asanchif  كه همان حصن كيف است . ر . ك . : ص . 335 . - م .\r\n( 2 ) . راموزيو مىنويسد : « به نام شط  Se ? t  كه در سابق دجله خوانده مىشد . »\r\n( 3 ) . در متن  Sairt  و در حاشيه « سعرت كه به مسافت سى ليگ  League  از دياربكر قرار دارد » . [ هر ليگ برابر با سه ميل است 
  ] .\r\n","page_name":" 65 ","page_number":65},
  {"content":"\r\n\r\nعظيم ، و در سمت ديگر آن ديوارهاى دژ اندكى ويران شده است با اين همه شهر بسيار زيبا مىنمايد . پيرامونش سه ميل است ، داراى جمعيتى بسيار و خانه‌ها و مسجدهاى فراوان و چشمه‌هاى زيبا . در مدخل شهر از دو پل سنگى كه بر روى دو رود زده‌اند گذشتيم و اين پلها هركدام داراى يك دهنه است كه زورقهاى بزرگ بارى « 1 » ما مىتواند با دگل برافراشته از ميان آن بگذرد . زيرا اين هر دو رود بزرگ و تندگذر است و يكى بدليس « 2 » خوانده مىشود و ديگرى حصن . ارمنستان صغير تا اين محل امتداد دارد . در آنجا نه تپه‌هاى بزرگ وجود دارد نه بيشه‌هاى گسترده و بناها ، همه عادى است . در سراسر اين ناحيه روستا بسيار است و مردمانش مانند اينجا با كشاورزى گذران مىكنند و به حد كافى داراى غله و ميوه و قماش و گاو و اسب و ديگر چهارپايانند . از اين گذشته داراى بزند ، و پشم بزها را هر سال مىچينند و از آن پارچهء درشت پشمين « 3 » مىبافند . ازاين‌رو بزها را به خوبى مواظبت مىكنند و پيوسته آنها را مىشويند و پاكيزه نگاه مىدارند .\r\nاكنون وارد كوههاى توروس مىشويم كه در ناحيهء طرابوزان تا درياى سياه « 4 » و در سمت مشرق جنوب شرقى به سوى خليجى به نام خليج فارس « 5 » امتداد دارد . در مدخل اين كوهستان تپه‌هاى بسيار بلند و پرشيب وجود دارد كه در آن مردمى به نام كرد « 6 » بسر مىبرند و زبان ايشان از زبان همسايگانشان پاك‌جداست . مردمى بىرحمند ولى آنچنان دزد نيستند كه آشكارا به غارتگرى پردازند . كردها داراى شهرهاى بسيارند كه بر ساحل رودها و جاهاى مرتفع ساخته‌اند تا بتوانند همهء معبرها را باز بينند و هركس را كه از آنجا مىگذرد غارت كنند . ازاين‌رو بسيارى از اين شهرها را امرا و حكام مملكت ويران كرده‌اند زيرا كردها به كاروانهايى كه از آنها گذشته‌اند آسيب و گزند رسانده‌اند ، و من به نوبهء خود تجاربى از اوضاع و احوال ايشان اندوخته‌ام .\r\n\r\n\r\n","description":"","footnote":"\r\n( 1 ) . به انگليسى  barge  .\r\n( 2 ) . در متن  Bettalis  كه ظاهرا همان بتليس يا بدليس شهر معروف است . بدليس‌چاى هم داريم . - م .\r\n( 3 ) . در متن  Chamlett  كه در زبان انگليسى « جديد »  Camlet  نوشته مىشود به معنى پارچه‌اى كه از پشم بز است . در فرهنگ حييم به « صوف » ترجمه شده است كه معنى آن پارچهء پشمى به‌طور مطلق است . - م .\r\n( 4 ) .  Maggiore \r\n( 5 ) .  Golfe of Persia \r\n( 6 ) .  Corbi \r\n","page_name":" 66 ","page_number":66},
  {"content":"\r\n\r\nروز هشتم آوريل 1474 م . [ 879 ه . ق . 
  ] از شهرى كه چسن « 1 » خوانده مىشود و ازان اميرى از اتباع حسن بيگ است بيرون آمديم و به مسافت نصف روز راه از شهر ، در حالىكه سفير حسن بيگ نامبرده همراه من بود ، بر فراز تپه‌اى بلند كردها بر ما تاختند و سفير را با منشى من و دو تن ديگر كشتند . به من و بقيهء همراهانم آزار رساندند و همه چهارپايان ما را ، و هرچه يافتند بردند . من كه بر اسب سوار بودم بتنهايى گريختم ؛ از آن راه بيرون رفتم . كسانى كه از كردها آزار ديده بودند به دنبال من آمدند . چندان رفتيم تا سرانجام به خليفه « 2 » يعنى باصطلاح رئيس زوار پيوستيم ، و با او سفر خود را دنبال كرديم .\r\nپس از سه روز به وسطان « 3 » رسيديم كه شهرى است ويران و كم‌جمعيت ، زيرا بيش از 300 خانه ندارد .\r\nبه مسافت دو روز راه از آنجا به شهرى رسيديم به نام خوى « 4 » كه آن نيز خراب است و داراى 400 خانه و مردمانش با صنايع دستى و كشاورزى بسر مىبرند .\r\nهمچنان تا پايان كوههاى توروس پيش رانديم و در آنجا بر آن شدم كه از خليفه جدا شوم . پس ، يكى از همراهانش را به راهنمايى خود برگزيدم . بعد از سه روز سفر به نزديك شهر نامى تبريز « 5 » رسيدم ، در دشتى پهناور مىرانديم كه به چند تن تركمان برخورديم . همراه گروهى از كردها به سوى ما آمدند و پرسيدند كه كجا مىرويد . پاسخ دادم كه به نزد سلطان حسن بيگ مىروم با نامه‌هايى كه به عنوان اوست . آنگاه يكى از ايشان خواست تا نامه‌ها را به وى نشان دهم . چون از روى ادب گفتم كه اين شايسته نيست آنها را به دست او دهم مشت برافراشت و چنان ضربتى بر رويم نواخت كه تا چهار ماه بعد درد آن باقى بود . از اين گذشته ترجمانم را سخت زدند ، چنان كه مىتوانيد تصور كنيد ما را با حالى زار بر جاى گذاشتند . همين‌كه به تبريز رسيديم در كاروانسرا « 6 » فرود آمديم ، يعنى در جايى نظير آنچه ما « اين « 7 » »\r\n\r\n\r\n","description":"","footnote":"\r\n( 1 ) .  Chesan \r\n( 2 ) . در متن  Califfo  كه ظاهرا همان « خليفه » است . - م .\r\n( 3 ) . مراد جزيرهء آق‌تمر است مركز جاثليقهاى ارمنى . دربارهء  Vastan  ر . ك . لسترنج ، جغرافياى تاريخى سرزمينهاى خلافت شرقى ، ص . 197 . - م .\r\n( 4 ) . در متن چوى  Choy  و در حاشيه خوى .\r\n( 5 ) .  Thauris \r\n( 6 ) .  Canostra \r\n( 7 ) .  Inn \r\n","page_name":" 67 ","page_number":67},
  {"content":"\r\n\r\nمىناميم . از آنجا به سلطان حسن بيگ كه در آن وقت در تبريز بود خبر دادم كه من آمده‌ام و مىخواهم كه به پيشگاه او بار يابم . بيدرنگ روز ديگر كس به دنبال من فرستاد ، و من خود را به وى شناساندم و چنان جامهء ژنده‌اى دربر داشتم كه به دو دوكات نمىارزيد . شاه مرا با لطف و ادب پذيرفت و به من خوشامد گفت و فرمود كه از قتل سفيرش و آن دو تن ديگر و نيز از ماجراى من با راهزنان نيك آگاه است .\r\nوعده داد كه به فرياد من خواهد رسيد و زيان ما را جبران خواهد كرد . آنگاه اعتبارنامه‌هاى خويش را كه پيوسته در سينهء خود حمل مىكردم به او تقديم نمودم . چون كسى در پيرامونش نبود كه بتواند آن را بخواند فرمود كه من خود آن را بخوانم و مضمونش را ترجمان به وى اعلام كند . پس از آنكه از موضوع نامه‌ها آگاه شد به من دستور داد كه به رسم خودمان به شوراى سلطنتى مراجعه كنم و آنچه راهزنان از من ربوده بودند به ايشان صورت دهم . از اين گذشته مطالبى را كه مىخواهم به عنوان سفير بگويم اعلام دارم . سپس به خانه بازگردم تا او در وقت مناسب مرا به نزد خود فراخواند . كاخى كه در آنجا به پيشگاه شاه بار يافتم بدين شرح بود : نخست دروازه‌اى بود با جلوخانى « 1 » به مساحت چهار يا پنج قدم مربع كه هشت يا ده تن از رجال دربار شاه در آنجا نشسته بودند . سپس‌درى ديگر بود نزديك در نخستين و دربانى كه چماقى كوچك در دست داشت ، در كنارش ايستاده بود . چون به اين دروازه وارد شدم از باغى سبز و خرم گذشتم كه مانند چمنى پر از دنبلان « 2 » بود با ديوارهاى گلى كه در سمت راستش پياده‌رويى ساخته بودند . سى گام بالاتر سرايى بود به فراخور حال ما ، چهارصد پانصد قدم بلندتر از پياده‌رويى كه ياد كردم . در وسط آن حوضخانه‌اى بود كوچك ، پيوسته پر از آب بود و شاه در مدخل آن روى بالشى زربفت نشسته و بر بالشى ديگر تكيه داده بود . در كنارش نگهبانى با شمشير آخته ايستاده بود . در سراسر سراچه فرش گسترده بود و مهمترين شاهزادگان گرداگرد شاه نشسته بودند . در همه‌جاى سراچه « موزاييك « 3 » » به كار برده‌اند نه به كوچكى موزاييكهايى كه ما به كار مىبريم بلكه بزرگ و بسيار زيبا و به رنگهاى\r\n\r\n\r\n","description":"","footnote":"\r\n( 1 ) . در متن  quadrant  به معنى « ربع دايره » است كه در اينجا « جلوخان » ترجمه شد . - م .\r\n( 2 ) .  truffle \r\n( 3 ) . در متن  Mosaico  ( موزاييك ) كه مراد نويسنده كاشيها و كاشيكاريهاى معروف ايران است . - م .\r\n","page_name":" 68 ","page_number":68},
  {"content":"\r\n\r\nمختلف .\r\nنخستين روزى كه نزد شاه رفتم خوانندگان و نوازندگانى در حضورش بودند .\r\nاين نوازندگان چنگهايى داشتند به طول يك يا رد كه نوك باريك آنها را به سوى بالا نگاه مىدارند . از چنگ گذشته داراى عود « 1 » و كمانچه « 2 » و سنج و نىانبان بودند و خوش مىنواختند . روز ديگر شاه دو جامهء ابريشمين برايم فرستاد يعنى قبايى زربفت و شالى « 3 » از ابريشم ، تا بر كمر بندم و قماشى نفيس به نام بمبازين « 4 » كه سربند سازم و دويست دوكات پول . پيغام داده بود كه بايد به « ميدان « 5 » » بروم و تماشاى « تفرج « 6 » » يعنى بازى كنم . من سوار بر اسب به آنجا رفتم : سه سوار ديدم و بيش از دو برابر اين عده پياده . از اين گذشته فرزندان خردسال شاه در آنجا بودند . بعضى هم از پنجره‌ها به بيرون نظاره مىكردند . چند گرگ كه به پاهايشان ريسمان بسته بودند به ميدان آوردند . آنها را يك‌يك رها كردند تا به ميان ميدان بروند . مردى كه به هم‌نبردى با نخستين گرگ گمارده شده بود پيش آمد و خواست ضربتى بر وى زند . گرگ به سوى گلوى مرد جست . مرد كه چست‌وچالاك بود چنان پهلو خالى كرد كه گرگ به جاى گلو بازويش را گرفت و نتوانست آسيبى به او رساند ، زيرا آستينهاى مرد براى اين كار آماده بود . اسبها ترسان از ميان ميدان گريختند ، و بسيارى از آنها بر زمين افتادند ، گروهى در خود ميدان و برخى ديگر در رودخانه‌اى كه در ميان شهرجارى است . پس از خسته كردن يك گرگ ، گرگ ديگر را رها كردند .\r\nهر روز آدينه اين بازى برقرار بود .\r\nپس از اين تفرج و تماشا مرا به پيشگاه شاه به محلى كه پيش از اين ياد\r\n\r\n\r\n","description":"","footnote":"\r\n( 1 ) .  Lute \r\n( 2 ) . مطابق املاى متن  rebicke  كه در انگليسى معاصر  rebec  ، مىنويسند به معنى آلت موسيقى زهى است كه قبل از اختراع ويول  Viol  ( ويولون قديم ) معمول بوده است و در اينجا آن را به كمانچه ترجمه كرديم . - م .\r\n( 3 ) . در متن حوله  « towell » \r\n( 4 ) . در متن  bumbasie  ( در صفحهء بعد  bombasses  ) املاى انگليسى ميانه است . اين كلمه را در انگليسى جديد  bombasine  يا  bombazine  نويسند و معنى آن نوعى پارچهء پشم و ابريشم است . - م .\r\n( 5 ) . در اينجا مؤلف معنى ميدان را به زبان خود شرح داده است . - م .\r\n( 6 ) . در متن تارافوچيو  tarafuccio  و در حاشيه راموزيو مىنويسد : « تانفاروزو  Tanfaruzo  كه مصحف \" تفرج \" است » .\r\n","page_name":" 69 ","page_number":69},
  {"content":"\r\n\r\nكرده‌ام بردند ، و با عزت و احترام در جايى نشاندند . ديگران نيز هركدام در جاهاى خود به نسبت گنجايش سراچه قرار گرفتند و بقيه به نسبت درجات و مقاماتى كه داشتند به رسم مسلمانان بر روى فرشها نشستند . آنگاه بر فرشها خوان گستردند و در برابر هركس لگنى از نقره و كوزه‌اى شراب و آفتابه‌اى آب و يك ظرف كوچك سيمين ، نهادند . در اين اثنا چند مرد آمدند كه از جانب پادشاه هند گسيل شده بودند كه جانورانى عجيب همراه داشتند . يكى از مردها ببرى داشت كه در زنجير كرده و در كار خود ماهر بود و چنين حيوانى را در زبان ايشان بابور « 1 » نامند . اين جانور مانند ماده شير است اما سرخ‌رنگ است و پيكرش را خطهاى راه‌راه پوشانده . رويش سرخ و داراى لكه‌هاى سفيد و سياه و شكمش سفيد و دمش چون دم شير و جانورى عجيب و هراس‌انگيز مىنمايد . سپس شيرى را نزديك آوردند و اندكى به ببر نشان دادند . ببر همين‌كه شير را ديد ناگهان كوس بست . گفتى گربه است و مىخواهد بر شير بجهد ، و اگر ببربان او را عقب نكشيده بود چنين مىكرد . پس از آن دو فيل آوردند و همين‌كه در برابر شاه قرار گرفتند فيلبان چيزى به فيلها گفت و آنها به شاه نگريستند و سپس با وقارى مخصوص سرهاى خود را خم كردند مانند اينكه خواسته باشند كرنش كنند . فيل بزرگتر را نزديك درختى بردند كه در باغ بود و به بزرگى كمر آدمى . پس از آنكه فيلبان چند كلمه با آن حيوان سخن گفت فيل نخست با سر خود درخت را از يك‌سو تكان داد و سپس رفت و همين كار را با طرف ديگر درخت انجام داد و آن را از ريشه بركند .\r\nسپس زرافه‌اى پيش آوردند . ايشان او را جيرنافا « 2 » خوانند . زرافه جانورى است با پاهاى دراز به اندازهء پاهاى اسبى بزرگ بلكه بلندتر ، اما پاهاى پسين او نيم پا كوچكتر از پاهاى پيشين است ، سمش مانند سم گاو شكافته است . پيكرش بنفش\r\n\r\n\r\n","description":"","footnote":"\r\n( 1 ) . در متن  Leonaza  كه در حاشيه به  Ounce  تفسير شده است به معنى يوزپلنگ ، اما از شرحى كه نويسنده مىدهد پيداست كه مقصود ببر بوده است بخصوص كه در جملهء بعد مىنويسد « چنين حيوانى را در زبان ايشان [ - ايرانيان 
  ] بابورت خوانند » . و اين بابورت قطعا همان ببر است . - م .\r\n( 2 ) .  Girnaffa  را به انگليسى  giraffe  خوانند و فرهنگهاى انگليسى آن را معرب زرافهء تازى نوشته‌اند .\r\nپس مقصود نويسنده كه مىگويد « ايشان او را جيرنافا خوانند » معلوم نيست . - م .\r\n","page_name":" 70 ","page_number":70},
  {"content":"\r\n\r\nبود و كلفهاى سياه كه به نسبت درشتى و خردى اندامهايش درشت و ريز بود سراپايش را پوشانده بود . شكمش سفيد و موى شكمش اندكى دراز و دمش مانند دم خر كم‌مو بود . شاخهايى مانند شاخ بز داشت و درازاى گردنش بيش از يك قدم بود . زبانش به يك ذرع « 1 » مىرسيد و مانند مارماهى بنفش و گرد بود . زرافه با اين زبان چنان برگ درختان را تند مىكند و مىخورد كه به زحمت مىتوان تصور كرد . سرش مانند سر گوزن نر است اما بسى زيباتر . هنگامى كه زرافه با اين سر و گردن بر زمين مىايستد طول قامتش به 15 پا مىرسد . سينه‌اش از سينهء اسب پهن‌تر است اما تنه‌اش به باريكى تنهء خر است . جانورى زيبا و شگفت‌انگيز مىنمايد اما قادر به حمل بار نيست .\r\nپس از آن در سه قفس سه جفت كبوتر سفيد و سياه آوردند مانند كبوتران ما جز اينكه مانند غاز ، گردن‌دراز بودند و گمان مىكنم كه اين پرنده‌ها در آن ديار كميابند و گرنه هرگز آنها را به آنجا نمىآوردند . سرانجام سه داركوب سبز « 2 » با رنگهاى گوناگون پيش آوردند . دو گربه نيز از آنها كه مشك مىسازند . « 3 »\r\nآنگاه مرا به بالاخانه بردند و در آنجا ناهار خوردم . همين‌كه دست از طعام كشيدم كسى كه به كار سفيران رسيدگى مىكرد مرا بدرود گفت و از من خواست كه به خانه بازگردم . با اين همه چون به خانه رسيدم بيدرنگ كس فرستادند و مرا به حضور شاه فراخواندند . چون نزدش رفتم پرسيد كه چرا پس از ناهار زود به خانه رفتى . در پاسخ گفتم كه سرپرست من مرخصم كرده بود . شاه چون اين بشنيد آزرده‌خاطر شد . بيدرنگ آن مرد را احضار كرد و فرمود كه وى را در حضورش بر زمين بخوابانند و فروكوبند . با اين همه پس از هشت روز به درخواست من وى دوباره مشمول عنايت شاهانه شد . فرداى روزى كه آن مرد را كتك زدند شاه پگاه كس به دنبال من فرستاد . وى در محلى بود كه پيش از اين ياد كرده‌ام و به دستورش مانند دفعهء قبل در حضورش نشستم .\r\nآن روز ، روز تعطيل بود . براى ورود سفير هند تشريفاتى مهم برقرار\r\n\r\n\r\n","description":"","footnote":"\r\n( 1 ) . در متن يا رد كه تقريبا يك ذرع است . - م .\r\n( 2 ) . به انگليسى  popinjay  كه در فرهنگ انگليسى به فارسى حييم « طوطى و داركوب سبز » معنى شده است . - م .\r\n( 3 ) . منظور « گربهء زباد » است . - م .\r\n","page_name":" 71 ","page_number":71},
  {"content":"\r\n\r\nكرده بودند . درباريان جامه‌هاى زربفت و ابريشمين و پشمين به رنگهاى گوناگون دربر داشتند . چهل تنى از محترمترين رجال در كوشك نشسته بود : در مدخلهاى آن صد تن و در خارج از مدخلها در حدود دويست تن و در ميان دو دروازهء كوشك نزديك به پنجاه تن و در كوچه‌هاى خارج قريب بيست تن ، همه آمادهء پذيره شدن سفير بودند . در آن ميان چهار هزار سوار نيز ديده مىشدند . همه با نظم و ترتيب ايستاده بودند كه دو سفير هند وارد شدند . ايشان را در برابر شاه نشاندند . سپس بيدرنگ هدايا را به پيش آوردند و از پيش نظر شاه و همراهانش گذراندند : نخست جانورانى كه شرح آنها گذشت . سپس قريب صد مرد يكى پس از ديگرى آمدند و بر دست هر مرد پنج دستار بود ، يعنى پنج طاقه از آن پارچه‌هاى بسيار اعلا - « بمبازين » - كه با آن دستارهايى مىسازند كه هنديان بر سر مىبندند . هر قطعهء آن پنج يا هفت دوكات ارزش داشت . سپس شش مرد آمدند و بر دست هركدام يك طاقه ابريشم بود . سپس نه مرد آمدند و در دست هركدام ظرفى كوچك پر از سنگهاى گرانبهايى بود كه پس از اين به شرح آنها خواهم پرداخت . بعد چند تن با كاسه‌ها و بشقابهاى چينى آمدند . پس از آن چند تن با چوبهاى عود و قطعاتى بزرگ از صندل « 1 » وارد شدند . بعد بيست و پنج بار ديگ‌افزار « 2 » آوردند ، در زنبه‌هايى كه هركدام را چهار مرد حمل مىكرد .\r\nپس از آنكه اين تحف و هدايا را از برابر نظر شاه گذراندند ، گوشت آوردند و همه دست به خوردن بردند .\r\nپس از ناهار شاه از آن سفيران پرسيد كه آيا غير از پادشاه ايشان پادشاه ديگرى هم هست كه مسلمان يعنى محمدى باشد ؟ جواب دادند دو سلطان ديگر ، و از آنان گذشته بقيهء پادشاهان مسيحيند .\r\nروز ديگر شاه مرا فراخواند و گفت با نشان دادن گوهرهايى كه از هند برايش فرستاده‌اند مىخواهد كه اندكى مرا سرگرم كند . پس نخست فرمود كه يك شست\r\n\r\n\r\n","description":"","footnote":"\r\n( 1 ) . صندل كه در متن  Sandali  و در حاشيهء مترجم انگليسى  Sandalo  نوشته شده است « معرب سندل چوب درختى است بزرگ كه در بلاد هند و سواحل دكن و فرنگ رويد و سه نوع است : سفيد و زرد و سرخ » .\r\n( حاشيهء كتاب الابنيه عن حقايق الادويه ، مصحح مرحوم بهمنيار ، ص . 162 ) . - م .\r\n( 2 ) . ديگ‌افزار ، ادويه است كه در طعام مىريزند . - م .\r\n","page_name":" 72 ","page_number":72},
  {"content":"\r\n\r\nزرين « 1 » كه با آن كمان مىكشند براى تماشا به دست من دهند . در ميان شست ياقوتى به وزن دو قيراط بود و چند قطعه الماس گرداگرد آن نشانده بودند . هداياى ديگر عبارت بود از دو حلقهء زرين با دو ياقوت به وزن چهار قيراط . شصت رشته مرواريد هر دانه‌اش پنج قيراط . مرواريدها سفيد بودند اما گرد نبودند . الماسى نوك‌تيز به وزن بيست قيراط كه چندان شفاف نبود اما خوشاب بود . دو كلهء پرندهء مرده كه روى آنها با جواهر برجسته‌كارى كرده بودند . اين مرغان در مقام قياس با پرندگان ما بسيار شگفت‌انگيز مىنمودند .\r\nشاه پس از آنكه اين جواهرات را به من نشان داد پرسيد كه آيا آنها را مىپسندم يا نه ، و گفت آنها را پادشاهى از آن سوى درياها يعنى از آن سوى خليج فارس برايش فرستاده است . پاسخ دادم كه آن پيشكشها بسيار خوب و گرانبهاست اما به گمان من او شايستهء هدايايى بسيار گرانبهاترست . شاه چون اين بشنيد فرمان داد كه عرقچين بچه‌گانه‌اى كه از ابريشم بود به من دهند . اما من بيدرنگ دستمال خود را به دست گرفتم به قصد آنكه آن تحفه را با دست خود لمس نكرده باشم . شاه نظر كرد و روبه‌سوى كسان خويش گرداند و لبخندى زد و گفت :\r\n- ايتاليايى را نگاه كنيد .\r\nگويى از حركت من كه مىخواستم عرقچين را بدان‌گونه بستانم خوشش آمده بود و اين كار را مىستود . روى اين كلاه ، سنگ يكپارچه‌اى بود كه آن را سوراخ كرده و به شكل دانهء خرما درآورده بودند . پاكيزه بود و خوش‌رنگ به وزن صد قيراط و در پيرامونش فيروزه‌هاى درشت ديده مىشد اما كهنه بود و مرواريدهايى كه بر آن دوخته بودند نيز كهنه بود . از اين گذشته فرمود كه ظروفى را كه از چينى و سنگ يشم ساخته بود و بسيار زيبا بود به من نشان دهند .\r\nوقت ديگر هنگامى كه به نزدش رفتم وى را در تالارى يافتم كه در زير قبه‌اى بود . از من پرسيد كه آيا آن را مىپسندم . آيا در كشورهاى ما از آن‌گونه بناها معمول است . پاسخ دادم كه آن تالار را سخت مىپسندم . هيچ محلى يا كاخى نيست كه طرف نسبت با كاخ و كوشك او باشد ، هم به سبب آنكه قدرت او بسيار\r\n\r\n\r\n","description":"","footnote":"\r\n( 1 ) . شست يا زهگير ، يعنى انگشترمانندى كه از استخوان و جز آن سازند و بر انگشت ابهام كرده در وقت كماندارى زه كمان را بدان گيرند . ( فرهنگ نفيسى ) .\r\n","page_name":" 73 ","page_number":73},
  {"content":"\r\n\r\nبيشتر از قدرت شاهان فرنگ است و هم به جهت آنكه در ميان ما ساختن چنين تالارهايى معمول نيست . براستى آن بنايى بود سخت زيبا . زيرا چوب و تير را به شكل قبّه « 1 » درآورده و از اطراف آن پارچه‌هاى ابريشمين گلدوزى و زربفت آويخته و بر كف تالار فرشهاى بسيار عالى گسترده بودند كه بيش از چهارده قدم طول هر يك از آنها بود . در آن سوى تالار چادرى چهارگوش بزرگ و قلابدوزى شده ديده مىشد كه ميان چهار رديف درخت برپا كرده بودند تا بر درختان سايه افكند . ميان اين چادر و آن قبه سراپرده‌اى بود از « بوكازين « 2 » » كه درونش همه گلدوزى بود . در تالار از چوب صندل بود كه از داخل با شبكه‌هاى گلابتون‌دوزى و مرواريددوزى ، روى آن كار كرده بودند . شاه در آنجا نشسته بود و بزرگان دربار در گردش بودند . در برابرش بسته‌اى بود كه آن را گشود . از ميان آن رشته‌اى درآورد داراى دوازده دانه مانند دانه‌هاى زيتون ، سخت خوشاب ؛ وزن هر دانه بين پنجاه الى هشتاد قيراط بود . سپس يك دانه سياه‌رنگ « 3 » به وزن دو آونس و نيم « 4 » برداشت كه خوش‌تركيب و به‌قدر انگشتى بود . ناسفته بود و سخت خوشرنگ و در يك سوى آن حروف عربى مغربى كنده بودند . اين مرا بر آن داشت كه بپرسم آن حروف چيست . حسن بيگ پاسخ داد كه پادشاهى فرمان داده بوده است كه آن حروف را بكنند ، حال آنكه اسلاف وى چنين نكرده‌اند . او نيز حرفى بر آن گوهر نخواهد كند و گرنه يكباره از شكل خواهد افتاد . آنگاه از من پرسيد كه آن ياقوت چند مىارزد . من به وى نگاه كردم و لبخند زدم . دوباره از من پرسيد كه آيا آن را مىپسندم ؟ پاسخ دادم كه چيزى مانند آن نديده‌ام و گمان مىكنم كه هرگز گوهرى نظير آن پيدا نشود . پس اگر بگويم چند مىارزد و گوهر را زبانى باشد از من خواهد پرسيد كه مگر نظير من را در جايى ديده‌اى ؟ ناچار جواب خواهم داد كه نه . ازاين‌رو مىپندارم كه ارزش آن را نتوان با زر سنجيد ، اما شايد كسانى بتوانند جواب او را بدهند . او بجد در من\r\n\r\n\r\n","description":"","footnote":"\r\n( 1 ) . در متن  Cowpe  كه همان قبه است .\r\n( 2 ) .  Bocasine \r\n( 3 ) . در متن  Sable  به معنى تيره و سياه . اما چند سطر پايين‌تر دانهء اين گوهر را ياقوت  rubie  ( به املاى امروز  ruby  ) مىنويسد كه گوهرى است سرخ و بنفش‌رنگ . - م .\r\n( 4 ) . دو آونس و نيم تقريبا در حدود هشتاد گرم است . - م .\r\n","page_name":" 74 ","page_number":74},
  {"content":"\r\n\r\nنگريست و گفت پران كاتاينى كاتاينى « 1 » . خلق جهان سه چشم دارند و مردم ختا « 2 » دو چشم ، و فرنگيها « 3 » يك چشم . سخن درست آن است كه تو گفتى . آنگاه روبه‌سوى اطرافيانش كرد و پرسشى كه از من دربارهء ارزش گوهر كرده بود و پاسخ مرا باز گفت و عين سخنان مرا برايشان تكرار كرد .\r\nمن قبلا اين مثل ختايى را از يكى از سفيران تاتار شنيده بودم كه در سال 1436 م . [ 840 ه . ق . 
  ] از ختا بازمىگشت و با همراهان خود از تانا مىگذشت . وى در خانهء من فرود آمده بود و اميدوار بودم كه بتوانم مقدارى جواهر از او بگيرم . در آن هنگام چون سخن از ختا به ميان آمد آن سفير به من گفت كه رئيس دربار پادشاهى آن سامان به خوبى فرنگيان را مىشناسد و چون پرسيدم كه چگونه ممكن است تاتاران فرنگيان را بشناسند ؟ پاسخ داد كه چرا نبايد ما را بشناسند ؟ سفير گفت : تو مىدانى كه ما رابطهء نزديك با كافا داريم و پيوسته در آنجا به دادوستد سرگرميم ، همچنان‌كه آنان هم به اردوى تاتار مىآيند . سپس گفت كه ما مردم ختا دو چشم داريم و شما فرنگيان يك چشم اما ( دراين‌حال روبه‌سوى تاتارانى كه همراهش بودند كرد و گفت ) شما آن يك چشم را هم نداريد ، و اين سخن را با شور و نشاط بر زبان راند . پس هنگامى كه شاه آن سخن را به من گفت مقصودش را از آن ضرب المثل بهتر دريافتم .\r\nسپس شاه به من دانهء ياقوتى نشان داد به وزن يك آونس و نيم ، به شكل گردو ، دراز و خوشرنگ و خوشاب و ناسفته و در حقه‌اى از زر نشانده كه از بس درشت بود در نظر من چيزى شگفت‌انگيز مىنمود . پس از آن بسيارى گوهرهاى نشانده و ننشانده به من نشان داد . از آن جمله يك سطح چهارگوش بود كه به شكل ميخى كوچك و در پيرامون آن هم پنج گوهر ديگر بود . آنكه از همه درشت‌تر و در ميان بود در حدود سى قيراط وزن داشت و دو تاى ديگر هريك نزديك به بيست قيراط . در بين آنها مرواريدها و فيروزه‌هاى درشتى ديده مىشد كه چندان گرانبها نبود زيرا كهنه بود .\r\n\r\n\r\n","description":"","footnote":"\r\n( 1 ) . در متن  Pran Cataini Cataini  شايد تصحيف عبارت « آفرين ، ختائى ، ختائى باشد » . - م .\r\n( 2 ) .  Cataines  منسوب به  Cataio  . - م .\r\n( 3 ) .  Franchi \r\n","page_name":" 75 ","page_number":75},
  {"content":"\r\n\r\nپس از آن فرمان داد كه جبه‌هايى آوردند از پارچه‌هاى زربفت و گلدار دمشقى « 1 » كه آسترشان از ابريشم و پوستهاى بسيار زيباى قاقم و سمور بود و گفت كه آنها را در شهر يزد « 2 » ساخته‌اند . بعد از آن گفت كه : جامه‌هاى ما زيباست اما اندكى سنگين . در پايان كار دستور داد كه فرشهاى ابريشمى بسيار زيبا و شگفت‌انگيز آوردند و نشان دادند .\r\nروز ديگر دوباره به نزد شاه رفتم . مرا نزد خود خواند و فرمود كمى بيشتر تفريح خواهى كرد . سپس قطعه جواهرى كه به شكل كلهء زنى كنده بودند و به پهناى يك سكهء نقره بود نشانم داد . موى او از عقب آويخته و تاج گلى بر سرش بود . شاه فرمود تا در آن نيك بنگرم . سپس پرسيد كه آيا اين مريم نيست ؟ پاسخ دادم نه .\r\nگفت پس كيست ؟ گفتم نقش يكى از الهه‌هاى روزگار باستان است كه بت‌پرستان « 3 » مىپرستيدند . پرسيد از كجا مىدانى ؟ گفتم از آنجا مىدانم كه ساختن اين‌گونه اشياء پيش از ظهور عيسى مسيح معمول بوده است . اندكى سر خود را تكان داد و چيزى نگفت . سپس سه قطعه الماس تراشيده به من نشان داد كه وزن هريك سى قيراط بود و بالا و پايين آن همه خوشاب ، و قطعه الماس ديگرى كه ده دوازده قيراط مىشد . پرسيد كه آيا در نزد ما چنين گوهرهايى يافته مىشود ؟ گفتم نه .\r\nسپس چهل رشته مرواريد كه هر رشته‌اش داراى سى دانه و هر دانه به وزن پنج شش قيراط بود برگرفت . نيمى از مرواريدها غلطان بود و بقيه براى گوهرنشانى مناسب بود . سپس امر كرد كه در لگنى سيمين در حدود چهل دانه مرواريد به شكل گلابى و كدوى قليانى آوردند و وزن هركدام بين هشت الى يازده قيراط بود .\r\nمرواريدها ناسفته و بسيار خوشرنگ بود . شاه تبسمى كرد و به من گفت كه از اين مرواريدها يك خروار « 4 » مىتواند به من نشان دهد . اين كار در شبى اتفاق افتاد كه شاه به رسم خودشان ضيافتى به مناسبت ختنه كردن دو تن از پسرانش برپا كرده بود .\r\nروز ديگر در دشتى پهناور كه در داخل شهر بود به موكب شاه پيوستم ، در\r\n\r\n\r\n","description":"","footnote":"\r\n( 1 ) .  damaskyne chamlette \r\n( 2 ) . در متن  Ies  و در حاشيه يزد .\r\n( 3 ) . در متن  Borpares  و در حاشيه « بت‌پرست » .\r\n( 4 ) . در متن يك‌بار اسب كه به قياس خروار و شتروار شايد بتوان گفت اسب‌وار . - م .\r\n","page_name":" 76 ","page_number":76},
  {"content":"\r\n\r\nجايى كه پيش از آن گندم كاشته بودند و اكنون آنها را درو كرده بودند تا جايى براى برپا كردن مراسم جشن و تشريفات فراهم باشد ؛ صاحبان گندمزارها را راضى كرده بودند . در اين محل غرفه‌هاى فراوان برپا كرده بودند . همين‌كه شاه مرا ديد به كسان خود فرمود تا همراه من بروند و آن غرفه‌ها را به من نشان دهند . عدهء آن غرفه‌ها صدتايى مىشد كه من چهل‌تا از بهترين آنها را تماشا كردم . اين غرفه‌ها از داخل داراى اتاق بود و بام آنها را به رنگهاى گوناگون ساخته و كفشان را با زيباترين فرشها پوشانده بودند . به عقيدهء من تفاوت ميان اين فرشها و فرشهاى قاهره و بصره به‌قدر پارچه‌هاى پشمى انگليسى و پارچه‌هاى پشمى سن ماتيو « 1 » است . سپس مرا به دو غرفه درآوردند كه پر از جامه‌هاى ابريشمين به طرز خودشان بود و نيز توده‌اى عظيم از انواع ديگر پارچه‌ها . در يك سوى غرفه چهل زين اسب ديدم داراى طراز سيمين . به من گفتند كه همهء آن جامه‌ها و زينها را شاه بايد در طى مراسم و تشريفاتى اعطا فرمايد . نيز دو در بزرگ از چوب صندل به من نشان دادند به بلندى شش پا كه در هريك به سبك تارسيا « 2 » طلا و صدف و مرواريد نشانده بودند . سپس به نزد شاه برگشتم و از او رخصت خواستم كه به خانه روم .\r\nروز ديگر شاه را در جاى معهود يافتم . هشت خوانچه به نزدش آوردند كه در هريك از آنها قطعه‌اى از قند سفيد « 3 » به اشكال مختلف ، هريك به طول هشت پا نهاده و دور آن ظرفهاى كوچكى پر از شيرينى به رنگهاى الوان ، اما بيشتر آب‌نبات ، چيده بودند . بسيارى ظروف ديگر پر از انواع ديگر از شيرينى و ميوه آوردند . تقسيم هشت خوانچه اول را در ميان اين و آن خود بر عهده گرفت . من نخستين كسى بودم كه خوانچه‌اى به من اعطا شد و هر خوانچه به چهارپنج دوكات مىارزيد . بقيه را به تناسب درجه و مقام بين حضار تقسيم كردند .\r\nروز ديگر شاه را در ميان پانزده تن يافتم كه سرورانشان سايبانهايى بر سر داشتند . پنج‌شش تن در برابر شاه ايستاده بودند و او فرمان مىداد كه به فلان خلعت بدهيد . پس آن چند تن به نزد كسى مىرفتند كه نامش برده شده بود و او را\r\n\r\n\r\n","description":"","footnote":"\r\n( 1 ) .  Saint Mathewes \r\n( 2 ) .  Tharsia \r\n( 3 ) . از قرينهء مطلب چنين برمىآيد كه مراد نويسنده نبات است ، زيرا فرستادن خوانچهء نبات نزد اين و آن به عنوان هديه و چشم‌روشنى هنوز در شهرستانهاى ايران معمول است . - م .\r\n","page_name":" 77 ","page_number":77},
  {"content":"\r\n\r\nهمراه خود به غرفه‌اى مىبردند كه جامه‌ها در آنجا بود و به تناسب درجه و مقامى كه داشت خلعت بر تنش مىكردند . به جمعى زين و به برخى اسب مىدادند ؛ مىپندارم كه ايشان چهل تن بودند . اما عدهء كسانى كه خلعت گرفتند و از جمله من بيش از دويست و پنجاه نفر بودند . پس از اين كار ، زنانى آمدند و رقصيدن آغاز كردند . عده‌اى نيز به نواختن آلات طرب پرداختند . سپس بر روى فرش كلاهى كه به شكل كله‌قند بود و در بالاى آن چينها و منگوله‌هايى بود - و به كلاه زوبيارها « 1 » شباهت داشت - نهادند و در كنار كلاه ، يكى گوش به فرمان شاه ، ايستاد . همين‌كه شاه به يكى اشاره مىكرد آن مرد كلاه را نزد او مىبرد و وى برمىخاست و دستار از سر برمىداشت و كلاه دلقكى بر سر مىگذاشت ، كلاهى چنان نازيبا كه كافى بود آبروى مرد شريف بزرگوارى را بر باد دهد . اما او پس از اينكه كلاه بر سر مىنهاد پيش مىآمد و مىرقصيد - آنچنان‌كه مىدانست - تا اينكه شاه به نگهبان كلاه فرمان مىداد كه به مردى كه رقصيده بود يك طاقه چلوار « 2 » دهد . او پارچه را برمىداشت و بر دور سر رقصنده و ديگر مردان و زنان مىافكند . پس از اداى سخنانى در ستايش شاه آن را در برابر خنياگران پرتاب مىكرد . اين رقصيدنها و پرتاب كردن قماشها تا يك ساعت به غروب مانده ادامه داشت ؛ تا اين هنگام به حساب من بيش از سيصد طاقه شال ابريشمين و چلوار و مانند اينها ، و نيز بيش از پنجاه اسب به اين و آن اعطا شده بود .\r\nپس از آن كشتى گرفتن بدين‌گونه آغاز شد : دو مرد برهنه با نيم شلوارها و جورابهاى چرمى كه تا قوزك آنها مىرسيد در برابر شاه حضور يافتند ، و بناى\r\n\r\n\r\n","description":"","footnote":"\r\n( 1 ) . در متن  Zubiari  و در حاشيه : « زوبيار  Zubiaur  ناحيه‌ايست در سرزمين باسك  Basque  كه كلاههايى كه داراى منگوله‌هاى بزرگ است در آنجا معمول است . »\r\n( 2 ) . در متن  Camocato  و در حاشيهء مترجم انگليسى اين توضيح نوشته شده است : « كاموكاتو پارچهء كاليكات  Calicut  اعلاست » . و لفظ كاليكو  Calico  كه امروز در انگليسى به معنى چلوار است از آن گرفته شده و اما كاليكات يا كاليكود  Kolikod  كه به هندوستانى كوليكودو  Kolikodu  گويند بندرى است در ناحيهء مالابار از ايالت مدرس واقع در جنوب غربى هند كه از آنجا ، از قرن هفدهم به بعد پارچه‌هاى چيت و چلوار به انگلستان صادر مىشده است و به همين سبب در انگليسى « چلوار » را كه آن نيز مأخوذ از چهل « يا رد » است ، به نام آن بندر كاليكو خوانده‌اند . [ همين لفظ در فارسى با تغييرهايى به پارچه صحافى « گاليكو » ، و تلفظ عاميانهء آن گالينكور ، گفته شده است . 
  ] - م .\r\n","page_name":" 78 ","page_number":78},
  {"content":"\r\n\r\nكشتى گرفتن نهادند . كمر همديگر را نمىگرفتند بلكه هركدام مىكوشيد كه گردن ديگرى را بگيرد و هريك از خود سخت دفاع مىكرد . اما همين‌كه اولى گردن دومى را مىگرفت دومى چاره نداشت جز آنكه تا آنجا كه ممكن بود خم شود و پشت ديگرى را بگيرد و او را از زمين بردارد و بكوشد تا پشت او را به خاك آرد و گرنه تنها به زمين افتادن ، از نظر كشتى گرفتن ، افتادن شمرده نمىشود ؛ هرچند بارها هريك از ايشان خود را تا مرحلهء نزديك به افتادن رها مىكرد و هنگامى كه به اين نقطه مىرسيد ديگرى را وادار به افتادن مىكرد و برنده مىشد . سرانجام يكى از اين كشتىگيران برهنه به پيشگاه شاه آمد : مردى چنان درشت‌جثه كه غولى مىنمود . جوان بود و خوش‌اندام . كم و بيش سى سال داشت . شاه فرمود تا كشتى بگيرد و حريفى براى خود برگزيند اما پهلوان زانو زد و دوباره سخنانى گفت كه من چون مىخواستم بدانم به من گفتند كه او از شاه استدعا كرد كه از كشتى گرفتن معاف باشد زيرا در دفعهء گذشته هنگام كشتى گرفتن از بس حريف را فشرده و خسته كرده بوده به هلاكت رسانده بوده است . ازاين‌رو شاه او را از كشتى گرفتن معاف كرد . به اين كشتىگيران اسب بخشيدند و بازى بعد از رفتن من تا دو پاس از شب گذشته ادامه يافته بود و بسيار عطاياى ديگر به اينان داده بودند .\r\nدر ضمن ، شهر را و بخصوص دكانها را آذين بسته بودند زيرا هر پيشه‌ورى بهترين كالاى خود را در معرض فروش نهاده بود . همچنين براى شاطران « 1 » شاه جايزه‌اى معين كرده بود تا در مسيرى به مسافت يك ميل و نيم بدوند و مسابقه دهند . نه اينكه با تمام قوا بدوند بلكه با گامهاى بلند ، يورتمه روند . ايشان برهنه بودند و براى حفظ ماهيچه‌هاى خود سراپاى خويش را چرب كرده بودند و هريك نيم شلوارى چرمى به پا داشتند . پس از آنكه مسابقه آغاز مىشد هر دونده‌اى كه به پايان خط مسابقه مىرسيد از گماشتگان مخصوص تيرى مىگرفت تا براى كسانى كه در دوردست ايستاده بودند و نمىتوانستند رسيدن او را به هدف تشخيص دهند دليل و شاهد آورده باشد . هنگامى كه به انتهاى ديگر خط مسابقه مىرسيد تيرى ديگر دريافت مىكرد . پس دوندگان آنقدر از اين سوى ميدان به آن‌سو مىدويدند و\r\n\r\n\r\n","description":"","footnote":"\r\n( 1 ) . مردى چست‌وچالاك كه با لباس مخصوص پيشاپيش شاهان و اميران رود ، يا نامه‌اى را بسرعت به مقصد رساند . فرهنگ معين\r\n","page_name":" 79 ","page_number":79},
  {"content":"\r\n\r\nنيروى پاهاى خود را مىآزمودند تا سرانجام يكى از ميان ايشان جايزه را مىبرد .\r\nايشان همه شاطران شاه بودند كه برايشان جايزه تعيين شده بود . اين گروه لخت و پابرهنه گاهى به مسافت ده روز با هم سفر مىكنند بىآنكه در تمام راه بدوند .\r\nپس از پايان اين جشنها شاه با موكب خود بر آن شد كه بنا بر رسمى كه داشتند كوچ كند . پس از من پرسيد كه آيا ميل دارم با او سفر كنم يا مىخواهم در عقب بمانم و خوش باشم . پاسخ دادم كه با غم و رنج بسر بردن در خدمت او را به زيستن با ناز و نعمت در غيبت او ترجيح مىدهم . چنين مىنمود كه از شنيدن اين پاسخ سپاس فراوان داشت . پس اسبى و خيمه‌اى با مقدارى درهم و دينار برايم فرستاد . از شهر كه بيرون شديم شاه و موكب او راهى در پيش گرفتند كه مىدانستند براى رسيدن به آب و علف بهترين راههاست . در آغاز سفر روزى ده پانزده ميل طى مسافت مىكردند و سه تن از پسران شاه همراهش بودند .\r\nكسى كه بخواهد همهء مطالب جالب توجه را بنويسد شايد چيزهايى به رشتهء تحرير درآورد كه باوركردنى نباشد . ازاين‌رو تنها به ذكر مطالبى مىپردازم كه مناسب مىپندارم و شرح بقيهء مطالب را به نويسندگانى واگذار مىكنم كه از من هوشيارترند .\r\nبارى هنگامى كه در دشت بوديم يكى از پسران شاه كه مقيم نواحى بغداد يعنى بابل بود با مادرش به ديدن شاه آمد و بيست اسب خوب و صد شتر و چند بقچهء ابريشم به پدر پيشكش كرد . سپس اعيان و اشرافى كه در خدمت پسر شاه بودند تعدادى شتر و اسب تقديم كردند . شاه نيز در حضور من بيدرنگ آنها را به هر كس كه مىخواست بخشيد . سپس به ناهار رفت . اما چندى نگذشت ، هنگامى كه در دشت بوديم خبر رسيد كه پسر ديگر شاه به نام اغورلو محمد « 1 » ، شيراز را كه از شهرهاى معروف و بزرگ قلمرو پدرش بود گرفته زيرا به او خبر رسيده بوده است كه پدرش مرده و خواسته بوده است كه آن شهر را خود فراچنگ آرد . چون اين خبر به گوش شاه رسيد بيدرنگ برخاست و با همه قوم خود راه شيراز در پيش گرفت . تا آنجا صد و بيست ميل راه بود . با چنان سرعتى حركت كردند كه در فاصلهء نيم شب تا\r\n\r\n\r\n","description":"","footnote":"\r\n( 1 ) .  Orgalu Mahumeth \r\n","page_name":" 80 ","page_number":80},
  {"content":"\r\n\r\nشامگاه روز بعد چهل ميل پيمودند . بدين‌سان مىتوانستند خود را سه روزه به شيراز رسانند . كس باور نمىكرد كه آن همه مردم از مرد و زن و كودك ، حتى بچهء شيرخواره ، با آن شتاب سفر كنند ، با آن همه شكوه و جلال ، و هرگز بىنان نمانند و بندرت دچار كمبود شراب باشند ( و اگر اكثر آن قوم شرابخوار نبودند گرفتار اين مضيقه نيز نمىشدند ) و آن همه گوشت و ميوه و ديگر نيازمنديها همراه داشته باشند . من كه اين حال را مشاهده كردم نه فقط باور دارم ، بلكه به خوبى مىدانم و بدين نيت مىنويسم تا اگر پس از اين كسانى به اين نواحى آيند ، اگر روزى روزگارى چنين اتفاقى افتد بتوانند دربارهء درستى يا نادرستى آنچه در اين باره نوشته‌ام داورى كنند . كسانى هم كه قصد ديدن اين سرزمين را ندارند ، بخوانند و بپسندند و باور كنند . بخصوص به ذكر آن پرداختم .\r\nاعيان و اشرافى كه از ملازمان شاه هستند و زنان و فرزندان خود و خادمان خويش را از مرد و زن - و همچنين اثاث خود را - همراه مىبرند ، معمولا شتر و استر فراوان دارند كه عدد آنها را پس از اين خواهم گفت . كودكان شيرخواره را كه در گهواره‌اند بر قاش زين حمل مىكنند تا مادر يا دايه بتواند كودك را شير دهد و گهواره‌ها بعضى نيكوتر از برخى ديگرست و به تناسب جاه و مقام صاحبان آنها پوشيده از حريرهاى زربفت يا ابريشم‌دوزى است . با دست چپ گهواره و لگام اسب را مىگيرند و با دست راست اسب را مىرانند و با تازيانه‌اى كه به انگشت كوچك خود بسته‌اند او را مىزنند . ديگر كودكان را در قفسهايى با اسب حمل مىكنند كه آنها را از دو سو پوشانده و به تناسب مرتبه و مقام پدران ساخته و پرداخته‌اند . زنان نيز بر اسب مىنشينند و بر حسب موقعى كه دارند خادمان ايشان از مرد و زن پيشاپيش مىرانند .\r\nمردان شايسته و لايق ، شخص شاه را ملازمت و مواظبت مىكنند و عدهء ايشان چندان است كه طول صف آنان از اين‌سو به آن‌سو به‌قدر يك روز راه است .\r\nزنان روى خود را با پرده‌اى كه از موى اسب است مىپوشانند تا در هواى صاف آن را از سوزش آفتاب محفوظ نگاه دارند . « 1 »\r\n\r\n\r\n","description":"","footnote":"\r\n( 1 ) . راموزيو مىنويسد : « و هم اينكه روى ايشان را كس نبيند . »\r\n","page_name":" 81 ","page_number":81},
  {"content":"\r\n\r\nدر اين هنگام به شمردن عدهء لشكريان و چهارپايان پرداختند و فرمان دادند كه سواران در دشتى پهناور حلقه زنند چنان كه سر اسبى به سر اسب ديگر مىخورد و سواران بعضى بىسلاح و برخى مسلح بودند و محيط اين دايره به سى ميل مىرسيد و همه از بام تا شام در آن رده ايستادند . سپس كسى كه مأمور برآورد كردن و شمردن ايشان بود گذشت اما بر خلاف آنچه در ميان ما مرسوم است به ثبت و ضبط نام مردان يا داغ اسبان نپرداخت بلكه تنها فرماندهان را فرامىخواند تا ببيند عدهء سپاهيان زيردست ايشان درست است يا نه و از نزد اين به نزد آن مىرفت . من خادم خود را همراه بردم و از ميان ايشان گذشتم و با لوبيا به شمردن عدهء لشكر پرداختم و براى هر پنجاه تن لوبيايى در جيب مىنهادم و همين‌كه عرض « 1 » لشكر بپايان رسيد حساب كردم ، عدهء سپاهيان و چهارپايان را به قرار ذيل يافتم كه برايتان شرح خواهم داد :\r\nعدهء چادرها 000 ، 6 ( شش هزار )\r\nعدهء شتران 000 ، 30 ( سى هزار )\r\nعدهء استران 000 ، 5 ( پنج هزار )\r\nعدهء يابوها 000 ، 5 ( پنج هزار )\r\nعدهء خران 000 ، 2 ( دو هزار )\r\nعدهء اسبان خدمت 000 ، 20 ( بيست هزار )\r\nاسبان سوارى دو هزار بودند ، پوشيده با برگستوانها « 2 » ى آهنين و زره‌هايى به شكل چهارگوشهاى كوچك كه از سيم و زر ساخته شده و به وسيلهء زنجيرهاى ريزى به هم متصل گرديده بود و دامنهء برگستوانها تا زمين كشيده مىشد ، و داراى ريشه‌ها و منگوله‌هاى زرين بود . بقيهء اسبان ، بعضى مانند اسبان ما با چرم پوشيده شده بودند و برخى با ابريشم و گروهى با قزآكند « 3 » ى چنان ضخيم كه تير از آن نمىگذشت . سلاح سواران از همان نوع است كه پيش از اين گفته‌ام . اين زره‌هاى\r\n\r\n\r\n","description":"","footnote":"\r\n( 1 ) . عرض بر وزن قرض ، به معنى سان ديدن است . - م .\r\n( 2 ) . برگستوان ، زرهى است كه بر اسب مىپوشانند . - م .\r\n( 3 ) . قزآكند يا كژآكند ، جامهء آكنده از قز ( ابريشم ) كه در روز جنگ پوشند . - م .\r\n","page_name":" 82 ","page_number":82},
  {"content":"\r\n\r\nآهنين را كه نخست ياد كردم در بش‌كوى « 1 » مىسازند كه به زبان ما يعنى پنج شهر - پيرامونش دو ميل است و بر تپه‌اى قرار دارد كه هيچ‌كس جز صنعتگران اين فن در آن اقامت ندارد . اگر بيگانه‌اى بخواهد اين فن را بياموزد او را مىپذيرند به شرط آنكه التزام دهد هرگز آنجا را ترك نگويد و با ديگر مردمان آن شهر بسر برد و آن حرفه را در پيش گيرد . راست است كه در ديگر جاها نيز چنين صنعتهايى معمول است اما در هيچ جاى ديگر بدين خوبى زره و برگستوان نمىسازند .\r\nپس از آن چنين شمردم : دو هزار استر نيكو ، چهارپايان كوچك بيست هزار و چهارپايان بزرگ دو هزار ، يوزپلنگ شكارى جمعا صد تا و شاهين ماده و معمولى دويست ، تازى سه هزار ، و سگ شكارى يك هزار ، باز پنجاه تا . سپاهيان شمشير بر ميان بسته ، پانزده هزار تن و غلامان و شبانان و پيكان و مانند ايشان همه شمشير بسته دو هزار تن و كمانداران هزار تن . چنان كه مىتوان گفت بر روى هم در حدود بيست و پنج هزار تن سوار زبده و سه هزار پيادهء نيزه‌ور و كماندار و ده هزار زن از طبقهء عالى و متوسط و پنج هزار زن خدمتگار و شش هزار كودك پسر و دختر از دوازده‌ساله گرفته تا كمتر از شش‌ساله و پنج هزار بچه تقريبا پنج‌ساله . « 2 »\r\nدر ميان سواران هزار تنى نيزه‌ور و پنج هزار تن سپردار « 3 » و در حدود ده هزار تن كماندار بودند ؛ بقيه داراى سلاحهاى گوناگون . پيشه‌ورانى كه در بنه و ساقهء لشكر ديده مىشوند با بهاى كالايى كه مىفروشند بدين شرح است : نخست عده‌اى بيشمار از خياطان و كفش‌دوزان و آهنگران و زين‌دوزان و تيرسازان كه همه نيازمنديهاى اردو را حمل مىكنند . سپس بايد از پيشه‌ورانى ياد كنم كه نان و گوشت و ميوه و شراب و ديگر چيزها مىفروشند ، با نظم و ترتيبى فراوان كه در همه‌جا رعايت مىشود و ممكن است در اردو عطارانى كه ادويه مىفروشند نيز سراغ كرد . بهاى نان در ايران اندكى بيش از بهاى نان در ونيز است و شراب\r\n\r\n\r\n","description":"","footnote":"\r\n( 1 ) . در متن بستن  Besthene  و در حاشيه : « شايد بش‌كوى ، به معنى پنج روستا » .\r\n( 2 ) . راموزيو مىنويسد : « كودك شيرخوار » .\r\n( 3 ) .  targettes \r\n","page_name":" 83 ","page_number":83},
  {"content":"\r\n\r\nخمره‌اى « 1 » چهار دوكات نه به سبب آنكه در كشور كمياب است ، بل ازآن‌رو كه مردم غالبا نمىنوشند . گوشت از قرار هر پاوند « 2 » يك پنى « 3 » يا يك و نيم پنى و پنير يك و ربع پنى ، برنج يك و ربع پنى ، ميوه از هرگونه يك و ربع پنى و هندوانه و خربوزه كه وزن هركدام بين 24 الى 30 پاوند بود هر پاوند يك و ربع پنى . عليق اسب براى كفايت يك روز سه پنى و يك دست نعل دوازده پنى و زين و لگام و ديگر يراقهاى اسب سخت كمياب بود . اما دربارهء اسبهايى كه مىتوان خريد بايد بگويم كه فقط اسبهاى كوچكى كه بهاى هركدام بين هشت و ده دوكات است در بازار فروخته مىشود و اسبهايى كه چنان كه پيش از اين گفته‌ام بازرگانان از تاتارستان مىآورند ارزش هر رأس چهار يا پنج هزار دوكات است و آن را به چهار يا پنج يا شش هزار دوكات مىفروشند . اين اسبها چون كوچكند آنها را فقط براى حمل بار به كار مىبرند .\r\nدر ميان شترانى كه از اين پيش ياد كردم هشت هزار شتر دوكوهانه بود كه پشمشان را چيده بودند و اين شترها داراى پوششهاى زيبا و زنگ و زنگوله و خرمهره‌ها به انواع مختلفند كه از گردنشان آويخته است . هركس به تناسب درجه و مقام خود داراى ده شتر است و بعضى نزديك به بيست سى شتر دارند كه آنها را قطار مىكنند و به دم يكديگر مىبندند و هركس براى نمودن شكوه و جلال خويش قطار شترانش را خود هدايت مىكند و نمىگذارد كه كسى بر روى آنها نشيند .\r\nديگر ، شتران يك‌كوهانه است كه خيمه و خرگاه و جامه‌ها و صندوقها و كيسه‌ها و بسته‌هاى صاحبان خود را حمل مىكنند . همچنين در ميان اشتران در حدود دو هزار رأس ديده مىشود كه چيزى حمل نمىكنند و تنها به نشانهء تجمل آنها را به راه مىاندازند و پوشش آنها نيكو و فاخرتر از پوشش ديگر شتران است و به همين ترتيب در ميان اسبانى كه پيش از اين ياد شد نزديك به هزار اسب است كه آنها را نيز بدين‌گونه كه گفتم آراسته‌اند . همچنان‌كه در ميان ما مرسوم است اگر شب سفر كنند در پيشاپيش كسانى كه نامى و نشانى دارند مشعل مىبرند و اين كار را\r\n\r\n\r\n","description":"","footnote":"\r\n( 1 ) . در متن به املاى قديم  hoggesheade  ، كه به معنى خمره و نيز پيمانه‌اى است برابر 63 گالون يا 5 / 238 ليتر . - م .\r\n( 2 ) . يك پاوند  Pound  برابر است با 454 گرم . - م .\r\n( 3 ) . دوازده پنى  Penny  يك شيلينگ است و بيست شيلينگ يك پاوند استرلينگ است كه همان ليرهء انگليسى باشد .\r\n","page_name":" 84 ","page_number":84},
  {"content":"\r\n\r\nچاكران و كنيزكان ايشان انجام مىدهند . هنگامى كه شاه سوار مىشود پيشاپيش او پنج سوار و در جلو اين سواران ديده‌وران ايشان با درفشهاى چهارگوش حركت مىكنند و فرياد مىزنند خبردار ، خبردار ! و همهء مردم كنار مىروند و راه مىدهند .\r\nاين بود قسمتى از مشاهدات من دربارهء رسوم و نظم و ترتيب و كبكبه و دبدبه‌اى كه همراهان شاه هنگامى كه وى به صحرا كوچ مىكند اجرا و برقرار مىكنند و اين مجملى بود از حديثى مفصل كه مىتوانستم گفت .\r\nدر اين هنگام چون خود را ناراحت يافتم از اردو جدا شدم و به‌قدر نصف روز راه طى كردم و به سلطانيه رسيدم كه به زبان ما يعنى پادشاهى « 1 » . اين شهر ازان شاه نامبرده است و مىنمايد كه آن را سخت خوب ساخته‌اند . بارو ندارد اما داراى دژى است محصور كه رو به‌خرابى نهاده است ، زيرا چهار سال قبل به دست اميرى به نام جهانشاه « 2 » ويران شد . پيرامون دژ يك ميل است و در داخل آن كليسايى « 3 » به بلندى چهار رديف صندلى است و گنبد آن بزرگتر از گنبد كليساى سن جووانى پائولو « 4 » در ونيز است . در يك انتهاى آن‌درى مفرغى است به بلندى سه قدم كه مشبك است و در درونش مقبره‌هاى پادشاهان سلف قرار دارد . در انتهاى ديگر درى نظير اولى قرار دارد و در دو سوى بنا دو در كوچكتر كه هريك‌به‌يك‌سو باز مىشود ، چنان كه گنبد بزرگ داراى چهار دروازه ، دو بزرگ و دو كوچك ، است و اطراف و پهلوهاى آنها از مفرغ ساخته شده به پهناى سه ربع يا رد و به ضخامت نيم يا رد و روى درها را به رسم خودشان به صورتى بس زيبا با گل و بوته نقش و نگار كرده‌اند و با زر و سيم كوبيده آراسته‌اند كه بسيار گرانبها و شگفت‌انگيز است .\r\nنرده‌هاى دروازه داراى گويهاى بزرگى است به درشتى گرده‌نان و گويهايى به درشتى نارنج با شاخه‌هايى كه برگهاى آنها به هم بافته شده است و تا آنجا كه به ياد دارم همه را در يك جا در چوب كنده‌كارى كرده‌اند . در اين طلاكاريها و نقره‌كاريها چندان استادى و هنر به كار رفته است كه كسى در ديار ما يافته نمىشود كه بتواند چنين\r\n\r\n\r\n","description":"","footnote":"\r\n( 1 ) .  Imperiale \r\n( 2 ) . در متن  Giusa  كه بايد همان جهانشاه قره‌قوينلو باشد . - م .\r\n( 3 ) . مقصود « گنبد سلطانيه » است . - م .\r\n( 4 ) .  San Joanni Paulo  - حضرت يوحناى بولس . - م .\r\n","page_name":" 85 ","page_number":85},
  {"content":"\r\n\r\nهنرى عرضه كند ، مگر با صرف وقتى بسيار دراز .\r\nشهر ، نسبتا بزرگ است و محيطش چهار ميل و داراى آب فراوان است . اگر دليلى ديگر نداشته باشيم همين نام سلطانيه مىنمايد كه شهرى بسيار مهم بوده است . براستى اكنون كم‌جمعيت است و داراى شش الى هشت هزار مردم و شايد بيشتر . « 1 »\r\nهنگامى كه در اين شهر اقامت داشتم شنيدم كه به شاه ، چنان كه پيش از اين گفتم ، خبر رسيده است كه پسرش شيراز را گرفته . ازاين‌رو شاه با همهء زيردستان خود به آن سامان شتافته است . پس بيدرنگ سلطانيه را ترك گفتم و به چولپر خان « 2 » رفتم كه در زبان ما يعنى بندهء خان است . شهرى است كوچك اگرچه از ويرانه‌هايش پيداست كه بناهاى خوبى داشته است . پيرامونش دو ميل است و داراى پانصد خانه است و در اين محل بود كه ترجمان من جان سپرد . ازاين‌رو از آن پس تا هنگامى كه در ايران بودم ( تا 5 سال پس از آن ) هرگز نتوانستم كسى را بيابم كه زبان مرا بداند . پس بر خلاف ديگر سفيران ، خود كار ترجمانى را بر عهده گرفتم .\r\nاز آنجا خارج شدم و به سوى موكب شاه رفتم كه شتابان به شيراز مىرفت .\r\nدر اين سفر سختگيرى عجيبى از او ديدم . در ميان ملازمان شاه مردى بود به نام خوشقدم « 3 » ، هشتادساله و در عين حال تندرست و خوش‌بنيه كه داراى پنج يا شش پسر بود ، همه از مقربان شاه بشمار مىآمدند . اين مرد محتشم را به فرمان سلطان دستگير كردند زيرا شايع شد كه اغورلو محمد پسر حسن بيگ كه شيراز را گرفته بود نامه‌هايى به آن خوشقدم نوشته است و او به شاه نشان نداده . « 4 » پس وى فرمان داد كه نخست ريش پيرمرد را بتراشند ، سپس او را به كشتارگاه برند . در آنجا وى را برهنه كردند و دو تا از صلابه‌هايى كه قصابان گوشت از آن مىآويزند در پس هريك از شانه‌هايش فروبردند و او را از جايى كه گوشت را مىآويزند « 5 » آويختند و وى تا دو\r\n\r\n\r\n","description":"","footnote":"\r\n( 1 ) . سلطانيه و گنبد بزرگ آن اكنون ويران است .\r\n( 2 ) .  Chulperchean \r\n( 3 ) .  Coscadam \r\n( 4 ) . راموزيو مىنويسد : كه از نشان دادن نامه‌ها به شاه امتناع كرده است .\r\n( 5 ) . اين مجازات همان است كه ، به صلابه كشيدن گوييم . - م .\r\n","page_name":" 86 ","page_number":86},
  {"content":"\r\n\r\nساعت ديگر زنده بود . همين‌قدر توانستم بدانم كه اغورلو محمد سابق الذكر پس از آنكه خبر عزيمت پدر را به سوى شيراز مىشنود از آنجا خارج مىشود و به كشور بيگانه مىرود ، و به يكى از اعمام خود مىنويسد كه از او نزد شاه شفاعت كند و حاضر به تسليم مىشود تا در جايى كه پدرش تعيين مىكند بسر برد و جانش در امان باشد .\r\nاين قسمت از خاك ايران ، يعنى مجاور راهى كه مىرفتيم بسيار قفر و خشك و پرريگ و سنگ بود . آب كمياب بود و هرجا يافته مىشد شهرهايى ساخته بودند كه غالب آنها ويران بود و هريك از اين شهرها دژى دارد گلى و استوار .\r\nغله و شراب و ميوه را با آبيارى بدست مىآورند زيرا هرجا كه آب اندك است زندگانى سخت است . با اين همه ايرانيان آب را از زيرزمين بيرون مىآورند ، به مسافت چهار پنج روز راه از رودخانه ، بدين‌گونه نزديك رودخانه گودالى مانند چاه مىكنند و از آنجا به راه خود ادامه مىدهند و طبقات زمين را مىشكافند تا آب را در نقطه‌اى كه مىخواهند به سطح زمين برسد ، برسانند و رفته‌رفته گودالها را گسترش مىدهند و به شكل مجرايى در مىآورند كه از كف چاهى كه گفتم گودتر است و پس از آنكه دويست قدم از اين نهر را كندند چاه ديگرى نظير چاه اول مىكنند « 1 » و بدين‌گونه آب را از مجرايى كه پديد آورده‌اند و از چاهى به چاهى مىگذرانند و به هرجايى كه بخواهند مىرسانند . پس از آنكه اين كار را به انجام رساندند مجراى چاه را به سوى رودخانه مىگشايند و آب را در مجرا روان مىگردانند و به شهرهاى خود مىرسانند و اگر بخواهند آب را از كوهپايه يعنى بستر رودها در كاريزها جارى مىكنند . زيرا اگر چنين نكنند جايى براى زندگى يافته نمىشود ، چه بارندگى بندرت روى مىدهد چنان كه من به لشكريان آن سامان گفتم كه كشور ايشان سخت خشك و نابارور است و در پاسخ من گفتند كه نمىبايست تعجب كنم ، چه در تابستان گذشته راهى پرآب در پيش گرفته و به چراگاهها و روستاهاى بهتر دسترسى يافته بودند .\r\nدر آن نواحى از جنگل و درخت اثرى نيست مگر از درختان ميوه كه آنها را\r\n\r\n\r\n","description":"","footnote":"\r\n( 1 ) . غرض از كندن اين چاهها و گودالها بيرون آوردن خاك و ساختن  Kanad  [ - قنات 
  ] است .\r\n","page_name":" 87 ","page_number":87},
  {"content":"\r\n\r\nمىكارند و آبيارى مىكنند ، و گرنه پا نمىگيرند . تير و الوارى كه به كار مىبرند از درختهايى بدست مىآيد كه در جاهاى پرآب مىكارند ، آن هم به تعدادى كه نيازشان را برآرد . در عوض درودگران ماهرى دارند كه ناچارند تيرى را كه پهنايش دو وجب است اره كنند و تخته‌ها از آن بيرون آرند ودرى زيبا به طول دو قدم سازند و چنان در ساخت و پرداخت و اتصال قطعات آن به هم مهارت مىنمايند كه ديدن اين حال مايهء شگفتى است . پنجره‌ها و ديگر اثاث خانه را بدين‌گونه خوب مىسازند و در واقع بندها و مفصلهاى چوب را به خوبى مىتوان تشخيص داد و از اين تيرها صندوق نيز مىسازند . براى اثبات اين مطلب كه در آن ديار هيچ درختى چه بزرگ چه كوچك خواه در كوه خواه در دشت پيدا نمىشود مىگويم كه گاه بوتهء خارى يافته‌ام كه كهنه پاره‌اى از آن آويخته بوده است و اين كارى است كه مردم به نشانهء قطع شدن تب و شفا يافتن بيمار مىكنند .\r\nبا اينكه خلقى عظيم در اردوى شاهى بودند هيچ‌كس ناله و شيون نمىكرد زيرا همه سرخوشند . مىخوانند و بازى مىكنند و مىخندند .\r\nراه سفر را دنبال كرديم و به شهرى رسيديم به نام اصفهان « 1 » كه در اين اواخر شهرى مهم شده است . داراى حصارى گلى و خندقى است . پيرامونش چهار ميل و با حومه ده ميل است . خانه‌هاى حومه از حيث خوبى به پاى خانه‌هاى درون حصار شهر مىرسد . در آنجا به اين نكته پى بردم كه مردم اصفهان از بس فراوانند و بسيارى از نيكمردان در ميان آنان وجود دارند و توانگر نيز مىباشند ، گاهى از پادشاه خود پيروى نمىكنند . بيست سالى پيش از آن جهانشاه « 2 » پادشاه ايران به اين شهر آمد و مردم را وادار به فرمانبردارى كرد . پس از منقاد كردن ايشان آنجا را ترك گفت . اما پس از اندك زمانى دوباره مردم شوريدند . پس او لشكرى به اصفهان فرستاد و فرمان داد كه شهر را غارت كنند و بسوزانند ، و هريك از سپاهيان در بازگشت سر بريده‌اى همراه بياورد . لشكريان اين فرمان را بدقت اجرا كردند چنان كه از كسانى كه در آن لشكركشى شركت جسته بودند شنيدم كه هركس نتوانسته بود سر مردى را ببرد ، سرزنى را بريده و موهايش را تراشيده بود تا فرمان شاه را\r\n\r\n\r\n","description":"","footnote":"\r\n( 1 ) . در متن  Spaham  و در حاشيه اصفهان .\r\n( 2 ) .  Giansa \r\n","page_name":" 88 ","page_number":88},
  {"content":"\r\n\r\nاطاعت كرده باشد و آن لشكر به امر سلطان همهء شهر را ويران كردند . با اين همه يك‌ششم آن اكنون دوباره مسكون است . اصفهان بناهايى بزرگ ، مهم و تاريخى دارد كه يكى از معتبرترين آنها آب‌انبارى چهارگوش است با آبى زلال ، شيرين و بسيار گوارا كه در پيرامونش كاروانسرايى است با ستونها و گنبدهاى نيكو و اتاقهاى بيشمار و حجره‌هايى مخصوص بازرگانانى كه مىخواهند كالاى خود را عرضه كنند .\r\nپيوسته شب‌هنگام اين محل را براى حفظ متاعهاى ايشان قفل مىكنند . ديگر اشياء و ابنيهء نيكو در اين شهر ديده مىشود كه از ذكر آنها مىگذرم ؛ فقط به ذكر اين نكته مىپردازم كه در زمانى كه پيش از اين ياد شد ، چنان كه مىگفتند ، پنجاه هزار تن در آن شهر مىزيستند .\r\nپس از اصفهان به شهرى پرجمعيت رسيديم به نام كاشان و در آنجا پارچه‌هاى ابريشمى و نخى چندان فراوان بدست مىآيد كه هركس در يك روز به ارزش ده هزار دوكات مىتواند از اين پارچه‌ها فراهم كند . پيرامون شهر نزديك سه ميل است . داراى حصار و حومه‌اى زيبا و وسيع است .\r\nپس از آن به شهرى رسيديم به نام قم كه بسيار خشن و ناتراشيده ساخته‌اند .\r\nاين شهرجاى پيشه‌وران نيست زيرا مردم قم با كشاورزى گذران مىكنند و اين شهر داراى تاكستانها و باغهاى فراوان و خربوزه‌هاى بسيار خوب است . خربوزه‌ها چنان بزرگ است كه وزن پاره‌اى از آنها به سى پاوند مىرسيد : از بيرون سبز ، از درون سپيد و از شيرينى چون قند است . شهر قم داراى بيست هزار خانه است .\r\nاز آنجا راه خود را دنبال كرديم و به يزد « 1 » رفتيم و آن شهر صنعتگرانى است كه پارچه‌هاى ابريشمى و نخى و پشمى و مانند اينها مىبافند . شايد كسانى چنين پندارند كه در پاره‌اى از موارد من در نقل وقايع از حد راستى تجاوز مىكنم . با اين همه كسانى كه يزد را ديده‌اند مىدانند كه آنچه دربارهء آن مىگويم سراپا راست و درست است . حصار پيرامون اين شهر پنج ميل است و داراى حومه‌اى بسيار وسيع و با اين همه مردم همه به نساجى و بافتن پارچه‌هاى گوناگون ابريشمين سرگرمند ،\r\n\r\n\r\n","description":"","footnote":"\r\n( 1 ) . در متن  Jex  و در حاشيه « يزد » .\r\n","page_name":" 89 ","page_number":89},
  {"content":"\r\n\r\nو ابريشم را از استراباد و از ازى و از نواحى جغتاى از راه درياى باكو « 1 » وارد مىكنند .\r\nبهترين آنها از يزد مىآيد و يزديان با كار و كوشش خويش مقدار مهمى از اين پارچه‌ها را به هند و ايران و جغتاى و چين و ماچين « 2 » و بخشى از ختا و بروصه « 3 » و تركستان « 4 » صادر مىكنند . كسانى كه پارچه‌هاى ابريشمين خوب و خوش‌بافت سوريه را مىخرند گو بروند و پارچه‌هاى ابريشمى يزد را برگزينند . هنگامى كه بازرگانى براى خريد كالا به اين شهر مىآيد در يك « فونداچو « 5 » » ى بزرگ فرود مىآيد كه در پيرامونش حجره‌ها و در ميانش فضاى چهارگوش كوچكى است با دكانها و دو در كه در برابرش زنجير كشيده‌اند تا اسبها از ميان آنها نگذرند . آن بازرگان و شريكانش اگر با محلى آشنا باشند در آنجا فرود مىآيند و گرنه در هريك از اين حجره‌ها كه بخواهند مىنشينند . مساحت هر حجره‌اى شش پاى مربع است و اگر اين عده عبارت باشند از جمعى تاجر كه هريك به دادوستد كالاى گوناگون اشتغال دارند هريك در حجره‌اى خاص خود فرود مىآيد . يك ساعت پس از برآمدن آفتاب كسانى با پارچه‌هاى ابريشمى و ديگر كالايى كه بر دست گرفته‌اند بىآنكه سخن گويند اينجا و آنجا مىگردند و اگر بازرگانان چيزى ديدند و به خريدنش راغب شدند ، فروشنده را نزد خود مىخوانند و به كالايش كه بهاى آن روى كاغذى نوشته و به آن دوخته شده است مىنگرند . « 6 » بازرگان اگر جنس را پسنديد مىخرد و درون حجرهء كوچك مىافكند و فروشنده را بىآنكه سخنى با وى بگويد مرخص مىكند زيرا تحويل‌دهندهء كالا صاحب حجره را مىشناسد و بى هيچ پرسشى راه خود را در پيش مىگيرد و اين دادوستدها تا نيمروز ادامه دارد و بعد از ناهار فروشنده مىآيد و پول خود را مىستاند و اگر روزى فروشنده نتواند كسى را بيابد كه كالايش را به بهايى كه تعيين كرده است بخرد روز ديگر برمىگردد و\r\n\r\n\r\n","description":"","footnote":"\r\n( 1 ) . درياى باكو : درياى خزر ، درياى مازندران . - م .\r\n( 2 ) . در متن  Cim and Macim  و در حاشيه « چين و ماچين ، چين » .\r\n( 3 ) .  Brusia \r\n( 4 ) . در متن  Turchie  كه به ظن غالب تركستان است . - م .\r\n( 5 ) .  Fondaco  تيمچه ( ؟ )\r\n( 6 ) . پس معلوم شد كه اين رسم پسنديده كه امروز كاسب‌كاران و بازرگانان ما از آن بيزارند و چانه‌زدن را به قبول آن ترجيح مىدهند از فرنگيها نيست ، رسمى است كه ششصد سال پيش از اين در ميان ما ايرانيان رواج داشته است و افسوس كه رفته‌رفته مانند بسيارى از رسوم و آداب نيك برافتاده است . - م .\r\n","page_name":" 90 ","page_number":90},
  {"content":"\r\n\r\nالى آخر . مىگويند كه شهر هر روز به دو خروار « 1 » ابريشم نياز دارد كه به حساب ما بالغ بر ده هزاربار « 2 » است . اما دربارهء مقدار پارچه‌هاى پشمى و نخى و مانند اينها چيزى نمىگويم ، زيرا اگر مقدار پارچه‌هاى ابريشمى را قياس بگيريد به آسانى حدس خواهيد زد كه مقدار ديگر منسوجات از چه قرار است .\r\nتا اينجا به سوى جنوب شرقى سفر كرده‌ام ، اكنون برمىگردم به شرق و در آن جهت به نخستين شهرى كه فرود آمدم شيراز بود . شهرى است بسيار بزرگ كه محيطش با حومه بيست ميل است .\r\nشيراز مردمى بيشمار دارد و پر است از بازرگان ، زيرا تمام كسانى كه از نواحى شمال يعنى از هرات « 3 » ، سمرقند « 4 » و نسا « 5 » مىآيند و راه پارس را در پيش مىگيرند از شيراز مىگذرند . واردات اين شهر جواهرات ، پارچه‌هاى ابريشمى بزرگ و كوچك و ادويه و ريوند است . شيراز قلمرو سلطان حسن بيگ است و با ديوارهاى گلى و خندقهاى گود و دروازه‌هاى مناسب ، محصور است . داراى تعدادى مسجد عالى و زيبا و خانه‌هاى خوب آراسته به كاشىكارى و ديگر زيورهاى نيكو است و شمار خانه‌هاى شيراز دويست هزار و شايد بيشتر باشد . اين شهر براى اقامت ، محلى است ايمن و شورش و آشوبى در آنجا روى نمىدهد . بازرگانان از اينجا روبه‌راه مىنهند و از ايران بيرون مىروند و راه هرات را در پيش مىگيرند كه واقع است در ناحيه جغتاى و اين شهر ازان پسر مرحوم سلطان ابو سعيد است . شهرى است بسيار بزرگ اگرچه يك سوم شيراز نيست و در آنجا نيز صنعت ابريشم‌بافى و مانند آن رواج دارد . از ذكر نام بسيارى از دژها و شهرها و روستاها كه در اين راه است مىگذرم كه در آنها چيزى يادكردنى ديده نمىشود . اما از اينجا اندكى به سوى شمال بايد به مدت چهل روز راه از ميان كويرها و شوره‌زارهاى بىآب گذشت ، از\r\n\r\n\r\n","description":"","footnote":"\r\n( 1 ) . در متن ،  Sompter  كه امروز  Sumpter  نويسند ، به معنى يابو و اسب بارى كه به ظن قريب به يقين مراد همان « خروار » است . - م .\r\n( 2 ) . در متن  Weight  به معنى بار . - م .\r\n( 3 ) . در متن  Ere  كه در حاشيه نوشته‌اند : « شايد ره  Re  [ رى 
  ] شهرى كه سابقا نزديك تهران بود » . اين خطاست زيرا اولا نويسنده در اينجا اره را در رديف سمرقند و نسا مىآورد . ثانيا در چند سطر بعد صريحا مىنويسد كه هرات واقع است در ناحيهء جغتاى . ثالثا هرات را در قديم هرى هم گفته‌اند . - م .\r\n( 4 ) .  Samarcahanth \r\n( 5 ) .  Nisu \r\n","page_name":" 91 ","page_number":91},
  {"content":"\r\n\r\nراهى كه در آن چوب و علف كمتر به چشم مىخورد و براى دست يافتن به آب در بعضى جاها چاه زده‌اند . پس از طى اين طريق در همان ناحيه جغتاى به شهرى پرجمعيت و بسيار بزرگ مىرسى به نام سمرقند كه جاى آمدوشد همهء بازرگانان و مسافرانى است كه از چين و ماچين و ختا مىآيند . سمرقند داراى عدهء فراوانى صنعتگر و سوداگر است . فرمانروايان اين شهر پسران جهانشاه « 1 » مىباشند . من از اين راه تجاوز نكردم اما در آنجا از ديگران مطالبى آموختم . اين چين و ماچين كه پيش از اين نام برده‌ام دو شهرستان بزرگ است كه مردمانش بت‌پرستند و در آنجا ظروف و بشقابهاى چينى مىسازند . در آن نواحى كاروانهاى بازرگانى بسيار آمد و شد مىكنند و بارشان بخصوص جواهرات و پارچه‌هاى ابريشمى و غيرابريشمى است و از آنجا به شهرستان ختا مىروند و من دربارهء آن ديار هرچه مىدانم مىگويم و اينها چيزهايى است كه از يكى از سفيران تاتارستان شنيده‌ام كه از آنجا مىآمد .\r\nهنگامى كه در تانا بودم يك‌بار بر حسب اتفاق با آن سفير دربارهء كشور ختا گفت‌وگو كردم . وى مىگفت هنگامى كه از كشورهايى مىگذشته است كه ذكر آنها خواهد آمد همين‌كه وارد سرزمين ختا مىشود هزينه او را از محلى به محل ديگر متحمل مىشوند تا به شهرى مىرسد به نام خانبالغ و در آنجا از او با عزت و احترام پذيرايى مىكنند و منزلى برايش معين مىسازند و چنان كه مىگفت حتى مخارج همهء بازرگانانى را كه از آن راه مىگذرند مردم ختا بر عهده مىگيرند . سپس او را به حضور خاقان مىبرند . همين‌كه به دروازهء كاخ مىرسد وادارش مىكنند كه زانو بر زمين زند . كاخى بوده است مسطح و هموار و بسيار پهن و دراز . در انتهاى قسمت بالا راهى سنگفرش بوده كه خاقان پشت به دروازه در آنجا نشسته بوده است و در طرفين او چهار تن از كسانش رو به دروازه نشسته بوده‌اند و از دروازه تا نزديك اين چهار تن از دو سو نگهبانانى مسلح با چماقهاى سيمين صف‌زده و راهى در ميان پديد آورده بوده‌اند . در ميان اين راه بعضى مترجمان اينجا و آنجا چمباتمه نشسته بوده‌اند همچنان‌كه زنان ما در ميهمانيها مىكنند . آن سفير را تا دروازه كاخ\r\n\r\n\r\n","description":"","footnote":"\r\n( 1 ) . در متن  Giarda  و در حاشيه  Giansa  .\r\n","page_name":" 92 ","page_number":92},
  {"content":"\r\n\r\nمىآورند . در آنجا همه چيز را مطابق با نظم و ترتيبى كه گفته شد مىيابد و به او فرمان مىدهند كه پيام خود را بدهد . چنين مىكند . مترجمان از اين گوش به آن گوش مىرسانند تا مىرسد به خاقان . او در جواب به سفير خوشامد مىگويد و رخصت بازگشت به خانهء خويش مىدهد تا برود و منتظر دريافت پاسخى ديگر باشد و مىگويند نيازى به بازگشت به پيشگاه خاقان ندارد ، بلكه بايد با كسانى كه بدين كار گماشته‌اند و به خانهء او فرستاده خواهند شد گفت‌وگو كند . پس اينان بناى آمد و شد مىگذارند و با سرعت و با روش نيكو و دلپسند سفير را به ميهنش روانه مىكنند . خادم سفير كه در آن سفر از همراهان او بوده است از دادپرورى مردم آن سامان داستانها مىگفت . از جمله اينكه روزى او و اربابش به ميدان « 1 » رفته بوده‌اند . و مىبينند كه زنى كوزه شيرى بر سر دارد . مردى نزد او مىآيد و كوزه را از سرش برمىدارد و از شيرى كه در آن بوده است مىنوشد . زن فرياد مىكند كه اى داد چرا نمىگذاريد كه ما بيوه‌زنها كالاى خود را ببريم و بفروشيم . پس بيدرنگ مردك را مىگيرند و با شمشير به دو نيمه‌اش مىكنند . تو در يك چشم بر هم زدن مىتوانستى كه خون و شيرى را كه از روده‌اش مىريخت ببينى . بعدها سفير به من گفت كه اين قصه راست است ، و نيز گفت كه زنى كه كارش ريسندگى بود چرخ نخ‌ريسى بر پشت حمل مىكرد و راهگذرى كه بر حسب اتفاق از كنارش مىگذشت آن چرخ را برداشت و گريخت . زنك چون به عقب نگاه كرد چرخ را نيافت بانگ و فرياد برآورد . به او گفتند كه مردى كه آن را ربوده بود از كدام راه رفت . پس بيدرنگ مردك را دستگير و او را نيز به دو نيمه كردند . مىگويند كه نه تنها در شهرها ، بلكه در شاهراههاى بيرون از شهرها نيز كه مردم در آنها سفر مىكنند اگر چيزى را بر سنگى يا جايى ديگر ببينند كه صاحبش گم كرده است و ديگران آن را بيابند كسى جرأت نمىكند آن را براى خود بردارد . از اين گذشته اگر كسى در راهى كه مىرود از ديگرى بپرسد كه كجا مىروى و اگر شخصى كه از او چنين پرسشى كرده‌اند در حق پرسنده بدگمان شود يا او را معتمد نپندارد و از وى شكايت كند بايد براى سؤالى كه كرده است دليل قانع‌كننده بياورد ، و گرنه كيفر مىبيند . از اين نكته‌ها چنين برمىآيد كه در آن\r\n\r\n\r\n","description":"","footnote":"\r\n( 1 ) . در متن  Madian  كه به  « Markett place »  ترجمه شده است و در حاشيه به  « Open Space »  معنى كرده‌اند . - م .\r\n","page_name":" 93 ","page_number":93},
  {"content":"\r\n\r\nديار آزادى و عدالت فراوان برقرار است .\r\nو اما دربارهء كالاى بازرگانى ، شنيده‌ام همهء سوداگرانى كه به آن سامان مىروند متاع خود را در كاروانسرا عرضه مىكنند تا گماشتگان ديوانى آنها را بنگرند . اگر چيزى در خور خاقان يافتند و پسنديدند معادل ارزش آن ، چيزهاى ديگر به بازرگان بدهند ، و بقيه كالاها را در اختيار بازرگان باقى گذارند تا بفروشد .\r\nمختصر پولى كه در آن ديار رايج است از كاغذ است « 1 » كه هر سال آنها را تجديد چاپ مىكنند : در پايان هر سال پولهاى كاغذى كهنه را به ضرابخانه مىبرند و معادل آنها پول نو مىگيرند و با اين همه در ازاى آنها صدى دو سيم ناب مىدهند و سپس پول كهنه را در آتش مىافكنند . اما زر و سيم را به وزن مىفروشند و از اين فلزات نيز سكه‌هاى بزرگ مىسازند .\r\nمىپندارم كه اين ختاييان كيشى ديگر دارند ، اگرچه بعضى جغتاييان و ديگر كسانى كه از آنجا آمده‌اند مىگويند كه ايشان مسيحيند ، زيرا وقتى كه پرسيدم از كجا مىدانند كه ايشان نصرانيند پاسخ دادند كه در كليساهاى خود تنديسها و تصويرهايى دارند مانند آنچه شما عيسويان داريد . هنگامى كه در تانا بودم آن سفير نزد من ايستاده بود كه پيرزنى از كنار ما گذشت . زنى بود ونيزى به نام نيكولو ديدو « 2 » كه گاه پيراهن بلند نخى كه آسترش از حرير بود با آستينهايى گشاد به طرز جامه‌هايى كه در قديم در ونيز بر روى بالاپوش پوستى مىپوشيدند بر تن داشت با شالى كه بر دوش افكنده و كلاهى حصيرى كه يكى يك پول است بر سر نهاده بود . سفير از ديدن آن زن حيرت كرد و به من گفت : اين طرز لباس پوشيدن ازان ختاييان است و جامهء روحانيان ما نظير جامهء روحانيان شماست . در آن كشور انگور بدست نمىآيد زيرا سرزمين ختا سخت سرد است اما انواع ديگر خوردنيها به قدر كافى يافته مىشود . اين مطلب و ديگر مطالب گوناگون را كه در اينجا از ذكر آنها مىگذرم ، از گزارش سفير تاتارستان و از آشنايان او دربارهء ايالت ختا شنيدم . من شخصا بدانجا نرفتم بلكه به تبريز بازگشتم و چون پيش از اين از راههاى شمال شمال شرقى سخن گفته‌ام ، اكنون از راه مشرق جنوب شرقى برايتان سخن\r\n\r\n\r\n","description":"","footnote":"\r\n( 1 ) . مراد همان « چاو » است . - م .\r\n( 2 ) .  Nicolo Diedo \r\n","page_name":" 94 ","page_number":94},
  {"content":"\r\n\r\nخواهم گفت .\r\nنخست در راه از شهرهايى كه چيزهاى ديدنى نداشت چشم پوشيديم و از كنار آنها گذشتيم و به نخستين شهرى كه درآمديم خارك « 1 » نام داشت . در آن شهر چاهى است مانند چشمه كه تالافتيمانى « 2 » ايشان يعنى كشيشهاى ايشان از آن مراقبت مىكنند و براى درمان بيمارى برص بسيار سودمند است .\r\nزيرا در آن هنگام مردى فرانسوى با چند تن خادم و راهنماى مغربى از آن راه مىگذشت و دچار پيسى شده بود و شنيديم كه مىخواست به آنجا برود و در آن آب شست‌وشو كند و من خود هنگامى كه در آنجا بيتوته كرده بودم از خواص آن آب مطالبى مهم شنيدم . « 3 »\r\nشهر خارك شهرى است كوچك اما راه عبور و مرور مسافران است زيرا همهء كسانى كه به سوى درياى سرخ « 4 » مىروند از آن مىگذرند . مقصودم از درياى سرخ ، خليج فارس « 5 » است . در اين دريا جزيره‌اى است كه شهرى به نام هرمز « 6 » در آن قرار دارد و فاصله‌اش از سرزمين اصلى [ ايران 
  ] بين 18 الى 20 ميل است .\r\nهرمز شهرى است بزرگ و پرجمعيت كه آب نوشيدنى آن فقط از چاهها و آب‌انبارها بدست مىآيد و مردم هنگام بىآبى ، آب و غله را از سرزمين اصلى ايران مىآورند . مردم اين شهر خراجگزار شاه حسن بيگند و صنعت مهمشان ابريشم‌بافى است ، بازرگانانى كه از هندوستان به ايران يا از ايران به هندوستان سفر مىكنند\r\n\r\n\r\n","description":"","footnote":"\r\n( 1 ) .  Chuerch \r\n( 2 ) .  Talaftimanni \r\n( 3 ) . راموزيو مىنويسد : « هنگامى كه من هنوز در آن كشور بودم مردى ارمنى آمد تا مقدارى از آن آب فراهم كند و اين مرد را پادشاه قبرس مدتى مديد پيش از آنكه من به ايران سفر كنم بدانجا فرستاده بود و زمانى كه من هنوز در آنجا بودم آن مرد با مقدارى آب كه در قمقمه حلبى ريخته بود دو ماه پس از ورود من به تبريز به آن شهر بازگشت . دو روز نزد من ماند و سپس عازم قبرس شد . وقتى كه مراجعت كردم همان قمقمهء آب را ديدم از تيرى آويخته و اين تير را در خارج از ساختمانى كه شبيه برجى بود برپا كرده بودند و مردم از بركت آن آب از آفت ملخ مصون مانده بودند . در آنجا نيز چند پرندهء سياه و سفيد ديدم كه مرغ محمد خوانده مىشدند و اين پرندگان دسته‌دسته مانند سار پرواز مىكنند و هرچه ملخ ببينند نابود مىگردانند . مردم آن كشور ادعا مىكردند كه هرگاه اين پرندگان از آن آب در جايى سراغ كنند به سوى آن پرواز مىنمايند » .\r\n( 4 ) . در متن  Redde Sea  كه همان بحر احمر يا درياى سرخ است . - م .\r\n( 5 ) .  Sinu Persico  كه لفظى است لاتينى به معنى خليج فارس . - م .\r\n( 6 ) . در متن  Ormuos  كه همان هرمز بايد باشد . - م .\r\n","page_name":" 95 ","page_number":95},
  {"content":"\r\n\r\nغالبا در اين جزيره فرود مىآيند . حاكم جزيره سلطان صباح الدين « 1 » نام دارد و زورقهاى خود را براى صيد ماهى و صدفهاى مرواريد به هند مىفرستد و بسيارى از آنها را از دست مىدهد . هنگامى كه در اين شهر اقامت داشتم دو بازرگان از هندوستان با بارى از مرواريد و گوهر و ابريشم و ادويه فرارسيدند . به اين خليج يعنى خليج فارس « 2 » رود فرات مىريزد كه چون به مسافت شش روز در جهت بالا در آن حركت‌كنى به شهر بغداد مىرسى كه گاه بابل خوانده مىشود و اين شهر چنان نامى بود كه همه جهانيان مىدانند . گرچه اكنون قسمت اعظم آن ويران است و بيش از ده هزار خانه ندارد . با اين همه نعمت در آن فراوان است و ميوه به حد وفور يافته مىشود نظير خرما و پسته و مانند اينها كه نه تنها به مقدارى عظيم بدست مىآيد بلكه از آنها هرچه مىبينى سخت نغز و خوب است از جمله به بغداد كه از نظر طعم و درشتى همانند به‌هاى خودمان است . مع هذا به‌هايى نيز در آنجا يافته مىشود كه مانند به‌هاى ما مغزشان سخت نيست بلكه مانند شيرين‌ترين گلابيهاى ما شيرين است . در آنجا نيز نوعى انار بدست مىآيد كه چندان درشت نيست ، بلكه بيشتر آنها داراى پوستى است نازك كه آنها را همچنان‌كه ما پرتقال را پوست مىكنيم پوست مىكنند و عينا مانند سيب دندان مىزنند زيرا ثفل و تخمدان اين انارها در وسط نيست و اندكى از آن در ته انار قرار دارد . اين انارها اندكى گس است و بعضى از آنها بر خلاف انارهاى ما داراى هسته‌هاى ريز نيست و بعضى از اين انارها دانه‌هايى چنان نرم دارد كه اگر به دهان بگذارى حس نمىكنى تا با خدو بيرون افكنى و مانند آن است كه گوشت انار را خورده باشى . بغداديان قند و شيرينيهاى بسيار خوب ، بخصوص شربتهاى عالى مىسازند و به ايران و ديگر جاها صادر مىكنند .\r\nبرگرديم به هرمز . اكنون اندكى از جاهايى سخن مىگويم كه در مقابل جزيرهء هرمز در آن سوى خليجى است كه نام بردم در جهت شمال يعنى در سواحل ايران .\r\nمردم ساكن اين نقاط مسلمانند و پهناى خليج فارس سيصد ميل است و سرزمينهاى واقع در سمت ديگر خليج همه در زير فرمان سه شاهزادهء مسلمان\r\n\r\n\r\n","description":"","footnote":"\r\n( 1 ) . در متن  Sultan Sabadin  كه شايد صباح الدين يا صلاح الدين باشد . - م .\r\n( 2 ) . در اينجا در متن به جاى لفظ لاتينى لفظ انگليسى خليج فارس  Gulf of PERSIA  به كار رفته است . - م .\r\n","page_name":" 96 ","page_number":96},
  {"content":"\r\n\r\nاست . اگر در جهت مشرق جنوب شرقى به خشكى فرود آييم در انتهاى خليج به شهرى مىرسيم به نام كاليكات « 1 » كه سخت مشهور است زيرا مركز گردآمدن بازرگانانى است كه از جاهاى گوناگون مىآيند فى المثل آنان كه از خليج ختا مىآيند يا از جاهاى ديگر . ازاين‌رو پيوسته در آنجا عده‌اى كشتى مىبينى ، آن هم كشتيهاى بزرگ زيرا در آنجا بندرت طوفانهاى شديد مىوزد . اين شهر راه ورود و صدور انواع و اقسام كالاست و شهرى است بزرگ و پرجمعيت .\r\nاگر در طول ساحل مقابل هرمز بازگردى و به سيروسفر ادامه دهى مىرسى به شهرى به نام لار كه شهرى است بزرگ و خوب و مركز مال التجاره . نزديك به دو هزار خانه‌دارد و كسانى كه در خليج فارس سيروسفر مىكنند از اين شهر مىگذرند و به آسانى در آن فرود مىآيند . سپس بايد از شيراز نام ببرم كه پيش از اين دربارهء آن سخن گفته‌ام . اگر همچنان در اين راه پيش روى مىرسى به شهرى كه نامش گناوه « 2 » است و از آنجا به مسافت يك روز راه به پلى بزرگ مىرسى كه بر بند امير زده‌اند و بند امير رودى است ديدنى و بزرگ . مىگويند كه سليمان فرمان داد تا اين پل را در شهر گناوه ساختند و در آنجا تپه‌اى مدور ديده مىشود كه گويى يك سوى آن را كنده و جبهه‌اى به ارتفاع شش قدم احداث كرده‌اند . بر فراز آن دشتى قرار دارد و در پيرامونش نزديك به چهل‌ستون كه آن را چهلمنار « 3 » خوانند ، و به زبان ايشان يعنى چهل‌ستون . بلندى هركدام بيست يا رد است و قطر هريك به اندازه‌اى كه سه مرد مىتوانند آن را دربرگيرند اما بعضى از اين ستونها ويران شده است . با اين همه از آنچه بجاى مانده پيداست كه بنايى بوده است بسيار زيبا زيرا بر فراز اين دشت ، سنگ عظيم يكپارچه‌اى قرار دارد كه بر آن نقوش غول‌آسايى از آدميزادگان و بر فراز همه نقشها پيكره‌اى است در ميان دايره شبيه به آنچه ما از پدر آسمانى خود مىسازيم ؛ در هريك از دستهاى آن پيكرهء جسمى كروى است و در زير تنديس نقشهايى كوچكتر است و در برابرش نقش مردى است كه بر كمانى تكيه كرده است و مىگويند كه آن نقش سليمان است . در زير آنها نقوش فراوان\r\n\r\n\r\n","description":"","footnote":"\r\n( 1 ) .  Calicuth \r\n( 2 ) . در متن  Camara  كه در حاشيه نوشته‌اند « يا كناره  Kinara  » .\r\n( 3 ) .  Cilminar \r\n","page_name":" 97 ","page_number":97},
  {"content":"\r\n\r\nديگرى است كه مىنمايد نقوش بالا را نگاه داشته‌اند . در ميان آنها نقشى است كه گويى تاج پاپ اعظم را بر سر دارد . دست خود را باز كرده است و گويى در حق كسانى كه در زير او قرار دارند دعا مىكند . پندارى كسانى كه به او مىنگرند از او بركت مىطلبند . اندكى پيشتر نقشى است عظيم از مردى ستبر و تنومند كه بر اسب سوار است و مىگويند كه نقش شمشون « 1 » است و بر پيرامونش بسيارى نقشهاى ديگر ديده مىشود كه جامه‌هايى به طرز جامه‌هاى فرانسويان بر تن دارند و موهايشان بلند است و تمام اين نقشها ، برجسته « 2 » است .\r\nبه مسافت دو روز راه از اين محل شهرى است به نام تيمار « 3 » . و به مسافت دو روز راه از همين شهر شهر ديگرى است كه در آن گورى است كه گويند قبر مادر سليمان است و بر فراز آن كليساى كوچكى است كه خطوط عربى بر آن كنده‌اند .\r\nايرانيان آن را مادر سليمان خوانند « 4 » و اين بنا رو به مشرق است . از آنجا به مسافت سه روز راه به شهرى مىرسى به نام ده‌بيد « 5 » كه در آن مردم به كار كشاورزى و پارچه‌بافى سرگرمند . به مسافت دو روز راه از اين محل به جايى مىرسى كه نامش وارگارى « 6 » است كه در روزگار گذشته شهرى بزرگ و زيبا بوده است اما اكنون بيش از\r\n\r\n\r\n","description":"","footnote":"\r\n( 1 ) . در متن  Sampson  كه همان شمشون است و اروپاييان سامسون گويند . - م .\r\n( 2 ) . به اصطلاح امروز  bas relief  كه در متن  ( half rlief - ) half reliev  است و مترجم در حاشيه اين توضيح را دربارهء آن نوشته است : « نقش برجسته يعنى نقشى كه قسمتهاى پيشين آن را به‌طور كامل كنده‌اند و عقب آن مسطح است » . - م .\r\n( 3 ) . در متن  Thimar  در نقشه‌هاى تاريخى ايران بين ابركوه و نوبندگان قرار دارد . ( صداقت‌كيش )\r\n( 4 ) . در اينجا مؤلف « مادر سليمان » را معنى كرده است . - م .\r\n( 5 ) .  Dehbeth \r\n( 6 ) .  Vargari  و در حاشيه وارگان  Vargan  . وارگارى : آقاى جمشيد صداقت‌كيش با نقل از آلفونس گابريل در تحقيقات جغرافيايى راجع به ايران ( ترجمهء فتحعلى خواجه نورى به كوشش دكتر هومان خواجه نورى ، تهران ، ابن سينا ، 1348 ) ، ص . 77 ، مىنويسد : دو منزل آن طرفتر از ده‌بيد ، انسان به نقطه‌اى به نام وارگارى يا وارگان مىرسد كه زمانى شهر بزرگ و زيبايى بوده . مىتوان چنين فرض كرد كه مقصود از آن همان « اراويرجان » باشد كه دو دهكدهء آن به نام تركان  Turkan  و « ده » بر روى خرابه‌هاى شهر قديم ساخته شده است . همان محقق سپس توضيح مىدهد كه اراويرجان همان « هرابرجان » كنونى است كه از ده‌بيد تا آنجا دو منزل ( 12 فرسنگ ) راه است . پيشوند « هرا » همان است كه در « هرات » مىبينيم و « ويرجان » و « ورجان » و « ورگان » شكلهاى تغييريافتهء « بر جان » است . -\r\n","page_name":" 98 ","page_number":98},
  {"content":"\r\n\r\nهزار خانه ندارد و در اين شهر نيز مردم به برزگرى و بافندگى اشتغال دارند .\r\nبه مسافت چهار روز از آن محل به شهرى مىرسى كه شوشتر « 1 » خوانده مىشود و چون راه خود را دنبال‌كنى پس از سه روز به شهرى ديگر مىرسى به نام تفت « 2 » كه به مسافت يك روز راه از آنجا شهر يزد قرار دارد كه پيش از اين دربارهء آن سخن گفته‌ام . از آنجا به مروست « 3 » مىروى كه شهركى است و پس از دو روز سفر از اين محل به شهرى فرود مىآيى به نام گرد « 4 » كه در آنجا مردمى به اسم ابراهيمى « 5 » سكونت دارند كه به گمان من يا از نسل ابراهيمند يا كيش ابراهيم دارند و مردان همه ريش درازند . به مسافت دو روز راه از اين شهر شهرى است به نام نائين « 6 » ، كم‌جمعيت است و بيش از پانصد خانه ندارد و به فاصلهء دو روز راه از آنجا به شهرى ديگر مىرسى به نام نيستان « 7 » و اگر دو روز ديگر راه خود را دنبال‌كنى به اردستان « 8 » مىرسى كه شهركى است داراى پنج خانه .\r\nاز اردستان كه گذشتى پس از سه روز راه مىرسى به كاشان كه پيش از اين دربارهء آن سخن گفته‌ام و پس از آن بعد از سه روز راه به قم فرود مىآيى كه از اين پيش نام برده‌ام و از آنجا تا منزل بعدى كه ساوه « 9 » است يك روز راه است . اين شهر قريب هزار خانه‌دارد . در همهء اين شهرها پيشهء مردم كشاورزى و پارچه‌بافى است .\r\nبه مسافت سه روز راه از ساوه ، افشار « 10 » قرار دارد و اگر از آنجا راه خود را دنبال‌كنى\r\n\r\n\r\n","description":"","footnote":"\r\nدر متون جغرافيايى و نقشه‌هاى قديم و جديد واژه‌اى مشابه وارگارى يا وارگان ثبت نكرده‌اند و از اين گذشته از نظر واژه‌شناسى نمىتوان در تعيين محل شهرى حكم كلى كرد . بارى تا اسنادى قاطع بدست نيامده باشد نظريهء گابريل مورد تأييد است .\r\n( 1 ) . در متن  Deiser  كه در حاشيه نوشته‌اند « ديستر  Deister  » . ظاهرا بايد شوشتر باشد . - م .\r\n( 2 ) .  Taste \r\n( 3 ) . در متن  Meruth  و به نظر دكتر نوايى و صداقت‌كيش مروست است .\r\n( 4 ) .  Guerde  گرد : در نقشهء شماره 62 اطلس نقشه‌هاى تاريخى ايران مورخ 1596 ميلادى ( مؤسسهء كارتوگرافى سحاب ، تهران ، 1366 ) واژهء گرد را در جنوب نائين ثبت كرده‌اند . ( صداقت‌كيش ) .\r\n( 5 ) .  Abraini \r\n( 6 ) . در متن  Naim  و در چند نقشه در شمال اصفهان نه در محل كنونى نائين . ( صداقت‌كيش )\r\n( 7 ) . در متن  Naistan  و در چند نقشه در شمال اصفهان . ( صداقت‌كيش )\r\n( 8 ) .  Hardistan \r\n( 9 ) .  Saua \r\n( 10 ) . در متن  Euchar  و در حاشيه افشار .\r\n","page_name":" 99 ","page_number":99},
  {"content":"\r\n\r\nمىرسى به سلطانيهء سابق الذكر كه از آنجا تا تبريز هفت روز راه است .\r\nحال اگر كسى بخواهد از آنجا به جانب شرقى درياى باكو يعنى ناحيهء جغتاى سفر كند بايد از اين بلاد بگذرد : از تبريز تا سلطانيه يعنى از تبريز تا افشار سه روز راه ، از افشار تا ساوه چهار روز راه ، از ساوه تا خوى « 1 » كه شهركى است شش روز راه ، از خوى تا سارى « 2 » كه آن نيز شهركى است سه روز راه ، از سارى تا سندان « 3 » كه شهركى است چهار روز راه ، از سندان تا ترميجان « 4 » كه شهركى است سه روز راه ، از ترميجان تا گيلان « 5 » شش روز راه و از آنجا يكسره مىروى به آستارا « 6 » كه نام حرير استراتين « 7 » از آن مأخوذ است . آستارا نزديك درياى باكو است و هوايش چندان سازگار نيست . در آنجا گندم كم مىرويد و مردم برنج مىخورند و از آن نان مىپزند . در اين شهر و همه روستاهاى تابع آن هرجا كه آب باشد مردم به رشتن و بافتن پارچه‌هاى ابريشمين مىپردازند ، در طول ساحل رودها ديگها و بساط كار خويش را گسترده‌اند . زيرا كرم ابريشم ، بيشمار تربيت مىكنند و درخت توت فراوان دارند . در اين نواحى كبك بيشمار است به حدى كه چون شاهزاده‌اى يا بزرگى بخواهد جشن و سورى برپا كند ، كبكها را مىپزند و به هركس ظرفى از برنج پخته با كبك مىدهند . اين غذا در مذاق آن قوم چندان لذيذ نيست ، خوراكى عادى است .\r\nدر طول كرانهء دريايى كه نام بردم شهرهاى بسيار است ، مانند آستارا ، لنكران « 8 » و مازندران « 9 » و جز اينها كه اكنون از آنها سخن نمىگويم و در اين شهرها بهترين پارچه‌هاى ابريشمى را مىبافند . چون ابريشم در آن نواحى بدست مىآيد .\r\nاكنون كه نزديكتر آمده‌ام بىجا نيست كه اندكى دربارهء راه طرابوزان به تبريز\r\n\r\n\r\n","description":"","footnote":"\r\n( 1 ) . در متن  Choi  كه بايد غير از خوى آذربايجان باشد و دكتر نوايى آن را « خوار » مىپندارد . - م .\r\n( 2 ) . راموزيو مىنويسد : « از خوى تا رى سه روز راه و از رى تا سارى الى آخر » .\r\n( 3 ) . در متن  Landan  و در حاشيه « سندان  Sindan  » ، شايد لاهيجان باشد . - م .\r\n( 4 ) .  Tremigan \r\n( 5 ) .  Bilan \r\n( 6 ) . در متن  Strauva  و در حاشيه استراباد . دكتر نوايى احتمال مىدهد كه آستارا باشد . - م .\r\n( 7 ) .  Strautine  كه ظاهرا به معنى منسوب به استراباد يا استرابادى است . - م .\r\n( 8 ) . در متن  Lanzibeuth  كه احتمال دارد لنكران نزديك آستارا باشد . - م .\r\n( 9 ) . در متن مادرندانى كه احتمال دارد مازندران باشد . - م .\r\n","page_name":" 100 ","page_number":100},
  {"content":"\r\n\r\nسخن بگويم . چون به سوى جنوب شرقى رويم نخست به طرابوزان مىرسيم .\r\nطرابوزان شهرى است بزرگ و نيكو بر كرانهء درياى سياه كه فرمانروايش در دوران گذشته لقب امپراتور داشت . زيرا كه وى برادر امپراتور قسطنطنيه بود و خود را نيز امپراتور مىخواند . ازاين‌رو جانشينان او نيز اگرچه برادرانشان امپراتور نبودند يكى پس از ديگرى اين لقب را به خود بستند ، و بهتر است بگويم غصب كردند . اما دربارهء طرابوزان لازم نيست بيش از اين چيزى بگويم زيرا همه به حد كافى از آن آگاهند . چنان كه پيش از اين گفته‌ام . چون از طرابوزان به سوى تبريز يعنى جنوب غربى « 1 » به روى تعداد فراوانى روستا و دژ كوچك مىبينى . از اين گذشته از ميان تپه‌ها و جنگلهاى تهى از مردم مىگذرى تا مىرسى به بايبرت « 2 » كه نخستين منزل مهم اين راه است : دژى كه در دره‌اى هموار قرار گرفته و با چند تپه محصور است ؛ مستحكم و داراى بارو است . خاكى سخت بارور دارد و شهر كه در زير دژ قرار دارد داراى پنج هزار خانه است و بايبرت در داخل قلمرو سلطان حسن بيگ است . از آنجا به مسافت پنج روز راه مىرسى به ارزنجان كه شهرى است بزرگ اما اكنون قسمت اعظم آن ويران شده است . چون از آنجا به مسافت دو ميل در جهت جنوب غربى برانى به رود باشكوه فرات مىرسى كه از آن به وسيلهء پل زيباى بزرگى مىگذرى كه از آجر ساخته‌اند ، هفده دهانه دارد . از ارزنجان كه روبه‌راه نهادى پس از پنج روز به شهر خرپرت « 3 » فرود مىآيى . همسر سلطان حسن بيگ كه دختر امپراتور طرابوزان « 4 » بود در اين شهر اقامت داشت . اين شهر موضعى است مستحكم و بيشتر ساكنانش يونانى هستند كه به آن ملكه خدمت مىكنند . « 5 »\r\nاز خرپرت كه بگذرى بسيارى شهرها و دژها در راه خود مىبينى تا برسى\r\n\r\n\r\n","description":"","footnote":"\r\n( 1 ) . تبريز در جهت جنوب شرقى طرابوزان قرار دارد نه جنوب غربى . - م .\r\n( 2 ) .  Baiburth  . بايبورد نيز گويند . - م .\r\n( 3 ) . « شهر ارمنىنشين « خرپرت » . . . كه امروزه آن را « خربوط » گويند . حمد اللّه مستوفى آن را خربوت ناميده » ( لسترنج ، 125 ) . در كتاب دياربكريه خرپرت آمده است و من اين ضبط را به ديگر صورتها ترجيح دادم . امروز آن را همچنان‌كه در حاشيهء متن انگليسى نوشته‌اند خرپوت  Kharput  مىخوانند . - م .\r\n( 4 ) . دربارهء اين بانو نگاه كنيد به سفرنامهء كاترينو زنو [ كه پس از اين خواهد آمد 
  ] .\r\n( 5 ) . راموزيو مىنويسد : « كالويرها يا راهبان [ در متن  Caloieri  كه امروز  Caloyer  نويسند به راهبان يونانى ، خاصه آنان كه از فرقهء سن بازيل  St . Basil  هستند ، گفته مىشود 
  ] » .\r\n","page_name":" 101 ","page_number":101},
  {"content":"\r\n\r\nبه موشون « 1 » و از آنجا به حله « 2 » مىروى و سپس به تن « 3 » فرود مىآيى كه هر سه از قلاع مستحكم است ، با باروهاى نيكو و در پاى هركدام قريب پنج هزار خانه قرار دارد و رودى بزرگ از كنارشان مىگذرد كه از محلى نزديك خرپرت سرچشمه مىگيرد و مردم با زورق اين رود را گذاره مىكنند . همهء مردم ساكن اين نواحى كه از توابع و مضافات دژهاى يادشده بشمار مىروند قويونارى « 4 » خوانده مىشوند كه به زبان ما يعنى چوپان . سپس چون به سوى مشرق برانى مىرسى به دژى با حصار كه بر فراز تخته‌سنگى قرار دارد و پالو « 5 » خوانده مىشود . در زير آن شهرى است كه سيصد خانه دارد و از پايين آن رودخانه‌اى جارى است . باز چون به جانب مشرق سفركنى پس از چهار روز به دژى مىرسى به نام آموس « 6 » . در دشتى قرار دارد و اندك مردم است .\r\nدر سراسر كشور طرابوزان شراب فراوان مىاندازند و درختان تاك بىآنكه هرس شوند ببار مىنشينند ؛ ازاين‌رو پيوسته در آن ديار يك خم شراب را به كمتر از يك دوكات مىفروشند . جنگلهاى آن پر از درختان گردو است از نوع درختان گردوى اپوليا « 7 » و نيز ميوه‌هاى بسيار خوب در آنجا بدست مىآيد . در برخى نقاط شرابى مىسازند به نام زامورا « 8 » .\r\nاز اينجا وارد خاك تركمانيه « 9 » مىشويد كه تا كنون ارمنستان خوانده مىشد اما اينك كسانى كه در آنجا زاده شده‌اند قره‌قوينلو « 10 » خوانده مىشوند يعنى سياه گوسپندان ، همچنان‌كه مردمان شهرستانهاى ايران و جغتاى آق‌قوينلو « 11 » خوانده مىشوند به معنى سپيد گوسپندان و اينها نامهاى فرقه‌هاى آن سامان است ، چنان كه ما نيز دار و دسته‌هايى به نام گولفى « 12 » و گىبلينى « 13 » يا زمبرلانى « 14 » و ماستروچيرى « 15 »\r\n\r\n\r\n","description":"","footnote":"\r\n( 1 ) . در متن  Moschone  كه شايد ميشم مذكور در كتاب دياربكريه باشد ( ص . 367 ) . - م .\r\n( 2 ) .  Halla  كه ذكر آن در كتاب دياربكريه نيز آمده است . - م .\r\n( 3 ) . در متن  Thene  . و شايد همان قلعه تون مذكور در كتاب دياربكريه باشد . - م .\r\n( 4 ) . در متن  Coinari  كه بايد قويونارى ، منسوب به قويون ( گوسفند ) باشد . - م .\r\n( 5 ) .  Pallu  ذكر اين دژ در كتاب دياربكريه آمده است . - م .\r\n( 6 ) . در متن  Amos  كه شايد همان آماسيه باشد . - م .\r\n( 7 ) . در متن  Puglia  و در حاشيه  Apulia  ( اپوليا از نواحى جنوبى ايتاليا است ) . - م .\r\n( 8 ) .  Zamora \r\n( 9 ) .  Turcomania \r\n( 10 ) .  Caracoilu \r\n( 11 ) .  Accoilu \r\n( 12 ) .  Guelfi \r\n( 13 ) .  Ghibellini \r\n( 14 ) .  Zamberlani \r\n( 15 ) .  Mastruccieri \r\n","page_name":" 102 ","page_number":102},
  {"content":"\r\n\r\nداريم و خلقى عظيم در زير علم هريك سينه مىزنند .\r\nپس از آن به دژ كوچك استوارى به نام موش « 1 » مىرسى كه بر فراز تپه‌اى در ميان كوهها قرار دارد و در زير آن شهرى است كه محيطش سه ميل است و آكنده از مردم . به فاصلهء سه منزل از اين شهر دژ خوب مستحكمى در محلى به نام اخلاط « 2 » قرار دارد ، در كنار درياچه‌اى به درازاى چهل ميل كه پهنايش تا پنجاه ميل مىرسد و در شمال اين درياچه به مسافت پانزده ميل درياچهء ديگرى است كه محيطش هشتاد ميل است و در پيرامونش دژهايى قرار دارد . پايين‌تر از اخلاط شهرى است داراى يك هزار خانه . در هر دو اين درياچه‌ها كشتيهاى فراوانى است كه در آنها سيروسفر مىكنند . در كنار درياچهء دوم نيز شهرى است به نام سيواس « 3 » كه محلى است خوب و داراى حصار . اگر بيشتر در طول كرانهء دريا برانيم به شهر ارجيش « 4 » مىرسيم كه داراى بارو و رودى است كه بر آن پلى پنج طاق زده‌اند و ميان سيواس و ارجيش چهار پل ديگر براى عبور از رود ساخته‌اند . مقبرهء مادر جهانشاه « 5 » كه پادشاه ايران و جغتاى « 5 » بود در ارجيش است . به مسافت پنج روز از اينجا به ارياس « 6 » مىرسى كه قلعه‌اى است مستحكم و بر فراز تپه كوچكى قرار دارد . اگر همچنان به سوى خاور پيش روى به مسافت نيم روز به شهر خوى مىرسى و اين غير از آن خوى است كه پيش از اين نام بردم ، بلكه شهر ديگرى است به همان نام . پس از پنج روز سفر به دشتى مىرسى كه شهرى بزرگ در آن قرار دارد كه تيمور لنگ « 7 » آن را ويران كرده است . سپس به روستاهاى بسيارى برمىخورى تا مىرسى به درياچهء ديگرى به طول دويست و عرض سى ميل كه در آن جزايرى مسكون وجود دارد . سرانجام به دو شهر\r\n\r\n\r\n","description":"","footnote":"\r\n( 1 ) . در متن  Mus  كه در كتاب دياربكريه از آن به عنوان موش و صحراى موش ياد شده است . - م .\r\n( 2 ) . در متن  Allarch  و در حاشيه اخلاط .\r\n( 3 ) .  Ceus \r\n( 4 ) . در متن هرزيل و در حاشيه ارجيش .\r\n( 5 ) . در متن  Giansa  . كه همان جهانشاه است و يك سال در خراسان مستقر بود ( نوايى ) . ظاهرا منظور قلمرو جغتاى است يعنى خراسان .\r\n( 6 ) .  Orias \r\n( 7 ) . در متن  Zamberlan  و در حاشيه تيمور لنگ  Tamerlan  .\r\n","page_name":" 103 ","page_number":103},
  {"content":"\r\n\r\nطسوج « 1 » و شبستر « 2 » مىرسى كه مسافت ميان آنها سه فرسخ « 3 » است . در اين نواحى ديگر چيزهاى ديدنى نديدم جز آنكه مردم عموما سرگرم بافتن قماش و جامه‌هاى نخى و قلابدوزى و بافتن قاليچه‌اند ، و اندكى نيز پارچه‌هاى ابريشمين مىبافند .\r\nگوشت ، بخصوص گوشت بره فراوان است . شراب و ميوه‌ها بسيار به‌قدر كافى يافته مىشود . اين چيزها را از راه درياى سياه به شهرهاى پيرامون آنجا مىبرند . برگرديم بر سر تبريز . اگر از اين شهر به سمت مشرق شمال شرقى حركت‌كنى و گاهى به شمال و اندكى به شمال غربى و از جاهاى مختلف و از كوره‌راهى بگذرى كه شايستهء شرح و بيان نيست دراين‌حال به مسافت دوازده منزلى تبريز به شماخى « 4 » مىرسى كه شهرى است در ماد « 5 » در ناحيه تزيچيا « 6 » و فرمانرواى آن ديار شيروانشاه خوانده مىشود و مردم اين شهر به هنگام ضرورت مىتوانند نه الى ده هزار سوار آمادهء كارزار كنند . اين شهر از يك سو محدود است به درياى باكو كه در شش منزلى شماخى و در سمت راست آن قرار دارد ، از سمت چپ محدود است به منگرليا « 7 » ، به سوى درياى سياه و سرزمين مردم قايتاچى « 8 » كه در پيرامون كوههاى كاسپى « 9 » بسر مىبرند . اين شهرى است بسيار خوب كه بين چهار الى پنج هزار خانه‌دارد و مردمانش به بافتن پارچه‌هاى نخى و ابريشمى به شيوهء خود سرگرمند . اين شهر در ارمنستان بزرگ قرار دارد و بيشتر ساكنانش ارمنيند . از شماخى كه بگذرى مىرسى به دربند كه گويند اين شهر را اسكندر ساخته است و در كنار درياى باكو و به مسافت يك ميل از كوه قرار دارد . بر فراز آن كوه دژى است و اين دژ دو بارو دارد كه راست در آب فرورفته و دو قدم از ديوار در زير آب است .\r\nپهناى شهر از اين دروازه تا دروازهء ديگر نيم ميل است و ديوارهايش از سنگهاى بزرگ به سبك بناهاى رومى ساخته شده است .\r\n\r\n\r\n","description":"","footnote":"\r\n( 1 ) . در متن  Tessu  و در حاشيه طسوج .\r\n( 2 ) . در متن  Zerister  و در حاشيه شبستر .\r\n( 3 ) .  fyres \r\n( 4 ) . در متن  Sammachi  و در حاشيه شماخى .\r\n( 5 ) .  Media \r\n( 6 ) .  Thezichia \r\n( 7 ) .  Mengrelia  وصف اين ناحيه در سفرنامه‌هاى بعدى خواهد آمد . - م .\r\n( 8 ) .  Caitacchi \r\n( 9 ) .  Caspio \r\n","page_name":" 104 ","page_number":104},
  {"content":"\r\n\r\nدربند به زبان ما يعنى تنگه و باريكه ، چنان‌كه بسيارى كه به وضع محل آشنا هستند آن را دميرقاپو « 1 » مىخوانند . براستى كسى كه آن را چنين ناميده حق داشته است زيرا اين شهر ماد را از سكستان يا كشور سكاها « 2 » جدا مىكند . ازاين‌رو كسانى كه بخواهند از ايران و عثمانى « 3 » و سوريه و ديگر سرزمينهاى پست به كشور سكاها بروند ناچار بايد از يكى از دروازه‌هاى دربند داخل شوند و از دروازهء ديگر خارج گردند ، و اين مطلب در نظر آنان كه با وضع اين ناحيه آشنايى ندارند شگفت‌انگيز و تقريبا غيرممكن مىنمايد ، اما مطلب از اين قرار است : مسافت ميان درياى باكو تا درياى سياه به خط مستقيم پانصد ميل است و همهء آن سرزمين پر است از كوهها و دره‌ها و در پاره‌اى جاها بعضى ايلات سكنى گزيده‌اند كه كسى از ترس راهزنان نمىتواند از ميان خاك ايشان بگذرد ، اما قسمت بيشتر آن غيرمسكون است . اگر كسى بخواهد كه از اين راه بگذرد همين‌كه دربند را ترك گفت ناچار بايد نخست از ميان گرجستان و سپس از منگرليا در كرانهء درياى سياه بگذرد ، از محلى كه دژى به نام الواتى « 4 » در آنجا ساخته‌اند نزديك به كوهى كه چنان بلند است كه ناگزير بايد از اسب پياده شد و با پا از تخته‌سنگها بالا رفت و در بالا رفتن و پايين آمدن از كوه دو منزل طى كرد و سپس وارد خاك چركسها شد ، همان قومى كه در آغاز كتاب از اينان سخن گفته‌ام . از آن معبر كسانى بهره مىجويند كه نزديك به آن زندگى مىكنند . گذشته از اين معبر - به سبب صعوبت عبور از آن نقاط - معبرى ديگر در سراسر آن ناحيه نيست . برگرديم به سر مطلب . علت اين وضع طبيعى دربند آن است كه دريا تا دل كوه يعنى تا جايى كه دربند قرار دارد پيش رفته است . از دربند به بعد همه‌جا تخته‌سنگ است و خاك اندك . ازاين‌رو اين تنگ تا حدود شصت ميل امتداد دارد . با اين همه راه اندكى براى سفر كردن با اسب مساعد است . از\r\n\r\n\r\n","description":"","footnote":"\r\n( 1 ) . در متن تميركاپى  Temircapi  كه همان دميرقاپى به معنى دروازهء آهنين است و باز در تفصيل دربند در سفرنامه‌هاى بعدى خواهد آمد . - م .\r\n( 2 ) . پدر متن  Scythia  منسوب به اسكيتها كه همان سكاها باشند و دربارهء سكاها كه از اقوام ابتدايى آريايى بودند بايد رجوع كرد به تاريخ ايران باستان تأليف پيرنيا و ديگر تاريخهاى ايران قبل از اسلام . - م .\r\n( 3 ) . در متن  Turchie  كه مراد كشور تركهاست يعنى عثمانى ديروز يا تركيهء امروز . - م .\r\n( 4 ) .  Aluathi \r\n","page_name":" 105 ","page_number":105},
  {"content":"\r\n\r\nاينجا كوه در سمت چپ به عقب منحرف مىشود و به صورتى درمىآيد كه مىتوان از راههاى كوهستانى سفر كرد و اين همان محلى است كه در قديم كوه كاسپى « 1 » خوانده مىشد و مسكن بعضى از راهبان فرانسيسى « 2 » و كشيشانى است كه پيرو كليساى رم هستند . مردمى كه در آنجا بسر مىبرند چنان كه پيش از اين گفته‌ام قايتاچى نام دارند . به زبانهاى گوناگون سخن مىگويند و بسيارى از اينان نصارا هستند ؛ بعضى تابع كليساى يونان و برخى ارمنى و گروهى كاتوليكند .\r\nدر اين سوى دريا شهر ديگرى است به نام باكو كه نام درياى باكو منسوب به آن است . نزديك اين شهر كوهى است كه از آن نفت سياه بيرون مىآيد كه بسيار بدبو است و با اين همه مردم آن سامان اين نفت را به مصرف روشنايى مىرسانند و سالى دوبار شتران خود را با آن چرب مىكنند زيرا اگر چنين نكنند شتران به بيمارى گر دچار مىشوند .\r\nدر دشت واقع در دامنهء كوه كاسپى يك تومان بيگ « 3 » فرمان مىراند كه در زبان ما به معنى سرور و سالار ده هزار تن است و در سراسر خاك اين تومان بيگ مردم خانه‌هاى خود را به شكل تابوت مىسازند ، درست شبيه به خانه‌هايى كه در نخستين بخش اين كتاب از آنها ياد كرده‌ام . بدين‌گونه كه چوب‌بست بام را از چوبى گرد مىسازند و پيرامونش را سوراخ مىكنند . قطر اين دايره يك قدم و نيم است و به آن تخته‌هاى خميده‌اى وصل مىكنند و آنها را در بالاى چوب‌بست به شكل دايره‌اى كوچك درمىآورند . بر حسب مقام و مرتبهء صاحبخانه آن را با نمد يا پارچه مىپوشانند . و همين‌كه از اقامت در يك جا بستوه آمدند اين خانه‌ها را بر چند ارابه بار مىكنند و به جاى ديگر مىروند . هنگامى كه نزد آن سالار بازگشتم يكى از پسران امپراتور تاتارستان كه دختر تومان بيگ را به زنى اختيار كرده بود از راه رسيد ، زيرا پدرش بتازگى او را از ملك خويش رانده بود . اين شاهزادهء جوان را در\r\n\r\n\r\n","description":"","footnote":"\r\n( 1 ) .  Monte Caspio \r\n( 2 ) . در متن  gray freers  ( به املاى امروز  grey friars  ) به معنى راهبان خاكسترى و مراد از آن راهبان فرقهء فرانسوا داسيز يا فرانسيس از مردم آسىسى است . دربارهء او نگاه كنيد به سرزمين و مردم ايتاليا اثر وينوار ، ترجمهء منوچهر اميرى ، ص . 104 به بعد . - م .\r\n( 3 ) . در متن  Tumembi  كه همان تومان باى يا تومان بيگ بايد باشد به معنى امير تومان زمان قاجار . - م .\r\n","page_name":" 106 ","page_number":106},
  {"content":"\r\n\r\nيكى از اين خانه‌ها فرودآوردند و روى زمين نشست و چند تن از هموطنانش و چند تن از مردم سرزمينى كه وى در آن بود به ديدنش آمدند . طرز بار يافتن به پيشگاه شاهزاده چنين بود كه هنگامى كه به مسافت يك پرتاب سنگ به در خانهء او مىرسيدند اگر سلاحى با خود داشتند بر زمين مىنهادند . سپس چند قدم به سوى در برمىداشتند ، آنگاه زانو مىزدند و اين كار را دو سه بار تكرار مىكردند و همچنان به پيش مىرفتند تا به ده قدمى شاهزاده مىرسيدند و آنچه مىخواستند بگويند عرضه مىداشتند ، پس از شنيدن پاسخ بىآنكه پشت به شاهزاده كنند بازمىگشتند .\r\nمن چندين بار در حضور اين امير تومان بيگ بودم و چنان كه مىديدم عمر خود را در مستى مىگذراند . شرابى كه از عسل مىسازند مىنوشيد .\r\nاكنون كه سخنانى دربارهء كوههاى كاسپى گفته و شرحى از اوضاع و احوال مردم آن سامان بيان كرده‌ام نامناسب نيست كه به بيان داستانى پردازم كه در اين اواخر از يكى از راهبان سياه‌جامه « 1 » شنيده‌ام . اين مرد كه در كافا زاده شده است براى انجام دادن كارهايى به آن ديار فرستاده شد . ده ماه پيش به سوى مقصد عزيمت كرد . نقل سخنان او از نظر كيش و آيين ما سودمند است . راهب مىگويد كه چون از سرزمين سلطان بيرون آمديم به فرقه‌اى از مسلمانان برخورديم كه با التهاب و از روى تعصبى كه در دين خود داشتند فرياد مىزدند : مرده باد نصارا . و هرقدر كه به ايران نزديك مىشديم بر عدهء افراد اين فرقه افزوده مىشد . اين مردم اوباش راه كرانه‌هاى درياى باكو را در پيش گرفتند ؛ به شماخى و دربند و تومان آمدند و عدهء آنان سخت فراوان شد . اگرچه بعضى از ايشان سلاح نداشتند . هنگامى كه به رودى به نام ترچ « 2 » واقع در شهرستان تزيچيا « 3 » و حدود كوههاى كاسپى رسيدند ، يعنى در محلى كه بسيارى از مسيحيان كاتوليك بسر مىبرند ، همهء آنان را هرجا كه يافتند از مرد و زن و كودك كشتند . پس از آن ، سرزمين يأجوج و مأجوج « 4 » را\r\n\r\n\r\n","description":"","footnote":"\r\n( 1 ) . مراد از راهبان سياه‌جامه راهبان فرقهء دومينيكن  Dominican  است وابسته به سن دومينيك ، كه در سال 1215 ميلادى تأسيس شد و راهبان اين فرقه رداى سياه مىپوشند . - م .\r\n( 2 ) .  Terch \r\n( 3 ) .  Tezechia \r\n( 4 ) .  Gog and Magog  مراد از سرزمين يأجوج و مأجوج همان ماوراء دربند است . - م .\r\n","page_name":" 107 ","page_number":107},
  {"content":"\r\n\r\nپيش گرفتند كه مردم آنجا نيز مسيحيند ( هرچند تابع كليساى يونانند ) . با آنان نيز همان معامله را كردند كه با ديگر عيسويان كرده بودند . سپس به سرزمين چركسها بازگشتند و راه چىپيچه « 1 » و چربترى « 2 » را پيش گرفتند كه هر دو در حدود درياى سياه است . در آنجا نيز مردم‌كشى كردند و از اين كار دست نكشيدند تا اينكه مردم تيتراكاسا « 3 » و چرموچ « 4 » در برابرشان قد علم كردند و با آنان جنگيدند و همه را تارومار كردند چنان كه از هر صد تن بيست تن جان بدربردند و به سوى كشور خود گريختند . از اين داستان مىتوان به حال زار مسيحيان آن سامان پىبرد . اين واقعه در سال 1486 م . [ 891 ه . ق . 
  ] روى داد .\r\nدربارهء دربند مطلبى شگفت‌انگيز برايتان خواهم گفت . همين‌كه از يكى از دروازه‌ها وارد اين محل شويد تا به پاى حصار برسيد همه‌گونه انگور و ميوه ، بخصوص بادام ، خواهيد يافت .\r\nدر سوى ديگر دربند هيچ‌گونه ميوه يا درختى جز بعضى اقسام وحشى يافته نمىشود ؛ اين وضع تا مسافت ده پانزده يا بيست ميل در طرف ديگر دربند ديده مىشود . از اين گذشته در دكانى لنگرهايى ديدم هريك به وزن 850 بلكه بيشتر « 5 » و اين نكته حكايت مىكند كه در گذشته مردم آن سامان كشتيهاى بزرگ داشته‌اند ، حال آنكه اكنون وزن بزرگترين لنگرهاى ايشان بيش از صد و پنجاه و دويست و پنجاه نيست .\r\nتا كنون از چيزهايى سخن گفته‌ام كه مربوط به آن صفحات بوده است .\r\nقسمتى را شنيده و بيشتر آنها را به چشم ديده‌ام . اكنون برمىگردم بر سر تبريز و از آنچه ميان من و سلطان حسن بيگ گذشت سخن مىگويم . هنگامى كه از تبريز عزيمت مىكرد قول داد كه با سلطان عثمانى بجنگد اما از قراين مختلفى كه ديدم باور نكردم . وى تا آنجا كه من توانستم برآورد كنم بين 20 الى 24000 سوار جنگى داشت و بقيه كه براى رفع نيازمنديهاى اردو آمده بودند شش هزار تن مىشدند . اما دربارهء زنان و كودكان و خادمان لازم نيست كه ديگر چيزى بگويم زيرا پيش از اين در اين‌باره به حد كافى سخن گفته‌ام . پس از هشت روز سفر به سمت راست پيچيديم\r\n\r\n\r\n","description":"","footnote":"\r\n( 1 ) .  Chipiche \r\n( 2 ) .  Charbatri \r\n( 3 ) .  Titracassa \r\n( 4 ) .  Chremuch \r\n( 5 ) . مؤلف مقياس وزن را تعيين نكرده است . - م .\r\n","page_name":" 108 ","page_number":108},
  {"content":"\r\n\r\nو راه گرجستان در پيش گرفتيم و در مرز درياى سياه وارد آن سرزمين شديم . چون شاه مىخواست آنجا را غارت كند از پيش به رسم خويش طلايه فرستاد كه پنج هزار سوار مىشدند و ايشان نيكوترين راه را براى پيشروى هموار كردند . بيشه‌ها را با خاك يكسان كردند و سوختند زيرا راه عبور لشكر از ميان كوههاى بلند و جنگلهاى بسيار عظيم مىگذشت . آتش‌سوزى چنان بود كه از دور شعله‌هاى آتش را مىديديم و مىدانستيم كه از كدام راه بايد رفت . بدين‌گونه راه براى دو روز سفر در داخل خاك گرجستان آماده شد ، و ما به تفليس رسيديم . مردم ، آنجا را مانند ديگر جاها رها كرده و رفته بودند . اين شهر را بىهيچ مقاومت گرفتيم .\r\nاز تفليس به گورى و ديگر نقاط آن حول‌وحوش رهسپار شديم . لشكر حسن بيگ آنجا را مانند قسمت اعظم آن ناحيه به باد يغما گرفت . سرانجام حسن بيگ با باگراتى پادشاه گرجستان و با پادشاه گرگره « 1 » همسايهء او از در مصالحه درآمد . قرار شد كه اين دو بيست و شش هزار دوكات به او خراج دهند ، و حسن بيگ جز تفليس سراسر كشور را به ايشان بازدهد . ازاين‌رو شاه باگراتى و گرگره كه مىخواستند اين باج را بدهند چهار پاره لعل بدخشان كه نسبتا خوب بود نزد او فرستادند . ولى اين گوهرها به خوبى لعلهايى نبود كه معمولا در محراب كليساى مرقس پاك « 2 » واقع در ونيز به معرض تماشا مىگذارند . ازاين‌رو همين‌كه اين گوهرها به دست سلطان حسن بيگ رسيد مرا فراخواند تا آنها را ارزيابى كنم . پيش از آنكه نزد او روم سفيرانى كه از سوى شاه باگراتى و گرگره آمده بودند و لعلها را همراه خود آورده بودند كس نزد من فرستادند و خواهش كردند كه لعلها را خوب قيمت كنم ، زيرا ايشان نيز مانند من مسيحيند . هنگامى كه به حضور شاه رسيدم فرمود تا آن لعلها را به من دهند . چون بدقت در يكى نگريستم از من پرسيد كه چند مىارزد . من پاسخ دادم كه به گمان من چهار هزار دوكات . پس شاه را سخت خنده گرفت ، و گفت وه كه بهاى لعل در كشور شما بسيار گران است ! من لعل نمىخواهم و پول مىخواهم . اين سخن شايع شد . در همان هنگام از آن سرزمين ميان چهار تا پنج پزون « 3 » فراهم آمد . جاهايى را كه ما مسخر كرديم در سمت چپ ،\r\n\r\n\r\n","description":"","footnote":"\r\n( 1 ) .  Giurgura \r\n( 2 ) .  Saint Markes \r\n( 3 ) .  Psons \r\n","page_name":" 109 ","page_number":109},
  {"content":"\r\n\r\nدر امتداد ناحيه گرگره بود . كوتاهيه « 1 » كه متعلق به شاه باگراتى است شهرى است كوچك كه بر تپه‌اى كوچك قرار دارد ، رودى از پايين « 2 » آن مىگذرد و بر آن پل سنگى بزرگى زده‌اند . از آن پل كه بگذرى به سوى شندر « 3 » مىروى كه دژى است بسيار مستحكم و رودى بزرگ از ميانش مىگذرد . در مسافت چهار منزلى گورى واقع شده است . سپس چون از كوه ديگر بگذرى به كشور حسن بيگ در ارمنستان بزرگ مىرسى . از آنجا به مسافت سه روز به قلعه‌اى موسوم به لورى « 4 » مىرسى و از آنجا به مسافت سه روز به كوهى مىرسى كه نوح پس از طوفان عظيم با كشتى خود بر آن نشست « 5 » و آن كوهى است بلند و شگفت‌انگيز با دشتى پهناور كه در دامنه‌اش قرار دارد . محيطش به‌قدر دو روز راه است و قلهء اين كوه پيوسته در زمستان و تابستان پوشيده از برف است . متصل به اين كوه كوهى كوچك است كه آن نيز پوشيده از برف است . « 6 » به مسافت دو روز از اين محل دژ چگرى « 7 » قرار دارد كه در پيرامونش ارمنيان سكونت دارند . مذهبشان كاتوليك است و دو صومعه دارند كه مهم‌ترين آنها صومعهء النجق « 8 » خوانده مىشود . در اين دير يك هزار تن راهب از فرقهء بنت‌پاك « 9 » بسر مىبرند كه مراسم عشاء ربانى را به رسم ما و به زبان خويش ادا مىكنند . رئيس ايشان پس از بازگشت من به ونيز درگذشت . يكى از افراد آن خاندان به اينجا آمد ( در كليساى سن جووانى پائولو « 10 » واقع در ونيز فرود آمد ) . اين مرد به خانهء من آمد تا براى عاليجناب رئيس جمهور ونيز و اسقف رم توصيه‌اى از من گرفته باشد و به رياست آن راهبان نائل شود زيرا كه او خود برادر راهب درگذشته بود .\r\nپس از آنكه حسن بيگ با شاه باگراتى و گرگرهء سابق الذكر صلح كرد و شانزده هزار دوكات را گرفت بر آن شد كه به تبريز بازگردد . چون در آنجا شاه را\r\n\r\n\r\n","description":"","footnote":"\r\n( 1 ) . در متن  Cothatis  و در حاشيه  Koutais  . - م .\r\n( 2 ) . راموزيو مىنويسد : « نام اين رود  Fasso  است كه در سابق  Phasis  مىگفتند » .\r\n( 3 ) .  Schender \r\n( 4 ) .  Loreo \r\n( 5 ) . مراد كوه آرارات است . - م .\r\n( 6 ) . مراد آرارات صغير است . - م .\r\n( 7 ) .  Cagri \r\n( 8 ) . در متن  Alengia  كه همان النجق مذكور در كتاب دياربكريه است . - م .\r\n( 9 ) .  Saint Benette \r\n( 10 ) .  San Giovanni Paolo \r\n","page_name":" 110 ","page_number":110},
  {"content":"\r\n\r\nبه جنگ با تركان عثمانى مصمم يافتم از او رخصت خواستم تا از راه سرزمين تاتاران به ديار خود بازگردم . پس همراه سفير سلطان حسن بيگ و بسيارى از بازرگانان تاتار همراه شدم . از ايشان چنين شنيدم كه همچنان‌كه در آغاز سفرنامه نوشته‌ام هاگمت « 1 » پسر ادلمولغ برادرزاده « 2 » امپراتور تاتارستان پس از مرگ پدرش در كنار امپراتور سابق الذكر بزرگ شد ، و همچون پسر امپراتور بشمار مىرفت و امپراتور او را پسر خود مىخواند . پس بيش از پيش مايل شدم كه از همان راه به نزد او روم و اطمينان داشتم كه از او لطف و عنايت خواهم ديد ، اما در آن سامان چنان جنگهاى سختى درگرفته بود كه جرأت نكردم سفر خود را دنبال كنم . پس ناگزير از قصد خويش منصرف شدم و در سال 1478 م . [ 880 / 881 ه . ق . 
  ] از ميلاد خداوند ما به تبريز بازگشتم .\r\nچون به تبريز رسيدم چنان سلطان حسن بيگ را بيمار يافتم كه در شب ديگر كه عيد خاچ‌شويان بود درگذشت . چهار پسر از وى بجاى ماند ، سه تن از يك مادر و يك تن از مادرى ديگر . همان شب آن سه تن ، چهارمى را كه نابرادرى ايشان و جوانى بيست‌ساله بود خفه كردند . سپس مملكت را بين خويش تقسيم نمودند ، پس از آن ، برادر دوم برادر بزرگتر را به كشتن داد ، و خود پادشاه شد ، چنان كه هنوز سلطنت مىكند . چون ديدم كه اوضاع آشفته و درهم است من كه از پدر و پسران رخصت رفتن خواسته بودم و ايشان به طيب خاطر بدين كار رضا داده بودند با يك ارمنى كه به ارزنجان مىرفت و ساكن آن شهر بود همراه شدم و از ملازمانى كه با خود به ايران برده بودم فقط پسرى از مردم اسكالونى « 3 » برايم باقى مانده بود كه در اين سفر نيز همراه من بود . جامه‌اى سخت ژنده و مندرس در بركردم و از ترس ستيزه‌ها و كشمكشهايى كه غالبا پس از مرگ چنين پادشاهانى روى مىدهد روز و شب شتابان اسب مىراندم . روز سى و يكم آوريل به ارزنجان رسيدم و يك ماه در آنجا درنگ كردم و در انتظار كاروان حلب نشستم تا بدان شهر روم . از ارزنجان كه روبه‌راه نهاديم از قومس « 4 » و عرب‌گير « 5 » و\r\n\r\n\r\n","description":"","footnote":"\r\n( 1 ) .  Hagmeth \r\n( 2 ) .  nephewe \r\n( 3 ) .  Scalvonie \r\n( 4 ) . در متن  Cymis  و در حاشيه  Kumis  [ كه همان قومس مذكور در كتاب دياربكريه است . ص . 524 
  ] .\r\n( 5 ) . در متن  Arapchir  و در حاشيه عرب‌گير [ ر . ك . : لسترنج ، 128 
  ] .\r\n","page_name":" 111 ","page_number":111},
  {"content":"\r\n\r\nقاسج « 1 » گذشتيم كه شهرهايى است كوچك . سپس به شهرى نيكو رسيديم كه باركده « 2 » و نامش ملطيه و در قلمرو سلطان مصر است . از ارزنجان تا اين شهر بسيارى كوهها و دره‌هاست و راهها همه درشتناك و سنگلاخ . در راه به خانه‌ها و جاهايى برخورديم كه چندان مردمى در آنها نبود . به ملطيه كه رسيديم مأمور گمرك در ميان كاروانى كه من در آن بودم بالا و پايين مىرفت و كسانى را كه مىبايست عوارض بپردازند بدقت تفتيش مىكرد . در اين هنگام كه من در كنجى نشسته و در انتظار حركت كاروان بودم يكى از كاروانيان نزد من آمد و پرسيد پيشهء تو چيست زيرا مأمور گمرك از تو پنج دوكات مىخواهد ، چون به او گفته‌اند كه تو به قدس « 3 » مىروى كه در زبان ما به معنى اورشليم « 4 » است . سپس گفت به نزد او برو و خود را معذور دار . من نيز به نزد آن مأمور رفتم و ديدم كه بر كيسه‌اى نشسته است .\r\nپرسيدم كه از من چه مىخواهى . گفت بايد بروم و پنج دوكات بپردازم و با اينكه همهء كاروانيان گواهى دادند كه چنان كه پيش از اين به ايشان گفته بودم عازم سيو « 5 » هستم تا پسر خود را در آنجا بجويم . با وجود چنين عذرى كه آوردم گفت كه بايد قطعا آن پول را بپردازم . سيو محلى است كه در ايران و كشورهاى مجاورش از آن بسيار سخن مىگويند و سقز « 6 » خوانده مىشود كه به زبان ما يعنى . . . « 7 » كه تجارتش در آن سامان سخت رايج است . بارى در طى اين گفت‌وشنود مردى كه با مأموران گمرك آشنايى داشت به من اشاره كرد و به آن مردك گفت ، بگذار برود . اما او\r\n\r\n\r\n","description":"","footnote":"\r\n( 1 ) .  Casseg \r\n( 2 ) . « فرضه به ضم فا . . . در معنى مطلق مركز تجارتى و جاى تجمع كالاهاى تجارتى استعمال شده است . . . باركده بهترين واژه‌اى است كه مىتواند معادل فرضه باشد و در . . . حدود العالم مكرر استعمال شده . » ( واژه‌هايى با مدارك ، مقاله به قلم آقاى دكتر جعفر شعار ، مجلهء يغما ، شمارهء هفتم ، مهرماه 1348 ) .\r\n( 3 ) . در متن كز  Coz  و در حاشيه كدس  Kudus  كه بايد همان قدس باشد . به قرينهء نام اورشليم كه پس از آن مىآورد . - م .\r\n( 4 ) .  Hierusalem \r\n( 5 ) . در متن  Syo  كه مطابق توضيحى كه خود مؤلف در متن نوشته است مرادش سقز كردستان بوده است . - م .\r\n( 6 ) .  Seghex \r\n( 7 ) . در اينجا نويسنده كلمهء سقز را معنى كرده است .\r\n","page_name":" 112 ","page_number":112},
  {"content":"\r\n\r\nهمچنان مىگفت كه درهرحال بايد پول را بدهى ، و سر خود را به زير افكنده بود .\r\nپس آن ديگر بر بينى او كوفت و گفت جهنم شو . در اين لحظه خون از بينى وى جارى شد و فرياد زد ، اى احمق ، اى ديوانهء نادان . مرد خيرانديش مرا از معركه بيرون برد و با من وداع كرد . پس بر اسب نشستم و با كاروان به راه افتادم . همچنان در سيروسفر بودم و از دژها و شهرها و سرزمينهاى زيباى گوناگون مىگذشتم تا سرانجام از فرات عبور كردم و به حلب رسيدم .\r\nاز حلب چيزى نمىگويم زيرا همه به حد كافى با اين شهر آشنايى دارند ، همين‌قدر مىگويم كه شهرى مهم و بزرگ است و تجارت در آنجا رواج دارد . چون گاه آن رسيد كه حلب را ترك گويم . بازرگانان ما به من يك « مكارى « 1 » » دادند يعنى يك راهنما كه به اتفاق او و خادم خود به سوى كرانه‌هاى دريا حركت كرديم يعنى به طرف بيروت « 2 » و چون به كنار دريا روبه‌روى طرابلس رسيديم جمعى كثير از مملوكان « 3 » را ديديم كه سرگرم شكار بودند . برخى از ايشان راهنماى مرا ديدند و عنان كشيدند تا راه مرا سد كنند . من چون ديدم كه آن جماعت قصد آزار مرا دارند غلام را گفتم كه او و راهنما از پيش بروند و اندكى از من دور شوند . من نرم و آهسته از دنبال ايشان خواهم آمد تا به هر دو برسم . آنان به مسافت دو تير پرتابى از من دور شدند . پس از آنكه اندكى از كنار راه راندم يكى از مملوكان فرياد زد و گفت آهاى پدر مىشنوى ؟ من با جبينى گشوده نزديك او رفتم و گفتم : چه مىخواهى ؟\r\nپرسيد به كجا مىروى ؟ گفتم « بخت بد تا به كجا مىكشد آبشخور ما » . پرسيد :\r\nمقصودم از اين سخنان چيست ؟ گفتم سوگند به حضرت مريم كه دوازده ماه قبل يك‌بار ابريشم به بازرگانى فروخته‌ام . در حلب او را جستم و نيافتم تا پول خود را از وى بگيرم . اكنون شنيده‌ام كه به بيروت رفته است ، اينك در پى بينوايى خويش مىروم . اين سخن چنان در دل او اثر كرد كه به من رحم آورد و گفت برو اى مرد بينوا كه دست حق همراهت . راه خود را دنبال كردم و به راهنما رسيدم . چون مرا\r\n\r\n\r\n","description":"","footnote":"\r\n( 1 ) . در متن  Muchario  و در حاشيه « مكارى به معنى چاروادار » . « آن كس كه خر و اسب و شتر و جز آنها را كرايه مىدهد ؛ خربنده . . . در تداول بخطا \" مكّارى \" تلفظ كنند » . ( فرهنگ معين ) . - م .\r\n( 2 ) . در متن  Baruto  آمده است و در حاشيه بيروت . - م .\r\n( 3 ) . دربارهء مماليك مؤلف در حاشيه چنين نوشته است : مملوكها ، سپاهيان سلاطين مصر بودند .\r\n","page_name":" 113 ","page_number":113},
  {"content":"\r\n\r\nديد خنديد و گفت : هىهىهى و مقصودش اين بود كه براى گريختن از چنگ مماليك خوب تدبيرى به كار برده‌ام . زيرا نه تركى مىدانست و نه مورى « 1 » . بدين‌گونه خود را به بيروت رساندم و پس از چند روز يك كشتى از كرت « 2 » به آنجا آمد و در بازگشت بر آن سوار شدم و به قبرس رفتم و از آنجا به يارى خداوند به ونيز آمدم .\r\nاكنون كه از آنچه مربوط به راههاى آن نقاط است فراغت جسته‌ام رواست كه شرحى دربارهء خرافات و شمه‌اى در باب رياكاريهاى دينى و سخنى چند در خصوص رفتار بدى بيان كنم كه مردم آن بخش از جهان با مسيحيان مىكنند .\r\nهنگامى كه به شماخى رسيدم در بيمارستانى كوچك بسترى شدم . در آنجا در زير طاقى سنگ گورى ديدم كه مردى سالخورده با ريش و مويى دراز بر آن نشسته بود . سراپا برهنه بود و تنها شرمگاه خود را از پس و پيش با اندك پوستى پوشانده و بر بوريايى كه بر زمين گسترده بود نشسته : بر او سلام كردم و گفتم چه مىكنى . پاسخ داد كه از پدرش مراقبت مىكند . پرسيدم پدرش كيست ؟ جواب داد :\r\nپدر كسى است كه به همسايه‌اش نيكى كند ، چنان كه اين مرد كه در اين گور خفته است ، مىكرد . سپس گفت كه سى سال يعنى در همه عمر همنشين او بوده‌ام .\r\nاكنون كه مرده است نيز بر آنم كه مصاحب وى باشم ، و چون بميرم مرا در همين جا به خاك خواهند سپرد . گفت كه از اين گذشته جهان به‌قدر كافى ديده‌ام و اكنون بر آنم كه تا دم مرگ به همين حال باقى مانم .\r\nزمانى ديگر در تبريز بودم . روز خيرات اموات بود . مردم آن سامان نيز در اين روز مراسمى بجا مىآورند . نه اينكه چنين روزى در ميانشان معمول باشد ، بلكه مصادف بود با روز خيرات اموات معمول در ميان ما مسيحيان . به گورستانى رفته بودم . از دور تماشا مىكردم . ديدم كه مردى نزديك گورى نشسته است و پرندگان فراوانى ، بخصوص زاغ و زغن ، بر گردش در جنب‌وجوشند . پنداشتم كه جسد مرده است . پس از كسانى كه در آنجا حضور داشتند پرسيدم كه آن كيست . جواب دادند :\r\nاز پيران و پاكان زنده است . مردى كه مانند او در همه كشور يافته نمىشود و سپس\r\n\r\n\r\n","description":"","footnote":"\r\n( 1 ) . در متن مورسكو  Moresco  زبان بربرهاى شمال افريقا . ر . ك . دايرة المعارف فارسى مصاحب :\r\nمور .\r\n( 2 ) . كانديا همان كرت است ( نوايى )\r\n","page_name":" 114 ","page_number":114},
  {"content":"\r\n\r\nگفتند كه آن مرغان را مىبينى ، هر روز اينجا مىآيند و دانه مىچينند و هنگامى كه پير يكى از آنها را مىخواند آن مرغ يكسره به نزدش مىرود ، زيرا آن مرد از اولياى خداست . بعد از من خواهش كردند كه بروم و او را نزديك ببينم . نزديكتر رفتيم تا به مسافت يك پرتاب سنگ رسيديم و توانستيم پير را با ظروفى از گوشت و ديگر خوراكيها ببينيم . پرندگان حتى تا نزديك چهرهء پير پرواز مىكردند تا از او دانه بگيرند . اما او مرغان را با دست بر زمين مىنهاد و گاه به آنها پاره‌اى گوشت مىداد . مردم به پندار خود از كرامات او داستانها مىگفتند . با اين همه اين سخنان به نزديك خردمندان ممكن است چيزى جز آثار جنون و هذيان ننمايد .\r\nوقتى ديگر يكى از اين درويشان را ديدم كه از ملازمان شاه بود « 1 » و در دربار به خوان مىنشست . در آن هنگام سلطان حسن بيگ در ارمنستان بزرگ بود كه اكنون تركمانيه خوانده مىشود . خواست به ايران بيايد و به جنگ جهانشاه برود كه در آن زمان شاه ايران و جغتاى بود . اين درويش آمد و در حينى كه شاه و درباريان بر خوان نشسته بودند عصايى را كه در دست داشت در ميان ظرفها پرتاب كرد و چند كلمه‌اى بر زبان راند و همهء آنها را شكست . اين ابله را همه ابله نيك‌سرشت مىپنداشتند . شاه پرسيد كه درويش چه گفت . كسانى كه سخنان درويش را فهميده بودند گفتند : مىگويد كه شاه بايد پيروز گردد و دشمنان خود را درهم شكند مانند بشقابهايى كه او شكسته است . شاه پرسيد راست مىگوييد ؟ چون همه تصديق كردند كه درويش چنين چيزى گفته است شاه فرمود كه تا بازگشت او از جنگ در نگهداشت او بكوشند . قول داد كه او را بركشد و محترم دارد . شاه به جنگ رفت و دشمن را درهم شكست ، كشت و همهء ايران حتى هرات را گرفت و سراسر كشور را مطيع و منقاد خويش ساخت . بعدها قول خود را فراموش نكرد ، و فرمود تا اين ابله را نزد او برند . با او به احترام رفتار كنند . هشت ماه پس از اين پيروزى من خود حاضر بودم و طرز رفتار او را با ديگران ديدم . اين مرد همهء كسانى را كه هر روز در ساعتى معين به خانقاه او مىرفتند طعام مىداد . نخست دستور مىداد كه همگى بنشينند و حلقه زنند و عدهء آنان هرگز كمتر از دويست و بيش از پانصد تن نبود ؛ هر\r\n\r\n\r\n","description":"","footnote":"\r\n( 1 ) . مراد از اين شخص بابا عبد الرّحمن مجذوب است . ( نوايى )\r\n","page_name":" 115 ","page_number":115},
  {"content":"\r\n\r\nروز خوش مىزيست و جامهء نيكو در بر مىكرد . هنگامى كه شاه كوچ مىكرد و به دشت و صحرا مىرفت درويش جبه‌اى به تن مىكرد و او را بر استرى سوار مىكردند و دستهايش را از پيش در زير جبه مىبستند ، و او بارها ديوانگيهاى خطرناك مىكرد ؛ بسيارى از اين درويشان پياده در ركابش مىرفتند .\r\nروزى در خيمهء يكى از تركان كه با من دوستى داشت نشسته بودم كه يكى از اين درويشان وارد شد . دوست ترك من از او پرسيد كه حال آن درويش ديوانه چگونه است . آيا ديوانگى مىكند ، سخن مىگويد يا طعام مىخورد ؟ جواب داد كه هر ماه جنون ادوارى دارد ، گاه دو سه روز چيزى نمىخورد و چنان اعمال جنون‌آميز از او سر مىزند كه ناچار او را در زنجير مىكنند . خوب سخن مىگويد اما همه بىمعنى و مقصود . هرچه به او بدهند مىخورد . اما گاه جامهء خود و هرچيز ديگر را پاره مىكند . از اين مرد بود كه داستان پرتاب كردن چوبدست و شكستن ظرفها را شنيدم و او اين قصه را با لبخند براى من بيان كرد . رفيق ترك من از او پرسيد كه از كجا براى آن همه مخارج پول بدست مىآورد . درويش پاسخ داد كه مبلغى معين بدين كار اختصاص داده شده است . اگر ايشان پول بيشتر از ديوان بخواهند باز پرداخته خواهد شد . پس بايد به اين نتيجه رسيد كه ديوانگان در آن سامان كار و بارشان خوب است و درويشان با زحمت و كار كمتر مىتوانند پول بدست آورند .\r\nاما دربارهء يادبود مردگان مىگويم : كه هنگامى كه مردم آن ديار بخواهند از رفتگان ياد كنند عده‌اى فراوان از مردان و زنان و پيران و كودكان در گورستان گرد مىآيند ، به هيأت اجتماع ؛ و با آخوندها مىنشينند و شمع فروزان به دست مىگيرند . ملايان دعا مىكنند يا وردهايى به زبان خود مىخوانند . پس از خواندن و دعا كردن دستور مىدهند كه گوشتها را در همان محل گورها بياورند ، چنان كه كوچه‌ها از مردمى كه به گورستان آمدوشد مىكنند پر مىگردد . مساحت اين گورستان چهار پنج ميل است و بينوايان در راه آن دراز مىكشند و صدقه مىطلبند ؛ برخى پيشنهاد مىكنند كه براى نيكوكارانى كه به ايشان صدقه مىدهند دعا بخوانند . بر گورها سنگهايى به‌طور قائم قرار داده و بر اين الواح نام كسى را كه در قبر مدفون است نوشته‌اند و پاره‌اى از اين قبرها محصور به نمازخانه‌اى كوچك است .\r\nهمين‌قدر براى نشان دادن موهوم‌پرستى ايشان كافى است .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nاما در مورد رياكارى ايشان در دين و ايمان داستانى خواهم گفت كه اميدوارم خداوند نصيب ما مسيحيان نكند يعنى يا ما از اين رياكاريها نكنيم يا اگر كرديم به عقوبت الهى دچار شويم ، همچنان‌كه آن مرد گرفتار شد كه اينك قصه‌اش را مىشنويد - به گمان من شق اول براى ما خوب است و شق دوم براى ما بد نيست .\r\nمسلمانى كه در نظر همكيشان خود مرد خدا بود مانند جانوران برهنه مىزيست و از بس دربارهء دين و آيين سخن گفته و موعظه كرده بود نيكنامى حاصل نموده بود ، و با اينكه مردم نادان را هوادار خويش گردانده بود به اين كار قناعت نكرد و خواست بر گرد خود ديوارى كشد و چنين وانمود كند كه تا چهل روز روزه خواهد گرفت ، و چيزى نخواهد خورد . يقين داشت كه اين چله‌نشينى را بسلامت به پايان خواهد رساند ، و گزندى به تن او نخواهد رسيد . پس بر آن شد كه اين استادى و زبردستى را ثابت كند . بدين قصد دستور داد كه مقدارى خشت برايش به بيشه‌اى برند . پير با اين خشت و با گل و آهكى كه در آن ديار به كار مىبرند كلبهء مدورى ساخت و خود را در آن محصور و محبوس كرد . پس از چهل روز وى را صحيح و سالم يافتند . مردم انگشت حيرت به دهان گرفتند . اما مردى كه از ديگران هوشمندتر بود در آن كلبه اندكى بوى گوشت استشمام كرد و باعث شد كه زمين را بكنند و نيرنگ پير برملا شد . اين حديث به سمع پادشاه رسيد و فرمود كه قاضى عسكر « 1 » و يكى از مريدان او را دستگير كنند . ايشان پس از اندكى شكنجه اقرار كردند كه او سوراخى در ديوار پديد آورده بوده است و قاضى شبها نيى در ميان آن فرومىكرده و شوربا و ديگر چيزهاى مغذى به پير مىرسانده است . پس قاضى عسكر و مريدش را كشتند .\r\nبراى شرح بدرفتارى مردم آن سامان كه با مسيحيان مىكنند و من خود ديده‌ام داستانى مىگويم : در دسامبر سال 1487 م . [ 893 ه . ق . 
  ] در ايران از مردى به نام پيترو دى گواسكو « 2 » شنيده‌ام . وى از مردم جنوا بود كه در كافا زاده شده بود .\r\nهنگامى كه من در ايران بودم به آنجا آمد . سه ماهى نزد من ماند . وى كه اخبار اين ديار را بدست مىآورد براى من تعريف كرد : روزى در تبريز بودم و مردى ارمنى\r\n\r\n\r\n","description":"","footnote":"\r\n( 1 ) . در متن كادى لشكر و در حاشيه « قاضى لشكر » كه امروز قاضى عسكر گويند .\r\n( 2 ) .  Pietro di Guasco \r\n","page_name":" 117 ","page_number":117},
  {"content":"\r\n\r\nبه نام خواجه « 1 » ميرك « 2 » كه در همه‌جا بازرگانى توانگر بشمار مىرفت در دكان زرگرى ايستاده بود كه يكى از آن پيران و درويشان كه حاجى « 3 » خوانده مىشد نزدش آمد و از او خواست كه دست از آيين مسيح بردارد و اسلام آورد . خواجه جوابى از روى ادب داد و خواهش كرد كه دست از سرش بردارد ، اما درويش همچنان اصرار داشت كه او دين خود را رها كند . خواجه درهم و دينارى به او نشان داد و خواست كه حريف را نرم كند ، اما حاجى درم و دينار نمىگرفت و اصرار داشت كه او را از دين بگرداند . عاقبت خواجه ميرك گفت كه او دست از كيش خود نخواهد شست و در مذهب عيساى مسيح باقى خواهد ماند ، همچنان‌كه تا آن روز باقى مانده است .\r\nپس آن مردك فرومايه شمشير از غلاف مردى ديگر بيرون كشيد و چنان بر فرق خواجه زد كه هلاك شد و خود بيدرنگ گريخت . خواجه پسرى سىساله داشت كه در دكان يا در آن حول‌وحوش بود . چون پدر را كشته يافت گريستن گرفت و از دكان بيرون آمد و به دربار رفت و خبر به شاه رساند . شاه از اين ماجرا سخت آزرده‌خاطر شد و فرمان داد كه حاجى را دستگير كنند و بيدرنگ كس درطلب او به اطراف فرستاد . عاقبت مردك را پس از دو روز در مرند يافتند كه از آنجا تا تبريز دو روز راه است و به حضور شاه آوردند . شاه خنجرى خواست و به دست خود او را كشت و فرمان داد تا جسدش را در كوچه افكنند و بگذارند تا طعمهء سگان شود و پرسيد كه آيا راه و رسم ترويج دين محمدى [ ص 
  ] اين است كه اين آن را بكشد ؟ اما چون شب در رسيد جماعتى از مردم كه در كيش خود سخت تعصب داشتند نزد درويش قاسم رفتند كه متولى مقبرهء اوزون حسن پدر پادشاه كنونى و به اصطلاح ما سرپرست بيمارستان نيز بود ، مردى محترم و سرشناس كه خزانه‌دارى شاه سابق را بر عهده داشت . مردم از او اجازه خواستند كه نعش حاجى را بردارند تا آن را سگان نخورند . وى به عاقبت كار نينديشيد و بدين كار رضا داد و مردم جسد را برداشتند و دفن كردند .\r\nزود اين خبر به گوش شاه رسيد ( زيرا كوچه‌اى كه جسد آن مردك را در آنجا انداخته بودند به كاخ سلطنتى نزديك است ) . فرمان داد كه درويش قاسم را بگيرند و\r\n\r\n\r\n","description":"","footnote":"\r\n( 1 ) . در متن  Choza  و در حاشيه  Khoja  كه همان خواجه است .\r\n( 2 ) . در متن  Mirech  كه همان ميرك بايد باشد . - م .\r\n( 3 ) . در متن  Azi  و در حاشيه حاجى .\r\n","page_name":" 118 ","page_number":118},
  {"content":"\r\n\r\nنزد او ببرند . چون او را ديد گفت چگونه جرأت كردى بر خلاف فرمان من حكمى كنى ؟ بسيار خوب ، بگذاريد بميرد ، و بيدرنگ او را كشتند . پس از آن گفت كه چون مردم از دستور من تجاوز كرده‌اند بايد همهء مردم شهر به سزاى عمل خود برسند ، و غارت شوند . پس كسان شاه شهر را به يغما گرفتند و سخت مايهء بيم و هراس مردم شدند . اين كار سه چهار ساعت طول كشيد « 1 » و سپس شاه فرمان داد كه دست از چپاول بردارند . اما بر همه مردم شهر مبلغى ماليات بست تا به پول طلا بپردازند .\r\nسرانجام كس به دنبال پسر خواجه ميرك فرستاد و او را تسليت داد و با سخنانى سخت نيكو و كريمانه وى را نوازش كرد زيرا خواجه ميرك مقتول بازرگانى معتبر و توانگر و سخت نكونام بود .\r\nآنچه تعريف كردم كافى است نشان دهد كه در آن سامان با مسيحيان چگونه بدرفتارى مىشود . در اينجا نيز سفرنامهء من پايان مىپذيرد و من كوشيدم كه مطالب خود را با رعايت بهترين نظم و ترتيب و با توجه به اختلاف عظيم امور و مكانها و زمانها بازگويم « 2 » و سپاس خداوند ما عيساى مسيح راست كه ما نصرانيان ، خاصه آنان كه در شهر بسيار ارجمند گرانمايهء ونيز زاده شده‌اند بيش از همه رهين لطف و عنايت او هستند ، بيش از آن مردمان وحشى « 3 » كه از تمام آداب و عادات نيكو بيگانه‌اند و راه و رسمشان همه شر است .\r\n\r\n\r\n","description":"","footnote":"\r\n( 1 ) . پس بر خلاف نظر جناب باربارو با مسيحيان زياد هم بدرفتارى نمىشده است ، زيرا چنان كه خود او مىگويد شاه مملكت مردى را كه از روى تعصب مسلمانى نصارائى را كشته است بيدرنگ دستور مىدهد كه بگيرند و خود مىكشد ؛ حتى رعاياى خود را به جهت دفن كردن جنازهء قاتل مرد مسيحى به سختى كيفر مىدهد ، و آخر پسر مرد مسيحى مقتول را آن همه مىنوازد . - م .\r\n( 2 ) . راموزيو در اينجا چنين مىآورد : بپايان رسيد تحرير اين كتاب در تاريخ 21 دسامبر 1487 [ 893 
  ] .\r\n( 3 ) . اما همين « مردمان وحشى » يعنى ايرانيان بودند كه با تركان عثمانى درافتادند و نگذاشتند كه تمدن و فرهنگ و دين مردم مغرب‌زمين ، از جمله هموطنان مرحوم جوزافا باربارو نابود گردد . - م .\r\n","page_name":" 119 ","page_number":119},
  {"content":"\r\n\r\n\r\nذيل سفرنامهء جوزافا باربارو\r\nنامه‌اى از همين مؤلف به عنوان حضرت پيرو باروچى « 1 » اسقف شهر پادوا « 2 » كه در آن گياه بالتراكان « 3 » وصف شده است و اين گياهى است كه تاتاران به كار مىبرند .\r\nسرور من ، از برادرم آنزولو « 4 » كه بسيار روزها سعادت اين را داشته است كه با آن حضرت در كوههاى پادووانو « 5 » بسر برد شنيده‌ام كه چقدر از شنيدن وصف گياهان ، بخصوص گياهانى كه بر همگان شناخته نيست لذت مىبريد . ازاين‌رو خواستم كه وظيفه‌اى را كه در قبال آن حضرت دارم از ياد نبرم و از جمله گياهانى كه در طى اقامت خود در تانا و تاتارستان ديده‌ام به ذكر يكى از آنها پردازم . در سرزمين تاتاران گياهى است كه آن قوم بالتراكان خوانند و اگر بدان دست نيابند سخت رنج مىبرند و نمىتوانند از جايى به جايى بروند ، خاصه در آن بيابانهاى پهناور دور و دراز كه در آنها چيزى براى خوردن نمىيابند مگر اين گياه كه ايشان را غذا و مايهء نيرو است . ازاين‌رو همين‌كه ساقهء اين گياه مىرويد بازرگانان و ديگر كسانى كه مىخواهند به سفرى دور و دراز بروند با اطمينان خاطر روبه‌راه مىنهند و مىگويند ، « بياييد برويم زيرا بالتراكان از زمين رسته است » . و اگر يكى از بندگان ايشان در فصلى بگريزد كه اين گياه رسته است از دنبال كردنش چشم مىپوشند ، چون مىدانند كه او به هرجا رود قوت خويش را بدست مىآورد .\r\nهنگامى كه اردوى تاتاران حركت مىكند آنان مقدارى فراوان از اين گياه به عنوان خواربار بر ترك اسب يا بر پشت خويش حمل مىكنند و از سنگينى بار شكوه نمىكنند زيرا كه اين گياه بسيار خوشبو است .\r\nهر وقت كه از اين گياه به تانا مىآوردند ما بازرگانان بيدرنگ از آن مىخورديم . ناگفته نماند كه هنگامى كه من پس از بازگشت به ونيز به عنوان فرستاده به آلبانى رفتم ، وقتى با پانصد تن از مردم كرواسى مىگذشتم ، در كنار راه گياه بالتراكان را يافتم و شروع به خوردن آن كردم ، ديگران خواستند كه از آن\r\n\r\n\r\n","description":"","footnote":"\r\n( 1 ) .  Piero Baroci \r\n( 2 ) .  Padua  از شهرهاى ايتاليا . - م .\r\n( 3 ) .  Baltracan \r\n( 4 ) .  Anzolo \r\n( 5 ) .  Padovano \r\n","page_name":" 120 ","page_number":120},
  {"content":"\r\n\r\nبچشند . چون آن را موافق مذاق خويش يافتند هركس چندين دسته از آن گياه كند و بر ترك اسب يا بر پشت خويش بست . نه براى آنكه به خوردنش نياز داشت بلكه به جهت طعم و بوى خوش آن . آلبانيها فرياد مىزدند بالتراكان ، بالتراكان .\r\nبعدها از اين گياه در ترارسا « 1 » واقع در پادووانو يافتم و اين هنگامى بود كه در آن كوهها بالتراكان را مىجستم . اكنون در چند كلمه به وصف آن مىپردازم : برگ اين گياه شبيه برگ كلم يا شلغم روغنى « 2 » است و ساقه‌اش ضخيم‌تر از انگشت آدمى .\r\nهنگامى كه به تخم مىرسد طول آن بيش از يك و نيم گز « 3 » و فاصلهء هر برگى از ساقه در حدود يك چهارم گز است . تخم اين گياه شبيه تخم رازيانه « 4 » اما بزرگتر است و طعمى تند و خوش دارد . در موسمى كه اين گياه مىرويد دانه‌اش تا قسمت نرم آن شكننده است . طعم اين گياه مانند طعم ترنج كپك‌زده است و براى دگرگون كردن مزه‌اش چيزى لازم نيست ، ازاين‌رو آن را مىتوان بىنمك خورد . مىپندارم كه بذر اين گياه را بموقع مىتوان مانند بذر ديگر گياهان كاشت . بخصوص در جاهاى معتدل و خاك خوب . هر ساقه‌اى را ريشه‌ايست مخصوص خود كه ميان‌تهى است .\r\nپوست اين گياه سبز مايل به زرد است .\r\nاما گمان مىكنم كه اگر كسى نتواند آن را از روى خواص آن بشناسد با توجه به دانه‌هايش خواهد شناخت . تاتاران و ديگر مردمانى كه با اين گياه آشنا هستند برگهايش را با آب در ديگ مىپزند و همين‌كه مطبوخ خنك شد مانند شراب مىنوشند و مىگويند كه بسيار گواراست و من نيز به حكم تجربه‌اى كه دارم اين نكته را تصديق مىكنم . با عرض ارادت به آن حضرت ، بندهء كمترين ، جوزافا باربارو .\r\nونيز ، به تاريخ 23 مه 1491 م . [ 896 / 897 ه . ق . 
  ] .\r\n\r\n\r\n","description":"","footnote":"\r\n( 1 ) .  Terrarsa \r\n( 2 ) . به انگليسى  rape  .\r\n( 3 ) . در متن  broxeio  و آن واحد طول ايتاليايى است معادل نيم الى يك گز . - م .\r\n( 4 ) . به انگليسى  fennel  .\r\n","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n\r\n\r\n2 . سفرنامهء آمبروزيو كنتارينى\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\nسفرنامهء عاليجناب م . آمبروزيو كنتارينى « 1 » من ، آمبروزيو كنتارينى فرزند مسر بندتّو « 2 » از سوى حضرت فرمانرواى ونيز در شوراى پرگادى « 3 » به سفارت در دربار اعليحضرت اوزون حسن پادشاه ايران منصوب شدم و با اينكه اين مأموريت به سبب راه دراز پرخطرى كه در پيش داشتم سخت و دشوار مىنمود بر آن شدم كه به پاس نيات صادقانه مخدوم خود حضرت فرمانرواى ونيز و به جهت خير و صلاح عالم مسيحيت و به افتخار نام خداوند ما عيساى مسيح و مادر بزرگوارش ، ترس از خطر را فراموش كنم و با دلشادى و خرسندى براى خدمت به حضرت فرمانروا و دين نصارا به سفر روم ، و چون مىپنداشتم كه شرح چنين سفرى مهم و طولانى اخلاف ما را دلكش و سودمند خواهد افتاد بر آن شدم كه باختصار تمام سرگذشت خويش را از تاريخ عزيمت از ونيز بنگارم - يعنى از بيست و سوم فوريه 1473 م . [ 877 / 878 ه . ق . 
  ] ( نخستين روز چله و پرهيز در مذهب ما نصرانيان ) « 4 » تا تاريخ بازگشت به وطن مصادف با دهم آوريل 1477 م . [ 881 / 882 ه . ق . 
  ] - و به وصف شهرها و ولاياتى بپردازم كه از آنها گذشته‌ام ، و نيز آداب و عادات و رسوم مردم آن ديار را بازگويم .\r\n\r\n\r\n","description":"","footnote":"\r\n( 1 ) .  M . Ambrosio Contarini \r\n( 2 ) .  Messer Benedetto \r\n( 3 ) .  Council of Pregadi  شوراى دولتى ونيز بوده است ، چنان كه در ديگر سفرنامه‌هاى اين مجموعه خواهد آمد . - م .\r\n( 4 ) . به انگليسى  Lent  .\r\n","page_name":" 125 ","page_number":125},
  {"content":"\r\n\r\nجناب سفير ، ونيز را ترك مىگويد و پس از عبور از آلمان و لهستان و روسيهء سفلا و صحراى كبير تاتارستان در اروپا به شهر كافا فرود مىآيد .\r\n\r\n[ فصل يك 
  ] 1\r\nدر روز بيست و سوم فوريهء 1473 م . [ 877 / 878 ه . ق . 
  ] به ترك شهر ونيز گفتم و با اين گروه روبه‌راه نهادم : كشيش محترم استفانو تستا « 1 » كه سمت كشيشى و منشىگرى مرا بر عهده داشت ، ديمترى دا استينيس « 2 » مترجم و مافيو دا برگامو « 3 » و تسوانّه اون‌گارتو « 4 » كه هر دو خدمتكار من بودند . ما جملگى پنج تن بوديم . همه جامه‌هاى ضخيم به سبك آلمانيها در بر داشتيم . مقدارى از پولى را كه در اختيار من نهاده بودند در سجاف دامن قباى كشيش استفانو ، و مقدارى از آن را در سجاف دامن قباى من نهاده و دوخته بودند ، اين كار تا حدى مايهء زحمت ما شده بود . من با آن چهار تن از همراهان خود با كشتى به سوى صومعهء سن مىشيل دامورانو « 5 » روان شدم و در آنجا پس از شنيدن مراسم نماز عشاى ربانى ، كشيش بزرگ كليسا « 6 » به نشانهء تقديس با چوب خاچ ما را مس كرد و درحالىكه دعاى خود را بدرقهء راه ما مىفرمود بيدرنگ رو به مستر « 7 » نهاديم . در آنجا پنج اسب براى ما آماده كرده بودند كه بر آنها سوار شديم و تنها به يارى خداوند به ترويسو « 8 » رسيديم زيرا با همهء جدوجهدى كه كرده بودم كسى را نيافته بودم كه در ازاى هر مبلغى كه\r\n\r\n\r\n","description":"","footnote":"\r\n( 1 ) .  Stephano Testa \r\n( 2 ) .  Dimitri da Stinis \r\n( 3 ) .  Mafeo da Bergamo \r\n( 4 ) .  Zuanne Ungaretto \r\n( 5 ) .  San Michiel da Murano \r\n( 6 ) .  Prior \r\n( 7 ) .  Mestre \r\n( 8 ) .  Treviso  نام شهرى در شمال شرقى ايتاليا و در 18 ميلى شمال غرب ونيز . - م .\r\n","page_name":" 126 ","page_number":126},
  {"content":"\r\n\r\nمىخواست راهنمايى ما را بر عهده گيرد .\r\nدر روز بيست و چهارم فوريه من به سوىكنىليانو « 1 » روان شدم و چون بدانجا رسيدم وظيفهء خود دانستم كه پس از آن سفر طولانى و پرخطر مراسم اعتراف به گناهان و عشاى ربانى را بجاىآورم و اين فريضه را از روى اخلاص فراوان به معيت ملازمان خود ادا كردم .\r\nدر صبح روز بيست و ششم فوريه همين‌كه‌كنىليانو را ترك گفتيم مردى را به نام سباستيانو تودسكو « 2 » ملاقات كردم كه گفت به راه ما مىرود . چون ديدم كه مرا مىشناسد و از مقصد من آگاه است و پيشنهاد مىكند كه تا نورنبرگ همراه ما باشد همانا در وى به چشم فرستادهء خدا نگريستم . ما شش تن ، روبه‌راه نهاديم . هر روز ، طى مراحل و قطع منازل مىكرديم تا به خاك آلمان وارد شديم و در آنجا بسيارى دژها و شهرهاى زيبا يافتم كه ازان بسيارى از بزرگان و اسقفان بود و با اين همه تمام آنان رعاياى اعليحضرت امپراتور بشمار مىآيند . از جمله جاهايى كه ديدم يكى نيز اكسبورك « 3 » بود كه شهرى است سخت زيبا . شهر برسم‌سيورچ « 4 » را نيز كه شهرى است با حصار و متعلق به امپراتور نيز سياحت كردم و پس از آنكه در حدود پنج ميل از آنجا دور شديم سباستيانو ما را بمهربانى در بر گرفت و بدرود گفت ، و رو به شهر فرانكفورت نهاد .\r\nدر تاريخ دهم مارس 1474 م . ( ؟ ) [ 878 / 879 ه . ق . 
  ] با راهنماى خود به نورنبرگ رسيدم و آن شهرى است بسيار زيبا . دژى دارد و رودخانه‌اى از ميان آن جارى است . در جست‌وجوى راهنمايى برآمدم تا سفرم را دنبال كنم ، در اين اثنا ميزبان من خيالم را آسوده كرد و گفت كه دو سفير از جانب اعليحضرت پادشاه لهستان عازم سفرند و هم‌اكنون در شهرند و پيشنهاد كرد كه با ايشان همراه شوم .\r\nاين خبر سخت مايهء خشنودى من شد . بيدرنگ كشيش استفانو را نزد ايشان فرستادم تا بدانند كه من كيستم و پيغام دادم كه از گفت‌وگو با آنان شادمان خواهم\r\n\r\n\r\n","description":"","footnote":"\r\n( 1 ) .  Conegliano  نام شهر و ناحيه‌اى در شمال شرقى ايتاليا و در شمال ترويسو . - م .\r\n( 2 ) .  Sebastiano Todesco \r\n( 3 ) .  Augsburg  نام شهرى در جنوب آلمان و در ايالت باواريا . - م .\r\n( 4 ) .  Bercemsiurch \r\n","page_name":" 127 ","page_number":127},
  {"content":"\r\n\r\nشد . پس از شنيدن پيام من پاسخ داده بودند كه چنانچه مايل باشم مىتوانم با ايشان همراهى كنم . پس به نزد آنان رفتم و ديدم كه مردانى عالىمقامند . يكى مطران يا اسقف اعظم بود و ديگرى كه آقاى پل « 1 » ناميده مىشد ، شواليه بود . پس از مبادلهء سلام و تعارف نشان دادم كه حامل اعتبارنامه‌هايى به عنوان پادشاه ايشان مىباشم . ايشان با وجود جامه‌اى كه بر تن داشتم احترام فراوان دربارهء من بجاى آوردند و با خشنودى مرا در جمع خود پذيرفتند قول دادند كه از بذل هيچ ياريى فروگذار نكنند . من به انتظار ايشان تا چهاردهم مارس در نورنبرگ ماندم .\r\nچهاردهم مارس . در اين روز ما همراه سفيرانى كه نام بردم از نورنبرگ به راه افتاديم . سفيرى نيز از جانب پادشاه بوهم « 2 » - پسر ارشد پادشاه لهستان - همراه ما بود ؛ از او گذشته گويا شصت تن سوار ملتزم ركاب ما بودند . در حين عبور از خاك آلمان گاه در شهرهاى خوب فرود مىآمديم ، اما عموما در شهرهاى بزرگ و دژهايى منزل مىكرديم كه بسيارى از آنها هم زيبا و استوار است و هم بيادسپردنى .\r\nولى از آنجا كه آلمان چه از نظر ديدنيها و چه از نظر شنيدنيها معروف خاص و عام است از شرح بلاد و قلاع آن مىگذرم . از همان روز كه ياد كردم تا بيست و پنجم مارس به سيروسفر در آلمان و در كشور ماركى براندنبورگ « 3 » و دوك ساكسونى « 4 » ادامه داديم . دوباره همين‌كه وارد سرزمين ماركى براندنبورگ شديم . به شهر باحصار زيبايى رسيديم به نام فرانكفورت . در آنجا تا بيست و نهم مارس بسر برديم .\r\nاز آنجا كه اين شهر در مرز آلمان و لهستان واقع است ماركى عده‌اى از مردان مسلح خود را با صفوف و نظام عالى و آراسته فرستاد تا ملتزم ركاب سفيران باشند و آنان را تا ورود به كشور خودشان بدرقه كنند .\r\nدر سى و يكم مارس به مساريگا « 5 » ، نخستين شهر متعلق به پادشاه لهستان ، وارد شديم . شهركى است اما زيبا و داراى قلعه‌اى است خرد .\r\n\r\n\r\n","description":"","footnote":"\r\n( 1 ) .  Messer Paul \r\n( 2 ) .  Bohemia  نام كشور تاريخى در مشرق اروپاى مركزى كه مركزش پراگ است . - م .\r\n( 3 ) .  Marquis of Brandenburg \r\n( 4 ) .  Duke of Saxony \r\n( 5 ) .  Messariga  يا مسريتز  Messeritz  واقع در چهل و هشت ميلى مشرق جنوب شرقى فرانكفورت است .\r\n","page_name":" 128 ","page_number":128},
  {"content":"\r\n\r\nدر تاريخ دوم آوريل 1474 م . [ 878 / 879 ه . ق . 
  ] به پوزناما « 1 » رسيديم بىآنكه از جاى مهمى عبور كرده باشيم . پوزناما از جهت زيبايى كوچه‌ها و خانه‌ها و همچنين كثرت آمدوشد بازرگانان شايستهء توجه است .\r\nدر سوم آوريل به قصد يافتن محل اقامت پادشاه از پوزناما بيرون آمديم .\r\nهنگام مسافرت در داخل لهستان هيچ شهر و دژى كه شايستهء ذكر باشد نيافتم .\r\nاين شهر از نظر خانه و مسكن و ديگر چيزها با آلمان فرق بسيار دارد .\r\nدر نهم آوريل كه مصادف با روز شنبهء مقدس « 2 » بود به شهرى فرود آمديم به نام لان‌كىسيا « 3 » و در اين هنگام پادشاه لهستان در آنجا اقامت داشت .\r\nاعليحضرت دو تن از نجيب‌زادگان را فرستاد تا از من پذيرايى كنند . از نظر محل اقامت خود بايد بگويم كه جاى بسيار خوبى در اختيار من نهادند . روز ديگر چون مصادف با يكشنبهء عيد پاك بود انديشيدم كه روزى مناسب براى زيارت اعليحضرت نباشد .\r\nدر يازدهم آوريل هنگام صبح خلعتى از اعليحضرت برايم رسيد و آن عبارت بود از قبايى از حرير سياه . وى همچنين بار داده بود تا به حضورش شرفياب شوم . من به رسم لهستانيان خلعت شاهانه را در بر كردم و همراه بسيارى از بزرگان به خدمتش رفتم . هدايايى كه از جانب سرور من حضرت فرمانرواى ونيز فرستاده شده بود به پادشاه تقديم كردم و موضوع رسالتم را معروض داشتم . سپس مرا به صرف ناهار با اعليحضرت دعوت كردند . ناهار را مطابق با همان رسوم و آدابى كه در ميان ما معمول است ترتيب مىدهند . خوردنيها را سخت نيكو و فراوان برگزيده و آماده كرده بودند . پس از صرف ناهار از اعليحضرت اجازهء مرخصى خواستم و به منزل خود بازگشتم .\r\nدر سيزدهم آوريل پادشاه كس فرستاد و مرا به نزد خود خواند . بدانچه از جانب حضرت فرمانرواى ونيز گفته بودم چنان از روى ادب و احترام پاسخ داد كه آنچه ما دربارهء او مىگوييم و مىپنداريم تأييد مىكرد بدين معنى كه سالهاست كه پادشاهى به دادگرى وى ديده نشده است . آنگاه فرمان داد كه دو راهنما در خدمت\r\n\r\n\r\n","description":"","footnote":"\r\n( 1 ) .  Posnama  همان پوزنان  Poznan  امروز است و آن شهرستانى است در مغرب لهستان . - م .\r\n( 2 ) .  Holy Saturday \r\n( 3 ) .  Lancisia \r\n","page_name":" 129 ","page_number":129},
  {"content":"\r\n\r\nمن بگمارند تا يكى مرا در درون خاك لهستان و ديگرى مرا تا روسيهء سفلا « 1 » يعنى تا محلى كه چيو « 2 » يا مگرامن « 3 » خوانده مىشود و در خاك روسيه و آن سوى سرزمين پادشاه لهستان واقع است رهنمون باشند . پس از آنكه به نام حضرت فرمانرواى خودمان از اعليحضرت سپاسگزارى كردم و رخصت خواستم در چهاردهم آوريل با راهنمايانى كه پيش از اين نام بردم روبه‌راه نهادم و از ميان لهستان كه سرزمينى است هموار و پربيشه گذشتم . روز و شب در منزلهايى فرود مىآمديم كه گاه خوب بود و گاه بد . لهستان به ظاهر كشورى فقير مىنمايد .\r\nدر نوزدهم آوريل من به شهر نسبتا خوبى رسيدم كه لوم‌برلى « 4 » نام دارد و داراى دژى است كه چهار تن از پسران پادشاه در آنها بسر مىبرند ( بزرگترين پسر پادشاه پانزده سالى دارد ) و آموزگارى دارند سخت فرزانه كه از وى دانش مىآموزند .\r\nاز من خواهش كردند كه به ديدنشان بروم ( شايد پدرشان چنين فرمان داده بود ) و من نيز چنين كردم . سخنانى كه يكى از ايشان خطاب به من گفت سخت برازنده بود و چنين مىنمود كه استاد خود را بسيار محترم مىدارند . پس از اداى جوابى شايسته از عاليجنابان سپاسگزارى كردم و رخصت طلبيدم .\r\nدر بيستم آوريل به ترك لهستان گفتم و قدم به خاك روسيهء سفلا نهادم كه آن نيز در زير فرمان همان پادشاه است . تا بيست و پنجم آوريل در حركت بوديم و تقريبا تمام راه ما از ميان جنگل مىگذشت . گاهى در دژى كوچك و زمانى در روستا منزل مىكرديم تا به شهرى رسيديم به نام اوچ « 5 » و آن داراى دژى است نيكو هرچند از چوب ساخته شده است . در آن محل تا بيست و چهارم ( ؟ ) بسر برديم و جايى خالى از خطر نبود زيرا دو بساط عروسى برپا كرده و تقريبا همهء مردم مست گشته بودند . ازاين‌رو وضعى سخت خطرناك روى نموده بود . مردم آن ديار با شراب آشنا نيستند اما از سيب نوشابه‌اى مىسازند كه مست‌كننده‌تر از شراب است .\r\n\r\n\r\n","description":"","footnote":"\r\n( 1 ) .  Lower Russia  قسمتى از بلوروسى است يا جمهورى شوروى بلوروسى اتحاد شوروى ، واقع در مغرب جماهير شوروى ؛ و آن عبارت است از « روسيه سفيد » قديم ، به علاوهء قسمتى از لهستان امروز كه مؤلف به آن اشاره مىكند . بلوروسى هرگز تاريخ مستقلى نداشته و پيوسته تابع لهستان يا ليتوانى يا روسيه بوده است . - م .\r\n( 2 ) .  Chio \r\n( 3 ) .  Magraman \r\n( 4 ) .  Lumberli \r\n( 5 ) .  Iusch \r\n","page_name":" 130 ","page_number":130},
  {"content":"\r\n\r\nبيست و پنجم آوريل . از اوچ خارج شديم و هنگام غروب به شهرى رسيديم كه دژى داشت به نام ايتومير « 1 » و اين شهر را يكسره از چوب ساخته‌اند . پس از آنكه ترك اين محل گفتيم در بيست و نهم آوريل روز همه روز از ميان جنگلهاى بسيار پرمخاطره مىگذشتيم ، خطرناك ازآن‌رو كه مردمان ناراضى از هر دست در آن مأوى داشتند . شب فرارسيد و چون مسكن و منزلى نيافتيم ناچار در آن جنگل خوابيديم و من ناگزير همه شب به نگهبانى پرداختم .\r\nدر روز سىام به بليگ‌رائوچ « 2 » رسيديم كه دژى سپيد دارد و پادشاه در آن اقامت مىگزيند . در آنجا بسيار ناراحت بسرآورديم .\r\nدر اول مه 1474 م . [ 878 / 879 ه . ق . 
  ] به شهرى رسيديم كه چيو يا مگرامن نام دارد و در آن سوى مرزهاى روسيه واقع است كه پيش از اين ياد كردم . بر اين شهريك لهستانى كاتوليك فرمان مىراند كه نامش پامارتين « 3 » است و هنگامى كه خبر ورود مرا از راهنمايان پادشاه شنيد مرا نسبت به آن شهر در جاى بسيار بدى منزل داد و خواربارى كه بسيار مطبوع بود برايم فرستاد . اين شهر در مرز تاتارستان « 4 » قرار دارد و بازرگانانى كه خز و پوست حيوانات از روسيهء عليا « 5 » مىآورند به آنجا رفت‌وآمد مىكنند ، و با كاروان به كافا مىروند و غالبا تاتاران آنان را دستگير مىكنند . در اين سرزمين گوشت و نان فراوانست . رسم مردم بر اين است كه از بامداد تا ساعت نه صبح كار مىكنند و از آن پس تا شبانگاه در غار بسر مىبرند و بسا كه همچون مستان با هم به ستيزه و پرخاش مىپردازند .\r\nدوم مه . پامارتين بسيارى از بزرگان دستگاه خود را نزد من فرستاد تا مرا به ناهار نزد وى دعوت كنند . پس از مبادلهء احترامات شايسته پيشنهاد كرد كه آنچه بخواهم با جان و دل انجام خواهد داد . آگاهم كرد كه فرمانرواى مخدومش به وى\r\n\r\n\r\n","description":"","footnote":"\r\n( 1 ) .  Aitomir \r\n( 2 ) .  Beligraoch \r\n( 3 ) .  Pamartin \r\n( 4 ) .  Tartary  نامى كه در قديم به واسطهء تاخت‌وتاز تاتاران ، به آسياى ميانه اطلاق مىشد . بعدها تاتارستان به دو قسمت تقسيم شد : تاتارستان چين در مشرق تركستان ، و تاتارستان مستقل يا تركستان دنيپر ؛ قسمت غربى رود دنيپر يا دن را نيز تاتارستان گفته‌اند . ازين‌رو تاتارستان را به تاتارستان آسيا و تاتارستان اروپا تقسيم كرده‌اند . - م .\r\n( 5 ) .  High Russia \r\n","page_name":" 131 ","page_number":131},
  {"content":"\r\n\r\nفرمان داده است تا از روى احترام با من رفتار كند و مرا از هر خطرى مصون دارد و وسايل عبور از خاك تاتارستان را تا رسيدن به شهر كافا در دسترسم بگذارد . سپاس گزاردم و خواهش كردم كه به قول خود وفا كند . در پاسخ گفت : منتظر ورود سفيرى از كشور ليتوانى است كه مىخواهد هدايايى براى امپراتور تاتارها ببرد و امپراتور بر آن است كه دويست سوار تاتار در التزام ركاب سفير بگمارد . ازاين‌رو توصيه كرد كه در انتظار ورود آن سفير باشم و همراه او سلامت به مقصد برسم . من نيز عزم خويش بر اين كار جزم كردم . ناهار آوردند و به خوان نشستيم . طعام را سخت خوب و فراوان تهيه كرده بودند و از من شاهانه پذيرايى نمودند . از حاضران مجلس اسقفى بود برادر حاكم و نيز بسيارى از محتشمان و تنى چند از خوانندگان كه در هنگام ناهار خوردن براى ما آواز مىخواندند . زمانى دراز بر سر ميز ناهارم نشاندند و با اين كار سخت ملولم كردند ، چه از هرچيز به استراحت بيشتر نيازمند بودم . پس از صرف ناهار از عاليجناب رخصت خواستم و به اقامتگاه خود كه در شهر بود بازگشتم . اما حاكم در آن دژ كه قرارگاه او بود و از چوب ساخته بودند باقى ماند .\r\nرودخانه‌اى از كنار آن شهر مىگذرد كه به زبان مردم آن ديار دانامبر « 1 » و به زبان ما لرسه « 2 » خوانده مىشود و به درياى سياه مىريزد . در آن شهر ده روز به انتظار رسيدن سفير ليتوانى نشستيم . صبح روزى كه مىخواستيم روبه‌راه نهيم حاكم از ما خواهش كرد كه در مراسم عشاى ربانى شركت جوييم ، اگرچه قبلا به او گفته بودم كه اين مراسم را بجاآورده‌ام . پس از بجاآوردن مراسم عشاى ربانى همديگر را در بر گرفتيم و پامارتين گفت كه با سفير دست بدهم و از صميم دل از وى خواهش كرد كه مرا به منزلهء پادشاه خود ، حاكم بداند و مرا بسلامت تا كافا برساند . سفير جواب داد كه فرمان اعليحضرت پادشاه بايد اجرا شود و بايد با من چنان رفتار شود كه گويى خود پادشاهم . سپس از حاكم رخصت خواستم و وى را چنان كه شايسته بود از دل و جان سپاس گزاردم ، چه در حق من نهايت احترام را رعايت كرده بود . در طى مدتى كه در شهر او بودم غالبا خواربار برايم مىفرستاد . من نيز به او يك زين اسب ساخت آلمان هديه كردم كه از مستر با خود آورده بودم و چون اسبان ما همه نر\r\n\r\n\r\n","description":"","footnote":"\r\n( 1 ) .  Danambre \r\n( 2 ) .  Leresse \r\n","page_name":" 132 ","page_number":132},
  {"content":"\r\n\r\nبودند از من خواهش كرد كه آنها را بجاى بگذارم و اسبان آن سرزمين را بگزينم .\r\nراهنمايان پادشاه بهترين همراهان ما بودند و من از روى ادب و احترام با ايشان رفتار كردم .\r\nدر يازدهم مه همراه سفير از آن شهر بيرون آمديم . من از روزى كه از خدمت پادشاه مرخص شده بودم به جهت پادردى كه داشتم ياراى سوار شدن بر اسب نداشتم و در كالسكه مىنشستم و اكنون نيز چنين كردم .\r\nتا تاريخ نهم ( ؟ ) همچنان در سفر بوديم و در آن روز به روستايى رسيديم به نام چركس « 1 » كه آن نيز به همان پادشاه تعلق داشت . در آنجا تا پانزدهم ماه مانديم كه سفير از ورود تاتاران آگاه شد و آنگاه همراه آنان به ترك سرزمين چركس گفتيم و وارد سرزمينى بىآب و علف شديم .\r\nدر تاريخ پانزدهم به رودى رسيديم كه پيش از اين نامش را برده‌ايم و مىبايست از آن بگذريم . اين رود سرزمين تاتاران را از روسيه به سوى كافا جدا مىكند و از آنجا كه پهنايش بيش از يك ميل و بسيار ژرف است تاتاران شروع به بريدن الوار كردند و آنها را به هم بستند و با شاخه‌ها و تركه‌ها پوشاندند و بدين‌گونه چندين كلك « 2 » ساختند و سازوبرگ و ما را بر آنها نهادند و خود داخل رودخانه شدند و به گردن اسبان درآويختند درحالىكه كلكها را با ريسمان به دم اسبها بسته بودند . تاتاران بدين‌سان برنشستند و اسبان را از ميان رود راندند و ما به يارى خداوند آب را گذاره كرديم . اين كار چه مايه خطرناك بود ، تصورش را به خوانندگان واگذار مىكنم ؛ خود مىپندارم كارى از اين پرخطرتر نبود . همين‌كه به رودبار رو به‌رو رسيديم هركس به تنظيم سازوبرگ خود پرداخت و ما همه روز را نزد تاتاران بسرآورديم . چند تن از سران تاتار از نزديك بدقت در من نگريستند و چنين مىنمود كه من مايهء بسى حدس و گمان در ميان آنان شده‌ام . از كنار رود به راه افتاديم و از ميان كوير گذشتيم و دشواريهاى گوناگون بسيار ديديم . همين‌كه گذارمان به بيشه‌اى افتاد سفير ترجمان خود را نزد من فرستاد و پيغام داد كه\r\n\r\n\r\n","description":"","footnote":"\r\n( 1 ) .  Cercas \r\n( 2 ) . كلك  Kalak  « بسته‌هاى چند از چوب و نى و علف كه بر هم بندند و مشكى چند پرباد كرده بر آنها نصب كنند و به روى آن نشسته از آبهاى عميق عبور كنند » ( فرهنگ نفيسى ) ، به انگليسى  raft  . - م .\r\n","page_name":" 133 ","page_number":133},
  {"content":"\r\n\r\nتاتاران وظيفهء خود مىدانند كه مرا به حضور امپراتور خود رهنمون شوند . زيرا از جاه و مقام من آگاه شده‌اند و نمىگذارند كه پيش از شناسانده شدن به خان تاتار از كافا بگذرم . از شنيدن اين سخن سخت ازو رنجيدم و ترجمان را به داورى برگزيدم و التماس كردم كه قولى را كه سفير به پامارتين و در واقع به پادشاه لهستان داده بود به يادش بياورد و وعده دادم كه به وى شمشيرى پيشكش كنم . گفت كه « آمادهء خدمتگزاريم و آسوده‌خاطر باش » . آنگاه به نزد سفير بازگشت و آنچه گفته بودم تكرار كرده بود . پس سفير با تاتاران به باده‌گسارى نشست و پس از گفت‌وگوى بسيار آنان را مطمئن كرد كه من از مردم جنوا هستم و كار را با پرداخت پانزده دوكات فيصل داد . اما پيش از شنيدن اين خبر سخت نگران و پريشان‌خاطر بودم . بامدادان سوار شديم و تا بيست و چهارم ماه همچنان مىرانديم و با مشكلات فراوان دست بگريبان بوديم و يك شبانه‌روز بىآب بسر برديم تا اينكه به گذرگاهى رسيديم كه سفيران و تاتاران مىبايست راه دژى را در پيش گيرند كه چرچر « 1 » نام داشت و امپراتور تاتاران در آنجا مىزيست . در اينجا تاتارى را به راهنمايى من برگزيدند تا مرا به كافا برساند و من از سفير جدا شدم . اكنون هرچند تنها بوديم و مىترسيديم كه تاتاران كسانى در پى ما فرستند و ما را بازگردانند اما از اينكه از شر سگان ديوانه رها شده بوديم خشنود بوديم و غرضم سگانى است كه چنان از شنيدن بوى گوشت اسب بىتاب مىشدند كه در نزديكى آنان ايستادن جايز نبود . شبانگاه با راهنماى تاتار خود در دشت و در ميان گردونه‌هاى تاتاران بيتوته كرديم كه سقف آنها را با پوست جانوران پوشانده بودند . بيدرنگ بسيارى از تاتاران بر ما گرد آمدند و خواستند بدانند كه كيستيم و همين‌كه از راهنماى ما شنيدند كه من از مردم جنوا هستم شير ترش « 2 » به من تعارف كردند .\r\nبامداد روز بيست و ششم پيش از دميدن آفتاب روبه‌راه نهاديم و نزديك غروب به شهر كافا وارد شديم و خداى بزرگ را سپاس گزارديم كه ما را از شدايد و مشكلات رهانده بود . مخفيانه به كليسايى وارد شدم . و ترجمانى را نزد كنسول\r\n\r\n\r\n","description":"","footnote":"\r\n( 1 ) .  Chercher \r\n( 2 ) . مقصود از شير ترش ظاهرا « قميز » است كه اروپاييان  Koumiss  گويند و آن مشروبى است مسكر كه از شير ماديان سازند . - م .\r\n","page_name":" 134 ","page_number":134},
  {"content":"\r\n\r\nخودمان فرستادم . او نيز بيدرنگ برادرش را نزد من فرستاد و پيام داد كه تا شامگاه در آنجا بمانم و سپس ناشناس به يكى از خانه‌هاى او كه در شهر بود بروم . من نيز چنين كردم . در موعد مقرر به خانهء كنسول رفتيم و او از ما به خوبى پذيرايى كرد . در آنجا بود كه سر پولو اوگنيبن « 1 » را ملاقات كردم . او را سرور ما حضرت فرمانرواى ونيز سه ماه پيش از من به آن شهر فرستاده بود .\r\n\r\n\r\n","description":"","footnote":"\r\n( 1 ) .  Sir Polo Ogniben \r\n","page_name":" 135 ","page_number":135},
  {"content":"\r\n\r\nجناب سفير كافا را ترك مىگويد و پس از عبور از درياى سياه به فاسو « 1 » مىرسد . آنگاه پس از گذشتن از منگرليا « 2 » و گرجستان و قسمتى از ارمنستان در كشور اوزون حسن فرود مىآيد .\r\n\r\n[ فصل دو 
  ] 2\r\nمن نمىتوانم دربارهء شهر كافا به شرح و تفصيل پردازم زيرا تقريبا در تمام مدت اقامت در آنجا خانه‌نشين بودم تا كسى مرا نبيند . با اين همه به ذكر مختصر چيزى كه در آن ديار ديده يا شنيده‌ام خواهم پرداخت . كافا در كنار درياى سياه واقع است . از نظر بازرگانى رونقى بسزا دارد و با جمعيت فراوان مركب از مليتهاى مختلف و به داشتن ثروت بسيار مشهور است . هنگامى كه در آنجا بودم چون مىخواستم به فاسو بروم كشتيى كرايه كردم كه در كنار درياى زاباچه « 3 » و ازان آنتونيو دى والداتا « 4 » بود و مىبايست با اسب خود را به كشتى برسانم و تعهد خود را به انجام رسانم .\r\nهنگامى كه معامله را فيصل دادم مردى ارمنى به نام مراچ « 5 » - كه روزگارى به رم رفته بوده و سفارت اوزون حسن را بر عهده گرفته بوده است - پيشنهادى به من كرد و ارمنى پيرى نيز در اين معنى با او همداستان بود . پيشنهاد اين بود كه بر خلاف نيتى كه داشتم به فاسو نروم و به جاى ديگرى به نام تينا رهسپار شوم كه با\r\n\r\n\r\n","description":"","footnote":"\r\n( 1 ) .  Fasso  همان پوتى  Poti  است ( متن ) و پوتى بندرى است در گرجستان در 270 كيلومترى مغرب تفليس . - م .\r\n( 2 ) .  Mengrelia  ( يا  Mingrelia  ) نام ناحيه‌اى است در كنار درياى سياه كه امروز جزء جمهورى گرجستان است . - م .\r\n( 3 ) .  Zabacche  ظاهرا مراد درياى آزوف است . - م .\r\n( 4 ) .  Antonio di Valdata \r\n( 5 ) .  Morach \r\n","page_name":" 136 ","page_number":136},
  {"content":"\r\n\r\nطرابوزان صد ميل فاصله داشت و در تصرف عثمانيان بود . مىگفتند همين‌كه در آنجا در خشكى فرود آمديم بر اسب سوار مىشويم و قول مىدادند كه در ظرف چهار ساعت مرا به قلعهء مردى به نام آريام « 1 » از رعاياى اوزون حسن خواهند رساند و مىگفتند كه در تينا تنها دژى كه وجود دارد ازان يونانيان است و البته در آنجا در امان خواهم بود . من از اين پيشنهاد به هيچ روى خشنود نبودم ، اما كنسول و برادرش چندان مرا بدين كار تحريض كردند كه سرانجام علىرغم ميل خود بدان تن دردادم .\r\nدر تاريخ سوم ژوئن 1474 م . [ 878 / 879 ه . ق . 
  ] كافا را ترك گفتيم و همراه كنسول به راه افتاديم و روز ديگر به محلى رسيديم كه كشتيى كه كرايه كرده بودم در آنجا لنگر انداخته بود . تعهد كرده بودم كه هفتاد دوكات بابت كرايهء خود و همراهان بپردازم ، اما چون مسير خود را تغيير داده بوديم ناگزير يكصد دوكات پرداختم .\r\nچون آگاه شدم كه در جاى فرود آمدن در خشكى اسبى براى سوار شدن ما نيست ، نه اسب با خود به كشتى بردم تا راهنمايان ما بر آنها سوار شوند و نيز سازوبرگ خود را در حين عبور از منگرليا و گرجستان بر آنها بار كنيم .\r\nدر تاريخ پانزدهم پس از سوار كردن اسبها در كشتى بادبان برافراشتيم و به درياى سياه وارد شديم . پس از آنكه مسير خود را به سوى تينا منحرف كرديم به مدد باد موافق روبه‌راه نهاديم . با اين همه پس از طى بيست ميل بىآنكه آن محل را ديده باشيم باد به سوى مشرق وزيدن گرفت ، يعنى بر خلاف جهت ما ، در حالىكه همچنان در مسير خود پيش مىرفتيم . چون ديدم كه دريانوردان با هم سخن مىگويند خواستم كه از موضوع بحث آنان آگاه شوم . گفتند كه هرچه تو بخواهى به طيب خاطر انجام مىدهيم ، اما مرا مطمئن كردند كه تينا جايى بسيار خطرناك است . پس از شنيدن اين مطلب چون ديدم كه خداى بزرگ ما نمىخواهد كه گزندى بر من رسد بر آن شدم كه به سوى لئاتى « 2 » و فاسو حركت كنم . پس از آنكه بدين كار مصمم شدم هوا پس از اندك زمانى سازگار شد و ما به مدد باد شرطه به دريانوردى ادامه داديم .\r\n\r\n\r\n","description":"","footnote":"\r\n( 1 ) .  Ariam \r\n( 2 ) .  Leati \r\n","page_name":" 137 ","page_number":137},
  {"content":"\r\n\r\nدر تاريخ بيست و نهم به وارتى « 1 » رسيديم و چون اسبان بيمارگونه بودند دستور دادم كه آنها را در كرانه فرودآورند و به فاسو كه مىگفتند تا آنجا شصت ميل فاصله دارد بفرستند . در اينجا بود كه مردى به نام برناردينو « 2 » برادر ناخداى كشتى ما به كشتى نزد ما آمد ، و چون شنيد كه خواسته بوديم به تينا برويم گفت كه اگر چنين كرده بوديم همهء ما را به اسارت مىبردند ، زيرا بيقين مىدانست كه تينا جاى آمد و شد يك سوباشى « 3 » است كه سواران بسيارى در زير فرمان دارد . كار آنان بنا به رسم معمول خود برده كردن ديگران است . شكر خداى را بجاى آورديم و از وارتى خارج شديم . وارتى در منگرليا عبارت است از دژى كه شهرى كوچك آن را در ميان گرفته است و ازان فرمانروايى به نام گوربولاست « 4 » . شهر ديگرى در كرانهء درياى سياه قرار دارد كه چندان مهم نيست و كالتىچيا « 5 » خوانده مىشود و محل تجارت پارچه‌هاى ابريشمى و كرباس و موم ارزان قيمت است . مردم شهر از هر طبقه سخت بينوايند .\r\nدر اول ژوئيهء 1474 م . [ 878 / 879 ه . ق . 
  ] به دهانهء فاسو رسيديم . قايقى پر از مردم منگرليا كه رفتارشان چون ديوانگان بود در كنار كشتى ما روان شد .\r\nاز كشتى خارج و به قايق سوار شديم و به دهانهء رودى رفتيم كه در آنجا جزيره‌اى قرار دارد و مىگويند كه شاه آرتا « 6 » پدر مدياى « 7 » زهردهنده بر آن فرمان مىرانده است . آن شب در آنجا خوابيديم و از بسيارى حشراتى كه به زحمت مىتوانستيم خود را از شر آنها در امان نگاه داريم رنج برديم .\r\nبامداد دوم ژوئيه با قايقهاى آن ديار در جهت بالاى رود رانديم و به شهرى رسيديم كه آسو « 8 » نام دارد و در كنار رود واقع است و بيشه‌ها آن را در ميان گرفته است . پهناى رود به مقدار مسير دو تير پرتاب است . هنگامى كه به شهر فرود آمديم ، من مردى را يافتم به نام نيكولو كاپلو دا مودونه « 9 » كه در آنجا رحل اقامت افكنده و\r\n\r\n\r\n","description":"","footnote":"\r\n( 1 ) .  Varti \r\n( 2 ) .  Bernardino \r\n( 3 ) .  Sobassi  در اينكه جزء دوم كلمه باشى است ( به معنى سركرده و رئيس ) نه باسى چنان كه در متن آمده است شكى نيست . - م . [ سوباشى به معناى داروغه است . - نوايى 
  ]\r\n( 4 ) .  Gorbola \r\n( 5 ) .  Caltichea \r\n( 6 ) .  King Arta \r\n( 7 ) .  Medea \r\n( 8 ) .  Asso \r\n( 9 ) .  Nicolo Capello da Modone \r\n","page_name":" 138 ","page_number":138},
  {"content":"\r\n\r\nاسلام آورده بود ، همچنين يك زن چركس به نام مارتا « 1 » كه كنيز يكى از مردم جنوا بود . مردى جنوايى كه او نيز در آن ديار ماندگار شده و زنى را به همسرى اختيار كرده بود . من در خانهء آن زن كه نامش مارتا بود اقامت گزيدم و البته به خوبى از من پذيرايى كرد و تا چهارم ژوئيه در آنجا ماندم . فاسو ازان دسته‌اى از مردم منگرليا است كه سالارشان بنديان نام دارد . سرزمين او پهناور نيست چه مىتوان آن را سه روزه گذاره كرد و قسمت مهم آن را بيشه‌ها و كوهها پوشانده است .\r\nمردم آن سامان درنده‌خويند و سر خود را به رسم نوراهبان مىتراشند .\r\nمعادن سنگ در آن سرزمين يافته مىشود ، همچنين اندكى غله و شراب به عمل مىآورند كه چندان ارزشى ندارد . خوراك مردم از فرط تنگدستى همان ارزن است كه از آن خوراكى سخت مانند پولن‌تا « 2 » تهيه مىكنند و زندگى زنان از اين هم دشوارتر است و اگر مردم اندكى شراب و نمك و ماهى از طرابوزان و نمك از كافا وارد نمىكردند كارشان زار بود . كنف و موم به مقدارى اندك به عمل مىآورند و اگر مردمى كوشا مىبودند مىتوانستند هرقدر مىخواستند از رودخانه ماهى صيد كنند . مسيحيند و از آيين كليساى يونان پيروى مىكنند اما بدعتهاى فراوان نيز دارند .\r\nدر چهارم ژوئيه فاسو را ترك گفتيم و به اتفاق نيكولو كاپلو كه پيش از اين نامش را بردم و راهنماى ما بود به زورق نشستيم و از رودى موسوم به مازو « 3 » گذشتيم .\r\nدر پنجم ژوئيه پس از عبور از بيشه‌ها و گذشتن از فراز كوهها شامگاه به محلى رسيديم كه بنديان فرمانرواى منگرليا اقامت داشت . اين شاهزاده با درباريانش در دشتى كوچك زير درختى نشسته بود . من توسط نيكولو كه پيش از اين نامش را برده‌ام وى را آگاه كرده بودم كه مىخواهم با عاليجناب گفت‌وگو كنم .\r\nاو كس به دنبال من فرستاده بود . وى بر فرشى نشسته بود و همسر و چند تن از پسرانش در كنار او بودند . مرا روبه‌روى خود نشاند . پس از آنكه با او سخن گفتم و\r\n\r\n\r\n","description":"","footnote":"\r\n( 1 ) .  Marta \r\n( 2 ) .  Polenta  غذايى است كه ايتالياييان از آرد ذرت و ارزن مىسازند . - م .\r\n( 3 ) .  Mazo \r\n","page_name":" 139 ","page_number":139},
  {"content":"\r\n\r\nهدايايى تقديمش كردم فقط به من خوشامد گفت . از وى خواهش كردم كه راهنمايى در اختيارم بگذارد . وعده داد كه چنين كند . آنگاه به اقامتگاه خود بازگشتم . وى به عنوان تحفه يك كله خوك و اندكى گوشت گاو كه بد پخته شده بود و كمى نان بد براى من فرستاد ، كه از روى اضطرار آنها را خورديم . من تمام روز در انتظار راهنما بودم . در اين دشت درختان بيشمارى از جنس شمشاد اما بزرگتر ديده مىشد كه بلندى آنها يكسان بود و در ميان اين درختان كوره‌راهى گشوده بودند .\r\nبنديان پنجاه سالى داشت . مردى بود با صباحت منظر اما رفتارش به رفتار ديوانگان مىمانست .\r\nدر هفت ژوئيه روبه‌راه نهاديم و دائم از ميان بيشه‌ها و بر فراز كوهها سفر مىكرديم و در هشت ژوئيه از رودى گذشتيم كه منگرليا را از گرجستان جدا مىكند . در آنجا در چمنى بر روى علفهاى تازه خوابيديم در حالىكه چندان توشه‌اى با خود نداشتيم .\r\nدر تاريخ نهم به شهركى به نام كوتاچيس « 1 » رسيديم . در آنجا بر فراز تپه‌اى دژى ساخته‌اند يك پارچه از سنگ و اين دژ كليسايى دارد كه بس كهن مىنمايد .\r\nسپس از پلى كه بر رودى بسيار بزرگ زده بودند گذشتيم و به چمنى فرود آمديم كه خانه‌هاى باگراتى « 2 » پادشاه گرجستان را در آنجا ساخته بودند . دژى كه پيش از اين نام بردم ازان او است . فرمانرواى آن حدود به ما اجازه داد كه در آن خانه‌ها منزل كنيم و در آنجا تا يازدهم ژوئيه بسر برديم . از گرجيان كه مانند مردم منگرليا ديوانه‌اند سخت در عذاب بوديم . حاكم از من خواست كه با او ناهار بخورم . همين كه به خانه‌اش رفتم بر زمين نشست و من نيز با تنى چند از كسان او و خودم در كنارش نشستم .\r\nدر برابر ما خوانى از پوست گستردند كه بر روى آن يك ورقه روغن بود و من يقين دارم كه آن همه چربى براى پختن ديگى پر از كلم كافى بود . در برابر من طعامى از نان و شلغم و اندكى گوشت نهادند كه به رسم خود تهيه كرده بودند ،\r\n\r\n\r\n","description":"","footnote":"\r\n( 1 ) . «  Cotochis  همان كوتاييس  Kutais  است » ( متن ) و كوتاييس از شهرهاى جمهورى گرجستان واقع در ساحل شرقى درياى سياه است . - م .\r\n( 2 ) .  Pangrati  ظاهرا صحيح باگراتى است كه خاقانى « بقراطيان » گفته است . ( نوايى )\r\n","page_name":" 140 ","page_number":140},
  {"content":"\r\n\r\nهمچنين خوراكهاى ناياب ديگرى كه البته به ياد ندارم . جام را در گردش آوردند و سخت كوشيدند كه مرا نيز مانند خود مست كنند . چون من شراب نمىنوشيدم بخوارى در من نگريستند . با زحمت بسيار از نزدشان خارج شدم . حاكم راهنمايى بر من گماشت تا مرا به كاخ پادشاه هدايت كند .\r\nدر دوازدهم ژوئيه آن شهرك را ترك گفتيم و از روى كوهها و از ميان بيشه‌ها گذشتيم و شامگاهان به اشارهء مرد راهنما در چمنى فرود آمديم كه نزديك دژى بود بر فراز كوهى و اين دژ اقامتگاه شاه باگراتى بود . در اينجا راهنما از ما جدا شد و گفت مىرود تا پادشاه را از آمدن ما آگاه كند و بيدرنگ با راهنماى ديگرى كه در سراسر كشور همراه ما خواهد بود بازخواهد گشت . تنها و ترسان شب همه شب در ميان جنگل به انتظار نشستيم و از گرسنگى و تشنگى رنج برديم . فردا سحرگاهان راهنما با دو تن از منشيان پادشاه بازگشت و منشيان گفتند كه پادشاه كوتاچيس رفته است و آنان را براى مراقبت از امور و لوازم من فرستاده است تا از آنها سياهه‌اى ترتيب دهند و من بتوانم در سراسر كشور سفر كنم و چيزى بابت آنها نپردازم .\r\nخواستند آنچه داشتم ببينند و صورت بردارند حتى از جامه‌هايى كه پوشيده بودم .\r\nاين كار سخت مايهء شگفتى من شد . همين‌كه از سياهه‌نويسى فراغت يافتند گفتند كه تنها من بر اسب سوار شوم و از من خواستند كه نزد پادشاه بروم . اما همين‌كه جانانه كوشيدم تا دست از من بردارند به ناسزا گفتن پرداختند و به زحمت بسيار اجازه يافتم تا ترجمان خود را همراه ببرم .\r\nپس بىآنكه چيزى خورده يا نوشيده باشم بر اسب نشستم و با آنان به دژ كوتاچيس اقامتگاه شاه رفتم كه پيش از اين نام برده‌ام . در اينجا به فرمان پادشاه تمام شب را در زير درختى بسرآوردم و او تنها اندكى نان و ماهى برايم فرستاد .\r\nهمراهان مرا ديگران بازداشت كردند و به دهى بردند و در خانهء كشيشى جاى دادند . تو خود بنگر كه چه حال مشكلى داشتم . بامدادان پادشاه كس به دنبال من فرستاد . وى در خانه‌اش با بزرگان دربارش بر زمين نشسته بود . از من پرسشهاى فراوانى كرد . از جمله اينكه در جهان چند پادشاه وجود دارد و من سرسرى پاسخ دادم كه به گمان من دوازده تنند . او گفت كه راست مىگويم و او خود يكى از آنان است . آنگاه گفت « آيا به كشور من آمده‌اى بىآنكه نامه‌اى از سرور خود آورده باشى ؟ »\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nپاسخ دادم كه برايش نامه نياورده‌ام ، زيرا گمان نمىبردم كه گذارم به كشور او افتد ، اما خاطرش را مطمئن ساختم كه سرور من پاپ وى را يكى از پادشاهان جهان مىداند و قدر او را به خوبى مىشناسد ، و اگر مىدانست كه من مىبايد از سرزمين او بگذرم با خشنودى فراوان برايش نامه مىنوشت . اين سخن به ظاهر مايهء خشنودى خاطرش شد و پس از آن از من سؤالهاى بسيار عجيبى كرد و از آنچه گفت چنين دريافتم كه آن مردك بدنهادى كه راهنماى من بود به پادشاه گفته بوده است كه بسيارى چيزهاى گرانبها با خود دارم . براستى اگر صحت اين حال بر پادشاه مسلم شده بود هرگز مرا رخصت رفتن نمىداد . منشيان پادشاه از جمله اشياء معدودى كه ازان من بود و در سياههء خود نوشته بودند هرچه مىخواستند برداشتند و به من اصرار كردند كه آنها را به پادشاه پيشكش كنم . هنگامى كه مىخواستم از نزد سلطان بيرون روم تمنى كردم كه راهنمايى در اختيار من بگذارد تا مرا بسلامت تا مرز كشور هدايت كند . او وعده داد كه با درخواست من موافقت نمايد و گفت كه گذشته از راهنما دستخطى به من خواهد سپرد تا به اتكاى آن بتوانم از سراسر مرز و بوم او بسلامت عبور كنم . آنگاه از نزدش بيرون آمدم و به زير درختى كه جايگاه من بود بازگشتم و از آن منشى كه همراه من بود با اصرار و ابرام خواستم كه راهنما و نامه‌اى كه پادشاه وعده داده بود در دسترسم بگذارد . سرانجام با زحمت بسيار اين هر دو را در اختيار گرفتم .\r\nدر تاريخ چهاردهم پادشاه را بدرود گفتم ، و به روستايى كه همراهان من در آنجا منزل كرده بودند بازگشتم . آنان با شنيدن شرح بدرفتارى سلطان يقين كرده بودند كه هرگز باز نخواهم گشت . از ديدن من چنان شادمان شدند كه گويى مسيحا را ديده‌اند و از خوشحالى نمىدانستند چه كنند . كشيش بينوا نيز خشنود شد و براى من غذا آماده كرد . آن شب به بهترين حالى كه ممكن بود خوابيديم و كشيش اندكى نان پخت تا همراه خود ببريم و نيز كمى شراب به ما داد .\r\nدر تاريخ پانزدهم سه ساعتى از روز برآمده بود كه با راهنماى خود روبه‌راه نهاديم و از ميان بيشه‌ها و كوههاى هراس‌انگيز آن كشور نفرين‌شده گذشتيم . شبها نزديك به آب و علف مىخوابيديم و چون هوا سرد بود ناگزير به افروختن آتش بوديم .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nدر تاريخ هفدهم به محلى رسيديم كه متعلق به همان سلطان بود و گورى « 1 » نام داشت . اين شهر در دشت نهاده است و دژى چوبين دارد كه بر فراز تپه‌اى ساخته‌اند . رودى بزرگ از كنار آن مىگذرد و جايى بسيار مناسب است . همين‌كه حاكم شهر توسط راهنما از ورود من آگاه شد مرا به خانه‌اى فرودآورد كه انتظار داشتم در آنجا از من به خوبى پذيرايى كنند . اما پس از اندك مدتى كس به نزد من فرستاد و پيام داد كه پادشاه به او نامه نوشته و فرمان داده است كه من بايد بيست و شش دوكات به او و شش دوكات به راهنما بپردازم . حيرت‌زده گفتم كه اين كار ممكن نيست زيرا سلطان به خوبى مرا پذيرفته و من قبلا هفتاد دوكات به وى پرداخته‌ام و از اين‌گونه سخنان بسيار گفتم كه البته سودى نبخشيد و ناگزير با ناخشنودى مبلغى را كه مىخواست دادم . وى مرا تا تاريخ نوزدهم در آنجا نگاه داشت و سپس اجازهء رفتن داد . در مدت اقامت خود در آنجا سخت آزرده‌خاطر بودم زيرا چنين مىنمود كه آن درنده‌خويان هرگز پيش از من انسان نديده‌اند . با اين همه گرجستان به نسبت بهتر از منگرليا مىباشد ، اما آداب و راه و رسم مردم هر دو كشور مانند دين و مراسم مذهبى آنان يكى است . هنگامى كه از كوهى بلند فرود مىآمديم شنيديم كه در كليساى بزرگ واقع در جنگلى نقشى باستانى از حضرت مريم وجود دارد كه چهل كشيش نگهبان آنند و مىگفتند كه بسيارى معجزات كرده است . من حاضر نبودم كه بدانجا روم و بسيار مايل بودم كه آن كشور لعنتى را ترك گويم چه در آنجا با دشواريهاى بيشمارى روبه‌رو شده و از خطرات فراوانى رسته بودم كه اگر بخواهم شرح دهم وقت بسيار مىخواهد و سودى نخواهد داشت جز اينكه خواننده را ملول كند .\r\nدر تاريخ بيستم به ترك گورى گفتيم و همچنان به سيروسفر بر فراز كوهها و از ميان بيشه‌ها ادامه داديم . گاهى در خانه‌اى فرود مىآمديم و ما حضرى بدست مىآورديم و هرجا كه آب و چراگاه براى اسبان بود به استراحت مىپرداختيم . بستر ما علفهاى تازه بود . در سراسر منگرليا و گرجستان ما بدين‌گونه سفر كرديم .\r\n\r\n\r\n","description":"","footnote":"\r\n( 1 ) . «  Gorides  همان گورى  Gori  است » ( متن ) ، و گورى از شهرهاى جمهورى گرجستان واقع در شمال غربى تفليس است . - م .\r\n","page_name":" 143 ","page_number":143},
  {"content":"\r\n\r\nجناب سفير به تبريز مىرسد كه شهرى است باشكوه و چون در آنجا به ديدن اوزون حسن كامياب نمىشود خويشتن را به فرزند او مىشناساند . پس از خروج از تبريز روزهاى فراوان در ايران به سفر مىپردازد و سرانجام به اصفهان « 1 » مىرسد و در آنجا به ملاقات شاه توفيق مىيابد .\r\n\r\n[ فصل سه 
  ] 3\r\nدر بيست و دوم ژوئيهء 1474 م . [ 878 / 879 ه . ق . 
  ] راه صعود به كوهى بلند را در پيش گرفتيم و شبانگاه چيزى نمانده بود كه به قله رسيم كه ناچار به استراحت پرداختيم درحالىكه آب نداشتيم . روز ديگر پگاه به پيش رانديم و هنگامى كه از كوهستان فرود آمديم خود را در سرزمين اوزون حسن يافتيم . به عبارت ديگر به ارمنستان وارد شده بوديم . هنگام غروب به دژى رسيديم كه پادگان آن از تركان بود و ازان اوزون حسن . اينجا لورى « 2 » خوانده مىشد و در دشتى نهاده است كه از پايين آن رودى بسيار ژرف مىگذرد . در سوى ديگر كوهى است و در مقابل رود دهى ارمنىنشين كه در آنجا به خوبى از ما پذيرايى كردند و در آنجا تا بيست و پنجم ژوئيه اقامت كرديم يكى براى آنكه به آسايش پرداخته باشيم و ديگر به جهت آنكه مىخواستيم راهنمايى يابيم . آن مرد ارمنى كه از كافا آورده بوديم و گفته بود كه يكى از رعاياى اوزون حسن است مردى سخت نابكار از كار درآمد و آن ارمنيان به من گفتند كه بخت با من يار بوده است و از دست او جان بدر برده‌ام . ازاين‌رو اسبى را كه به او داده بودم پس‌گرفتم و عذرش را خواستم و كشيش ارمنى را كه بسيار وفادارى نمود تا تبريز به راهنمايى خود برگزيدم .\r\nدر تاريخ بيست و ششم ما پنج تن به همراه آن كشيش از لورى بيرون\r\n\r\n\r\n","description":"","footnote":"\r\n( 1 ) .  Spaan \r\n( 2 ) . در اصل  Lores  و به نظر دكتر نوايى : لورى .\r\n","page_name":" 144 ","page_number":144},
  {"content":"\r\n\r\nآمديم و از كوهى گذشتيم و شامگاهان به دشتى كه پيرامونش را كوهها فراگرفته بود فرود آمديم و به روستايى ترك‌نشين رسيديم كه در آنجا از ما به خوبى پذيرايى كردند و در زير آسمان خوابيديم .\r\nدر تاريخ بيست و هفتم پيش از سپيده‌دم به راه افتاديم تا از كوهى ديگر بگذريم و چنين شنيديم كه در سراشيب اين كوه دهى ترك‌نشين قرار دارد كه هنگام روز عبور از آن خطرناك است . گمان مىكنم كه از مددكارى طالع ، عبور ما از آن ده هنگامى اتفاق افتاد كه كسى ما را نديد . سپس وارد سرزمينى بسيار زيبا شديم و سخت كوشيديم تا بر طول مراحل و منازل بيفزاييم و كمتر مىآسوديم مگر شب هنگام كه در زير آسمان مىخفتيم . بدين‌گونه از آن بوم و برگذشتيم تا در تاريخ بيست و ششم ژوئيهء كه به كوه نوح « 1 » رسيديم و آن كوهى است بسيار بلند كه در تمام سال از قله تا دامنه پوشيده از برف است . مىگفتند بسيار كسان كوشيده‌اند تا به قله رسند . پاره‌اى هرگز بازنگشته‌اند و آنان كه بازگشته‌اند مىگويند كه هرگز راهى براى رسيدن به قله يافته نخواهد شد . تا روز سىام ماه از ميان دشتى هموار گذشتيم كه تنها چند تپه با ارتفاع ناچيز در آن قرار داشت و سرانجام به دژى فرود آمديم ازان فرانكهاى ارمنى « 2 » آزاد كه خود را چياگرى « 3 » مىخوانند و در آنجا تا روز سى و يكم ماه رحل اقامت افكنديم تا اندكى بياساييم . بخصوص كه خواربار از قبيل نان و گوشت و مرغ و خروس و شراب همراه داشتيم .\r\nدر اول ماه اوت 1474 م . [ 878 / 879 ه . ق . 
  ] ناگزير راهنمايى ديگر برگزيديم تا ما را به تبريز رساند و شامگاهان روبه‌راه نهاديم .\r\nدر دوم اوت به ده ارمنىنشين نسبتا خوب ديگرى رسيديم كه بر دامنهء كوهى قرار دارد و در آنجا ناچار مىبايست با نوع عجيبى از زورق كه در آن سامان معمول است از رودخانه بگذريم . مىگويند كه در كرانه‌هاى اين رود و در جهت بسيار شرقى آن بود كه سلطان بوسعيد « 4 » به جنگ اوزون حسن آمد و هنگامى كه\r\n\r\n\r\n","description":"","footnote":"\r\n( 1 ) . در متن  the mountain of Noah  همان كوه آرارات است كه بنا بر روايت تورات ، كشتى نوح بر آن نشست . - م .\r\n( 2 ) .  Armenian Franks \r\n( 3 ) .  Chiagri \r\n( 4 ) . در متن  Soldan Busech  . بايد سلطان ابوسعيد ( تيمورى ) باشد كه بدين سرگذشت گرفتار آمد . - م .\r\n","page_name":" 145 ","page_number":145},
  {"content":"\r\n\r\nاوزون حسن در يك سو و تاتاران در سوى ديگر رود بودند تاتاران از بيمارى ناشى از كمبود خواربار چنان ضعيف شدند كه اوزون حسن آنان را تارومار و سلطان را دستگير كرد و فرمان داد تا او را سر بريدند . ما اين رود را گذاره كرديم .\r\nدر ساحل چپ آن يازده روستاى ارمنىنشين نزديك به هم قرار دارد كه ساكنان آن اسقف دارند و همه رعاياى پاپ اعظمند . در تمام اين ناحيه سرزمينى از اين زيباتر و بارورتر وجود ندارد .\r\nدر تاريخ سوم ماه به شهركى به نام مررىچى « 1 » رسيديم و شب را در آنجا آسوديم . در تاريخ چهارم ، صبح زود روبه‌راه نهاديم و از ميان دشتها گذشتيم . هوا بىاندازه گرم بود و در هيچ جا نتوانستيم آب آشاميدنى خوب بدست آوريم .\r\nبايد يادآور شوم از هنگامى كه از لورى خارج شده بوديم ، در طى سفر در جاهايى كه نام بردم عدهء فراوانى از تركمانان را با خانواده‌هايشان ديديم كه درطلب چراگاههاى تازه كوچ مىكردند . رسم آن مردم اين است كه هرجا كه علف فراوان باشد چادر زنند و چون گياهى در زمين نماند در جست‌وجوى مرتعى ديگر برآيند .\r\nما نيز از كنار پاره‌اى از اردوگاههاى آنان گذشتيم . اين تركمانان نژادى ملعون و دزدانى نابكارند ؛ براستى ما را سخت بيمناك ساخته بودند . با اين همه پس از آنكه فهماندم كه به ديدن سلطان آنان مىروم به يارى خداوند توانستيم راه خود را دنبال كنيم .\r\nدر اين روز نزديك غروب به شهر تبريز وارد شديم كه در دشتى نهاده است و محصور با ديوارهاى گلى غم‌انگيز . نزديك اين شهرچندين كوه سرخ‌رنگ ديده مىشود كه مىگويند كوههاى تورى « 2 » خوانده مىشود . هنگامى كه وارد اين شهر شديم سخت پرآشوب بود و با زحمت بسيار توانستيم به كاروانسرايى برسيم و در آنجا اقامت كرديم . هنگامى كه از ميان پاره‌اى از تركان مىگذشتيم شنيدم كه مىگفتند : « اينان سگانى هستند كه براى تفرقه افكندن در ميان مسلمانان بدين‌جا مىآيند . بايد آنان را قطعه‌قطعه كنيم » .\r\n\r\n\r\n","description":"","footnote":"\r\n( 1 ) .  Marerichi  شايد مرند باشد . - م .\r\n( 2 ) . در متن  Tauri  . اين كوههاى سرخ‌رنگ بايد همان كوه سرخاب باشد كه به مناسبت دو مزارى كه بر فراز آن است عوام عينل زينل - عين على ، زين على خوانند . - م .\r\n","page_name":" 146 ","page_number":146},
  {"content":"\r\n\r\nهمين‌كه در كاروانسرا فرود آمديم عجمى « 1 » كه مردى نيك‌نفس مىنمود دو اتاق در اختيار ما نهاد . نخستين چيزى كه به ما گفت آن بود كه از سالم رسيدن ما به مقصد حيرت كرده است زيرا به نظرش چنين مىنمود كه اين كار باورنكردنى است و به ما فهماند . من خود نيز مشاهده كرده بودم كه كوچه‌هاى شهر را تمام سنگربندى كرده بودند .\r\nچون خواستم سبب اين كار را بدانم گفت كه اغورلو محمد پسر دلير اوزون حسن سر از فرمان پدر پيچيده و يكى از شهرهاى ايران را كه شيراز خوانده مىشود و اوزون حسن آن را به سلطان خليل و مادرزنش واگذار كرده بود متصرف شده است . ازاين‌رو اوزون حسن لشكرى جرار فراهم آورده و به سوى شيراز رفته است تا فتنهء پسر را دفع كند . فرمانرواى يكى از قبايل كوهستانى كه نامش زگرلى « 2 » بود نيز با اغورلو محمد همدست شده و با سه هزار سوارى كه در زير فرمان دارد به تاخت‌وتاز و غارت كردن آن سامان پرداخته و تا تبريز پيش رانده است . اكنون از ترس اوست كه كوچه‌ها را سنگربندى كرده‌اند . وى نيز گفت كه سوباشى تبريز كه براى مقابله با زگرلى از شهر خارج شده بود از او سخت شكست خورده و هرچه داشته است به غارت رفته و شكر خدا را به جا آورده كه توانسته است سلامت به تبريز بازگردد .\r\nهنگامى كه پرسيدم چرا همهء مردم شهر يكباره به دشمن نمىتازند ، پاسخ داد كه آنان مردمى جنگجو نيستند و از هر سركرده‌اى كه شهر را به تصرف درآورد فرمان مىبرند .\r\nمن خواستم به هر تدبير از تبريز بيرون شتابم و به دنبال شاه بروم اما كسى را نيافتم كه با من همراه شود و سوباشى نيز لطفى ننمود . ناگزير در كاروانسرا ماندم و صاحب آن گفت كه خود را از انظار مخفى كن . با اين همه گاهى ناچار بودم كه براى خريد خواربار بيرون روم يا ترجمان خود را بفرستم و يا مردى را به نام استوس‌تين « 3 » كه از مردم پاويا « 4 » و از شهر كافا در زمرهء همراهان من درآمده بود\r\n\r\n\r\n","description":"","footnote":"\r\n( 1 ) . در متن  the Azamo  . ر . ك . حاشيهء ص . 149 . - م .\r\n( 2 ) .  Zagarli \r\n( 3 ) .  Astustin \r\n( 4 ) .  Pavia  نام شهرى است در شمال غربى ايتاليا در ناحيهء لومباردى . - م .\r\n","page_name":" 147 ","page_number":147},
  {"content":"\r\n\r\nبدين كار بگمارم ، چه تا حدى با زبان اهل محل آشنا بود . مردم اين دو تن را به باد ناسزا مىگرفتند و مىگفتند كه بايد آنان را قطعه‌قطعه كرد . پس از چند روز يكى از پسران اوزون حسن به نام مقصود بيگ « 1 » با هزار سوار از راه دررسيد تا حكومت تبريز را بدست گيرد ، زيرا زگرلى همه را بيمناك ساخته بود . پس به نزد او رفتم و با زحمت بسيار بار يافتم . ناچار قطعه شالى بردم و پس از سلام كردن بر وى گفتم كه عازم زيارت شاه مىباشم . خواهش كردم كه پاسدارانى همراه من كند . چند كلمه بيشتر جواب نداد و اعتنايى به من ننمود . پس به اقامتگاه خود بازگشتم . آنگاه بد از بتّر شد ، زيرا وقتى مقصود بيگ خواست از مردم براى بسيجيدن سپاه مال بستاند دست رد بر سينه‌اش نهادند و دكانها را بستند . ازاين‌رو ناگزير كاروانسرا را ترك گفتم و به كليساى ارمنيان رفتم . در آنجا محوطهء كوچكى را براى اقامت خود و بستن اسبهايمان در اختيار گرفتم و نمىتوانستم كه به هيچ يك از همراهان خود اجازهء خروج دهم . هركس مىتواند حال ما را در آن ايام قياس كند كه چگونه از احتمال آزار و بدرفتارى مردم در اضطراب بوديم ، اما لطف و عنايت خداى بزرگ كه تا آن هنگام شامل حال ما شده و آن همه خطرات را از ما دفع كرده بود ، باز هم مايهء نجات ما شد .\r\nدر پنجم سپتامبر 1474 م . [ 878 / 879 ه . ق . 
  ] هنگامى كه هنوز در تبريز بوديم بارتولومئو ليومپاردو « 2 » كه مرا در كافا ملاقات كرده بود به اتفاق برادرزاده‌اش برانكاليون « 3 » از سوى عاليجناب فرمانرواى ونيز به رسالت نزد شاه اوزون حسن آمد .\r\nوى كه از راه طرابوزان آمده بود يك ماه پس از من به تبريز رسيد . اينك بر آن شدم كه اگوستينو « 4 » را كه پيش از اين از او نام برده‌ام از راه حلب با نامه‌هاى خود به ونيز بفرستم ، و عاليجناب فرمانرواى ونيز را از آنچه روى داده بود آگاه كنم و او پس از رو به‌رو شدن با مخاطرات بسيار بسلامت به مقصد رسيد . من تا تاريخ بيست و دوم سپتامبر در تبريز ماندم و دربارهء اين شهر نمىتوانم شرحى مبسوط بيان كنم زيرا پيوسته در مخفيگاه بسر مىبردم . تبريز شهرى است بزرگ ، كهربا در آن بسيار ديده مىشود . مىپندارم كه پرجمعيت نباشد . هرگونه خواربار در آن ديار فراوان است\r\n\r\n\r\n","description":"","footnote":"\r\n( 1 ) .  Massubei \r\n( 2 ) .  Bartholomeo Liompardo \r\n( 3 ) .  Brancalion \r\n( 4 ) .  Augustino \r\n","page_name":" 148 ","page_number":148},
  {"content":"\r\n\r\nاما بسيار گران . بازارهاى بسيار دارد و راه عبور كاروانهايى است كه مقدار فراوانى ابريشم به مقصد حلب حمل مىكنند . اجناس ابريشمى ساخت يزد ، مقدار فراوانى فاستونى و تقريبا هر نوع كالا در آنجا وجود دارد .\r\nاز نيك‌بختى من قاضى عسكر « 1 » يكى از رجال مهم دربار اوزون حسن كه به سفارت و براى بستن پيمانى نزد سلطان عثمانى رفته و ناكام بازگشته بود به تبريز آمد تا از اين راه نزد شاه ، فرمانرواى خود ، برود . همين‌كه از اين خبر آگاه شدم درخواست ملاقات كردم . تحفه‌اى به او دادم ، و خواهش كردم كه به من اجازه دهد همراهش سفر كنم . گفتم كه براى كارى مهم به نزد شاه مىروم . وى درخواست مرا از روى نهايت لطف و محبت پذيرفت و گفت كه همراهى مرا با خشنودى مىپذيرد و توكلش به خداست كه بتواند مرا سلامت نزد شاه خود برساند . اين در نظر من نشانهء عنايت پروردگار بود . ازاين‌رو شكرش را بجاآوردم . قاضى دو بردهء اسلاو كه اسلام آورده بودند همراه داشت كه از ياران صميم نوكران من شده به آنان گفته بودند كه آمادهء يارى به ايشان هستند . به من نيز وعده داده بودند كه هرگاه اربابشان عزم سفر كرد مرا آگاه كنند . چنين كردند و چون اين خبر براى من مغتنم بود به آنان هدايايى دادم .\r\nدر تاريخ بيست و دوم چنان كه گفتم تبريز را به اتفاق قاضى عسكر ترك گفتيم . كاروانى از « عجمى » ها « 2 » كه روبه‌راه نهاده بودند براى حفاظت ، با ما همراه شدند .\r\nدر طى مسافرت مىديديم كه به استثناى چند تپه بقيه اراضى آن سرزمين ناهموار اما بسيار خشك است ، زيرا هيچ نوع درختى ديده نمىشد مگر در كنار پاره‌اى از رودخانه‌ها . با اين همه از كنار چند ده‌كوره گذشتيم . پيش از نيمروز در زير آسمان مىآرميديم و شب‌هنگام نيز چنين مىكرديم . از دهاتى كه مىگذشتيم خواربار مىگرفتيم . بدين‌گونه راه مىپيموديم تا در تاريخ بيست و هشتم به سلطانيه رسيديم كه بر حسب ظاهر و به گمان من شهر خوبى است . دژى بزرگ دارد كه بر\r\n\r\n\r\n","description":"","footnote":"\r\n( 1 ) .  Cadi Lascher \r\n( 2 ) .  Azami  . چند صفحه قبل نيز مىنويسد آزامو  Azamo  ، ظاهرا به معنى كاروانسرادار . - م . [ آزامى - عجمى ، غيرترك - نوايى 
  ]\r\n","page_name":" 149 ","page_number":149},
  {"content":"\r\n\r\nگردش حصار كشيده‌اند . خواستم كه آن را تماشا كنم . درون آن مسجدى است كه بسيار كهن مىنمايد . سه در مفرغى دارد بلندتر از درهاى كليساى مرقس مقدس « 1 » در ونيز . بر اين درها گل‌ميخهاى سيمين با نقشهاى گل و بوته كوفته‌اند كه بسيار زيباست و مىپندارم كه مبلغى گزاف صرف اين كار كرده باشند . در آنجا ديدنيهاى ديگر نبود . شهر در دشتى نهاده است اما در مجاورت بعضى از كوههاى نسبتا بلند .\r\nمىگويند كه در زمستان هواى آنجا چنان سرد مىشود كه مردم ناگزير به جاى ديگر مىروند . بازارى دارد كه در آنجا خواربار و قماشهاى نخى معمولى مىفروشند . تا تاريخ سىام در سلطانيه مانديم . صبح آن روز از آن شهر بيرون آمديم و دوباره به سيروسفر از ميان كوه و دشت پرداختيم . هر شب در زير آسمان مىخوابيديم .\r\nآن سرزمين قسمتى از خاك ايران است كه از تبريز آغاز مىشود .\r\nدر چهارم اكتبر 1474 . [ 878 / 879 ه . ق . 
  ] به شهرى رسيديم به نام ساوه « 2 » كه بىحصار بود اما مانند معمول بازار داشت . در دشتى نزديك رودخانه و در ميان درختان قرار داشت . در آنجا در كاروانسرايى بس ناراحت خوابيديم .\r\nدر تاريخ پنجم ، از آن محل بيرون رفتيم . در تاريخ ششم هنگامى كه در هواى آزاد اردو زده بوديم تب كردم . بامداد روز هشتم روبه‌راه نهاديم درحالىكه خسته و فرسوده شده بوديم ، در وقتى مناسب به شهرى كه قم « 3 » ناميده مىشود رسيديم . در اينجا هنگامى كه وارد كاروانسرايى شديم كه مانند مسافرخانه بود ، تب شدت كرد . سخت مايهء رنج من شد . روز ديگر تمام همراهان من بيمار شدند مگر پر استفانو « 4 » كه از همهء ما پرستارى مىكرد . بيمارى ما چنان كه شنيدم توأم با سرسام بود . هذيان بسيار گفته بوديم . قاضى عسكر كس به نزد من فرستاد و از اينكه نمىتوانست بيش از اين در آن محل بماند عذر خواست و پيام داد كه ناگزير بايد به نزد سلطان بشتابد ؛ اما يكى از خادمانش را در خدمت من خواهد گمارد و به من اطمينان داد و خاطرم را آسوده كرد كه در كشورى بسر مىبرم كه كسى آزارى به من نخواهد رساند . بيمارى تا تاريخ بيست و سوم مرا از سفر بازداشت . قم شهرى است\r\n\r\n\r\n","description":"","footnote":"\r\n( 1 ) .  St . Mark \r\n( 2 ) . در متن  Sena  شايد ساوه باشد چون دو روز بعد به قم مىرسد . - م .\r\n( 3 ) .  Como \r\n( 4 ) .  Pe ? r Stephano \r\n","page_name":" 150 ","page_number":150},
  {"content":"\r\n\r\nكوچك اما زيبا كه در دشت نهاده است . پيرامونش را ديوارى از خشت خام كشيده‌اند .\r\nهرچيز به حد وافر يافته مىشود . بازارهاى خوبى دارد و بازار صنعتگران و فروشندگان قماش آن پررونق است .\r\nهمچنان‌كه گفتم در تاريخ بيست و سوم قم را ترك گفتيم . من به جهت بيمارى با رنج فراوان سفر خود را دنبال كردم .\r\nدر تاريخ بيست و پنجم به شهر ديگرى رسيديم كه كاشان خوانده مىشود .\r\nمانند قم ديوار و بازار دارد اما از قم زيباتر است .\r\nدر تاريخ بيست و ششم از كاشان بيرون آمديم و به شهرك ديگرى به نام نطنز رسيديم كه در دشتى قرار دارد و در آنجا بيش از ديگر جاها شراب مىاندازند .\r\nدر اينجا به سبب ضعف و ناتوانى من و اندك تبى كه دوباره عارض شده بود يك روز توقف كرديم . در تاريخ بيست و هشتم به هر زحمت كه بود بر اسب نشستم و دشت - پيمايى را از سر گرفتيم . سرانجام در تاريخ سىام به شهرى رسيديم كه اصفهان نام دارد . در اينجا شاه اوزون حسن را يافتيم و پس از پىبردن به اقامتگاه مسر جوزافا باربارو - سفير خودمان - در منزل او فرود آمدم . همين‌كه يكديگر را ديديم با مهربانى و شادى فراوان همديگر را در آغوش گرفتيم . تو خود نيك بنگر كه اين ديدار حال ما را چه مايه تسكين داد . اما از آنجا كه به آسايش بيش از هرچيز نياز داشتم براى استراحت به جايگاه خود بازگشتم .\r\nروز ديگر با آن عاليجناب به گفت‌وگو پرداختم . آنچه مىبايست به وى بگويم ، گفتم . شاه پس از آگاه شدن از ورود من غلامان را با هدايايى از خواربار نزدم فرستاد .\r\nدر چهارم نوامبر 1474 م . [ 878 / 879 ه . ق . 
  ] شاه توسط برخى از غلامان ، ما را فراخواند . همين‌كه به اتفاق عاليجناب مسر جوزافا باربارو به تالار بارعام قدم نهاديم اعليحضرت را با هشت تن از بزرگان كه به ظاهر از اكابر دولت بودند در آنجا يافتيم . پس از آنكه به رسم ايرانيان احترامات لازم را بجاآورديم غرض از رسالتى را كه از جانب فرمانرواى ونيز داشتم به عرض رساندم ، اعتبارنامهء خود را تقديم كردم .\r\nپس از پايان سخنان من شاه جوابى مختصر داد ، و از اينكه ناگزير به آن سامان آمده بوده است خود را معذور داشت . آنگاه اشاره كرد كه با رجال دربار نشينيم و\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمقدارى فراوان از تنقلاتى كه به رسم خود تهيه كرده بودند آوردند و ما نيز در خوردن آنها سهيم شديم ، درحالىكه به آيين ايرانيان بر روى فرش نشسته بوديم .\r\nچون از خوردن دست كشيديم به اعليحضرت درود فرستاديم و به خانه بازگشتيم .\r\nدر تاريخ ششم ، شاه ما را احضار كرد . قسمت مهم كاخى را كه اقامتگاه وى بود به ما نشان دادند . كاخ در ميان دشتى و در جايى بسيار دلگشا قرار دارد ، كه رودخانه‌اى از ميان آن مىگذرد . بخشى از آن چهارگوش و مزين به پردهء نقاشى است كه سر بريدن سلطان ابوسعيد را نشان مىدهد . در اين تصوير مىبينيد كه چگونه او را به ريسمانى بسته ، براى كشتن به نزد اغورلو محمد ، بانى تالارى كه پردهء نقاشى در آن است ، مىآورند . ناهارى كه از شيرينيهاى مرغوب فراهم كرده بودند به ما دادند . پس از آن به جايگاه خود بازگشتيم . در اصفهان در خدمت اعليحضرت تا بيست و پنجم اين ماه مانديم . طى اين مدت وى ما را به ضيافتهاى متعددى خواند .\r\nاصفهان شهرى بسيار وسيع مىنمايد . در دشتى نهاده است كه همه‌گونه نعمت در آن فراوان است .\r\nمىگويند كه اصفهانيان تسليم نمىشدند ، پس هنگامى كه آن را گشودند پاره‌اى بزرگ از شهر را ويران كردند . اصفهان را حصارى است از خشت خام . از تبريز تا اصفهان بيست و چهار روز راه است و سرزمين ميان اين دو شهر يكسره از آن ايران است و در بسيارى جاها زمين قفر و خشك است و داراى آب شور . با اين همه محصول غله و ميوه فراوان است . اينها را به وسيلهء آبيارى بدست مىآورند . هر گونه ميوه‌اى در آنجا يافته مىشود و من در هيچ جا ميوه‌هايى به خوبى ميوه‌هاى اصفهان نديده و نچشيده‌ام . در چپ و راست اصفهان كوهستانهايى است كه مىگويند خاكى بسيار بارور دارد . قسمت مهم خواربار ايران را از آنجاها مىآورند . همه چيز گران است . شراب به وزنى معادل با يك كوارت « 1 » ما ، از سه تا چهار دوكات ارزش دارد .\r\nبهاى نان مناسب است . بهاى يك شتروار هيزم يك دوكات است . در آنجا\r\n\r\n\r\n","description":"","footnote":"\r\n( 1 ) .  Quart  كه اصلا به معنى يك‌چهارم ( چارك - چهار يك ) است و در مورد بسيارى از مقياسهاى مايعات در مغرب‌زمين به كار رفته است . - م .\r\n","page_name":" 152 ","page_number":152},
  {"content":"\r\n\r\nگوشت گرانتر از كشور ماست . هفت پرنده را به يك دوكات مىفروشند . بهاى ديگر چيزها مناسب است . ايرانيان بسيار نيك‌رفتار و مبادى آدابند . از كردارشان پيداست كه مسيحيان را دوست دارند . در طى مدتى كه در ايران اقامت داشتيم يك‌بار به ما بىحرمتى نشد . زنان ايرانى به طرزى بسيار مناسب لباس مىپوشند و در جامه پوشيدن و بر اسب نشستن از مردان بهترند . زنان و مردان ايرانى هر دو زيبا و خوش‌اندام و پيرو دين اسلامند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nجناب سفير اصفهان را ترك مىگويد و همراه اوزون حسن به تبريز بازمىگردد . در آنجا سفيران دوك بورگوندى « 1 » و دوك مسكووى « 2 » را ملاقات مىكند و پس از آنكه بارها به پيشگاه شاه بار مىيابد ، اوزون حسن را بدرود مىگويد .\r\n\r\n[ فصل چهار 
  ] 4\r\nدر بيست و پنجم نوامبر چنان كه گفتم اعليحضرت با دربار خود اصفهان را ترك گفت . همه با خانواده‌هاى خود به قم رفتند تا زمستان را در آنجا بسر برند . من ملتزم ركاب اعليحضرت بودم . تقريبا از همان جاهايى كه آمده بوديم بازگشتيم . در هرجا كه فرود مىآمديم زير چادرها بسر مىبرديم . كسانى كه مأمور حمل بار و بنه و غلات از هرگونه‌اند و به دنبال اردو مىآيند بازار برپا مىكردند .\r\nدر چهاردهم دسامبر 1474 م . [ 878 / 879 ه . ق . 
  ] با اعليحضرت وارد قم شديم . پس از آنكه دو روز در چادر بسر برديم به زحمت توانستم خانهء كوچكى براى اقامت خود و همراهان در اختيار گيرم . در قم با شاه كه غالبا ما را به نزد خود احضار مىكرد تا بيست و يكم مارس مانديم . از سرماى شديد رنج بسيار برديم . هنگامى كه با شاه ناهار مىخورديم ما را به اندرونى مىبرد ، اما گاهى در بيرونى مىمانديم و بىرعايت تشريفات مرخص مىشديم . زمانى كه با او به خوان مىنشستيم با شوق فراوان دربارهء اماكن كشور ما خبر مىجست و گاه پرسشهايى شگفت‌انگيز مىفرمود .\r\nرفتار و حركات او براستى پسنديده است . پيوسته مردان بلندپايه او را در ميان گرفته‌اند . دست‌كم روزى چهارصد تن و گاه بسى بيشتر در مجالس سور و سرور او حاضر مىشدند و همه بر زمين مىنشستند . خوراكشان را در مسينه مىگذارند و گاه عبارت است از برنج و گاه نان و اندكى گوشت . لذت دارد كه ببينى با\r\n\r\n\r\n","description":"","footnote":"\r\n( 1 ) .  Burgundy \r\n( 2 ) .  Muscovy \r\n","page_name":" 154 ","page_number":154},
  {"content":"\r\n\r\nچه حرصى غذا مىخورند . از شاه و كسانى كه با او بر يك خوان مىنشينند با احترام تمام پذيرايى مىشود . غذايى كه به ايشان مىدهند فراوان و خوب تهيه شده است .\r\nاعليحضرت كه پيوسته با غذا شراب مىنوشد ، مردى خوشگذران مىنمايد . با خشنودى دعوت مىكرد كه در خوردن غذايى كه در برابرش بود با وى شركت جوييم . پيوسته گروهى از نوازندگان و خوانندگان در نزدش بودند و وى به خواندن و نواختن هرچه مىخواست اشاره مىكرد . اعليحضرت مردى سخت باذوق و باحال مىنمود . سيمايش اندكى تاتارى است و حالت چهره‌اش تغييرناپذير است . دستش هنگام شراب خوردن مىلرزيد و مردى هفتادساله مىنمود . « 1 » وى به عيش و نشاط خالى از تكلف راغب است ، اما هرگاه كه راه افراط مىپيمود سخت خطرناك مىشد . چنان كه گفتم ما تا بيست و دوم مارس در قم مانديم . در اينجا نمىخواهم از عدهء دفعاتى كه با شاه دربارهء رسالت خود گفت‌وگو كردم سخن بگويم و اين مطلب را از نتيجه كار مىتوان دريافت .\r\nدر بيست و يكم مارس 1475 م . [ 879 / 880 ه . ق . 
  ] قم را به قصد تبريز ترك گفتيم و با همهء اردو « 2 » روبه‌راه نهاديم يعنى با همهء ملتزمان ركاب شاه . خانوادهء سلطنتى با باروبنه و شتر و استر كه عدهء آنها فراوان است سفر مىكنند . روزى ده تا دوازده ميل سفر مىكرديم . گاه كه در پى يافتن چراگاهى خوب بوديم تا بيست ميل مىرانديم اما اين بندرت اتفاق مىافتاد . رسم شاه بر اين است كه در هرجا كه مىخواهد ، فرود مىآيد . در هرجا كه آب و چراگاهى نيكو باشد خيمه و خرگاه خود را از پيش مىفرستد و شب ديگر تمام همراهانش روى بدانجا مىنهند . موكب شاهى تا هنگامى كه علف بر زمين است در آنجا مىمانند و سپس به ترتيبى كه گفتيم به محل ديگر مىروند . زنان پيش از همه پياده مىشوند تا براى شوهران خود خيمه زنند و مقدمات كار را فراهم كنند . ايرانيان خوش‌پوشند و چابك‌سوار ، و بر بهترين اسبانى كه دارند مىنشينند . آنان ملتى سخت با فر و شكوهند و شتران خود را چنان با بافته‌هاى گرانبها ( گل‌افسار ) مىآرايند كه ديدنشان چشم‌نوازست .\r\n\r\n\r\n","description":"","footnote":"\r\n( 1 ) . « منجم‌باشى در موقع وفات او به سال 1477 م . [ 881 / 882 ه . ق . 
  ] او را 54 ساله دانسته است » ( تاريخ ادبى ايران ، از سعدى تا جامى تأليف ادوارد براون ، ترجمهء على اصغر حكمت ) .\r\n( 2 ) . در اصل  Lordo  كه شايد  horde  باشد به معنى اردو . - م .\r\n","page_name":" 155 ","page_number":155},
  {"content":"\r\n\r\nعدهء كسانى كه به جهت تنگدستى لا اقل كمتر از هفت شتر داشته باشند اندك است .\r\nازاين‌رو هنگامى كه از دور كاروان شتران را مىبينى مىپندارى كه عدهء فراوانى از مردم در حركتند و حال آنكه در واقع چنين نيست . هنگامى كه شاه به تبريز رسيد پندارم كه نزديك به دو هزار پياده همراهش بودند . به نظر من و مسر جوزافا باربارو عدهء ملتزمان ركاب كه به دنبال شاه روان بودند هرگز بيش از پانصد تن نمىنمود ، و ديگر همراهان به دلخواه خود طى طريق مىكردند . خيمه‌هاى شاه سخت زيبا بود و چادرى كه در آن مىخوابيد به اتاقى مىمانست كه آن را با نمدى سرخ فرش كرده و درهايى كه در اتاقهاى معمولى كار مىگذارند در آن نصب كرده بودند .\r\nطى مدتى كه در سفر بوديم اردوبازار برپا بود و هر چيزى در آن يافته مىشد ، اما به بهاى گران . ما با چادرهاى خود ، يعنى هركس با خيمه‌اى كه مخصوص وى بود - به دنبال شاه روان بوديم . غالبا ما را دعوت و مشمول ميهمان‌نوازى خويش مىفرمود . نيز غالبا هدايايى از خوردنيها برايمان مىفرستاد . عنايت بسيار در حقمان مبذول مىداشت . هرگز از همراهان او يا كسان ديگر آزارى به ما نرسيد .\r\nدر سىام مه 1475 م . [ 879 / 880 ه . ق . 
  ] در پانزده ميلى تبريز مردى به نام راهب لودوويكو دا بولونيا « 1 » كه خود را بطريق انطاكيه مىخواند همراه شش تن سوار به اردوى شاه آمد و گفت كه فرستادهء دوك بورگوندى است . شاه بيدرنگ كس فرستاد و پرسيد كه آيا او را مىشناسيم يا نه و ما دربارهء وى جوابى مساعد به اعليحضرت داديم .\r\nدر سى و يكم مه شاه بامدادان كس به دنبال او و ما فرستاد و به همهء ما بار داد . بطريق سه جامهء زربفت و سه جامه از مخمل ارغوانى و سه جامه از مخمل بنفش همراه آورده بود كه به شاه تقديم كرد . شاه ما را به خيمهء خود خواند و از سفير خواست كه غرض از رسالت خود را معروض دارد . بطريق گفت كه او فرستادهء دوك بورگوندى است . به نام او پيشنهادهايى مهم تقديم نمود . سفير خطابه‌اى مفصل ايراد كرد كه بظاهرچندان تأثيرى در شاه ننمود . تكرار آن در اينجا لازم نيست .\r\nناهار را با اعليحضرت خورديم و وى بسيار چيزها از سفير پرسيد و پاسخ شنيد .\r\n\r\n\r\n","description":"","footnote":"\r\n( 1 ) .  Friar Lodovico da Bologna \r\n","page_name":" 156 ","page_number":156},
  {"content":"\r\n\r\nپس از آن به چادرهاى خود بازگشتيم .\r\nدر دوم ژوئن 1475 م . [ 879 / 880 ه . ق . 
  ] به تبريز وارد شديم و منزلى در اختيارمان نهاد . در تاريخ هشتم ماه ما و بطريق نامبرده به دربار احضار شديم . پيش از اين شاه چهاربار به من گفته بود كه بايد به كشور فرانكها بازگردم و عاليجناب مسر جوزافا باربارو نزد او بماند . اما من پيوسته به اين كار اعتراض كرده بودم . هرگز گمان نمىبردم كه وى بار ديگر در اين‌باره سخن گويد . هنگامى كه در پيشگاه شاه حاضر شديم اعليحضرت به بطريق فرمود : « تو نزد مخدوم خود بازمىگردى و وى را آگاه مىكنى كه من بر آنم كه به عهد خود وفا كنم و با عثمانيان بجنگم و به زودى چنين خواهم كرد » و سپس شمه‌اى در اين معنى گفت . آنگاه روى به من كرد و گفت « تو نيز با اين كشيش نزد سرور خود بازمىگردى و مىگويى كه من نيز در آستانهء جنگ با عثمانيان ايستاده‌ام و آنان نيز نبرد مىجويند . من سفيرى بهتر و كاردانتر از تو نتوانم فرستاد . تو در اصفهان بسر برده و با من بدينجا بازگشته‌اى و هرچه بايد ببينى ديده‌اى و مىتوانى به مخدوم خود و همهء بزرگان عالم مسيحيت حقيقت را گزارش دهى » . وقتى اين را شنيدم سخت آزرده‌خاطر شدم و در پاسخ گفتم كه اين كار از من برنمىآيد و دليل و برهان آوردم . سپس شاه با نگاهى غضب‌آلود گفت :\r\n« من مىخواهم ، و به تو فرمان مىدهم كه به روى و مضمون اين امر را در نامه‌اى به مخدومت خواهم نوشت » . آنگاه از بطريق و مسر جوزافا خواهش كردم كه آنچه در اين‌باره مىانديشند بر زبان آرند و هر دو گفتند كه چاره جز فرمان بردن ندارم . پس به پاس عقيدهء ايشان و ارادهء شاه پاسخ دادم : « خدايگانا ، اگرچه از اين كار بيزارم اما چون خشنوديت در آن نهفته است هرچه فرمان دهى مىپذيرم . هرجا كه بروم از قدرت عظيم اعليحضرت و حسن نيتش سخن خواهم گفت تا شاهزادگان مسيحى خشنود شوند و از كجا كه نخواهند از اعليحضرت سرمشق بگيرند » . چنين مىنمود كه شاه از پاسخ من خشنود است و از روى عنايت جوابى كوتاه و مهرآميز داد . از حضرت سلطان كه مرخص شديم ما را به جاى ديگر بردند و من و بطريق دو قباى بسيار نازك كه به طرز ايرانى دوخته بودند و شاه خلعت داده بود دريافت كرديم .\r\nدوباره به پيشگاه شاه رفتيم و پس از درود فرستادن بر وى به اتاق خود بازگشتيم . او براى هريك از ما اندكى وجه با يك اسب و اشيائى كه چندان ارزش نداشت\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nفرستاد . شاه همان روز از تبريز بيرون رفت . ما تا تاريخ دهم ماه در آنجا مانديم و در آن روز باهم به نزد شاه رفتيم كه در بيست و پنج ميلى تبريز ( ميل معمول در بين ما ) در جايى كه آب و چراگاه نيكو داشت اردو زده بود .\r\nدر تاريخ دهم از تبريز به راه افتاديم و به اردوى شاه رفتيم و در محل معهود چادر زديم و بسيار روزها در آنجا مانديم تا ستوران و چهارپايان هرچه علف بر زمين بود چريدند . سپس رو به راه نهاديم و پانزده ميلى به پيش رانديم تا به محلى رسيديم كه در آنجا تا تاريخ بيست و هفتم كه شاه از ما جدا شد مانديم . در طى دوران اخيرى كه با شاه همراه بوديم گاه بىآنكه كارى مهم پيش آمده باشد ما را به حضور خويش فرامىخواند ، و گاه خوردنيهايى عطا مىفرمود .\r\nدر تاريخ بيست و ششم اعليحضرت ما را به دربار احضار كرد و درباريان پيش از آنكه بار يابيم پاره‌اى از اشياء بسيار سبكى كه در آن اواخر ساخته بودند به ما نشان دادند . نيز سه قطعه از تحف و هدايايى كه آمادهء اهدا بود ديديم . يكى از آنها را به دوك بورگوندى اختصاص داده بودند تا توسط بطريق بفرستند . ديگرى مخصوص دوك ونيز فرمانرواى ما بود و سومى را مىخواستند توسط مردى به نام ماركو روسو « 1 » كه از جانب دوك مسكووى يا فرمانرواى روسيهء سفيد « 2 » به سفيرى آمده بود براى وى بفرستند . اين هدايا از مصنوعات يزد « 3 » و عبارت بود از دو شمشير و تولوم‌بان‌تى « 4 » و همهء اينها اشيائى كم‌ارزش بود . آنگاه به پيشگاه اعليحضرت بار يافتيم و در آنجا دو تن از تركان دربار او نيز حضور داشتند كه شاه مىخواست ايشان را به رسالت ، يكى از نزد دوك بورگوندى و ديگرى را نزد دوك مسكووى بفرستد . هنگامى كه من و بطريق بر وى درود فرستاديم لب بدين سخنان گشود :\r\n« شما نزد سروران خويش و شهرياران مسيحى بازمىگرديد و مىگوييد كه چگونه من خود را آمادهء جنگ با سلطان عثمانى نموده‌ام اما چون شنيده‌ام كه وى در قسطنطنيه است و مىخواهد تا پايان سال در آنجا بماند صلاح در آن نديدم كه خود به جنگ مردم عثمانى بروم . از اين‌رو بخشى از نيروهاى خود را به سركوبى فرزند سركش خود گمارده و بخشى را مأمور آسيب رساندن به قواى سلطان عثمانى\r\n\r\n\r\n","description":"","footnote":"\r\n( 1 ) .  Marco Rosso \r\n( 2 ) .  Rossia Bianca \r\n( 3 ) .  Gesdi \r\n( 4 ) .  Tulumbanti \r\n","page_name":" 158 ","page_number":158},
  {"content":"\r\n\r\nكرده‌ام . من خود بدينجا آمده‌ام تا در آينده آمادهء كارزار با او باشم . اين مطالبى است كه شما بايد به فرمانروايان مخدوم و به شهرياران مسيحى بازگوييد . به فرستادهء خويش نيز فرمان داد كه همين سخنان را بازگويد . من از اين لحن سخن گفتن كه در گذشته و حال به كار برده بود سخت ناخشنود بودم ، اما چاره نبود جز اينكه بگوييم كه اوامرش را به كار خواهيم بست . سپس به ما رخصت داد . همين‌كه عازم سفر شديم ما را تا صبح نگاه داشتند . در ضمن به همهء سربازان پياده فرمان رسيد كه در دامنهء كوه گرد آيند و بامدادان ما را از روى تحكم به خيمه‌اى فرستادند كه در آن رئيس خازن « 1 » نشسته بود . وى مأمور رسيدگى به كار سفيران بود . پس از آنكه از هردرى با ما سخن گفت چنين فرمود : « گروه فراوانى از پيادگان ما آمده‌اند تا مايهء تفرج ( يعنى سرگرمى ) شما شوند » . غلامانش گفتند كه عدهء فراوانى از پيادگان آمده‌اند اما عدهء فراوانى از آنان نيز در عقبند . سربازان در دامن كوه رژه رفتند تا ما آنان را بهتر بنگريم و پس از آنكه رفتند گفته شد كه عدهء آنان به ده هزار تن مىرسيده است . از آنجا كه مىخواستيم همه چيزها را بدانيم پرسيديم و معلوم شد كه پيادگان همان سربازانى هستند كه در التزام ركاب شاه آمده‌اند و مقصود از ترتيب دادن عرض سپاه اين بوده است كه ما آنچه ديده‌ايم به فرمانروايان خود گزارش دهيم . پس از پايان رژه شاه نامه‌ها را به ما داد و به چادرهاى خود بازگشتيم . پس از تحقيق از اشخاص مختلف و از جمله مسر جوزافا باربارو دربارهء شمارهء سوار نظامى كه در خدمت اعليحضرت بودند معلوم شد كه عدهء آنان بر روى هم بيش از بيست و پنج هزار است . اسلحهء آنان تير و كمان و شمشير و سپرى است كه روى آن ابريشم يا ريسمان كار كرده‌اند . نيزه به كار نمىبرند و بيشتر سربازان كلاهخودها و چارآينه‌هاى بسيار زيبا و اسبهاى خوب و خوش‌اندام دارند . بيش از اين چيزى دربارهء ايرانيان نمىگويم چه دربارهء كشورشان و آداب و رسومشان و ديگر مطالب به حد كافى سخن گفته‌ام و از بيم ملول كردن خوانندگان از تفصيل و اطناب چشم مىپوشم .\r\n\r\n\r\n","description":"","footnote":"\r\n( 1 ) .  Ruischassan \r\n","page_name":" 159 ","page_number":159},
  {"content":"\r\n\r\nسفير عاليجناب تبريز را ترك مىگويد و پس از آنكه چندين بار طى مسافرت در گرجستان منگرليا مورد تجاوز قرار مىگيرد سرانجام به فاسو مىرسد .\r\n\r\n[ فصل پنج 
  ] 5\r\nدر تاريخ بيست و هشتم ماه در چادر مستر جوزافا باربارو با او ناهار خوردم و هر دو از درد فراق ناليديم و براستى كه مشكلى از اين بتّر نبود . يكديگر را دربرگرفتيم و با ديدگان اشكبار از هم جدا شديم . آنگاه بر اسب سوار شدم و من و « بطريق » و سفيران تركمان و ماركو روسو در ساعتى كه مىپندارم نحس بود رو به راه نهاديم . نحس از آن‌رو كه در راه به شوربختيها و خطرهاى بزرگ دچار آمدم .\r\nهنگام عبور از سرزمين اوزون حسن و در طى مسافرت به فاسو به نه دهكده ازان ارمنيان كاتوليك رسيديم كه پيش از اين دربارهء آنها سخن گفته‌ام . در خانهء اسقف فرود آمديم . بگرمى از ما پذيرايى كرد و در مراسم عشاى ربانى شركت جستيم . سه روز در آنجا مانديم و به گردآوردن خواربار پرداختيم . سپس روبه‌راه نهاديم و پس از گذشتن از دشتها و گاهى كوهستان ، عاقبت به كشور پادشاهى گرجستان وارد شديم .\r\nدر تاريخ دوازدهم ژوئيه 1475 م . [ 879 / 880 ه . ق . 
  ] . پس از عبور از رودى به نام دجله « 1 » به شهرى رسيديم ازان پادشاه گرجستان كه تفليس نام داشت . اين شهر بر تلى نهاده است و دژ آن‌كه بسيار استوار است بر تپه‌اى بالاتر از شهر قرار دارد . مشهور است كه اين شهر بسيار بزرگ است ، اما اكنون قسمت عمدهء آن ويران شده است . در مختصر آبادانى كه از آن باقى است جمعيتى فراوان زيست\r\n\r\n\r\n","description":"","footnote":"\r\n( 1 ) .  Tigris  ، دجله است ، اما سرچشمه‌هاى دجله به گرجستان نمىرسد . شايد « كور » بوده است . - م .\r\n","page_name":" 160 ","page_number":160},
  {"content":"\r\n\r\nمىكنند كه بسيارى از آنان كاتوليكند . در اين شهر نيز به ارمنى كاتوليكى برخورديم و در خانه‌اش فرود آمديم .\r\nدر تاريخ پانزدهم هنگامى كه از گرجستان مىگذشتيم كه قسمت مهم آن كوهستانى است ، گذارمان به چند دهكده افتاد . گاه از دور دژى مىديديم كه بر فراز كوهى نهاده بود .\r\nدر تاريخ هيجدهم نزديك مرز منگرليا در جنگلى كه ميان كوهها محصور بود ، باگراتى شاه را يافتيم . همه به ديدنش رفتيم . از ما خواست كه با او طعام بخوريم و ما بر زمين نشستيم كه به رسم گرجيان خوان بر آن گسترده بودند .\r\nطعام ما عبارت بود از گوشت بريان ، با اندكى گوشت ماكيان كه آن را بد پخته بودند و چند چيز ديگر ؛ اما شراب فراوان بود زيرا به نزد آنان پذيرايى كردن از مهمان به شراب ، بهترين نشانهء بزرگ داشتن اوست . پس از خوردن طعام باده‌پيمايى آغاز شد و جامهاى شراب را كه هريك به درازى نيم براتچو « 1 » بود در گردش آوردند . كسانى كه بيشتر مىنوشيدند بيشتر كسب احترام مىكردند . از آنجا كه تركان شراب نمىنوشند ما از حلقهء ميگساران بيرون آمديم و سرانجام از مجلس ضيافت خارج شديم . از اين‌رو با حقارت بسيار در ما نگريستند . پادشاه گرجستان بلندبالا و چهل‌ساله مىنمود . سيه‌چرده بود و سيماى تاتاران داشت با اين همه مردى زيبا بود .\r\nدر بيستم ژوئيه بامدادان آن محل را ترك گفتيم و پس از آنكه تقريبا تمام راه را از كوهستانها گذشتيم به مرز منگرليا رسيديم . در آنجا به فرمانده عده‌اى از سواران و پيادگان دربار سلطنتى برخورديم كه به سبب پاره‌اى از اغتشاشهايى كه بر اثر مرگ بنديان پادشاه روى داده بود با تهديد فراوان ما را مجبور به توقف كرد . پس از آن دو تركش با تير و كمان از ما گرفتند و پولى نيز به آنان داديم . سپس به ما اجازهء رفتن دادند و ما بشتاب از آن راه دور شديم و به بيشه‌اى درآمديم . آن شب را در آنجا وحشت‌زده بسر برديم ، و بيم آن داشتيم كه مبادا بر ما شبيخون زنند .\r\n\r\n\r\n","description":"","footnote":"\r\n( 1 ) .  braccio  كه تلفظ مىشود براتچو ، مقياس طول ايتاليايى است كه از 45 تا 90 سانتيمتر فرق مىكند . - م .\r\n","page_name":" 161 ","page_number":161},
  {"content":"\r\n\r\nدر بامداد روز بيست و سوم هنگامى كه به سوى كوتاهى « 1 » رهسپار بوديم و از گذرگاهى تنگ مىگذشتيم چند تن از روستائيان بر ما تاختند و راه را بر ما بستند و به مرگ تهديدمان كردند . پس از گفت‌وگوى بسيار سه اسب ازان سفيران تركمان را كه حامل هديه‌ها بود گرفتند و پس از زحمت بسيار و پرداخت تقريبا بيست دوكات به پول آنان و دادن چند اسب و كمان به ما اجازهء عبور دادند . آنگاه رو به سوى كوتاهى نهاديم ، و آن دژى است متعلق به پادشاه .\r\nدر صبح بيست و چهارم كه ناگزير مىخواستيم از پلى بگذريم كه بر رودخانه‌اى بود ، دست تجاوز بر ما گشودند و ناچار شديم بابت هر اسب يك گروسو « 2 » بپردازيم . اين كار البته سخت ما را آزرده‌خاطر كرد . پس از بيرون رفتن از آن محل به منگرليا وارد شديم و پيوسته در بيشه‌ها مىخوابيديم .\r\nدر تاريخ بيست و پنجم با زورق از رودخانه‌اى گذشتيم و به دهكده‌اى رسيديم ازان زنى به نام مورسكا « 3 » خواهر بنديان كه به ظاهر از ما خوب پذيرايى كرد و نان و شراب به ما ارزانى داشت و ما را در يكى از چمنزارهاى محصور خود جاى داد .\r\nدر بامداد بيست و ششم بر آن شديم كه به او هديه‌اى به ارزش نزديك به بيست دوكات دهيم . سپاسگزارى كرد . نمىخواست كه آن را بپذيرد . اما بعد از آن بناى شكايت نهاد و گفت كه بابت هر اسب دو دوكات مىخواهد . اگرچه به جهت تهيدستى از اين كار عذر خواستيم سعى ما مانند دفعات قبل به جايى نرسيد . ناگزير بابت هر اسب دو دوكات به وى داديم . سپس نه تنها هديه‌اى را كه به او عرضه كرده بوديم طلب كرد ، بلكه انعامهاى ديگرى نيز خواست . عاقبت به زحمت بسيار توانستيم آنجا را ترك گوييم . رفتارش چنان بود كه پنداشتيم از همه چيز محروم خواهيم شد .\r\nدر تاريخ بيست و هفتم گروهى از ما سوار بر اسب ، و جمعى سوار در قايق خسته و فرسوده خود را به فاسو رسانديم . در خانهء مارتا كه در گذشته از او ياد كرده‌ام فرود آمديم . پس از آن همه رنجها كه ديده بوديم تازه شنيديم كه شهر كافا كه مىخواستيم از آن بگذريم به دست عثمانيان افتاده است . تو خود قياس كن كه از\r\n\r\n\r\n","description":"","footnote":"\r\n( 1 ) .  Cotatis \r\n( 2 ) .  Grosso \r\n( 3 ) .  Moresca \r\n","page_name":" 162 ","page_number":162},
  {"content":"\r\n\r\nشنيدن اين خبر تا چه حد نوميد شديم . نمىدانستيم چه راهى در پيش گيريم و خود را گمگشته مىپنداشتيم . با اين همه لودوويكو دا بولونيا « بطريق » سابق الذكر انطاكيه بر آن شد كه از راه قرقيزستان و تاتارستان به روسيه برود . زيرا به ظاهر تا حدى بدين راه آشنا بود . او خود چندبار گفته بود كه ما نبايد رفيق نيمه‌راه شويم و من اين نكته را يادآور شدم و اصرار كردم كه همه به اتفاق سفر كنيم و رفيق نيمه‌راه نشويم . با اين همه پاسخ داد كه وقت آن رسيده است كه هركس گليم خويش را از آب بيرون كشد . در نظر من اين جوابى بود شگفت‌انگيز و شرارت‌آميز . دوباره از او خواهش كردم كه چندان سنگدل نباشد ، اما سودى نبخشيد . اصرار داشت كه با دار و دسته و همراهان خويش برود و با سفيرى كه اوزون حسن همراهش فرستاده بود .\r\nچون حال بدين منوال ديدم كوشيدم كه با ماركو روسو و سفير تركمانى كه همراهش بود قرارى بگذارم ، و ترتيب بازگشت را بدهم . چنين مىنمود كه با اين كار موافقت دارند پس به نشانهء حسن نيت لبان همديگر را بوسيديم . من به وعدهء ايشان اعتماد كردم . اما سپس با همديگر به مشورت پرداختند و بر آن شدند كه به سفر خود از ميان گرجستان ادامه دهند و از سرزمين سرور كلخيدها « 1 » و سرزمين واتى بگذرند كه در مرز سرزمين عثمانى قرار دارد و به سلطان عثمانى خراج مىپردازد . چون اين بشنيدم بهتر آن ديدم كه به اميد پروردگار در فاسو بمانم ، و راه آنان را در پيش نگيرم .\r\nدر ششم اوت 1475 م . [ 879 / 880 ه . ق . 
  ] بطريق بر اسب خود سوار شد و پس از آوردن عذر و بهانه با همراهان خود روى به راه نهاد . روز ديگر ماركو روسو و سفير تركمان و گروهى از روسهايى كه با وى بودند از ما جدا شدند . جمعى در زورقهاى معمول آن سامان نشستند و گروهى بر اسب سوار شدند و به سوى واتى رفتند به اين قصد كه از راه شماخى و سپس با عبور از تاتارستان خود را به مقصد برسانند . بدين‌گونه من و همراهانم كه بيش از پنج تن نبوديم پاك تنها مانديم ، و ديگران ما را به حال خود گذاشتند و گذشتند . نه درهم و دينارى داشتيم نه اميد عافيت و سلامت . نمىدانستيم چه راهى در پيش گيريم و كدام مسير را اختيار كنيم . خردمندان بايد دريابند كه در آن هنگام چه حالى داشتيم . من در آن روز\r\n\r\n\r\n","description":"","footnote":"\r\n( 1 ) .  Lord of Calcican  ، بايد صاحب كلخيد باشد كه همان گرجستان است . - م .\r\n","page_name":" 163 ","page_number":163},
  {"content":"\r\n\r\nمحنت‌زا دچار تبى شديد شدم و براى درمان آن به چيزى دسترس نداشتم جز نوشيدن آب رودخانه و خوردن آش و گاه اندكى گوشت جوجه . دچار بيمارى سختى شده بودم كه همراه با سرسام بود زيرا بعدها گفتند كه در آن حالت سخنان عجيب گفته بوده‌ام . پس از سه روز سه تن از كسان من بيمار و بسترى شدند ؛ تنها كشيش استفانو سلامت مانده و از ما پرستارى كرده بود . بستر من عبارت بود از روتختخوابى مندرسى كه مردى به نام زوان دى والكان « 1 » از مردم جنوا ، مقيم آن ديار ، به من امانت داده بود : هم لحاف من بود و هم تشك . همراهان من ناچار همان مختصر جامهء خود را بستر ساختند . بيمارى من تا دهم سپتامبر مدت گرفت و مرا به روزى نشاند كه همراهانم به مرگ من يقين كردند . اما بخت با من سازگار بود و دونا مارتا از كيسهء كوچكى كه محتوى روغن و پاره‌اى از گياهان دارويى بود بهره گرفت ؛ پس از خوردن داروهاى او حالم بهتر شد . با اين همه براستى شفاى خود را از خداى بزرگ مىدانم كه نخواست در آن ديار بميرم و سپاس همه او را باد . پس چون در يگانگى استوار مانديم باهم به مشورت پرداختيم كه كدام راه در پيش گيريم و سرانجام ياران رأى مرا حرمت نهادند و بر آن شديم كه به شماخى بازگرديم تا بتوانيم از تاتارستان عبور كنيم . بعضى مىخواستند كه از راه سوريه بازگرديم اما من به جهت رعايت حال خود رضا ندادم ، و مدتى كوتاه در فاسو مانديم تا تندرستى خويش را بازيابم .\r\nدر دهم سپتامبر 1475 م . [ 879 / 880 ه . ق . 
  ] بر اسبان خود سوار شديم ، اما بيش از دو ميل به مقياس خودمان نرانده بوديم كه به سبب ضعف مفرط از سوارى بازماندم . پس مرا از اسب برگرفتند و بر زمين خواباندند و پس از اندكى استراحت به نزد دونا مارتا بازگشتيم . تا هفدهم سپتامبر در خانهء او بسر برديم . هنگامى كه تا حدى نيروى از دست رفته را بازيافتيم دوباره برنشستيم و به نام پروردگار بزرگ به راهى كه آهنگ آن داشتيم رو نهاديم . در فاسو به مردى يونانى برخورديم كه با زبان منگرليا آشنا بود . من او را به راهنمايى برگزيدم و او هزار نيرنگ و پستى نمود كه نقل آنها رقت‌انگيزست .\r\n\r\n\r\n","description":"","footnote":"\r\n( 1 ) .  Zuan di Valcan \r\n","page_name":" 164 ","page_number":164},
  {"content":"\r\n\r\nجناب سفير فاسو را ترك مىگويد و از راه منگرليا و گرجستان بازمىگردد و وارد ماد مىشود و از درياى باكو يا خزر مىگذرد و به تاتارستان مىرسد .\r\n\r\n[ فصل شش 
  ] 6\r\nدر تاريخ هفدهم سپتامبر چنان كه گفتم بر اسب سوار شديم و با زحمت از راه منگرليا بازگشتيم . در تاريخ بيست و يكم به كوتاهى رسيديم و چون راهنماى ما بسيار مايهء زحمت شده بود ناچار عذرش را خواستم . تا بيست و چهارم سپتامبر در كوتاهى مانديم يكى به جهت آنكه حالم خوش نبود و ديگر به سبب آنكه منتظر بوديم كسانى به گروه ما بپيوندند . سرانجام با جمعى كه نه آنان را مىشناختيم نه زبانشان را مىدانستيم به راه افتاديم و بيمناك از فراز كوهها گذشتيم تا اينكه در تاريخ سىام به تفليس رسيديم . در آنجا نيمه‌جان در خانهء ارمنى كاتوليكى فرود آمدم كه از من و بسيارى ديگر به خوبى پذيرايى كرد . اين كشيش را فرزندى بود كه از بدبختى ما مبتلاى طاعون شد كه در اين شهر در تمام سال شيوع يافته بود . از آنجا كه كسان من با او مصاحبت كرده بودند بيمارى را به خدمتگار من مافيو دا برگامو سرايت داد كه از من مواظبت مىكرد و هنگامى كه به آن مرض مبتلا شد تا دو روز نزد من بود . عاقبت پس از آنكه بسترى و بيمارى او دانسته شد مرا پند دادند كه به جاى ديگر بروم و آن محلى بود كه شبها گاوان را در آن ، جاى مىدادند . اين اصطبل را تا آنجا كه ممكن بود پاكيزه كردند ، اندكى كاه در آن ريختند و به سبب ضعف مفرطى كه داشتم ، مرا بر آن داشتند كه در آنجا استراحت كنم . كشيش اجازه نداد كه ديگر مافيو در خانهء او بماند ، و چون جاى ديگرى براى خواباندن او نبود لازم بود كه وى را در كنج اصطبلى كه مسكن من بود جاى دهند . كشيش استفانو از\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاو پرستارى مىكرد ، اما خواست خداى بزرگ چنين بود كه او را از ما بگيرد . آنگاه پس از خواندن دعاى فراوان مرا در اصطبل ديگرى كه جاى گاوان بود به همان ترتيب نخست جاى دادند . همه از پيرامون ما دور شدند مگر پيرمردى كه اندكى تركى مىدانست ، همچنان به ما خدمت مىكرد . اما حال ما از چه قرار بود ، اين نكته را به آسانى مىتوان دريافت . تا تاريخ بيست و يكم در تفليس مانديم ، يك روز قبل از آن ، از آنجا كه طالع من سازگار بود ، سفير تركى كه همراه برادر لودوويكو ، يعنى همان بطريق انطاكيه‌اى رفته بود از راه رسيد . از او شنيدم كه پس از آنكه خود را به اوگاسيا « 1 » مىرسانند هرچه دارند به يغما مىرود . اين راهزنى را به خود بطريق نسبت مىدادند . ازاين‌رو سفير تركمان او را رها مىكند تا به ميهن خود بازگردد . مىگفت كه اين كار مايهء رنجش فراوان اوزون حسن خواهد شد . من به بهترين وجهى در دلدارى او كوشيدم . سپس در تاريخ بيست و يكم اكتبر هر دو روبه‌راه نهاديم .\r\nتفليس به باگراتى پادشاه گرجستان تعلق دارد . پس از دو روز طى مسافت به كشور اوزون حسن وارد شديم زيرا خاك او بر سر راه ما به شماخى بود و از ميان مرز و بومى زيبا مىگذشت .\r\nدر تاريخ بيست و ششم اكتبر 1475 م . [ 879 / 880 ه . ق . 
  ] به محلى رسيديم كه ناچار بوديم از هم جدا شويم زيرا من مىبايست از ميان كشور شيروانشاه « 2 » بگذرم تا بتوانم خود را به شماخى برسانم . سفير مىبايست به سوى ميهن خويش بازگردد .\r\nبه يارى همين سفير بود كه توانستم كشيش تركى را به راهنمايى خويش برگزينم تا مرا به شماخى برساند . از خدمت سفير مرخص شديم و با راهنماى خود به راه افتاديم و قدم به خاك ماد نهاديم . ماد كشورى است بسيار زيباتر و حاصلخيزتر از كشور اوزون حسن ، بخش مهم آن تپه و ماهور است . در آنجا به ما بد نگذشت .\r\nدر اول نوامبر 1475 م . [ 879 / 880 ه . ق . 
  ] به شماخى از شهرهاى تابع شيروانشاه ، فرمانرواى ماد رسيديم كه در آنجا پارچه‌هاى ابريشمينى به نام تلمانا « 3 » مىبافند و پارچه‌هاى لطيف ديگر ، و همچنين اطلس . اين شهر به بزرگى تبريز\r\n\r\n\r\n","description":"","footnote":"\r\n( 1 ) . در متن  Avogasia  شايد مراد قفقاز باشد . - م .\r\n( 2 ) . در متن  Sivanza  كه بايد همان شيروانشاه باشد . - م .\r\n( 3 ) .  Tolamana \r\n","page_name":" 166 ","page_number":166},
  {"content":"\r\n\r\nنيست ، اما به عقيدهء من از هر حيث از آن بهترست و هرگونه خواربار در آن فراوان است . هنگامى كه در آن شهر بسر مىبرديم ماركو روسو دوك مسكو را - كه با او به فاسو سفر كرده بوديم - ملاقات كرديم . از راه گرجستان « 1 » آمده و پس از سفرى پررنج به شماخى رسيده بود . دوك ادب نمود و مرا در كاروانسرايى كه اقامتگاهم بود ملاقات فرمود . هنگامى كه همديگر را بگرمى و مهربانى دربرگرفتيم از او خواهش كردم كه مرا در جمع خود راه دهد . پس با نهايت لطف و فروتنى درخواستم را پذيرفت .\r\nدر تاريخ ششم شماخى را به قصد دربند ترك گفتيم . آن شهرى است متعلق به شيروانشاه كه ازو ياد كردم و در مرز تاتارستان قرار دارد . پس از پيمودن كوهها و دشتها و گاه‌گاه فرود آمدن در دهكده‌هاى ترك‌نشين كه به خوبى در حق ما مهمان‌نوازى مىكردند به شهركى دلپذير رسيديم كه درختان ميوه‌اش بيشمار بود بخصوص درخت سيب كه در آنجا بهترين نوعش ببار مىآيد .\r\nدر تاريخ دوازدهم به دربند رسيديم . از آنجا كه براى رسيدن به روسيه مىبايست از دشتهاى تاتارستان بگذريم به ما سفارش كردند كه تابستان را در آن شهرك بگذرانيم و در ماه آوريل درياى باكو را بپيماييم و به هشترخان برويم . شهر دربند در كنار درياى باكو يا درياى خزر نهاده است و گويند كه اسكندر بزرگ آن را پى افكنده . دروازهء آهنينش مىخوانند و براى ورود به ماد و پارس « 2 » فقط بايد از اين شهر گذشت . زيرا در درهء ژرفى قرار دارد كه تا هشترخان كشيده شده است . پنج ديوار پهن و خوش‌ساخت بر گرد آن برافراشته‌اند . اما آن بخش از شهر كه در زير كوه نهاده است يك ششم آن مسكون نيست . قسمتى كه مشرف بر درياست پاك ويران شده است . گورهايش بيشمار است . همه‌گونه خواربار در آن يافته مىشود .\r\nمردم شراب فراوان مىاندازند و همه‌گونه ميوه به حد وفور ببار مىآورند . درياى خزر بسيار بزرگ است و بيرون‌رو ندارد . مىگويند كه مساحتش به‌قدر درياى سياه است و نيز بسيار عميق است . ماهى خاويار و مورون به حد وافر در آن صيد مىشود اما\r\n\r\n\r\n","description":"","footnote":"\r\n( 1 ) . در متن  Gorgora  و چنان كه در سفرنامه‌هاى ديگر اين مجموعه آمده است مراد گرجستان است . - م .\r\n( 2 ) . در متن  Persia  است كه در واقع مىبايست به « ايران » ترجمه شود ، اما چون مؤلف آن را پس از كلمهء « ماد » ذكر كرده است از نظر سابقه و قرينهء تاريخى در ترجمه ، لفظ « پارس » ترجيح داده شد . - م .\r\n","page_name":" 167 ","page_number":167},
  {"content":"\r\n\r\nمردم طرز صيد ديگر ماهيها را نمىدانند . شمار فراوانى سگ‌ماهى در اين دريا يافته مىشود كه براستى سر و پا و دمشان به سر و پا و دم سگان ماننده است . نوع ديگرى ماهى در درياى خزر صيد مىشود كه درازايش نزديك به يك « برات‌چو » و نيم است .\r\nتقريبا گرد است و سر و اندامهاى ديگرش ديده نمىشود . از اين ماهى نوشابه‌اى مىگيرند كه در سراسر كشور به كار مىرود و از آن روغن چراغ مىسازند و در چرب كردن شتران بهره مىجويند . از دوازدهم نوامبر تا ششم آوريل كه به كشتى نشستيم در دربند مانديم و البته در آن مدت ما را حال خوش بود . مردم آن ديار نيكند و هرگز كوچكترين آزارى به ما نرساندند . از ما مىپرسيدند كه كيستيد و چون مىگفتيم مسيحى هستيم ديگر چيزى نمىگفتند . من نيمتنهء ژنده‌اى دربرداشتم كه آسترش از پوست بره بود و بر روى آن پوستينى مندرس . كلاهى از پوست بره بر سر مىگذاشتم . با اين سر و وضع به شهر و بازار مىرفتم و غالبا با گوشتى كه خريده بودم به خانه بازمىگشتم . با اين همه مىشنيدم كه مردم مىگفتند : « اين مرد شبيه كسى نيست كه به گوشت دست گرفتن عادت داشته باشد » . ماركو نيز مرا سرزنش مىكرد ، مىگفت كه با آن هيأت شبيه دزدانى هستم كه در ديرها بست مىنشينند .\r\nپاسخ مىدادم كه نمىتوانم طرز ديگر جامه بپوشم و براستى تعجب مىكردم كه چرا بايد در حق من با آن لباس مندرسى كه بر تن داشتم چنين بينديشند . با اين همه چنان كه گفتم در آن ايام به ما بد نگذشت .\r\nهنگامى كه در دربند بوديم چون مىخواستم كه از كاروبار اوزون حسن و عاليجناب جوزافا باربارو آگاه شوم بر آن شدم كه ترجمان خود ديمترى را به تبريز بفرستم كه تا آنجا بيست روز راه بود . او رفت و پس از پنجاه روز بازگشت . نامه‌هايى از جوزافا همراه آورد كه در آن نوشته بود كه سلطان در آنجاست ، اما آيندهء خودش روشن نيست . سپس ماركو با ناخدايى قرار بر اين نهاد كه ما را با كشتى خود به هشترخان برساند . در زمستان كه كشتيها بيكارند در كرانهء دربند لنگر مىاندازند .\r\nآنها را ماهى مىنامند زيرا كشتيها را به شكل ماهى مىسازند : سر و دمشان باريك و ميانشان پهن است . از الوارهايى ساخته مىشوند كه آنها را با كهنه‌پاره‌ها كلاف‌كوبى مىكنند . زورقهايى هستند بسيار خطرناك . قطب‌نما ندارند ، و كشتيرانان هنگام ملاحى خشكى را از نظر دور نمىدارند . پارو به كار مىبرند و با اينكه همهء كارها را\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nبه صورت ابتدايى و ديمى انجام مىدهند خود را تنها دريانوردان شايستهء روزگار مىدانند . سخن كوتاه ، اين قوم همه مسلمانند .\r\nششم آوريل 1476 م . [ 880 / 881 ه . ق . 
  ] : ما ناچار با بار خود در زورقى كه به خشكى نشانده بودند نشستيم و هشت روزى در انتظار باد مساعد مانديم . در طى اين مدت چون ماركو در شهر مانده بود مىترسيديم ، زيرا تنها بوديم . سرانجام لطف خداى بزرگ شامل حالمان شد و باد شرطه برخاست و همگى در ساحل گرد آمديم و زورق را در آب افكندند و بيدرنگ بر آن سوار شديم و بادبان برافراشتيم . ما همه سى و پنج تن بوديم اعم از ناخدا و شش تن دريانورد . از جملهء مسافران چند تن بازرگان بودند كه برنج و ابريشم و قماش به هشترخان مىبردند تا در بازار آنها به روسها عرضه كنند ، و نيز چند تن تاتار بودند كه به قصد تهيه خز و پوست سفر مىكردند تا در بازگشت كالاى خود را در دربند بفروشند . پس در روزى كه پيش از اين ياد كردم با وزيدن باد مساعد حركت كرديم و پيوسته تقريبا پانزده ميل از ساحل كوهستانى فاصله داشتيم . پس از سه روز دريانوردى از اين سواحل كوهستانى گذشتيم و به كرانهء شنى رسيديم .\r\nدر اين هنگام باد مخالف وزيدن گرفت و يكى از لنگرها را انداختيم و در اين وقت چهار ساعت به غروب مانده بود . با اين همه باد شدت يافت و شب‌هنگام دريا شوريد و ما دست از جان شستيم و بر آن شديم كه لنگر برافرازيم و دل به دريازنان به سوى كرانه شتابيم . همين‌كه لنگر برافراشتيم در دريا روان شديم ، و امواجى كه بر اثر وزيدن باد بلند شده بود ما را به خشكى افكند . با اين همه خداوند چنين خواست كه با همين امواج بلند ما را نجات دهد ، زيرا موجها ما را از فراز تخته‌سنگها به خليجى كوچك راندند كه به بلندى خود زورق بود ؛ و براستى چنين مىنمود كه وارد بندرى شده‌ايم . چون امواج دريا پيش از رسيدن به ما بارها درهم مىشكست گزندى به ما نرسيد . ناگزير همه به درون آب جستيم و بارهاى خود را كه همه تر شده بود به ساحل برديم . زورق نيز به واسطهء برخورد با صخره‌ها سوراخ شده بود . ما از سرما و از اينكه تر شده بوديم مىلرزيديم . بامدادان با هم به مشورت پرداختيم و بر آن شديم كه آتش نيفروزيم زيرا در جايى بسيار خطرناك بوديم كه محل آمدوشد تاتاران بود و جاى سم اسبهايشان در ساحل ديده مىشد .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nدر آنجا زورقى بود كه چنين مىنمود كه بتازگى شكسته شده است ازاين‌رو پنداشتيم كه سوارانى كه جاى سم اسبهايشان را ديده بوديم ، براى دستگيرى زورق‌نشينان به آنجا آمده بودند تا آنان را مرده يا زنده دستگير كنند . پس سخت هراسان بوديم و هر دم منتظر بوديم كه بر ما بتازند و كارمان را بسازند . با اين همه چون ديديم كه آن سوى كرانه چند مرداب وجود دارد آسوده‌خاطر شديم ، زيرا اين نكته ثابت مىكرد كه تاتاران به ساحل بسيار نزديك نبودند . در آنجا تا تاريخ سيزدهم بسر برديم تا اينكه دوباره هوا براى ادامهء سفر دريايى سازگار شد . بارهاى متعلق به ملاحان را در كشتى نهاديم و همين‌كه كشتى از تخته‌سنگها جدا شد و در آب افتاد بارهاى ديگر را در آن نهاديم و به راه افتاديم . اين مصادف با شنبهء مقدس بود . پس از آنكه سى ميل در دريا رانديم دوباره بادى مخالف ناگهان وزيدن گرفت ، اما از آنجا كه چندين جزيرهء نيزار در آن حوالى بود كه مىتوانستيم به آنها پناه بريم ناچار به سوى آنها رانديم . به جايى برخورديم كه عمق آب بسيار اندك بود . باد بر شدت خود افزود و كشتى بر اثر تلاطم دريا گاهى به زمين مىساييد . پس ناخدا همهء ما را وادار كرد كه از كشتى به جزيرهء نيزار كوچكى فرود آييم و براى رسيدن به آن ناچار بارهايم را بر دوش نهادم و با پاى برهنه از ميان آب گذشتم اما سخت احساس سرما مىكردم و چون موجى از سرم گذشت خود را در حالى بسيار پرخطر يافتم . چون به خشكى رسيدم با كسان خود به زير نيها پناه بردم . كوشيديم كه خود را خشك كنيم . سپس دريانوردان با رنج بسيار زورق را به جايى بردند كه از باد محفوظ و از خطر دور بود . از آنچه گفتند بدين نكته پىبردم كه تاتاران در تابستان براى ماهيگيرى بدان جزيره مىآيند .\r\nدر بامداد چهاردهم كه يكشنبهء عيد پاك بود هنگامى كه در آن جزيرهء نيزار از سرما رنج مىبرديم و چيزى جز اندكى كره نداشتيم كه با آن عيد را جشن بگيريم يكى از كهتران ماركو در حالىكه در كنار تخته‌سنگها راه مىرفته است نه تخم مرغابى مىيابد و به ارباب خود مىدهد . وى نيز با آن نيمرو ساخت و به هركدام از ما تكه‌اى عطا فرمود . بدين‌ترتيب روز عيد پاك را به طرزى شايسته برگذار كرديم ، و شكر خداى را بجاآورديم . چون همسفران ما كنجكاو بودند و مىخواستند بدانند كه من كيستم با ماركو قرار بر اين نهاديم كه مرا پزشك بشناسانند . پس به\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nهمسفران گفته شد كه من فرزند طبيبى هستم كه دسپينا « 1 » را خدمت مىكند و دسپينا دختر طامس « 2 » جبار بود كه از روم آمده بود تا به عقد ازدواج دوك مسكو درآيد و از آنجا كه من تهيدست و از خادمان او هستم به نزد دوك و دسپينا مىروم تا خود را به نوايى برسانم . از آن پس يكى از دريانوردان كه از درد دمل مىناليد به نزد من آمد و درمان طلبيد و من ضمادى از اندكى روغن و نان و آرد كه در زورق يافتم ساختم و از بخت خوش پس از سه روز دمل سر باز كرد و ملاح شفا يافت . از اين‌رو مرا طبيبى حاذق پنداشتند و خواهش كردند كه نزد ايشان بمانم . با اين همه ماركو بهانه‌اى برايم ساخت و به ملاحان گفت كه وقت اين كار نيست و من بايد به روسيه بروم و پس از اندك زمانى به نزد ايشان بازخواهم گشت .\r\n\r\n\r\n","description":"","footnote":"\r\n( 1 ) .  Despina  كه در ايران او را دسپينا خاتون مىخوانده‌اند . - م .\r\n( 2 ) .  Thomas \r\n","page_name":" 171 ","page_number":171},
  {"content":"\r\n\r\nجناب سفير درياى خزر را گذاره مىكند و به هشترخان شهر تاتاران مىرسد . پس از آنكه در چندين مورد سخت از تاتاران به وحشت مىافتد سرانجام با كاروانى به مسكو مىرود .\r\n\r\n[ فصل هفت 
  ] 7\r\nدر تاريخ پانزدهم بود كه بامدادان باد وزيدن گرفت و ما به دريانوردى پرداختيم و پس از آنكه در تمام مدت از كنار آن جزيره‌هاى نيزار مىگذشتيم در تاريخ بيست و ششم وارد دهانهء ولگا شديم . ولگا روديست بسيار بزرگ و در غالب نقاط عميق . اين رود در روسيه جارى است و مىگويند كه از هفتاد و دو مصب به درياى خزر مىريزد . مسافت ميان دهانهء ولگا تا هشترخان هفتاد و پنج ميل است . به جهت جريان قوى آب كه گاه با كشيدن زورق به وسيلهء ريسمان و گاه به يارى باد از آن بالا مىرفتيم تا سىام آوريل به هشترخان نرسيديم . بين هشترخان و كرانهء دريا ، درياچهء بزرگ شورى است كه نمكى بسيار اعلا از آن بدست مىآورند كه بيشتر در روسيه مصرف مىشود و قسمت اعظم جهان را بسنده است . رئيس تاتاران يعنى فرمانرواى هشترخان به ما اجازه نداد كه همان روز در ساحل رود پياده شويم . با اين همه ماركو را بدين كار رخصت دادند زيرا در شهر دوستانى داشت . من و همراهانم را نيز اجازه دادند كه در نخستين شب به خانهء كوچكى كه ماركو در آن مسكن گزيده بود فرود آييم و شب را در آنجا بسر آريم . بامدادان سه تن تاتار منفور پليد آمدند و به ماركو خوشامد گفتند ، زيرا يكى از دوستان سرور تاتاران بود . اما گفتند كه من بندهء او گشته‌ام زيرا فرانكها با تاتاران دشمنند . اين‌گونه پذيرايى در نظرم عجيب نمود . اما ماركو به جاى من سخن گفت و نگذاشت كه كلمه‌اى بر زبان آرم جز اينكه نظر لطف آنان را به خود جلب كنم و اين كار در اول\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nماه مه 1476 م . [ 880 / 881 ه . ق . 
  ] اتفاق افتاد . من چنان سراسيمه به اتاق كوچك خود بازگشتم كه نمىدانستم در كجا هستم . هر روز بر ترس و وحشت من افزوده مىشد ، نه تنها به جهت اينكه كومرچىير « 1 » خبر داده بود كه من مقدارى گوهر دارم ، شايد به سبب خرده‌ريزهايى كه از دربند آورده بوديم و مىخواستيم با اسب معاوضه كنيم ، اما هرچه داشتيم از ما گرفتند . بعد از ماركو شنيدم كه مىخواسته‌اند ما را در بازار بفروشند اما با وساطت چند تن بازرگان كه به مسكو مىرفتند و با تحمل و رنج و خطر بسيار و پس از چند روز تأخير ماركو ترتيبى داد كه من دو هزار آلرمى « 2 » به خان تاتار بدهم و خلاص شوم .\r\nاين مبلغ علاوه بر مبلغى بود كه ديگران از من اخاذى كرده بودند . از آنجا كه پشيزى نداشتم ، از بازرگانان روس و تاتار با رنج گزاف و با تضمين ماركو وام گرفتم .\r\nاگرچه بر حسب ظاهر ازين راه ، مشكلى كه با خان تاتار داشتم حل شد ، اما كومرچىير آن سگ پست‌فطرت در غياب ماركو به خانهء ما مىآمد و در اتاق مرا مىكوفت و با صوت منفور خود فرياد مىزد كه مرا به صلابه خواهد كشيد . مىگفت مىداند كه من مقدار فراوانى جواهر دارم . پس ناچار بودم كه به هر نحوى شده است او را آرام كنم . بسيار اتفاق افتاد كه تاتاران مست ( از شرابى كه با سيب مىسازند ) به در خانهء ما مىآمدند و بانگ برمىداشتند كه فرنگيها را كه دل و جرأت مردان ندارند خواهند كشت و ما را مرعوب مىكردند تا به ايشان حق سكوت دهيم . اقامت ما در هشترخان از اول ماه مه تا دهم اوت كه مصادف با عيد لارنس پاك « 3 » بود طول كشيد ، هشترخان ازان سه پسر برادر امپراتور كنونى تاتارانى است كه در كشور چركسها « 4 » سكونت دارند . در سرزمينى كه در جهت تانا « 5 » قرار دارد . تاتاران در گرماى تابستان درطلب چراگاههاى تازه به مرزهاى روسيه مىروند . اين سه برادر در\r\n\r\n\r\n","description":"","footnote":"\r\n( 1 ) .  Comerchieri  و چند سطر بعد  Comerchier  ، از اين لغت و قرينه مطلب مأمور گمرك به خاطر مىرسد . - م .\r\n( 2 ) .  Alermi \r\n( 3 ) .  St Lawrence \r\n( 4 ) .  Circassia  نام قديم ناحيه‌اى در قفقاز است كه از شمال محدود به رود كوبان ، از مشرق به سرزمين لزگيها ، از جنوب به منگرليا و از مغرب به درياى سياه است . اكنون تقسيم شده است بين روسيه و جمهورى گرجستان . - م .\r\n( 5 ) .  Tana  نام مستعمرهء قديم يونان واقع در نزديكى درياى آزوف . - م .\r\n","page_name":" 173 ","page_number":173},
  {"content":"\r\n\r\nزمستان چند ماهى در هشترخان مىمانند و در تابستان چون ديگر تاتاران به مراتع سرحدى كوچ مىكنند . هشترخان شهركى است كه در كرانهء ولگا نهاده است . ديوار كوتاهى بر گرد آن كشيده‌اند . خانه‌هاى انگشت‌شمار اين شهر از آجر ساخته شده است اما پيداست كه در گذشته‌اى كه بسيار دور نيست داراى چندين ساختمان بزرگ بوده است . مىگويند كه در عهد باستان هشترخان جاى دادوستد فراوان بوده است . و ادويه‌اى كه به ونيز وارد مىكرده‌اند از راه تانا و هشترخان بوده است . استنباط من چنين بود كه ادويه را مستقيما از هشترخان به تانا مىفرستاده‌اند كه مسافت بين اين دو شهر فقط هشت روز است .\r\nدر تاريخ دهم اوت 1476 م . [ 880 / 881 ه . ق . 
  ] مصادف با عيد لارنس پاك ، چنان كه پيش ازين گفتم ، هشترخان را ترك گفتيم به شرحى كه بيايد : فرمانرواى هشترخان به نام كاظم خان « 1 » هر سال سفيرى به روسيه نزد دوك مسكو مىفرستد و غرض وى از اين كار بيش از هرچيز دريافت تحف و هداياست .\r\nبارى كاروانى بزرگ از عدهء فراوانى سوداگر تاتار همراه با آن سفير مىروند ، و پارچه‌هاى ابريشمى - كه در گسدى « 2 » تهيه مىشود - و قماشهاى نخى براى مبادله با خز ، پوست ، شمشير ، زين و لگام و ديگر نيازمنديها با خود حمل مىكنند ؛ و چون سرزمين ميان هشترخان و مسكو سراسر استپ است هركس ناگزير خواربار خود را همراه برمىدارد . با اين همه تاتاران به اين امر اعتنايى ندارند ، زيرا پيوسته عدهء بيشمارى اسب با خود مىبرند و هر روز چند رأس از آنها را براى خوراك روزانهء خويش كشتار مىكنند . براستى خوراك هميشگى آنان گوشت و شير است . غذاى ديگر ندارند و كسى با نام نان آشنا نيست ؛ مگر بازرگانانى كه به روسيه رفته‌اند . با اين همه ناگزير بوديم كه به نيكوترين وجه در تهيهء خوراك خود بكوشيم . اندكى برنج مىخورديم كه از آميختن آن با شير و خشكاندنش در آفتاب بدست مىآيد و « ثور « 3 » » خوانده مىشود . بسيار سفت و سخت است و طعمش ترش است . مىگويند كه بسيار\r\n\r\n\r\n","description":"","footnote":"\r\n( 1 ) . در متن  Casimi Can  كه به احتمال قوى كاظم خان يا قاسم خان است . - م .\r\n( 2 ) .  Gesdi \r\n( 3 ) .  Thur  ظاهرا مقصود مؤلف از اين خوراك همان است كه مردم كردستان و كرمانشاه « ترخينه » ( بر وزن بدكينه ) خوانند . - م .\r\n","page_name":" 174 ","page_number":174},
  {"content":"\r\n\r\nمغذى است . همچنين به سير و پياز دسترس داشتيم ، از اين گذشته يك كوارت « بيسكويت » تهيه كرده بودم كه از آرد گندم بسيار خوب مىساختند و نيز يك دنبهء نمك‌سود گوسفند . راه ما از ميان دو شاخه از رود ولگا مىگذشت ، ولى از آنجا كه ميان امپراتورى كه پيش از اين نامش را بردم و برادرزاده‌اش كاظم خان ، جنگ بود ، ( همان كسى كه ادعا مىكرد امپراتور حقيقى او است و همان كه پدرش امپراتور اردو « 1 » بود و اين سرزمين را در قبضهء قدرت داشت ) همه يك‌دل و يك‌زبان بر آن شديم كه كاروان را در ساحل ديگر رودخانه حركت دهيم و به راه خود تا حدود معبر تنگى كه ميان تانائيس « 2 » و ولگاست برويم . تا آنجا پنج روز راه بود . از آنجا به بعد را خالى از خطر مىشد فرض كرد . ازاين‌رو هركس كالا و خواربار خود را در زورقهايى كه در آن ديار معمول است بار كرد تا به آن سوى رود حمل شود . ماركو نيز اشياء خود را بدين‌گونه حمل كرد ، و از من خواست كه اندك چيزى را كه با خود داشتم بدين‌سان با خود ببرم . همچنين به من سفارش كرد كه كشيش استفانو و چاكر خود زوين اون‌گارتو « 3 » را از پيش بفرستم ، و همچنان‌كه با سفيرى كه نامش آنچيولى « 4 » بود قرار گذاشته بودند با هم برويم . بنا شد كه نزديك ظهر به دنبال من بيايد و ما به محلى برويم كه زورقها را فرستاده بودند كه در بالاى رودخانه واقع بود ، تا جايى كه ما بوديم دوازده ميلى فاصله داشت . چون زمان معهود فرارسيد به من و سفير و ترجمان من گفت كه بر اسب سوار شويم . من ترسان و لرزان و تا آنجا كه ممكن بود خميده بر اسب نشستم . يك ساعت به غروب مانده به معبر رسيديم . شب فرارسيده بود كه من خواستم از رود بگذرم و به ياران بپيوندم . در اين هنگام ماركو چنان خشمناك بر من بانگ زد كه گفتم اجل من رسيده است . دستور داد كه من و ترجمان و زنى روسى با تاتارى كه از او كريه‌منظرتر نمىتوان در خاطر مجسم كرد ، بر اسب سوار شويم و درين اثنا فرياد زد : « زود باشيد سوار شويد » . چاره‌اى جز اطاعت نداشتم . شب همه شب تا ظهر روز ديگر به دنبال آن تاتار روان بودم . او نگذاشت كه لحظه‌اى از اسب پياده شوم . پس از آنكه بارها توسط ترجمان خود ازو\r\n\r\n\r\n","description":"","footnote":"\r\n( 1 ) . در متن  Lordo  ، ( شايد  horde  ) ، بىشك بايد اردو باشد . - م .\r\n( 2 ) .  Tanais  نام قديمى رود « دن » واقع در روسيه است . - م .\r\n( 3 ) .  Zuan Ungharetto \r\n( 4 ) .  Anchioli \r\n","page_name":" 175 ","page_number":175},
  {"content":"\r\n\r\nپرسيدم كه مرا كجا مىبرد ، عاقبت جواب داد كه دليل آنكه ماركو مرا از جلو مىفرستد اين است كه خان مىخواهد تمام زورقها را جست‌وجو كند . او مىترسد كه اگر خان مرا بيابد دستگيرم كند . اين واقعه در سيزدهم اوت نزديك ظهر اتفاق افتاد . همين‌كه به رود نزديك شديم تاتار كوشيد كه زورقى بيابد تا در آن بنشينم و به جزيرهء كوچكى كه در ميان رود بود برويم . در اين جزيره گله‌اى بود ازان سفير آنچيولى . چون زورقى نيافت چند شاخه درخت گردآورد و خوب به هم بست و پس از آنكه زينهاى اسب را بر آن نهاد ، همه را با طنابى به دم اسبى بست و به سوى جزيره راند كه تا آنجا به گمانم به فاصلهء دو تير پرتاب بود . آنگاه بازگشت و زن روسى را به همان ترتيب به جزيره رساند . مترجم من ترجيح داد كه شنا كند و اين كار را با همهء خطرى كه داشت انجام داد . سپس تاتار به سراغ من آمد و چون متوجه آن خطر بزرگ شدم پيراهن و جوراب خود را درآوردم . اگرچه درهرحال از اين كار طرفى نمىبستم ، اما به يارى خدا با اينكه با خطرى عظيم مواجه بودم به جزيره رسيدم . دوباره تاتار بازگشت و اسبها را آورد كه بر آنها سوار شديم و به سوى خانهء او رفتيم كه چادرى بود از پوست و من به درونش رفتم . در آن هنگام سه روز بود كه چيزى نخورده بودم . همين‌كه اندكى شير ترش به من داد با نهايت سپاسگزارى پذيرفتم ، و آن را غذايى بسيار خوب يافتم . پس از اندك زمانى گروهى از تاتاران كه در جزيره سرگرم گله‌دارى بودند فرارسيدند . از ديدن من در ميان خود سخت شگفتى نمودند و در حيرت بودند كه چگونه بدانجا آمده‌ام ، زيرا تا آن زمان هيچ مسيحى نزد آنان نيامده بود . چيزى نگفتم و سخت خود را به بيمارى زدم . تاتار راهنما به ظاهر در حق من بسيار مهربانى كرد و كسى جرأت نكرد چيزى بگويد و اين از جهت رعايت احترام سفير بود كه مردى بود بزرگ . در چهاردهم اوت كه مصادف با شب ولادت حضرت مريم بود بره‌اى به افتخار من ذبح كردند و مقدارى از آن را پختند و مقدارى نيز بريان كردند اما اصلا به خود زحمت ندادند كه گوشت را بشويند ، زيرا مىپندارند شستن گوشت مزهء آن را مىبرد ؛ و كف گوشت را با چيزى جز تركهء چوب نمىگيرند . مقدارى از اين گوشت و مقدارى شير ترش بر خوان نهادند . اگرچه شب عيد حضرت مريم بود ( و من ازوطلب بخشايش كردم زيرا ديگر قادر به تحمل چنان گرسنگى نبودم ) همه سرگرم خوردن شديم . شير ماديان نيز\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nآوردند كه سخت مطلوب تاتاران است و از من خواستند كه بخورم زيرا مىپندارند كه مرد را سخت نيرومند مىكند . اما چون بغايت بدبو بود از چشيدنش سرباز زدم .\r\nمغولان از اين كار اندكى رنجيدند . من در آن محل تا شانزدهم ماه اوت ماندم تا اينكه ماركو با كاروان از راه رسيد . يكى از تاتاران و مردى روسى را به دنبال من فرستاد تا مرا نزد وى برند . پس مرا در قايقى نشاندند و از رود گذراندند ، و به جايى كه كاروان اطراق كرده بود رساندند . كشيش استفانو و زوين اون‌گارتو كه نوميد شده بودند از اينكه دوباره مرا ببينند ، از ديدنم سخت شادمان شدند . شكر خداى را بجاىآوردند . ماركو به تعدادى كه نياز داشتم اسب آماده كرده بود ، ما تمام روز هفدهم را در آنجا بسر برديم و سپس با كاروان به راه افتاديم تا از راه استپ خود را به مسكو برسانيم . سفير كاروان‌سالارى يعنى فرماندهى همه را اعم از روسيان و تاتاران كه بالغ بر سيصد تن مىشدند بر عهده گرفت . از اين گذشته دويست اسب در قافله بود كه براى كشتن و خوردن گوشت يا فروختن آنها در روسيه همراه آورده بودند . ما با نظم و ترتيب نيكويى از كنار رود حركت مىكرديم . شبها مىخفتيم و در نيمروز استراحت مىكرديم . بدين‌گونه پانزده روز در سفر بوديم . بر خلاف وقتى كه هنوز به تنگه نرسيده بوديم ديگر ترس از امپراتور اردو نداشتيم . اين اردو را امپراتورى است كه نامش را به ياد ندارم و وى بر همهء تاتاران آن مرزوبوم فرمانرواست . اين تاتاران همچنان‌كه من گفته‌ام پيوسته درطلب چراگاه تازه و آبند و خوراكشان تنها شير و گوشت است . به گمان من آنان داراى زيباترين گاوان نر و ماده و گوسفندان جهانند . گوشت اين چهارپايان به جهت چريدن در بهترين مرتعها طعمى نيكو دارد . با اين همه در نزد تاتاران شير ماديان قدر و قيمتى فراوان دارد . سرزمينشان عبارت است از دشتهاى زيبا و پهناور كه كوهى در آن ديده نمىشود . من خود اردو را نديدم اما مىخواستم هرگونه اطلاعاتى دربارهء آن حكومت و نيرويش با ذكر اعداد و ارقام بدست آورم . جملگى برآنند كه هرچند اين سرزمين داراى جمعيتى بسيار است ، به زحمت مىتوان هزار مرد مسلح به شمشير و تير و كمان در آنجا گردآورد . بقيه مردم زنان و كودكانند به تعداد معتنابه يا مردانى پابرهنه كه هيچ‌گونه سلاحى ندارند . آنان مردمى دلير بشمار مىروند ، زيرا هم چركسها را غارت مىكنند و هم روسها را . اسبهايشان ايلخى و ترسوست ، و نعل كردن\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاسب در ميان تاتاران معمول نيست : به‌طور كلى خود تاتاران وحشى و خشن شمرده مىشوند . چنان كه پيش ازين گفته شد بين رود تانائيس و ولگا زيست مىكنند . اما مىگويند كه طايفهء ديگرى از تاتاران در آن سوى ولگا بسر مىبرند در جهت مشرق شمال شرقى كه گويا بيشمارند . موهايشان درازست و تا كمر مىرسد ، و تاتاران وحشى خوانده مىشوند . مانند ديگر تاتاران در جست‌وجوى آب و چراگاه از جايى به جايى ديگر مىروند . در زمستان كه سرما و يخبندان است خود را تا حدود نقطه‌اى دوردست مانند هشترخان مىرسانند . در شهر آسيب و ويرانى ببار نمىآورند ، جز دزديدن گوشت به مقدار ناچيز . پس از آنكه پانزده روز دائم از كنار رود در سير و سفر بوديم به بيشهء كوچكى رسيديم . در آنجا تاتاران و روسيان به بريدن الوار پرداختند و سپس آنها را با طنابهايى كه بدين مقصود آورده بودند به هم بستند و بدين‌گونه پنجاه كلك ساختند . در ضمن آماده كردن اين تداركات زورق قراضه‌اى يافتيم كه ماركو دستور داد اشياء وى را با آن به سوى ديگر رود حمل كنند . آنگاه آن را براى من پس فرستاد تا زينها و آنچه خواربار داشتيم با خود حمل كنم ، و بدين‌سان در كنار رود از اشياء و لوازم او نگهدارى كنم . اما ديمترى و مرد تركمن و مرد مجارستانى در عقب ماندند تا مراقب اسبان باشند . پس من با استفانو و دو تن روسى در آن زورق نشستم و روسيان قايق را با چوبهاى بلند هدايت مىكردند .\r\nبدين‌گونه به رودبار روبه‌رو درآمديم . مىپندارم كه فاصلهء كرانهء چپ و راست رود بيش از يك ميل است اگرچه مسير ما بسيار طولانىتر بود زيرا ، هم جريان آب قوى بود و زورق را به پايين مىراند ، و هم آب به زورق نفوذ مىكرد . با اين همه من و استفانو در آب نشسته بوديم و آن را با سطل از زورق بيرون مىريختيم . پس از خستگى بسيار و خطر بيشمار سرانجام به يارى خداوند سلامت به ساحل مقابل رسيديم . همين‌كه بار قايق خالى شد روسيان خواستند كه با آن بازگردند اما ممكن نبود زيرا بيش از اندازه شكسته بود . ناگزير ايشان كه بر روى هم عده‌شان شش تن بود در آنجا ماندند .\r\nروز ديگر بامدادان كاروانيان همه خواستند كه رود را گذاره كنند ، اما بادى سخت از سوى شمال وزيدن گرفت و تا دو روز مانع از عبور آنان شد . چون همه چيز را با خود برداشته به اين سوى رود آورده بوديم كسان من كه مراقب اسبان\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبودند طى آن دو روز بىخوراك و لباس ماندند . ازاين‌رو نگرانى مرا دربارهء ايشان به خوبى مىتوان دريافت . اكنون خواستم كه به چگونگى خواربار خود رسيدگى كنم و چون وضع را خراب يافتم سخت بيمناك شدم . اگرچه دير شده بود تصميم گرفتم كه خود در مصرف آن نظارت كنم و دستور دهم كه تنها يك بشقاب برنج در روز و يك بشقاب برنج در شب پخته شود ، و با جيرهء هركس ، گاه سير ، گاه پياز با اندكى شير ترش و گاه‌گاه كلوچه داده شود . هنگام خوردن همه دور قاب برنج جمع مىشديم و هركس جيرهء خاص خود را مىخورد و من براى خود سهمى بيش از سهم ديگران برنمىداشتم . در آن دو روز كه در آن محل مانديم مقدارى سيب جنگلى يافتيم كه پختيم و خورديم تا در مصرف خواربار صرفه‌جويى كرده باشيم .\r\nپس از دو روز همهء كاروانيان با بارهايشان به وسيلهء آن كلكها از رود گذشتند و هر كلكى با شش هفت اسب كشيده مىشد . همين عده از تاتاران در كلكها نشسته بودند و آنها را هدايت مىكردند . كلكها به دم اسبان بسته بود . بقيه اسبان را وادار كردند كه بىزين و برگ و شناكنان از رود بگذرند تا همه كاروان در يك وقت از رود گذشته باشند . براستى منظرهء عبور كاروان تماشايى بود . با اينكه عبور از رود بسيار خطرناك بود همه بسرعت آن را گذاره كردند . پس از اينكه همه به ساحل رسيدند و اندكى آرميدند بارها را بستيم و به راه افتاديم . رودى را پشت سر نهاديم كه به نظر من از حيث عظمت كمتر رودى به پاى آن مىرسد زيرا پهناى آن دو ميل مىنمايد .\r\nبسيار ژرف است و سواحلى بلند دارد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nجناب سفير از بيابان بزرگ سارماتياى آسيا مىگذرد و به مسكو از شهرهاى روسيهء سفيد مىرسد و در آنجا خود را به دوك مىشناساند .\r\n\r\n[ فصل هشت 
  ] 8\r\nچنان كه گفتم روبه‌راه نهاديم و به يارى خدا همچنان به سفر خويش در جهت شمالى ادامه داديم اما غالبا به سوى مغرب مىپيچيديم . هيچ نشانى از راه نبود و جز بيابانى هموار چيزى ديده نمىشد . تاتاران مىگفتند كه از آنجا تا شمال تانا كه مىپنداشتم از آن گذشته‌ايم پانزده روز راه است . بارى همچنان به طرز پيشين سفر مىكرديم يعنى در نيمروز و شامگاهان مىآرميديم و بستر ما زمين و لحاف ما آسمان و هوا بود . شب‌هنگام پيوسته سه نگهبان در پيرامون خود مىگماشتيم ، يكى بر دست راست يكى بر دست چپ و ديگرى در پيش تا ما را از شبيخون ايمن دارند . در جاهايى كه فرود مىآمديم گاه براى خود يا اسبهايمان آب نمىيافتيم و در طول اين سفر بندرت به شكار برخورديم . با اين همه دو شتر و چهارصد اسب يافتيم كه سرگرم چرا بودند . مىگفتند كه اين گله متعلق به كاروان سال گذشته بوده است .\r\nدوبار ترسيديم كه به ما حمله كنند : يك‌بار اشتباها به كاروان هشدار دادند ، و بار ديگر دويست ارابه ديديم كه معدودى از تاتاران در آن بودند و نتوانستند مقصود و مقصد خود را به ما بفهمانند . از آنجا كه سفر دراز بود و خواربار ما اندك ، ناچار مصرف غذاى خود را محدود كرديم .\r\nدر تاريخ بيست و دوم سپتامبر 1476 م . [ 880 / 881 ه . ق . 
  ] به خواست خدا وارد روسيه شديم . در ميان بيشه‌ها چند دهكدهء روسى قرار داشت . وقتى كه معلوم شد كه ماركو همراه كاروان است روستاييان به پيشواز ما آمدند - در حالىكه از\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nتاتاران سخت مىترسيدند - و اندكى شانهء عسل براى او آوردند . ماركو كمى از آن به من داد كه سخت نيازمند آن بودم ، زيرا خواربار ما تمام شده بود و ما از ضعف و ناتوانى آنچنان گشته بوديم كه به زحمت بر اسب مىنشستيم . از آن محل دور شديم و به شهرى كه نامش رسن « 1 » بود رسيديم كه فرمانروايش شوهرخواهر دوك مسكوست .\r\nخانه و دژهاى آن شهر همه از چوب است . در آنجا نان و گوشت فراوان و شربت سيب بدست‌آورديم . با خوردن آنها جان گرفتيم . پس از خروج از آن شهر از ميان جنگلهاى پهناور گذشتيم و شبانگاه همه در روستاهاى روسها خوابيديم . اندكى استراحت كرديم زيرا به يارى خدا ظاهرا به محلى امن رسيده بوديم . سپس به شهرى ديگر رسيديم كه كولونا نام داشت و بر كرانهء شاخه‌اى از ولگا نهاده است به نام رود مسكو كه پلى عظيم بر آن زده‌اند . از آن شهر بيرون آمديم و ماركو مرا زودتر و پيش از ديگران به مسكو فرستاد زيرا كاروان بكندى راه مىپيمود .\r\nدر تاريخ بيست و ششم وارد مسكو شديم كه ازان دوك زوئن « 2 » فرمانرواى روسيهء سفيد بزرگ « 3 » است در حالىكه خدايى را سپاس و ستايش مىكرديم كه در آن همهء خطرها و شدايد ، بر ما رحمت آورده بود . در اينجا بايد بگويم كه در قسمت اعظم زمانى كه از كوير مىگذشتيم يعنى از هجدهم اوت كه از هشترخان به راه افتاديم تا بيست و پنجم سپتامبر كه به مسكو رسيديم به سبب نداشتن هيزم خوراك خود را با تاپاله مىپختيم .\r\nپس از آنكه سلامت به مسكو رسيديم ماركو براى من و همراهانم خانه و براى اسبهايمان طويله فراهم كرد . اگرچه منزلمان كوچك و غم‌انگيز بود در نظر من و در مقام سنجش با جاهايى كه ناچار پيش از آن در آنها خوابيده بوديم كاخى باشكوه مىنمود .\r\nدر تاريخ بيست و هفتم ماركو وارد مسكو شد . هنگام غروب به ديدن ما آمد و اندكى خواربار با خود آورد كه در اين شهر فراوان است و شرح آن بيايد . او به نام مخدوم خويش مرا پند داد كه شاد و خرم باشم و كشور او را خانهء خويش بدانم . من از وى سخت سپاسگزارى كردم .\r\n\r\n\r\n","description":"","footnote":"\r\n( 1 ) .  Resan \r\n( 2 ) .  Duke Zuanne \r\n( 3 ) .  Great White Russia \r\n","page_name":" 181 ","page_number":181},
  {"content":"\r\n\r\nدر تاريخ بيست و هشتم به ديدن ماركو رفتم . هنگامى كه مىخواستم به خانه بازگردم از او خواهش كردم كه ترتيبى دهد تا به پيشگاه دوك باريابم . او چنين كرد و به زودى دوك ، كس به دنبال من فرستاد . پس از اداى احترامات معمول از حضرت دوك به جهت حسن نيتى كه سفيرش ماركو در حق من ابراز كرده بود سپاسگزارى كردم و براستى گفتم كه با تدابير ماركو بود كه از بسيارى از خطرها رسته بودم و اگرچه از آن همه خدمات من شخصا بهره‌مند شده بودم انگار كه سرور بزرگوار من فرمانرواى ونيز از آنها منتفع شده بود زيرا من سفير او بودم . هنوز سخنان خود را به پايان نرسانده بودم كه دوك نگاهى تند بر من افكند و از زوان باتيستا تريويسانو « 1 » شكايت كرد . من وارد اين مطلب نمىشوم كه خارج از بحث ماست ، اما هنگامى كه پس از گفت‌وگويى دراز درخواست كردم كه مرا رخصت رفتن دهد گفت كه جواب اين مطلب را در وقت ديگر خواهد داد .\r\nبا اين سخن از خدمت دوك مرخص شدم . او نيز قصد داشت كه از شهر بيرون رود . رسم او بر اين است كه همه‌ساله از قسمتهاى مختلف قلمرو خويش بازديد كند . دوك توجه مخصوص به تاتارى دارد كه اجير اوست و مىگويند پانصد سوار در زير فرمان دارد تا مرزهاى سرزمينش را از تاخت‌وتاز تاتاران در امان نگاه دارد .\r\nچنان كه پيش از اين گفته‌ام چون مىخواستم مسكو را ترك كنم كوشيدم كه پاسخ درخواست خود را بدست‌آورم . دوباره به كاخ دوك احضار و با سه تن از اعيان حضرت دوك روبه‌رو شدم . ايشان به نام دوك به من خوشامد گفتند و آنچه خود دوك گفته بود تكرار كردند و در ضمن از زوان باتيستاى نامبرده شكوه كردند . در پايان مرا در رفتن و ماندن مخير كردند و با اين سخن مرا مرخص فرمودند .\r\nچون ماركو مبلغى بابت فديهء من داده بود كه مىبايست با بهره بپردازم و مبالغ ديگرى صرف من كرده بود از وى خواهش كردم تا به من اجازهء رفتن دهد ، و وعده دادم كه به مجرد ورود به ونيز تمام بدهى خود را پس بفرستم . اما ماركو به اين كار رضا نداد و پول خواست . چون پس از جدوجهد نتوانستم دوك يا ماركو\r\n\r\n\r\n","description":"","footnote":"\r\n( 1 ) .  Zuan Battista Trivisano \r\n","page_name":" 182 ","page_number":182},
  {"content":"\r\n\r\nرا با نظر خود موافق سازم بر آن شدم كه استفانو را به ونيز بفرستم تا حضرت فرمانروا را از ماجرا آگاه سازد . ايشان با مهربانى و ملايمتى كه پيوسته ابراز مىفرمايند و طينت پاكى كه دارند كارى كنند كه دوران اقامت من در روسيه بسر آيد .\r\nدر تاريخ هفتم اكتبر 1476 م . [ 880 / 881 ه . ق . 
  ] كشيش استفانو را همراه مردى به نام نيكولو دا لئوپولى « 1 » كه راه روسيه به ونيز را خوب مىشناخت به ميهن خويش فرستادم و خود در مسكو ماندم . در آنجا با زرگرى به نام مائسترو ترىفوسو « 2 » از مردم كاتارو « 3 » آشنا شدم كه بسيارى گلدانها و ديگر اشياء زيبا براى دوك ساخته بود و مىساخت .\r\nمردى ديگر بود به نام مائسترو اريستوتل دا بولونيا « 4 » كه مهندس بود و سرگرم ساختن كليسايى در ميدان « 5 » . همچنين بسيارى از يونانيان قسطنطنيه را ديدم كه همه از ملتزمان دسپينا بودند و من از دوستان نزديك آنان شده بودم . اتاقى كه ماركو در اختيار من نهاده بود كوچك و نامطبوع بود و براى اقامت جايى بود بسيار ناراحت ، اما به واسطهء نفوذى كه ماركو داشت مسكنى در خانهء مائسترو اريستوتل بدست‌آوردم كه نزديك كاخ دوك و جايى مناسب و راحت بود . با اين همه پس از چند روز به دليلى كه هرگز ندانستم به نام دوك به من حكم شد كه آن خانه را ترك گويم . با زحمت بسيار دو اتاق بيرون از دژ برايم يافتند كه در آنجا تا پايان اقامت خود در مسكو بسر بردم . يك اتاق به خود و اتاق ديگر را به همراهانم اختصاص دادم .\r\nشهر مسكو بر تپه‌اى كوچك نهاده است . شهر و دژش همه از چوب ساخته شده است . رودى به نام مسكو از ميانش مىگذرد كه در يك سوى آن دژى و بخشى از شهر قرار دارد و در سوى ديگر بقيهء شهر . پلهاى متعددى بر رود مسكو زده‌اند .\r\nمسكو مهمترين شهر روسيه و اقامتگاه دوك است . در ميان جنگلهايى محصور است كه براستى قسمت اعظم كشور را پوشانده است . همه‌گونه غلات به حد وفور در روسيه يافته مىشود . هنگامى كه آنجا بودم بيش از ده استير « 6 » ( مطابق وزن معمول\r\n\r\n\r\n","description":"","footnote":"\r\n( 1 ) .  Nicolo da Leopoli \r\n( 2 ) .  Maestro Trifoso \r\n( 3 ) .  Catharo \r\n( 4 ) .  Maestro Aristotele da Bologna \r\n( 5 ) .  Piazza \r\n( 6 ) .  Stare \r\n","page_name":" 183 ","page_number":183},
  {"content":"\r\n\r\nدر بين ما ) گندم را به يك دوكات مىشد خريد . ديگر غلات به همين نسبت ارزان بود . مردم بيش از هر چيز گوشت گاو و خوك مىخورند كه به گمانم سه پاوند از آن را به يك سولدو « 1 » مىتوان خريد . صد مرغ و خروس يا چهل مرغابى را به يك دوكات و هر غاز را به سه « سولدو » و اندى مىتوان خريد . مقدار فراوانى گوشت خرگوش در بازار به فروش مىرسد اما گوشت ديگر شكارها كمياب است زيرا گمان مىكنم كه طرز گرفتن آنها را نمىدانند . پرندگان كوچك از هر نوع فراوان و بسيار ارزان است . هيچ گونه شراب نمىاندازند و هيچ‌گونه ميوه ندارند ، مگر اندكى هندوانه و سيبهاى وحشى . آب و هواى كشور چنان سرد است كه مردم نه ماه از سال را در خانه مىمانند . چون به جهت جنگلهاى انبوه و به سبب گل‌ولاى فراوانى كه در تابستان به واسطهء آب شدن يخها پديد مىآيد سفر كردن در اين فصل دشوار است مردم ناگزير همهء خواربار خود را در بهار فراهم مىكنند و بدين مقصود « سنى « 2 » » يا سورتمه‌هاى خود را به كار مىبرند . هرچه مىخواهند بر آنها بار مىكنند و هريك را به آسانى با يك اسب مىرانند . در اواخر اكتبر رودى كه از ميان شهر مىگذرد يخ مىبندد و دكانها و بازارهاى فروش همه‌گونه كالا بر روى آن برپا مىگردد و بندرت چيزى در شهر فروخته مىشود . اين كار را ازآن‌رو مىكنند كه شهر رودخانه را از هر سوى محصور كرده و از باد محفوظ داشته است و بدين جهت سرماى آن كمتر از جاهاى ديگر است . هر روز بر روى اين رود منجمد عده‌اى گاو و خوك و مقادير فراوانى غلات و چوب و علف خشك . و ديگر چيزهاى مورد نياز ، ديده مىشود ؛ در اين همه كه برشمردم در تمام زمستان نقصانى پديد نمىآيد . در پايان ماه نوامبر همهء كسانى كه گاو و خوك دارند آنها را كشتار مىكنند و گاه‌گاه در بازار شهر عرضه مىكنند . اين ذبايح همه منجمدند و از عجايب آنكه مىبينيد آن همه گاوان پوست‌دار راست و درست برپا ايستاده‌اند . گوشتى كه مىخورى گاه ازان حيوانى است كه سه ماه پيش يا بيشتر ذبح شده است . ماهى و مرغ و خروس و جوجه و ديگر خوراكيها را بدين‌گونه يخ‌زده نگهدارى مىكنند . هنگامى كه رودخانه يخ بسته است اسبان بر روى آن مىدوند . مردم در آنجا به سرگرميها و تفريحات فراوان\r\n\r\n\r\n","description":"","footnote":"\r\n( 1 ) .  Soldo \r\n( 2 ) .  Sani  اين بايد سامكا باشد كه لغت روسى درشكه برفى است يا سورتمه . - م .\r\n","page_name":" 184 ","page_number":184},
  {"content":"\r\n\r\nمىپردازند . گاه نيز گردن يكى مىشكند . مردان و زنان همه زيبا اما از نژادى وحشى هستند . از خود پاپ اعظمى دارند كه فرمانروايشان به كار مىگمارد . چندان اعتنايى به پاپ ما ندارند . مىگويند كه ما محكوم به تباهى و نابودى هستيم . لاف سياه‌مستى و خمارى مىزنند ، و اگر كسى چنين نباشد بخوارى در وى مىنگرند .\r\nهيچ‌گونه شراب ندارند ، اما نوشابه‌اى مىنوشند كه از عسل و برگهاى رازك مىسازند كه البته نوشابهء بدى نيست ، بخصوص چون كهنه گردد . با اين همه فرمانروا به هركس اجازه نمىدهد كه چنين نوشابه‌اى بسازد زيرا اگر به همه چنين اجازتى داده شود همه دائم الخمر خواهند گشت ، و مانند درندگان همديگر را خواهند كشت . رسمشان بر اين است كه از صبح تا ظهر در بازار باشند و بقيهء روز را در ميخانه‌ها به خوردن و نوشيدن پردازند . بعد از ظهرها نمىتوان از كار و خدمت كسى بهره‌مند شد . عدهء فراوانى از بازرگانان آلمانى و لهستانى در زمستان به اين شهر مىآيند تنها به قصد خريد پوست حيوانات مانند پوست بزغاله و روباه و قاقم و سنجاب و گرگ و ديگر جانوران ، اگرچه اين پوستها در جاهايى بدست مىآيد كه تا مسكو چندين روز ( بلكه روزهاى فراوان ) راهست يعنى در جهت شمال شمال شرقى يا جهت شمال غربى ، همه را براى فروختن به بازرگانان به مسكو مىآورند .\r\nعدهء فراوانى از سوداگران نيز به شهرى مىروند كه در مغرب مسكو است و نووگورود « 1 » نام دارد . در مرز فرانكيا « 2 » و آلمان عليا « 3 » قرار دارد . از آنجا تا مسكو هشت روز راه است . اين شهر با اينكه حكومتش جمهورى است تابع دوك مسكو است ، و خراج ساليانه به او مىپردازد . چنان كه شنيده‌ام شاهزاده داراى سرزمينى وسيع است و مىتواند لشكرى عظيم بسيج كند ، اما مردان آن ديار ناشايسته‌اند . مملكت محدودست به آن قسمت از آلمان كه به پادشاه لهستان تعلق دارد . گويند كه در جانب شمال شمال غربى ملتى بت‌پرست وجود دارد كه فرمانروا ندارند ، اما هرگاه بخواهند از دوك مسكو فرمان مىبرند . مىگويند كه پاره‌اى از مردم اين سرزمين به نخستين چيزى كه بنگرند مىپرستند . ديگران را رسم بر اين است كه جانورى را در پاى درختى مىكشند و سپس به پرستش آن مىپردازند . بسيار چيزهاى ديگر\r\n\r\n\r\n","description":"","footnote":"\r\n( 1 ) .  Novogardia \r\n( 2 ) .  Francia \r\n( 3 ) .  Upper Germany \r\n","page_name":" 185 ","page_number":185},
  {"content":"\r\n\r\nدربارهء آنان مىگويند كه از ذكرش مىگذرم زيرا نه به چشم خويش ديده‌ام و نه باوركردنى است . دوك سى و پنج سالى دارد و بلندبالا و لاغر و زيباست . دو برادر دارد ، و مادرش هنوز زنده است . گذشته از دو دخترى كه از دسپينا دارد ( و گويند كه اين زن اكنون آبستن است ) از زن ديگر پسرى دارد كه به سبب بدرفتاريش چندان مورد مرحمت نيست . از بيم اطناب از بيان ديگر مطالب چشم مىپوشم . من از تاريخ بيست و پنجم سپتامبر تا بيست و يكم ژانويه در مسكو ماندم . براستى از همه نيكورفتارى ديدم . دوك پس از سركشى به نواحى مختلف كشور در اواخر دسامبر به مسكو بازگشت . من كشيش استفانو را براى حل مشكل فديه و پرداخت وام خود به ونيز فرستاده بودم و مطمئن بودم كه به زودى بازمىگردد اما از آنجا كه در بازگشت به ميهن شتاب داشتم و راه و رسم زندگانى مردم آن ديار با تمايلات من سازگار نبود اين مطلب را با چند تن از سروران در ميان گذاشتم ، ايشان با رفتن من موافقت نمودند . پس از چند روز دوك مرا به شام دعوت كرد و گفت كه به رفتن من خرسند است و از خدمت كردن به مخدوم ما ، فرمانرواى ونيز ، خشنود . آنچه بابت فديهء خويش به سوداگران تاتار و روس بدهكارم او خود خواهد پرداخت . ضيافتى كه مرا بدان خواندند شاهانه بود ، نه همان از نظر طعامهاى گوناگون بلكه از همهء جهات ديگر . پس از شام به رسم آن ديار به خانهء خويش بازگشتم . پس از چند روز ديگر دوباره دوك مرا به شام دعوت كرد و به گنجور خود فرمان داد تا آنچه پول براى پرداخت به سوداگران روس و تاتار نياز داشتم به من بپردازد . سپس به كاخ او رفتم و پوست قاقم ( تنها پوست ) بر من پوشاندند و نيز هزار پوست سنجاب به من دادند كه با خود به كشورم بردم . همچنين به درخواست او از دسپينا ديدن كردم و بعد از سلام و تعارفات معمول مدتى دراز به گفت‌وگو پرداختيم . وى با مهربانى و ادب فراوان با من رفتار كرد و از من بجد خواهش كرد كه از جانب او به سرور خود فرمانرواى ونيز درود فرستم .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nجناب سفير مسكو را ترك مىگويد و پس از عبور از ليتوانى و لهستان و آلمان به ايتاليا مىرسد .\r\n\r\n[ فصل نه 
  ] 9\r\nروز بعد مرا دعوت كردند كه با دوك ناهار بخورم . پيش از آنكه پشت ميز غذا بنشينيم وارد اتاقى شديم . در آنجا عاليجناب ماركو و يكى از منشيان دربار مرا با احترام فراوان پذيرفتند . دوك از من خواهش كرد كه به سرور خود فرمانرواى ونيز اعلام دارم كه او از بهترين دوستان ايشان است و مىخواهد كه اين دوستى دوام داشته باشد و گفت كه با طيب خاطر به من اجازهء رفتن مىدهد ، و اگر چيز ديگرى بخواهم به من خواهد داد . هنگامى كه دوك با من سخن مىگفت خود را عقب كشيدم اما او با مهربانى بسيار به من نزديك شد . آنگاه به همهء پرسشهايش پاسخ دادم ، و چنان كه سزاوار بود از وى سپاسگزارى كردم . بيش از يك ساعت به گفت‌وگو پرداختيم . از روى نهايت پاكدلى پاره‌اى از جامه‌هاى زربفتش را كه آسترشان از پوست قاقم و بسيار زيبا بود به من نشان داد . سپس از آن اتاق بيرون آمديم و پس از اندكى به پشت ميز ناهارخورى نشستيم . اين‌بار ناهار مفصلتر از حد معمول و طعامها رنگين‌تر بود و بسيارى از بزرگان دربار حضور داشتند .\r\nهنگامى كه ميهمانى پايان يافت از سر ميز برخاستم و در برابر حضرت دوك ايستادم و او به بانگى بلند كه به گوش همه رسيد با لحنى مؤدبانه از من وداع كرد و دربارهء حضرت فرمانرواى ما حسن نيت فراوان ابراز فرمود و من نيز با شيوه‌اى شايسته پاسخ گفتم . سپس جامى بزرگ و سيمين به من دادند كه پر از نوشابه‌اى بود كه از عسل مىسازند و گفتند كه بايد آن را بنوشم و جام را براى خود نگه دارم .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاين رسم اختصاص به مواردى دارد كه بخواهند احترام فراوان دربارهء سفيران يا ديگران بجاى آرند .\r\nاما چون نوشيدن آن همه مى لاجرعه براى من زياده از اندازه بود ربعى از آن نوشيدم و حضرت دوك كه از خوى من آگاه بود چون ديد كه بيش از آن قادر به ميگسارى نيستم فرمود كه جام را تهى كنند و به من دهند . پس دست آن عاليجناب را بوسيدم و از خدمتش مرخص شدم . بسيارى از بزرگان دربار تا پلكان مرا بدرقه كردند و در آنجا با ابراز دوستى و محبت فراوان مرا در كنار گرفتند . آنگاه به خانه رفتم و هرچند سازوبرگ سفر را همه آماده كرده بودم اما ماركو مىخواست كه پيش از عزيمت با او ناهار بخورم .\r\nدر بيست و يكم ژانويه 1476 م . [ 880 / 881 ه . ق . 
  ] پس از آنكه خود و همراهانم در ميهمانى ناهار شاهانهء ماركو شركت جستيم از او رخصت خواستم و همه به سورتمه نشستيم و روبه‌راه نهاديم . اين سورتمه‌ها يا به اصطلاح آنان « سنى » ها كه تنها بر روى يخ مىرانند به خانه‌هاى كوچك مىمانند ، و يك اسبه‌اند .\r\nهركس سورتمهء مخصوص به خود دارد كه در آن مىنشيند و هرقدر جامه لازم باشد مىپوشد و اسب را مىراند . اين سورتمه‌ها بسيار سريعند و چنان ساخته مىشوند كه گنجايش خواربار و ديگر چيزهاى مورد نياز را داشته باشند . بطريق انطاكيه يا برادر لودوويكو كه به امر دوك و شكايت و اعتراض ماركو بازداشت شده بود پس از كوشش فراوانى كه به كار بردم آزاد شد . قرار بود كه همراه ما بيايد اما چون ديدم كه به ظاهر بدين كار راغب نيست تنها با كسان خود به راه افتادم .\r\nدوك مردى را گماشته بود كه همراه ما باشد و فرمان داده بود كه در تمام قلمرو به هر منزل كه رسيديم راهنمايى با من روانه كنند . شامگاهان در دهكده‌اى بسيار عجيب بيتوته كرديم و با اينكه مىدانستيم به سبب سرماى شديد آن كشورها و مدام عبور كردن از جنگلها رنجها و دشواريهاى فراوان در پيش خواهيم داشت هر مشكلى را به جان خريده و به چيزى جز روز و شب در سفر بودن نمىانديشيدم . از چيزى باك نداشتم چه سخت آرزومند بودم كه از آن مرزوبومها و راه و رسمها بگريزم .\r\nدر تاريخ بيست و دوم آن دهكده را ترك گفتيم و پس از آنكه دائم در\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nسرماى شديد به پيش رانديم در تاريخ بيست و هفتم به شهركى رسيديم كه ويازما « 1 » نام داشت . از آنجا كه بيرون آمديم از منزل به منزل راهنما مىگرفتيم تا اينكه به شهركى ديگر به نام اسمولنسك « 2 » فرود آمديم و از آنجا با بلدى ديگر به راه افتاديم و از قلمرو دوك گذشتيم و وارد ليتوانى شديم كه تابع كازيمير « 3 » پادشاه لهستان است .\r\nسپس به سوى شهركى موسوم به تروچى « 4 » رانديم و اعليحضرت پادشاه ليتوانى را در آنجا يافتيم .\r\nبايد توجه داشت كه از بيست و يكم ژانويه كه مسكو را ترك گفتيم تا دوازدهم فوريه كه به تروچى رسيديم پيوسته از ميان جنگل مىگذشتيم و آن سرزمين هموار و داراى تپه‌هاى انگشت‌شمار بود . گاه روستايى مىيافتيم و در آنجا آرام مىگرفتيم اما معمولا در جنگل مىخوابيديم . در نيمروز به هرجا كه پيش از ما آتش افروخته و يخ شكسته و اسبان را آب داده بودند فرود مىآمديم و ناهار مىخورديم ، هيمه بر آتش مىنهاديم و بر گرد آن مىنشستيم تا به خوردن مختصر طعامى كه داشتيم بپردازيم . براستى كه رنج فراوان برديم . زيرا همين‌كه يك سوى ما گرم مىشد ناچار سوى ديگر را به جانب آتش مىكرديم . من خوابيدن در سورتمه را بر زمين خفتن ترجيح مىدادم . سه روز حركت كرديم و دو شب بر رودى منجمد خوابيديم و مىگفتند كه سيصد ميل طى راه كرده‌ايم كه اين خود راهى دراز بود .\r\nاعليحضرت كه از ورود من آگاه شده بود دو تن از بزرگان دربار خويش را نزد من فرستاد تا از اينكه سلامت رسيده‌ام تبريك بگويند و مرا دعوت كنند تا روز ديگر با او ناهار بخورم . در آن روز كه پانزدهم فوريه بود پادشاه خلعتى از حرير گلدار و آستر قاقم برايم فرستاد و مرا با يكى از سورتمه‌هاى سلطنتى كه شش اسب زيبا بدان بسته بودند به كاخ شاهى بردند . چهار تن از بزرگان پياده و خارج از سورتمه و ديگران با شكوه تمام همراه ما در حركت بودند . چون به تالار بار رسيديم پادشاه را بر تختى سخت آراسته ديدم با دو پسرش كه هر دو جوان و مانند فرشتگان زيبا بودند . بسيارى از نجبا و اعيان نيز حضور داشتند . در برابر اعليحضرت كرسيى برايم نهادند و او مرا سخت نواخت و پسرانش را بر آن داشت كه با من دست دهند . اگر او\r\n\r\n\r\n","description":"","footnote":"\r\n( 1 ) .  Viesemo \r\n( 2 ) .  Smolencho \r\n( 3 ) .  Casimir \r\n( 4 ) .  Trochi \r\n","page_name":" 189 ","page_number":189},
  {"content":"\r\n\r\nپدرم مىبود بيش از آن همه مهر و ادبى كه در حقم ابراز فرموده بود نمىنمود . من خواستم و سخت كوشيدم كه زانوزنان سخن گويم ، اما پادشاه اجازه نفرمود كه پيش از نشستن بر كرسى لب بگشايم . سرانجام پس از آنكه كرارا امر فرمود ناچار فرمان بردم . آنگاه مسافرت خود را باختصار براى اعليحضرت بيان كردم . ماجراى خويش را در دربار اوزون حسن شرح دادم و شمه‌اى از قدرت آن پادشاه و آداب و عادات مردم كشورش بر زبان راندم . چنين مىنمود كه او به دانستن اين مطلب سخت راغب است . همچنين از آداب و رسوم و توانايى تاتاران و خطرهايى كه در راه سفر بر من روى داده بود سخن گفتم . پادشاه چنان مايل به دانستن اينها بود كه بادقت فراوان نيم ساعتى به سخنانم گوش داد . آنگاه به نام حضرت فرمانرواى ونيز از اعليحضرت سپاسگزارى كردم كه مرا خلعت و افتخار صحبت بخشيده بود .\r\nاعليحضرت توسط ترجمان خود از ورود من سخت اظهار خشنودى فرمود و گفت باوركردنى نيست كه تو از اين سفر سر سالم بدر برده باشى . آنگاه گفت كه با علاقهء وافر داستان اوزون حسن و تاتاران را شنيده است و يقين دارد كه آنچه گفته‌ام درست است . سپس فرمود كه پيش از آن كسى را نديده است كه به وى سخن راست بگويد . سرانجام مرا به اتاق ديگر بردند و ديدم كه بر ميزها خوان طعام گسترده‌اند .\r\nپس از اندكى نفير شيپور برخاست و پادشاه با دو پسرش با شكوه و جلال وارد شدند . سلطان بر سر ميز نشست و فرزندانش در دست راست و اسقف اعظم بر دست چپ قرار گرفتند . جاى من پهلوى اسقف بود و از اعليحضرت چندان فاصله نداشتم . بسيارى از رجال دربار نيز با فاصله بر سر ميز نشستند . مىپندارم كه عدهء همهء ما بيش از چهل تن بود . خوراكها را به مقدار فراوان در مجموعه‌ها مىآوردند و پيش از آوردنشان نفير شيپور برمىخاست . در برابر هريك از ميهمانان به رسم ما ايتالياييها كارد گذاشته بودند . دو ساعتى بر سر ميز مانديم و در طى آن مدت اعليحضرت پرسشهايى دربارهء سفر من مىفرمود كه پاسخ كامل مىدادم . همين‌كه ضيافت بپايان رسيد برخاستم و از اعليحضرت رخصت خواستم و پرسيدم كه آيا اوامر ديگرى دارد . او با مهربانى بسيار جواب داد و گفت كه سلام او را به فرمانرواى ونيز برسانم و به فرزندان خود نيز فرمود تا همان سخنان را به من بازگويند . آنگاه در ضمن اداى مراسم احترام از اعليحضرت و فرزندانش رخصت خواستم و كسان شاه\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمرا محترمانه تا خانه‌ام بدرقه كردند . اعليحضرت دستور داد كه راهنمايى همراه ما روان شود و وظيفهء او اين باشد كه در سراسر قلمرو او ، راهنمايان و پاسداران ما را ملازمت كنند تا در هرجا بسلامت سفر كنيم .\r\nدر تاريخ شانزدهم از تروچى بيرون آمديم و تا بيست و پنجم در راه بوديم .\r\nدر اين روز به جايى به نام ايونيسى « 1 » رسيديم . از ايونيسى كه خارج شديم به لهستان وارد شديم . در آنجا به فرمان شاه منزل به منزل راهنما به خدمت مىگرفتيم . چون به شهرى رسيديم كه ورشو « 2 » نام دارد و در زير فرمان دو برادر است با احترام تمام از من پذيرايى كردند . راهنمايى در اختيار ما گذاشتند تا ما را به لهستان برساند .\r\nچنان كه پيش از اين دربارهء اين كشور گفته‌ام اكنون نيز مىگويم كه لهستان سرزمينى است زيبا و چنين مىنمايد كه گوشت و خواربار فراوان دارد اما ميوه در آنجا بندرت ببار مىآيد . در لهستان دژها و دهكده‌ها ديديم اما شهرى نديديم كه نامش يادكردنى باشد . هر شب به هرجا مىرسيديم خانه و مسكن مىيافتيم . از ما به خوبى پذيرايى مىكردند . لهستان كشورى امن است .\r\nدر تاريخ اول مارس 1477 م . [ 881 / 882 ه . ق . 
  ] بود كه به اين شهر رسيديم و چون از مسكو تا آنجا همهء راه را با سورتمه طى كرده بوديم ، من و همراهانم بسيار خسته بوديم : هم به جهت سرماى شديد و هم به سبب مشكلات ديگرى كه تحمل كرده بوديم ؛ ازاين‌رو تا پنجم مارس درين شهر زيبا ماندم . خانه‌اى راحت داشتيم و هرچه مىخواستيم فراهم مىكردند . براى ادامهء سفر اسب در دسترس بود .\r\nدر تاريخ پنجم از ورشو خارج شديم و به شهر ديگرى آمديم كه مساريگا « 3 » نام دارد و به همان پادشاه تعلق دارد . پس از آنكه اين شهر را ترك گفتيم به مرز لهستان و آلمان رسيديم و از آنجا كه محلى خالى از خطر نبود بيمناك گذشتيم .\r\nدر تاريخ نهم به فرانكفورت رسيديم و آن شهرى است متعلق به ماركى براندنبورگ . در همان خانه‌اى فرود آمديم كه هنگام مسافرت از ونيز به ايران منزل كرده بوديم . صاحبخانه مرا شناخت و سخت شگفتى نمود . با احترام و مهربانى تمام مرا پذيرفت و گفت هنگام عبور از مرز كشور از خطرهاى بزرگ رسته‌ايم .\r\n\r\n\r\n","description":"","footnote":"\r\n( 1 ) .  Ionici \r\n( 2 ) .  Varsovia \r\n( 3 ) . در متن  Messariza  ، ر . ك . ص 128 .\r\n","page_name":" 191 ","page_number":191},
  {"content":"\r\n\r\nدر تاريخ دهم از فرانكفورت بيرون آمديم و همچنان‌كه به سيروسفر در آلمان ادامه مىداديم مىديديم كه اوضاع و احوال دهات و قلاع و بلاد و اماكن و مساكن رو به بهبود و پيشرفت است . در تاريخ پانزدهم كه به نزديكى شهرى به نام ايان « 1 » رسيديم كشيش استفانو را ملاقات كردم كه به مسكو نزد من بازمىگشت و مبلغى كه حضرت فرمانرواى ونيز بابت فديهء من پرداخته بود همراه داشت . به آسانى مىتوان دريافت كه تا چه حد از ديدار يكديگر شادمان شديم و اين تصادف نيز مانند ديگر تصادفات ناشى از عنايت پروردگار بود . پس از آنكه يكديگر را در بر گرفتيم و گفتنيها را به هم گفتيم به شهر ايان فرود آمديم و در آنجا آرام گرفتيم .\r\nدر تاريخ هفدهم از شهر ايان بيرون آمديم و در بيست و دوم مارس به نورنبرگ رسيديم كه شهرى است بسيار زيبا . چنان كه پيش از اين اشاره كرده‌ام چون بسيار خسته بودم و مىخواستم به مناسبت ميلاد حضرت عيساى مسيح روزه بگيرم ( و اين قويترين دليل بود ) بر آن شدم كه تا پايان عيد در آنجا بمانم . براستى كه در آن شهر خوب استراحت كرديم كه سخت بدان نيازمند بوديم .\r\nدر تاريخ بيست و ششم نورنبرگ را ترك گفتيم . بايد دانست كه اين شهر را شهردارى اداره مىكند اما تابع امپراتور است . هر شب در شهرهاى خوب و بزرگ بيتوته مىكرديم ( كه از جمله بايد اكسبورك را ياد كنم ) و از بسيارى از اين‌گونه شهرها مىگذشتيم .\r\nبامداد چهارم آوريل 1477 . [ 881 / 882 ه . ق . 
  ] كه مصادف با جمعة الصليب « 2 » بود به شهر ترنت « 3 » رسيديم و چون شنيده بودم كه سيمون مقدس « 4 » در آنجا معجزه كرده است ، نه همان وظيفهء خود دانستم كه تربت پاك او را زيارت كنم و مراسم روز عيد قيام را بجاى آرم ، بلكه خواستم تا مناسك اعتراف به گناهان و عشاى ربانى را نيز ادا كنم . پس در تاريخ ششم كه يكشنبهء عيد قيام بود با كسان خود عشاى ربانى را گزاردم و براى بجاى آوردن مراسم عيد در ترنت آرام گرفتم .\r\nدر صبح هفتم در حالىكه مشتاق رسيدن به خاك پاك وطن بوديم و با اين شور و شوق - كه مىتوانى به آسانى تصوركنى - و هر روز را در چشم ما سالى\r\n\r\n\r\n","description":"","footnote":"\r\n( 1 ) .  Ian  شايد ينا باشد . - م .\r\n( 2 ) .  Good Friday \r\n( 3 ) .  Trent \r\n( 4 ) .  Simon \r\n","page_name":" 192 ","page_number":192},
  {"content":"\r\n\r\nمىنمود ، به ترك ترنت گفتيم و پيش از آنكه روى به راه نهيم از اسقف محترم آن ديار كه در بزرگداشت من كوشيده و از من به خوبى پذيرايى كرده بود ، رخصت خواستيم . پس از عزيمت از ترنت به اسكالا « 1 » رسيديم كه نخستين شهر ايتاليايى تابع فرمانرواى مخدوم ما فرمانرواى ونيز بود . چون مىخواستم نذر خويش را بجاى آرم به سوى سن ماريا دى مونته آرتون « 2 » رهسپار شدم . در ظهر نهم بدانجا رسيدم . پس از بجاىآوردن مراسم نذر و نياز از برادر سيمونه « 3 » كلانتر محل رخصت خواستم و به پورتلّو « 4 » واقع در پادوا آمدم . نيز مراسم شكرگزارى به درگاه خداوند ما عيساى مسيح و مادر گراميش را فراموش نكردم كه مرا از آن همه خطرات و مشكلات رهانده و به جايى كه مىخواستم بسلامت رسانده بودند . اين بيش از حد انتظارم بود . هرچند جسمم در اين جهان بود جانم در قبول اين حقيقت ترديد داشت ، زيرا وقتى به سرگذشت خويش مىانديشيدم با توجه به آنچه بر سرم آمده بود در زنده ماندن خود دودل مىشدم . به برادر و خانواده‌ام نوشته بودم تا بدانند كه روز پنجشنبه دهم ماه نزديك غروب به ونيز خواهم رسيد اما آتش شوق چندان تيز شده بود كه نتوانستم اين ترتيب را رعايت كنم . پس پيش از سپيده‌دم در كشتى نشستم و دو ساعتى از روز برآمده به تسوفاسين « 5 » رسيدم . پيش از فرود آمدن در خانهء خود خواستم به كليساى سانتا ماريا دى گراسيه « 6 » بروم و نذر خود را بجاىآورم .\r\nازاين‌رو از كنار ساحل مىرانديم كه ناگاه برادر خود مسر اوگوستين « 7 » را در كانال دلّا گودچا « 8 » همراه دو تن از برادرزنهايم ديدم . از ديدن من سخت حيرت كردند چه يقين كرده بودند كه من مرده‌ام . پس از آنكه همديگر را با مهربانى در آغوش گرفتيم\r\n\r\n\r\n","description":"","footnote":"\r\n( 1 ) .  Scala \r\n( 2 ) .  S . Maria di Monte Arthon \r\n( 3 ) .  St . Simone \r\n( 4 ) .  Portello \r\n( 5 ) .  Zuffasine \r\n( 6 ) .  S . Maria di Gratia  يا سانتا ماريا دلّه گراتسيه  Santa Maria delle Grazie  « به عقيدهء هنرشناسان شاهكار لئوناردو داوينچى تصويرى است كه بر روى گچ ديوار كليساى دلّه در شهر ميلان كشيده است و شام بازپسين يا باصطلاح عشاى ربانى آخر نام دارد . . . و اگرچه بر اثر گذشت زمان و غفلت مردمان و نمناكى مكان گچها آسيب ديده است با اين همه پيوسته عدهء فراوانى از زائران از سر اخلاص به زيارت آن مىروند » ( سرزمين و مردم ايتاليا اثر فرانسيس وينوار ، ترجمهء منوچهر اميرى ، چاپ دوم ، بنگاه ترجمه و نشر كتاب ، ص . 175 ) .\r\n( 7 ) .  Messer Augustine \r\n( 8 ) .  Canal dlella Giudecca \r\n","page_name":" 193 ","page_number":193},
  {"content":"\r\n\r\nبه كليساى سانتا ماريا دى گراسيه رفتيم . همچنان‌كه در پنجشنبه اتفاق افتاده بود در اين روز نيز شوراى پرگادى برپا بود . همچنين وظيفهء خود دانستم كه پيش از رفتن به خانه ، اداى احترامات را ، به پيشگاه حضرت فرمانرواى ونيز بروم و گزارش مأموريت خود را معروض دارم . ازاين‌رو با همان وضع و هيأتى كه داشتم به شوراى پرگادى رفتم . پس از بجاآوردن مراسم احترام به من فرمان دادند كه به كرسى خطابه برآيم و آنچه گفتنى بود گزارش دهم . من نيز چنين كردم . از آنجا كه حضرت شاهزادهء ما اندكى كسالت داشت و به شورا نيامده بود پس از پايان گزارش از شورا رخصت خواستم و نزد فرمانروا رفتم . از ديدن من سخت شاد شد و من پاره‌اى از آنچه كرده بودم برايش گفتم .\r\nسپس به خانه رفتم . بيدرنگ به درگاه خداوندى نيايش كردم كه دربارهء من چندين لطف و عنايت فرموده و مرا از آن همه خطرها رهانده و به نزد خانواده‌ام بازگردانده بود چه بارها اتفاق افتاده بود كه از ديدار مجددشان نوميد شده بودم .\r\nدر اينجا سفرنامهء خود را بپايان مىرسانم . شايد مىتوانستم اين كتاب را به بيانى دلاويزتر بنويسم ، اما ترجيح دادم كه حقيقت را چنان كه مىبينيد ساده و بىپيرايه شرح دهم و از آوردن مطالب دروغ كه به سبكى بديع و دلكش تحرير يافته باشد بپرهيزم . اگر مىبينيد كه از ذكر پاره‌اى از مطالب مربوط به آلمان چشم پوشيده‌ام شگفتى مكنيد زيرا شرح و تفصيل دربارهء كشورى كه اين همه با ما نزديك است و به خوبى آن را مىشناسيم در نظرم زايد مىنمود .\r\n\r\nمختصرى دربارهء قلمرو اوزون حسن\r\nكشور پهناور اوزون حسن محدودست به امپراتورى عثمانى و قره‌مانيه « 1 » .\r\nنخستين ولايتى كه به آن مىرسيم تركمنستان « 2 » است كه در حدود ناحيهء حلب « 3 » به سرزمين سلطان عثمانى متصل مىشود .\r\nمقر حكومت ايران تبريز است كه اوزون حسن آن را به مدد بخت سازگار ، و نه با قدرت نظامى برتر ، از چنگال جهانشاه « 4 » درآورد ، و سپس او را به هلاكت رساند .\r\n\r\n\r\n","description":"","footnote":"\r\n( 1 ) .  Caramania  نام قديم كليكيه . - م .\r\n( 2 ) .  Turcomania \r\n( 3 ) .  Aleppo \r\n( 4 ) .  Iausa \r\n","page_name":" 194 ","page_number":194},
  {"content":"\r\n\r\nآخرين ولايتى كه به آن مىرسيم شيراز است كه به مسافت بيست و يك روز مسافرت از تبريز و در جهت مشرق جنوب شرقى آن قرار دارد . امپراتورى ايران نيز محدود است به كشور جغتاى كه اين جغتاييان فرزندان سلطان تاتار ابو سعيد « 1 » بشمار مىروند كه اوزون حسن پيوسته با او در جنگ است و مايهء نگرانى است . ايران نيز محدود است به ماد كه متعلق است به شروانشاه « 2 » فرمانرواى شماخى كه به اوزون حسن خراج سالانه مىپردازد . ايران با گرجستان نيز هم‌مرز است كه پادشاهش باگراتى است . حد ديگر ايران گرجستان « 3 » است كه آن سوى دشت ارزنجان « 4 » قرار دارد . مىگويند كه اوزون حسن نيز صاحب سرزمينى است كه آن سوى فرات در جهت امپراتورى عثمانى واقع است . سراسر ايران تا اصفهان « 5 » پايتخت آن ، كه من آن را ديده‌ام و از آنجا تا شيراز شش روز راه است ، سرزمينى است بسيار خشك . بندرت درختى ديده مىشود و در غالب جاها آب گوارا بدست نمىآيد . با اين همه هرگونه خواربار و ميوه كه با آبيارى به عمل مىآورند در ايران يافته مىشود . اوزون حسن در نظر من مردى هفتادساله مىنمود . لاغر و كشيده‌قامت و نيكومنظر بود ، اما تندرست به نظر نمىرسيد . پسر ارشدش كه از زنى كرد بود و اغورلو محمد نام داشت بسيار نامدار بود ، و با همين پسر بود كه پدر جنگ داشت .\r\nاوزون حسن از زنى ديگر سه پسر داشت كه بزرگترين آنان سلطان خليل ناميده مىشود . مىگفتند سى و پنج‌ساله است و اوزون حسن شهر شيراز را به وى سپرده بود . پسر دوم موسوم به يعقوب « 6 » گويا پانزده‌ساله بود ، اما نام پسر سوم را كه هفت سالى داشت به ياد ندارم . شاه از زن ديگرى پسرى داشت به نام مقصود بيگ كه با پدر پيكار جسته بود ، و من او را كه به زنجير كرده بودند هر روز مىديدم و گناهش اين بود كه به اتفاق اغورلو محمد بر ضد پدر توطئه كرده بود . سرانجام به فرمان اوزون حسن وى را كشتند . سخت راغب بودم كه از اشخاص مختلف ميزان نيروى اوزون حسن را تحقيق كنم . پاره‌اى از كسان كه ميزان قدرت او را به حد اعلا تخمين\r\n\r\n\r\n","description":"","footnote":"\r\n( 1 ) .  Sultan Busech \r\n( 2 ) .  Sivanza \r\n( 3 ) .  Gorgora \r\n( 4 ) . در متن  Arsigan  كه در حاشيه به ارسنجان معنى شده است ، و بايد ارزنجان باشد واقع در دياربكر ، نه ارسنجان فارس . - م .\r\n( 5 ) . در متن  Spama  ، در حاشيه اصفهان .\r\n( 6 ) .  Lacubei \r\n","page_name":" 195 ","page_number":195},
  {"content":"\r\n\r\nمىزدند مىگفتند كه پنجاه هزار سوار دارد ، اگرچه همهء سوارانش زبده نبودند .\r\nهمچنين مىخواستم بدانم كه در جنگى كه اوزون حسن با عثمانيان كرد عدهء سپاهيانش چند تن بودند . به من گفته شد كه گويا بيش از چهل هزار تن در نبرد شركت جسته بودند . اين را از كسانى شنيدم كه خود در آن جنگ پيكار كرده بودند .\r\nاما آنان مىگفتند كه غرض از اين لشكركشى مصاف دادن با عثمانيان نبود بلكه مقصود آن بود كه پيرمحمد فرمانرواى قره‌مان را به كشورش كه در تصرف عثمانى بود بازگردانند . اوزون حسن نيز آهنگى جز اين نداشت و كسانى كه جز اين مىپندارند به عقيدهء غالب مردم در اشتباهند . من اين فرصت را داشتم كه همه چيز را بشنوم و بدانم . در اينجا آنچه ديده و شنيده‌ام بيان مىكنم و از ذكر بسيارى چيزهاى ديگر كه در ضمن بسيار مهم شمرده نمىشوند چشم مىپوشم ، زيرا نمىخواهم كه داستان سفرم پر به درازا كشد .\r\nپايان سفرنامهء ايران\r\nبه خامهء آقاى آمبروزيو كنتارينى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\n3 . سفرنامهء كاترينو زنو\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n\r\nديباچهء مترجم انگليسى چارلز گرى « 1 »\r\nپايان سدهء پانزدهم مسيحى مصادف با دورانى از تاريخ مشرق‌زمين بخصوص ايران است كه چندان آگاهى از آن نداريم . تندباد يورش تيمور بر اين سرزمين تاريخى وزيدن گرفت و جز ويرانه‌اى بر جاى نگذاشت . ازاين‌رو اين چهار سفرنامه‌اى كه از اروپاييان بجاى مانده بخصوص از نظر تاريخى و جغرافيايى دلكش است و به ضميمهء سفرنامهء جوزافا باربارو و كنتارينى كه جزو مجموعهء راموزيو « 2 » مىباشد مجموعهء كاملى از سفرنامهء ايتالياييان مربوط به اين دوره را تشكيل مىدهد . براى پى بردن به حقايقى كه در اين كتابها مورد بحث است بايد انگيزه‌اى كه اين سفارتها و رسالتها را موجب شد و تغييرات و تحولاتى را كه در نتايج آنها مؤثر افتاد مورد توجه قرار داد .\r\nدر اروپاى شرقى امپراتورى بوزنطى ( بيزانس ) پس از انحطاطى تدريجى و طولانى سرانجام در برابر نيروى تركان عثمانى درهم شكست و همچنان‌كه تيمور آفت روان آسياييان شده بود عثمانيان نيز بلاى جان اروپاييان گشتند با اين تفاوت كه ثبات و دوام و تحرك امپراتورى عثمانى نقطهء مقابل دولت مستعجل تيمورى بود .\r\nاميد دولتهاى مسيحى بر اينكه بتنهايى بتوانند در برابر اين دشمن سهمگين پايدارى كنند بيهوده بود ، و ونيز آن جمهورى بزرگ و توانگر و شكوفان آن روزگار\r\n\r\n\r\n","description":"","footnote":"\r\n( 1 ) . در اينجا مقدمه و ترجمه و تحشيهء چارلز گرى آغاز مىشود . رجوع كنيد به ديباچهء مترجم فارسى .\r\n( 2 ) .  Ramusio \r\n","page_name":" 199 ","page_number":199},
  {"content":"\r\n\r\nبا سياستى توأم با دورانديشى كوشيد كه همهء شهرياران مسيحى را بر ضد عثمانيان برانگيزد .\r\nمجارستان و لهستان سرگرم جنگهاى دائمى با مسلمانان بودند ، اما آتش حسادتهاى ناچيزى كه هيچ خطر قريب الوقوعى نمىتواند آن را فرونشاند باعث شد كه ديگر دولتها با خونسردى به پيشنهاد ونيز بنگرند . پس ونيز از غايت اضطرار نظر بر مشرق‌زمين افكند و در آنجا دودمان نوخاسته‌اى سراغ كرد كه جاى خود را در شاهنشاهى باستانى ايران استوار كرده و دشمن ديرينهء عثمانى بود . پس از مرگ تيمور ايران اسما تابع اخلاف او بود ، هرچند دو طايفهء تركمان كه با هم رقابت داشتند اماراتى در آذربايجان و دياربكر بنيان نهاده بودند : يكى از آن دو قره‌قوينلو يا سياه‌گوسپندان خوانده مىشد و ديگرى آق‌قوينلو يا سپيدگوسپندان ؛ و دشمن خونى همديگر بودند . نخست قره‌قوينلو به رياست قره محمد به روى كار آمد ، و پسرش قره يوسف معروف در سال 1410 م . [ 812 / 813 ه . ق . 
  ] يوغ تسلط نوادگان تيمور را شكست . اسكندر فرزند قره يوسف با شاهرخ جنگيد و پس از مرگ او برادرش جهانشاه در 1437 م . [ 840 / 841 ه . ق . 
  ] نه تنها عراق و فارس و كرمان را گرفت ، بلكه در سال 1457 م . [ 861 / 862 ه . ق . 
  ] هرات را شهربندان و يغما كرد .\r\nقره‌قوينلو تا سال 1486 م . [ 891 / 892 ه . ق . 
  ] بر اريكهء سلطنت مستقر بودند .\r\n\r\nاميران قره‌قوينلو\r\nدر اين سال رئيس طايفهء رقيب قره‌قوينلو به نام اوزون حسن كه در دياربكر استقرار يافته بود لشكر جهانشاه را در نبردى كه جهانشاه در آن كشته شد شكست\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nداد . آق‌قوينلو بر ايران سرورى يافتند و اوزون حسن سپاه پيروز خود را به جنگ سلطان ابو سعيد ، شاهزادهء فرمانرواى تيمورى ، برد و او را نيز به زانو درآورد .\r\nشرحى كه سر جان ملكم دربارهء سلطنت اوزون حسن مىدهد سخت ناچيز است . همين‌قدر مىگويد كه اوزون حسن رئيس طايفهء تركمانان آق‌قوينلو يا تركان وابسته به طايفهء سپيدگوسپندان بود و در دياربكر موفق به تأسيس دولتى نيرومند شد . جهانشاه را مغلوب و مقتول و پسرش حسنعلى و ديگر افراد خاندانش را اسير كرد .\r\nسلسله‌اى كه اوزون حسن بنيان نهاد بايندريه خوانده شده است . كار اين دودمان از زمان تيمور گوركان بالا گرفت و تيمور به آنان در ارمنستان و بين النهرين اقطاعاتى داد . حسن پس از شكست دادن رقيبش به جنگ سلطان ابو سعيد رفت و به سبب كاردانى و مهارت در جنگ ايلاتى و غارتگرى بر او ظفر يافت ، وى را اسير كرد و بر قسمت اعظم قلمرو خاندان تيمورى دست يافت . ملكم مىگويد : « اوزون حسن پس از آنكه خويشتن را بر ايران فرمانروا كرد لشكر به جانب عثمانى كشيد اما نبوغ و برترى امپراتور عثمانى ، سلطان محمد دوم ، ستارهء بختش را سياه كرد و از او به سختى شكست يافت ، و نقشه‌هاى جاه‌طلبانه‌اش نقش بر آب شد . وى پس از يازده سال سلطنت در هفتادسالگى درگذشت . همهء مؤلفان در دلاورى و خردمندى اين شهريار همداستانند . يكى از سفيران اروپايى مقيم دربار او مىگويد كه او مردى لاغر و بلندقامت و سخت گشاده‌رو بود . لشكرش بالغ بر پنجاه هزار سوار بود و قسمت اعظم اسبهاى آنان از يك نژاد بود » . سپس ملكم مىگويد اين سفير را جمهورى ونيز نزد اوزون حسن فرستاده بود تا از او بر عليه عثمانيان ياورى جويد .\r\nپيش از آمدن اين سفير ، اوزون حسن ، كه در آن هنگام فرمانرواى دياربكر بود ، با عثمانيان درآويخته و بر عهده گرفته بود كه از كالويوحنا « 1 » ، و از افراد خاندان نجيب كمننى « 2 » - يكى از آخرين امپراتوران طرابوزان - در مقابل سلطان محمد دوم ، دفاع كند . ازدواج اوزون حسن با دسپينا - شاهزاده خانم زيبا و دختر كالويوحنا - باعث تحكيم رشتهء اين اتحاد و موجب خويشاوندى اوزون حسن با بعضى از\r\n\r\n\r\n","description":"","footnote":"\r\n( 1 ) .  Calojohannes \r\n( 2 ) .  Comneni \r\n","page_name":" 201 ","page_number":201},
  {"content":"\r\n\r\nخاندانهاى شاهزادگان ونيز شد . ازاين‌رو راه براى فرستادن سفير به درگاه وى هموار گشت . ونيزيها سخت چشم اميد به طبع سركش و جاه‌طلبى اوزون حسن دوخته بودند ، و البته نوميد نشدند ، زيرا اندك ترغيبى كافى بود كه اين سربازى را كه تا آن زمان شكست نيافته بود به جنگ با دشمن موروثى برانگيزد . اوضاع پرهرج و مرج و رقابت رؤساى طوايف و قبايلى كه براى بدست‌آوردن قدرت با هم كشمكش داشتند ايران را ضعيف و ناتوان كرده و فر و شكوه باستانيش را تحت الشعاع روشنايى پرفروغ رقيبش دولت عثمانى قرار داده بود . اما نفرت ديرينه همچنان بر جاى بود و ايرانيان مىخواستند كه با اراده ، اگرنه با نيروى خويش ، با قدرت نظامى عثمانيها بستيزند . ونيزيها بر آن شدند كه سفيرى به دربار اوزون حسن بفرستند اما مشكل گسيل كردن فرستاده همچنان بر جاى بود . وظيفهء رسولى كه مىبايست از ونيز به ايران برود پرمخاطره بود ، زيرا آفت و بلاى تركان از شش جهت وى را در ميان مىگرفت . خواهر ملكهء دسپينا به نكاح نيكولو كرسپو « 1 » دوك فرمانرواى آرشيپل « 2 » درآمده بود و به نوبهء خود هر چهار دختر او با چهار تن از شاهزادگان بازرگان‌پيشهء ونيزى ازدواج كرده بودند ، كه يكى از ايشان مسر كاترينو زنو بود : مردى دلير و بااستعداد . اين مرد در ميان اكفا و اقران خود و بيش از همه ، در تعهد اين رسالت شريف اما پرمخاطره ، لايق و شايسته مىنمود . وطن‌پرستى زنو او را بر آن داشت كه مخاطراتى را كه پيش از رسيدن به مقصد و هنگام عبور از ممالك دشمن و نواحى ناشناخته در كمين او بودند ناديده بينگارد . عاقبت سلامت به حضور پادشاه ايران رسيد ، و بدين‌سان مزد شهامت خود را گرفت اگرچه هنگام سفر در قره‌مان با موانع و مشكلاتى عظيم مواجه شده بود .\r\nشهريار ايران به خوبى از زنو پذيرايى كرد . خالهء زنو ملكه دسپينا سخنان و دلايل او را تأييد نمود و سرانجام زنو موفق شد كه اوزون حسن را به جنگ با عثمانيان برانگيزد .\r\nدر 1472 م . [ 876 / 877 ه . ق . 
  ] ايرانيان به قلمرو عثمانيان تاختند و آن را\r\n\r\n\r\n","description":"","footnote":"\r\n( 1 ) .  Nicolo Crespo \r\n( 2 ) .  Archipelago  و به فرانسه  Archipel  كه اصلا در لغت به معنى مجمع الجزاير است به مجمع الجزايرى اطلاق مىشود كه در مديترانهء شرقى و در درياى اژه قرار دارد . - م .\r\n","page_name":" 202 ","page_number":202},
  {"content":"\r\n\r\nبه باد ويرانى و غارت گرفتند ، اما قسمتى از سپاهيان فرارى عثمانى كه تحت فرماندهى مصطفى ، فرزند دوم سلطان محمد دوم ، بودند بخشى از لشكر ايران را كه زير فرمان يكى از سرداران اوزون حسن بود شكست دادند . سال بعد خليفهء عثمانى « 1 » با لشكرى جرار به ايران حمله برد ، اما هنگامى كه مىكوشيد در ملطيه از رود فرات بگذرد با مقاومت سخت مدافعان روياروى شد و ناگزير عقب‌نشينى كرد . با اين همه اوزون حسن به دنبال اين كاميابى بىپروا به تعقيب دشمن پرداخت و در تابده « 2 » از تركان سخت شكست يافت . پس اوزون حسن كاترينو زنو را به سفارت نزد شاهان مسيحى و از جمله پادشاهان لهستان و مجارستان فرستاد و خواست تا آنان را به پيكار با عثمانيان برانگيزد .\r\nسپس جوزافا باربارو و آمبروزيو كنتارينى « 3 » به جانشينى زنو تعيين و به دربار ايران گسيل شدند اما نتوانستند با هيچ دليل و برهان شاه ايران را به جنگ با عثمانيان وادار كنند .\r\nشرح مسافرتهاى زنو در مجموعهء راموزيو از روى نامه‌هاى زنو فراهم شده است ، زيرا راقم سطور نتوانست نسخه‌اى از سفرنامهء زنو را بدست‌آورد . بدين جهت شرح مطالب جغرافيايى در اين سفرنامه نسبت به سفرنامه‌هاى ديگران كمتر صراحت دارد و راموزيو در مجموعهء خود روايت زنو را با اينكه از نظر تاريخى مقدم بر ديگر روايات است پس از چندين سفرنامه قرار داده است . سفرنامهء زنو داراى ضميمه‌اى است در تاريخ ايران كه از ديگر منابع اخذ شده و مشتمل است بر ذكر وقايعى كه پس از رسالت كاترينو روى داده است . باربارو و كنتارينى جانشينان زنو بودند و سفرنامهء هركدام موضوع كتابى جداگانه است .\r\nدومين مؤلفى كه اثرش در اين مجموعه آمده است مسر جووان ماريا آنجوللو « 4 » مىباشد كه در خدمت تركان عثمانى و در جنگهايى حاضر بود كه با ايرانيان مىكردند . او روى كار آمدن اوزون حسن را باختصار بيان مىكند و تفصيل حملات عثمانيان را از ديدگاه آنان و همچنين جزئيات سفر جنگى آنان را شرح مىدهد . همو و همچنين زنو از شورش اغورلو محمد بر ضد پدرش اوزون حسن ياد\r\n\r\n\r\n","description":"","footnote":"\r\n( 1 ) . در متن  Grand Turk  يعنى ترك بزرگ . - م .\r\n( 2 ) .  Tabeada \r\n( 3 ) .  Ambrozio Contarini \r\n( 4 ) .  M . Giovan Angiolello \r\n","page_name":" 203 ","page_number":203},
  {"content":"\r\n\r\nكرده‌اند . پس از مرگ اوزون حسن و پسرش يعقوب ايران به واسطهء جنگهاى داخلى كه ميان اعضاى فرمانرواى خاندان آق‌قوينلو درگرفت دچار هرج‌ومرج شد و سرانجام انقلابى كرد ، و از زير اين‌بار قد برافراشت ، انقلابى كه در تاريخ جهان نظير ندارد . نه فقط سلسلهء سلطنتى و شكل حكومت تغيير يافت بلكه شاهنشاهى ايران در ميان دودمانى ايرانى از نو زنده شد ، و دوران تسلط طولانى بيگانگان بپايان آمد .\r\nاز همه مهمتر مذهب و آيين مردم ايران پاك دگرگون گشت و اين امر موجب شد كه فاصلهء ميان ايرانيان و دشمنانى كه آنان را در ميان گرفته بودند بيشتر و بيشتر گردد و مليتى بوجود آيد . دودمان صفوى كه ديگر روى كار آمده بود و تخت سلطنت خود را بر ويرانه‌هاى حكومت آق‌قوينلو نهاده ، نسب خود را توسط امام هفتم موسى [ ع 
  ] به على [ ع 
  ] داماد پيغمبر مىرساند :\r\n« 1 » ايرانيان سران دودمان صفوى را از اوليا مىپنداشتند و هنگامى كه شيخ\r\n\r\n\r\n","description":"","footnote":"\r\n( 1 ) . در متن  Sofi  ، به اعتبار اينكه اروپاييها صفويه را « صوفى » مىخواندند و متصوف مىپنداشتند . - م .\r\n","page_name":" 204 ","page_number":204},
  {"content":"\r\n\r\nحيدر ، داماد اوزون حسن ، سر از فرمان رستم بيگ « 1 » پادشاه ايران پيچيد عدهء فراوانى به دو پيوستند . مع هذا اين شورش به جايى نرسيد . در دوران فرزند شيخ حيدر يعنى كسى كه بعدها شاه اسماعيل نام گرفت شورش بثمر رسيد . او توانست سلسلهء آق‌قوينلو را كه بسرعت رو به زوال نهاده بود براندازد ، بخصوص كه اين دودمان در اواخر كار دچار كشمكشى درونى شده بود كه ميان دو برادر به نام الوند بيگ و مراد خان بر سر تصاحب تاج و تخت درگرفته بود . همين ستيزه و پيكار بيش از پيش كار آق‌قوينلو را زار كرد . آنجوللو داستان فتوحات اسماعيل ، و نبردهاى او را با ازبكان پيرو شيبانى خان و تركان عثمانى تابع سلطان سليم اول به رشتهء تحرير درآورده است . دشمن نخستين ، يعنى شيبانى خان در نبرد عظيمى كه در 1514 م . [ 919 / 920 ه . ق . 
  ] در مروشاهجان درگرفت تارومار شد « 2 » اما دومى شاه اسماعيل را در دشت چالدران ، نزديك خوى ، شكست داد و تبريز به دست سلطان سليم افتاد . در اينجا آنجوللو تاريخ ايران را به حال خود مىگذارد و به شرح مفصل و جاندارى از جنگ سلطان سليم با مصريان مىپردازد . اين همان محاربه‌اى است كه به شكست آن كشور بزرگ يعنى مصر انجاميد و افتادنش به دست سلطان سليم و كشته شدن دو تن از آخرين سلاطين مصر « 3 » قانصوه الغورى « 4 » و تومان بيگ « 5 » .\r\nسومين سفرنامهء متعلق به مجموعهء راموزيو ازان مؤلفى گمنام است كه ميان دمشق و حلب و ايران بازرگانى مىكرده است و بيش از هشت سال يعنى از 1511 تا 1520 م . [ 916 / 925 ه . ق . 
  ] در ايران گذرانده و از نزديك شاهد دوران پرشكوه شاه - اسماعيل صفوى بوده است . سبك نگارش اين سفرنامه پيچيده‌ترست اما در عين آنكه مطالب آن از نظر تاريخى صحيح است ، شهرها و روستاها را با تفصيل بيشتر وصف مىكند و اين امر طبيعى است زيرا نويسنده مردى بوده است بازرگان و براى\r\n\r\n\r\n","description":"","footnote":"\r\n( 1 ) . در متن  Rustan  نوشته شده است . - م .\r\n( 2 ) . اين نبرد در سال 916 هجرى مطابق با 1510 ميلادى واقع شد نه در سال 919 . - م .\r\n( 3 ) . مراد سلسلهء مماليك برجى است كه از 784 تا 922 هجرى قمرى مطابق با 1382 تا 1517 ميلادى در مصر سلطنت كردند . - م .\r\n( 4 ) . در متن  Khafur el Ghouri  . خافور الغورى كه مأخذى ندارد . - م .\r\n( 5 ) .  Tomant Bey \r\n","page_name":" 205 ","page_number":205},
  {"content":"\r\n\r\nكسب معلومات جغرافيايى پيشه‌اش از پيشهء سفير مناسبتر بوده است .\r\nوى در آغاز سفرنامهء خود با تفصيل بسيار به وصف راه حلب به تبريز مىپردازد . سپس شرحى از تبريز بدست مىدهد و از وقايع تاريخى كه در دوران اقامتش در آن شهر روى داده بود ياد مىكند .\r\nبين اين دو نويسندهء اخير و نويسندهء ديگرى كه اكنون مىخواهم درباره‌اش سخن بگويم فاصلهء زمانى وجود دارد . مراد وينچنتو دالساندرى « 1 » سفير ونيز است كه به سال 1571 م . [ 978 / 979 ه . ق . 
  ] به دربار شاه طهماسب فرستاده شد و اين پسر همان شاه اسماعيل صفوى است كه به سال 1524 م . [ 930 ه . ق . 
  ] درگذشته بود . نولز « 2 » در كتاب خود ، تاريخ عمومى تركان از اين مرد نام مىبرد و در اينجا ما مختصرى از تاريخ ايران مربوط به دورهء فاصل ميان مأموريت سفيران سابق و لاحق ونيزى را كه از كتاب نولز گرفته‌ايم نقل مىكنيم : در سال 1524 م . [ 930 ه . ق . 
  ] ابراهيم پاشا كه از ترويج مذهب شيعه به دست شاه اسماعيل به خشم آمده بود سلطان سليمان را به جنگ با اسماعيل صفوى برانگيخت . از اين گذشته يكى از ايرانيان به نام المه « 3 » كه برادرزن شاه طهماسب بود ، از بيم آنكه شاه به حساب اخاذى او برسد عصيان كرده بود ، و اين ، ابراهيم پاشا را در عزم خويش راسخ كرد . پس از تهيهء مقدمات جنگ ، سلطان سليمان ابراهيم پاشا و القاص را با سپاهى به سوريه فرستاد و در فصل بهار اين دو سردار بىآنكه مانعى در راه خود بينند تا تبريز به پيش راندند .\r\nدر آن هنگام شاه طهماسب در ايران نبود و به جنگ كاظم پاشا « 4 » شاهزادهء گرگانيان خراسان « 5 » رفته بود اما چون شنيد كه تختگاهش به دست عثمانيان افتاده است بشتاب براى دفاع از شاهنشاهى خود بازگشت .\r\n\r\n\r\n","description":"","footnote":"\r\n( 1 ) .  Vincentio D'Alessandri \r\n( 2 ) .  Richard Knolles  مورخ انگليسى كه در 1603 ميلادى تاريخى دربارهء تركان نوشته است با عنوان زير :\r\n General History of the Turks from the first beginnig of that Nation \r\n( 3 ) . در متن  Ulemas  . مراد المه‌تكلو است . ( نوايى )\r\n( 4 ) .  Kezienbassa  . شاه طهماسب به جنگ ازبكان رفته بود . شايد مراد از كاظم پاشا ، حاجم خان بوده كه چارلز گرى آن را به صورت كاظم پاشا درآورده است . ( نوايى )\r\n( 5 ) .  Corasine Hyrcanians \r\n","page_name":" 206 ","page_number":206},
  {"content":"\r\n\r\nشاه سليمان چون خبر كاميابى سرداران خود را شنيد از فرات و ملطيه گذشت و در تبريز به آنان پيوست . طهماسب كه ياراى نبرد با سليمان را نداشت به كوههاى بالاى سلطانيه عقب نشست و سپاه عثمانى كه مىكوشيد او را دنبال كند سخت بستوه آمد ؛ و به واسطهء ناسازگارى هوا ناگزير به عقب‌نشينى شد . سپس سليمان به بين النهرين بازگشت و بغداد را گشود و ولايات بابل و بين النهرين را ضميمهء امپراتورى عثمانى كرد . در سال بعد 1535 م . [ 941 / 942 ه . ق . 
  ] سليمان دوباره تبريز را گشود و يغما كرد و چون ديد كه حريف طهماسب نمىشود به قلمرو خويش بازگشت ، در حالىكه سوار نظام ايران وى را در طى اين سفر جنگى مستأصل كرده بود . سرانجام سپاه عثمانى را كه تحت فرماندهى دلىمنتس « 1 » بود در حوالى بتليس تارومار كرد . اين شكست موجب شد كه ابراهيم پاشاى بزرگ كه دوست و مشاور سليمان نيز بود از نظر بيفتد و به فرمان وى بقتل رسد . بعدها المه حاكم بسنى « 2 » شد . در سال 1549 م . « 3 » القاص ميرزا شاهزادهء فرمانرواى شيروان و برادر شاه طهماسب علم طغيان برافراشت . سليمان بر ضد شاه از القاص ميرزا حمايت كرد اما در جنگ طولانى و خسته‌كننده‌اى كه بين فريقين درگرفت واقعهء مهمى اتفاق نيفتاد جز افتادن وان به دست عثمانيان ، زيرا شاه ايران شيوهء ديرين جنگى خود را به كار بست و وضع دفاعى گرفت و به نواحى كوهستانى عقب‌نشينى كرد . همين‌كه ميان سليمان و القاص ميرزا اختلاف افتاد دومى به كلده « 4 » گريخت و در آنجا وى را از سر غدر و خيانت به شاه طهماسب سپردند و او موجبات فراهم كرد تا برادر را در زندان بقتل رسانند . بايزيد پسر سليمان پس از آنكه سر از فرمان پدر پيچيد در سال 1556 م . « 5 » به دربار شاه طهماسب پناه برد . شاه نخست او را با ملاطفت پذيرفت اما سپس چون در حق وى بدگمان شد پيروانش را از پيرامونش پراكند و آنان را بقتل رساند ؛ و خود بايزيد را به زندان افكند . سليمان با هر وسيله‌اى\r\n\r\n\r\n","description":"","footnote":"\r\n( 1 ) .  Delimenthes \r\n( 2 ) .  Bosina \r\n( 3 ) . سايكس ، تاريخ عصيان القاص ميرزا را 1547 - 1548 ميلادى برابر با 954 - 955 هجرى قمرى نوشته است ( تاريخ ايران تأليف سر پرسى سايكس ، متن انگليسى ، ص . 165 ) . - م .\r\n( 4 ) .  Chaldea \r\n( 5 ) . سايكس تاريخ اين واقعه را 1559 م . ( 967 ه . ق . ) مىنويسد ( همان كتاب ، ص . 166 ) . - م .\r\n","page_name":" 207 ","page_number":207},
  {"content":"\r\n\r\nكه در اختيار داشت كوشيد كه بايزيد را به وى تسليم كنند ، اما طهماسب بدين كار رضا نداد . با اين همه پس از چندى به كشته‌شدنش خرسند شد . سرانجام وى را با چهار تن از پسرانش خفه كردند . « 1 » هنگامى كه سلطان سليم دوم بر تخت نشست شاه طهماسب سفيرانى براى امضاى پيمان صلح به قسطنطنيه فرستاد و اين ميثاق در سال 1568 م . منعقد شد .\r\nاما دربارهء وينچنتو دالساندرى : مورخ انگليسى نولز در ضمن وقايع سال 1571 م . [ 978 / 979 ه . ق . 
  ] چنين مىنويسد :\r\n« هنگامى كه اين امور صورت مىگرفت ونيزيان كه مىخواستند بيش از پيش سلطان عثمانى را گرفتار مشكلات كنند چنين صلاح ديدند كه در صدد آزمايش برآيند و در صورت امكان طهماسب پادشاه ايران را به جنگ با او برانگيزند چه طهماسب شهريارى سخت مقتدر بود و از عثمانيان نفرتى بىپايان داشت . زيرا ، هم ميان ايرانيان و عثمانيان بر سر عقايد خرافى و موهوم اختلاف بود ، و هم شاه خود صدمات متعدد و گوناگونى از عثمانيان ديده بود . پس ونيزيان رسالت خود را به مردى سپردند به نام وينچنتو دالساندرى « 2 » كه يكى از وزيران دولت ونيز بود و از زندان عثمانيان در قسطنطنيه گريخته و تازه به ونيز بازگشته بود . مردى بود سخت خردمند و پرتجربه ، و از آنجا كه بغايت نكته‌سنج بود و در زبان تركى مهارت داشت وى را در تعهد چنين مهمى شايسته‌تر از ديگران يافتند » .\r\n« دالساندرى پس از دريافت نامه‌ها و دستورهاى مجلس شيوخ ونيز ، از ساز و برگ سفر هرچه مىخواست فراهم ساخت و سپس روى به راه نهاد و از ميان آلمان و لهستان و بيشه‌هاى مائسيا « 3 » گذشت و آنگاه در جامهء تركان به مونئاسترون « 4 » درآمد كه بندرى است در كنار درياى سياه و در دهانه رود بزرگ بوريس‌تنس « 5 »\r\n\r\n\r\n","description":"","footnote":"\r\n( 1 ) . قتل بايزيد و چهار فرزندش به دست سلطان سليمان صورت گرفت ، اما رفتار ناجوانمردانهء شاه طهماسب و تسليم شاهزادگان پناهندهء ترك به دشمن لكهء ننگى است كه بر دامن سلطنتش نشسته است .\r\nسايكس مىنويسد كه شاه طهماسب ميهمان خود بايزيد را در ازاى 000 ، 400 سكه زر به سلطان عثمانى فروخت ( همان كتاب ، ص . 166 ) . - م .\r\n( 2 ) . در متن  Vincent Alexander  كه تلفظ انگليسى نام ايتاليايى وينچنتو دالساندرى است . - م .\r\n( 3 ) .  Maesia \r\n( 4 ) .  Moneastron \r\n( 5 ) .  Boristhenes \r\n","page_name":" 208 ","page_number":208},
  {"content":"\r\n\r\nقرار دارد . در آنجا به قصد طرابوزان به كشتى نشست ، اما بادى مخالف وى را به سوى سينوپ « 1 » راند كه شهر مهم تجارى است . از آنجا از ميان راههاى سخت و دشوار به كوتاهيه « 2 » رفت . در اثناى سفر پيوسته از جانب چپ آن مرزوبوم مىراند تا به دست سپاهيان عثمانى نيفتد كه در آن زمان از اطراف و اكناف رو به‌سوى قبرس نهاده بودند . با اين همه به دست گروهى از لشكريان عثمانى افتاد و پس از مواجه شدن با خطرات بسيار خود را از چنگ عثمانيان كه او را نيز ترك پنداشته بودند رهاند . سپس از كوره‌راهها و راههاى درشتناك ، از ميان كوهها و بيشه‌ها گذشت و سرانجام به ارزروم رسيد كه يكى از بلاد مستحكم عثمانيان است .\r\nاز آنجا از نواحى سرحدى عثمانى گذشت و عنان عزيمت به جانب گرجستان معطوف ساخت . سفر دالساندرى از انظار مخفى نماند و اين راز در قسطنطنيه بر جاسوسى كه در لباس دوست به خانهء اين سفير - واقع در پرا « 3 » - آمدوشد داشت فاش شد و دانست كه دالساندرى قصد دارد كه به ايران رود . ازاين‌رو چند پيك به دنبالش فرستادند تا به شتاب هرچه تمام سه راه از راههايى را كه يكسره به ايران مىپيوست و مىپنداشتند دالساندرى ناچار از يكى از آنها خواهد گذشت فروگيرند و اين پيكان را نامه‌هايى در دست بود حاكى از شكل و شمايل و قد و قامت و ديگر علائم و آثارى كه از روى آنها به نيكوترين وجهى اين مرد شناخته مىشد . اما او در چنان سرزمينى پرخطر به همه چيز با ترديد مىنگريست . عاقبت از ترس جان ، همراهان خود را بر جاى نهاد و با سرعتى باورنكردنى خود را از ارزروم به تبريز رساند . پس از آنكه مسافتى بعيد طى كرده بود پيكهاى ترك به آن سامان رسيدند و چون از رفتن او خبر يافتند تا آنجا كه ممكن بود وى را دنبال كردند اما به او نرسيدند » .\r\n« دالساندرى پس از ورود به تبريز دانست كه تختگاه در قزوين است و تا آنجا دوازده روز راه بود . در تاريخ چهاردهم اوت آن سال ، 1571 م .\r\n[ 978 ه . ق . 
  ] چون به قزوين رسيد بر حسب اتفاق با تنى چند از سوداگران انگليسى ملاقات كرد كه پيش از آن با ايشان آشنايى داشت . به پايمردى آنان نه همان با\r\n\r\n\r\n","description":"","footnote":"\r\n( 1 ) .  Sinope \r\n( 2 ) .  Cutay \r\n( 3 ) .  Pera \r\n","page_name":" 209 ","page_number":209},
  {"content":"\r\n\r\nحيدر طهماسب « 1 » - پسر سوم شاه - گفت‌وگو كرد ، بلكه رسوم و تشريفات دربار ايران را نيز از انگليسيان آموخت و اينكه در آنجا چگونه بايد رفتار كند . در آن موقع از سال « 2 » ايرانيان به سبب گرماى طاقت‌فرسا بيشتر كارهاى خود را در شب انجام مىدادند . ازاين‌رو دالساندرى را نيمه‌شب نزد حيدر بردند و او غرض خود را از مسافرت و سفارت بيان كرد . شب ديگر به نزد پدر سالخوردهء حيدر بار يافت و اعتبارنامهء خويش را به وى تسليم كرد ، و به نام مجلس شيوخ ونيز اعلام كرد كه سليمان امپراتور عثمانى عهد خود را شكسته است و بر آن است كه قبرس را از يد تصرف ونيزيان بيرون آورد ، و با آزمندى و غرور فراوان به مسيحيان حمله برده است . همين‌كه از كار آن ديار فارغ شود به ظن قوى به ايران خواهد تاخت زيرا علت خصومت او با ايرانيان همان است كه با ونيزيان دارد يعنى حرص و طمعى سيرى - ناپذير براى احراز سيادت و قدرت . بهانهء سلطان طماع عثمانى آن است كه هر پادشاهى هرچه غنىتر باشد به همان نسبت دشمنانش بيشتر است » .\r\n« پس از آن دالساندرى دلاورى مسيحيان و آمادگى حيرت‌انگيز آنان را در جنگهاى خشكى و دريايى با عثمانيان شرح داد ، و با همهء نيرويى كه داشت به ترغيب و تشجيع شاه ايران پرداخت و حمله بردنش به خاك آل عثمان - كه در آن اوان سرگرم پيكار با قبرسيان بود - را لازم شمرد و به شاه اصرار كرد كه قسمتى از قلمرو ايران را كه سلطان سليمان پدر سلطان سليم از تصرف ايران خارج كرده است دوباره بچنگ آورد . گفت كه جنگ را در خارج از كشور بهتر از داخل مىتوان اداره كرد زيرا اين شاه ايران بود كه زمانى كه فرمانروايان مسيحى ساكت نشسته بودند با عثمانى محاربه و در برابر نيرويشان مقاومت كرده بود پس اكنون جاى آن نبود كه در پيروزيها و كاميابيهايى كه در پيش داشت ترديد كند ، زيرا اينك پادشاهان مسيحى با او همدستى مىنمودند . گفت كه اگر شاه خطاهايى را كه در گذشته كرده و زيانهايى را كه ديده است از ياد برده باشد نبايد چنين پندارد كه از صلحى استوار برخوردار است . دراين‌حال روزى خواهد دانست كه با اين اشتباه\r\n\r\n\r\n","description":"","footnote":"\r\n( 1 ) .  Ayder Tamas  . مگر حيدر چندساله بود كه سفيرى را پذيرفته بود . ( نوايى )\r\n( 2 ) . مقصود مؤلف فصل تابستان است زيرا چند سطر قبل از آن مىگويد كه سفير ونيز در ماه اوت به قزوين رسيد . - م .\r\n","page_name":" 210 ","page_number":210},
  {"content":"\r\n\r\nفقط جنگ را به تأخير افكنده و به روزگارى خونين‌تر موكول كرده است . همين‌كه آن عثمان‌لو بر قبرس چيره شد بيدرنگ عساكر پيروز خود را متوجه ايران خواهد كرد .\r\nگفت كه پايان هر نبرد ، آغاز نبردى ديگر است و هرگز امپراتورى عثمانى بر يك حال باقى نخواهد ماند . گفتار سلطان عثمانى مهم نيست بايد به كردارش توجه داشت . گفت كه سلاطين عثمانى به اقتضاى زمان گاه به زور و گاه بنيرنگ ، به هركدام كه بهتر كامشان را برآورده است توسل جسته‌اند . گفت كه پاره‌اى از پادشاهان با صلح ساختگى و پيمان نااستوار توانسته‌اند بعضى را اغوا كنند و آنان را تا هنگامى كه جمعى ديگر را درهم نشكسته‌اند در بىخبرى نگاه دارند . سفير آرزو كرد كه روزى فكر و نيرنگ سلطان عثمانى به جهانيان آشكار شود و اين انديشه در ضمير پادشاهان راه يابد كه اگر با هم اتفاق كنند به آسانى بر آن ترك چيره خواهند شد و اين كار بسى بهتر از آن است كه از هم جدا باشند و هريك از خود بتنهايى دفاع كند .\r\nگفت كه در روزگار گذشته اين شاهان گاه اراده نمىكردند و گاه زمان اقتضا نداشت كه با هم متحد شوند ، اما اكنون بايد به حكم مصلحت مشترك در برابر دشمن مشترك همداستان شوند . فرونشاندن قدرت عثمانيان براى ايرانيان همان اهميتى را دارد كه براى مسيحيان . به هر تقدير اين لشكركشى بر ضد آل عثمان به سود شهريار ايران است . اگر اين جنگ به پيروزى انجاميد ، شاه ، سرزمين از دست رفته را با مقدارى بيشتر از چنگ سلطان عثمانى بيرون خواهد آورد و اگر نتيجهء پيكار جز اين باشد نيز همين اراده كردن به جنگ و رويارو شدن با دشمن به عثمانيان ثابت خواهد كرد كه شاه ايران از كارزار نمىهراسد ، و به گمان سفير اين يگانه راه حفظ امنيت مشترك ايران و دولتهاى مسيحى است و اين كار براى هر دو طرف يعنى پادشاهان همدست بسيار آسانتر از تحمل نيروى دشمن است ، مگر آنكه اين شهرياران بخواهند كه خود كار خويش را مشكلتر كنند » .\r\n« سخنان سفير را به سمع قبول شنيدند و شاه در پاسخ گفت كه در اين كار تأمل خواهد كرد . در ضمن خانه‌اى نيكو براى اقامت سفير و همراهانش تعيين و مبلغى فراوان از طرف شاه براى هزينهء آنان مقرر شد . اعيان دولت نيز بارها ضيافتهاى شاهانه به افتخار سفير برپا كردند . سفير همچنان از ايشان درخواست مىكرد كه در برانگيختن شاه به چنان محاربتى شريف ، پايمردى كنند » .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n« در آن زمان شاه را پسرى بود به نام اسماعيل ، مردى سخت دلاور كه در آن هنگام تحت نظر بود زيرا با گستاخى فراوان به مرزهاى قلمرو سلطان عثمانى دست‌اندازى كرده بود و اين كار پايهء پيمان اتحادى را كه پدرش با سلطان سليمان متوفا ، خليفهء عثمانى بسته بود ، متزلزل كرده بود » .\r\n« دالساندرى به نزد اين شاهزاده نيز بار يافت ، شاهزاده كه در آتش انتقام جستن از عثمانيان مىسوخت و خون‌دل مىخورد گفت آرزو داشت كه يا شاه در اين معنى با وى همداستان مىبود يا خود ، نيروى شاهى داشت . گفت كه اگر بخت با وى يار شود براستى آنچه در دل دارد در عمل نشان خواهد داد . دربارهء اين شاهزاده پس از اين بيشتر سخن خواهم گفت . هنگامى كه كار سفير در دربار ايران بكندى پيشرفت مىكرد و اين تأنى بيش از حد انتظار سفير بود ، به دربار ايران خبر رسيد كه مسيحيان در حال پيروزى بزرگى در جنگ دريايى عليه عثمانيان هستند و سفير با بهره‌مندى از اين موقع بيش از پيش شاه را به درآويختن با عثمانى برانگيخت و اصرار كرد كه شاه با پيوستن به اتحاديهء پادشاهان مسيحى و با دست‌بردن به شمشير ، خود را در پيروزى آنان سهيم كند . حال كه بخت از عثمانيان برگشته است ، شاه كه آن همه دغلى و زيانكارى از آنان ديده است دست از دوستى بىپايهء آن قوم بردارد . گفت كه اكنون تنها وقتى است كه شاه ايران مىتواند فر و شكوه ديرين را بازيابد و ديگر نه چنين فرصتى پيش خواهد آمد و نه اين فرصت پايدار خواهد ماند . اگر او چنين موقع مناسبى را از دست بدهد زمانى خواهد رسيد كه كار از كار گذشته است و بازيافتنش محال خواهد بود » .\r\n« اندرز و رأى سفير را به گوش هوش شنيدند ، اما نفس گرمش در آهن سرد شاه سالخورده درنگرفت ، چون در آن هنگام گرفتار عصيان و اغتشاش در ماد « 1 » بود يا از جنگهايى كه در سابق با سلطان عثمانى كرده بود خسته شده و اكنون از صلحى كه با او برقرار كرده بود خشنود بود . پس به سفير ونيز چنين پاسخ داد كه از آنجا كه سلاطين مسيحى ميان خود اتحادى دائمى برقرار كرده‌اند ، وى دو سال در انتظار وقايع خواهد نشست و سپس به اقتضاى موقع به جنگ يا صلح مصمم خواهد شد » .\r\n\r\n\r\n","description":"","footnote":"\r\n( 1 ) . در متن  Media  و مراد از آن چنان كه چند سطر پايين‌تر مىنويسد شيروان است . - م .\r\n","page_name":" 212 ","page_number":212},
  {"content":"\r\n\r\n« اين تصميم شاه كه دور از حزم و بصيرت بود بعدها براى دولت ايران پشيمانى بىحاصلى ببار آورد ، و اساس مملكت را متزلزل كرد ؛ و اين هنگامى بود كه پيشگويى پيامبرانهء سناى ونيز ، كه توسط سفير خود به گوش پادشاه ايران رسانده بود ، به حقيقت پيوست . زيرا همين‌كه جنگ قبرس بپايان رسيد و صلح ميان عثمانى و ونيز برقرار شد ، سلطان مراد « 1 » پسر سلطان سليم كه به جاى پدر بر تخت نشسته بود با شاه ايران مصاف داد و كشور بزرگ ماد « 2 » را كه اكنون شيروان « 3 » مىخوانند از او گرفت با قسمت مهمى از ارمنستان بزرگ « 4 » و تبريز تختگاه شاهان ايران كه ذكر آن در جاى خود بيايد . در اين زمان بود كه شاه ايران كه در سابق به جنگ با عثمانيان يا اتحاد با فرمانروايان مسيحى رضا نمىداد پشيمان شد كه چرا پيش از اين پند نيكخواهانهء ونيزيان را نشنيده است ؛ چون سرش به سنگ خورده بود بيهوده آرزو مىكرد كه شاهزادگان مسيحى دوباره سلاح برگيرند و همراه وى بر ضد عثمانيان بستيزند . »\r\nدر سال 1576 م . [ 984 ه . ق . 
  ] پس از مرگ شاه طهماسب اغتشاشهايى در ايران پديد آمد كه سلطان مراد سوم از آن بهره‌جويى كرد . طهماسب يازده پسر داشت : سلطان محمد خدابنده كه مبتلا به ضعف بصر بود ؛ اسماعيل ، جنگجويى سركش كه در قلعهء قهقهه ميان تبريز و قزوين زندانى بود ؛ حيدر فرزند سوم كه گروه نيرومندى از درباريان از او حمايت مىكردند ؛ و ديگر پسران به اسامى محمود ، سليمان ، مصطفى ، امامقلى ، عليشاه ، احمد ، ابراهيم و اسماعيل كوچك .\r\nشاه طهماسب پيش از مرگ اسماعيل را به جانشينى برگزيد . « 5 » اين كار حيدر را سخت ناخشنود كرد ، اما چون در دربار مىزيست خويشتن را شاه خواند ؛ ليكن ياران اسماعيل داراى قدرت بودند ، حيدر را محبوس و به زودى مقتول كردند . « 6 » اسماعيل چون بر تخت نشست هشت تن از برادران جوانتر خود را بقتل رساند و دست تعدى بر رعيت دراز كرد « 7 » و خود نيز پس از يك سال سلطنت به سرنوشت\r\n\r\n\r\n","description":"","footnote":"\r\n( 1 ) .  Amurath \r\n( 2 ) .  Media \r\n( 3 ) .  Silvan \r\n( 4 ) .  Armenia the Great \r\n( 5 ) . اين مطلب درست نيست . اسماعيل همچنان در زندان بود كه پدرش مرد . ( نوايى )\r\n( 6 ) . حيدر در هجوم طرفداران اسماعيل گرفتار و كشته شد . ( نوايى )\r\n( 7 ) . او حتى كس فرستاد تا محمد خدابنده را بكشد ، اما پيش از اجراى اين فرمان خودش درگذشت .\r\n","page_name":" 213 ","page_number":213},
  {"content":"\r\n\r\nبرادران خويش گرفتار آمد و به دست خواهرش كشته شد . بزرگان ايران محمد خدابنده را بر تخت نشاندند و او چون در صدد خونخواهى برادران خويش برآمد فتنه‌اى بزرگ در كشور افتاد و سلطان مراد بر آن شد كه از آب تيره ماهى بگيرد .\r\nپس گرجيان را كه زير فرمان لونداوغلى « 1 » بودند و همچنين مردم شيروان را به عصيان برانگيخت . با اين همه پس از سالى چند رجال ايران سلطان محمد نالايق را بر كنار كردند و راه براى سلطنت فرزندش عباس هموار شد . اين شاهزاده كه شايد بهترين پادشاهى بود كه پس از قرنها در ايران به تخت مىنشست از سال 1585 م .\r\n[ 993 ه . ق . 
  ] « 2 » در ايران به فرمانروايى پرداخت و همان است كه در تاريخ به نام شاه عباس بزرگ معروف است .\r\n\r\nديباچهء راموزيو « 3 »\r\nبر عهده گرفته‌ام كه شرح مسافرت آقاى كاترينو زنو « 4 » نجيب‌زاده را در ايران بيان كنم . اين سفر هنگامى اتفاق افتاد كه جمهورى ما با عثمانيان در جنگ بود و ما مىخواستيم كه آنان را از سوى مشرق با سپاه اوزون حسن بستوه آوريم و اين همان پادشاهى بود كه از چند سال پيش با مهارت فراوانى كه در فن محاربه داشت ، خويشتن را سرور ايرانيان كرده بود و قسمت مهمى از ولايات مجاور آن سامان را به تصرف خود درآورده بود . پس چنين مناسب ديدم كه به شرح همهء جنگها بپردازم ، خواه آنها كه در درون خاندان سلطنتى ايران روى داده است و خواه نبردهايى كه ايرانيان با عثمانيان كرده‌اند . بخصوص مىخواهم چگونگى روى كار آمدن اوزون حسن را بيان كنم كه مردى بود بزرگ‌زاده و تهيدست و كارش از ديگر برادران زارتر بود ( غرضم جهانشاه « 5 » برادر ارشد او است كه به سلطنت ايران\r\n\r\n\r\n","description":"","footnote":"\r\n( 1 ) . در متن  Levent Ogli  . [ در تواريخ ايرانى لونداوغلى آمده است . نوايى 
  ]\r\n( 2 ) . سال جلوس شاه عباس اول 1587 مطابق با 996 مىباشد . - م .\r\n( 3 ) . اين ديباچه به قلم راموزيو  Ramusio  است و بقيه [ يعنى متن سفرنامهء كاترينو زنو 
  ] را نيز همين نويسنده از روى نامه‌هاى رسمى كاترينو زنو فراهم آورده است .\r\n( 4 ) .  Caterino Zeno \r\n( 5 ) . در متن « جيائوسا » آمده است . جهانشاه برادر اوزون حسن نبود زيرا اين دو به ترتيب سردودمان امراى -\r\n","page_name":" 214 ","page_number":214},
  {"content":"\r\n\r\nرسيد ) و بيش از سى سرباز و دژى كوچك نداشت با اين همه بعدها به چنان شوكت و عظمتى رسيد كه بر سر امپراتورى تمام آسيا با آل عثمان درافتاد ، همان خاندانى كه در روزگار سلطان محمد دوم « 1 » بلاى جان مردم مشرق‌زمين شده بودند .\r\nو اما در اينجا به اختصار تمام در بيان شيوه‌اى خواهم كوشيد كه اوزون حسن به كار بست و به سلطنت رسيد ، يعنى دليرى و زيركى او ، چه اين سخنان را شايستهء بازگفتن به ملت خويش مىدانم . زيرا در ميان تمام پادشاهان مشرق‌زمين كه ، از زمان شكست ايرانيان و انتقال حكومت آنان به يونانيان ، به جهاندارى رسيده‌اند هيچ يك فر و شكوه داريوش ويشتاسپ و اوزون حسن را نيافته‌اند . اگر بخت با او در نبرد دوم وى با عثمانيان كه در « ترجان « 2 » » اتفاق افتاد يارى كرده بود - همچنان‌كه در نخستين نبرد او با عثمانيان در كنار رود فرات سازگارى نموده بود « 3 » - شك نيست كه با اين دو پيروزى خويشتن را سرور آسيا و مصر گردانده بود . اما دريغا كه پاره‌اى از پادشاهان مشرق‌زمين با همهء توانايى و هوشمندى كه آنان را بوده است مورخانى نداشته‌اند كه در ستايش و بزرگداشت كارهايشان بكوشند « 4 » زيرا مىبينيم كه در ميان سلاطين مصر و شاهان ايران جنگاورانى نامور بوده‌اند كه نه تنها با پادشاهان بربر « 5 » جنگجوى نامبردار عهد باستان پهلو مىزده‌اند ، بلكه با فرماندهان\r\n\r\n\r\n","description":"","footnote":"\r\nقره‌قوينلو و آق‌قوينلو بودند و اين دو طايفه با هم رقابت داشتند . سلسله‌اى كه اوزون حسن بنياد نهاد يعنى آق‌قوينلو ، بايندريه نيز خوانده شده است و دوران اعتبار آنان از روزگار فرمانروايى تيمور آغاز مىگردد كه در ارمنستان و بين النهرين اقطاعاتى براى آق‌قوينلو معين كرده بود . [ برادر اوزون حسن ، جهانگير بود . نوائى 
  ]\r\n( 1 ) . محمد دوم نخستين سلطان عثمانى است كه از 1450 - 1481 م . [ 853 / 886 ه . ق . 
  ] سلطنت كرد .\r\n[ نخستين سلطان عثمانى عثمان اول است 699 - 726 - م . 
  ]\r\n( 2 ) . در متن  Tabeada  ، در تواريخ فارسى همه‌جا اسم اين ناحيه را ترجان نوشته‌اند . - م .\r\n( 3 ) . رجوع شود به مقدمهء اين سفرنامه . - م .\r\n( 4 ) . اين مطلب كه در آن زمان شاهان ايران شاعران يا مورخانى نداشتند كه در ستايش اعمال ايشان بكوشند نابجاست ، زيرا باصطلاح دوران باشكوه ادبيات فارسى در شرف انقضا بود و دو تن از آخرين شاعران بزرگ ، جامى و هاتفى جامى ، در دربار ابو سعيد و جانشين وى حسين ميرزا [ يا سلطان حسين بايقرا 
  ] نوادگان روشنفكر تيمور شهرت يافته بودند . هاتفى متوفى در 1522 م . [ 928 / 929 ه . ق . 
  ] مهمترين منظومه‌اش را در ستايش پيروزى شاه اسماعيل بر ازبكان سروده است كه در سال 1514 م . [ 919 / 920 ه . ق . 
  ] اتفاق افتاد .\r\nدو مورخ بزرگ يعنى مير خواند و خوند مير نيز در اين روزگار مىزيسته‌اند . - م .\r\n( 5 ) . مراد از بربر ، چنان كه مىدانيم ، مردم غيريونانى بوده است . - م .\r\n","page_name":" 215 ","page_number":215},
  {"content":"\r\n\r\nبزرگ يونان و روم در داشتن تمام اوصافى كه نشانهء سرداران شايسته است همسرى مىكرده‌اند . سخن بر سر آن است كه كارنامهء اين مردان به ما اروپاييان كه ستايشگر فضايل رجال دوست و بيگانه هستيم به صورتى چنان ممسوخ و ناقص مىرسد كه از چند سخن نارسا نمىتوانيم تاريخى كامل فراهم آوريم . پس عجب مداريد اگر مىبينيد كه در اين يادداشت در پاره‌اى از موارد حق مطلب را ادا نكرده‌ام ، چه اگر آگاهى بيشترى داشتم چنين مىكردم زيرا چنان كه پيش از اين گفته‌ام آقاى كاترينو پس از آنكه به سفارت به دربار اوزون حسن رفت چندين نامه به من نوشت و لب و لباب اين تاريخ مختصر را از آن نامه‌ها فراهم كرده‌ام خرسندى خاطر كسانى را كه سخنانى دربارهء صفويان شنيده‌اند و آرزومندند تا از اوضاع و احوال شاهنشاهى ايران آگاه شوند ، و من نيك مىدانم كه در نوشتن اين تاريخ - به مضمون و مفهومى جز آنچه ديگران نوشته‌اند - خويشتن را در معرض خرده‌گيرى ديگران درآورده‌ام چه زدودن آثار نخستين از اذهان اين و آن دشوار است اما پيش از آنكه عيب‌جويان بر من بتازند خواهش دارم كه بر پاكى نيت من بنگرند ، نه آنكه مرا متهم كنند كه خواسته‌ام خود را در كار جهان داناتر از ديگر نويسندگان جلوه دهم و از اين راه شهرتى بدست‌آورم . اما قطعا بايد هرچه زودتر آنچه يكى از بستگان اوزون حسن دربارهء او گفته و اطلاعات خود را از خاله‌اش ، ملكه دسپينا ، بدست‌آورده است باور كنيم نه آنچه ديگران در تاريخهاى خود آورده و تنها خواسته‌اند از روايات بعضى ارمنيان سود جسته باشند . مراد ارمنيانى هستند كه براى كوچك نمودن اوزون حسن آوازه درانداخته‌اند كه وى از نسل شاهان نبود و در آن هنگام كه بر پاره‌اى از نقاط ارمنستان فرمان مىراند با پراكندن مال فراوان و بدست‌آوردن دل سپاهيان فرصت يافت تا يوغ اطاعت جهانشاه را بشكند و از روى خيانت او و پسرش را به كشتن دهد .\r\nو اين نويسندگان براى پيرايه بستن بر چنين دروغى مىگويند كه با قتل جهانشاه نسل مولئونكر « 1 » كه در قديم يكى از شاهان بزرگ پارت بوده است منقرض شد ، همه مىدانند كه اين سخنان ناصواب است زيرا اگر اوزون حسن شاهزاده نبود\r\n\r\n\r\n","description":"","footnote":"\r\n( 1 ) .  Moleoncre \r\n","page_name":" 216 ","page_number":216},
  {"content":"\r\n\r\nچگونه مىتوانست خود را خدايگان ايران كند بخصوص ايرانيان كه بيش از هر ملتى والاتبارى و شهزادگى را ارج مىنهند . قطع نظر از نمونه و مثال باستانى يعنى داريوش ويشتاسپ پسر آتوسا « 1 » ، دختر كوروش ، از آخرين كسى كه نزديك به روزگار ماست و مىتوان از او نام برد اسماعيل است كه هرچند از جانب پدر نژادش به شاهان نمىپيوست مادرش مارتا دختر اوزون حسن بود و هم او بود كه پادشاه نوخاسته را در پناه خود گرفت همچنان‌كه در عهد باستان آتوسا فرزند خود داريوش را از گزند روزگار بر كنار داشته بود .\r\nما نبايد باور كنيم كه هواداران پادشاهان قديم « 2 » ( اگر براستى چنان كه اين مؤلفان مىگويند جمعيتى از هواداران آنان وجود داشته باشد ) بدين زودى برمىافتادند زيرا چنان كه در مورد بسيارى از كشورهاى مسيحى ديده‌ايم محال است كه سلسلهء جديدى بىآنكه موجب اغتشاش و هرج‌ومرج شود بر سر كار آيد .\r\nبا اين همه در روزگار سلطنت اوزون حسن از نظر داخلى جنگ خانگى و كشمكش درونى روى نداد مگر فتنهء اغورلو محمد كه باعث اين كار نيز قدرت‌طلبى او بود نه دار و دستهء سلسلهء سابق . پس اين تاريخ را بخوانيد بىآنكه بر تفسير و توضيح من خرده گيريد و اگر مىتوانستم « سفرنامهء آقاى كاترينو » را بدست‌آورم - كه نخستين بار گزارشى از وضع ايران داده است - پيش از جوزافا باربارو و آمبروزيو كنتارينى به عنوان سفير جمهورى كشور ما ونيز به ايران رفت ممكن بود كه بتوانم به بسيارى ديگر از مطالب اشاره كنم و سخنانى بگويم كه مورد قبول دوستداران اين‌گونه چيزها تواند بود .\r\nاما با وجود جست‌وجوى بسيار به يافتن سفرنامهء كاترينو زنو كامياب نشده‌ام و يقين دارم كسى نيست كه از وجود آن آگاه باشد و از روى نابكارى نخواهد كه نشانى از آن دهد . اگر آن را بيابم آنچه در اين اوراق نوشته نشده است بر قلم خواهم راند . اما چنان كه در مثل مىگوييم آن‌كه به‌قدر مقدور كوشد بسيار كارها\r\n\r\n\r\n","description":"","footnote":"\r\n( 1 ) . داريوش شوهر آتوسا بود نه فرزند او . - م .\r\n( 2 ) . چنان كه پيش از اين ديده‌ايم در ايران دو طايفهء رقيب بر سر كار بودند : قره‌قوينلو و آق‌قوينلو كه پيوسته براى كسب قدرت و سياست در ايران با هم نزاع داشتند . اوزون حسن رئيس طايفهء آق‌قوينلو يا سپيدگوسپندان بود .\r\n","page_name":" 217 ","page_number":217},
  {"content":"\r\n\r\nانجام دهد . چون دسترسى به شرحى مفصل نداريم بگذاريد همين را غنيمت شمريم و سعى كاترينو نيكونهاد را بستاييم . پيداست كه چون به نوشته‌هاى بيشترى از وى دسترس نداشتم بيش از اين نتوانستم به نقل مطالب او پردازم .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nكتاب نخست\r\nدر سال يك هزار و چهارصد و پنجاه 1450 م . [ 853 / 854 ه . ق . 
  ] پس از ميلاد سرور ما عيساى مسيح كه جهانشاه شاه ايران بود ، حسن بيگ « 1 » ( كه خود را به سبب كارهاى بزرگى كه كرده بود اوزون حسن خوانده بود زيرا اين كلمه در فارسى به معنى « مرد بزرگ » است « 2 » ) كه نمىخواست به فرماندهى دژى كوچك خرسند باشد اندك اندك حق ديگر برادران را كه به‌قدر او نيرومند نبودند غصب و دستشان را از ايالاتى كه در زير فرمان داشتند كوتاه كرد « 3 » و ايشان يا به سبب آنكه طبعا مردمى\r\n\r\n\r\n","description":"","footnote":"\r\n( 1 ) . در متن  Assimbeo  . نولز  Knolles  حسن بيگ را  Alymbeius  خوانده است .\r\n( 2 ) . تازيان او را حسن الطويل خوانده‌اند و اين لغت دليل بر آن است كه قامتش بيش از حد عادى بلند بوده است . باربارو او را مردى بسيار بلندبالا و لاغر وصف مىكند . طويل عربى ترجمهء اوزون تركى به معنى « دراز » است ، نه « بزرگ » . اوزون در تركى اصلا به معنى دراز است نه بزرگ . ( مترجم و محشى انگليسى در يادداشتى كه در پايان كتاب نوشته است چنين مىگويد : « اوزون در تركى به معنى « بلند » است و حق با كاترينو زنو است كه معنى دوم اين لغت يعنى « بزرگ » را در نظر داشته است . تركان مدعيند كه اردشير درازدست از نژاد ترك بوده است زيرا در نظر آنان دستهاى دراز نشانهء قدرت و عظمت است » ) . - م .\r\n( 3 ) . امراى آق‌قوينلو به شرح ذيلند :\r\n","page_name":" 219 ","page_number":219},
  {"content":"\r\n\r\nجنگجو نبودند يا به دلايل ديگر زندگانى آرام را بر مخالفت با جاه‌طلبى حسن بيگ ترجيح دادند . پس او بىهيچ زحمت اعتبار و اشتهار حاصل كرد . اوزون حسن مردى نبرده و دلاور و مهمتر از همه سخت آزاده بود و اين فضيلتى است كه بندرت در فرمانروايان بزرگ ديده مىشود ، و اگر از آن بهره‌مند باشند مهرشان در دل سپاهيان مىنشيند ؛ به شرط آنكه اين فضيلت را در جا و مقام خود به كار برند و در حق مردم شايسته روا دارند و گرنه كسى كه اين شرط را رعايت نكند به سخافت رأى يا زياده‌روى منسوب خواهد شد .\r\nاوزون حسن چنين راهى در پيش گرفت و بسى برنيامد كه گروهى از جنگاوران به دو پيوستند و توانست پانصد سوار گزين بر خود گردآورد و به دژ بزرگ و نامى شهر آمد « 1 » بتازد و بخت چنان با وى يار بود كه توانست دژ را با آن همه اشتهار\r\n\r\n\r\n","description":"","footnote":"\r\n( 1 ) . در متن  Amito  ، مراد شهر آمد ( دياربكر ) است كه بنا بر روايات شرقى طهمورث پيشدادى آن را بنا كرد و قسطنطين قيصر در استواريش كوشيد و گويا بارويى عظيم از سنگ سياه بر گردش كشيد . ازاين‌رو تركان غالبا آنجا را « قره‌آمد » يا « آمدسياه » خوانند . به ظاهر پاره‌اى از ساختمانهاى آن به سبك رومى است اگرچه سنگ‌نوشته‌هاى كوفى بر قسمتهاى مختلف بارو ديده مىشود . جان مك‌دانلد كينير  John Mac Donald 
  ] Kinneir  مشاور امور سياسى سر جان ملكم معروف ، مؤلف نخستين كتاب جغرافياى ايران است به نام يادداشتهاى جغرافيايى ايران  [ A Geographical Memoire of the Persian Empire  مىنويسد :\r\n« خانه‌ها از سنگ ساخته شده است و زيبا مىنمايد ، اما كوچه‌ها با اينكه سنگفرش است باريك و كثيف است . دژ در شمال شهر قرار دارد كه آن نيز با ديوارى استوار محصور است و به بسيارى حياطها و ساختمانهاى زيبا تقسيم شده است و پاشا و صاحبمنصبانش در آنجا اقامت دارند . مىگويند : جمعيت شهر بالغ بر سى و هشت هزار تن است كه قسمت اعظم آن ترك و ما بقى ارمنى و كرد و يعقوبى [ مراد يعقوبيان يا يعاقبه پيروان يعقوب برادعى مؤسس كليساى مونوفيزيتى است . - م . 
  ] و كاتوليكند . غلات و خواربار در بازار آنجا فراوان است و روستاهاى اطراف حاصلخيز است و به خوبى كشتكار شده . مردم شهر قماش و سيمينه و مسينه و آهنينه مىسازند و به بغداد و قسطنطنيه صادر مىكنند . شهر دياربكر از دور زيبا مىنمايد . بلندى كوههاى پيرامون و پيچ و خم دجله و ارتفاع ديوارها و برجها با گنبدهاى مساجد شكوه و عظمتى به شهر مىبخشد بسيار بيشتر از آنچه در اين قسمت از جهان ديده‌ام . در اينجا در بهاران آب دجله تا ارتفاع بسيارى بالا مىآيد اما در ماه دسامبر عمق رود چنان اندك بود كه آب از بالاى زانوى اسبم چندان تجاوز نمىكرد . معمولا براى عبور از اين رود از پلى مىگذرند كه بر آن زده‌اند و دوازده دهانه دارد و محل آن در نيم ميلى پايين شهر است . از دياربكر تا ماردين شصت ميل و تا اورفه دويست و هشتاد و هفت ، و تا ملطيه صد و هفتاد و دو و نيم ميل است . عرض جغرافيايى آن 37 درجه و 55 دقيقه و 40 ثانيه ، و طول جغرافياييش 39 درجه و 52 دقيقهء شرقى است ، اين مطلب را آقاى سيمون  Simone  با مشاهدات شخصى -\r\n","page_name":" 220 ","page_number":220},
  {"content":"\r\n\r\nبگشايد و از آن روزگار مردم آن سامان از او پشتيبانى كردند . ازاين‌رو انديشيد كه به آسانى مىتواند خود را فرمانرواى كشور ايران كند مشروط بر آنكه هوادارانش كه اكنون با دل و جان با وى همراهى مىنمودند همچنان وفادار مانند . پس سپاهى عظيم از آنان فراهم آورد و آمادهء كارزار شد تا اگر جهانشاه با وى بستيزد بخت خويش را در آوردگاه بيازمايد . جهانشاه كه از آهنگ برادر « 1 » بيمناك شده بود همين كه از خبر حمله و تصرف « آمد » به دست برادرش آگاه شد مصلحت نديد كه از معركه بر كنار ماند و اوزون حسن را بگذارد تا بر عدّت و عدّت خويش بيفزايد و زيانهايى را كه معمولا پس از هر جنگ پديد مىآيد جبران كند . ازاين‌رو سپاهى فراهم آورد و تقريبا با همهء قوايى كه در ايران داشت به جنگ اوزون حسن رفت . دراين‌حال جمعى از بزرگان ايران كه با هر دو دوستى داشتند و مىدانستند كه اگر اين و آن با هم درافتند خرابيها در كشور پديد خواهد آمد ميان دو برادر ميانجى شدند و مىتوانستند با رنج بسيار كارها را به صلح و صفا برگزار كنند الا اينكه جهانشاه سيصد غلام‌بچه به عنوان خراج از اوزون حسن مطالبه كرد ، و چون دومى بدين كار رضا نداد پيشنهادهاى صلح و سازش همه بىثمر ماند .\r\nگفته بود « مگر پسران زيردستان خود را تابع امر خويش كرده‌ام كه بتوانم آنان را به عنوان خراج به جهانشاه بدهم يا مگر مىتوانم آنان را مانند فرزندان خود از سر وا كنم ؟ اگر جهانشاه بخواهد به زور شمشير آنان را از دست پدران و مادرانشان بگيرد بدين كار خرسند نخواهم بود حتى اگر بدانم كه جان بر سر اين كار خواهم نهاد و همچنان‌كه مردم بايد از شاه فرمان برند شاه نيز بايد از مردم خود دفاع كند . مبادا كسى چنين پندارد كه اين پسران را به ارادهء خود از دست خواهم\r\n\r\n\r\n","description":"","footnote":"\r\nخود محقق نموده است . »\r\nمؤلف كتاب يادداشتهاى جغرافياى ايران در سال 1800 ميلادى در ايران سفر كرده و مشاهدات خود را در جغرافياى مفصل خويش آورده است كه در سال 1813 به چاپ رسيده . گفتنى است كه يكى از نامه‌هاى ميرزا ابو القاسم قائم مقام ، همان است كه به ليدى كينير همسر سر جان مكدانلد كينير نوشته است و طى آن نامه از ليدى كينير خواهش كرده كه هرچه زودتر به ايران بازگردد ، تا مبادا دورى آن بانو در شوهرش مؤثر افتد و سر جان را دچار وسوسه بازگشت از ايران كند . ( اقتباس از دكتر ابو القاسم طاهرى : سير فرهنگ ايران در بريتانيا يا تاريخ دويست‌سالهء مطالعات ايرانى ، تهران ، انجمن آثار ملى ، 1352 ) .\r\n( 1 ) . اوزون حسن برادر جهانشاه نبود . منسوب به قبيله‌اى ديگر بود .\r\n","page_name":" 221 ","page_number":221},
  {"content":"\r\n\r\nداد . »\r\nاين پاسخ چنان در مردم كارگر افتاد كه كسى نبود كه جان خود را در راه اوزون حسن بر كف ننهد . چون خويشتن را محبوب همگان ديد جهانشاه را با چاره‌گرى به دشت ارزنجان « 1 » كشاند و در آنجا با وى پيكار و حريف را اسير كرد و پسرش را ، كه فرار بر قرار گزيده و از تبريز نيز گذشته بود ، دنبال كرد .\r\nمورخان ايرانى مىنويسند كه محمد دوم سلطان عثمانى كه مىترسيد اگر اوزون حسن به حشمت و بزرگى برسد ، و روزى به او آسيب رساند خواست از جهانشاه حمايت كند و قدرت از دست‌رفته را به وى بازگرداند . از سويى اوزون حسن كه منتظر وقوع اغتشاشاتى بود ، فرزند خود اغورلو محمد را كه جوانى نبرده بود به تبريز ، كه مركز ناحيتى بزرگ بود ، فرستاد و از سوى ديگر خود كوشيد تا سراسر ايران را به اطاعت خود درآورد . پس تمام سرزمينى را كه تا درياى هند امتداد داشت مسخر كرد و امپراتورى نيرومندى بنيان نهاد كه حدودش چنين بود : در مشرق رود سند و تاتارستان « 2 » ، در مغرب گرجستان « 3 » و طرابوزان « 4 » و قره‌مانيه و سوريه و ارمنستان صغير « 5 » ، در جنوب عربستان و درياى هند ، در شمال درياى باكو . اكثريت مردم كشور اصلى اوزون حسن ، ارمنيان مسيحى و نژادهاى بومى ايرانى بودند . سرزمين او به وسيلهء سلسله كوههاى ممتدى جدا مىشود كه محل سكونت كردها ، مردمى\r\n\r\n\r\n","description":"","footnote":"\r\n( 1 ) . در متن  Arsenga  . ارزنجان  Ersingan )  يا  ( Erisa  نام شهر و ناحيه‌اى است به همين نام . شهر بر شاخهء شرقى فرات نهاده است و در جنوب ارزروم قرار دارد . از شمال به جنوب دشت باريكى با شيبى ملايم امتداد دارد و مانند آبراههء وسيعى است كه آب كوههاى شمالى و دو كوه ديگرى را كه در دو سو قرار دارد يعنى مزورداغ و كشيش‌داغ در آن جارى مىشود . از اين گذشته دشت ارزنجان كاملا هموار است و هيچ سنگ و برآمدگى در آن ديده نمىشود مگر چند تپهء مصنوعى در گوشهء شرقى ارزنجان مركز پادگان است و اخيرا سربازخانه‌هاى جديد در آنجا ساخته‌اند . شهر و روستاهاى اطراف داراى دو هزار خانه يا بنا به محاسبات معمولى شصت هزار سكنه است . خاك اين ناحيه حاصلخيز است و غلات و پنبه و ميوه و هندوانه فراوان ببار مىآورد .\r\n( 2 ) . دامنهء متصرفات اوزون حسن تا اين حد نمىرسيد زيرا حتى پس از آنكه ابو سعيد آخرين شاهزادهء تيمورى را شكست داد حكومت خراسان و هرات و كابل و ديگر نواحى به دست جانشينان همان شاهزاده افتاد .\r\n( 3 ) .  Gorgora ? \r\n( 4 ) .  Trebizond \r\n( 5 ) .  Lesser Armenia \r\n","page_name":" 222 ","page_number":222},
  {"content":"\r\n\r\nمستقل بود و بر قسمتى از اين ناحيه فرمانرواى بتليس « 1 » حكومت مىكرد و او پس از چندين سال كه حشمت اوزون حسن را مشاهده كرد فرمان وى را گردن نهاد .\r\nچون در آن روزگار سپاهيان عثمانى به فرماندهى محمد دوم - ترك بزرگ « 2 » - بيش از پيش كر و فر مىكردند و عظمت قواى عثمانى چشمهاى مردم آسيا و اروپا را خيره كرده بود اوزون حسن همان كارى را كرد كه شاهان بزرگ مىكنند . اين پادشاهان چون مىبينند سلطان گستاخ و ماجراجوى ديگرى در جنگ پيشرفت كرده است به ديدهء غيرت در كار او مىنگرند . اوزون حسن نيز از بيم آنكه مبادا قدرت عظيم آل عثمان بنياد پادشاهى ايران را ويران كند ، پيمان يگانگى و رشتهء خويشاوندى با كالويوحنا « 3 » امپراتور طرابوزان استوار كرد . دخترش دسپينا را به زنى گرفت مشروط بر آنكه در كيش نصارى باقى بماند . اين امپراتور يكى ديگر از دختران خود را به عقد لرد نيكولو كرسپو ، دوك آرشيپل « 4 » ، درآورده بود و از اين دو چهار دختر بوجود آمده بودند كه بعدها با عزت و احترام با چهار تن از نجيب‌زادگان طراز اول ونيز ازدواج كردند . از يكى از آنان به نام\r\n\r\n\r\n","description":"","footnote":"\r\n( 1 ) . بتليس  Bitlis  يا به ارمنى پنگش  Pangesh  تقريبا در وسط راه ميان دياربكر و وان قرار دارد و در اينجا بود كه سلطان سليمان قانونى [ و به قول مترجم انگليسى و ديگر مورخان اروپايى سليمان محتشم  Solyman  
  ]  the Magnificent  در 1535 م . [ 941 / 942 ه . ق . 
  ] شكستى فاحش يافت . در اين‌باره كينير  Kinneir  چنين مىنويسد : « شهر در سراسر قسمت اعظم دره امتداد دارد . خانه‌ها به طرز روتنوز  Rutnuz  [ ؟ 
  ] از همديگر قرار دارد . دژ بر فراز كوهى بلند ساخته شده است كه دشت را از جانب مغرب محدود مىكند . جمعيت شهر و روستاهاى مجاور بالغ بر بيست و شش هزار نفر و مركّب است از كردان و تركان و ارمنيان و سوريائيان .\r\nارمنيان چهار كليسا و چهار دير دارند و بر روى هم در آنجا بيش از غالب ممالك اسلامى از آزادى برخوردارند و با آنان با احترام بيشتر رفتار مىشود . زمينهاى اطراف بتليس بسيار بارور است و انواع غلات در آنها به عمل مىآيد مانند پنبه و شاهدانه و برنج و زيتون و عسل و دنبلان و قارچ . در حوالى بتليس شن و سنگريزه فراوان و كوههاى آن ديار پر است از شير و گرگ و خرس . معادن سنگ سرخ و سفيد نيز به فاصلهء كمى از شهر كشف شده است . »\r\n( 2 ) . فرنگيها مىگفتند ترك بزرگ ولى ما مىگفتيم سلطان ترك . ( نوايى )\r\n( 3 ) .  Calo Johannes  ( كه در متن  Caloiane  نوشته شده است ) يا يوحناى سياه  ( Black John )  برادر داوود آخرين امپراتور مسيحى طرابوزان از خاندان نجيب كمننى  Comneni  است و او آخرين فرد اين سلسله است . طرابوزان در سال 1461 [ 865 / 866 ه 
  ] به دست محمد دوم سلطان عثمانى افتاد . اوزون حسن پيش از آنكه به سلطنت رسد و هنگامى كه هنوز امير دياربكر بود دسپينا را به زنى گرفته بود .\r\n( 4 ) . ر . ك . صفحهء 202 .\r\n","page_name":" 223 ","page_number":223},
  {"content":"\r\n\r\nفيورنزا « 1 » كه با خاندان كرنارو « 2 » وصلت كرد بانو كاترينا « 3 » ملكهء قبرس زاده شد و آقاى جورجو وكيل « 4 » . والنزا « 5 » همسر آقاى جووانى لوردانو دلا ساميتارا « 6 » شد كه پسر مرحوم الويس وكيل « 7 » بود و اين زوج بلاعقب بودند . دختر ديگر به نام لوكرتيا « 8 » با خاندان پريولى « 9 » ازدواج كرد و از او ، آقاى نيكولو وكيل « 10 » متولد شد . آخر از همه ويولانته « 11 » بود كه به عقد كاترينو زنو نجيب‌زاده درآمد و اين مرد سپس سفير ونيز در ايران شد . از اين دو تن پيترو « 12 » و از او كاترينو ولادت يافت و دومى سال گذشته مرد - به رحمت ايزدى پيوست - و فرزندش آقاى نيكولو « 13 » هنوز زنده است . در زمانى كه همهء جهانيان از قدرت سلطان محمد ، ترك بزرگ واهمه داشتند كاترينو زنو نجيب‌زاده كه پيش از اين از او نام بردم از طرف جمهورى ما به عنوان سفير به دربار اوزون حسن گسيل شد تا اگر كشور ما نتواند شهرياران مغرب‌زمين را به جنگ با دشمن مشترك برانگيزد - همان دشمنى كه حرص و آزى بىپايان به كسب قدرت داشت و سوداى امپراتورى جهان در سر مىپخت - دست‌كم پادشاهان مشرق‌زمين را نسبت به عثمانيان نگران و از اعمال آنان بدگمان سازد .\r\nبخت ناسازگار كه بسا با آرزوهاى بزرگ آدميزادگان مىستيزد باعث شد كه جمهورى ما كه در آن هنگام در اوج عظمت بود و با تصرف سرزمينهاى بسيار ستارهء اقبالش مىدرخشيد در ساليان اخير به نبردى شكوهمند همراه ايالت لومباردى « 14 » بر ضد فيليپو ويسكونته « 15 » پيوست و متصرفات خود را در آن مرزوبوم وسعت بخشيد اما همين كار حسادت پادشاهان اروپا را برنگيخت و ترسيدند كه مبادا روزى حشمت و ثروت ونيز مايهء نكبت آنان شود و از همه بدتر آنكه مبادا اين جمهورى كه از نظر ادارهء امور داخلى از امپراتورى روم درگذشته بود به مرور دهور به عظمت همان امپراتورى برسد . پس هنگامى كه ونيز همهء آنان را به اتحاد در برابر سلطان محمد فراخواند گويا با توطئه‌اى كه از پيش با هم كرده بودند آشكارا از قبول\r\n\r\n\r\n","description":"","footnote":"\r\n( 1 ) .  Fiorenza \r\n( 2 ) .  Cornaro \r\n( 3 ) .  Madame Caterina \r\n( 4 ) .  Giorgio the Prosecutor \r\n( 5 ) .  Valenza \r\n( 6 ) .  M . Giovanni Lordano della Samitara \r\n( 7 ) .  M . Aluise , the prosecutor \r\n( 8 ) .  Lucretia \r\n( 9 ) .  Priuli \r\n( 10 ) .  Nicolo the Procurator \r\n( 11 ) .  Violante \r\n( 12 ) .  Pietro \r\n( 13 ) .  Nicolo \r\n( 14 ) .  Lombardi \r\n( 15 ) .  Philippo Visconte \r\n","page_name":" 224 ","page_number":224},
  {"content":"\r\n\r\nدعوت ونيز سر باز زدند . ازاين‌رو نياكان ما كه در آتش شوقى مقدس مىسوختند و آرزو داشتند كه در سياستى كه بر ضد عثمانيان پيش گرفته بودند كامياب شوند سخت مضطرب گشتند و ديدند آتش رشكى كه در دل ديگران افروخته‌اند ممكن است عالم مسيحيت را تباه سازد . زيرا اگر جمهورى مقتدرى مانند ونيز كه در درياها و در يونان تسلط داشت و با تصرف بسيارى از جزاير بزرگ بر ثروت خود افزوده بود كوچكترين شكستى مىيافت ديگر عثمانيان براى حمله به ايتاليا هيچ مانعى بر سر راه خود نمىديدند ، همچنان‌كه اين مطلب در موضوع تصرف اوترانتو « 1 » به حقيقت پيوست .\r\nاما آنچه بيشتر مايهء نفرت و نگرانى آنان شده بود اين بود كه سلطان عثمانى چون به اهميت حفظ دوستى با جمهورى ما پى برده بود آشتى مىجست و اعضاى مجلس شيوخ مىديدند كه پس از آنكه ديگر كشورها به دست عثمانيان از پاى درآمدند خودشان به سهولت صيد دام فاتحان خواهند شد . اينك هنگامى كه اعضاى مجلس شيوخ خود را با چنان مشكلى روبه‌رو مىديدند چهار تن از سفيران اوزون حسن به ونيز آمدند و آنان عبارت بودند از حاجى محمد « 2 » ، مراد « 3 » ، نيكولو و چفارسا « 4 » ، مردانى همه محترم و مقرب شاه كه با پيشنهادهاى فراوانى از نزد مخدوم خود آمده بودند . مىخواستند كه با ما عهد و پيمانى محترم بر ضد عثمانى و عليه « سلطان » [ مصر 
  ] بندند مشروط بر آنكه ونيزيها با نيروى دريايى خود به هر دو كشور عثمانى و مصر حمله برند . ونيزيها كه ديدند بزرگترين پادشاه مشرق مىخواهد در اين جنگ با آنان متحد و هم‌پيمان شود خشنود شدند و پيشنهادش را پذيرفتند و ادعا كردند كه هميشه از دوستان خوب شاه بوده‌اند . گفتند كه اين جنگ از هر جنگ ديگرى كه در سابق كرده‌اند برايشان دلپذيرتر خواهد بود .\r\n\r\n\r\n","description":"","footnote":"\r\n( 1 ) .  Otranto  [ نام شهرى است در جنوب شرقى ايتاليا 
  ] در ناحيهء آپوليا  Apulia  در سال 1480 م .\r\n[ 884 / 885 ه . ق . 
  ] به دست احمد پاشا  Achmet pasha  افتاد كه در والونا  Vallona  واقع در مقدونيه به كشتى نشست و قسمت اعظم آپوليا را به باد غارت گرفت ، اما سلطان محمد او را نزد خود فراخواند تا در جنگهايى كه در آسيا مىكرد وى را شركت دهد . پادگان عثمانى پس از يك سال مقاومت به دلخواه خود به آلفونسو دوك كالابريا  Alfonso , Duke of Calabria  تسليم شد . نولز ، تاريخ تركان ، ص . 433 .\r\n( 2 ) .  Azimamet \r\n( 3 ) .  Morat \r\n( 4 ) .  Chefarsa \r\n","page_name":" 225 ","page_number":225},
  {"content":"\r\n\r\nپس حاجى محمد در ونيز ماند و سه تن ديگر نزد پاپ و شاه ناپل رفتند تا در صورت امكان اين دو را نيز وارد پيمان كنند . ازاين‌رو مجلس شيوخ ونيز سزاوار ديد كه سفيرى به دربار اوزون حسن شاه بفرستد تا هم او را به جنگ مشترك با عثمانيان و دفاع از آنان برانگيزد و آتش كينهء او را دامن زند و هم نمايندهء عظمت و اعتبار جمهورى ونيز در دربار ايران باشد . بنا بر اين نخست فرانچسكو ميكله « 1 » به سفارت برگزيده شد اما وى تن زد . آنگاه شيوخ ، جاكومو دا متسو « 2 » را برگزيدند و او نيز زير اين‌بار نرفت . عاقبت در سال 1471 م . [ 875 / 876 ه . ق . 
  ] كاترينو زنو را انتخاب كردند . كاترينو با خشنودى مسافرت به ايران را بر عهده گرفت و تنها انگيزه‌اش در اين كار عشق به دين مقدس بود . او فرزند دراگون زنو « 3 » بود كه در دمشق مرد ، پيش از آن سالها در بصره « 4 » و مكه و ايران بسر برده بود ازاين‌رو كاترينو تا حدى با آن مرزوبوم آشنايى داشت و از آنجا كه خواهرزادهء ملكهء دسپينا زن اوزون حسن بود خود را تنها شخصى مىدانست كه لياقت اين سفارت را داشت ؛ و از اين راه مىتوانست خدمتى نيكو و سودمند به كشور خود كند . اما چون مقصد ناپديد و سفر دراز و پرخطر بود و كسى پيدا نمىشد كه با كاترينو همراه شود دولت ما كه نمىخواست از كارى كه بر عهده گرفته بود منصرف گردد با توجه به اين همه مشكلات به چاكرانى كه حاضر بودند با او همراه شوند مزد بيشتر و توشهء بهتر وعده كرد و از اين راه توانست چند مرد دلير را اجير كند كه به انواع مشكلات خو گرفته بودند و به عشق دستمزد فراوان و به شوق سياحت جهان با خشنودى خدمت سفير را پذيرفتند . پس از تمهيد اين مقدمات كاترينو در تاريخ ششم ژوئن همان سالى كه به سفارت برگزيده شده بود به دربار اوزون حسن فرستاده شد . مأموريتش از جانب دولت ونيز آن بود كه پيشنهاد كند كه ما حاضريم يكصد كشتى مسلح كوتاه « 5 » و بسيارى كشتيهاى بزرگ و كوچك ديگر را مسلح كنيم و با آنها به امپراتورى\r\n\r\n\r\n","description":"","footnote":"\r\n( 1 ) .  Francesco Michele \r\n( 2 ) .  Giacomo da mezo \r\n( 3 ) .  Dragon Zeno \r\n( 4 ) . [ در متن  Bassera  
  ] بصره  Basra  يا  Bussora  در سال 636 م . [ 14 / 15 ه . ق . 
  ] به فرمان عمر ساخته شد و در حال حاضر جمعيت آن شصت هزار تن است . در ساحل غربى شط العرب و به فاصلهء هفتاد ميل از دهانهء آن قرار دارد و از نظر بازرگانى بسيار مهم است . بصره در 1668 م . [ 1078 / 1079 ه . ق . 
  ] به دست آل عثمان افتاد .\r\n( 5 ) .  galley \r\n","page_name":" 226 ","page_number":226},
  {"content":"\r\n\r\nعثمانى از راه دريا حمله بريم مشروط بر آنكه او نيز از راه خشكى با همهء نيروهاى خود به عثمانيان بتازد . كاترينو با اين مأموريت از ونيز خارج شد و پس از چند ماه به رودس فرود آمد و سپس وارد سرزمين قره‌مان شد و آنگاه با زحمت بسيار به ايران رسيد . من نمىتوانم تفصيل سفر او را بازگويم زيرا چنان كه پيش از اين گفته‌ام با وجود جست‌وجوى بسيار نتوانستم كتاب او را كه چاپ شده بود بدست آورم .\r\nكاترينو چون به دربار اوزون حسن فرود آمد « 1 » با شادمانى و احترام فراوان پذيرفته شد ، زيرا سفير جمهورى مهم و مقتدرى چون ونيز دوست و هم‌پيمان ايران بود . آنگاه پس از ملاقات شاه ، اجازه خواست كه دسپينا خاتون را ملاقات كند .\r\nبا اين كار موافقت نشد زيرا مطابق مرسوم چنين اجازه‌اى به هيچ يك از ايرانيان داده نمىشد ، چه در ميان آنان رسم و عادت بر اين است كه بانوان را كسى نبيند ، و اگر ديده شوند اين بدان ماند كه در ميان ما كسى زنا كرده باشد .\r\nازاين‌رو هنگامى كه زنان ايرانى در شهر و دژ گردش مىكنند يا بر اسب سوار مىشوند و در سلك ملازمان شاه با شوهران خود به جنگ مىروند روى خود را با تورى كه از موى اسب بافته‌اند مىپوشانند و اين تور چنان ضخيم است كه از ميان آن به آسانى مىتوانند ديگران را ببينند اما رويشان را كسى نمىبيند . با اين همه با اجازهء مخصوص شاه توانست دسپينا خاتون را به نام جمهورى ونيز ملاقات كند . پس همين‌كه به حضور شاهبانو بار يافت و اين از حال آن آگاه شد ، خواهرزاده و خويشاوند خود را به لطف فراوان پذيرفت ، او را خوشامد گفت و با اصرار بسيار پرسيد كه آيا ديگر خواهرزادگانش زنده‌اند يا نه و احوالشان چگونه است . كاترينو با مسرت فراوان پاسخ گفت و به تمام پرسشهايش جوابهاى رضايت‌بخش داد . پس از آن چون خواست به مقر خود بازگردد خاتون اجازه نداد و او را در كاخ خود نگه داشت و دستگاه جداگانه‌اى براى اقامت او و همراهانش معين كرد . هر روز از مطبخ شاهى طعام مخصوصى كه براى اعليحضرتين تهيه مىكردند مىفرستاد و اين كار از جانب شاه ايران نشانهء اداى احترام فراوان است . سپس چون خاتون\r\n\r\n\r\n","description":"","footnote":"\r\n( 1 ) . در تبريز  Tabreez  يا  Tauris  ، ر . ك . سفرنامهء بازرگان ونيزى ، ص . 407 .\r\n","page_name":" 227 ","page_number":227},
  {"content":"\r\n\r\nدليل خاص آمدن كاترينو را شنيد وعده داد كه همهء نفوذ خود را در اين راه به كار برد ، و مراتب دوستى خود را به جمهورى معظم ما اعلام فرمود . در واقع اين ملكه ، كاترينو را وسيله‌اى ساخت تا اوزون حسن را به جنگ با عثمانيان برانگيزد . اين نيز انكارنكردنى است كه چون كاترينو با دسپينا خويشاوندى داشت چنان مورد مرحمت و محرم اسرار اوزون حسن شد كه حتى هر وقت و هر ساعت كه مىخواست به اندرونى شاه و ملكه رفت‌وآمد مىكرد . از همه مهمتر آنكه حتى هنگامى كه اعليحضرتين در بستر خفته بودند . مىپندارم كه هيچ پادشاه مسلمان يا مسيحى حتى به نزديكترين بستگان خود چنين اجازه‌اى نداده باشد . اين دسپينا مؤمن‌ترين زن روزگار بود و پيوسته نصرانى نيك‌اعتقادى بشمار مىرفت و هر روز رسما مراسم عشاى ربانى را به آيين كليساى يونان برپا مىكرد و خود با اخلاصى فراوان در آن شركت مىجست . شوهرش نيز با آنكه مذهبى ديگر داشت و دشمن كيش همسر بود ، هرگز سخنى در اين‌باره به او نگفت و وى را به ترك كيش خويش نخواند .\r\nبراستى مايهء شگفتى است كه چگونه اين با آن سازگارى نموده و چگونه آن همه عشق و محبت در ميان ايشان برقرار بوده است . كاترينو نيز پس از ديدار اين پاك‌زن مسيحى وى را برانگيخت تا شوهر خود را به جنگى پىگير با عثمانيان تشجيع كند زيرا آنان دشمن سرسخت همهء مسيحيان و بخصوص با او و نژادش مخالف بودند و ازاين‌رو پدرش را كشته « 1 » و دستگاه سلطنتش را برچيده بودند .\r\nبدين دلايل خاتون چندان گفت و كرد ، تا شوى را برانگيخت كه او كه طبعا مايل به خوار كردن نيروى عثمانى بود به خط خود به پادشاه گورگورا يعنى فرمانرواى گرجستان نوشت كه جنگ را در آن سامان با عثمانيان آغاز كند و دسپينا هنگامى كه شوهرش طرح اين جنگ را درمىانداخت و سپاه گرد مىكرد ، بشتاب كشيشى را كه همراه كاترينو بود به ونيز فرستاد با نامه‌هايى به خط خود به عنوان دولت قوىشوكت ونيز و همهء خويشاوندان خود .\r\nاما بهار سپرى شد و چون خبرى از تداركات جنگى ونيز نشد كه كاترينو وعده داده و گفته بود جمهورى ما سرگرم آن است ، و اين كار مقدمهء حمله به عثمانى\r\n\r\n\r\n","description":"","footnote":"\r\n( 1 ) . داوود ، بازپسين امپراتور طرابوزان عم دسپينا خاتون بود و پدرش پيش از اين درگذشته بود .\r\n","page_name":" 228 ","page_number":228},
  {"content":"\r\n\r\nخواهد بود ، شاه رفته‌رفته نوميد شد و كمتر از سابق سخنان سفير را باور كرد . از اين‌رو خواست با لشكرى جرار كه فراهم آورده بود با بعضى از امراى تاتار كه دشمنانش بودند كارزار كند . اما جمهورى ما كه از فرستادن پيك و پيام كوتاهى نمىكرد وى را پيوسته از چگونگى كارها آگاه و اين مطلب را تأييد مىكرد كه ونيزيها هرگز در وفا كردن به وعدهء خود قصور نخواهند كرد . ازاين‌رو در تاريخ ششم ژانويه بيست ماه پس از عزيمت كاترينو از ونيز جوزافا باربارو « 1 » را به عنوان سفير برگزيدند و او را با هدايايى به نزد شاه ايران فرستادند و آن عبارت بود از شش توپ دژگشاى بزرگ و تفنگهاى فتيله‌اى « 2 » و تفنگهاى جنگى به تعدادى كثير و باروت و ديگر مهمات ، شش توپچى ، يكصد تفنگچى و ديگر سربازانى كه در به كار بردن توپ مهارت داشتند . از سوى ديگر درياسالارى برگزيدند و او را با نيروى دريايى عظيمى به كرانه‌هاى قره‌مان فرستادند و او پس از ورود به مقصد و پس از پيكارهاى مختصرى كه با دشمن كرد چندين دژ را كه عثمانيان گشوده بودند پس‌گرفت و آنها را به فرماندهان تابع امير قره‌مان تسليم كرد . « 3 » اين امير چون اجازه داده بود كه كاترينو از خاك او بگذرد ناگهان مورد حملهء عثمانى قرار گرفت و نيروى خويش را از كف داد « 4 » زيرا چندين دژ او را كه مجهز به سرباز و مهمات كامل بود از چنگش بدرآوردند و ناچار فرار كرد و به نزد اوزون حسن رفت و وى او را به مهر و لطف پذيرفت و اميدوارش كرد كه آب رفته را به جوى بازآرد مشروط بر آنكه آن دژهايى كه امير قره‌مان ادعا مىكرد هنوز به خاطر او پايدارى مىكنند ، به وى وفادار مانند .\r\nاما اميد ، كه غالبا آرزوهاى مردم را بر باد مىدهد ، امير قره‌مان را مأيوس كرد زيرا فرماندهان اين استحكامات با رشوه گرفتن از عثمانيان به بدنامى تن دردادند و به امير خود خيانت كردند و دژهايى را كه در تصرف داشتند به دشمن تسليم كردند .\r\n\r\n\r\n","description":"","footnote":"\r\n( 1 ) .  Giosafat Barbaro \r\n( 2 ) . به انگليسى  Arquebuse  . - م .\r\n( 3 ) . مراد پيراحمد است كه بعدها در سال 1486 [ 891 / 892 ه 
  ] بايزيد دوم او را مغلوب و مقتول كرد ؛ زيرا به برادر ياغيش زىزيم [ - جم 
  ] يارى كرده بود . نگاه كنيد به نولز ، تاريخ تركان ، ص . 446 . « پيراحمد در زمان سلطان محمد به دست احمد پاشا سركوب گرديد » . ( نوايى )\r\n( 4 ) . نگاه كنيد به سفرنامهء آنجوللو ، فصل 2 .\r\n","page_name":" 229 ","page_number":229},
  {"content":"\r\n\r\nسلطان محمد پس از گشودن اين قلعه‌ها ، سفيرانى از قسطنطنيه به ايران فرستاد و از آنچه كرده بود از اوزون حسن پوزش خواست و صلح شرافتمندانه و دوستى او را مؤكدا خواستار شد .\r\nاما روزى كه قرار بود سفيران عثمانى به حضور شاه بار يابند كاترينو به اتاق او وارد شد و با دلايلى قانع‌كننده با او سخن گفت و دسپينا خاتون آن را تأييد كرد . سپس امير قره‌مان كه از زادبوم خود آواره شده و به حضور شاه آمده بود التماس و استغاثه كرد كه در اين تيره‌روزى كه به دو روى نموده بود تنهايش نگذارند .\r\nازاين‌رو سفيران را بىرعايت تشريفات مرخص كردند . آنگاه شاه بيدرنگ فرمان جنگ داد و سپاه خود را آماده‌باش داد و بشتاب خود را به شهر بتليس رساند و كس به دنبال كاترينو فرستاد و پيام داد كه مىخواهد كه سفير با او به لشكرگاه ايران برود تا ببيند كه او با چه سرعتى خود را آمادهء كارزار كرده است ، يكى به خاطر خود و حفظ امنيت ايران ديگر به ترغيب جمهورى ونيز و همچنين به سبب حمايت از آسيبى كه اخيرا به فرمانرواى قره‌مان وارد آمده است كه دوست و متحد شاه است و وى نمىتواند كه امير قره‌مان را كه دست بر دامن او زده است به حال خود رها كند .\r\nكاترينو اين سخنان را با خشنودى فراوان شنيد و از شاه به جهت عنايتى كه دربارهء دولت قوىشوكت ما داشت سخت سپاسگزارى كرد . سپس به همراه يكى از سرداران او به نام عمر بيگ « 1 » براى بازديد از جنگاوران شاه رفت كه چنان كه در يكى از نامه‌هاى خصوصى خود مىنويسد شمارهء آنان صد هزار سوار بود ( از جمله گماشتگان آنان كه همراه مخدومان خود به جنگ مىرفتند ) . پاره‌اى از اين سواران و اسبانشان به سبك ايتالياييان مسلح شده بودند . بعضى از آنان بدن خود را با چرمهاى محكم و ضخيمى پوشانده بودند كه پيكرشان را از هر ضربت سهمگينى مصون مىداشت و برخى حرير نازك با لفافى بسيار ضخيم بر تن داشتند كه تير بر آن كارگر نبود . گروهى چارآينه‌هاى زراندود و جوشن بر تن كرده و بسيارى با سلاحهاى تعرضى و دفاعى مسلح بودند . شگفت‌انگيز بود كه مىديدى چگونه اين\r\n\r\n\r\n","description":"","footnote":"\r\n( 1 ) .  Amarbei Giusultan Nichenizza \r\n","page_name":" 230 ","page_number":230},
  {"content":"\r\n\r\nسپاهيان به خوبى و زبردستى خود را به انواع اسلحه آراسته‌اند . « 1 » چاكران و\r\n\r\n\r\n","description":"","footnote":"\r\n( 1 ) . كينير دربارهء عدهء سپاهيان ايران چنين مىگويد : « سپاه [ يا به اصطلاح امروز ارتش 
  ] شاهنشاهى ايران عبارت است از گارد سلطنتى كه عدهء آنان نزديك به ده هزار تن است . پس از آن « غلامان » يا بندگان شاه كه تقريبا سه هزار نفر مىباشند . نخستين ، نوعى چريك  [ militia 
  ]  بشمار مىروند كه موظفند در پايتخت يا حوالى آن بسر برند ، و هر آن ممكن است آنان را به خدمت فراخوانند . دومى پيوسته ملازم خدمت اعليحضرتند و بيش از ديگر سپاهيان شاه هيبت و احترام در دلها دارند . اما نيروى نظامى شاهنشاهى ايران متكى بر جمعيت ايلات و عشاير دلير است . هنگامى كه شاه مىخواهد سپاهى فراهم آورد به رؤساى عشاير مختلف فرمان مىدهد كه به نسبت نيرو و توانايى عشاير خود عده‌اى سرباز به اردوى همايون بفرستند . هر شهر و روستا نيز بايد بر اساس سهميه [  quota  و باصطلاح بنيچه بر وزن مديره ، رجوع كنيد به مالك و زارع در ايران ، تأليف پروفسور لمتون ، ترجمهء منوچهر اميرى ، بنگاه ترجمه و نشر كتاب ، چاپ سوم ، ص . 773 
  ] عده‌اى سرباز آماده كنند . سپاهى كه بدين‌گونه فراهم مىآيد ناچار كاملا غيرمنظم و بيشتر سواره‌نظام است و چون بندرت جامه و جيره مىگيرند ، تنها اميد غارت در آنان همبستگى پديد مىآورد . شاه كنونى شايد بتواند با كوشش بسيار سپاهى بدين‌گونه به شمارهء يكصد و پنجاه هزار يا شايد دويست هزار نفر فراهم سازد . تا كنون پادشاهان ايران دفاع از سرزمين خويش را به عهدهء سواره‌نظام بسيار ممتاز خود نهاده و در اين راه كامياب شده‌اند . اسلحهء سواره‌نظام ايران عبارت است از شمشير كج ، يك جفت طپانچه ، يك قرابينه و گاهى نيزه يا تير و كمان . تمام اينها را متناوبا با سرعت فراوان و مهارت و زبردستى كامل به كار مىبرند . طپانچه را يا در كمربند فرومىبرند يا در جلد زين مىنهند . تفنگ يا كمان را حمايل مىكنند و نيزه را كه سبك و داراى دسته‌اى از خيزران است با دست راست به كار مىبرند . سواره‌نظام ايران يك عيب بزرگ و اساسى دارد كه مربوط به سازمان آن است ، عيبى كه لطمه‌اى ژرف به كاميابى آن در ميدان جنگ مىزند و مانع از ابراز تهور و دليرى فطرى سواران مىشود . آن عيب اينكه اسلحه و اسب او به‌طور كلى ازان دولت نيست و متعلق به خود سپاهى است و غالبا تمام دارايى سپاهى همين سلاح اوست و چون اگر اسب و اسلحهء خود را از دست بدهد زيانش را جبران نمىكنند طبعا تمام همّش متوجه حفظ آنهاست . پيداست كه همين امر غالبا ممكن است مصايبى بزرگ ببارآورد . گاه ثابت شده است كه اين ترتيب ضربتى سهمگين به آبرو و آوازهء سپاه ايران زده است . سواران ايران مانند سواران عثمانى در بند آراستن اسبهاى خود با تجملات و اشياء پرزرق و برق نيستند . زين و لگام اسبان سواره‌نظام ايران براى كار كردن ساخته شده است نه به قصد تظاهر و تجمل . به فرمان نادر شاه لگام و ركاب عربى متروك شد و به جاى آنها لگام آبخورى و ركاب آهنين رسم رايج شد . زين اسب نيز بسيار سبكتر از آن است كه در ميان تركان عثمانى و مماليك معمول است . اما خانهء زين اندكى كوتاه و براى كسى كه بدان عادت نكرده است ناراحت است . سواران ايران با ركابهاى بسيار كوتاه سوارى مىكنند با اين همه تسلطى حيرت‌انگيز بر اسبهاى خود دارند و مىتوانند آنها را در عين جولان در لحظه‌اى متوقف كنند . سواره‌نظام ايران مانند تمام نيروهاى غيرمنظم سوار از هماهنگ بودن در جنگ عاجزند و نمىتوانند به نيروهاى نظامى باانضباطى مانند نيروهاى دولتهاى اروپايى ضربت كارى فرودآورند ، اما چون گسترش و جنبش آنها بىاندازه سريع و هركس از نقشى كه دارد آگاه است ، ازاين‌رو هنگامى كه متفرق و پراكنده مىشوند مانند زمانى كه مجموعند و در يك جا -\r\n","page_name":" 231 ","page_number":231},
  {"content":"\r\n\r\nخدمتگاران اين سواران نيز بر مركبهايى نيكو سوار مىشوند و زرههايى از آهن صيقل‌يافته در بر مىكنند . به جاى سپر كوچك « 1 » كه سربازان ما دارند سپرهاى گرد حمل مىكنند كه با آن خود را مىپوشانند و در جنگ شمشيرهايى سخت برنده به كار مىبرند . سرورانى كه نام بردم عدهء سپاهيان ايران را به چهل هزار نفر برآورد كردند ، همه سربازانى دلير . عدهء چاكران آنان را نيز شصت هزار تن تخمين زدند . در هيچ قشونى سواره نظامى بهتر از سواره‌نظام ايران ديده نشده است . مردانى بلندقامت و سخت نيرومند بودند و در به كار بردن سلاح خود بسيار زبردست ، به حدى كه مىگفتند كه دستهء كوچكى از آنان مىتوانست فوجى از لشكر دشمن را شكست دهد . شاه پس از عرض لشكر با تمام سپاه به راه‌پيمايى و پيشروى به سوى خاك دشمن پرداخت . پيراحمد « 2 » امير قره‌مان و همهء پسران شاه كه جوانانى دلاور بودند ، همراهش بودند . كاترينو كه مىخواست با اين گروه به جنگ رود خواست با دسپينا خاتون وداع كند ، اما چون از نزد او بازگشت ، لشكر چنان بسرعت راه پيموده بود كه دوباره نتوانست به آن بپيوندد . پس سخت دل‌آزرده شد و با پانصد سوار به راه\r\n\r\n\r\n","description":"","footnote":"\r\nگرد مىآيند ، پرهيبت و هراس‌انگيزند . چنان كه پيش از اين گفته‌ام سپاهيان ايرانى مواجب مستمر نمىگيرند ، و اميد غارت تنها مايهء همبستگى آنهاست . ازاين‌رو مىبينيم كه شاه ناچار سالى يك‌بار دست به لشكركشى مىزند و با روسها و افغانها يا تركمانها ، كه همسايه‌هاى ديوار به ديوار ايرانند ، مىجنگد . قشون ايران چيزى از علم جديد جنگ نمىداند و از اصول ساختن استحكامات و فن حمله و دفاع پاك بىخبر است . توپخانهء صحرايى ايران بيشتر عبارت است از زنبوركخانه ، كه بر شتر سوار و از پشت آن آتش مىكنند .\r\nقشون ايران نيز داراى توپهاى كوچكى مىباشد اما راههاى مرزى براى حمل و نقل آنها هيچ مناسب نيست و از آنجا كه قنداق توپها را بسيار بد مىسازند ، يا به واسطهء برخورد به تخته‌سنگها يا افتادن در پرتگاهها ، مىشكند يا پس از چندبار تيراندازى متلاشى مىگردد . عيب ديگر سازمان قشون ايران در اين است كه به كلى فاقد افسران خوب ، و در نتيجه فاقد سلسله مراتب نظامى شايسته است . قشونى كه مردان لايق و آزموده براى هدايت يا فرماندهى نداشته باشد يا نتواند حقوق سپاهيان را به روش مرتب و منظمى بپردازد تقريبا محال است كه به مرتبهء كمال برسد . در ايران مقامات لشكرى از مقامات كشورى تفكيك نشده است . رؤساى عشاير كه نسبت به هم حسادت مىورزند فرماندهان افواج زيردست خود نيز مىباشند . به همين سبب ميان عمليات جنگى آنان هماهنگى نيست و اطاعت و انضباطى را كه مطلقا در امور نظامى ضرورت دارد رعايت نمىكنند .\r\nدر غياب شاه و شاهزاده ، سپهسالارى با صدراعظم است ، و چون غالبا اين افراد از درجات كاملا كشورى به آن مقام رسيده‌اند فرماندهى قشون ممكن است به دست كسى بيفتد كه هرگز جنگ نديده است . »\r\n( 1 ) . به اصطلاح انگليسى  Buckler  . - م .\r\n( 2 ) .  pirameto \r\n","page_name":" 232 ","page_number":232},
  {"content":"\r\n\r\nخود رفت اما در ارغنى « 1 » مردم آن سامان بر آنان تاختند و تلفاتى فراوان بر آن گروه وارد آوردند و كاترينو بسيارى از سربازان خود را از دست داد و پس از تحمل مشكلات عديدهء ديگر رو به سوى توقات « 2 » نهاد و سرانجام سپاهيان خود را به خرپرت « 3 » رساند و در آنجا چون شنيد كه به زودى اوزون حسن از راه مىرسد خاطرش آسوده شد . لشكر ايران در ماه سپتامبر وارد ارغنى شد : آمدند و كشتند و سوختند و مردم را به باد غارت گرفتند و قطعه‌قطعه كردند و هراس و وحشت در دلها افكندند ، چنان كه همه كس از برابر اين طوفان گريخت . اوزون حسن هنگام عبور از ارزنجان و توقات به هر جا كه رسيد با همان خشم و كينه شهرها و روستاها را سوزاند و به كارل « 4 » كه ازان قره‌مان بود بتاخت و آنجا را بگشود .\r\nمصطفى فرزند سلطان عثمانى كه با احمد پاشا « 5 » در لارنده « 6 » از شهرهاى قره‌مان اقامت داشت از شنيدن اين خبر سراسيمه به سوى قونيه « 7 » گريخت و مادرش را به افيوم قره‌حصار « 8 » فرستاد كه به مسافت پنج روز راه از قسطنطنيه است . اما ايرانيان به سوى قونيه روان بودند كه سلطان عثمانى دو نامه به پسر خود نوشت و به وى فرمان عقب‌نشينى داد و گفت كه از روى بىپروايى با دشمن درنياويزد ، زيرا هر پيروزى ناچيزى بر دليرى آنان مىافزود و ممكن بود كه به هر كارى دست زنند .\r\nمصطفى پس از خواندن نامه‌هاى پدر چون مىدانست كه حق با اوست به كوتاهيه عقب نشست و در آنجا داوود پاشا را ملاقات كرد كه بيگلربيگى آناطولى را داشت و سرگرم فراهم آوردن سپاهى جرار از مردان كارزار بود . در اين هنگام « ترك بزرگ »\r\n\r\n\r\n","description":"","footnote":"\r\n( 1 ) . در متن  Giauas  كه همان  Garjannes  است و آن نام محلى است در ارزنجان . اين محل ، به احتمال بسيار قوى ارغنى است . ( نوايى )\r\n( 2 ) .  Tocat \r\n( 3 ) .  Kharput  ( در متن  Carpeto  ) واقع در دره‌اى است كه قدما آن را درهء سوفنه  Valley of Sophene  خوانده‌اند . نگاه كنيد به سفرنامهء بازرگان ونيزى ، در همين مجموعه .\r\n( 4 ) .  Carl \r\n( 5 ) .  Acomat Pasha \r\n( 6 ) .  Lulla \r\n( 7 ) . در متن  Cogno  كه همان قونيه  Konihe  ( يا  Iconium  ) است . قونيه از شهرهاى آسياى صغير و داراى سى هزار جمعيت است و فرشبافى در آنجا رواج دارد . قونيه پايتخت سلاطين سلجوقى بود .\r\n( 8 ) . در متن  Saibcacarascar  كه همان  Ofium kara Hissar  است و آن شهرى است داراى پنجاه هزار سكنه و در دويست ميلى ازمير قرار دارد و ترياك به حد فراوان در آنجا به عمل مىآيد .\r\n","page_name":" 233 ","page_number":233},
  {"content":"\r\n\r\nصلاح نديد كه در پايتخت بماند ، چه مىترسيد كه لشكريانش در غياب او خود را ببازند و بر خاك آناطولى بتازند و قدم به كشورش گذارند و دژهايش را بگشايند . از اين‌رو با همهء درباريان خود به آسيا آمد و چشم‌براه نشست تا به زودى با اوزون حسن و لشكر ايران روياروى شود . اما در اين اثنا جاسوسان خبر آوردند كه يكى از سرداران اوزون حسن فتنه‌اى در آن سامان برانگيخته و با چهل هزار سوار دست به غارت و كشتن و سوختن برده و در همان ايام رو به بورسه نهاده است تا آنجا را طعمهء آتش سازد و شاه با بقيهء قوا در عقب مانده است . پس سلطان عثمانى ، مصطفى را با شصت هزار از بهترين سواران خود به جنگ فرستاد و آنان بشتاب رو به سوى دشمن نهادند تا هرچه زودتر با او درآويزند و نگذارند كه بيش از اين ويرانگرى كند . لشكر ايران چون پى به آهنگ عثمانيان بردند عقب‌نشينى كردند ، بخصوص كه مىدانستند عدهء آنان از دشمن بسى كمترست و چون غنيمتهاى فراوان بچنگ آورده بودند بكندى راه مىسپردند . چهار هزار تن از سواران عثمانى به فرماندهى مراد « 1 » كه با شتابى فراوان ايرانيان را دنبال مىكردند به آنان رسيدند و بيدرنگ حمله بردند و ايرانيان دليرانه جنگيدند و ميدان را بر دشمن تنگ كردند و در لحظه‌اى تارومارشان ساختند و دو هزار تن از عثمانيان را با سردارشان مراد ريزريز كردند . هنوز اين كارزار پايان نگرفته بود كه مصطفى پاشا با بقيهء لشكر از راه رسيد و بشدت بر لشكر ايران تاخت و اينان در سوى ديگر با همان دلاورى پاى فشردند . هر دو سو ساعتها با دليرى پيكار كردند و گمان مىرود كه درهرحال پيروزى ازان ايرانيان بود ، اگر خود را نخست در جنگ با آن چهار هزار طلايهء عثمانى خسته نكرده بودند . زيرا هنگامى كه مصطفى پاشا با سربازان تازه‌نفس از راه رسيد آنان را از آن نبرد و از رنج راه خسته ديد ، و ازاين‌رو پيروز شد ، « 2 » گرچه تلفات فراوانى داد . در نامه‌هاى كاترينو زنو كه اين تاريخ از روى آنها فراهم آمده است شمارهء كشتگان ياد نشده است . همين‌قدر گفته شده است كه يوسف خان « 3 »\r\n\r\n\r\n","description":"","footnote":"\r\n( 1 ) . در متن  Armauth  كه همان  Amurath  است . - م .\r\n( 2 ) . نولز مىنويسد : ايرانيان در اين جنگ فاتح شدند و مصطفى ناگزير گريخت . تاريخ تركان ، ص . 410 ، همچنين نگاه كنيد به آنچه پس از اين خواهد آمد .\r\n( 3 ) . در متن  Usufcan  و در كتاب دياربكريه ، ص . 569 ، يوسف بيگ . - م .\r\n","page_name":" 234 ","page_number":234},
  {"content":"\r\n\r\nسردار اوزون حسن به دست عثمانيان اسير شد و پيراحمد امير قره‌مان با بيشتر سپاهيان خود گريخت و جان بدربرد . در سراسر زمستان پادشاه ايران و سلطان عثمانى سرگرم تهيهء تداركات جديد براى جنگ بودند تا دوباره در بهار با هم پيكار كنند .\r\nاوزون حسن در آغاز تابستان جنگ را آغاز كرد و چند تن از جاسوسان عثمانى را دستگير ساخت و فرمان داد تا دستهايشان را بريدند و از گردنهايشان آويختند و ايشان را بدين هيأت به عثمانى بازگرداند .\r\nدر اين هنگام نامه‌هايى به كاترينو رسيد به قلم پيترو موچنيگو « 1 » كه در آن زمان درياسالار بود و سپس « دج « 2 » » شد . جوزافا باربارو در اين نامه‌ها به وى خبر داده بود كه حضرت فرمانرواى ما هدايايى براى شاه ايران فرستاده و نيروى دريايى ونيز به قره‌مان رسيده است . از همه مهم‌تر آنكه وى با خشنودى فراوان آگاه شد كه نيروى دريايى ما پاره‌اى از دژهاى دشمن را گرفته و آنها را به سرداران امير قره‌مان سپرده‌اند . اين نامه‌ها چنان مايهء شادى و اميدوارى اوزون حسن شد كه امر كرد تا اين خبر را در سراسر لشكر ايران پراكندند و فرمان داد تا به نشانهء دوستى و احترام نسبت به جمهورى ما همراه با نفير شيپورها و غرش زنبوركها « 3 » نام ونيز را بستايند و بر آن درود فرستند . پس چنان هيابانگى برخاست كه از چند فرسنگ به گوش مىرسيد .\r\nآن عثمانلو [ سلطان محمد 
  ] نيز پس از كوششهاى فراوانى كه به كار برد به آسيا رفت و در آماسيه از شهرهاى كاپادوكيه « 4 » كه سنجق « 5 » پسرش بايزيد « 6 » بود حصارى شد . اين بايزيد همراه مصطفى پاشا و پدرش به جنگ رفتند و پسر سوم سلطان\r\n\r\n\r\n","description":"","footnote":"\r\n( 1 ) .  Pietro Mocenigo \r\n( 2 ) .  Doge  عاليترين مقام در دستگاه حكومت ونيز بوده است . دجها معمولا از خود اختياراتى نداشتند . - م .\r\n( 3 ) . در متن  Zamblacare  كه مترجم انگليسى آن را در حاشيه معادل با  Zamburka  نوشته است . - م .\r\n( 4 ) .  Cappadocia \r\n( 5 ) . در متن  Sangiacato  كه مترجم انگليسى آن را در حاشيه معادل  Sanjak  نوشته است ، و اما سنجق يا سنجاق از تقسيمات كشورى عثمانى است معادل شهرستان . - م .\r\n( 6 ) . سپس به نام بايزيد دوم معروف شد و از 1481 تا 1512 م . [ 885 تا 918 ه . ق . 
  ] سلطنت كرد .\r\n","page_name":" 235 ","page_number":235},
  {"content":"\r\n\r\nعثمانى كه نامش جم سلطان « 1 » بود در قسطنطنيه ماند . از آنجا كه مشكل لشكركشى به ايران تهيهء خواربار است - ايرانيان را رسم بر اين است كه آباديهايى را كه به فاصلهء پانزده يا بيست روز بر سر راه احتمالى دشمن قرار دارد ويران مىكنند . از اين‌رو آنكه سوداى تاختن بر ايران دارد اگر توشهء كافى همراه نبرد ، يا از گرسنگى در راه مىميرد ، يا با سرشكستگى عقب مىنشيند و يا در دام دشمن مىافتد .\r\nسلطان محمد پس از آنكه در اين‌باره با قوم نيك مشورت كرده بود سازوبرگ بسيار برگرفت و لشكر خود را به پنج ستون تقسيم كرد .\r\nفرماندهى ستون اول را كه عبارت بود از سپاه ينىچرى و ديگر سربازان كه جمعا عدهء آن به سى هزار مىرسيد و گل سرسبد سپاه آل عثمان بشمار مىرفت خود شخصا بر عهده گرفت .\r\nفرماندهى ستون دوم را كه آن نيز عبارت از سى هزار تن بود ، بايزيد عهده‌دار شد .\r\nستون سوم عبارت از سى هزار تن بود از جمله دوازده هزار تن والاشى « 2 » كه سركردهء ايشان باسارابا « 3 » نام داشت و در اين جنگ به يارى عثمانيان آمده بود ؛ سردارى ستون سوم با مصطفى پاشا بود .\r\nسردارى ستون چهارم با تركى بود به نام خاصه مراد پالئولوگوس « 4 » كه بيگلربيگى روم‌ايلى « 5 » بود . شمار اين ستون به شصت هزار مىرسيد و در بين آنان عدهء بسيارى از رعاياى مسيحى سلطان عثمانى وجود داشتند .\r\n\r\n\r\n","description":"","footnote":"\r\n( 1 ) . اين همان  Djim - Zizim  يا . . .  Zemes  شوربخت است كه بر سر تاج‌وتخت با بايزيد جنگيد و از او شكست خورد و نخست به مصر و سپس به رودس  Rhodes  گريخت . او را به رم نزد پاپ اينوسان هشتم فرستادند اما پس از چندى به تحريك آلكساندر بورجا ( بورژيا )  Alexander Borgia  آن مرد بدنام مسمومش كردند زيرا بورجا ناچار شده بود كه شاهزادهء عثمانى را به شارل هشتم پادشاه فرانسه  Charles VIII  تسليم كند . [ جم زيزم همان \" جم سلطان \" است . نوايى 
  ]\r\n( 2 ) . منسوب به والاشى ( به انگليسى  Walachia  يا  Wallachia  ) نام ناحيه‌اى است در جنوب رومانى كه از اواخر قرن چهاردهم ميلادى خراجگزار تركان عثمانى بود و در 1861 م . با ملداوى  ( Moldavia )  متحد شد و از اين اتحاد دولت رومانى بوجود آمد . - م .\r\n( 3 ) .  Basaraba \r\n( 4 ) . در متن  Asmurat Palaeologus  [ همان \" خاصه مراد \" است . نوايى 
  ]\r\n( 5 ) . روم ايلى يا رومليا به ناحيهء اروپايىنشين خاك عثمانى اطلاق مىشد . - م .\r\n","page_name":" 236 ","page_number":236},
  {"content":"\r\n\r\nبر ستون چهارم ، كه چهل هزار تن بودند ، داوود بيگلربيگى آناطولى « 1 » فرمان مىراند . از اينها گذشته سواران داوطلب معروف به آقنجى « 2 » با فرمانده خود آمده بودند و عدهء ايشان به سى هزار مىرسيد . اين سواران پيشاپيش لشكر عثمانى به مسافت سى و چهل و پنجاه ميل حركت مىكردند و در حين عبور از روستاها هر چه مىيافتند غارت مىكردند ، مىسوختند و دست به كشتار مىزدند . آنان دلاورترين سپاهيان ترك بودند و وظيفهء ايشان گردآوردن خواربار براى اردو بود .\r\nسلطان عثمانى با اين لشكر جرار از آماسيه حركت كرد و با خود نيز چند توپ سنگين برداشت و با نظم تمام به راه افتاد . شهر سيواس « 3 » را كه در جانب چپ لشكر بود پشت سر نهاد . اين همان شهرى است كه در كرانهء رود ايريس [ قزل ايرماق 
  ] « 4 » نهاده است و از كوههاى طرابوزان جارى است . لشكر عثمانى پس از عبور از آن سامان به دشتى كوتاه درآمد كه در ميان سيواس و كوه توروس « 5 » قرار دارد . سپس تركان بر سر راه خود به نيكسار « 6 » رسيدند كه دژى سخت استوار ازان ايران بود و چون نمىخواستند وقت خود را در راه تلف كنند به آن حمله نبردند و همچنان پيش رفتند و شهر قويله‌حصار « 7 » را كه در سمت چپ بود در پشت سر نهادند و اين شهر در ميان كوههاست و روستاهاى بسيار پيرامونش را گرفته است . همين‌كه از كوهها سرازير شدند در نزديكى قره‌حصار\r\n\r\n\r\n","description":"","footnote":"\r\n( 1 ) .  Natolia \r\n( 2 ) . در متن  Acangi  كه مترجم انگليسى در حاشيه معادل  Akindjis  نوشته است . - م .\r\n( 3 ) . سيواس به مسافت شصت ميل از توقات و در ساحل قزل‌ايرماق قرار دارد و صنعت آن تهيهء پشمينه‌هاى درشت و خشن است .\r\n( 4 ) . در متن  Lais  كه مترجم انگليسى آن را در حاشيه معادل با  Iris  نوشته و علاوه كرده است كه اين همان قزل‌ايرماق كنونى است .\r\n( 5 ) .  Mount Taurus \r\n( 6 ) . در متن  Nicheset  كه مترجم انگليسى در حاشيه آن را معادل  Niksar  نوشته است .\r\n( 7 ) . در متن  Coiliutar  كه مترجم انگليسى در حاشيه آن را معادل با قويلىحصار نوشته و چنين افزوده است : « قويله‌حصار بنا بر نقشهء كيپرت  Kiepert  در ساحل شوناك  Schonak  يا اوادميش چاى  Owadmish Schai  قرار دارد كه به قزل‌ايرماق مىريزد . اين شهر اندكى پايين‌تر از قره‌حصار شابين  Shebban Kara Hissar  قرار دارد و قوينلوحصار نيز خوانده مىشود . »\r\n","page_name":" 237 ","page_number":237},
  {"content":"\r\n\r\nشابين « 1 » كه معدنهايش معروف است توقف كردند .\r\nساكنان آن ديار همه گريخته و به كوهها پناه برده بودند . ازاين‌رو لشكر بىآنكه در جايى درنگ كند به پيشروى تا شهر اجين « 2 » كه در دشتى وسيع قرار دارد ادامه داد . در آنجا در كليسايى حكيمى را يافتند كه گرداگردش كتابهاى بسيارى ديده مىشد « 3 » و خود علىرغم آن همه هيابانگ و فرياد و فغان سرگرم خواندن بود . سواران آقنجى « 4 » او را با شمشير پاره‌پاره كردند . ديگر مردمان همه به آن سوى فرات گريخته بودند . سپاهيان عثمانى از آنجا بيرون آمدند و به روستايى رسيدند كه ارزنجان « 5 » نام داشت و اين همان ارمنستان صغير است . در اينجا به رود فرات كه تا ملطيه « 6 » چندان مسافتى نداشت نزديك شدند و در اين محل بود كه سفير سلطان قاهره با يازده جمازه نزد سلطان عثمانى آمد و تيرى كه بر نوك آن نامه‌اى بسته بود به وى تسليم كرد . به زودى پاسخ‌نامه را نوشتند و به او دادند و سفير و همراهان بر جمازه سوار شدند و رفتند و در يك روز مسافتى عظيم پيمودند ؛ زيرا جمازه چنان تندرو است كه بيش از هر چارپا بىهيچ درنگ راه مىنوردد . از اينجاست كه يوحناى پاك خروسوستوم « 7 » در تفسير آن آيهء مشكل از\r\n\r\n\r\n","description":"","footnote":"\r\n( 1 ) . در متن  Carascar  كه مترجم و محشى انگليسى در حاشيه آن را معادل با قره‌حصار شابين  Shebban Kara Hissar  نوشته و چنين افزوده است : « هنوز به داشتن معادن زاج سفيد  ( alum )  معروف است . دژ بر فراز كوهى جدا از ديگر كوهها قرار دارد كه ارتفاعش تقريبا ششصد پا و محيطش سيصد ميل است و داراى استحكامات طبيعى فراوانى است و وسيله‌اى كه براى رساندن آب به قلعه در زمان محاصره تعبيه كرده‌اند همانهاست كه در مورد بسيارى از دژهاى كهن ديده مىشود يعنى كندن جوى به شكل پلكانى در ميان تخته‌سنگها . گويا اين شهر يكى از بلادى بوده است كه گنج مهرداد  Mithridates  مذكور در جغرافياى استرابون  Strabo  در آن قرار داشته است . تجارت زاج سفيد سخت از رونق افتاده است زيرا امروز فقط به شهرستانهاى عثمانى صادر مىشود . كلمهء \" شابين \" به معنى زاج سفيد است . ر . ك . لسترنج ، ص . 156 .\r\n( 2 ) . در متن  Argina  كه مترجم انگليسى دربارهء آن در حاشيه احتمال مىدهد كه همان  Egin  است « بر كنار فرات در راه ارزنجان به ملطيه ، نگاه كنيد به سفرنامهء آنجوللو ، فصل ششم » . - م .\r\n( 3 ) . اين واقعه را مقايسه كنيد با واقعهء مرگ ارشميدس .\r\n( 4 ) . در متن  Acangian  كه مترجم انگليسى آن را در حاشيه معادل  Akindjis  نوشته است . - م .\r\n( 5 ) . در متن  Arsenga  كه مترجم انگليسى آن را در حاشيه مطابق با ارزنجان مىداند .\r\n( 6 ) . ملطيه  Malatia  همان مليتنه  Melitene  قديم واقع در نزديكى فرات يا مراد  Murad  در عرض جغرافيايى شمالى 30 درجه و 26 دقيقه و طول جغرافيايى شرقى 38 درجه و 27 دقيقه است .\r\n( 7 ) .  St . John Chrysostom \r\n","page_name":" 238 ","page_number":238},
  {"content":"\r\n\r\nانجيل متى « 1 » كه چگونه مجوسان پرستش عيسى را ، توانستند در مدتى كوتاه از مشرق به يهوديه آيند . مىپندارد كه ايشان با جمازه آمدند كه گويند تيزتك‌ترين چارپايان در سفرهاى طولانى است . لشكر عثمانى اينجا را ترك گفتند و در طول ساحل در جهت مخالف جريان رود پيش رفتند ، ولى اوزون حسن در كرانهء آن سوى رود با همهء لشكر ايران صف‌آرايى كرده بود .\r\nدر اينجا ، فرات كه رودى عظيم با كرانه‌هاى بسيار بلند است تشكيل جزاير شنى بسيارى مىدهد ، و ازاين‌رو گذاره كردن رود از ساحلى به ساحل ديگر آسان است . « 2 »\r\nاوزون حسن لشكرى پرشكوه از لسديها « 3 » داشت كه همان پارتها « 4 » باشند و نيز از ايرانيان و گرجيان و كردان و تاتاران . سرداران نامدارى كه بر آنان فرمان مىراند عبارت بودند از اغورلو محمد « 5 » و خليل « 6 » و زينل « 7 » پسران اوزون حسن و پيراحمد « 8 » امير قره‌مان . اما اگرچه لشكر اوزون حسن عظيم بود ، لشكر عثمانيان را نيز بزرگ يافت و ديد كه در پهنه‌اى به وسعت ميدانى كه لشكر او در تصرف داشت گسترده شده‌اند . پيش از اين چنين خبرى پراكنده شده و به گوش او رسيده بود ؛ اما باور نكرده بود . پس مدتى از تماشاى آن منظر حيران شد و سپس با شگفتى گفت :\r\n« هاى قحبه سن ، نه دريادور ! » « 9 » كه در زبان فارسى بدين معنى است « اى پسرك . . .\r\n\r\n\r\n","description":"","footnote":"\r\n( 1 ) . اشاره به آيهء 2 از باب دوم انجيل متى است كه مىگويد پس از زادن عيسى « مجوسى چند از مشرق به اورشليم آمده گفتند كجاست آن مولود كه پادشاه يهود است زيرا كه ستارهء او را در مشرق ديده‌ايم و براى پرستش او آمده‌ايم » . مؤلف قاموس كتاب مقدس مىنويسد : « . . . به ما معلوم نيست كه مجوسانى كه در متى ذكر مىكند از كدام مملكت و شهر آمده بودند جز اينكه خبر آمدن مسيح را از يهوديانى كه پراكنده بودند شنيدند . . . » ( قاموس كتاب مقدس ، ترجمه و تأليف هاكس امريكايى ، بيروت 1928 م . ) . - م .\r\n( 2 ) . اين كار تنها در فصل كم‌آبى ممكن است زيرا جزيره‌اى در فرات نيست جز سواحل شنى [ يا به اصطلاح جغرافيايى كرانماسه كه شرح آن در صفحهء بعد خواهد آمد 
  ] . - م .\r\n( 3 ) . در متن  Lesdians  [ « آيا لگزى - لزگى مراد نيست ؟ » نوايى 
  ]\r\n( 4 ) .  Parthians \r\n( 5 ) .  Unghermaumet \r\n( 6 ) .  Calul \r\n( 7 ) .  Enzeinel \r\n( 8 ) .  Pirameto \r\n( 9 ) . اصل عبارت به انگليسى چنين است :  « Haicabesen ne dentider »  مترجم انگليسى در يادداشتى كه در آخر كتاب آورده است مىنويسد كه به جاى عبارت « نه دنتى در » احتمالا « نه دريا در »  « ne deria der »  -\r\n","page_name":" 239 ","page_number":239},
  {"content":"\r\n\r\nچه اقيانوسى » ، و خواسته بود كه اين لشكر جرار را به دريا تشبيه كند .\r\nآنگاه سلطان عثمانى كه مىپنداشت با گستاخى مىتوان بر نيروى اوزون حسن پيشدستى كرد و پيشرفتش را متوقف ساخت به بيگلربيگى روم‌ايلى خاصه مراد پالئولوگوس فرمان داد كه با سپاهيان خود از رود بگذرد و ساحل مقابل را بچنگ آورد ، و اگر در اين كار كامياب مىشد شكستگى آشكار بر اوزون حسن و همهء لشكرش وارد مىآمد . از آنجا كه پالئولوگوس جوان و بىپروا بود از بيم آنكه مبادا گستاخيش مايهء لغزش گردد سلطان به محمود پاشا فرمان داد كه به هنگام ضرورت وى را راهنمايى كند .\r\nوى با سپاهى انبوه تاختن گرفت . بانگ كوس و بوق و شيپور و ناى برخاست .\r\nدرفشها به اهتزار درآمد و سپاه به بستر رود فرود آمد و از يك كرانماسه « 1 » بر كرانماسهء ديگر گذشت . آنگاه اوزون حسن كه از اين كار گستاخانه برافروخته بود نيرويى شگرف كه برگزيدهء لشكرش بود به درون رود فرستاد و در آنجا ايرانيان با عثمانيان به جنگ پرداختند و هيچ يك از دو طرف نمىخواست يك وجب عقب نشيند ، در حالى كه هر دو لشكر در دو كرانهء رود ايستاده بودند و اين صحنه را مىنگريستند ، و ياران خود را به پيكار كردن برمىانگيختند و دل و جرأت مىدادند . سرانجام عثمانيان پس از دادن تلفاتى سنگين شكست يافتند و از كرانماسه‌ها رانده شدند .\r\nدر اين گيرودار بسيارى از آنان غرق گشتند و آب ايشان را برد . از بس ايرانيان دمادم بر تركان مىتاختند آتش جنگ دوباره برافروخته شد و پيكارى سخت خونين‌تر و بىرحمانه‌تر از كارزار نخستين درگرفت ، زيرا سپاه عثمانى هنگام عقب‌نشينى سردار خود را از دست داد . آب ، خاصه مراد پالئولوگوس را برد و تقريبا غرق شد و عثمانيان كه مىخواستند او را يارى كنند دست از جان شستند و با\r\n\r\n\r\n","description":"","footnote":"\r\nبايد خواند ، يعنى « چه دريايى است » و اضافه مىكند كه اين عبارت تركى است نه فارسى . از اين گذشته خواننده را به سفرنامهء آنجوللو ، فصل هفتم ، مراجعه مىدهد كه در آنجا اين عبارت تركى به صورتى نزديك به صورت مذكور در بالا آمده است . اما معنى مضمون فحش اوزون حسن اين است كه « اى قحبه ، چه دريايى است » - م .\r\n( 1 ) . كرانماسه بر وزن شبانكاره « پشته‌اى از ماسه در دريا يا رود كه هنگامى كه آب پايين رود ، پديدار مىگردد » به انگليسى  Sandbank  ( فرهنگ اصطلاحات جغرافيايى ، تأليف احمد آرام و . . . مصطفى مقربى ، تهران ، آذرماه 1338 ) . - م .\r\n","page_name":" 240 ","page_number":240},
  {"content":"\r\n\r\nحريف درآويختند . « 1 » ازاين‌رو دوباره چنان نبرد خونبارى درگرفت كه پيدا نبود كدام يك از فريقين بيشتر كامياب شده است ، با اين همه سرانجام ايرانيان پيروز شدند و پشت دشمن را شكستند و او را از دم تيغ گذراندند و به پس راندند و خاصه مراد در رود فرات غرق شد . « 2 »\r\nمحمود پاشا كه در كرانماسهء مجاور صف‌آرايى كرده بود از ديدن اين حال بزيركى تا كرانهء اصلى عقب نشست و همين‌كه ايرانيان دشمن را تعقيب كردند و بدانجا رسيدند ، براى سومين‌بار با آنان درآويخت و دليرانه پيشروى ايرانيان را متوقف ساخت . اگر شب فرانمىرسيد و هر دو طرف از يكديگر جدا نمىگشتند ، محاربه‌اى شديدتر از آنچه روى داده بود رخ مىنمود .\r\nبرخى برآنند كه فرارسيدن شب دست اوزون حسن را از پيروزيى بزرگ كوتاه كرد ، چه اگر محمود پاشا شكست مىخورد ، ايرانيان افتخارى عظيم حاصل مىكردند و بر كرانهء ديگر دست مىيافتند و چون سلطان عثمانى نمىتوانست در آن سرزمين كوهستانى توپخانهء خود را به كار گيرد ، يا با سواره‌نظام خود ميدانى وسيع را فروگيرد ، بيقين طعمهء تيغ دشمن مىشد ، زيرا هنگام زدوخورد در رود بيش از پانصد تن از سپاهيان ايران كشته نشدند اما از لشكر عثمانى پانزده هزار تن كشته يا در آب غرق شدند ، و عده‌اى بيشمار به اسارت درآمدند .\r\nازاين‌رو سلطان عثمانى كه هزاران نگرانى و گمان بر دلش راه يافته و به ستوهش آورده بود از بيم شبيخون دشمن شب همه شب لشكر خود را در حال آماده‌باش نگاه داشت . روز ديگر جيرهء اضافى ميان همهء سربازان پخش كرد و بردگان را آزاد ساخت ، به شرط آنكه با اردو به قسطنطنيه بازگردند . آنگاه پس از صف‌آرايى لشكر در امتداد رود به سوى بالا بازگشت و چون به نزديكى شهر\r\n\r\n\r\n","description":"","footnote":"\r\n( 1 ) . اين نبرد در نزديكى ملطيه در 1473 م . [ 877 / 878 ه . ق . 
  ] وقوع يافت .\r\n( 2 ) . نولز مىگويد كه مصطفى پسر عالىرتبهء محمد دوم و [ خاصه 
  ] مراد ، پاشاى روم‌ايلى كه در جنگ كشته شد در نبردى كه با شكست عثمانيان در 1473 م . [ 877 / 878 ه . ق . 
  ] پايان يافت فرماندهان سپاه عثمانى بودند . وى نيز از نبرد ديگرى سخن مىگويد كه سال بعد درگرفت و سلطان محمد خود در ميدان جنگ حاضر بود و شكست يافت ، و يكى از پاشاهاى او كشته شد . شايد از همين يك جنگ دو واقعه و دو روايت ساخته و پرداخته باشند و به احتمال قويتر در نبردى كه پيش از اين ياد شد ، ايرانيان پيروز شدند .\r\n","page_name":" 241 ","page_number":241},
  {"content":"\r\n\r\nبايبرت « 1 » رسيد آن شهر را در دست راست پشت سر نهاد و از كوههايى كه ارمنستان بزرگ را از ارمنستان صغير جدا مىكند گذر كرد و راهى را در پيش گرفت كه به سوى شمال غربى و در جهت طرابوزان كشيده شده بود .\r\nچون عثمانيان در گدارهاى رود فرات بدان‌سان كه وصف كردم شكست يافتند اوزون حسن را پسران و همهء لشكر برانگيختند كه عثمانيان را دنبال كند و ثمرهء چنين فتح بزرگى را به هدر ندهد زيرا ايرانيان نيروى دشمن را آزموده بودند و بخوارى در آن مىنگريستند و چشم داشتند كه از هر كارزارى پيروز بيرون آيند .\r\nپس شاه در كرانهء ديگر به تعقيب دشمن پرداخت تا به قصد او پى ببرد ، اما چون ايرانيان ديدند كه عثمانيان از فرات دور شده‌اند به اوزون حسن اصرار كردند كه از رود بگذرد ، زيرا مىديدند كه تركان آشكارا مىگريزند . شاه بر خلاف ارادهء خود بدين كار تن درداد . گفتيم بر خلاف اراده‌اش ، زيرا مردى زيرك ، واقع‌بين و كهنه‌سرباز بود . آن دستور عالى علم نظام را بخاطر داشت كه مىگويد : « براى دشمن‌گريزان راهها را از زر و پلها را از سيم بسازيد » . بارى درخواست كسان خود را پذيرفت تا ببيند با آن همه شوق و آرزو چگونه در جنگ پيروز مىشوند . پس چهل هزار از ماهرترين و دليرترين سپاهيان خود برگزيد و فرات را گذاره كرد و بشتاب لشكر دشمن را دنبال كرد و پسر ارشد خود خليل را در آن سوى رود نهاد با همهء گرجيان و تاتاران و بسيارى ديگر از سربازانى كه نگهبان باروبنه بودند . در پايان ماه اوت به قلهء پاره‌اى از كوهها رسيد و از آنجا لشكر آل عثمان را در دره‌اى كه در جهت طرابوزان قرار دارد ، مشاهده كرد . چون از پيروزى اخير خود مىپنداشت كه به آسانى مىتواند بر عثمانيان چيره شود و آنان را فرارى كند سپاه را آراسته كرد .\r\nعثمانيان چون راه را بر خود بسته ديدند و دانستند كه يا بايد به زور شمشير آن را بگشايند يا تن به ننگ و بدنامى داده شكست يابند و از دم تيغ بگذرند ؛ به حكم ضرورت خود را با شوق فراوان آمادهء جنگ كردند . « 2 » آنگاه سلطان عثمانى\r\n\r\n\r\n","description":"","footnote":"\r\n( 1 ) . در متن  Braibert  كه مترجم انگليسى در حاشيه آن را مطابق بايبورت  Baiboort  دانسته كه همان بايبرت است و مىنويسد « در كرانهء رود تراك  Turak  يا دلچوروچ‌سو  Delchrochsu  قرار دارد كه در نزديكى باطوم ، به اوكسين  Euxine  [ - درياى سياه 
  ] مىريزد و تقريبا واقع است در شمال ارزنجان » . - م .\r\n( 2 ) . مقصود جنگ تابده  Tabeada  است .\r\n","page_name":" 242 ","page_number":242},
  {"content":"\r\n\r\nحفاظت اردو را به اوسترفو « 1 » سپرد ، و پادگانى كه عدهء آنان نسبتا فراوان بود در اختيارش نهاد . از جانب ديگر ، خود از كوهى كه به دست لشكر ايران نيفتاده بود ، بالا رفت . اوزون حسن چون ديد كه عثمانيان از اردوگاه خارج شدند پسرش اغورلو محمد را با سپاهى از ده هزار سواره‌نظام فرستاد تا با اوسترفو مصاف دهد و اميد عافيت را از دلهاى عثمانلوها بركند . سپس سه سپاه عظيم ديگر بياراست . ميمنه را به پيراحمد امير قره‌مان سپرد و ميسره را به زينل . خود شخصا فرماندهى قلب و همه پيادگان را كه وضعى سخت عالى داشت بر عهده گرفت . جنگ در ساعت چهاردهم آغاز شد و هشت ساعت دوام يافت . ايرانيان چنان با دليرى در برابر آن لشكر عظيم پايدارى كردند كه ديدن دلاورى ايشان مايهء حيرت بود ، و اگر مصطفى پاشا فرزند سلطان عثمانى با سپاهى تازه‌نفس به ميمنهء امير قره‌مان حمله نكرده بود ، باز تا مدتى ديگر طرف غالب معلوم نبود . اما همين‌كه امير قره‌مان در برابر تعرض جديد مصطفى پاشا ميدان را تهى كرد ، آن قسمت از لشكر ايران دستخوش هرج‌ومرج شد . « 2 » زيرا امير قره‌مان با عقب‌نشينى رده‌هاى جنگى جناح راست اوزون حسن را بر هم زد و چون از يك سو لشكر پراكنده شده بود و از سوى ديگر دشمن از مقابل به وى مىتاخت خود را در چنان تنگنايى يافت كه ترسيد در محاصرهء دشمن افتد . ازاين‌رو از بيم نابسامانى اوضاع از اسب خود پياده شد و بر ماديانى بادپيما كه پيوسته براى روز مبادا در كنار خود نگه مىداشت برنشست و چون ديد كه ساعت به ساعت دشمن بر او تنگ‌تر مىگيرد و از ميمنه بيشتر بر او مىتازد ، پشت داد و گريخت . پسرش زينل چون اين بديد با دليرى فراوان خود را به ميان پيادگان افكند و كوشيد كه پيشروى كند تا مبادا با حملهء دشمن همهء لشكر منهزم گردد ، اما هرقدرهم كه اين جوان دلاور مىتوانست در برابر خشم و درنده‌خويى عثمانيان پايدارى كند ، چون سرانجام به دست آنان كشته شد ، ايرانيان شكست يافتند و هزيمت گرفتند .\r\nاغورلو محمد كه رفته بود تا به آن اردوى عثمانى بتازد كه اوسترفو نگاهبانش بود ، با پايدارى سخت او مواجه شد . با اين همه اميدوار بود كه بموقع آنجا را تصرف كند\r\n\r\n\r\n","description":"","footnote":"\r\n( 1 ) .  Ustrefo \r\n( 2 ) . نولز مىگويد كه توپخانهء عثمانى بزرگترين صدمه را به ايرانيان زد ، همچنان‌كه در نبرد چالدران نيز چنين شد .\r\n","page_name":" 243 ","page_number":243},
  {"content":"\r\n\r\nاما چون از شكست پدرش آگاه گرديد ، اندك‌اندك عقب نشست و با خطرى بزرگ روبه‌رو شد ، و آن اسير شدن به دست دشمن بود . زيرا پيش از عقب‌نشينى ، عثمانيان همهء دشت را فراگرفته بودند . با اين همه با كوشش بسيار گريخت و به پدر پيوست . اوزون حسن چون خود را در لشكرگاه خويش كه تا آوردگاه ده ميل فاصله داشت در امان نديد از فرات گذشت و با بقية السيف لشكر خود به درون كشور خود عقب نشست . اين نبرد در سال 1473 م . [ 877 / 878 ه . ق . 
  ] روى داد و در آن ده هزار تن از ايرانيان و چهارده هزار تن از عثمانيان به خاك هلاك افتادند .\r\nسلطان محمد كه فاتح شده بود بر آن شد كه به دنبال طالع خويش بشتابد و با جنگ و ستيز بر پاره‌اى از كشور دشمن سيادت يابد . ازاين‌رو پس از گردآوردن لشكر ، براى دومين‌بار به سوى شهر بايبرت پيشروى كرد و عدهء فراوانى از آقنجيهايى را كه حشر كرده بود و بر مقدمه مىرفتند ، به تيغ بىدريغ مردم آن سامان از پاى درآورد . پس از اين ضرب شصت ديده‌وران به مردم خبر دادند كه سلطان عثمانى با بقيهء لشكر خويش بشتاب مىآيد . پس درحالىكه با كشتن آن عدهء كثير از سپاه دشمن ، باصطلاح دل خود را خنك كرده بودند ، به كوهها پناه بردند . تركان چون به گدار رود فرات همان جا كه نخستين نبرد درگرفته بود ، رسيدند بىهيچ مقاومتى از رود گذشتند ؛ آقنجيها ، همچنان در طلايه بودند .\r\nپس به سوى ارزنجان پيش رفتند و شهرها و روستاها را خالى از سكنه يافتند . بعد از چهار روز به قره‌حصار شابين رسيدند كه دژى است بر فراز كوه .\r\nعثمانيها آمادهء حمله شدند و بدين قصد چند عرادهء توپ به كوه ديگرى « 1 » كه مشرف بدان شهر بود بالا بردند . از آنجا پانزده روز مدام شهر را بمباران كردند . سرانجام فرماندهى كه نامش داراب و از چاكران زينل پسر اوزون حسن بود و بر شهر فرمان مىراند ، چون از مرگ سرور خود آگاه شد دژ را به دشمن تسليم كرد . عثمانيان از قره‌حصار به سوى قويله‌حصار « 2 » روان شدند ، شهرى كه نمىخواست با چنان دشمنى\r\n\r\n\r\n","description":"","footnote":"\r\n( 1 ) . لشكريان عثمانى پس از عبور از رود فرات ظاهرا شروع به عقب‌نشينى به كشور خود كردند ، اما اينكه چرا تا نزديك ملطيه رفتند به خوبى معلوم نيست .\r\n( 2 ) . در متن  Coliasar  ، نگاه كنيد به صفحات قبل . بنا به سفرنامهء آنجوللو ، عثمانيان نزديك ارزنجان بود كه به فرات رسيدند و فقط آقنجيها درطلب آذوقه و عليق از فرات گذشتند . احتمال اين امر بسيار بيشتر است .\r\n","page_name":" 244 ","page_number":244},
  {"content":"\r\n\r\nگستاخ زورآزمايى كند ، و به همين سبب از در تسليم درآمد . در اين هنگام به سلطان عثمانى خبر رسيد كه اوزون حسن سرگرم آن است كه لشكر خويش را به حال نخست بازآرد و بر سر آن است كه در صورت امكان دشمن را از سرزمين خود براند .\r\nازاين‌رو صلاح نديد كه به پيشروى ادامه دهد و خود را با خطرى روبه‌رو سازد كه سپس نتواند خويشتن را از آن برهاند . پس ناگهان از عزم خويش منصرف شد و با شتابى هرچه بيشتر به سيواس و از آنجا به توقات « 1 » بازگشت . در اين شهر بود كه سفير مجارستان اقامت داشت و سلطان عثمانى پيش از جنگ با ايران از روى ريا و چاپلوسى به او گفته بود كه نخست مىخواهد از جنگ با ايران فارغ شود ، و سپس با پادشاه او كه از در آشتى درآمده بود پيمان صلح ببندد . غرضش از اين كار اين بود كه در آن بحران از سوى لشكر مجار آسيبى به وى نرسد . اما پس از آنكه در جنگ با ايران پيروز شد ، سفير را بىعقد پيمان مرخص كرد . با اين حيله و چاره‌گرى توانست پادشاه مجارستان را بفريبد و همهء مسيحيان جهان از اين كار سخت آزرده‌خاطر شدند . اين مطلب كمتر مايهء شك است كه اگر پادشاه مجار از اين فرصت بهره جسته بود حتى با نيرويى اندك مىتوانست عثمانيان را از يونان براند و نيز همهء مردم آسيا را مرعوب كند .\r\nسلطان عثمانى پس از پايان جنگ ايران و عثمانى به شرحى كه پيش از اين گفتيم با شادى فراوان به قسطنطنيه بازگشت و مصطفى پاشا را در « سنجاق » خود گذاشت و وى به زودى در آنجا درگذشت . احمد پاشا با لشكرى جرار به سوى لارنده از شهرهاى متعلق به فرمانرواى قره‌مان رفت كه در نزديكى كوه توروس است . چنين وانمود كرد كه دربارهء مردم آن ديار نيات صلح‌جويانه دارد و رفته‌رفته دل بزرگان آن شهر را بدست آورد . گاه اين و گاه آن را با مهربانى و فروتنى به نزد خود خواند تا با او به خوان نشينند . مدتى اين نيرنگ را به كار بست تا دربارهء او يا لشكر عثمانى بدگمان نشوند . عاقبت ، روزى براى عزيمت خويش معين كرد . پيش از حركت تمام بزرگان شهر را به ميهمانى رسمى خواند . در اثناى اينكه شاد و خرم با او سرگرم خوردن و نوشيدن بودند ، به يارى گروهى از سربازان خود كه مأمور اين كار كرده بود\r\n\r\n\r\n","description":"","footnote":"\r\n( 1 ) .  Tocat  در پنجاه و شش ميلى سيواس قرار دارد . جمعيتش چهل هزار و تجارتش بسيار پررونق است .\r\n","page_name":" 245 ","page_number":245},
  {"content":"\r\n\r\nايشان را به زندان افكند ، و پنهانى در جاهايى معين آنها را خفه كرد . با اين تمهيد به آسانى بر آن سرزمين كوهستانى مسلط شد و همهء مردم را اسير كرد و به يونان فرستاد ، و به جاى آنان ديگران را ساكن آن مرزوبوم كرد . در زمانى كه اين وقايع در خطهء قره‌مان روى مىداد اوزون حسن كه در عرض مدتى كوتاه ، نخست سعادتى عظيم يافته و سپس بخت يكباره از او برگشته بود ، به سبب عقب‌نشينى اخير خود سخت پريشان‌خاطر بود . زيرا طى ساليان دراز اين شهرت را حاصل كرده بود كه شكست‌ناپذير است . اكنون با يك ضربت دشمن اين شهرت و آوازه ناپديد شده مىنمود . ازاين‌رو دو سفير ، يكى لهستانى و ديگرى مجارستانى را كه در دربار او بودند هر دو را مرخص كرد تا شاهد شوربختى او نباشند و از اين راه بر ادبارش نيفزايند . « 1 »\r\nو از آنجا كه بزرگترين مايهء اميدش شاهزادگان مسيحى بودند و چون مىديد كه سود ايشان سود اوست كاترينو را با نامه‌هايى كه به پادشاهان فرنگستان نوشته بود گسيل كرد تا از ايشان يارى جويد و در وجود خطرى كه هر دو طرف را تهديد مىكرد اصرار ورزد و بگويد كه او اساسا به تحريك و تشجيع جمهورى ما و ديگر دولتهاى مسيحى با عثمانى پيكار جسته بود .\r\nبدين‌گونه همهء سفيران دسته‌جمعى از دربار شاه به راه افتادند و كاترينو از آن دو جدا شد تا به سفر خود ادامه دهد و به سالواتوپولو « 2 » واقع در درياى اعظم « 3 » آمد و از آنجا عبور كرد و به كافا درآمد و در اين دريانوردى سوار كشتى مردى شده بود از مردم جنوا كه نامش لوگى دا پوتزو « 4 » بود و اين شخص چون در اثناى راه شنيد كه كاترينو سفير ونيز در دربار اوزون حسن بوده است خواست او را به قسطنطنيه نزد سلطان عثمانى برد ، زيرا كافا تابع و خراجگزار عثمانى بود .\r\nازاين‌رو مردم شهر اعلاميه‌اى صادر و مجازات شديد معين كردند تا كسى\r\n\r\n\r\n","description":"","footnote":"\r\n( 1 ) . چنين مىنمايد كه بر خلاف آنچه نويسندهء ونيزى مىخواهد در ذهن ما رسوخ دهد ديگر پادشاهان مسيحى يكباره چنان كوردل نبودند كه از محاسن و مزاياى اتحاد با ايران غافل باشند .\r\n( 2 ) .  Salvatopolo \r\n( 3 ) .  Greater Sea  . درياى اعظم ، مديترانه يا درياى سياه است . اصطلاح درياى اعظم در شعر سعدى نيز آمده است :\r\n شنيدستم كه در درياى اعظم * / به گردابى درافتادند با هم . . . \r\n( نوايى )\r\n( 4 ) .  Lugi da Pozzo \r\n","page_name":" 246 ","page_number":246},
  {"content":"\r\n\r\nكاترينو را مسكن ندهد ، و به هيچ روى او را پذيرايى و يارى نكند . با اين همه اندرئا اسكارانلى « 1 » كه يكى از اتباع درستكار جمهورى ونيز بود بىآنكه دربارهء كيفرى انديشد كه ممكن بود دامنگيرش گردد هوادارى از دولت ما را ارزنده‌تر از جان و مال خود شمرد و شبانگاه پنهانى با زورقى به كنار كشتى آمد و پس از اداى مقصود و مقصد خويش سفير را برداشت و سلامت به ساحل رساند و وى را در خانهء خويش پنهان كرد . كاترينو چون ديد كه سيم و زر ندارد سخت دچار زحمت شد ، اما يكى از چاكرانش به نام مارتين وى را به اصرار فراوان وادار كرد كه او را از راه مزايده بفروشد و پولش را خرج كند . كاترينو اين همه آزادگى و وفادارى را ستود و چون از بىچيزى و نيازمندى بجان آمده بود آن مرد را همچنان‌كه پيشنهاد كرده بود از راه مزايده فروخت و پولى را كه از اين راه بدست آورد به مصرف رساند . اين نمونهء نادرى است از خادمان باوفا و روراست ، كه آن را بايد با آنچه در روزگار باستان روى مىداده است سنجيد ، روزگارى كه گفته‌اند چاكرانى چنان وفادار بوده‌اند كه براى نجات جان خواجگان خود حاضر بوده‌اند كشته شوند . با اين همه جمهورى ما از قدردانى از مردى كه چنين خدمتى به يكى از اتباع بسيار شايستهء ونيز كرده بود غافل نماند و علاوه بر پرداخت فديهء او مستمريى درباره‌اش برقرار كرد تا مايهء معيشت خود كند و اين نمونه‌اى است براى ديگران تا ارزش خدمت و ابراز وفادارى به دولت را دريابند .\r\nكاترينو از كافا نامه‌هايى به دولت معظم ونيز نوشت و در آنها همهء وقايع جنگهاى اخير را بيان كرد و گفت كه چگونه اوزون حسن او را با مأموريتهاى پنهانى نزد پادشاهان فرنگ فرستاده است تا ايشان را به جنگى جانانه عليه دشمن مشترك برانگيزد ، زيرا شاه بر سر آن است كه در آغاز بهار با همهء قواى ايران به جنگ با عثمانى دست يازد و بار ديگر بخت خويش را در آوردگاه بيازمايد . مضمون اين نامه‌ها براى حكومت ونيز سخت پذيرفتنى بود . زيرا حاكى از خبرهايى بود كه تا آن هنگام از هيچ منبعى نرسيده بود . اما چون شنيدند كه جوزافا باربارو هنوز به ايران نرسيده است بنابر مأموريتى كه او هنگام قبول سفارت پذيرفته بود ، رها كردن جانب\r\n\r\n\r\n","description":"","footnote":"\r\n( 1 ) .  Andrea Scaranelli \r\n","page_name":" 247 ","page_number":247},
  {"content":"\r\n\r\nشاهى را كه دوست ايشان و دائم بر سر قول و پيمان بود موافق شأن خود نيافتند ، بخصوص كه اكنون كاترينو دربار ايران را ترك گفته بود . ازاين‌رو در تاريخ دهم سپتامبر 1473 م . [ 877 / 878 ه . ق . 
  ] مجلس شيوخ ونيز آمبروزيو كنتارينى را به عنوان سفير ونيز در دربار ايران برگزيد و او چنان كه در سفرنامه‌اش نقل شده است در سيزدهم فوريه رهسپار مقصد شد . اين مرد نيز براى رسيدن به كافا از آلمان و لهستان عبور كرد و سرانجام به ايران رسيد و در آنجا جوزافا باربارو را ديد كه پيش از او به آن ديار رسيده بود اما شاه او را به گرمى بسيار نپذيرفت ، شايد به جهت آنكه در ديگر فرمانروايان ما وعده و گفتار بسيار ديده بود و عمل و كردار اندك . جمهورى ما هرگز قولهايى را كه به او داده بود نقض نكرده و اكنون همچنان آماده بود كه با او در خطرى واحد شريك شود ، باز هم شايد به جهت آنكه شاه از حيث قدرت نظامى به سلطان عثمانى نمىرسيد زيرا سپاهيانش مزد نمىگرفتند و هرگاه به خدمت خوانده مىشدند بر او گرد مىآمدند .\r\nبارى بدين دلايل شاه كنتارينى را از خدمت خويش مرخص كرد و سخن از كليات گفت و وعده داد كه در آينده بر ضد دشمن دست به پيكار خواهد زد و چون كنتارينى از بازگشت به ونيز امتناع داشت شاه گفت كه او از دولت خود چنان مأموريتى ندارد و او را وادار كرد كه با سفيرى ديگر ، يعنى فرستادهء دوك بورگوندى ايران را ترك گويد ، و آمبروزيو كه از شاه رنجيده‌خاطر شده بود به جهت اين بىاعتنايى كوشيد كه با سخنان بسيار از بلندنامى اوزون حسن بكاهد . در ضمن كاترينو پس از تحمل رنجهاى بسيار و خطرات فراوان به يارى ميكله امان « 1 » به لهستان رفت و ديد كه كازيمير شاه « 2 » ، جنگ بيهوده‌اى با پادشاه مجارستان درپيوسته است . با اين همه كاترينو رسالتى را كه از اوزون حسن داشت اعلام و اصرار كرد كه كازيمير به خطر بزرگترى كه عالم مسيحيت را تهديد مىكند توجه كند و بداند كه سلطان محمد پس از غلبه بر پادشاهان نيرومند مشرق‌زمين به سراغ مغرب‌زمين خواهد آمد و پيشنهاد كرد كه وى با اوزون حسن متحد شود و از سوى\r\n\r\n\r\n","description":"","footnote":"\r\n( 1 ) .  Michele Aman \r\n( 2 ) . كازيمير چهارم  Casimir IV  از 1447 م . تا 1492 م . سلطنت كرد . وى ، اعيان و اشراف توتونى  Teutonic  و همچنين مجارها را سركوب كرد .\r\n","page_name":" 248 ","page_number":248},
  {"content":"\r\n\r\nغرب بر دشمن بتازد همچنان‌كه شاه ايران نيز از سوى شرق به او خواهد تاخت .\r\nپادشاه با لطف و مهربانى سخنانش را شنيد و پاسخ داد كه به سبب جنگ با مجارستان نمىتواند كه با عثمانيان كه دست اتحاد بديشان داده است كارزار كند .\r\nكاترينو كه از اين سخن به تمايلش پىبرده و دانسته بود كه نمىتواند او را به فرستادن سفير يا نامه به اوزون حسن برانگيزد سخن بسيار راند و وى را پند داد كه با مجارها صلح كند و گفت كه اگر نمىخواهد با تركان بجنگد دست‌كم نبايد كارى كند كه مجارها در اين بحران وظيفه‌اى را كه در برابر جهان مسيحيت دارند انجام ندهند ، همان وظيفه‌اى كه آنها مطابق عادت در بسيارى از جنگهاى ديگر كه با دشمن مشترك داشته‌اند ، بانجام رسانده‌اند . اين سخنان چنان در كازيمير كارگر افتاد كه به سفيران مجار بار داد و سه روزه با ايشان پيمان صلح بست .\r\nهنگامى كه كاترينو در لهستان بود ديد كه پائولو اوگنىبنه « 1 » از طرف دولت معظم ما به سفارت نزد اوزون حسن مىرود . پس نامه‌هايى را كه به شاه ايران نوشته بود به دست او داد مشحون از سخنان دلنشين و سراپا ترغيب و تشجيع وى به پيگيرى و دليرى در جنگى كه آغاز كرده بود . گفته بود كه به هر نحو باشد پادشاهان مسيحى چون ببينند كه شاه براستى جنگ با عثمانيان را آغاز كرده است از او پشتيبانى خواهند كرد و كاترينو نيز در كار خود اصرار خواهد ورزيد و با همه نيرويى كه در اختيار دارد مأموريتى را كه شاه به او تفويض كرده است از جانب او براى فرنگيان بيان خواهد نمود . همراه اين نامه‌ها نامه‌اى نيز با همان لحن به پادشاه گرجستان و به مليكو « 2 » پادشاه منگرليا نوشت و پس از آنكه به اوگنىبنه سفير بخير گفت رو به سوى مجارستان نهاد . در آنجا پادشاه مجار ماتياس كوروينوس « 3 » او را با احترام پذيرفت و اين شهريار از جهت نيروى جنگى و فضل و دانش نه تنها نامىترين پادشاه مجارستان ، كه مبرزترين سلاطين جهان مسيحى بشمار مىرفت .\r\nكاترينو با لحنى چنان راسخ و استوار دربارهء مأموريتى كه از اوزون حسن داشت سخن گفت كه پادشاه كه خود طبعا مايل به جنگيدن با عثمانيان بود قول داد كه\r\n\r\n\r\n","description":"","footnote":"\r\n( 1 ) .  Paolo Ognibene \r\n( 2 ) .  Melico \r\n( 3 ) . ماتياس كوروينوس  Matthias Corvinus  پسر هونيداس بزرگ  Great Hunidas  قهرمان مبارزهء مسيحيان با عثمانيان ، از سال 1458 تا 1490 م . [ مطابق با 862 تا 896 ه . ق . 
  ] سلطنت كرد .\r\n","page_name":" 249 ","page_number":249},
  {"content":"\r\n\r\nهرگز از پشتيبانى شهريارى دريغ نكند كه آن همه شايستهء احترام جامعهء مسيحيت بود . سپس بيشتر در خلوت با كاترينو سخن گفت و چون به مقدار شجاعت و فضيلت او پىبرد وى را به لقب اشرافيت ممتاز كرد و افتخارات بسيار به وى ارزانى داشت و اين نكته را در منشور خاصى مىتوان يافت كه بدين مناسبت در بيستم آوريل 1474 م . [ 878 / 879 ه . ق . 
  ] در بودا « 1 » صادر شده است . زيرا در آن تمام مساعى و زحماتى كه كاترينو در اين راه به كار برده نقل شده است .\r\nكاترينو مجارستان را ترك گفت و به ونيز آمد و از آنجا كه وى به چنان سفرى دور و دراز رفته بود ، و چون كسى بخاطر نداشت كه هيچ فرد ونيزى تا آن زمان براى خدمت به ميهن خويش سفرى چنان طولانى و مهم اختيار كرده باشد تمام مردم از خواص و عوام با هلهلهء شادى او را پذيره شدند ، بخصوص بستگانش كه در او مانند خدايى مىنگريستند كه از آسمان بر زمين فرود آمده باشد . مجلس شيوخ ونيز چون از رسالتى كه اوزون حسن بر عهدهء كاترينو نهاده بود آگاه شد و به حسن نيت او دربارهء جمهورى ما پىبرد ، چهار سفير برگزيد و به دربار پاپ و پادشاه ناپل گسيل كرد و كاترينو را به عنوان سفير شاه ايران همراه ايشان فرستاد و او را بر ديگر سفيران مقدم شمرد . مجلس شيوخ ونيز اين گروه را در تاريخ بيست و دوم اوت يكهزار و چهارصد و هفتاد و چهار ميلادى [ 878 / 879 ه . ق . 
  ] به سوى مقصد روانه كرد . با اين همه رسالت ايشان حاصلى نبخشيد زيرا در آن هنگام در ميان پادشاهان فرنگ نقار و كدورت برقرار بود و چنين مىنمود كه نوعى حسادت مرگبار مانع از اين بود كه سلاح برگيرند و آن پادشاه بزرگ و دلير را يارى كنند ، آن هم شاهى كه تازه خود و كشور خود را به دست هوسباز طالع سپرده بود تا نشان دهد كه از جان و دل در برافكندن دشمنى مىكوشد كه آشكارا سوداى سيادت بر جهان را در سر مىپخت .\r\nپيش از عزيمت اين سفيران ، به جوزافا باربارو كه در قبرس بود نوشتند كه بايد به سفر خود ادامه دهد و به دربار اوزون حسن برود ، و پس از آنكه زمانى دراز در فاصلهء ميان ونيز و قره‌مان گذرانده بود مأموريت خود را بىثمر نگذارد ( زيرا او در\r\n\r\n\r\n","description":"","footnote":"\r\n( 1 ) .  Buda \r\n","page_name":" 250 ","page_number":250},
  {"content":"\r\n\r\nتاريخ پنجم ژانويه 1471 م . [ 875 / 876 ه . ق . 
  ] به سفيرى برگزيده شد و پس از وصول نامه‌اى كه هم‌اكنون از آن ياد كرديم و در تاريخ اول ژانويه 1473 م . [ 877 / 878 ه . ق . 
  ] نوشته شده بود روى به مقصد نهاد ) . آرى عاقبت دست از جان شست و روى به مقصد نهاد تا به ميهن خويش خدمت كند و پس از تحمل خطرهاى فراوان در تبريز به پيشگاه اوزون حسن بار يافت و اين واقعه چنان كه در سفرنامهء خودش مىنويسد به سال هزار و چهارصد و هفتاد و چهار ميلادى [ 878 / 879 ه . ق . 
  ] روى داد و آن شهريار مقدمش را گرامى شمرد و با لطف و عنايت از او پذيرايى كرد . اين جوزافا باربارو مىنويسد كه شاه ايران را در اوج عظمت و شهرت يافته بوده است زيرا در آن هنگام سفيران هند را - كه هر سال به رسم معهود سالانه تحف و هدايايى به نشانهء اطاعت براى شاه مىآورند - با شكوه و جلال فراوان پذيرفته بود .\r\nاما جنگى كه ميان او و اغورلو محمد فرزند دليرش روى داد بلندنامى و هوشمنديش را كه تا آن زمان خلل‌ناپذير بود تباه كرد ؛ زيرا از غم عصيان چنان فرزندى دلاور كه در همهء آسيا و اروپا به شجاعت شهره گشته بود ، ناچار همهء وظايف سلطنت را فراموش كرده بود - بخصوص انديشهء جنگ با عثمانيان را يكباره از سر بدربرده بود .\r\nو اما سبب بروز پيكار ميان پدر و پسر آن بود كه كردان كه مردمى كوه‌نشينند چون به اوزون حسن و عظمت شاهنشاهى ايران رشك مىبردند خواستند تا با افشاندن تخم نفاق ، صلح و صفا را در آن سامان بر هم زنند . ازاين‌رو در افواه چنين شايع كردند كه اوزون حسن مرده است و اغورلو محمد بيدرنگ اين خبر را باور كرد ، زيرا اميد داشت كه پس از مرگ پدر بر تخت سلطنت ايران بنشيند . ازاين رو لشكرى كه پدر براى حفظ بغداد « 1 » يعنى بابل سابق و همهء سرزمين دياربكر « 2 » به او سپرده بود ، گردآورد و بيدرنگ شيراز « 3 » را كه از شهرهاى مرزى ايران است تصرف و تقريبا همهء كردان را به جانب خويش متمايل كرد زيرا همين‌كه شنيدند اغورلو محمد فرمانرواى شيراز شده است فوج‌فوج به نزدش شتافتند و همهء كشور را\r\n\r\n\r\n","description":"","footnote":"\r\n( 1 ) .  Bagadet \r\n( 2 ) . در متن  Biarbera  كه مترجم انگليسى در حاشيه آن را دياربكر دانسته است .\r\n( 3 ) . در متن  Seras  كه مترجم انگليسى در حاشيه آن را شيراز شمرده است .\r\n","page_name":" 251 ","page_number":251},
  {"content":"\r\n\r\nتا حدود تبريز زير پى خود نهادند و به باد غارت گرفتند .\r\nازاين‌رو اوزون حسن با « نگهبانان شاهى » « 1 » يعنى لشكر آماده به خدمتى كه پيوسته به عنوان پاسداران سلطنت بر گرد خود داشت نبرد را آغاز نمود و با شتاب فراوان به سوى شيراز حركت كرد . اغورلو محمد از شنيدن اين خبر به هراس افتاد ، زيرا پيش از شنيدن خبر حملهء پدر ، به دروغ و دغلكارى كردان پى برده و دانسته بود كه از فرط خامى و زودباورى ، بىآنكه به عواقب كار بينديشد دست به شمشير برده است . پس براى فيصل دادن چنين مهمى دست يارى به سوى سران و بزرگانى كه با او و پدرش دوست بودند دراز كرد ، و كوشيد تا از پدر به جهت خطايى كه ازو سر زده بود بخشايش طلبد . اما چون شنيد كه اوزون حسن با دلى پر از كين به جنگ او مىآيد دانست كه اشتباه كرده است و ترسيد كه به او خيانت كنند و جان خود را از دست بدهد . اين واهمه چنان در او قوت گرفت كه حتى بىآنكه با لشكر پدر رويارو شود گريخت و خود را به كشور عثمانى در مرز سنجاق بايزيد - پسر ترك كبير - رساند و كارى كرد كه بايزيد با رضاى پدر پاسدارانى بر او گماشت ، و اغورلو محمد توانست از تركان پناهندگى جويد ، و تحت حمايت ايشان درآيد . از اين گذشته براى مطمئن ساختن بايزيد ، زن و فرزندان خود را به آماسيه « 2 » فرستاد ، و خود نيز به نزد او رفت . شاهزادهء ترك به او سخت حرمت نهاد و خوشامد گفت . چون اين جوان دلاور نمىتوانست اين وضع را تحمل كند خواست بخت خود را كه از او برگشته بود بار ديگر بيازمايد ( زيرا گفته‌اند بسا كه شوربختى به نيكبختى بدل مىگردد ، به شرط آنكه آدمى وظيفه‌اى را كه نسبت به خود دارد از ياد نبرد ) . بدين قصد به قسطنطنيه رفت تا اگر ميسر شود سلطان محمد فاتح - ترك كبير - را به يارى خود برانگيزد . سلطان در حق او محبت فراوان كرد و وعده‌هاى بسيار داد ، زيرا سلطان محمد مردى دلير بود و بيش از پيشينيان خود كه سلاطين عثمانى بودند ستايشگر نژادگى و دلاورى بزرگان قوم بود . گفتارش نيز به‌قدر كردار بود ، چه سلطان محمد آرزو داشت كه آوازه و بلندنامى اوزون حسن را بر باد دهد و كسى\r\n\r\n\r\n","description":"","footnote":"\r\n( 1 ) .  Porta  [ - باب ، درگاه 
  ] . - م .\r\n( 2 ) .  Amasia  زادگاه استرابون  Strabo  و ميتريدات  Mithridates  ، اكنون شهرى است مهم داراى سه هزار جمعيت . تجارت ابريشم در آنجا رونقى بسزا دارد . آماسيه در كنار رود يكشيل ايرماغ قرار دارد .\r\n","page_name":" 252 ","page_number":252},
  {"content":"\r\n\r\nچون فرزند او را به دوستى برگزيند تا در آينده لشكر ايران با او كه در همه عمر فاتح شده بود نستيزد . پس انديشيد كه اگر اغورلو محمد را يارى كند از اين كار سود فراوان خواهد برد : با دشمنى افكندن ميان پدر و پسر ، نيروى ايران را فرسوده خواهد كرد ، و اين كار سبب خواهد شد كه در آينده خودش ، يا جانشينانش ، آن كشور را به زير فرمان درآورند .\r\nاغورلو محمد با قواى امدادى عثمانيان وارد شهرستان سنجه « 1 » شد كه در مرز ايران قرار دارد و كشور پدر را با تاخت‌وتازهاى مكرر به ويرانى كشاند .\r\nاوزون حسن با اينكه چند دسته سوار و پياده براى دفع حملات پسر فرستاد كه اكنون شمشير به روى پدر كشيده بود ، به ظاهر چنين نمىنمود كه مىخواهد آن همه گزندهاى فرزند را تلافى كند زيرا در جلوت و خلوت مىگفت كه از اين بابت سخت غمگين است . ازين‌رو چندى برنيامد كه تمارض كرد و اندك‌اندك با كسانى كه بيش از ديگران به آنها اطمينان داشت ، خواه به جهت آنكه در حقشان نيكى كرده بود ، و خواه به سببى ديگر ، در كنج خلوت نشست و در ايران و عثمانى آوازه درافكند كه سخت بيمار است . سرانجام توسط همان مردم خبر مرگ خويش را در خارج از ايران پراكنده كرد . به زودى نامه‌ها و پيامها به اغورلو محمد فرستادند و او را از خبر مرگ پدر آگاه و از زبان زعماى قوم درخواست كردند كه بشتاب به ايران بازآيد تا مبادا برادرانش خليل و يعقوب « 2 » - تا نصيب كدام شود - پادشاهى را از او بربايند كه براستى به جهت شهامتى كه اغورلو محمد داشت حق او بود نه ديگر برادران .\r\nبراى آنكه اين نيرنگ را بهتر پرده‌پوشى كنند مراسم كفن و دفن او را در شهر ، با شكوه فراوان بجاآوردند .\r\nبدين‌گونه اغورلو محمد تيره‌بخت كه به حكم تقدير با پاى خود به گور آمده بود فراموش كرد كه پيش از اين ، خامى و زودباورى فراوانش وى را از خانمان رانده و از شهر بدركرده بود تا از دشمن ياورى جويد ؛ خصمى كه به ظاهر روى خوش\r\n\r\n\r\n","description":"","footnote":"\r\n( 1 ) . در متن  Sanga  دربارهء اين شهر رجوع شود به لسترنج ، ص . 132 . - م .\r\n( 2 ) . در متن  Giacuppo  كه مترجم انگليسى در حاشيه آن را مطابق با يعقوب  Yakoob  دانسته و نوشته است « پس از اوزون حسن در سال 1487 م . [ 882 / 883 ه . ق . 
  ] بر تخت سلطنت نشست . [ يعقوب ، پس از قتل خليل پسر و جانشين اوزون حسن ، به سلطنت رسيد . نوايى 
  ] .\r\n","page_name":" 253 ","page_number":253},
  {"content":"\r\n\r\nبه وى مىنمود تا فرصت را غنيمت شمارد و از خوارشدنش بهره‌مند گردد .\r\nاغورلو محمد داستان مرگ پدر را راست انگاشت و پيامهايى را كه به او رسيده بود به برخى از كسان خود گفت و چنان شتابزده به سوى ايران روان شد كه پس از چند روز به تبريز رسيد . در اينجا كسانى را كه به او نامه نوشته و از مرگ پدر آگاهش كرده و به تصرف تاج و تخت اميدوارش ساخته بودند بازيافت . ايشان او را به نهانخانهء پدر - كه خود را سخت از انظار دور داشته بود - رهنمون شدند ، و آن جوان نافرجام هنگامى پى بدين راز برد كه با پدر روياروى شد . از او دشنامها و سخنان سخت شنيد . آنگاه به زندانش افكندند و بسى برنيامد كه قصد جانش كردند . اين بود فرجام كار اغورلو محمد كه از بس دلير بود ايرانيان پيوسته او را « دلاور » مىخوانند . مردى كه بىشك سخت مبارز و جنگاور و شايستهء تخت و تاج پدر بود ؛ اگر فريفتهء قدرت و جاه‌طلبى نمىشد و در داورى شتاب نمىكرد ؛ و اگر رشتهء عمرش درازتر مىبود ، كشور ايران از بركت وجودش فر و شكوهى بيشتر مىيافت و شهرتى بدست مىآورد بيش از آنچه بعدها در عهد سلطنت خواهرزاده‌اش شاه اسماعيل حاصل كرد . پس از مرگ اغورلو محمد نه عثمانيان به ايران تاختند و نه اوزون حسن تا زنده بود كارى ارزنده انجام داد .\r\nو اما كاترينو پس از انجام دادن مأموريتى كه به فرمان اوزون حسن و جمهورى ونيز بر عهده گرفته بود به ونيز بازگشت . بزرگان قوم و عامهء مردم بزرگش شمردند و به پيشبازش شتافتند و چنان محبوب همگان شد كه همه ديده به ديدارش دوختند . مردى را پيش روى داشتند كه در عين روبه‌رو شدن با خطرات عظيم نه تنها اروپا ، كه قسمت اعظم آسيا را درنورديده بود . ازاين‌رو به نشانهء عنايتى كه در حق او داشتند وى را به عضويت شوراى عشره « 1 » برگزيدند ؛ آنچه مايهء افتخار بسيار و بىسابقهء او شد اين بود كه در آن شوراى بزرگ تنها هفده رأى مخالف به او دادند . اما آنچه بيش از اين مايهء حيرت بود آنكه هنگامى كه در كوچه و بازار مىگشت خلقى چنان عظيم بر وى گرد مىآمدند كه به زحمت مىتوانست گام بردارد و به راه خود برود .\r\n\r\n\r\n","description":"","footnote":"\r\n( 1 ) .  The Council of Ten \r\n","page_name":" 254 ","page_number":254},
  {"content":"\r\n\r\nپس درست گفته‌اند كه راه افتخار تنگ و دشوار است . گزنفون مىنويسد كه هركول « 1 » رنج بردن و نامور شدن را از گمنامى و آسوده زيستن برتر مىدانست . كاترينو نيز مانند او مىخواست كه به ميهن خويش خدمت كند ، و نام نيك بدست آورد ، از اين‌رو هرگز از رنج و خطر نمىانديشيد . از اينجاست كه بيقين مىتوان گفت كه احترامى كه از راه شايستگى و با رنج و همت بلند كسب كرده باشى ، طرف نسبت با تكريم و تعظيم ظاهرى مردم نيست ؛ اين در برابر آن هيچ و پوچ بشمار مىرود .\r\n\r\n\r\n","description":"","footnote":"\r\n( 1 ) . اخيلوس ( يا آشيل )  Achilles  بود نه هركول [ يا هرقل 
  ] كه دربارهء او گفته‌اند كه زندگانى كوتاه بلندآوازه را به ديرزيستن در گمنامى ، رجحان مىنهاد .\r\n","page_name":" 255 ","page_number":255},
  {"content":"\r\n\r\n\r\nكتاب دوم\r\nچون به خوبى مىدانم كه مردم در همه‌جا شيفتهء بدايعند و بخصوص تاريخ‌دانان مستعد قبول اخبار شاهان نامدار مىباشند مناسب چنان ديدم كه بر روايتى كه پيش از اين نقل كردم شرحى مختصر بياورم از جنگهايى كه پس از مرگ اوزون حسن ميان ايران و ديگران درگرفت . خوانندگان از اين شرح مختصر درخواهند يافت كه چه شگفتيها مىتوان دربارهء اين پادشاهان نوشت . كاش ايرانيان گذشته از تمدن و آداب و عادات نيكو ، و دلاورى و جنگجويى داراى ادبياتى « 1 » بودند كه مىتوانست به ضبط و تدوين اخبار و اعمال ايشان ، بپردازد و آنها را براى ستايش آيندگان بجاى گذارد . اما پادشاهان مشرق‌زمين نبايد در حسرت چيزى باشند جز اينكه درخت علم و ادب در ميان قوم ايشان بار نگرفت ؛ كاش دانش‌دوستى را به افتخارات نظامى خود مىافزودند تا آن مددكار اين مىشد و شاهان ايران بلندآوازه‌تر از پادشاهان ما مىگرديدند . « 2 » همچنان‌كه موضوعات دلكش محرك نيروى نويسندگى است ، نويسندهء زبردست نيز غالبا مىتواند آنچنان آثار قلمى درخشانى پديد آورد كه حتى در ميان نوشته‌هاى پرارزش مثل اعلاى فخامت باشد .\r\n\r\n\r\n","description":"","footnote":"\r\n( 1 ) . ادبيات فارسى در آن زمان در اوج عظمت بود و پاره‌اى از ستارگان قدر اول ادب در آن عهد درخشيده‌اند ، نگاه كنيد به اوايل اين سفرنامه . - م .\r\n( 2 ) . اين همه جهل و بىخبرى راموزيو سفرنامه‌نويس ايتاليايى حاكى از آن است كه كاترينو زنو و ديگر سفيران ونيز كه وى آثارشان را تدوين كرده است هموطنان خود را از فرهنگ و تمدن ، بخصوص از ادبيات ايران عامدا يا من غير عمد بىخبر نگاه داشته بودند و گرنه او نمىبايست اين همه از نبودن تاريخ و تاريخ‌نويس و دانش و ادب در ايران ناليده و تنها قدرت جنگى و نظامى ايران را ستوده باشد . - م .\r\n","page_name":" 256 ","page_number":256},
  {"content":"\r\n\r\nآمديم بر سر كارى كه انجام دادنش را بر خود فرض دانسته‌ايم . پس مىگوييم كه بعد از مرگ اغورلو محمد اوزون حسن مدتى كوتاه زيست و در شب عيد خاچ‌شويان ، در سال 1478 م . [ 882 ه . ق . 
  ] درگذشت ، و از خود چهار پسر برجاى نهاد كه سه تن از يك مادر ، و يكى از دسپينا خاتون دختر امپراتور طرابوزان « 1 » بود .\r\nاين پسر در همان شب مرگ پدرش به دست سه برادر ديگر كشته شد . هر سه چنان عشق به سلطنت داشتند كه همين مايهء رشك و بيزارى ايشان نسبت به هم شد تا حدى كه پسر دوم برادر مهتر « 2 » را كشت و فرمانرواى يگانه شد و نام او يعقوب بود . « 3 »\r\nدسپينا پيش از اين واقعه از شوهر خود جدا شده بود و در مرز دياربكر « 4 » در شهر خرپرت « 5 » مىزيست و در همان جا بود كه مرد و وى را در شهر در كليساى جرجيس پاك « 6 » به خاك سپردند و مزارش حتى تا امروز زيارتگاه است . « 7 » اوزون حسن از وى سه دختر داشت نخستين مارتا بود كه به عقد شيخ حيدر « 8 » فرمانرواى اردبيل « 9 » درآمد و آن شهرى است در شمال شرق تبريز و بين اين دو نقطه سه روز راه است .\r\n\r\n\r\n","description":"","footnote":"\r\n( 1 ) . مقصود كالو يوحنا  Calo Johannes  است .\r\n( 2 ) . مقصود خليل و به قول مترجم انگليسى  Calul  است . - م .\r\n( 3 ) . در متن  Giacuppo Chiorzeinal  است كه مترجم انگليسى آن را در حاشيه همان يعقوب  Yakoob  دانسته است . در اينكه جزء اول كلمه جاكوپو همان يعقوب است ترديدى نيست . اما جزء دوم كلمه كه به زينل ختم مىشود همان زينل بيگ پسر اوزون حسن است كه در جنگ با تركان كشته شد . نكتهء مربوط به زينل را دكتر نوايى به مترجم متذكر شده است . - م .\r\n( 4 ) . در متن  Riabera  كه مترجم انگليسى آن را مطابق با دياربكر مىداند .\r\n( 5 ) . در متن  Cavaleria  كه مترجم انگليسى دربارهء آن چنين مىنويسد : « از كتابهاى ديگر چنين برمىآيد كه مراد همان شهر خرپوت  Kharput  ،  Cartibiert  واقع در ايالت دياربكر است . نگاه كنيد به سفرنامهء آنجوللو ، فصل 1 » . لسترنج دربارهء خرپوت مىنويسد : « قلعهء حصن زياد كه ابن خردادبه از آن گفت‌وگو نموده . . . به عقيدهء ياقوت اسم عربى شهر ارمنىنشين « خرت‌پوت » بوده كه امروز آن را « خربوط » گويند .\r\nحمد اللّه مستوفى آن را خربرت مىنامد و فقط مىگويد : شهرى بزرگ است و هواى خوب دارد » ( لسترنج ، جغرافياى تاريخى سرزمينهاى خلافت شرقى ، ترجمهء محمود عرفان ، چاپ اول ، ص . 125 ) . - م .\r\n( 6 ) .  St . George  ، نگاه كنيد به سفرنامهء بازرگان ونيزى ، فصل 3 .\r\n( 7 ) . او را در شهر دياربكر مدفون كردند .\r\n( 8 ) . در متن  Secheaidare  كه مترجم انگليسى در حاشيه آن را همان « شيخ حيدر » دانسته است .\r\n( 9 ) . اردبيل كه قبر شيخ حيدر و شاه اسماعيل در آنجاست در دشت مغان قرار دارد و اكنون اهميت ديرين را از دست داده است .\r\n","page_name":" 257 ","page_number":257},
  {"content":"\r\n\r\nشيخ حيدر رئيس قبيلهء قره‌قوينلو ( سياه‌گوسفندان « 1 » ) يا فرقهء صوفيان و پيشواى آيين نو بود . اين فرقه به سبب كثرت مريدان سخت قدرت گرفته بود . « 2 » تمام ايران ميان دو دسته تقسيم شده بود : يكى به نام آق‌قوينلو « 3 » و ديگرى قره‌قوينلو « 4 » ؛ مانند دسته گولف « 5 » و گىبلين « 6 » و همچنين دستهء بيانچى « 7 » و نرى « 8 » كه در ايتاليا بر سر كار بودند . دو دختر ديگر اوزون حسن و دسپينا خاتون با مادر خود زندگى مىكردند و از ثروتى عظيم برخوردار بودند . پس از مرگ مادر همچنان در دياربكر مىزيستند . اما چون از درگذشت پدر آگاه شدند و دانستند كه نابرادريهايشان بىرحمانه برادر تنى اين دو دختر را كشته‌اند ، از ترس آنكه به سرنوشت برادر دچار شوند گوهرها و ديگر چيزهاى گرانبهايى را كه داشتند گرد آوردند و به حلب و از آنجا به دمشق گريختند .\r\nدر اينجا يكى از دختران به سال يكهزار و پانصد و دوازده كاترينو پسر پيترو پسر كاترينو را كه سفير ونيز در ايران بود ديد و اين بازرگان جوان در آن زمان در دمشق سرگرم دادوستد بود . دختر اوزون حسن چون وى را خويشاوند خود يافت عشق و محبت فراوان به وى نمود و از آنجا كه آهنگ بازگشت به ايران داشت و شنيده بود كه بخت با خواهرزاده‌اش اسماعيل يار شده و او را بر ايران شهريار كرده است مىخواست كه كاترينو را نيز همراه خود ببرد و به وى وعده‌هاى فراوان داد ، و قول داد كه او را به منصبى و جاهى برساند . اما حب وطن و دلبستگى به خويشاوندان ، كاترينو را از قبول خواهش اين بانو بازداشت و پس از آنكه از حسن نيت و مهربانيش سپاسگزارى كرد از رفتن به ايران به سبب اشتغال به امور مهم و تعلق خاطر به سرزمين نياكان عذر خواست .\r\nيعقوب كه برادر بزرگترش را كشته بود روزگارى دراز سلطنت كرد . سرانجام\r\n\r\n\r\n","description":"","footnote":"\r\n( 1 ) . در متن  Cacarineri  كه خود مؤلف آن را در بين دو هلال به « سياه‌گوسفندان » معنى كرده است و مترجم انگليسى در حاشيه قراقويون  Kara Koyon  مىنويسد . شيخ حيدر نسبتى با « سياه‌گوسفندان » نداشت . - م .\r\n( 2 ) . اين سخن ناصواب است زيرا خاندان صفوى به هيچ يك از قبايل تركمان وابسته نبود [ اين مطلب اندكى مبهم مىنمايد زيرا شاه اسماعيل نوهء دخترى اوزون حسن ، سردودمان آق‌قوينلو بود 
  ] .\r\n( 3 ) . در متن  White Cacari  كه مترجم انگليسى در حاشيه آق‌قويون  Ak Koyun  نوشته است .\r\n( 4 ) .  Black Cacari \r\n( 5 ) .  Guelphs \r\n( 6 ) .  Ghibellines \r\n( 7 ) .  Bianchi \r\n( 8 ) .  Neri \r\n","page_name":" 258 ","page_number":258},
  {"content":"\r\n\r\nچنان كه مىگويند بر اثر توطئهء زنش ، كه چندان پاكدامن نبود ، بقتل رسيد .\r\nپس از او پسرش الوند بيگ « 1 » بر تخت نشست كه گذشته از ايران بر دياربكر و قسمتى از ارمنستان بزرگ - مجاور رود فرات - فرمان مىراند . در زمان او فرقهء « سياه‌گوسفندان » چنان از بركت وجود شيخ حيدر « 2 » حيثيت و اعتبار يافت كه ديگر افراد خاندان آق‌قوينلو راه زوال و انحطاط سپردند . شيخ حيدر را « ولى » يا « خواجه » و يا پيامبرى « 3 » بايد خواند كه با تبليغ آيين نوى در اسلام بر اساس اينكه على برتر از عمر بود ، مريدان و مردمانى كه هوادار آيين وى بودند بر خود گرد كرد و چنان در كار خود كامياب شد كه در اين عهدى كه از آن ياد مىكنيم همه او را از اولياء الله و وجودى تقريبا الهى مىپنداشتند . شيخ حيدر از مارتا دختر اوزون حسن و دسپينا خاتون شش فرزند ، سه پسر و سه دختر داشت . هرچند همسرش دختر بانويى مسيحى بود ، دشمن دين ما بشمار مىرفت ، زيرا خويشتن را سركرده فرقه‌اى غارتگر ساخته بود « 4 » و تا دورترين نقاط مانند سرزمين چركسها تاخت‌وتاز مىكرد و همه‌جا را به باد يغما مىگرفت و عدهء بيشمارى را اسير مىكرد و به ايران يعنى به شهر خود اردبيل مىآورد . با اين دست‌اندازيها گذشته از غنايمى كه از راه غارتگرى بدست مىآورد چنان بلندآوازه شد كه به زودى همهء بزرگان فرقه‌اش پشتيبان او شدند . پس از آنكه لشكرى عظيم آراست دوباره به سرزمين چركسها تاختن گرفت . بعد از عبور از شماخى « 5 » كه از آنجا تا اردبيل هشت روز راه است\r\n\r\n\r\n","description":"","footnote":"\r\n( 1 ) . در متن  Allamur  است كه مترجم انگليسى در حواشى خود دربارهء او چنين مىنويسد : « نيز معروف به الموت  Alumut  يا الوند بيگ  Eluanbeg  كه تخت و تاجش بىمدعى و بىمنازع نماند ، زيرا برادرش مراد خان با او بناى ناسازگارى و عصيان نهاد و در بابل  Babylonia  و فارس دستگاه حكومت چيد » . دربارهء الموت ، براون چنين مىگويد « . . . ظاهرا ميرزا محمود يا ميرزا الوند  Alwand  مقصود بوده و تحريف شده باشد » ( براون : از سعدى تا جامى ، ترجمهء على اصغر حكمت ، ص . 459 ) . - م . [ بعد از يعقوب ، پسرش بايسنقر پادشاه شد . نوايى 
  ]\r\n( 2 ) . در متن  Sacheaidare  و شيخ حيدر نسبتى با سياه‌گوسفندان ( قره‌قوينلو ) نداشت . - م .\r\n( 3 ) . از پيروان على يعنى علوى بود [ در ترجمهء انگليسى به جاى علوى سهوا علنى  Alanee  نوشته‌اند كه به ظن غالب اشتباه چاپى است نه سهو مترجم انگليسى 
  ] .\r\n( 4 ) . نگاه كنيد به آنجوللو ، فصل 12 .\r\n( 5 ) . شيروان بزرگترين و مهمترين بخش قفقاز جنوبى است كه از رودخانه‌هاى بسيار مشروب مىشود كه بزرگترين آنها « كور » است . پايتخت شماخى شيروان است كه بنا به نوشتهء كينير به دو شهر قديم و جديد -\r\n","page_name":" 259 ","page_number":259},
  {"content":"\r\n\r\nبه دربند « 1 » رسيد كه از آنجا تا شماخى پنج روز راه است و عدهء سپاهيانش به پنج الى شش هزار تن مىرسيد كه همه سربازانى بودند نبرده و دلير و نيك‌آموخته . دربند شهرى است كه اسكندر در معبر كوههاى خزر « 2 » ساخت تا راه تاخت‌وتاز سكاها را سد كرده باشد . اين گذرگاه چنان تنگ است كه صد سرباز مصمم مىتوانند راه بر هزارهزار تن ببندند . موقع دربند چنان است كه استوارترين شهرهاى مشرق‌زمين بشمار مىرود ، زيرا بر فراز قلهء كوهها قرار گرفته و داراى دو ديوار است كه تا دريا - كه شهر و بندرگاه را در ميان مىگيرد - امتداد دارد . كشتيها در اين بندر كه بيش از سيصد قدم وسعت ندارد لنگر مىاندازند و شهر دربند چنان استوار و مستحكم است كه اگر از آن نگهبانى كنند كسى نمىتواند وارد آن شود . دربند يگانه معبرى است كه از آنجا مىتوان به سرزمين چركسها داخل شد . مردم آن ديار آنجا را دميرقاپو « 3 » مىخوانند كه به معنى « در آهنين » است نه ازآن‌رو كه براستى در آهنين در آنجا وجود دارد ، بلكه بدان جهت كه آن محل در برابر حملهء مهاجمان سخت مستحكم و استوار است . « 4 » بدين سبب چون مردم آن سامان خود را در امان\r\n\r\n\r\n","description":"","footnote":"\r\nتقسيم مىشود . مىنويسد : « شماخى نو در دشتى در كنار رود آق‌سويى به مسافت پنجاه ورست از رود « كور » قرار دارد و فاصله‌اش تا دريا نيز به همين مقدار است . شهر به شكل چهارگوش است و طول هر ضلعش هشتصد قدم . ديوارهاى شهر - كه در دست تعمير است و به صورتى نسبتا نيكو اين كار انجام مىگيرد - از خشت خام ساخته شده است و بر گرد آن خندقى بسيار ژرف و پهن كشيده‌اند . هنگامى كه اين شهر در 1795 م . [ 1209 / 1210 ه . ق . 
  ] به دست آغا محمد خان افتاد جمعيت شهر را بالغ بر شش هزار تن مىدانستند .\r\nاما آن پادشاه ستمكار سنگدل شهر و روستاهاى مجاور دشت را مبدل به ويرانه كرد ، و تا فوريهء سال بعد آنجا را ترك نگفت . خرابه‌هاى شماخى قديم كه روزگارى شهرى بزرگ و پرجمعيت بود هنوز باقى است اما بوته‌زار انبوهى آن را از انظار تقريبا مخفى داشته است . اين همان شماخه  Schamacha  قدماست كه موقعى خوب دارد و در زاويه‌اى قرار دارد كه شاخهء جنوبى كوههاى قفقاز پديد آورده است . » [ رود كر يا كور يا كورش همه منسوب به كوروش بزرگ است 
  ] .\r\n( 1 ) . در متن بربنتو  Berbento  كه مترجم انگليسى در حاشيه آن را با دربند منطبق دانسته و نوشته است « دربند دژى است استوار در كرانهء درياى خزر و شبه‌جزيرهء آبشوران نزديك دميرقاپو يا دروازهء آهنين قفقاز ، نگاه كنيد به آنجوللو ، فصل 16 . »\r\n( 2 ) .  Caspian Mountains \r\n( 3 ) . در متن  Amircarpi  كه مترجم انگليسى در حاشيه آن را دميرقاپو  Demir Kapoo  نوشته است .\r\n( 4 ) . دربارهء « دربند » نگاه كنيد به سفرنامهء ماركو پولو ، ترجمهء سر هنرى يول ؛ حواشى و تعليقات اين -\r\n","page_name":" 260 ","page_number":260},
  {"content":"\r\n\r\nمىديدند نه به شيخ حيدر اجازهء عبور از دربند دادند نه از بيم كسانى كه با او بودند ديّارى را به ديار خويش راه دادند ، بلكه بيدرنگ پيك و نامه به الوند شاه فرستادند و او را از ماجرا آگاه كردند ، و آمادهء دفاع از خود شدند تا اگر شيخ حيدر بخواهد بقهر و غلبه از دربند عبور كند با او درآويزند .\r\nشاه از نيات و مقاصد شيخ حيدر سخت نگران و از كارش بسيار بدگمان شد ، زيرا مىديد كه حيدر به اتكاى قدر و منزلتى كه در ميان مردم دارد و با كمك مريدانى كه با دادن غنايم فراوان آنان را توانگر كرده است ممكن است به مرور دهور خويشتن را چنان نيرومند گرداند كه بتواند دست او را از پادشاهى كوتاه كند و خود چنان سلسله‌اى قوى بنيان نهد كه كسى ياراى حمله بر آن سلسله را نداشته باشد .\r\nشيخ حيدر چون ديد كه راه ورود به دربند را بر او بسته‌اند سخت بر مردم آن سامان خشم گرفت و بناى تاخت‌وتاز نهاد و هرچه نيرو داشت به كار برد تا مگر بر آنان دست يابد . چون اين خبر به الوند رسيد بيش از آن درنگ كردن را جايز نشمرد زيرا ممكن بود كه تأخير بسيار آفاتى ببار آورد . پس شتابزده لشكرى گرد كرد و به سوى دربند روان شد . بسرعت خود را بدانجا رساند و بموقع به داد رعاياى خويش رسيد . چون خبر نزديك شدن لشكر الوند به شيخ حيدر رسيد از حمله به دربند دست بازداشت و آمادهء كارزار با الوند شد . پيكارى سخت ميان دو طرف درگرفت . پيش از آنكه كفهء ترازو به سود اين سنگين و به زيان آن سبك شود جنگ ساعتها بشدت دوام يافت . سرانجام صفوف لشكر شيخ حيدر به واسطهء كثرت عدهء دشمن درهم شكست و با اينكه اتباعش چون شير مىجنگيدند يكى باقى نماند كه جان بسلامت برد يا زخمى كارى به وى نرسد . عاقبت سر شيخ حيدر را بر نيزه كردند و به تبريز فرستادند و در ملأ عام در معرض تماشاى مردم نهادند . پس از آنكه شادمانى كردند و اين پيروزى را جشن گرفتند سر شيخ را پيش سگان افكندند .\r\nخبر به اردبيل رسيد كه زن حيدر و فرزندانش در آنجا بودند . مريدان اين صوفى ، سخت ماتم گرفتند . بااين‌حال سكوت كردند و غم خود را پنهان داشتند تا بهانه‌اى\r\n\r\n\r\n","description":"","footnote":"\r\nمترجم شاهكار تحقيق است :\r\n Sir Henry yule , The Book of ser Marcopolo , Vol . I , p . 53 n . New york , Charles Scribner's Sons , 1926 . \r\n","page_name":" 261 ","page_number":261},
  {"content":"\r\n\r\nبه دست شاه ندهند و خشم او را برنينگيزند . اما از آنجا كه هركس هنگام بروز وقايع ناگهانى بيمناك مىشود فرزندان شيخ حيدر بر جان خود ترسيدند : يكى به آناطولى گريخت ، ديگرى به حلب و سومى به جزيره‌اى واقع در آق‌تمر « 1 » كه مسكن مسيحيان ارمنى و به نام مادر مقدس خداوند ما ناميده مىشود ؛ در اينجا چهار سال در خانهء كشيشى پنهان بود و در ايران كسى از او نام و نشانى نداشت . « 2 »\r\nاين جوان كه اسماعيل خوانده مىشد در اين هنگام سيزده سال از عمرش مىگذشت . « 3 » سخت نيك‌منظر بود با رفتارى شاهانه . نمىدانم در چشم و جبين چه داشت ، هرچه داشت نور بزرگ‌منشى از آن مىتافت . آشكارا نشان مىداد كه روزى پادشاهى بزرگ خواهد شد . كمال معنوى نيز با جمال صورى در او جمع بود . در آن نوجوانى نبوغى سرشار و افكارى بلند داشت كه ديدنش در آن نوسالى و تازه‌جوانى باوركردنى نبود . ازاين‌رو كشيش مهربان كه خويشتن را ستاره‌شناس مىدانست و از روى صور كواكب حوادث آينده را خبر مىداد با رمل و اسطرلاب طالع او را ديد :\r\nپيش‌بينى كرد كه روزى سرور آسيا خواهد شد . ازاين‌رو با شوق بيشتر كمر به خدمت او بست ، و تا آنجا كه در قدرت داشت با او از روى مهربانى و گذشت رفتار كرد و بدين‌گونه گردن او را زير بار منت و حقشناسى خويش خم كرد .\r\nاسماعيل كه در آرزوى بدست آوردن دارايى نياكان خود بود پيش از آنكه به هيجده سالگى برسد آن محل را ترك گفت و به قره‌باغ « 4 » و سپس به گيلان « 5 » رفت ؛\r\n\r\n\r\n","description":"","footnote":"\r\n( 1 ) . در متن  Attamar  كه مترجم انگليسى دربارهء آن در حاشيه چنين مىنويسد : « اكتمر  Aktamar  يا درياچهء وان ، و سبب آنكه آن را اكتمر خوانده‌اند اين است كه جاثليق ارمنيان در آنجا مقيم است » .\r\n( 2 ) . نولز مىنويسد كه اسماعيل به هيركانيا  Hyrcania  [ گرگان 
  ] و به  Pyrcales  گريخت . نگاه كنيد به سفرنامهء بازرگان ونيزى ، فصل سيزدهم و همچنين به صفحهء بعد . [ آنچه در تواريخ معتبر آمده اين است :\r\nاسماعيل را با برادرانش در قلعهء استخر فارس زندانى كردند 
  ] .\r\n( 3 ) . اقوال نويسندگان دربارهء سن اسماعيل مختلف است ( نگاه كنيد به سفرنامهء بازرگان ونيزى ، فصل سيزدهم ) اما گمان دارم كه اين روايت درست است .\r\n( 4 ) . در متن كاراباك  Carabac  كه مترجم انگليسى در حاشيه دربارهء آن چنين مىنويسد : « قره‌باغ سرزمينى است ميان رود \" كور \" و رود \" ارس \" . رود \" كور \" قره‌باغ را از شيروان جدا مىسازد » .\r\n( 5 ) . در متن گيلون  Gillon  كه مترجم انگليسى دربارهء آن چنين مىنويسد : « گيلان شهرستانى است در كرانهء جنوب غربى درياى خزر كه غنى و پرجمعيت است . خاك آن سامان بسيار بارور است و ميوه و برنج و -\r\n","page_name":" 262 ","page_number":262},
  {"content":"\r\n\r\nخانهء يكى از دوستان سالخوردهء پدرش را بازيافت كه نامش پيرخال « 1 » بود ؛ وى از مشاهدهء حال اسماعيل به رقت آمد زيرا پدرش را در زمانى ديده بود كه فرمانروايى بزرگ بود . پس نهانى نامه به اردبيل فرستاد و همهء پيروان طريقهء صفوى « 2 » را كه مىدانست پدر يا برادر يا خويشاوندان خود را در نبرد دربند يعنى در جنگ با مخالفان خود ، آق‌قوينلو ، از دست داده‌اند خبر كرد تا مگر حقى را كه شيخ حيدر بر آنان داشت به يادشان آورد ، و ايشان را به يارى پسر او اسماعيل برانگيزد كه از نهانگاه خود نزد او آمده بود تا ميراث پدر را بدست آورد و طريقهء صوفيان را از نو\r\n\r\n\r\n","description":"","footnote":"\r\nغلات به خوبى در آنجا به عمل مىآيد . اما تجارت عمدهء گيلان در پرورش ابريشم است كه هر سال مقاديرى از آن از رشت و لنگرود ، دو شهر عمدهء گيلان ، به هشترخان صادر مىشود . جمعيت گيلان بالغ بر ششصد هزار تن است » .\r\n( 1 ) . در متن  Pircale  .\r\n( 2 ) . يعنى پيروان على ، يا بهتر است گفته شود ، پيروان شيخ حيدر منسوب به نام جدش شيخ صفى الدين اسحاق . خاندان صفوى از اعقاب امام موسى [ ع 
  ] امام هفتم هستند .\r\n( * ) . [ صفويه از سادات و از آل على ( ع ) نبودند . نگاه كنيد به شيخ صفى و تبارش ، نوشتهء احمد كسروى 
  ] .\r\n","page_name":" 263 ","page_number":263},
  {"content":"\r\n\r\nزنده كند . از اين گذشته اگر كسى از چنان جوان زيباى والاتبارى انتظار كارهاى نمايان داشت آن مرد سالخورده قول مىداد كه اسماعيل شگفتيها خواهد نمود زيرا مىديد كه وى داراى آنچنان قدرت فكر و سرعت ادراك و شجاعت ذاتى است كه تا آن زمان در هيچ يك از معاصران خود نديده بود .\r\nاين نامه‌ها چنان در مردم اردبيل اثر كرد كه براى يارى كردن به اسماعيل در رسيدن بدين مقصود يا برآوردن نيات ديگرى كه داشت حاضر بودند همهء قدرت و نفوذ خود را به كار برند . پس اسماعيل نهانى فرمانهايى فرستاد تا قوم وظيفهء خود را بداند . دويست تن از مريدان خويش را در گيلان بر خود گرد كرد و مردم اردبيل دويست تن ديگر در اختيارش نهادند و اسماعيل با اين قوا آماده شد كه كار خود را ، كه با فرخندگى آغاز شده بود ، حسن ختام بخشد . ازاين‌رو در دره‌اى كه كمينگاهى مساعد بود موضع گرفت و در وقتى مناسب شتابزده به دژ محمودآباد « 1 » روان شد ، با حمله‌اى ناگهانى نگهبانى قلعه را درهم شكست و سپس دوباره آن را مرتب و منظم كرد و نگهبانان بهترى به كار گماشت . سپس وارد شهر شد و به سپاهيان خويش فرمان داد تا آنجا را غارت كنند و مردم شهر را از دم تيغ بگذرانند .\r\nاين دژ غنى است چون در كنار يكى از بندرهاى درياى باكو قرار گرفته است ، و از آنجا تا تبريز هشت روز راه است و از مازندران « 2 » و ديگر نقاط كشتيهاى پر از كالا به مقصد تبريز و شماخى و تمام ايران به اين بندر وارد مىشود .\r\n\r\n\r\n","description":"","footnote":"\r\n( 1 ) . در متن  Marmurlagi  كه در صفحهء 272 به صورت  Mamurcagi  آمده است . - م .\r\n( 2 ) . در متن  Namiscaderem  كه مترجم انگليسى آن را در حاشيه مازندران نوشته است و دربارهء آن چنين شرح داده : « مازندران ، قسمتى از هيركانيا [ گرگان 
  ] است كه رشته كوههاى البرز آن را از عراق [ عجم 
  ] جدا مىكند ، از نظر خاك و آب و هوا شبيه گيلان است ، الا آنكه كوه و جنگل بيشتر دارد . از نظر بازرگانى ابريشم آن به پاى گيلان نمىرسد ، اگرچه تجارت ابريشم اين شهرستان قابل توجه است . مردم مازندران جنگجوترين مردم ايران بشمار مىرفتند و تا مدتى نسبتا مديد در برابر نيروى تيمور پايدارى كردند . جمعيت مازندران قريب يك ميليون و پانزده هزار تن است . شهرهاى عمدهء آن عبارت است از سارى مركز مازندران ، بارفروش [ - بابل امروز 
  ] كه بيش از يكصد هزار تن جمعيت دارد ، آمل ، فرح‌آباد  [ Ferrabad 
  ]  و اشرف [ - بهشهر امروز 
  ] كه كاخ شاه عباسى آن معروف است ، همان شاهى كه راه عظيم و حيرت‌انگيز معروف به راه سنگفرش مازندران [ به اصطلاح مترجم انگليسى  Causeway of Mazenderan  
  ] به فرمان او ساخته شد ، و اكنون آن را به ويرانى افكنده‌اند . »\r\n","page_name":" 264 ","page_number":264},
  {"content":"\r\n\r\nپس از گشودن اين دژ اسماعيل فرمان داد كه همهء غنايم را در آنجا گردآورند و همهء آنها را ميان سپاهيان خود تقسيم كرد . هيچ چيز از آن همه اشياء گرانبها براى خود برنداشت ، زيرا با اين بخشندگى و جوانمردى مىخواست دل زيردستان را بيش از پيش بدست آورد ؛ چه ، مىدانست كه پايدارى پادشاهيها و امپراتوريها بسته به همين فداكاريهاست . پس آوازهء كرم و دلاورى او به زودى در كشورهاى بيگانه پيچيد . خاطرهء پدرش كه او را از اولياء الله مىشمردند جلوه و درخشش بيشترى يافت . فرقهء صفوى كه از هنگام مرگ او سخت ضعيف شده بود ، دوباره جنبش آغاز كرد و برخاست و نظر عدهء بيشمار از كسانى را كه جوياى نام بودند به خود جلب كرد .\r\nبدين‌گونه اسماعيل پنج هزار سرباز بر خود گرد كرد و رفته‌رفته اين آرزو در دلش راه يافت كه بتواند بىهيچ خطر كارهايى بزرگتر از آنچه كرده بود انجام دهد .\r\nسپس چون ديد به آسانى مىتواند خويشتن را سرور شهر شماخى سازد - زيرا كه احتمال جنگ و ستيز در اين كشور نبود « 1 » و آن دژ بيش از عده‌اى معدود ساخلو نداشت - شتابان با لشكر خود به سوى شماخى رفت . همين‌كه اين خبر به شروانشاه رسيد « 2 » - كه فرمانرواى آنجا بود - چون ديد كه دفاع در برابر اسماعيل بيهوده است به دژ تسخيرناپذير گلستان « 3 » واقع در مرز شماخى گريخت . پس اسماعيل شهر را بىمدافع يافت و بىهيچ كشته‌اى آنجا را گشود ، و شماخيان آن سامان همه را تارومار كرد و با دست يافتن به گنجى شايگان كه در آنجا يافت ، خويشتن را توانگر نمود . مانند گذشته آن را خود تقسيم كرد و به زيردستان بخشيد .\r\nايشان از اين راه غنى شدند .\r\nاين پيروزى دوم كه با چنان كاميابى صورت پذيرفت ، نام اسماعيل را به ذروهء شهرت و اعتبار رساند به حدى كه عده‌اى بيشمار به افراد لشكريانش كه در\r\n\r\n\r\n","description":"","footnote":"\r\n( 1 ) . تاج و تخت الوند بيگ بىمنازع نبود . او در اين‌باره با برادرش مراد خان كه بر بغداد و شيراز فرمان مىراند كشمكش داشت . نگاه كنيد به حاشيهء ص . 259 .\r\n( 2 ) . در متن  Sermendole  كه مترجم انگليسى چيزى در توضيح آن ننوشته است . پيداست كه مراد همان فرخ يسار شيروانشاه آخرين فرد سلسلهء شيروانشاهان است كه شيروانشاه ممدوح خاقانى از نياكان او بوده است . - م .\r\n( 3 ) . در متن كوليفان  Culifan  است كه مترجم انگليسى فقط اشاره به اين مىكند كه اين نام در چند صفحهء بعد نيز آمده است ( صفحهء 56 متن انگليسى ) . - م .\r\n","page_name":" 265 ","page_number":265},
  {"content":"\r\n\r\nنواحى مجاور تقويت مىشدند افزوده شد .\r\nازاين‌رو الوند بيش از روزگار پدرش هراسان شد . همهء بزرگان ايران را به دربار فراخواند و پس از گرد كردن سپاه به جنگ اسماعيل رفت . اسماعيل چون نيروى خود را ضعيف‌تر از آن يافت كه نبرد كند ، و اگر فرصتى به او داده مىشد از جنگ با شاه روىگردان نبود از بعضى از رجال گرجى مسيحى كه كشورشان مجاور قلمرو اسماعيل بود يارى خواست . ايشان عبارت بودند از اسكندر بيگ و گرگين بيگ و ميرزا محمد بيگ « 1 » . اينان چون دشمنى ديرينه با الوند داشتند و مىخواستند او را براندازند از اين فرصت كه اسماعيل را يارى كنند بهره جستند و بر آن شدند كه او را بر ضد الوند ياورى دهند . پس هريك از آنان سه هزار سوار نزد اسماعيل فرستاد و بر روى هم نه هزار سرباز كارآمد بر اسماعيل گرد آمد . گرجيان مردمانى هستند كه در روزگار باستان ايبرى « 2 » خوانده مىشدند و در گذشته مانند امروز مسيحى بودند .\r\nاين قوم پيوسته در مرزهاى طرابوزان با عثمانيان جنگيده‌اند . اسماعيل با خشنودى به گرجيان خوشامد گفت و بسيارى هدايا به ايشان بخشيد و خود را با اين سپاه امدادى گرجى داراى لشكرى گزين ديد كه شمارهء سربازان آمادهء پيكارش به شانزده هزار تن مىرسيد .\r\nاز آنجا به نيت مصاف دادن با الوند بيگ به راه افتاد تا اگر فرصتى يابد جنگ را آغاز كند . بدين‌گونه هر دو طرف در ميان تبريز و شماخى نزديك رودى عظيم « 3 » روياروى شدند . در آنجا الوند كه داراى لشكرى با سى هزار پياده و سوار بود جنگ را آماده شد ، دو پل را تسخير كرد كه تنها راه عبور اسماعيل به درون سرزمين الوند بيگ و قرارگاه او بود . او اين كار را بدين نيت كرد كه دشمن چون راه را بر خود بسته بيند از روى گستاخى - كه مىگويند غالبا با بخت سازگار همراه است - به يك حمله بر او نتازد و او را بر خلاف اراده‌اش وادار به جنگ نكند .\r\nاما اسماعيل كه مىترسيد با خوددارى از جنگ و ضايع كردن وقت ، شهرت\r\n\r\n\r\n","description":"","footnote":"\r\n( 1 ) . در متن  Gurgurabet  و  Mirabet  ، ر . ك . صفحهء 435 .\r\n( 2 ) .  Iberians \r\n( 3 ) . كور يا ارس و به احتمال بيشتر دومى است [ اين جنگ در شرور در حوالى نخجوان و در كنار رود ارس روى داد 
  ] .\r\n","page_name":" 266 ","page_number":266},
  {"content":"\r\n\r\nو اعتبار خويش را از دست دهد - بخصوص بدان سبب كه مىديد الوند با تسخير پلها ، خود را از هر حمله‌اى ايمن داشته است - چون از زد و خوردهاى كوچك بيزار بود ، از بخت خوش ، گدارى در رود يافت و شبانه خاموش و آرام از آنجا گذشت و پس از تشكيل ستونى سنگين بر دشمن تاخت و كشتارى عظيم كرد . اين شبيخون هنگامى روى داد كه كسان شاه نيم برهنه بودند و فرصت نيافتند تا سلاح برگيرند .\r\nسپاهيان مسلح و هيبت‌انگيز اسماعيل عدهء كثيرى از آنان را طعمهء شمشير خود كردند ؛ اگر اينجا و آنجا مردانى دلير پاى فشردند ، ولى تاخت‌وتاز صفويان چنان شديد و بيرحمانه بود كه در يك لحظه بر اثر رگبار مداوم حملات و ضربات به عقب رانده شدند و ناچار شريك سرنوشت ديگران گشتند . شبيخونى از اين هراس‌انگيزتر كسى به ياد ندارد ، زيرا در آن ظلمت محض شبانه ميدان جنگ را تنها جرقه‌هاى اسلحه روشن مىساخت و در سراسر آن سرزمين چكاچاك پولاد و همهمه و غوغايى كه تاخت‌وتاز و كشت و كشتار چنان لشكرى جرار پديد آورده بود به گوش مىرسيد ، لشكرى كه دشمن او را دنبال كرده بود و از برابر خصم مىگريخت . الوند بيگ كه بدشوارى با معدودى از ياران گريخته بود ، به آمد « 1 » بازگشت و در آن شهر به تحكيم موقع خود پرداخت .\r\nو اما اسماعيل كه با آن همه بلندنامى چنان لشكرى عظيم را از دم شمشير گذرانده بود ، فرمان داد تا همهء غنايم را گردآوردند و ميان سپاهيان خود قسمت كرد ، بىآنكه چيزى براى خويش برداشته باشد . روز دوم خود را به دروازهء تبريز رساند و چون با مقاومتى مواجه نشد آنجا را گشود و به باد يغما گرفت ، و مخالفان را تارومار كرد . سپس چون مىخواست از سرداران و بزرگانى كه با شيخ حيدر در نبرد دربند پيكار كرده و در مرگ او دست داشته بودند ، انتقام گيرد ، دستور داد تا جسدهايشان را از گور بيرون آورند و بر سر بازار بسوزانند . هنگامى كه لاشه‌ها را به بازار مىبردند اسماعيل دسته‌اى از دويست روسپى و چهارصد دزد در برابر آنها\r\n\r\n\r\n","description":"","footnote":"\r\n( 1 ) . در متن  Amir  نوشته شده است كه مترجم انگليسى آن را در حاشيه فقط « دياربكر » دانسته است .\r\nحال آنكه بىشك اين كلمه « آمد » است كه حامد نيز گفته‌اند ، همان آميداى رومى  ( Amida )  است كه بعدها دياربكر نام گرفت و امروز نيز آمد يا قره‌آمد خوانده مىشود ، يعنى آمدسياه ، زيرا از سنگ سياه ساخته شده است ( لسترنج ، جغرافياى تاريخى سرزمينهاى خلافت شرقى ، ص . 116 ) . نيز ر . ك . ص . 220 . - م .\r\n","page_name":" 267 ","page_number":267},
  {"content":"\r\n\r\nبه راه انداخت ، و چون مىخواست كه آن بزرگان را بيشتر خفيف و خوار كند فرمان داد تا سر دزدان و قحبگان را بريدند و با جسدهاى آن بزرگان در آتش سوختند .\r\nبدين نيز راضى نشد و فرمان داد تا نامادريش را نزد او آوردند . اين زن پس از مرگ پدر اسماعيل به عقد يكى از اعيان درآمده بود كه در واقعهء نبرد دربند از هواداران شاه بود . اسماعيل به او ناسزا گفت و از هر راهى كه مىتوانست به وى اهانت و ملامت كرد و سرانجام فرمان داد تا چنان زن فرومايه و ناشايسته را به سزاى اندك بىحرمتى كه در حق پدرش كرده بود سر بريدند .\r\nمردمان و بزرگان نواحى مجاور تبريز كه از تسخير آن شهر به دست اسماعيل و شكست شاه آگاه شده بودند ، نسبت به اسماعيل اظهار انقياد كردند ، مگر ساخلو النجق قلعه « 1 » كه در شمال تبريز است و فاصلهء ميان تبريز و آنجا دو روز راه است ، و در اين محل ، و در ده شهر مجاور آن مسيحيان كاتوليك اقامت دارند كه پس از ده سال وفادار ماندن به الوند بيگ چون خبر مرگ او را شنيدند قلعه را با خزانهء عظيمى كه داشت ، طبق شرايطى به اسماعيل تسليم كردند و او پس از تصرف اين دژ خود را با عنوان تازهء صفوى « 2 » ، شاه ايران خواند .\r\nاما مراد خان « 3 » پسر الوند بيگ لشكرى از سى هزار تن آراست و به يارى قواى امدادى عثمانيان به جنگ با برادر برخاست و كوشيد تا مگر تخت و تاج را كه حقا ازان خود مىدانست از چنگ او بدرآورد . قصدش اين بود كه بر همهء قلمرو پدر فرمان راند و در همان حال مىخواست كه انتقام شكست خاندان خود را از فرقهء صفوى بازستاند . چون اسماعيل اين خبر بشنيد بيدرنگ لشكرى گرد كرد و به جنگ مراد خان رفت . اين دو شاهزادهء جوان در دشت تبريز با هم درآويختند و تا زمانى كه هر دو سلاحى در دست داشتند ، هنرنماييها كردند . اما صفويان دلير و كهنه‌سرباز ، كه در زير درفش فرخندهء سردار خود به پيروز شدن خو گرفته بودند ، تيغ در ميان سپاهيان مراد خان نهادند و پس از كشتارهاى عظيم آنان را تارومار كردند . آن\r\n\r\n\r\n","description":"","footnote":"\r\n( 1 ) . در متن  Alangiacalai  . ر . ك . صفحات 110 و 437 . - م .\r\n( 2 ) .  Sofi \r\n( 3 ) . در متن  Moratcan  ، مترجم انگليسى دربارهء او در حاشيه چنين مىنويسد : « مراد خان برادر الوند بيگ بود نه پسر او ، و بر فارس و بابل و غيره فرمان مىراند . »\r\n","page_name":" 268 ","page_number":268},
  {"content":"\r\n\r\nجوان نگون‌بخت چون از سروسامان دادن به كار خويش نوميد شد با بقية السيف لشكر خود به دياربكر « 1 » گريخت ، اين وقايع در سال يك هزار و چهارصد و نود و نه روى داد و اسماعيل در نيك‌اخترى ، و از آن بيشتر در دلاورى شهرهء جهان شد ؛ و از آن هنگام باز رفته‌رفته مايهء وحشت همهء مشرق‌زمين گرديد .\r\nسال بعد اسماعيل به دياربكر كه هنوز مردمش هوادار مراد خان بودند لشكر كشيد و خود را بر پاره‌اى از اماكن مهم آن سرزمين فرمانروا كرد و از آنجا كه علاء الدوله « 2 » به واسطهء بدگمانى و بيمى كه از عظمت اسماعيل داشت مراد خان را يارى كرده بود ، شاه ايران لشكرى از شصت هزار تن سرباز آراست و به جنگ او رفت .\r\nبا اين همه سخت بيمناك بود كه مبادا سلطان عثمانى را بر ضد خود برانگيزد زيرا كشور علاء الدوله در ميان اين دو نيرو قرار داشت . سپس راه ارزنجان و سيواس را در پيش گرفت و به مزرين « 3 » فرود آمد ، در حالىكه از قلمرو سلطان عثمانى گذشته و بهاى خواربار و ماليات راهدارى را پرداخته بود و آسيبى به مردم آن سامان نرسانده و خود را خواهان نكوپيوندى با سلطان عثمانى نشان داده بود ؛ بدين‌گونه به سرزمين علاء الدوله و به شهر البستان « 4 » فرود آمد و در يك روز از كوهستان گذشت و به مرعش « 5 » رسيد و همهء آن سرزمين را طعمهء شمشير و آتش و يغما كرد . اما علاء الدوله كه به كوهستان قره‌داغ « 6 » گريخته و در آنجا به تحكيم موضع خود پرداخته بود نخواست كه همهء نيروى خويش را به خطر افكند و سخت مواظب بود كه مبادا با اسماعيل از در جنگ درآيد . در عوض دسته‌هايى از سواران آزموده مىفرستاد كه گاه در روز و گاه در شب به قواى صفوى دستبرد زنند و به كوهستان بگريزند و بدين‌سان پيوسته به\r\n\r\n\r\n","description":"","footnote":"\r\n( 1 ) . در متن  Diarbeca  كه مترجم انگليسى دربارهء او در حاشيه چنين مىنويسد : « مراد خان برادر الوند بيگ نيز بدانجا پناه برده بود . »\r\n( 2 ) . در متن  Aladuli  كه منظور علاء الدوله ذو القدر است . ر . ك . ص . 333 .\r\n( 3 ) . در متن  Maseria  كه به احتمال قوى همان مزرين مذكور در كتاب دياربكريه ( ص . 32 ) است . - م .\r\n( 4 ) . در متن  Alessat  كه مترجم انگليسى در حاشيه آن را همان البستان  Albistan  دانسته است و مىنويسد كه « شصت ميل از مرعش فاصله دارد و ده هزار تن جمعيت » .\r\n( 5 ) . در متن  Amaras  كه مترجم انگليسى در حاشيه آن را مرعش دانسته است و مىنويسد كه تا اسكندرون شصت ميل فاصله دارد پايتخت قديم قره‌مان است .\r\n( 6 ) . در متن  Catarac  كه مترجم انگليسى در حاشيه آن را « قره‌داغ يا كوه سياه » نوشته است .\r\n","page_name":" 269 ","page_number":269},
  {"content":"\r\n\r\nلشكر دشمن آزار مىرساند . پس اسماعيل كه از بيست و نهم ژوئيه تا اواسط نوامبر در آن ديار مانده بود بىآنكه در اين لشكركشى كامياب شده باشد به جهت كمبود خواربار و قحط و غلا ، و فرارسيدن زمستان به ملطيه از شهرهاى سلطان عثمانى عقب‌نشينى كرد و از آنجا به تبريز رفت ، در حالىكه در راه بسيارى از سربازان خود را از دست داده و عدهء بيشمارى از اسبان و شترانش از شدت سرما و كثرت برف از پاى درآمده بودند .\r\nاما اين نابهره‌مندى پاى عزم اسماعيل را سست نكرد ، سال بعد چهل هزار سرباز گردآورد و به حصن كيف « 1 » از شهرهاى بابل كه در دست مراد خان بود حمله برد تا خويشتن را از بيم آنكه گزندى از دشمن بيند آسوده سازد . از اين‌سو مراد خان سپاهى از سى و شش هزار تن پياده و سوار گرد كرد و روبه‌سوى سيواس « 2 » نهاد تا حريف را از تاختن بر حصن كيف بازدارد . پس اسماعيل او را دنبال كرد و تا اصفهان تاخت ، بدين اميد كه در آنجا با مراد خان مصاف دهد و خواست بخت خويش را در اين ماجرا بيازمايد چه به دليرى سپاهيان خود يقين داشت . پيش از اين لشكريان ايرانى و غيرايرانى كه در زير فرمان الوند بيگ بودند رفته‌رفته خواهان سرورى و فرمانروايى اسماعيل شده بودند . پيشرفت كار اسماعيل چنان وحشتى در دل سپاهيان دشمن افكند كه اندك‌اندك از لشكرگاه خود گريختند و به اردوى صفويان پيوستند . اين جريان چنان مايهء بهت و حيرت مراد خان شد كه كوشيد تا با اسماعيل صلح كند و سفيرانى نزد او فرستاد و اظهار انقياد كرد به شرط آنكه تنها بغداد را در دست او باقى گذارد . اما چون اسماعيل آرزو داشت كه فرمانروايى يگانه باشد ، نه فرستادگان او را پذيرفت و نه شرايط صلح را . مراد خان از روى نوميدى و از بيم آنكه مبادا به چنگ او افتد با فوجى از سه هزار سوار به سوى حلب گريخت . در آنجا نيز سلطان عثمانى از ترس آنكه اسماعيل را بر ضد خود برانگيزد او را به آنجا راه نداد ؛ مراد خان ناگزير به نزد علاء الدوله رفت . آن امير او را با نهايت لطف و محبت پذيرفت ، چه پيش از اين از ياران جانى او بود و به مراد خان وعده داد كه اگر\r\n\r\n\r\n","description":"","footnote":"\r\n( 1 ) . در متن  Casan  . به ظن قوى همان حصن كيف ( يا حصن كيفا ) مذكور در تاريخهاى دوران آق‌قوينلو و صفويّه است . ر . ك . ص . 335 .\r\n( 2 ) . در متن سيواس  Sivas  كه مترجم انگليسى بغلط در حاشيه آن را « در اينجا شيراز » نوشته است .\r\n","page_name":" 270 ","page_number":270},
  {"content":"\r\n\r\nفرصتى دست داد دوباره قدرت از دست‌رفته را به وى بازگرداند و چون مىخواست بيشتر اميدوارش كند يكى از دخترانش را به عقد او درآورد .\r\nچون اسماعيل به شرحى كه گفتيم مراد خان را شكست داد با همهء لشكر به دياربكر آمد و خويشتن را خدايگان بغداد و سيواس « 1 » نمود و بسيارى از گروههاى مخالف را سركوب كرد و پس از استقرار نظم و گماشتن ساخلو ، به تبريز بازگشت .\r\nسال بعد يعنى در 1508 م . [ 913 / 914 ه . ق . 
  ] پس از فراهم آوردن تداركات عظيم به پيكار شيبانى خان « 2 » تاتار و فرمانرواى سمرقند رفت كه اتباعش را جغتاى يا به عبارت ديگر قباسبزان « 3 » خوانند . خان در آن زمان با لشكرى پيروز در مرز ايران بود و به فتوحات بسيار در اين سامان كامياب شده بود . پس از تسخير سرزمين مسلمانان شهر بزرگ هرات « 4 » و النگ كهدستان « 5 » و خواف « 6 » را گرفته و در آخر ساندرم « 7 » و سارى « 8 » را كه دو شهر از بزرگترين بلاد واقع در كرانهء درياى مازندران\r\n\r\n\r\n","description":"","footnote":"\r\n( 1 ) . در متن  Seras  كه مترجم انگليسى باز در حاشيه آن را بغلط شيراز نوشته است .\r\n( 2 ) . شيبانى خان يا شيبك خان از اعقاب چنگيز كبير و دشمن بابر ، سرسلسلهء پادشاهان سلسلهء تيمورى هند بود ، كه بر فراز ويرانه‌هاى دولت تيمورى كاخ قدرت ازبكان را در آسياى ميانه برافراشت . وى در نبرد مرو شاهجان كه در سال 1514 م . [ 919 / 920 ه . ق . 
  ] روى داد ، به دست شاه اسماعيل مغلوب و مقتول شد . نگاه كنيد به بابرنامه ،  Baber's Memoirs  ترجمهء آقاى ارسكين  Erskine  . [ مراد كتاب با برنامه يا واقعات بابرى يا تزوك بابرى است « كتابى تاريخى به تركى جغتايى از ظهير الدين محمد بابر . . . مؤسس سلسلهء تيمورى هند .\r\nاين كتاب كه يادداشتها و خاطرات واقعى بابر است ، وقايع را از رمضان 899 هجرى قمرى . . . تا سنهء 936 دربر دارد . » براى تفصيل بيشتر رجوع كنيد به دايرة المعارف فارسى به سرپرستى دكتر غلامحسين مصاحب 
  ] .\r\n( 3 ) . در متن قباسبزان ( پوشندگان قباى سبز  Green Caftans  ) كه مترجم انگليسى در حاشيه مراد از اين اصطلاح را اهل سنت دانسته است . در مورد اين مطلب ، ر . ك . ص . 338 .\r\n( 4 ) . در متن  Eri  كه بىشك همان \" هرى \" است و مترجم انگليسى دربارهء آن در حاشيه چنين مىنويسد :\r\n« هرات از نظر تاريخ ايران شهرى است بسيار مهم كه حقا آن را كليد يا دروازهء هند خوانده‌اند . بسيار مستحكم است و مركز بازرگانى كابل و بخارا و هندوستان و ايران است ، جمعيتش چهل هزار تن و اكنون تابع افغانستان است . »\r\n( 5 ) . در متن  Caradisca  كه مترجم انگليسى چيزى دربارهء آن ننوشته است . - م .\r\n( 6 ) . در متن  Cara  كه مترجم انگليسى در حاشيه آن را « خواف » نوشته است .\r\n( 7 ) . در متن  Sanderem  كه مترجم انگليسى دربارهء آن مىنويسد « شايد مراد از آن آمل يا بالفروش [ كذا .\r\nمقصود بارفروش يا بابل امروز است 
  ] واقع در مازندران است .\r\n( 8 ) . سارى مركز مازندران شهرى است مستحكم داراى پانزده هزار جمعيت با هشترخان و شهرهاى ايران تجارتى پررونق دارد . مسافتش تا بارفروش [ بابل 
  ] بيست ميل است .\r\n","page_name":" 271 ","page_number":271},
  {"content":"\r\n\r\nاست گشوده بود و با اين جهانگشايى همهء مردم مشرق‌زمين را در هراس و وحشت افكنده و بخصوص مايهء بيم و نگرانى [ شاه اسماعيل 
  ] صفوى شده بود كه دشمن اهل سنت بود . ازاين‌رو اسماعيل با همهء لشكر به اصفهان بازگشت و در آنجا اردو زد . اما ياشيلباش « 1 » پيروز كه بهانه مىجست تا با صفويان به جنگ و ستيز پردازد از اسماعيل راه عبور خواست تا براى گزاردن حج به مكه رود . اين درخواست اسماعيل را بيمناك كرد و به تقاضاى او تن درنداد و با سواره نظامى بسيار نيرومند به تحكيم مواضع خود در مرز قلمرو شيبانى خان پرداخت ، و در تمام سال 1509 م . [ 914 / 915 ه . ق . 
  ] لشكر خود را در آن سامان نگاه داشت بدين نيت كه اگر خان تاتار خواست با توسل به زور راه‌گشايى كند با وى درآويزد . سرانجام به پايمردى تنى چند از بزرگان ايران و تاتاران - كه با هر دو طرف دوستى داشتند - صلحى ميان ايشان برقرار شد .\r\nاسماعيل كه ناگزير از جنگى به جنگ ديگر مىرفت در سال بعد بر ضد فرمانرواى شيروان « 2 » لشكر كشيد ، زيرا از اداى خراج سالانه سر باز زده بود . اسماعيل پس از ورود به دشت قره‌باغ - كه وسعتش بيش از يك هزار ميل است و در ميان آن سرزمين كنار « 3 » قرار دارد كه ابريشم كنارى را از آنجا مىآورند - لشكر به تسخير شماخى فرستاد و پس از تاختن بر گلستان « 4 » كه دژى است بس استوار و در همان ناحيهء شماخى قرار دارد آن را و نيز دژ محمودآباد « 5 » را كه از قلاع بسيار مستحكم آن سامان است از ذروهء قدرت فرودآورد . آنگاه در طول ساحل درياى مازندران پيش راند و بسيارى از دژهاى استوار ديگر را گرفت زيرا سرزمين شيروان در طول همان دريا به مسافت هفت روز قرار دارد و از محمودآباد آغاز مىشود و به دربند پايان مىيابد ؛ در اين امتداد سه شهر بزرگ و سه دژ ديده مىشود . اسماعيل پس از اين فتوحات به ايران بازگشت و به مناسبت پيروزيهايى كه يافته بود چندين روز خود و\r\n\r\n\r\n","description":"","footnote":"\r\n( 1 ) . در متن  Lasilbas  كه مترجم انگليسى در حاشيه آن را شيبانى خان نوشته است . دربارهء اين مطلب ، ر . ك . مقدمهء چاپ دوم همين كتاب . - م .\r\n( 2 ) . در متن سيرآن  Siraan  كه مترجم انگليسى در حاشيه آن را شيروان مىنويسد .\r\n( 3 ) . در متن  Chianer  كه مترجم انگليسى در حاشيه آن را  Canar  مىنويسد .\r\n( 4 ) . در متن  Cylofan  كه ذكر آن يك‌بار ديگر در صفحات قبل آمده و مترجم انگليسى نتوانسته است آن را با « گلستان » منطبق سازد . - م .\r\n( 5 ) . در متن  Mamurcagi  كه مؤلف در ص . 264  Mamurlagi  نوشته است . - م .\r\n","page_name":" 272 ","page_number":272},
  {"content":"\r\n\r\nهمهء شاهزادگان و بزرگان كشور به جشن نشستند .\r\nپس از اندك زمانى جنگى هراس‌انگيز ميان او و شيبانى خان تاتار ، كه پيش از اين نام بردم ، درگرفت كه منشأ آن جاه‌طلبى و همچشمى ميان اين دو بود .\r\nشيبك خان با سپاهى گران به جنگ صفويان آمد و كارزارى شديد و خونين « 1 » بين فريقين درپيوست ، كه خان تاتار در آن ساعتها دلاوريها نمود . با اين همه نيروى دشمن بر وى چيره شد و پيكار به دفع و شكست او انجاميد . شيبانى از معركه جان بدربرد و به سمرقند گريخت . « 2 »\r\nاين بزرگترين پيروزى بود كه [ شاه 
  ] اسماعيل تا آن هنگام بدست‌آورده بود زيرا با دشمنانى جنگيده بود كه در همهء مشرق‌زمين جنگاورانى بزرگ و نامور بشمار مىرفتند . ازاين‌رو سلطان مصر و سلطان عثمانى سخت از قدرت اسماعيل بيمناك شدند و تارومار شدن سپاه تاتار را به دست اسماعيل هموار گشتن راه او در تسخير آسيا و مصر دانستند ، چه گذشته از شيبانى خان تاتار در تمام مشرق‌زمين پادشاهانى تواناتر از ايشان نبود .\r\nازاين‌رو « ترك بزرگ » سلطان سليم ، چون شنيد كه اسماعيل سرگرم جنگ با مردم شهر سمرقند است « 3 » - كه بزرگترين شهر متصرفى شهريار تاتار بود - لشكرى عظيم از عثمانيان فراهم آورد و خود در پيشاپيش آنان در سال 1514 م .\r\n[ 919 / 920 ه . ق . 
  ] به جنگ ايران رفت و به سوى رود سيواس « 4 » روان شد كه از آنجا تا قسطنطنيه ششصد ميل و تا تبريز ششصد و چهل ميل راه است ، چنان كه مىتوان گفت تقريبا در نيمه‌راه ميان آن هر دو شهر قرار گرفته است . پس از عبور از رود\r\n\r\n\r\n","description":"","footnote":"\r\n( 1 ) . نبرد بزرگ مرو شاهجان ( - مرو ) به سال 1514 م . [ 919 / 920 ه . ق . 
  ] روى داد . شهر مرو پايتخت قديم مرگيانا  Margiana  به دست اسكندر بنيان نهاده شد و انطيوخوس نيكاتور در تزيين آن شهر كوشيد و نام انطاكيه  Antiochia  بر آن نهاد . روزگارى دراز پايتخت سلجوقيان از جمله الب‌ارسلان بزرگ بود كه مزارش در همانجاست . اكنون از اهميت و اعتبار افتاده و بارها ازبكان دست به غارتش گشوده‌اند .\r\n( 2 ) . نگريخت ، و در جنگ كشته شد .\r\n( 3 ) . سمرقند شهرى است كه روزگارى تقريبا پايتخت جهان بشمار مىرفت ، زيرا به عنوان تختگاه تيمور در همه‌جا معروف بود ؛ اما اكنون از اهميتش بسيار كاسته شده است . مسافتش تا بخارا يكصد و سى ميل و هنوز مركز كاروان سوداگران است . جمعيت آن ده هزار تن است .\r\n( 4 ) . رود ايريس يا \" قزل ايرماق \" كنونى .\r\n","page_name":" 273 ","page_number":273},
  {"content":"\r\n\r\nلاى « 1 » از ميان سرزمين ارزنجان به پيش تاخت . اسماعيل كه در تبريز بىلشكر منظم خود بسر مىبرد - زيرا لشكر سرگرم محاصره كردن سمرقند بود - چون اين خبر بشنيد باشتاب نيروهاى ديگرى گرد كرد و پس از جمع‌آورى لشكرى نسبتا نيكو دو تن از دليرترين سرداران خود را بر آن گماشت كه نام يكى استاجلو « 2 » و نام ديگر ساروپيره « 3 » بود و ايشان را به جنگ سليم فرستاد تا با زد و خورد كردن با دشمن از پيشرفت او مانع شوند و شاه بتواند قواى كافى براى وارد كردن ضربت در ميدان جنگ و مصاف دادن با خصم گردآورد . اين لشكر عبارت بود از پانزده هزار سواره‌نظام كه همگى سپاهيانى زبده و باصطلاح گل سرسبد مردم ايران بشمار مىرفتند ، زيرا در ميان شاهان ايران رسم نيست كه در هنگام جنگ سپاهيان مزدور بگيرند ، و تنها به لشكر آماده به خدمتى كه نگهبانان شاهى « 4 » خوانده مىشوند مزد مىدهند . ازاين‌رو نجيب‌زادگان ايران كه خوب تربيت شده‌اند و توجه بسيار به سواركارى دارند ، به هنگام ضرورت به طيب خاطر به جنگ مىروند و هريك به نسبت توانايى خويش عده‌اى سرباز كه اسب و سلاحشان به خوبى اسب و سلاح سروران ايشان است با خود به خدمت شاه كمر مىبندند . با اين همه هرگز به اين كار دست نمىزنند مگر در مواردى كه بخواهند از ميهن خويش دفاع كنند . حال آنكه اگر سپاهيان ايران مانند عثمانيان مزد مىگرفتند ، شك نيست كه لشكر عثمانى بمراتب بهتر و برتر از لشكر عثمانى بود . اين حقيقتى است كه همهء كسانى كه با اين دولت سروكار داشته‌اند به آن توجه كرده‌اند .\r\nبانوان ايرانى همراه شوهرانشان مسلح به جنگ مىروند و شريك سرنوشت ايشان مىشوند . مانند مردان مىجنگند ، بدان‌گونه كه آمازونهاى « 5 » روزگار باستان نيز در جنگ چنين هنرنماييهايى مىنمودند .\r\n\r\n\r\n","description":"","footnote":"\r\n( 1 ) .  Lai  - ايريس  Iris  ( قزل ايرماق ) .\r\n( 2 ) .  Stacalu Amarbei  . اين استاجلو همان مراد خان استاجلو است اما مراد به‌طور مغلوب  Amarbei  در متن آمده است .\r\n( 3 ) . در متن  Aurbec Samper  كه منظور همان ساروپيره مذكور در احسن التواريخ روملو است .\r\n( 4 ) . در متن  Porta  . [ - درگاه ، باب 
  ] ، در ص . 252 نيز آمده است .\r\n( 5 ) .  Amazon  « در افسانه‌هاى يونانى قبيله‌اى از زنان كه هيچ مردى را به سرزمين خود ( در آسياى صغير ) راه نمىدادند و وقت خود را به شكار و نبرد مىگذراندند . . . » ( دايرة المعارف فارسى ) . - م .\r\n","page_name":" 274 ","page_number":274},
  {"content":"\r\n\r\nبارى آن دو سردار ، خان استاجلو و ساروپيره ، روبه‌راه نهادند و چون شنيدند كه سليم از فرات گذشته است و شتابان به پيش مىآيد تا خوى « 1 » عقب نشستند و اسماعيل كه از تبريز آمده بود در آنجا اقامت داشت . چون آگاه شد كه سليم با لشكرى جرار رو به ايران نهاده و جنگ را ساخته است فرمان داد تا سپاهش مواضع دفاعى را سخت استوار كنند و خود براى گردآوردن افواج بيشتر به تبريز بازگشت تا در آينده ، آماده با دشمن روياروى شود . « 2 » خوى شهرى است كه مىگويند بر فراز ويرانه‌هاى آرتاكساتا « 3 » ى باستانى بنا شده است و مسافتش تا تبريز بيش از سه روز\r\n\r\n\r\n","description":"","footnote":"\r\n( 1 ) . خوى مركز ناحيه‌اى است ثروتمند و بازرگانى آن با عثمانى [ و ديگر شهرهاى 
  ] ايران نسبتا حائز اهميت است . جمعيتش بيست و پنج هزار تن و شهرى است خوش‌ساخت و زيبا در كرانه‌هاى آق‌چاى از شعبه‌هاى رود ارس [ جمعيت خوى مطابق سرشمارى سال 1335 هجرى شمسى 491 ، 34 بوده است 
  ] .\r\n( 2 ) . بنا به قول نولز نبرد چالدران در هفتم اوت 1514 م . [ دوم رجب 920 ه . ق . 
  ] روى داد . نولز مىگويد كه اسماعيل خود در اين كارزار حاضر بود و در جنگاورى شگفتيها نمود ، زيرا با سى هزار سرباز به قشون عثمانى كه عدهء عساكرش سيصد هزار تن بود حمله كرد . سواره‌نظام ايران از هر سو بر عثمانيان چيره شدند ، اگرچه در اين معركه يكى از فرماندهان بزرگ خود ، به نام اوستا اوغلى [  Usta - ogli  استاجلو 
  ] ، را از دست دادند . « اكنون ايرانيان آماده بودند كه از هر سوى بر سليم ، با آن همه نيرو كه در زير فرمان داشت ، بتازند ؛ دراين‌حال سنان پاشا با جناحى كه بر آن فرمان مىراند - اگرچه درهم شكسته و ضعيف گشته بود - ايرانيان را از ميان انبوه كشتگان پياده نظام دنبال كرد و در موقع مناسب به داد [ سلطان 
  ] سليم رسيد و با افواجى تازه‌نفس كه از چنگال قهر و غضب اوستا اوغلى گريخته بودند ، پيش از آنكه عثمانيان شكست يابند ، ورق را به سود آنان برگرداند . اما آنچه بخصوص مايهء كاميابى عثمانيان شد شجاعت فتورناپذير اليس بيگ [  Alisbeg  على بيگ 
  ] و برادرش محمد بود . اين دو از سلالهء خاندان شريف مولكوزى  Molcozzii  بودند و اين خاندان بعد از آل عثمان ، از ديگر خاندانهاى ترك والاتبارترند . اين دو برادر از نظر دلاورى شبيه پدرشان مولكوزيوس  Molcozzius  بودند و اين همان كسى است كه در زمان بايزيد بر ضد ونيزيها تا فريولى  Friuli  تاخت .\r\nسليموس [ سليم 
  ] نيز كه همچنان به كاميابى خود اميدوار بود و هنوز دلسرد نشده بود خود را در ميان توپخانهء معظمى كه داشت محصور كرده و آن را چون بازپسين تير تركش ، ذخيره نموده بود تا هنگام ضرورت آتش كند . اما از سويى عده‌اى بيشمار از سپاهيان ايرانى و عساكر عثمانى به خاك هلاك افتادند ، و از سوى ديگر گرد و غبار و دود و دمهء همراه با غرش توپها لشكريان هر دو طرف را كور و كر ساخته بود . اسبهايشان چنان از بانگ تندرآساى توپها هراسان گشته بودند كه عنان اختيار از كف سواران بدررفته بود . پس نبرد متوقف شد ، و غالب از مغلوب بازشناخته نمىشد » . نولز دامنهء سخن را مىكشد و مىگويد كه اسماعيل اندكى مجروح شد و ناگزير از ميدان جنگ عقب نشست ، و همين باعث شد كه عثمانيان نفسى تازه كنند . [ اليس بيگ ( على بيگ ) همان لمتوچ اوغلى است كه به دست شاه اسماعيل كشته شد . نوايى 
  ] .\r\n( 3 ) . در متن  Artasata  كه مترجم انگليسى در حاشيه دربارهء آن چنين مىنويسد « محل  Artaxarta  -\r\n","page_name":" 275 ","page_number":275},
  {"content":"\r\n\r\nراه نيست . ازاين‌رو از نظر [ شاه 
  ] اسماعيل چنين مىنمود كه به جهت نزديكى تبريز به خوى خواهد توانست خود را به ميدان نبرد برساند . بدين سبب به سردارانى كه پيش از اين نام بردم صريحا فرمان داد كه منتظر باشند تا او با نيروهاى تازه‌نفس برسد و به اتفاق هم دشمن را عقب برانند . با اين همه اندكى پس از عزيمت اسماعيل به جانب تبريز لشكر عثمانى با آرايش جنگى در بيست و چهارم اوت از راه رسيد و در دشتى كه به چالدران معروف است گسترش يافت ؛ و در اينجا بود كه ايرانيان نيز اردو زده بودند .\r\nايرانيان چون ديدند كه دشمن با چنين گستاخى رفتار مىكند و آنان را به جنگ برمىانگيزد از تاختن بر او خوددارى نتوانستند كرد ، بخصوص كه در گذشته در سايهء عنايت بزرگترين پادشاهان مشرق‌زمين آن همه نبردها كرده و پيروز شده بودند . از اين گذشته شب قبل ، چندين دسته سوار از تبريز آمده و به آنان پيوسته بودند و عدهء سپاهيان ايران را بر روى هم به بيست و چهار هزار تن رسانده بودند . پس لشكر ايران به دو ستون عظيم تقسيم شد ، كه فرماندهى يكى را خان استاجلو و ديگرى را ساروپيره بر عهده گرفت . همين‌كه شيپور جنگ زده شد دليرانه بر دشمن تاختند . خان استاجلو كه پيشاپيش همه بود بر سپاه آناطولى « 1 » چنان جانانه تاخت كه صفهايشان درهم شكست و براستى تارومار شدند . ايرانيان از عثمانيان چنان كشتارى كردند كه در آن بخش از آوردگاه بر دشمن پيروز شدند ، جز آنكه سنان پاشا به يارى آن گروه برخاست و افواج قره‌مانى را به پيش راند و به جناح لشكر ايران حمله كرد و ستون شكست‌خوردهء عثمانى را كه مىخواستند فرار را بر قرار ترجيح دهند دوباره گردآورد و به پيش راندند . ايرانيان در برابر سنان پاشا مقاومت كردند و همچنان دليرانه پاى فشردند و حتى پس از آنكه ستون خان استاجلو درهم شكست ، جانانه جنگيدند .\r\nساروپيره چون ديد كه قره‌مانيها موقع خود را تغيير دادند و بر خان\r\n\r\n\r\n","description":"","footnote":"\r\nباستانى واقع در كرانهء ارس اندكى در جنوب ايروان است » . و اما آرتاكساتا  Artaksata  : « شهر باستانى ، پايتخت قديم ارمنستان بر ساحل چپ رود ارس ، در 27 كيلومترى شهر ايروان ، در ارمنستان كنونى ، در 58 ب . م به دست كوربولو سردار رومى ويران شد » . ( دايرة المعارف فارسى ) . - م .\r\n( 1 ) .  Natolia \r\n","page_name":" 276 ","page_number":276},
  {"content":"\r\n\r\nاستاجلو ، تاختند ستون خود را فشرده كرد و بر جناح سنان پاشا تاختن گرفت و قره‌مانيها را درهم كوفت و در لحظه‌اى ، به قواى سلطان حمله برد . سواره‌نظام ايران با اينكه پراكنده بودند و به خوبى رهبرى نمىشدند ، افواج مقدم ينىچريها را درهم شكستند و آن پياده نظام نامور را درهم ريختند . چنان كه گفتى صاعقه بر پيكر آن لشكر گران و نيرومند فرود آمده است و آن را به دو نيمه كرده . سلطان كه نگران آن خونريزى و كشتار بود ، عقب‌نشينى آغاز كرد ، و خواست روى از معركه برتابد و بگريزد ؛ اما سنان پاشا كه به هنگام ضرورت فريادرس بود ، فرمان داد كه توپها را بياورند و به سوى ينىچريها و ايرانيان آتش بگشايند . اسبهاى ايرانيان چون بانگ تندرآساى آن ادوات و آلات دوزخى را شنيدند رم كردند و هريك به سمتى از دشت گريختند و از فرط ترس و وحشت به عنان كشيدن و مهميز زدن سواران اعتنا نكردند . سنان پاشا چون اين بديد از سواره نظامى كه به دست ايرانيان درهم شكسته شده بود فوجى فراهم آورد و به هرجا كه رسيد سپاهيان ايران را پراكنده ساخت ، چنان كه بر اثر كوشش او سلطان سليم كه پنداشته بود جنگ را باخته است ، از كارزار پيروز بيرون درآمد . براستى گفته‌اند كه اگر توپخانهء دشمن در ميان نبود - به شرحى كه گفتيم مايهء ترس و وحشت اسبهاى ايرانيان نمىشد ، زيرا پيش از آن چنان هيابانگى نشنيده بودند - نيروى عثمانى هرچه بود تارومار مىشد و سپاهيان عثمانى از دم شمشير ايرانيان مىگذشتند . اگر سلطان عثمانى شكسته مىشد ، قدرت [ شاه 
  ] اسماعيل بيش از قدرت تيمور مىگرديد ، زيرا تنها با آوازهء چنين ظفرى مىتوانست خويشتن را خدايگان مطلق آسيا بنامد .\r\nبارى به شرحى كه گفتيم ايرانيان از سليم شكست يافتند ، اگرچه به نيروى او نيز تلفاتى عظيم رسيد . ساروپيره را اسير كردند و درحالىكه سراپا مجروح بود به نزد سلطان عثمانى بردند . او چون شنيد كه اسماعيل سرگرم پيكار نبوده است ، از روى خشم و آزردگى به او گفت : « اى سگ ! كار گستاخى تو به آنجا رسيده است كه با من كه جانشين پيغمبر و خداى روى زمينم مىجنگى ؟ » ساروپيره بىآنكه كمترين اثرى از ترس در چهره‌اش هويدا شود پاسخ داد : « اگر تو خداى روى زمين بودى به جنگ سرور من نمىآمدى ، اما خداوند ترا از دست ما نجات داده است تا اينكه زنده به دست او افتى ، آنگاه او انتقام گناهى را كه در حق او و ما كرده‌اى بستاند » .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nسليم كه از شنيدن اين سخنان سخت برآشفته بود گفت : « ببريد و اين سگ را بكشيد » . و او پاسخ داد : « مىدانم كه اجل من رسيده است اما تو خود را آماده كن كه كفارهء خون مرا بدهى زيرا تا يك سال ديگر سرور من به خدمتت خواهد رسيد و با تو همان كارى را خواهد كرد كه به فرمان تو با من خواهند كرد » . اين بگفت و در دم او را قطعه‌قطعه كردند . پس از اين ماجرا سليم اردوگاه را برچيد و به خوى رفت و در آنجا با همهء لشكر چند روزى آرام گرفت . آنگاه خبر اين ظفر را در ديگر كشورها پراكند و فتحنامه‌ها نوشت و به جاهاى مختلف فرستاد ؛ بدين مضمون كه در جنگ پيروز شده است و اسماعيل شخصا در نبردى كه در دشت چالدران « 1 » درگرفته بود حضور داشته است . با اين همه بايد دانست كه اين سخن ناصواب است زيرا اسماعيل به تن خويش در چالدران نبود حتى فوج كهنه‌سربازان او كه در آن هنگام سمرقند را در حلقهء محاصره گرفته بودند در نبرد چالدران شركت نداشتند . اسماعيل چون خبر شكسته شدن لشكر خويش را بشنيد بقية السيف را كه در تبريز فراهم آمده بودند گردآورد . آنگاه با زن و همهء دارايى خويش از آنجا بدرآمد و روى به قزوين « 2 »\r\n\r\n\r\n","description":"","footnote":"\r\n( 1 ) . نولز مىگويد : « اين جنگ مهم در دشت چالدران ، نزديك شهر خوى ، درگرفت ميان دو پادشاه بزرگ در روز هفتم اوت 1514 سال پس از ميلاد خداوند ما . در اين نبرد از قشون سليم بيش از سى هزار تن كشته شد ، از جمله قاسم پاشا  Casan Bassa  نايب اعظم او در اروپا و هفت سنجاق كه دو تن از برادران  Malcozzian  در آن بودند ؛ هنگامى كه برادرى مىخواست برادر ديگر را نجات دهد هر دو با هم كشته شدند .\r\nعلاوه بر پيادگان عادى كه او چندان عنايتى دربارهء آنان نداشت قسمت اعظم سواران ايليرى  Illirian  و مقدونى و حدبى و اپيروتى  Epirot  و تساليايى  Thessalian  و تراكى  Thracian  را كه بىشك چشم و چراغ لشكر او بودند از دست داد زيرا در آن جنگ مرگبار يا كشته يا به سختى زخمى شدند . با وجود اين همه تلفات ، دشمنانش اقرار كردند كه پيروز شده است و فرستادگانى از خوى و ديگر شهرهاى آن سامان و نيز شهر بزرگ تبريز به نزد او رفتند و قول دادند كه نيازمنديهاى او را برآورند ، و هرچه فرمان دهد اطاعت كنند . پس سليم مستقيما به سوى تبريز رفت و خواست آنجا را ببيند و آن شهر را كه يكى از بلاد عمدهء شاهان ايران بود به تصرف خود درآورد . مسافت تبريز از خوى كه نبرد در آنجا روى داد به‌قدر دو روز راه است ، و شايد همان شهر مشهورى باشد كه در روزگار باستان اكباتان [ - هگمتانه يا همدان 
  ] خوانده مىشد و مسافتش تا درياى خزر يكصد و پنجاه ميل است . مردم شهر هنگام ورود عثمانيان مقادير فراوانى خواربار از دروازهء شهر براى آنان آوردند . سليم لشكر خود را در حومهء شهر مستقر كرده و پنداشته بود كه جاى دادن لشكريان در آن شهر بزرگ پرجمعيت دور از حزم و احتياط است . همين‌قدر به اين دلخوش شد كه دروازه‌ها را به رويش بگشايند و آنها را با پاسدارانى نيرومند حراست كرد » .\r\n( 2 ) . در متن  Caseria  كه مترجم انگليسى دربارهء آن مىنويسد « گمان مىدهد كه قزوين است » .\r\n","page_name":" 278 ","page_number":278},
  {"content":"\r\n\r\nنهاد كه در شرق تبريز به فاصلهء شش روز راه قرار دارد . در اينجا دوباره به گردآوردن لشكرى ديگر پرداخت تا بار ديگر به تن خود بخت خويش را در جنگ بيازمايد .\r\nپس از عزيمت اسماعيل سلطان عثمانى به تبريز رسيد و مردم شهر او را به لطف و خوشى پذيرفتند . زيرا ديدند سزاوار نيست كه زندگانى خود را به خطر افكنند ، چون دريافته بودند كه در برابر دشمنى كه آن همه مردان دلير براى دفاع از ايران با او جنگيده و كارى از پيش نبرده بودند گريزى و گزيرى ندارند . سليم تنها سه روز در آنجا ماند و چون ديد كه هيچ يك از مردم شهر و بزرگان نواحى مجاور به او اظهار انقياد نكردند « 1 » ترسيد كه مبادا اسماعيل بيش از آنچه وى انديشيده بود نيرومند باشد : و براستى كه چنين بود ، زيرا همهء بزرگان ايران رفته‌رفته با قواى خود به جهت حفظ امنيت كشور به او پيوستند . ازاين‌رو سلطان عثمانى با عده‌اى از هنرمندان ماهر و پانصد بار از خزانهء خود به راه افتاد و بىآنكه آسيبى به شهر برساند به سوى فرات راند . در طول راه مواجه با صدمه و آزار گرجيان « 2 » شد كه با افواجى از سواره‌نظام سبك‌اسلحه دست به غارت كردن باروبنهء لشكر او زدند و همهء كسانى را كه حتى به مسافتى چنان اندك از اردو عقب مانده بودند از دم تيغ مىگذراندند . اين دستبردها چندان مكرر شد كه آقنجيها كه بر حسب عادت دست كم چهل پنجاه ميل از لشكر دور مىشدند ، ديگر جرأت نكردند كه از آن جدا شوند زيرا اين دشمنان چريك سرسخت در همه‌جا شمشير در ميان آنان مىنهادند ، و فقط به ضرب شمشير از پا درنمىآمدند بلكه گرسنگى نيز مايهء هلاك آنان بود ، زيرا كار آنان گردآورى آذوقه براى لشكر بود و چون از بيم ، دست بدين كار نمىزدند و نمىخواستند زار بميرند ، اسير مرگى دردناكتر مىشدند .\r\nدر اين گيرودار [ شاه 
  ] اسماعيل لشكر خود را سخت نيرومند كرده بود و\r\n\r\n\r\n","description":"","footnote":"\r\n( 1 ) . نولز مىنويسد كه در اين هنگام ينىچريها شوريدند .\r\n( 2 ) . نولز مىنويسد : سلطان عثمانى با سرعت تمام در حركت بود مع هذا همين‌كه سواران گرجى يعنى طلايهء لشكر [ شاه 
  ] اسماعيل از دور عثمانيان را ديدند ، پيش از آنكه دشمن بتواند فرات را گذاره كند ، چنان وحشت و هيجان در دل آنان افكندند كه در آن سوى رود دو هزار تن از عثمانيان كه مىخواستند بشتاب از آب بگذرند غرق شدند و توپهاى متعددى در گل‌ولاى فرورفت و بسيارى از باروبنهء آل عثمان را آب برد . گرجيان خود را به تصرف غنايمى كه بر جاى مانده بود خرسند كردند و دست از تعقيب دشمن برداشتند .\r\n","page_name":" 279 ","page_number":279},
  {"content":"\r\n\r\nاميدوار بود كه هرچه زودتر با دشمن درآويزد . پس به سوى تبريز راند و چون در آنجا شنيد كه سلطان عثمانى از آنجا رفته و چنان با سرعت به عقب‌نشينى پرداخته است كه به گرد او نخواهد رسيد ، سزاوار چنان ديد كه در آنجا بماند و در اين كار مهم با احتياط بيشتر گام بردارد . ازاين‌رو نامه‌ها و سفيرانى نزد سلطان مصر و شاهزاده علاء الدوله و پادشاه گرجستان فرستاد تا به ايشان ثابت كند كه اگر به اتفاق او با سلطان سليم نجنگند سخت خود را به خطر خواهند افكند زيرا اگر ايران شكست يابد آن كشورها نيز طعمهء شمشير دشمن خواهند شد . آن شهرياران به سخنان اين سفيران با رضا و رغبت گوش دادند ، زيرا از ظفر يافتن سليم بر صفويان بيمناك شده بودند .\r\nپس ايشان با هم عهد بستند ، و [ شاه 
  ] اسماعيل و پادشاه گرجستان و سلطان مصر « 1 » و علاء الدوله هم‌پيمان شدند تا به هنگام ضرورت بر ضد سلطان عثمانى يكديگر را يارى كنند ، و صريحا شرط كردند كه سفير عثمانيان را نپذيرند .\r\nاما سلطان مصر اين شرط را رعايت نكرد ؛ و همين مايهء برافتادن او و انقراض قدرت مماليك شد . زيرا پس از اندك زمانى سلطان عثمانى سفيرى به دربار مصر فرستاد و پادشاه مصر او را بر خلاف شرايط پيمان پذيرفت و بار داد . ازاين‌رو هنگامى كه سليم به سوريه « 2 » رفت تا با سلطان مصر پيكار جويد اسماعيل او را يارى نكرد زيرا مىترسيد كه خود را بعبث گرفتار شرّ كند . « 3 »\r\nپس از آنكه پيمان به شرحى كه گفتيم بسته شد اسماعيل كه يكباره آمادهء نبرد با عثمانيان بود سفيرانى با هدايايى چند نزد سلطان سليم فرستاد كه در آن هنگام در آماسيه بود . هدايا عبارت بود از دبوسى از يك پارچه زر و زين و شمشيرى مرصع با نامه‌اى بدين مضمون : « اسماعيل ، پادشاه بزرگ ايرانيان اين هدايا را براى تو اى سليم مىفرستد كه مناسب با شأن و مقام تست زيرا كه اين\r\n\r\n\r\n","description":"","footnote":"\r\n( 1 ) . خافور الغورى ، بنا به ضبط مترجم انگليسى ، و غلط است . صحيح آن قانصوه الغورى است . - م .\r\n( 2 ) . در متن سوريا  Soria  كه مترجم انگليسى در حاشيه سوريه نوشته است .\r\n( 3 ) . نولز دليلى ديگر براى اين كار ذكر مىكند و مىگويد كه لشكر ايران براى دفاع كشور بسيار مناسب بود اما نه براى جنگيدن در خارج از مرزهاى ايران . ازاين‌رو [ شاه 
  ] اسماعيل نخواست كه خود را با خطر حمله به عثمانى مواجه كند .\r\n","page_name":" 280 ","page_number":280},
  {"content":"\r\n\r\nهدايا به ملك تو مىارزد . اگر تو مردى دليرى آنها را خوب نگه‌دار زيرا من مىآيم و آنها را از تو مىستانم و سر و سلطنتت را كه غصب كرده‌اى بر باد مىدهم چه شايسته نيست كه روستازادگان بر آن همه ولايت فرمانروا باشند » . اين نامه چنان خشم سليم مغرور را برانگيخت كه مىخواست فرستادگان او را بقتل رساند ، اما پاشاها او را از اين كار بازداشتند . با اين همه از شدت غضب فرمان داد كه گوش و بينى سفيران ايران را بريدند و ايشان را با آن حال با نامه‌اى بدين مضمون نزد اسماعيل بازگرداند : « سليم سلطان اعظم عثمانى بىآنكه به عوعو سگ اعتنا كند پاسخ او را چنين مىدهد كه اگر او قدم بدين ديار نهد با او همان معامله خواهد شد كه سلف من محمد با سلف او اوزون حسن كرد » .\r\n\r\n","description":"","footnote":"","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\n\r\n4 . سفرنامهء آنجوللو\r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\n\r\nديباچهء جووان باتيستا راموزيو « 1 » بر سفرنامهء جووان ماريا آنجوللو « 2 »\r\nهركس در وقايع و حوادثى كه موجب دگرگونى كار آدميان است انديشه كند در حيرت فرومىرود ، اما آنان كه تاريخهاى باستانى را مىخوانند بيشتر حيران مىشوند زيرا مىبينند بسا جمهوريها و دستگاههاى پرعظمت و قدرت سلطنت از ميان رفته و در پاره‌اى از موارد نام و نشانى نيز از آنها بر جاى نمانده است . همان وقايع و حوادث باعث شده است كه بسيارى از اقوام ترك ديار خود گفته و مانند رودهاى سركش تندگذر به ديگر مردمان تاخته و آنان را از سرزمينشان بيرون رانده‌اند و بدين نيز خرسند نشده نام مرزوبومشان را دگرگون كرده‌اند . ازاين‌رو اكنون مىبينيم كه ريشهء بسيارى از نژادها شناخته نيست . براى مثال از ايتالياى بينوا ياد مىكنيم كه پس از انقراض امپراتورى روم گروهى فراوان از ملتهاى بيگانه و وحشى از شمال بدان سرزمين سرازير شدند و مردمان را بىخانمان و زبان عامه و نام شهرها و رودها و كوهها را دگرگون كردند ، شهرها را از جاى كندند ، و سپس در نقاطى نزديك به جاهاى اصلى شهرى ديگر ساختند .\r\nاين واقعه نه تنها براى ايتاليا بلكه براى ولايت گل « 3 » نيز روى داده است زيرا همين‌كه ملت درنده‌خويى چون فرانكها آنجا را تصرف كردند نامى از آن سرزمين و مردمانش بر جاى نماند . همين كار براى بريتانيا اتفاق افتاد كه اكنون انگلستان\r\n\r\n\r\n","description":"","footnote":"\r\n( 1 ) .  Giovan Battista Ramusio \r\n( 2 ) .  Giovan Maria Angolello \r\n( 3 ) . در متن  Gallia  كه همان  Gaul  است ( تقريبا فرانسهء كنونى ) . - م .\r\n","page_name":" 285 ","page_number":285},
  {"content":"\r\n\r\nخوانده مىشود و براى پانّونيا « 1 » كه اينك مجارستان نام دارد ؛ و نيز براى بسيارى ديگر از كشورها كه برشمردن آنها مايهء ملال خاطر است . اما از ذكر نام يونان بينواى دردمند نمىشكيبم ، يونانى كه همهء نويسندگان روزگار كهن ، آن را ستوده‌اند و در قديم كانون دانش و سرمشق انسانيت بوده است ، اما اكنون خوار و زار در چنگ امپراتورى عثمانى افتاده است و طوايف وحشى و بىفرهنگ در آن خانه كرده‌اند .\r\nاين بلا بر سراسر آسيا فرود آمده است زيرا چنان كه در سفرنامهء ماركو پولو و سفرنامهء مرد ارمنى « 2 » مىخوانيم تاتاران از حدود ختا و ختن دست به ايلغار زده و همهء كشورهاى آسيا را گشوده و در سرزمينهاى جديدى كه مسكن گزيده‌اند نام شهرستانها را دگرگون كرده و نامهايى كه با ذهن فاتحان مأنوس بوده است بر آنها نهاده‌اند . چنان كه شهرستانهاى مرو « 3 » و باختر « 4 » و سغد « 5 » را كه در مجاورت درياى مازندران قرار دارد چون به دست جغتاى برادر خان بزرگ « 6 » گشوده شد از ايالت تركستان كه آن سوى جيحون و سيحون است جدا كردند و نام آنها را اولوس جغتاى « 7 » نهادند .\r\nگروهى بيشمار نيز آمدند و در آسياى صغير رحل اقامت افكندند يعنى در بىتىنيه « 8 » و فريجيه « 9 » و كاپادوكيه و پافاگونيه « 10 » و نام آن را تركيه « 11 » نهادند . در همان زمان كه هلاگوخان « 12 » كه خود را سرور ماد و پارت و ايران ( عجم كنونى ) « 13 » گردانده بود چون درگذشت جانشينان وى به آن نواحى نامهاى گوناگون دادند ، حتى در روزگار\r\n\r\n\r\n","description":"","footnote":"\r\n( 1 ) .  Pannonia \r\n( 2 ) . در متن  the Armenian  . مقصود از مرد ارمنى نمىدانيم كيست ! - م .\r\n( 3 ) .  Margiana \r\n( 4 ) .  Bactriana \r\n( 5 ) .  Sodiana \r\n( 6 ) .  Great Can  مراد از خان بزرگ اوكتاى قاآن است كه برادران ماركو پولو در سفرنامهء خود از او بنيكى ياد كرده‌اند و از عظمتش داستانها زده و نامش را در روزگار خود بر سر زبان مردم اروپا افكندند . - م .\r\n( 7 ) . در متن كشور جغتاى  the country of Zacatai  كه در تواريخ فارسى و مغولى به اولوس جغتاى معروف است . - م .\r\n( 8 ) .  Bithynia \r\n( 9 ) .  Phrygia \r\n( 10 ) .  Paphagonia  چنين است در متن و صحيح پافلاگونيه است . - م .\r\n( 11 ) .  Turkey \r\n( 12 ) . در متن  Hoccota Can  و در حاشيهء گرى : « هلاگو خان ، فرزند و جانشين چنگيز بزرگ ، و فاتح بغداد » .\r\n( 13 ) . در متن  Azemia  و در حاشيه « عجمى » كه مراد همان عراق عجم است .\r\n","page_name":" 286 ","page_number":286},
  {"content":"\r\n\r\nما شاه اسماعيل كه پسر يكى از دختران اوزون حسن است اين سرزمينها را به نام خود خوانده است .\r\nپاره‌اى نوشته‌هاى دقيق به دست من رسيده است كه در آنها سرگذشت و كارهاى اوزون حسن « 1 » يا مترادف آن حسن بيگ سابق الذكر و همچنين سرگذشت و كارهاى شاه اسماعيل را كه « صفوى » است روايت كرده‌اند . ازاين‌رو مناسب دانستم كه اين نوشته‌ها به دنبال سفرنامهء ماركو پولو و سفرنامهء مرد ارمنى منتشر شود . از اين گذشته موضوع همهء اين كتابها يكى است ، اگرچه در عين وحدت ، روايتها مختلف است . پس گمان مىكنم كه مايهء سرگرمى فراوان خوانندگان من خواهد بود .\r\nچنان كه مىبينيم نخستين مؤلفى كه از زندگانى اوزون حسن سخن مىگويد جووان ماريا آنجوللو نام دارد كه چنان كه در تاريخ خود مىنويسد مصطفى فرزند سلطان محمد دوم ، « ترك بزرگ » را خدمت كرده و در محاربات ترك بزرگ « 2 » با لشكر اوزون حسن كه در كنار رود فرات روى داد شركت داشته است .\r\nنام دومين مؤلف دانسته نيست اما پيداست كه مردى بوده است تيزهوش و خردمند كه در ضمن كسب و كار خويش سراسر ايران را گشته است . « 3 »\r\nبر آثار اين دو مؤلف دو سفرنامهء ديگر افزوده‌ايم ، يكى به خامهء جناب جوزافا باربارو ، ديگرى به قلم جناب آمبروزيو كنتارينى . هر دو از سروران ونيزيند كه دربارهء يك موضوع كتاب نوشته‌اند .\r\nپس اكنون دربارهء اوضاع و احوال ايران در روزگار اخير تاريخى بدست داريم كه اگر يكپارچه و متصل نباشد دست‌كم پرنقص نيست .\r\nآرزومندم كه طالع مدد مىكرد و مىتوانستم سفرنامهء جناب كاترينو زنو « 4 » شواليه را بدست‌آورم كه نخستين سفير ما بود كه به كشور اوزون حسن فرستاده شد .\r\n\r\n\r\n","description":"","footnote":"\r\n( 1 ) .  Ussun Cassano \r\n( 2 ) . اين نبرد در نزديك ملطيه در نقطه‌اى نرسيده به رود فرات در مدخل درهء گرگر  Gerger  ( الجيا  Elegia  ) درگرفت . اكنون اثرى از اين جزيره‌ها باقى نيست . شايد با توجه به فصل سال بتوان گفت كه آنها چيزى جز كرانماسه‌هاى رودخانه نبوده است .\r\n( 3 ) . مراد از « دومين مؤلف » بازرگان ونيزى است كه ترجمهء سفرنامه‌اش پس از سفرنامهء آنجوللو ، خواهد آمد . - م .\r\n( 4 ) .  Caterino Zeno \r\n","page_name":" 287 ","page_number":287},
  {"content":"\r\n\r\nاما آن كتاب با اينكه چاپ شده ، به جهت طول زمان چنان ناياب شده است كه النادر كالمعدوم . براستى كه كاترينو سابق الذكر يكى از آزادمردان كم‌نظير و شايسته‌ايست كه در آن روزگار در جمهورى فخيمهء ما وجود داشت . ازاين‌رو در سال 1471 م .\r\n[ 875 / 876 ه . ق . 
  ] وى را به سفارت در دربار اوزون حسن شاه برگزيدند تا او را به جنگ با عثمانيان برانگيزد . زيرا در آن هنگام جمهورى ونيز با آنان سرگرم جنگى خونين بود . كاترينو مانند يكى از اتباع نيكوى ونيز ، به عشق وطن اين وظيفه را بر عهده گرفت و از طول مدت و خطر سفر نهراسيد و با خرسندى كامل و به اميد آنكه بيش از هركس ديگر وسيلهء كار خير باشد رو به مقصود نهاد .\r\nكالويوحنا امپراتور طرابوزان يكى از دخترانش را به نام دسپينا خاتون به عقد اوزون حسن پادشاه ايران درآورد و دختر ديگرش موسوم به والنزا را به دوك آرشيپل « 1 » به نام لرد نيكولو كرسپو داد . والنزا از دوك چهار دختر و يك پسر داشت : فرانچسكو « 2 » كه جانشين پدر شد و خلف او جاكومو كرسپو « 3 » ، بيست و يكمين دوك ناكسو « 4 » ، هنوز زنده است . دخترهاى والنزا همه با عزت و احترام در ونيز شوهر كردند . نام يكى از آنان فيورنزا « 5 » بود ، مادر ملكهء قبرس و جناب جرجو كورنارو « 6 » شواليه و برادرش وكيل « 7 » كه بسيارى از كاردينالهاى محترم از اعقاب او هستند . دختر ديگر نامش لوكرتيا بود كه با جاكومو پريولى « 8 » نجيب‌زاده زناشويى كرد و او پدر نيكولو پريولى « 9 » وكيل است . سومى والنزا زن جو لردانو « 10 » نجيب‌زاده شد و چهارمى ويولانته كه با كاترينو زنو سابق الذكر ازدواج كرد .\r\nدسپينا خاتون اگرچه در ايران و در دوردست بود ، پيوسته به ياد خويشاوندان بود و عشق خواهرش والنزا زن دوك آرشيپل و خواهرزادگانش را ، كه در ونيز بودند ، در دل داشت . ازاين‌رو اين آزادمرد يعنى كاترينو زنو با رضاى خاطر به ايران رفت و همانا كه انديشه‌اش به خطا نرفته بود زيرا پس از تحمل دشواريها و خطرها در تبريز به حضور اوزون حسن و همسرش دسپينا خاتون بار يافت و ملكه شوهر خواهرزاده‌اش را شناخت و كاترينو از آن دو احترامات و نوازشهاى فراوان ديد و چون در مزاج\r\n\r\n\r\n","description":"","footnote":"\r\n( 1 ) .  Duke of the Archipelago \r\n( 2 ) .  Francesco \r\n( 3 ) .  Giacomo Crespo \r\n( 4 ) .  Duke of Naxo \r\n( 5 ) .  Firunza \r\n( 6 ) .  Giorgio Cornaro \r\n( 7 ) .  Procurator \r\n( 8 ) .  Jacomo Prioli \r\n( 9 ) .  Nicolo Prioli \r\n( 10 ) .  Gio . Loredano \r\n","page_name":" 288 ","page_number":288},
  {"content":"\r\n\r\nشاه نفوذ فراوان يافته بود توانست خدمات بسيارى به سود جمهورى ونيز انجام دهد كه كاترينو زنو در كتاب خود شرح داده است . چنان كه پيش از اين گفتيم نتوانسته‌ايم نسخه‌اى از آن كتاب را بدست‌آوريم .\r\nاوزون حسن شاه كه مىخواست بر كاترينو حرمتى بيشتر نهد او را به عنوان سفير خود در دربار شاهان فرنگ برگزيد تا او بخصوص پادشاهان لهستان و مجارستان را به جنگ با عثمانيان برانگيزد .\r\nاما چون كاترينو نزد ايشان رفت و ديد كه با هم سرگرم پيكارند ، نزد ديگر پادشاهان رفت .\r\nدر اين هنگام دولت فخيمهء ما كه از رفتن كاترينو به دربارهاى شاهان فرنگ آگاه شد به جاى او جوزافا باربارو و پس از او آمبروزيو كنتارينى را به رسالت برگزيد كه مىپندارم سفرنامهء كنتارينى كه در بازگشت به ونيز از راه درياى مازندران و رود ولگا و سرزمين تاتاران سفر كرده است ، خوانندگان را سخت سرگرم خواهد ساخت زيرا مشحون است از بدايع وقايع و شرح و تفصيل حوادثى كه هر روز بر وى گذشته است .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nسرگذشتى كوتاه از زندگانى و كارهاى شاه اوزون حسن « 1 » به خامهء جووان ماريا آنجوللو حسن بيگ پادشاه ايران دختر امپراتور مسيحى طرابوزان را به زنى مىگيرد و پس از آنكه از او داراى پسرانى مىشود ، همسرش با دو دخترش به آيين نصارا راهب مىگردند . پدر اين زن را به اسارت به قسطنطنيه مىبرند .\r\n\r\n[ فصل يك 
  ] 1\r\nاوزون حسن نيرومندترين پادشاه تبريز و ايران چندين زن به همسرى برگزيده بود ، از جملهء آنها يكى به نام دسپينا خاتون كه دختر پادشاه طرابوزان به نام كالويوحنا كه از قدرت سلطان عثمانى ، مراد دوم ، هراسان بود و مىخواست با بستگى به حسن بيگ خود را در روز مبادا پشت‌گرم كند . ازاين‌رو دخترش را به عقد حسن بيگ درآورد به شرط آنكه بر كيش نصارا باقى ماند ، و كشيشانى براى اجراى مراسم مذهبى به خدمت او بگمارد . حسن بيگ از اين زن داراى يك پسر و سه دختر شد ، از اين دختران نام نخستين مارتا بود كه همسر شيخ حيدر شد پدر [ شاه 
  ] اسماعيل صفوى . دو دختر ديگر نزد مادر خود ماندند و پس از چندى بر آن شدند كه از شوهر جدا شده كنج عزلت گزينند . اوزون حسن درامدى هنگفت برايشان مقرر فرمود و خرپرت « 2 » را كه در مرز سرزمين دياربكر است نشستنگاه آنها كرد . آن بانو در اينجا روزگارى دراز بسر برد و با دو دخترش به آيين نصارا زيست و پس از مرگ در شهر « آمد » در كليساى سن جورجو « 3 » به خاك سپرده شد و حتى تا امروز\r\n\r\n\r\n","description":"","footnote":"\r\n( 1 ) .\r\n A Short Narrative of the Life and Acts of the King Ussun Cassano . \r\n( 2 ) . در متن  Iscartibiert  . گرى آن را خرپوت كنونى  Kharput  نوشته و خواننده را به سفرنامهء بازرگان ونيزى ، فصل سوم ؛ و سفرنامهء كاترينو زنو ، رجوع داده است كه پيش از اين گذشت .\r\n( 3 ) .  San Giorgio  يا جرجيس پاك . گرى مىنويسد : « كليساى سن جورجو يا مار جرجيس  Mar Jurjees  كليساى كهن يعقوبى بود اما اكنون به ويرانى افتاده است . » نگاه كنيد به سفرنامهء كاترينو زنو .\r\n","page_name":" 290 ","page_number":290},
  {"content":"\r\n\r\nمزارش در آن سامان باقى است . پسر او يعقوب « 1 » يا جووى بيگ « 2 » نزد پدرش حسن بيگ ماند و چون بيست سالى از عمرش گذشت در همان شبى كه پدرش مرد ، به دست سه پسر ديگر حسن بيگ كه از زنى ديگر بودند خفه شد . خواهرانش يكى به نام اليل « 3 » و ديگرى به اسم ازيل « 4 » چون از مرگ برادر آگاه شدند آهنگ گريز كردند ، و پس از بستن بار سفر به حلب و از آنجا به دمشق رفتند . هموطنان ما غالبا ايشان را در آنجا ديده‌اند . هنوز يكى از اين دختران زنده است . برگرديم بر سر كالويوحنا كه خواست دخترش را به عقد حسن بيگ درآورد و از اين راه كشور خود را در برابر دشمن حفظ كند و همچنان فرمانرواى طرابوزان بماند . همين‌قدر بايد بگويم كه پيش از آنكه از اين و آن مدد جويد سلطان عثمانى لشكر به خاك او كشيد و چون كسى به فريادش نرسيد امپراتور بينوا ناگزير خود را به دشمن تسليم كرد . « 5 » پس او را به قسطنطنيه بردند و باحترام با وى رفتار كردند ، اما او سالى نگذشته بود كه در 1462 م . [ 866 / 867 ه . ق . 
  ] درگذشت . « 6 »\r\n\r\n\r\n","description":"","footnote":"\r\n( 1 ) . نام اين پسر \" مقصود بيگ \" بود ، نه يعقوب . - م .\r\n( 2 ) .  Juibic \r\n( 3 ) .  Eliel \r\n( 4 ) .  Eziel \r\n( 5 ) . آخرين امپراتور طرابوزان داوود كمننوس  David Comnenus  بود . كالويوحنا برادر بزرگترش بود و پيش از حملهء عثمانيها بدرود زندگى گفته بود . - م . « داوود كمننوس به فرمان سلطان محمد فاتح با چند فرزندش يك جا كشته شد . » ( نوايى )\r\n( 6 ) . طرابوزان را سلطان محمد دوم در 1461 [ 865 / 866 ه 
  ] تسخير كرد .\r\n","page_name":" 291 ","page_number":291},
  {"content":"\r\n\r\nپيراحمد با برادرش ابراهيم مىجنگد تا قره‌مانيه را از چنگ برادر بدرآورد و به يارى سلطان عثمانى به مقصود خود مىرسد . اما سپس سر از فرمان سلطان مىپيچد و به ايران مىگريزد .\r\n\r\n[ فصل دو 
  ] 2\r\nپس از چندى حسن بيگ بر سر كشور قره‌مانيه با سلطان عثمانى جنگيد زيرا هر دو نسبت به آن سرزمين ادعا داشتند . قره‌مان در روزگار باستان كليكيه خوانده مىشد اما بعدها قره‌مان خواندندش و هنوز بدين نام شناخته است .\r\nقره‌مانيه « 1 » از قره‌مان « 2 » گرفته شده است كه نام رئيس يكى از قبيله‌هاى عرب بود و روزگارى يكى از نوادگانش به نام توروان « 3 » داراى هفت پسر شد . پس از مرگ او اين فرزندان به جان هم افتادند و پنج تن از ايشان مردند و دو تن به نام ابراهيم « 4 » و پيراحمد « 5 » بجاى ماندند . ابراهيم كه هوادارانش بيشتر بود خود را فرمانروا كرد و پيراحمد به دربار سلطان عثمانى گريخت كه دعوى خويشاوندى با وى را داشت .\r\nپيراحمد هنگامى كه در قسطنطنيه بود پيوسته از سلطان عثمانى درخواست مىكرد كه او را در برانداختن برادر و نشاندن بر تخت سلطنت يارى كند و در عوض او تابع سلطان عثمانى خواهد شد .\r\nسلطان عثمانى هنگامى كه اين پيشنهاد را با نيت خويش سازگار يافت نيروى كافى در اختيارش نهاد . ابراهيم ، امير قره‌مان ، چون اين بشنيد آمادهء دفاع\r\n\r\n\r\n","description":"","footnote":"\r\n( 1 ) .  Caramania \r\n( 2 ) .  Caraman \r\n( 3 ) .  Turuan  بايد اورحان باشد . - م .\r\n( 4 ) . در متن  Abrain  كه به نوشتهء گرى همان ابراهيم است .\r\n( 5 ) . در متن  Pirahomet  كه گرى مىنويسد همان پيراحمد است و خواننده را به سفرنامهء زنو رجوع مىدهد .\r\n","page_name":" 292 ","page_number":292},
  {"content":"\r\n\r\nاز كشور خويش شد . در سال 1467 م . [ 871 / 872 ه . ق . 
  ] دو لشكر در ميان قره‌حصار شابين « 1 » و شهرى به نام نيكسار « 2 » روياروى آمدند و گروهى بيشمار از هر دو طرف كشته شد . سرانجام پيراحمد پيروز گرديد و بىهيچ مخالفتى فرمانرواى كشور شد .\r\nبرادرش كه فرار بر قرار اختيار كرده بود از اسب افتاد و دنده‌هايش شكست و بر اثر آن جان سپرد . با اين همه پيراحمد بيش از دو سال با صلح و صفا بر اريكهء سلطنت مستقر نشد ، زيرا رسم بزرگان آل عثمان بر اين است كه سالى يك‌بار به دستبوس سلطان روند و به نسبت جاه و مال خود تحف و هدايايى به او پيشكش كنند و در اين مراسم ، سلطان ايشان را مىنوازد و خلعتهاى فراوان به اينان مىدهد . پيراحمد بر خلاف ديگران به رعايت اين رسم اعتنايى نكرد و سلطان عثمانى پيام داد كه چون مىخواهد با عيسويان بستيزد با سپاهى به مدد او بيايد . اما پيراحمد فرمان نبرد و سلطان عثمانى از نافرمانيش سخت خشمگين شد و به تن خويش به پيكارش رفت . بخشى از سرزمين او را تا حدود قونيه « 3 » گرفت و پسر دوم خود مصطفى چلبى « 4 » را به اميرى آن سامان گماشت و لشكرى عظيم به او سپرد . يكى از سرداران آزموده‌اش را نيز با سپاهى مأمور تصرف بقيهء آن مرزوبوم كرد . پيراحمد چون ديد كه ايستادگى در برابر لشكر عثمانى بيهوده است سركردگانى بر پاره‌اى از دژها گماشت و كشور خويش را ترك گفت و به ايران نزد شاه حسن بيگ پناه جست . چون به تبريز رسيد مقدمش را گرامى شمردند و خواهش او را كه براى راندن دشمن مدد مىخواست به سمع قبول شنيدند و نيرويى كه شمار سپاهيانش چهل هزار تن بود بسيج كردند . فرمانده اين لشكر يوسف خان « 5 » بود ، مردى سخت‌نامى ، شايسته و دلير كه عمليات جنگى را آغاز كرد و به زودى به شهر توقات « 6 » رسيد ، و همهء آن ديار را طعمهء آتش و شمشير خود كرد . شهركهاى پيرامون آن شهر را سوخت و نخواست\r\n\r\n\r\n","description":"","footnote":"\r\n( 1 ) . در متن  Carasar  كه‌گرى آن را « قره‌حصار شابين » نوشته و خواننده را به سفرنامهء زنو رجوع داده است . ر . ك . صفحهء 238 .\r\n( 2 ) . در متن  Aessar  كه گرى احتمال مىدهد نيكسار  Niksar  باشد .\r\n( 3 ) . در متن  Cogno  است . گرى دربارهء آن مىنويسد : نام شهر « قونيه » است ، اما از متن بيشتر چنين برمىآيد كه نام رودى است ؛ شايد مراد رود ايريس [ قزل‌ايرماق 
  ] باشد .\r\n( 4 ) . در متن  Celebi  كه‌گرى آن را در حاشيه به صورت  Tchelebee  آورده است و دربارهء آن نوشته است « چلبى يا بزرگ‌زاده  noble  از عنوانهايى است كه در ميان شاهزادگان عثمانى معمول است » .\r\n( 5 ) . در متن يوسف .\r\n( 6 ) . در متن  Toccat  كه‌گرى آن را در حاشيه  Tocat  نوشته است .\r\n","page_name":" 293 ","page_number":293},
  {"content":"\r\n\r\nكه با حمله بر دژها فرصت را از دست بدهد و در عوض دست به يغما و ويران كردن آن سامان گشود ، چندان‌كه هركس به دژى گريخت . در اين هنگام سلطان عثمانى پسر خود را با يكى از سرداران خويش به نام احمد پاشا « 1 » به تصرف دژهاى قره‌مان گماشت و او در برابر شهرى مستحكم به نام لولا « 2 » اردو زد . چون گوش مردم آن شهر با غرش توپ آشنا نبود ، تسليم شدند . مصطفى با آنان به سنگدلى رفتار كرد . سپس ساخلويى بر شهر گماشت ، و چون شنيد كه لشكر ايران در آن حوالى اردو زده است اما اوزون حسن خود در آنجا نيست به قونيه عقب نشست و از نظر ايمنى ، زنان و بار و بنهء خود را به محلى به نام افيوم قره‌حصار « 3 » فرستاد كه در مغرب قونيه و بر سر راه قسطنطنيه و بر فراز كوهى بلند قرار دارد ؛ از آنجا تا قونيه چهار روز راه است .\r\nاردوى مصطفى چند روزى در قونيه برقرار بود و چون عثمانيان شنيدند كه لشكر ايران به آنان نزديك مىشود و نيروى خود را براى مقابله با دشمن كافى نديدند به كوتاهيه « 4 » پس نشستند . در آنجا داوود پاشا بيگلر بيگ آناطولى سرگرم گرد كردن سپاه بود تا در برابر لشكر ايران ايستادگى كند . « ترك بزرگ » نيز با همهء دربار خود و بخشى از لشكر رومانيايى از تنگه گذشته بود تا به اردوى ديگر خود بپيوندد . وى فريب نيروى دشمن را خورده بود كه پاره‌اى از قواى قره‌مانى به او ملحق شده و در آن سرزمين در حال پيشروى بود .\r\n\r\n\r\n","description":"","footnote":"\r\n( 1 ) . در متن  Agmat Bassa  و در حاشيهء گرى  Achmet Pasha  .\r\n( 2 ) .  Lula \r\n( 3 ) . در متن  Sabi Carrahasar  و در حاشيهء گرى در اين‌باره چنين آمده است « افيوم قره‌حصار  Afioom Kara Hissar  ، سفرنامهء زنو » .\r\n( 4 ) .  Cutayeh \r\n","page_name":" 294 ","page_number":294},
  {"content":"\r\n\r\nمصطفى با ايرانيان كه همراه پيراحمد به جنگ عثمانيان و دفاع از قره‌مان آمده بودند پيكار مىكند و آنان را شكست مىدهد .\r\nاوزون حسن ونيزيها را به جنگ با عثمانيان و فرستادن توپ براى او برمىانگيزد .\r\n\r\n[ فصل سه 
  ] 3\r\nمصطفى چون شنيد كه اوزون حسن به تن خويش در آنجا نيست و لشكر ايران از سوار و پياده بر روى هم به پنجاه هزار تن مىرسد از پدر رخصت خواست و با احمد پاشا و نيرويى شصت هزار نفره ، كه بيشتر سوار بودند آهنگ جنگ با ايرانيان كرد . دشمن چون از حركت او آگاه شد ديگر پيشروى نكرد و به سرزمين قره‌مان عقب نشست تا از نيروى امدادى و خواربار بهره جويد . لشكر عثمانى پس از آنكه چند روز با شتاب فراوان راه پيمود به جايى رسيد كه تا لشكرگاه دشمن فاصلهء چندانى نداشت .\r\nسپيده‌دم نيرويى كه به شمار چهار هزار تن سوار به فرماندهى يكى از سركردگان - به نام آرنو « 1 » - فرستاده بودند به لشكرگاه ايران تاخت و در حين جنگ و ستيز بقيهء لشكر عثمانى به يارى آن چهار هزار سوار آمدند كه سخت با دشمن درآويخته بودند . آرنو با بيش از دو هزار تن از كسانش كشته شد .\r\nايرانيان چون خود را كامروا ديدند با عثمانيان جانانه جنگيدند و در كارزار سخت دليرى نمودند . اما پس از آنكه عده‌اى فراوان از هر دو طرف كشته شد در سومين ساعت پيكار ايرانيان به عقب‌نشينى آغاز كردند و عثمانيان آنان را شكست دادند و يوسف و ديگر سرداران ايران به اسارت دشمن درآمدند و بسيارى ديگر كشته شدند . چادرها و باروبنهء لشكر ايران با غنيمتهاى فراوان از اسب و شتر و\r\n\r\n\r\n","description":"","footnote":"\r\n( 1 ) . در متن آرنو  Arnaut  .\r\n","page_name":" 295 ","page_number":295},
  {"content":"\r\n\r\nديگر چيزها به دست عثمانيان افتاد . پيراحمد امير قره‌مان كه مردم كشورش با او يار و سازگار بودند وسيلتى براى فرار يافت ، اما چون در ديار خود ايمن نبود به ايران نزد اوزون حسن بازگشت .\r\nسلطان عثمانى چون از پيروزى خود آگاه شد فرمان داد تا در قسطنطنيه جشنها و سورها برپا كنند و براى فرزند خويش مصطفى پاشا و ديگر سرداران هديه‌هاى بسيار فرستاد . پس از اين شكست شاه حسن بيگ سفيرى نزد بزرگان ونيز فرستاد تا با سلطان عثمانى به جنگ برخيزند . زيرا اكنون او به تن خويش به پيكار با عثمانيان مىرود . از اين گذشته از ونيزيها درخواست توپخانه كرد كه پس از اندك زمانى با نيروى دريايى خود به قبرس برايش فرستادند ، اما دير رسيد يعنى پس از آنكه حسن بيگ با عثمانيان جنگيده و به سختى شكست خورده و به تبريز بازگشته بود . در اينجا بود كه آقاى جوزافا باربارو با توپخانه به درگاهش رسيد .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nسلطان عثمانى مقدمات جنگ را فراهم مىسازد تا به تن خويش به نبرد اوزون حسن برود . در بيان آرايش لشكر او هنگام اردو زدن و در زمان پيشروى .\r\n\r\n[ فصل چهار 
  ] 4\r\nسلطان عثمانى پس از آنكه در جنگ پيروز و بر قره‌مان فرمانروا شد چون ديد كه اوزون حسن با يارى كردن به پيراحمد ، با سلطان از در دشمنى درآمده است در سال 1473 م . [ 877 / 878 ه . ق . 
  ] بر آن شد كه به وى نشان دهد كه هيچ ترسى از او ندارد . پيش از اين با اوزون حسن پيكار كرده و اين نكته را به او فهمانده بود ، اما اكنون مىخواست قدم از اين فراتر نهد و طعم قدرت عظيم خود را به او بچشاند .\r\nپس در بهار سال ديگر به تمهيد مقدمات جنگ پرداخت تا به تن خويش به جنگ اوزون حسن رود و بدين آهنگ فرمان داد كه سپاهيانى بيشمار گردآورند . چون هنگام كارزار فرارسيد در همان سال با دربار خود از تنگه قسطنطنيه گذشت و به آسيا درآمد . چون به كاپادوكيه رسيد در دشتى نزديك شهر آماسيه كه اقامتگاه بايزيد چلبى « 1 » پسر ارشد سلطان بود توقف كرد .\r\nاين دشت غاز - اواشى « 2 » نام دارد كه به زبان ما به معنى « دشت غاز » است و مىتواند توشهء لشكرهاى بزرگ را فراهم آورد و آب و علف به مقدارى عظيم در آنجا بدست مىآيد زيرا در پيرامونش بسيارى شهرها قرار دارد . چون اين شهر بر سر راهى قرار داشت كه سلطان مىخواست بگيرد بر آن شد كه آماسيه را مركز گرد آمدن\r\n\r\n\r\n","description":"","footnote":"\r\n( 1 ) . در متن  Baiesi Celebi  كه‌گرى در حاشيه بايزيد چلبى  Bajazet Tchelebee  نوشته است .\r\n( 2 ) . در متن  Casouasi  كه‌گرى در حاشيه آن را غاز - اواشى  Kas - Ovashy  به معنى دشت غاز  Goose's Plain  نوشته است .\r\n","page_name":" 297 ","page_number":297},
  {"content":"\r\n\r\nلشكر عظيم خود قرار دهد . چنان كه پيش از اين گفتيم به همهء سرداران و سركردگان لشكر خود فرمان داد كه خود را آماده كنند و در موعد معين پس از آنكه همه چيز را فراهم كردند ، در آن شهر گرد آيند ، و آنان نيز به فرمان او رفتار كردند . اما چون سلطان عثمانى مىدانست كه جنگى بسيار بزرگ در پيش دارد بر آن شد كه همهء مقدمات جنگ را به اقتضاى عدهء سرباز و كمبود سازوبرگ و امنيت كشور ، فراهم كند . از اين‌رو از سه پسرى كه داشت نخستين و دومين را مأمور جنگ كرد يعنى بايزيد پسر مهتر و مصطفى پاشا پسر دوم ؛ و سومين را كه جم « 1 » نام داشت با رايزنانى نيكو در قسطنطنيه گذاشت تا نگهبان امن و امان ملك پدر باشد . همين‌كه لشكر عثمانى در دشت غازان گرد آمد و آراسته شد سلطان فرمان داد كه سپاهيان را در اردوگاه و راهها مستقر سازند و در رفع نيازمنديها و تأمين آسايش آنان بكوشند .\r\nنخست بر آن شدند كه پنج سردار عمده برگزينند كه يكى از آنان سلطان عثمانى در رأس دربار خود بود با سى هزار سپاهى از سوار و پياده . دومين سردار پسر مهترش بايزيد بود كه او نيز سى هزار تن زير فرمان داشت و نگهبان ميمنهء پدر بود . سومين سردار دومين پسرش مصطفى پاشا بود كه او نيز بر سى هزار تن فرمان مىراند از جمله دوازده تن والاشى از زيردستان پاشاى والاشى « 2 » كه سركرده‌اى داشتند به نام باسارابا « 3 » و اين ستون در ميسرهء سلطان قرار داشت . چهارمين سردار بيگلربيگ روم‌ايلى بود به نام خاصه‌مراد « 4 » از خاندان پالئولوگوس « 5 » و چون جوان بود ، محمودپاشا « 6 » را رايزن او كردند چه او مهم‌ترين و دورانديش‌ترين مرد امپراتورى عثمانى بشمار مىرفت و مشاور سلطان پيشين ، پدر سلطان كنونى ، و همچنين خاصه‌مراد بود . عدهء سپاهيان زير فرماندهى خاصه‌مراد ، شصت هزار تن بود و تركيب يافته بود از مسيحيان و يونانيان و آلبانياييان و سوريان . اين ستون در مقدمهء لشكر سلطان قرار داشت . پنجمين سردار بيگلربيگ آناطولى به نام داوود پاشا\r\n\r\n\r\n","description":"","footnote":"\r\n( 1 ) . در متن  Gien  كه‌گرى در حاشيه مىنويسد « جيم يا زيزيم ، ر . ك . سفرنامهء زنو » . و مراد همان جم سلطان است . - م .\r\n( 2 ) .  Basha of Wallachia \r\n( 3 ) .  Bataraba \r\n( 4 ) . در متن  Asmurat  كه‌گرى در حاشيه  Amurat  نوشته است و به نظر دكتر نوايى همان خاص‌مراد است . - م .\r\n( 5 ) .  Palaeologi \r\n( 6 ) .  Maumet Bassa \r\n","page_name":" 298 ","page_number":298},
  {"content":"\r\n\r\nبود ، مردى شايسته و خردمند . عدهء سپاهيان اين ستون چهل هزار تن بود از جمله ، سواران و پيادگان مسلمان . اين ستون ساقهء لشكر سلطان عثمانى بود . بدين‌گونه سلطان با همهء دربار خود در وسط قرار گرفته بود و چهار ستونى كه پيش از اين ياد كرديم وى را در ميان گرفته بودند . پس فرمان داد كه همهء سپاهيان خيمه‌هايشان را كه عدهء آنها فراوان بود به تناسب درجه و مقام برپا كنند بىآنكه آرايش پيشروى را از دست بدهند يا لشكرهاى خود را ترك گويند . بلكه لشكرها را چنان آرايش دهند و به هم نزديك كنند كه گويى هريك موضعى مستحكم است . اما پيوسته براى آمدوشد سپاهيان در اردو راه بگشايند و در ميان هر ستون فضايى به شكل چهارگوشهء بزرگ ايجاد كنند زيرا هر ستون بازارى براى طعام پخته و علوفه و ديگر وسايل آسايش داشت . از اين گذشته بر هر ستون يساولان « 1 » و دژبانانى گماشته بودند با قدرت تمام تا نظم را در اردو برقرار سازند و از آشفتگى مانع شوند . هريك از آن چهار سردار ناگزير بود كه ديده‌بانان و نگهبانانى بر سپاه خود بگمارد . گذشته از اين پنج ستون كه نام برديم ، ستونى ديگر از آقنجيها « 2 » بود ، كه به آنان مزد نمىدهند مگر غنيمتهايى كه در جنگهاى چريكى بچنگ مىآورند . آقنجيها با بقيهء لشكر ، اردو نمىزنند ، بلكه در خاك دشمن از هر سو پيشروى مىكنند و دست به ويرانى و غارتگرى مىگشايند . با اين همه در ميان آنان انضباطى عالى برقرار است ، هم در هنگام غارتگرى و هم در مورد تمام كارهاى مهمى كه بر عهده مىگيرند . عدهء آقنجيها سى هزار تن بود ، همه سوارانى زبده و فرمانده آنان سردارى دلير بود به نام محمودآقا « 3 » .\r\n\r\n\r\n","description":"","footnote":"\r\n( 1 ) .  Seneschals \r\n( 2 ) . در متن  Aganzi  كه‌گرى در حاشيه  Akindjis  نوشته است .\r\n( 3 ) .  Maumut Aga \r\n","page_name":" 299 ","page_number":299},
  {"content":"\r\n\r\nدر بيان آنكه خواربار لشكر را « آرپا - امينى » « 1 » فراهم مىكند تا سپاهيان از فراوانى نعمت برخوردار باشند .\r\n\r\n[ فصل پنج 
  ] 5\r\nدر فراهم كردن خواربار دقت و كوشش بسيار مىشود تا لشكر از فراوانى نعمت برخوردار باشد ، و بدين قصد آرپا - امينى - كه عنوان صاحب‌منصبان سررشته‌دار عثمانى است و هريك ، فرمانده دويست و پنجاه تن است - به اين كار گمارده مىشود . هنگامى كه سلطان عثمانى جنگ را آغاز مىكند وظيفهء سرهنگان سررشته‌دار اين است كه يك روز پيش از آنكه لشكر به ناحيتى معين برسد و در آنجا اردو زند به مردم آن ديار پيام مىدهند تا از اين كار آگاه شوند . بدين‌گونه حكام و فرمانروايان نواحيى كه قلمروشان در مسير لشكر سلطان قرار گرفته است خواربار فراوان براى لشكر فراهم مىكنند . مردم از هر طبقه به طيب خاطر مىآيند تا هم كالاى خود را در اردوبازار عرضه كنند و هم به سپاهيان خوشامد گويند و با ايشان دوستى نمايند ، زيرا يقين دارند كه هرگز كسى به حقشان تجاوز نخواهد كرد ؛ و واى بر كسى كه جرأت تعدى به مردم داشته باشد كه دراين‌حال بشدت كيفر مىبيند .\r\nعدهء فراوانى از دوره‌گردان ، قصابان ، نانوايان ، آشپزان و بسيارى ديگر به دنبال اردو روان مىشوند . مىروند ، كالا مىخرند و مىآورند و به سپاهيان مىفروشند ، و سودى حاصل مىكنند . بزرگان و توانگران نيز دست بدين كار\r\n\r\n\r\n","description":"","footnote":"\r\n( 1 ) . در متن  Arpaemiler  ( شايد : آرپا - امينلر ) كه‌گرى در حاشيه آن را آرپا - امينى  Arpa - Eminy  به معنى امين‌جو [ آرپا به تركى يعنى جو 
  ]  Master of the barley  نوشته است .\r\n","page_name":" 300 ","page_number":300},
  {"content":"\r\n\r\nمىيازند . كسانى كه به دنبال اين كسب‌وكارند در همهء موارد از لطف و حمايت مقامات دولتى برخوردارند تا بتوانند وسايل رفاه اردو را فراهم سازند . از اين‌رو در تمام مدتى كه اردوگاه برقرار است اگر دشمن راه را نبسته باشد نعمت فراوان است .\r\nهنگامى كه فرمانرواى عثمانى مىخواهد به جنگ دشمن برود و از قلمرو خود خارج شود و خواربار فراوان نيست و به آسانى بدست نمىآيد بر آن مىشوند كه راه معينى را در پيش گيرند ، چنان كه در هنگامى كه سلطان عثمانى به جنگ اوزون حسن مىرفت وارد روستاها شديم و از مرزهاى آناطولى به مسافت ده روز راه دور افتاديم . تا سه ماه وسايل ارتباطى خالى از خطر با مرز عثمانى قطع شد ، چندان‌كه جم‌سلطان فرزند سلطان عثمانى كه ادارهء امور مملكت را در قسطنطنيه به او سپرده بودند بيش از چهل روز از پدر و لشكر او بىخبر ماند . سرانجام شايع شد كه ما همه شكسته و تارومار شده‌ايم . جم اين شايعه را باور كرد و كوشيد كه فرماندهان دژها و ديگر كارگزاران كشور را هوادار خود كند و سلطان عثمانى از شنيدن اين خبر چنان رنجيد كه مشاوران و رايزنانى را كه چنان راهى به جم نموده بودند كشت : نام يكى از اين رايزنان سليمان « 1 » و ديگرى نظيف بيگ « 2 » بود .\r\nبارى هنگامى كه لشكر عثمانى از مرز دور و وارد خاك دشمن مىشود و به خواربار نياز مىيابد اين آرپا - امينيها وظيفه دارند كه به دورترين نقطهء قلمرو سلطان خود كه در آنجا غله فراوان سراغ دارند كس بفرستند و به مردم هر شهر فرمان دهند كه فلان تعداد شتر بار گندم و جو به لشكر بفرستند . اين شهرها با حومه‌هاى خود بايد فرمانبردار باشند و آن مقدار گندم و جوى كه تعيين شده است براى ناظران خواربار بفرستند . از اين گذشته بايد توشه كافى براى سربازان و چهارپايانى كه خواربار لشكر را حمل مىكنند فراهم سازند تا از برگى كه به فرمان سرداران لشكر تهيه كرده‌اند چيزى كاسته نگردد ، و هنگام توزيع خواربار همان مقدار كه دستور داده‌اند حاصل شود و گرنه مردم آن شهرها سرزنش مىبينند و زيان مىبرند . هنگامى كه اين ناظران در موعد معين به اردو مىرسند خود را به زيردستان سرهنگان سررشته‌دارى اردو كه پيش از اين ياد كردم مىشناسانند و\r\n\r\n\r\n","description":"","footnote":"\r\n( 1 ) .  Carestra Solciman \r\n( 2 ) .  Nasufabege  شايد نصوح بيگ بوده است . - م .\r\n","page_name":" 301 ","page_number":301},
  {"content":"\r\n\r\nاين سرهنگان جايى براى استقرار ايشان تعيين مىكنند . بر همهء بارهاى خواربار نظارت مىنمايند و بىدستور آرپا - امينيها به آنها دست نمىزنند ، و تا هنگامى كه خواربار از راههاى ديگر فراهم نشده است ، به توزيع بارهاى رسيده نمىپردازند . ولى زمانى كه راهها بسته و به خواربار نياز باشد ، كارگزاران اردو نزد رؤساى سررشته‌دارى اردو مىروند و مىگويند كه فلان ناحيه نيازمند گندم و جو است و اين سالاران سررشته‌دارى يك يا چند تن از ناظران را با اتباع و ملازمان خود نزد كارگزاران مىفرستند ، يكى از منشيان خود را نيز همراه ناظران مىكنند - گاه يكى از سران يساولان « 1 » نيز با آنان همراه است - خواربار را كارگزاران در بازار با بهايى كه برايش تعيين كرده‌اند به معرض فروش مىگذارند ، و بدين‌گونه آن را به سررشته‌دار مىفروشند . حساب كالايى كه فروخته و پولى را كه گرفته‌اند بدقت نگاه مىدارند تا نيرنگى به كار نرود . پس از فروش خواربار پول آن را توسط ناظر به مردم محل حواله مىكنند و رسيد مقدارى را كه فروخته و پولى را كه حواله كرده‌اند دريافت مىدارند . هنگامى كه ناظر حمل غله به شهر و محل خود مىرسد پول را به مردم مىدهد تا به نسبت مقدار خواربارى كه هركس به اردو تحويل داده است در ميان خود تقسيم كنند . و از آنجا كه چنين نظم و ترتيب پسنديده‌اى برقرار است تهيهء نيازمنديها آسان است . براى كسانى كه نديده‌اند باورنكردنى است و مشاهدهء عدهء بيشمارى شتر حامل خواربار باورنكردنى است - بويژه در نبردى كه با اوزون حسن روى داد و سلطان عثمانى فرمان داد كه گذشته از دستمزد عادى سپاهيان سه ماه مساعده يعنى يك چهارم مواجب آنان ، به نسبت درجاتى كه داشتند ، پرداخت شود . وى به صندوقداران كه كار پرداخت درآمدها را برعهده داشتند نيز كمك كرد .\r\n\r\n\r\n","description":"","footnote":"\r\n( 1 ) .  Seneschals of the Caump \r\n","page_name":" 302 ","page_number":302},
  {"content":"\r\n\r\nدر بيان آنكه سلطان عثمانى شورايى برپا كرد تا بداند پس از بيرون آمدن از آماسيه چه راهى در پيش گيرد . در بيان منزلهاى سر راه و جمازه‌هايى كه تحفه‌ها و هديه‌ها از سوى فرمانرواى صيدا و سلطان مصر آورده بودند .\r\n\r\n[ فصل شش 
  ] 6\r\nهمين‌كه سازوبرگ سفر همه آماده شد عثمانيان شورايى برپا كردند تا بدانند كه از كدام راه بايد به جنگ اوزون حسن رفت . در مجلسى كه پى مصلحت آراسته بودند وزير اعظم ، يوسف ، با سركردگان سپاه اوزون حسن نشستند - اينان كسانى بودند كه سال گذشته يعنى 1472 م . [ 876 / 877 ه . ق . 
  ] در شكستى كه در بگيسر « 1 » بر لشكر اوزون حسن وارد كردند به اسارت سلطان عثمانى درآمده بودند و به اينان وعده داده بودند كه ايشان را برهانند به شرط آنكه هرچه دربارهء راه رسيدن به دشمن بپرسند درست پاسخ دهند . با اين همه اينان را با پاسدارانى معتمد حركت مىدادند و غالبا دربارهء گذرگاهها و خواربار و آب و اردوگاهها از ايشان پرسشهايى مىكردند . از اين گذشته سلطان عثمانى به پايمردى چاكران خويش بازرگانان و ديگر كسانى را كه با راه اين سفر جنگى آشنا بودند به اردوگاه مىآورد و از هركدام جداگانه در اين كارها بازجويى مىكرد . آقنجيها نيز كوه و دشت و بيابان را مىپيمودند و مردمانى را كه با وضع محل آشنا بودند اسير مىكردند و به دربار مىفرستادند و در آنجا نيز از ايشان پرس‌وجو مىشد . آنگاه عثمانيان آگهيهايى را كه بدين‌سان فراهم شده بود سبك و سنگين مىكردند و با احتياط فراوان پيش مىرفتند .\r\nپس از تهيهء مقدمات لازم سلطان عثمانى لشكر را از دشت غاز و از شهر\r\n\r\n\r\n","description":"","footnote":"\r\n( 1 ) .  Bogisar \r\n","page_name":" 303 ","page_number":303},
  {"content":"\r\n\r\nآماسيه حركت داد و رو به سوى توقات نهاد كه شهرى است از شهرهاى كاپادوكيه .\r\nلشكر پس از پيمودن راهى كه معين شده بود به شهر سيواس رسيد كه در نزديكى كوهستان قرار دارد و رودى عظيم به نام ايريس از آن حوالى مىگذرد و از كوههاى طرابوزان سرچشمه مىگيرد و بر روى آن پل سنگى بزرگى ساخته‌اند . در سمت چپ شهر و پس از عبور از رود به دره‌اى كه در كوه تاوروس قرار دارد رسيديم و در دژى به نام نيكسار « 1 » فرود آمديم كه ازان شاه اوزون حسن بود . در اينجا دشمن بر آقنجيها تاخت و اندك زد و خوردى درگرفت و از دو طرف عده‌اى به نسبت مساوى كشته شدند . عثمانيان دوازده تن اسير به قرارگاه سلطان عثمانى آوردند . بقيهء نگهبانان دژ در انتظار حملهء عثمانيان ننشستند و از آنجا بيرون رفتند و آسيبى به دژ نرسيد تا اينكه لشكر عثمانى فرارسيد ، و چون نمىخواست استحكامات دشمن را در حصار گيرد به پيشروى ادامه داد و شهرى را به نام قويله‌حصار « 2 » كه در سمت چپ بود و تا آنجا چندان فاصله‌اى نداشت ، پشت سر نهاد . اين شهر در ميان كوهستان قرار دارد ، در دره‌اى كه روستاهاى بسيار آن را در ميان گرفته است . ما همچنان به پيشروى ادامه داديم و به دامنهء كوهى بلند در كنار شهرى ديگر رسيديم كه قره‌حصار « 3 » نام دارد و لشكر به فاصلهء نيم ميل از اين شهر اردو زد و سپاهيان سواره نظام روستاها را لگدكوب سم ستوران كردند و آنها را به باد غارت گرفتند ، چنان كه مردم با گله‌ها و هر چه داشتند به استحكامات و كوهستانها و ديگر جاهاى امن و امان گريختند . اردو را برچيديم و به پيشروى ادامه داديم تا به دشتى بزرگ رسيديم كه شهر ارجيان « 4 » در آن قرار گرفته است در محلى كه اندكى از دشت بلندتر است و ولايت ارزنجان « 5 » خوانده مىشود . اما چون شهر داراى برج و بارو نبود مردم به آن سوى رود فرات گريخته بودند . با اين همه معدودى از آنان در شهر مانده بودند . از جمله ، آقنجيها\r\n\r\n\r\n","description":"","footnote":"\r\n( 1 ) . در متن  Nicher  كه‌گرى در حاشيه  Niksar  نوشته است .\r\n( 2 ) . در متن  Coiliuasar  كه‌گرى در حاشيه قويلىحصار  Koili Hissar  نوشته و خواننده را به سفرنامهء زنو ، مراجعه داده است .\r\n( 3 ) . در متن  Careafar  كه‌گرى در حاشيه آن را همان قره‌حصار شابين دانسته و نوشته است « كانهاى زاج سفيد اين شهر هنوز در كار است اما درآمد آنها اندك است . ر . ك . سفرنامهء زنو ، ص . 237 » .\r\n( 4 ) . شايد مراد اجين  Egin  است . ر . ك . سفرنامهء زنو .\r\n( 5 ) . در متن  Arsingan  كه‌گرى ارزنجان  Erzingan  نوشته است .\r\n","page_name":" 304 ","page_number":304},
  {"content":"\r\n\r\nپس از ورود به آنجا ارمنى پيرى را در كليسايى يافتند كه در ميان بسيارى از كتابها نشسته بود . كسانى كه او را يافته بودند چندين‌بارش خواندند اما پاسخ نداد و همچنان سرگرم خواندن كتابهايى بود كه در برابرش بود . پس سپاهيان برآشفتند و او را كشتند و كليسا را بر سرش سوزاندند و چون اين خبر به سلطان عثمانى رسيد سخت آزرده‌خاطر شد ، زيرا مىگفتند كه آن مرد حكيمى بزرگ بوده است .\r\nبه سفر خود در خاك ارزنجان كه بخشى از ارمنستان كوچك است ادامه داديم و به نزديك رود فرات رسيديم كه تا ملطيه « 1 » چندان دور نبود . اين سفر هشت روز زمان گرفت .\r\nلشكر توقف كرده بود . در حدود ساعت نه بود كه ناگاه يازده جمازه حامل تحفه‌ها و هديه‌هاى فرمانرواى صيدا و سلطان مصر از راه رسيد . جمازه‌سواران مردانى بودند كه پارچه‌هاى سفيد محكم بر گرد پيكرشان پيچيده بودند . تو گفتى كه اگر جز اين مىكردند نمىتوانستند بر آن چهارپايان برنشينند زيرا جمازه‌ها با آن گامهاى بلند كه برمىداشتند بدنهايشان را بيش از اندازه تكان مىدادند . از اين يازده مرد بعضى سفيدپوست بودند و برخى سياه‌پوست . نخستين مرد تيرى به دست داشت كه نامه‌اى بر آن نصب شده بود و ديگران هريك جعبهء سرپوشيده‌اى در برابر خود داشتند پر از شيرينيهاى گوناگون . بقيه حامل نان و گوشتهاى پخته‌اى بودند كه هنوز داغ بود . همين‌كه به سراپردهء سلطان عثمانى فرود آمدند بىآنكه پياده شوند و درنگى كنند نامه و جعبه‌ها را بر زمين نهادند و گفتند كه نود ميل راه را در شش ساعت پيموده‌اند . پاسخ ايشان را بىگفت‌وشنود در نامه‌اى نوشتند و بر سر تير كردند و همين‌كه از نزد ما رفتند چنين مىنمود كه ناگهان از انظار ناپديد شده‌اند . آرى سرعت آن ستوران چنين شگفت‌انگيز است .\r\n\r\n\r\n","description":"","footnote":"\r\n( 1 ) . در متن  Malacia  ، در حاشيه  Malatia  نوشته است .\r\n","page_name":" 305 ","page_number":305},
  {"content":"\r\n\r\nسلطان عثمانى چون به رود فرات مىرسد بر آن مىشود كه آن را گذاره كند و به خاصه‌مراد فرمان مىدهد كه با سپاه خود حمله كند و راه بگشايد . اما از ايرانيان شكست مىخورد .\r\n\r\n[ فصل هفت 
  ] 7\r\nچون به رود فرات رسيديم و به سوى شمال شرقى كرانه‌اش پيش رانديم ديديم كه اوزون حسن با لشكر خود بدان سوى رود رسيده و در جايى كه گمان مىبرد لشكر عثمانى از آنجا گذر خواهد كرد ايستاده است . رود در اينجا پهناورتر بود و كرانه‌هايى كه از گل‌ولاى پديد آمده است آن را به نهرهاى بسيار تقسيم كرده بود .\r\nهر دو لشكر در اين محل روبه‌روى هم اردو زدند و رود فرات آنها را از هم جدا مىكرد . اوزون حسن لشكرى گران داشت و سه تن از پسرانش همراه او بودند .\r\nنخستين خليل و دومى اغورلو محمد و سومى زينل نام داشت . پيراحمد امير قره‌مان و بسيارى ديگر از بزرگان ايران و مردمى كه از ملتهاى گوناگون بودند در اردوى شاه بودند از ايرانيان و پارتها و ارانيان « 1 » و گرجيان و تاتاران .\r\nاوزون حسن پس از ديدن اردوى عثمانى از فراوانى عدهء آنان حيران شد و مدتى خاموش بر جاى ماند . آنگاه به زبان فارسى گفت : « باى قحبه سن ، نه دريا دور « 2 » » كه معنى آن چنين است « واى مادر قحبه چه دريايى است » . لشكر عثمانى را به دريا تشبيه كرده بود . در همان روز كه هر دو لشكر در اين محل اردو زدند نزديك ساعت نه عثمانيان بر آن شدند كه در راه‌گشايى بكوشند و دشمن را بكوبند . خاصه‌مراد ،\r\n\r\n\r\n","description":"","footnote":"\r\n( 1 ) .  Albanians  كه مترجم در متن و در برابر اين نام علامت سؤال نهاده است اما به ظن قوى همان ارانيان ( منسوب به اران ) يا آلبانيان است كه در تاريخ ايران معروفند . - م .\r\n( 2 ) . در متن  Bay cabexen ne deria dir  كه آشكارا مىرساند كه اوزون حسن به تركى گفته است .\r\n","page_name":" 306 ","page_number":306},
  {"content":"\r\n\r\nبيگلر بيگ روم‌ايلى « 1 » با همهء سپاهيان خود بدين كار دست يازيد و چون او جوان بود محمود پاشا « 2 » را به همكارى وى برگزيدند . آنگاه درفشها را برافراشتند و كوس و نقاره زدند و ديگر آلات موسيقى جنگى نواختند و به عبور از رود آغاز كردند . از نهرى به نهر ديگر شنا كردند و از كرانماسه‌اى به كرانماسهء ديگر گذشتند و بدين‌گونه به آن سوى رود فرات نزديك شدند .\r\nاوزون حسن چون ديد كه دسته‌هاى سپاه عثمانى به گذاره كردن رود آغاز كرده و به كرانهء نزديك او رسيده‌اند دسته‌اى از سپاهيان خاص خود را به مقابله با آنان فرستاد . اين گروه نيز تا مسافتى نسبتا بسيار در آب پيش رفتند اما چون به جايى رسيدند كه نهرى ژرف هر دو طرف را از همديگر جدا مىكرد با تير و كمان به رزم پرداختند . اما چون هنوز عثمانيان آهنگ عبور داشتند سخت در اين كار كوشيدند و گروهى از آنان از نهر گذشتند و با ايرانيان درآويختند . پيكار بيش از سه ساعت مدت گرفت و از هر دو طرف مردمى بيشمار كشته شدند . ايرانيان چون به كرانهء رود نزديكتر بودند به آسانى از لشكر خود مدد مىگرفتند اما عثمانيان چون ناچار بودند كه از گدارى تنگ بگذرند ، هربار معدودى از آنان سوار بر اسب و شناكنان خود را به ياران ديگر مىرساندند . ازاين‌رو بسيارى از آنان را آب از گدار برد و غرق شدند . سرانجام عثمانيان از ايرانيان شكست يافتند و بناى عقب‌نشينى نهادند و چون آهنگ گريز داشتند ناگزير رود را دوباره گذاره كردند . محمود پاشا كه به مسافت نيم ميل از آوردگاه در كرانه‌اى ايستاده بود نه تنها رزمندگان را يارى نكرد بلكه از چندين نهر گذشت و به كرانماسهء ديگر درآمد . ايرانيان عثمانيان را دنبال كردند و كشتند و اسير كردند و نظم سپاه عثمانى كه رو به گريز نهاده بودند بر هم خورد و راه عبور از گدار فرات بند آمد و بسيارى از آنان در گردابهايى كه در اين رود فراوان است افتادند و غرق شدند و يكى از جملهء ايشان خاصه‌مراد ، بيگلر بيگ روم‌ايلى بود . هنگامى كه او با بسيارى ديگر در گردابى عظيم افتاد ، عثمانيان ، بخصوص غلامان و پاسدارانش كه مىخواستند به يارى او بشتابند به پيش تاختند و دوباره بر ايرانيان حمله بردند . پس از آنكه عده‌اى از ايرانيان كشته و در آب غرق\r\n\r\n\r\n","description":"","footnote":"\r\n( 1 ) . خاصه‌مراد ، بيگلربيگ روم‌ايلى . در متن  Asmurath Paleolugus  . ر . ك . صفحات 236 و 298 .\r\n( 2 ) . در اصل كتاب در اين فصل ، به جاى محمود پاشا بسهو محمد پاشا نوشته‌اند . ( نوايى )\r\n","page_name":" 307 ","page_number":307},
  {"content":"\r\n\r\nشدند بقيه از چندين نهر گذشتند و عثمانيان را دنبال كردند و به كرانماسه‌اى رسيدند كه محمود پاشا در آنجا فوجهاى بسيار ترتيب داده بود و دوباره پيكار در آنجا درگرفت .\r\nاما ايرانيان با همهء كوششى كه كردند نتوانستند از نبرد تن به تنى كه با سپاه محمود پاشا كردند بهره‌اى جويند . هيچ يك از دو طرف از پيكار طرفى نبست . روز بپايان رسيد و شامگاه نزديك شد و سلطان عثمانى كه در تمام مدت با بقيهء لشكر غرق در اسلحه در كرانهء رود ايستاده بود فرمان داد تا شيپور عقب‌نشينى زدند و اوزون حسن كه او نيز غرق در آهن و پولاد بود همين كار را كرد . چون بانگ شيپور عقب‌نشينى از دو طرف برخاست هركدام دست از تعرض برداشتند و به جاى خود بازگشتند در حالىكه اوزون حسن از جنگ بهره‌اى بيشتر برده بود ، زيرا عدهء كمترى از سپاهيانش كشته شده بودند و فقط معدودى از آنان غرق شده و عثمانيان كسى را به اسارت نبرده بودند . اما پس از گردآوردن لشكر دانستيم كه دوازده هزار تن از جمله چند تن از بزرگان لشكر عثمانى ناپديد شده‌اند . ما در كرانهء رود ديده‌بان گماشتيم و ايرانيان نيز چنين كردند زيرا هر دو طرف از همديگر بيمناك بودند .\r\nسلطان عثمانى از محمود پاشا سخت آزرده‌خاطر شد كه چرا به جاى يارى كردن به خاصه‌مراد از ساحلى به ساحل ديگر عقب‌نشينى كرده است و در حق او بدگمان شد و پنداشت كه اين كار را بعمد كرده و دربارهء خاصه‌مراد رسم دوستى را چندان‌كه بايد بجا نياورده است . با اين همه سلطان عثمانى در اين هنگام به محمد بدگمانى ننمود زيرا نه زمان مناسب اين كار بود نه مكان ، و از اين مهمتر آن بود كه محمود ، محبوب جهانى « 1 » بود . پس سلطان به روى خود نياورد و در انتظار زمان مناسب نشست تا او را گوشمال دهد بىآنكه خطرى متوجه خود سازد . اين فرصت شش ماه بعد دست داد و سلطان عثمانى فرمان داد تا او را با زه كمان خفه كنند .\r\n\r\n\r\n","description":"","footnote":"\r\n( 1 ) . نولز در كتاب خود تاريخ تركان ، مىنويسد كه هنگامى كه بايزيد دوم به تخت سلطنت نشست يكى از پاشاهاى بزرگ به نام محمود پاشا به دست ينىچريها كشته شد ، اما از داستانى كه آنجوللو در اينجا آورده است ياد نكرده است .\r\n","page_name":" 308 ","page_number":308},
  {"content":"\r\n\r\nاوزون حسن ، سلطان عثمانى را كه پس از شكست به كشور خود بازگشته بود ، دنبال مىكند . نبردى درمىگيرد كه در آن اوزون حسن از لشكر جدا مىشود و مىگريزد و ايرانيان شكسته مىشوند و سلطان عثمانى پيروز مىگردد .\r\n\r\n[ فصل هشت 
  ] 8\r\nپس از تحمل اين شكست سلطان عثمانى سخت بيمناك گشت . بر آن شد كه لشكر خود را از كوتاهترين راه به كشور خود بازگرداند . دلجويى سربازان را گذشته از مزد معمول مساعده‌اى ديگر به آنان داد . مساعده‌اى كه پيش از آن ، هنگام رفتن به جنگ ايرانيان ، به سپاهيان خود داده بود به آنان بخشيد . همچنين همهء بندگانى را كه در اردوى او بودند آزاد كرد ، به شرط آنكه هيچ يك از سپاه او نگريزد ، بلكه به او خدمت كند ، مانند ديگر سپاهيان كه بنده و برده نيستند ؛ و هرچه خواهند مىكنند .\r\nبه سركردگان سپاه امتيازات فراوان ديگرى بخشيد . لشكر روبه‌راه نهاد و ما از كرانهء رود به پيش مىرانديم و ايرانيان نيز در آن سوى رود چنين مىكردند . در صدد عبور از فرات برنمىآمدند بلكه همچنان جنگ را آماده بودند و مىديدند كه هنوز لشكر عثمانى عظيم‌تر از لشكر ايران است . با اين همه چنان كه بعدها گزارش دادند معلوم شد كه پسران و ديگر سرداران اوزون حسن او را برانگيخته‌اند تا از رود بگذرد و بر ما بتازد زيرا ما به جهت شكستى كه خورده بوديم گريزان بوديم و در اين‌باره رايزنيهاى بسيار شده بود . پس از ده روزى قواى عثمانى از رود دور شد و شهر بايبرت « 1 » را در سمت راست پشت سر نهاده وارد كوهستانى شدند كه ارمنستان بزرگ را از ارمنستان صغير جدا مىكند و رو به‌جانب شمال غربى نهادند و وارد دره‌اى شدند كه بر سر راه طرابوزان قرار دارد . پايان ماه اوت و دومين‌بار بود كه پس از ورود\r\n\r\n\r\n","description":"","footnote":"\r\n( 1 ) . در متن  Baybret  كه‌گرى در حاشيه بايبورت  Baiboort  نوشته است .\r\n","page_name":" 309 ","page_number":309},
  {"content":"\r\n\r\nبه اين دره آرام گرفته بوديم كه در چهاردهمين ساعت روز « 1 » ناگاه ايرانيان بر فراز كوهها در سوى راست ما آشكار شدند . « 2 »\r\nپس سلطان عثمانى رو به‌سوى دشمن نمود ، بلنديها را گرفت و نخست به تقويت اردو كوشيد و برادر فرمانرواى « اسكندرلو « 3 » » را كه نامش اوسترفو بود به پاسدارى از اردو و باروبنه گماشت . پس از تهيهء همهء مقدمات از راههاى كوهستانى رو به دشمن نهاد ، داوود پاشا بيگلر بيگ آناطولى را با تمام ستونش و بقية السيف سپاه رومانى را كه از شكست نخست جان بدر برده بودند طلايه كرد و پسر مهتر ، بايزيد را بر ميمنه و مصطفى پسر دوم را بر ميسرهء خويش گماشت .\r\nبدين‌گونه پس از گذشتن از فراز كوهها و سنگلاخها به دره‌اى رسيديم كه در آن سويش ايرانيان صف‌آرايى كرده بودند در خطى بسيار گسترده . سلطان عثمانى نيز در برابر آنان سپاه را آرايش داد . آنگاه هر دو طرف تعداد بيشمارى نقاره و دهل و ديگر آلات موسيقار جنگى را نواختند و چنان هيابانگى برخاست كه تا نشنوى نپندارى . دامنهء تپه‌اى كه هر دو لشكر با هم رويارو شده بودند برآمدن و فرود آمدن را آسان بود . پهنايش يك چهارم ميل و به نسبت دراز بود و در ميان كوهها موقعى بىنظم و ترتيب داشت .\r\nجنگ با سرسختى درگرفت . دسته‌اى به دنبال دستهء ديگر به دفع دشمن پرداخت و چون گاه ضرورت فرامىرسيد هريك به يارى نيروى خود مىشتافت تا اينكه پيراحمد امير قره‌مان كه در ميمنهء اوزون حسن بود پس از پايدارى جانانه از مصطفى پاشا پسر سلطان عثمانى شكست خورد و به جناح اوزون حسن عقب نشست و اوزون حسن سخت ترسيد كه دشمن او را در ميان گيرد و اين كار به آسانى ممكن بود ، زيرا عثمانيان از هر سوى برترى يافته بودند ، بخصوص از سوى ميمنه كه مصطفى پاشا ، سردار بزرگ عثمانى در آنجا مىجنگيد . ازاين‌رو بر ماديانى عرب سوار شد و در اندك زمانى رو به گريز نهاد . بدين‌گونه عثمانيان ايرانيان را شكست دادند و تا جايگاه چادرها كه در دشت بود و تا آوردگاه ده ميلى فاصله داشت ، دنبال كردند ، گروهى از اسيران را كه در واقعهء جنگ گدار فرات به دست دشمن افتاده\r\n\r\n\r\n","description":"","footnote":"\r\n( 1 ) . يعنى هشت صبح . - م .\r\n( 2 ) . نام اين محل تابده  Tabeada  است .\r\n( 3 ) .  Scandeloro \r\n","page_name":" 310 ","page_number":310},
  {"content":"\r\n\r\nبودند رهانيدند . « 1 » چادرها را نيز غارت كردند و غنيمتى فراوان برگرفتند . از جملهء كشتگان لشكر ايران پسر اوزون حسن به نام زينل بود كه سرش را يكى از پيادگان عثمانى كه او را در جنگ كشته بود به سلطان پيشكش كرد ، زيرا اين شاهزاده زينل پس از آنكه پدرش بر ماديان سوار شد ، به ميان پيادگان درآمد و با بسيارى از كسانش محاصره و مقتول شد . اين شكستى بزرگ بود كه در آن نزديك به ده هزار تن از ايرانيان كشته شدند و عدهء بيشترى به اسارت درآمدند و هر روز گروهى از آنان را بقتل مىرساندند .\r\nشب همه شب به شادمانى و آتشبازى و سازندگى و نوازندگى و بانگ و فرياد گذشت . اما چون مصطفى پاشا اوزون حسن را دنبال كرده بود و اكنون دو ساعت از شب گذشته بود سلطان عثمانى نگران شد و چند پيك به دنبال او فرستاد و مصطفى با ايشان نزد پدر بازگشت . پدر با جام زرينى پر از گلاب از خيمه بيرون آمد و جام را به فرزند داد و او را بوسيد و به جهت آن همه پايدارى و دلاورى سخت ستود . اين نبرد هشت ساعت مدت گرفت تا اينكه شكست بر ايرانيان افتاد . اگر در اين كارزار مصطفى دليرى نمىنمود و اوزون حسن نمىگريخت ايرانيان مغلوب نمىشدند . در اين نبرد از عثمانيان يك هزار تن كشته شدند . « 2 » در ميان باروبنه اوزون حسن ظروفى زرين يافتند كه غلافهايى از مس داشتند و زرينه‌ها و سيمينه‌هاى ديگر .\r\nهمچنين زره‌هاى بسيار خوب ساخت شيراز « 3 » كه شاهكار هنر و مانند آينه بود و داراى طراز زركش كه آنها را استادانه صيقل داده بودند و ديدنشان مايهء شگفتى و حيرت مىشد . عثمانيان يك هزار اسب و عدهء فراوانى شتر بدست آوردند . ناگفته نگذارم كه در اين نبرد اغورلو محمد پسر دوم اوزون حسن با عدهء فراوانى از سپاهيان به قصد حمله به اردوى ما آمد اما چوسرس بيگ « 4 » و بقيهء نگهبانان حملهء او را دفع كردند به نحوى كه كم مانده بود اسير شود اما چون با وضع آن سامان آشنا\r\n\r\n\r\n","description":"","footnote":"\r\n( 1 ) . علت اين واقعه را به آسانى نمىتوان درك كرد . چنان كه زنو مىنويسد پادشاه ايران تركان عثمانى را فقط با ستونى فرارى تعقيب كرد [ چنين مطلبى در سفرنامهء زنو ديده نشد 
  ] .\r\n( 2 ) . زنو مىنويسد كه چهارده هزار تن كشته شدند .\r\n( 3 ) . در متن  Syras  و در حاشيهء گرى چنين آمده است « شيراز كه هنوز صنعت شمشيرسازى و ساختن ادوات جنگ آن مهم است » .\r\n( 4 ) . در متن  Lord Cusers  . گرى در حاشيه مىنويسد « ر . ك . ص . 89 استراف ؟ » .\r\n","page_name":" 311 ","page_number":311},
  {"content":"\r\n\r\nبود توانست بگريزد . بارى اگر اوزون حسن به نخستين پيروزى خود قانع شده بود سلطان عثمانى با سرافكندگى به راه خود رفته بود و اوزون حسن سرزمينى را كه از او گرفتند از دست نمىداد .\r\nپس از آنكه لشكر سه روز آسود ، سلطان عثمانى بر آن شد كه از همان راهى كه آمده است بازگردد . پس اردو را برچيد و به سوى بايبرت « 1 » پيش راند و در آنجا ديد كه مردم شهر و حومه به واسطهء شكست اوزون حسن به نقاط مستحكم كوهستانى گريخته‌اند . با اين همه آقنجيها عده‌اى را اسير كردند و دست به غارت گشودند ، ولى ايرانيان بر گروهى از اين آقنجيها تاختند و اسيران و غنايم را باز پس گرفتند و آقنجيها را دنبال كردند ؛ آنان تا شهر بايبرت عقب نشستند . چون ايرانيان همچنان به تعقيب آنان پرداخته بودند آقنجيها از آن شهريك شب و روز ، يعنى تا بعد از ظهر روز بعد دفاع كردند تا خبر به لشكر عثمانى رسيد و نيروى امدادى برايشان فرستاده شد . ايرانيان چون اين بشنيدند بازگشتند و در انتظار حملهء دشمن ننشستند . پس ما به پيشروى خود ادامه داديم و به كرانهء رود بزرگ فرات رسيديم . دژها و روستاها را تهى از مردمان و بسيارى از آنها را سوخته يافتيم . چون به گدار رسيديم آقنجيها بىآنكه از سوى دشمن مقاومتى ببينند از آن گذشتند و روستاهاى آن سوى كرانه را تا مسافت يك روز راه گشتند و رمه‌هايى از بز و گوسفند بغنيمت گرفتند . همين كه به اردوگاه بازگشتند راه « ارفنيا « 2 » » را در پيش گرفتيم كه شهرى بود در پيش روى ما و مردم آن گريخته بودند . در اينجا شبى اردو زديم ، و چهار روز پس از آنكه آنجا را ترك گفتيم به قره‌حصار « 3 » رسيديم كه بر فراز كوهى سياه نهاده است . موقع طبيعى بسيار مستحكمى دارد زيرا بر گرد آن پرتگاههاست جز از يك سو - كه از آنجا پس از طى كوره‌راهى پرپيچ و خم و سنگلاخ مىتوان به دروازهء شهر رسيد . در آنجا اردو زديم . مردم شهر خاموش بر بارو ايستاده و به نيزه‌هاى تيز و تير و كمان مسلح شده بودند . نخست نه گوش به سخن كسى مىدادند و نه چيزى مىگفتند بلكه هركه به ايشان نزديك مىشد او را به ضرب تير از پاى درمىآوردند تا اينكه عثمانيان را بر آن داشتند كه شهر را با پنج توپ هدف قرار دهند . دو عرادهء توپ را بر فراز تپه‌اى\r\n\r\n\r\n","description":"","footnote":"\r\n( 1 ) . در متن  Baibert  و در حاشيهء گرى بيبورت  Baiboort  .\r\n( 2 ) .  Erfenia  ، ارزروم يا ارزنجان .\r\n( 3 ) . قره‌حصار شابين .\r\n","page_name":" 312 ","page_number":312},
  {"content":"\r\n\r\nبردند كه از شهرچندان دور نبود و اين دو توپ گزند بسيار ببارآوردند . پس از اينكه عثمانيان پانزده روز شهر را به توپ بستند و عده‌اى بسيار از مردم را كشتند ناچار تسليم شدند . حاكم شهر از ملازمان زينل بود فرزند اوزون حسن ، كه در نبردى كه پيش از اين ياد كرديم كشته شده بود . نامش داراب « 1 » و صاحب اين سنجق يا ولايت بود . داراب چون شنيد كه سرورش كشته شده است و سرش را به او نشان دادند سخت گريست و سپس با گروهى از مردم از سلطان بر جان و مال خود زنهار خواست . سلطان عثمانى شرايط او را پذيرفت . هفده روز پس از آنكه اردو زده بوديم ، شهر را تسليم كردند . از آنجا برگشتيم و داراب را با خود برديم . با اين همه پس از اندك زمانى سلطان عثمانى او را آزاد كرد و سنجقى كه در مرز مجارستان بود به وى داد . در واقع اگر هشت روز بيشتر در برابر ما پايدارى كرده بود ، ما به جهت نداشتن خواربار دست از شهربندان برمىداشتيم ؛ بيشتر از آن‌رو كه اسبها بىعلوفه بودند و ناگزير به آنها برگ بلوط و تركه‌هايى كه ريزريز كردنده بودند مىداديم .\r\nلشكر از آنجا حركت كرد و به قويله‌حصار درآمد . مردم اين شهر چون شنيدند كه دژ مستحكم قره‌حصار تسليم و شاهزاده زينل كشته شده است سفيرانى نزد سلطان عثمانى فرستادند و تسليم شدند . مردم نيكسار نيز چنين كردند . پس از آنكه تمام مقدمات لازم براى ادارهء اين شهرها داده شد لشكر عثمانى حركت كرد و به سيواس رسيد .\r\n\r\n\r\n","description":"","footnote":"\r\n( 1 ) . در متن اراپ  Aarap  كه‌گرى در حاشيه مىنويسد « زنو آن را داراپ  Darap  خوانده است » .\r\n","page_name":" 313 ","page_number":313},
  {"content":"\r\n\r\nحسن بيگ پس از شكست به تبريز بازمىگردد . سال بعد از شهر بيرون مىرود . پسرش گردنكشى مىكند ، و گريخته نزد سلطان عثمانى پناه مىجويد . اوزون حسن خبر مرگ خود را مىپراكند و او را به بازگشت به تبريز برمىانگيزد . در تبريز وى را به كشتن مىدهد .\r\n\r\n[ فصل نه 
  ] 9\r\nحسن بيگ پس از شكست به تبريز بازگشت . آقاى جوزافا باربارو كه در سال 1473 م . [ 877 / 878 ه . ق . 
  ] وارد اين شهر شد روايت مىكند كه امير حسن بيگ در آن سال آرام گرفت و سال بعد در 1474 م . [ 879 ه . ق . 
  ] بر آن شد كه به شيوهء معمول بيرون از شهر اردو زند . پس از جوزافا پرسيد كه آيا مىخواهد همراه او برود يا نه و چون وى بدين كار خرسند بود با هم روبه‌راه نهادند . پس در ماه مه امير اوزون حسن با لشكر خود حركت كرد . عدهء سپاهيانش بيست و پنج هزار پياده و هيجده هزار روستايى بود . از اين گذشته سه هزار چادر و شش هزار شتر و سى هزار قاطر باركش ، پنج هزار استر سوارى ، دو هزار اسب باركش ، پنج هزار زن ، سه هزار پسر و دختر خدمتگار و بسيارى جانوران گوناگون همراه برد . اين همه انسان و حيوان به دشت و بيابان رفتند و چراگاههاى بسيار يافتند . لشكرى كه با حسن بيگ كوچ كرده بود لشكر زير درفش او بود . اكنون ببينيد كه اگر بخواهد در هنگام ضرورت لشكر گردكند عدهء سپاهيانش به كجا خواهد رسيد .\r\nهنگامى كه امير حسن بيگ در روستاهاى نزديك سلطانيه بود خبر يافت كه پسرش اغورلو محمد شيراز را گرفته است . شاه حسن بيگ چون اين بشنيد بيدرنگ اردو را برچيد و به سوى شيراز راند . پسرش چون شنيد كه پدر با لشكرى جرار به جنگش مىآيد گريخت و از قلمرو خود بيرون شد و با همسر و همهء خانوادهء خود به خاك عثمانى رفت و از آنجا فرستادگانى نزد سلطان بايزيد گسيل داشت و از او\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nزنهار خواست . در آن هنگام بايزيد در محلى كه از مرز كشور اوزون حسن دور نبود بسر مىبرد . بيدرنگ بايزيد اين خبر را به گوش پدر رساند و او به پناهندگى اغورلو محمد رضا داد ؛ اما گفت كه بايزيد نبايد از سرزمين آماسيه خارج شود و به ملاقات شاهزادهء ايرانى برود ، بلكه بايد احترامات ديگر را در حق او بجاى آرد و در عين‌حال از بيم نيرنگ ايرانيان مراقب اعمال او باشد . شايد بدانيد كه شهر شيراز « 1 » كه اغورلو محمد نامبرده از چنگ پدر بدرآورده بود مهم‌ترين شهر ايران در مرز كرمان « 2 » و داراى بارويى سنگى است . محيط آن بيست ميل و جمعيتش دويست هزار تن است . بازرگانيش پررونق و صنايعش اسلحه‌سازى و ساختن زين‌وبرگ و دهنه و همهء افزارهاى مورد نياز مردان و اسبان است ، كه به سوريه و قسطنطنيه و همهء مشرق‌زمين صادر مىشود . اغورلو محمد به شرحى كه گفتيم به سيواس گريخت . زن و همهء خانواده‌اش را پيش از خود بدانجا فرستاد و خود با سيصد سوار از پى ايشان رفت . بايزيد او را با مهربانى پذيرفت و در كنار گرفت و ميهمانيهاى شاهانه به افتخارش ترتيب داد . پس از چند روز اغورلو محمد با سپاهيان خود سيواس را ترك گفت و چون به اوسوهودر « 3 » رسيد سلطان عثمانى « پاسداران بزرگداشت » « 4 » را به پيشباز او فرستاد و شاهزاده همراه آنان به قسطنطنيه درآمد . در آنجا حرمتش نهادند و خانه‌اى در خور شأن او به وى دادند و قرار شد كه به هزينهء سلطان براى او و همراهانش خوراك فراهم شود و سلطان به جايى كه بار عام مىداد رفت و اغورلو محمد به دربار نزد او رفت تا وى را كه تا آن هنگام نديده بود ملاقات كند . سلطان عثمانى رايزنان و سركردگان خود را به پيشبازش فرستاد و رخصت داد تا او سواره تا حرمسراى دوم بيايد و رسم است كه كسى جز سلطان تا آنجا سوار بر اسب نرود .\r\nنيز اجازه داده شد كه چون شاهزاده از اسپ پياده مىشود شمشير بر كمر به پيشگاه سلطان رود ، زيرا هيچ‌كس هرقدر سرور و سالارى بزرگ باشد حتى خود شاهزادگان عثمانى حق ندارند كه شمشير بسته به حضرت سلطان روند . همين‌كه اغورلو محمد\r\n\r\n\r\n","description":"","footnote":"\r\n( 1 ) . در متن سيراس  Syras  كه‌گرى در حاشيه مىنويسد : « شيراز ، شهرى است كه اهميتش در قديم بمراتب بيش از امروز بوده است » .\r\n( 2 ) . در متن كرماس  Chirmas  و در حاشيهء گرى ، كرمان .\r\n( 3 ) .  Usuhuder \r\n( 4 ) . « پاسداران بزرگداشت » را به جاى گارد احترام به كار برده‌ام . - م .\r\n","page_name":" 315 ","page_number":315},
  {"content":"\r\n\r\nوارد شد سلطان عثمانى از جاى خود برخاست و با مهربانى به او سلام كرد ، وى را نزد خود نشاند و ساعتى با هم از هردرى سخن گفتند . سلطان محمد [ فاتح 
  ] او را « فرزند » خواند و مطالب بسيارى به وى پيشنهاد كرد . در اين ملاقات اغورلو محمد از سلطان نه امان طلبيد و نه لطف و عنايت ديگر خواست ، اما پس از آنكه چندين بار به ديدار سلطان رفت مناسب ديد كه درخواست كند تا به او در مرزهاى مجارستان فرماندهى دهند و به او قول داد كه پيوسته رعيتى خوب و وفادار باشد . سلطان عثمانى پاسخ داد كه وى را در بارگاه پدرش اوزون حسن كه دشمن او بود بر تخت پادشاهى ايران خواهد نشاند و به او سپاه و سازوبرگ داد تا پيكار را آغاز كند و او را به سيواس كه در مرز ميان قلمرو عثمانى و اوزون حسن بود فرستاد . اغورلو محمد پس از اندك زمانى كه به مرز رسيد بناى دستبرد و شبيخون زدن نهاد و به سرزمين پدر آسيب فراوان رساند . اوزون حسن براى حفظ كشور خود لشكرى فرستاد و با اين همه در نبرد كردن با فرزند چندان رغبتى نشان نمىداد . برعكس چنين وانمود مىكرد كه از عصيان پسر سخت غمگين است و كار او را مايهء سرشكستگى خود مىداند . آنگاه چنين شايع كرد كه بيمار و بسترى شده است . سپس چندى در كنج كاخ ، انزوا جست و بجز محارم به كسى اجازه نداد كه از او ديدن كند . هنگامى كه سرگرم اين رياكارى بود در قسطنطنيه چنين بر زبانها انداخت كه اوزون حسن از غصهء شورش فرزند سخت بيمار شده است و سپس شايع كرد كه حالش رو به وخامت نهاده است ، و چنان كه قرار نهاده بود بعضى از هواداران وفادارش خبر مرگ او را پراكندند . بنا بر عرف و عادت پيكهايى با نامه‌ها و نشانه‌هايى نزد اغورلو محمد فرستادند و او را از مرگ پدر آگاه كردند و درخواستند كه پيش از آنكه خليل و يعقوب بر تخت سلطنت دست يازند به ايران بازگردد و بر اورنگ شاهى بنشيند . براى آنكه بيشتر حفظ ظاهر كرده باشند مراسم كفن و دفن شاه را بجاىآوردند و در سراسر كشور مردم مرگ او را باور كردند . اغورلو محمد پس از دريافت سه پيام مختلف با علامتهاى رازگونه آنچنان‌كه در امور كشوردارى معمول است چنين پنداشت كه بازگشت وى به تبريز خالى از خطر خواهد بود . پس روى بدان شهر نهاد و با گروهى اندك از پاسداران خود پس از چند روز به تبريز رسيد . همين‌كه به كاخ رفت تا خويشتن را شاه بخواند به جايى بردندش كه پدر در نهايت تندرستى\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nنشسته بود و او فرمان داد كه اغورلو محمد را در زندان افكنند و پس از مدتى بىآنكه مهر پدرى مانع گردد فرزند را بقتل رسانيد .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nحسن بيگ به گرجستان مىرود تا آنجا را غارت كند . پس از آنكه مردم آن سامان را خراجگزار خويش مىسازد به تبريز بازمىگردد .\r\nدر تبريز از جهان مىرود . يكى از سردارانش مماليك را شكست مىدهد .\r\n\r\n[ فصل ده 
  ] 10\r\nاين حوادث در سال 1475 م . [ 879 / 880 ه . ق . 
  ] روى داد و حسن بيگ تا سال 1477 م . [ 881 / 882 ه . ق . 
  ] در صلح و آرامش بسر برد . در اين سال لشكرى عظيم گرد كرد و چنين شايع ساخت كه به جنگ عثمانيان مىرود و در واقع سوداى يغما كردن گرجستان را در سر داشت . عدهء سپاهيانش به بيست و چهار يا بيست هزار سوار و قريب يازده هزار پياده مىرسيد . پيش از اين شمارهء زنان و كودكان و كسانى كه در پى اردو روانند و ديگران را ياد كرده‌ام . ديگر چيزى از آنان نمىگويم . لشكر ايران پس از هفت روز پيشروى در جهت مغرب به سمت راست و به سوى گرجستان بازگشت . اين همان كشورى است كه شاه مىخواست غارت كند زيرا گرجيان وى را در جنگ با سلطان عثمانى يارى نكرده بودند . شاه بنا بر رسمى كه ايرانيان دارند نخست سوارنظام سبك‌اسلحه را كه شمارشان نزديك به پنج هزار تن بود از پيش فرستاد و آنان در سر راه خود بيشه‌ها را بريدند و سوختند ، زيرا مىبايست از كوهها و معبرهايى كه پوشيده از جنگلهاى انبوه بود بگذرند . پس از دو روز رهنوردى در سرزمين گرجستان « 1 » دژى يافتيم به نام تفليس كه مشرف بر معبرى بود و تهى از مردم . آن را بىهيچ مقاومت از سوى دشمن گشوديم . پس به سوى گورى « 2 » و ديگر نواحى مجاور پيش رانديم و شاه آنها را و نيز قسمت اعظم كشور را به باد غارت\r\n\r\n\r\n","description":"","footnote":"\r\n( 1 ) . ظاهرا آنجوللو در اين هنگام اردوى تركان عثمانى را ترك گفته و به ايرانيان پيوسته بود .\r\n( 2 ) . در متن  Geri  كه در حاشيه  Gori  نوشته شده است .\r\n","page_name":" 318 ","page_number":318},
  {"content":"\r\n\r\nگرفت . فرمانروايى كه نامش باگراتى بود با پادشاه گنجه « 1 » كه با گرجستان هم‌مرز است و نيز هفت تن ديگر از بزرگان كس نزد حسن بيگ فرستادند و درخواست صلح كردند و قرار بر آن نهادند كه خراجى به مبلغ شانزده هزار دوكات در سال به شاه بدهند و او قول داد كه لشكر خود را از آن سرزمين بيرون برد جز تفليس كه از نظر اهميت موقع مىخواست آن را همچنان در تصرف خود داشته باشد . عدهء اسيرانى كه گرفته بودند پنج هزار تن بود . پس از بستن پيمان صلح و دريافت خراج مقرر حسن بيگ به تبريز بازگشت و در سال 1478 م . [ 882 ه . ق . 
  ] درگذشت . از او چهار پسر بر جاى ماند : سه تن از يك مادر و يكى از شاهزاده خانم طرابوزانى . اين شاهزاده كه بيست‌ساله بود به دست سه برادر ديگر كه كشور را ميان خود تقسيم كردند ، خفه شد . سپس پسر دوم به نام يعقوب پادشاه « 2 » با برادر مهتر ، خليل « 3 » همدست شد . ازاين‌رو برادر كهترش گريخت . يعقوب خود را شاه خواند و در سال 1479 م . [ 884 ه . ق . 
  ] به تخت شاهى برآمد .\r\nدر سال 1482 م . ( ؟ ) « 4 » [ 886 / 887 ه . ق . 
  ] چنين اتفاق افتاد كه مردم آمد شهر مهم دياربكر شنيدند كه مماليك ، شهر اورفه « 5 » را گشوده و به باد غارت گرفته و زيان فراوان به همهء آن سرزمين رسانده‌اند . سردار حسن بيگ بر آن شد كه به جنگ آنان رود ، پس با سپاه خود از كوههاى ميان آمد و اورفه گذشت و به دشت اورفه درآمد كه از آنجا تا آمد سه روز راه است . مملوكها چون اين بشنيدند صف‌آرايى كردند . هر دو سپاه رو به‌سوى هم نهادند و سرانجام كارزار درگرفت و تا نيمروز دوام يافت .\r\nاگرچه هر دو سپاه بنوبت يكديگر را دفع كردند سرانجام ايرانيان پيروز شدند و نيمى از مماليك و بسيارى از سرانشان را تارومار كردند . ايرانيان به دنبال اين پيروزى تا بيره « 6 » پيش راندند و آن را با بسيارى ديگر از دژها گشودند و غنيمت\r\n\r\n\r\n","description":"","footnote":"\r\n( 1 ) . در متن  Congiurre  كه به ايتاليايى تلفظ مىشود كنجورره .\r\n( 2 ) . در متن  Patissa  كه در حاشيهء گرى « پادشاه » آمده است .\r\n( 3 ) . در متن  Marco  ، ولى خليل را بزرگترين پسر اوزون حسن خوانده‌اند .\r\n( 4 ) . علامت سؤال در متن و از مؤلف است . - م .\r\n( 5 ) . دربارهء اورفه ، ر . ك . : سفرنامهء بازرگان ونيزى ، فصل دوم و حاشيهء ص . 335 .\r\n( 6 ) . در متن  Albir  كه در حاشيه گرى چنين مىنويسد : بيرجيك  Birjik  يا بير  Bir  همان شهر باستانى -\r\n","page_name":" 319 ","page_number":319},
  {"content":"\r\n\r\nبسيار برگرفتند . آنگاه به تبريز بازگشتند و در آنجا آگاه شدند كه شاه اوزون حسن در شب عيد خاچ‌شويان در سال ( 1478 م . ) درگذشته است .\r\n\r\n\r\n","description":"","footnote":"\r\nآپاميا  Apamea  است ، ر . ك . سفرنامهء بازرگان ونيزى ، فصل 2 . [ آپاميا همان افاميه است از شهرهاى باستانى سوريه در كنار رود ارونتس يا نهر العاصى 
  ] .\r\n","page_name":" 320 ","page_number":320},
  {"content":"\r\n\r\nيعقوب پسر حسن بيگ پس از به تخت نشستن ، زنى نابكار اختيار مىكند و او چون مىخواهد فاسق خود را به سلطنت رساند شاه را زهر مىدهد و اين كار مايهء مرگ او و پسرش مىگردد .\r\n\r\n[ فصل يازده 
  ] 11\r\nچنان كه پيش از اين گفتم سلطان يعقوب پس از مرگ پدر خود را فرمانرواى تبريز و ايران كرد و دختر شروانشاه « 1 » را به زنى برگزيد كه زنى بود تردامن و چون به يكى از بزرگان دربار دل باخته بود بر آن شد كه از روى نابكارى شوى را هلاك كند تا پس از او پادشاهى به آن سالار دربارى رسد . پس با فاسق خود دسيسه‌اى چيد تا يعقوب را بكشد و بدين نيت زهرى آماده كرد . زن نابكار كه از عادات شوى آگاه بود مانند معمول گرمابه را گرم و معطر كرد و شاه با پسر هشت نه‌ساله‌اش به گرمابه رفت . در آنجا از ساعت بيست و دوم « 2 » روز تا شامگاه ماند . هنگامى كه سلطان يعقوب از گرمابه بيرون آمد و وارد حرمسرا شد زنش جامى از شربت زهرآلود آماده كرده بود - چون مىدانست كه يعقوب بر حسب عادت هميشه پس از بيرون آمدن از حمام شربت مىنوشد - با جامى زرين كه در آن زهر ريخته بود به استقبال او آمد و بيش از حد معمول تظاهر به مهربانى كرد . اما شاه از رنگ‌پريدگى او بدگمان شد زيرا پيشتر در همان روز نشانه‌هايى از بدنهادى وى ديده بود ؛ ليكن زن شرور چنان به خوبى تظاهر نموده بود كه شاه كار و رفتارش را تا حدى خالى از ريا پنداشت ، اگرچه سوء ظنش يكباره رفع نشد . ازاين‌رو هنگامى كه بانو با آن رنگ‌پريده جام\r\n\r\n\r\n","description":"","footnote":"\r\n( 1 ) . در متن فرمانرواى  San Mutra  [ شروانشاه ؟ 
  ] « محتمل است كه مراد از سان موترا همان شماخى باشد و اين مطلب با اين حقيقت كه يعقوب داماد خليل شيروانشاه بود مطابقت دارد . ( هينتس ، تشكيل دولت ملى در ايران ، ص . 113 ، انتشارات خوارزمى ، 1361 ه . ش . ) . - م .\r\n( 2 ) . يعنى چهار بعد از ظهر . - م .\r\n","page_name":" 321 ","page_number":321},
  {"content":"\r\n\r\nبه دست به پيشبازش آمد يعقوب فرمود كه نخست خودش از آن شربت بچشد . زن هراسان آشفته‌حال نتوانست جواب رد دهد و پس از آنكه شربت را نوشيد شوى نيز چنان كرد و اندكى از آن نيز به پسرك داد . اين كار در بيست و چهارمين ساعت روز روى داد ، آن نوشابه چنان جانگزا بود كه تا نيمه‌شب همگى مردند . روز ديگر خبر مرگ اين سه تن پراكنده شد . همهء بزرگان قوم و همهء مردم ايران دچار حيرت و وحشت شدند . بسيارى از بستگان يعقوب جاهاى مختلف را گرفتند چنان كه ذكر آن بيايد .\r\nپس از مرگ سلطان يعقوب چون پسر ديگرى از اوزون حسن باقى نمانده بود يكى از بزرگان كه از بستگان يعقوب و نامش جلاير « 1 » بود تخت و تاج را تصاحب كرد .\r\nاگرچه سه سال سلطنت كرد ، ولى كارى مهم انجام نداد . پس از او بايسنقر نامى به تخت ملك برآمد و دو سال پادشاهى كرد . رستم « 2 » جوانى بيست‌ساله جانشين او شد و هفت سال جهاندارى نمود . در دوران او پدر صوفى « 3 » كشته شد . همچنان‌كه خود شاه بعدها به دست يكى از بزرگان قوم به نام احمد « 4 » با توطئهء مادر خويش كه معشوق احمد بود بقتل رسيد . پس از كشته شدن رستم سپاهيان او بر يكى از\r\n\r\n\r\n","description":"","footnote":"\r\n( 1 ) . در متن  Julauer  . گرى دربارهء او چيزى ننوشته است . هينتس مىنويسد : « پس از مرگ يعقوب تركمنهاى آق‌قوينلو به دو دسته تقسيم شدند گروهى به آخرين پسر اوزون حسن كه در آن هنگام در قيد حيات بود و بيست و دو سال داشت به نام مسيح روىآوردند و گروهى ديگر به بايسنقر پسر يعقوب گرويدند .\r\nبايسنقر پيروز شد و بر تخت نشست . مسيح كشته شد » . ( هينتس ، تشكيل دولت ملى در ايران ، ص . 116 ، انتشارات خوارزمى ، 1361 ه . ش . ) . - م .\r\n( 2 ) . مراد رستم بيگ تركمان پسر مقصود بيگ و نوادهء اوزون حسن است : « وى در 897 ه . ق . بر عمزادهء خويش بايسنقر تركمان شوريد و او را به شيروان منهزم نمود و خود به سلطنت نشست . با آنكه نخست سلطان على صفوى را حرمت داشت آخر از او ترسيده در قتل او كوشيد . اما خود او نيز چند سال بعد به دست احمد بيگ تركمان كه بر وى شوريده بود بقتل رسيد . ( دايرة المعارف فارسى ) . - م .\r\n( 3 ) . مراد از « صوفى » همان شاه اسماعيل صفوى است كه برادرش سلطان على ( نه پدرش چنان كه آنجوللو مىنويسد ) با سلطان رستم يا رستم بيگ تركمان جنگيد و كشته شد . - م .\r\n( 4 ) . رستم بيگ به دست احمد بيگ تركمان پسر اغورلو محمد كشته شد . احمد بيگ « در ذيقعدهء سنهء 902 ه . ق . عمزادهء خود رستم بيگ تركمان را كشته به امارت نشست اما خود او سال بعد و پس از شش ماه سلطنت در جنگ با امراى سركش خود بقتل رسيد . بعد از او سلطان مراد بيگ تركمان به امارت نشست .\r\nاحمد بيگ را به علم‌پرورى و ديندارى و دادگسترى ستوده‌اند » . ( دايرة المعارف فارسى ) . - م .\r\n","page_name":" 322 ","page_number":322},
  {"content":"\r\n\r\nسردارانش به نام قره بيگ « 1 » گرد آمدند كه در وان مىزيست و پس از شنيدن خبر مرگ شاه و روى كار آمدن جانشين او تا تبريز پيش راند و با احمد درافتاد و او را ريزريز كرد . دراين‌حال سلطنت به جوانى رسيد به نام الوند « 2 » كه از خويشاوندان اوزون حسن بود و در آمد مىزيست . مردم او را به ايران خواندند و به شاهى برگزيدند اما بيش از اندك زمانى شهريارى نكرد و « شاه اسماعيل صفوى » « 3 » وى را برانداخت .\r\n\r\n\r\n","description":"","footnote":"\r\n( 1 ) . در متن كارابس  Carabes  كه به نظر دكتر عبد الحسين نوايى بايد قره بيگ باشد . - م .\r\n( 2 ) . در متن الوان  Aluan  كه مراد همان الوند يا الوند بيگ آق‌قوينلو پسر يوسف بيگ و نوهء اوزون حسن است . « وى در 903 ه . ق . در آذربايجان به سلطنت برخاست . در 904 ه . ق . از محمدى ميرزا شكست خورده به دياربكر گريخت . در 905 بعد از كشته شدن محمدى ميرزا به تبريز آمده به سلطنت نشست . در 907 ه . ق .\r\nشاه اسماعيل اول صفوى در نزديك نخجوان او را شكست داد و تبريز را گرفت . الوند بيگ به دياربكر گريخته آنجا وفات يافت » . ( دايرة المعارف فارسى ) . - م .\r\n( 3 ) . در متن « صوفى » .\r\n","page_name":" 323 ","page_number":323},
  {"content":"\r\n\r\nشيخ حيدر پدر شاه اسماعيل صفوى به جنگ رستم پادشاه ايران مىرود اما شكست مىخورد و كشته مىشود . رستم كس به دنبال زن و سه پسر شيخ حيدر مىفرستد و آنان را به زندان مىافكند اما پسران مىگريزند .\r\n\r\n[ فصل دوازده 
  ] 12\r\nدر روزگار شهريارى رستم [ بيگ 
  ] در تبريز ، شيخ حيدر « 1 » پدر شاه اسماعيل صفوى كه دختر حسن بيگ « 2 » را به همسرى اختيار كرده بود از طريق اين زن وارث بالاستحقاق سلطنت ايران گرديد . « 3 » پس بر آن شد كه لشكرى گردآورد و رستم [ بيگ 
  ] را براندازد . بدين نيت عده‌اى از صفويان را جمع كرد كه همه او را رئيس خود مىدانستند و از او پيروى مىكردند . از اين گذشته ، وى را از اولياء الله مىپنداشتند .\r\nشيخ حيدر به زيستن در اردبيل خو گرفته بود و اين شهر به مسافت سه روز راه از تبريز ، در سوى مشرق قرار دارد . حيدر همچون رئيس « ديرى » بود ، و عده‌اى مريد داشت . پس از آنكه لشكرى از بيست و دو هزار تن سپاهى گردآورد روى به تبريز نهاد « 4 » اما رستم بيگ چون از تداركات دشمن آگاه شد پنجاه هزار مرد جنگى آماده ساخت و چون خود بسيار جوان بود فرماندهى اين نبرد را كه با شيخ حيدر\r\n\r\n\r\n","description":"","footnote":"\r\n( 1 ) .  Secchaidar \r\n( 2 ) . مراد ، مارتا معروف به عالمشاه بيگم است . - م .\r\n( 3 ) . پسران سلطان يعقوب زنده بودند يعنى الوند بيگ و مراد خان كه مستقيما نسبت به اوزون حسن مىرساندند [ مهمتر از اين نكته آنكه شيخ حيدر معاصر با سلطان يعقوب بود و بر ضد او طغيان كرد و در جنگ با وى كشته شد و آن كسى كه با رستم بيگ درافتاد و در پيكار با او جان داد سلطان على فرزند شيخ حيدر و برادر شاه اسماعيل بود نه خود شيخ حيدر . 
  ]\r\n( 4 ) . اين روايت با آنچه ديگر مؤلفان نوشته‌اند اختلاف دارد : آنان صريحا مىنويسند كه شيخ حيدر ، صرف‌نظر از آنكه غايت مقصودش چه بود ، آهنگ جنگ با شاه را نداشت ، بلكه سرگرم جهاد با چركسها بود .\r\n","page_name":" 324 ","page_number":324},
  {"content":"\r\n\r\nدر پيش داشت به يكى از سرداران خود به نام سليمان بيگ « 1 » سپرد . شيخ حيدر چون شنيد كه لشكر دشمن از لشكر او نيرومندتر است ، به محلى به نام « وان » نزديك خوى عقب نشست ، در انتظار آنكه ديگر بزرگان مخالف با رستم « 2 » از سوى غرب به وى بپيوندند . اما حركت سليمان سردار رستم [ بيگ 
  ] چنان سريع بود كه شيخ حيدر ناچار با او درآويخت ، بىآنكه منتظر رسيدن نيروى امدادى بيشترى شود . جنگى خونين درگرفت . « 3 » صفويان چون شير جنگيدند با اين همه پس از آنكه عده‌اى از هر دو طرف كشته شدند سرانجام لشكر تبريز پيروز شد و شيخ حيدر با عده‌اى از كسانش كشته شدند . پس از شكست در جست‌وجوى جنازهء شيخ حيدر برآمدند كه سرانجام كشيشى ارمنى آن را يافت ، و پيروان حيدر جسد او را به اردبيل بردند و در آنجا دفن كردند . « 4 » در تبريز اين پيروزى مايهء شادمانيهاى فراوان شد . رستم پس از شنيدن خبر شكست دشمن و مرگ حيدر بيدرنگ كسانى به اردبيل فرستاد تا زن و سه پسرش را دستگير كنند و مىخواست ايشان را بقتل رساند ، اما به خواهش بعضى بزرگان آنان را رها كرد . با اين همه فرمان داد تا در جزيرهء آق‌تمر [ اكتمر 
  ] « 5 » ،\r\n\r\n\r\n","description":"","footnote":"\r\n( 1 ) . مراد امير اعظم سليمان بيگ بيژن ( بيچن ) اوغلو است « كه حتى در دورهء اوزون حسن به عنوان مردى جنگى و فاتح قلعهء بدليس در كردستان شهرت داشت . » ( هينتس ، تشكيل دولت ملى در ايران ، ص . 108 ) .\r\n( 2 ) . چنان كه پيش از اين گفتيم پادشاه ايران كه با شيخ حيدر جنگيد و او را مغلوب و مقتول كرد سلطان يعقوب آق‌قوينلو بود نه رستم آق‌قوينلو .\r\n( 3 ) . زنو مىنويسد كه اين جنگ نزديك دربند درگرفت كه البته از « وان » بسيار دور بود . [ هينتس مىنويسد : « در مرز طبرسران در دامنهء كوه البرز نزديك روستاى \" درتنت \" در چهارشنبه نهم ژوئيه 1488 م . ( - 893 ه . ق . ) كار به جنگ كشيد » ، ص . 108 . 
  ]\r\n( 4 ) . « در بحبوحهء جنگ تيرى كه بخطا رفته بود به او [ شيخ حيدر 
  ] اصابت كرد . شيخ از اسب به زمين افتاد . . . على آقا كه دربان ( قاپوچى ) سلطان يعقوب بود ، سر شيخ را از بدن جدا ساخت . . . اميران پيروزى خود را به سلطان گزارش دادند و سر حيدر را به نزد او فرستادند . . . جسد حيدر را قزلباشها در حال ماتم شستند و در كفن پيچيدند و در دهكدهء الفنديار در ناحيهء دهكندى واقع در ولايت طبرسران دفن كردند .\r\nشاه اسماعيل . . . در طبرسران امر به نبش قبر پدرش كرد و بقاياى او را به اردبيل برد و در آنجا در حوالى خياو در آرامگاه باشكوهى به خاك سپرد » . ( هينتس ، تشكيل دولت ملى در ايران ، ص . 108 - 110 ، انتشارات خوارزمى ، 1361 ه . ش . ) . - م .\r\n( 5 ) .  Ak Tammar  همان درياچهء وان است كه ارمنيان چنين مىخوانند . اين جزيره تا امروز مقر جاثليق [ -  Catholicos  عنوان رؤساى مذهبى ارمنستان 
  ] است و لايارد  Layard  توصيفى كامل از آن كرده است .\r\nر . ك . صفحهء 262 .\r\n","page_name":" 325 ","page_number":325},
  {"content":"\r\n\r\nاقامتگاه ارمنيان مسيحى ، زندانى شوند . در اين جزيره بيش از ششصد خانه و كليسايى به نام خاچ‌پاك ساخته شده است و در آن صد كشيش به رياست بطريق بسر مىبرند . پس سه پسر شيخ حيدر را به آن جزيره فرستادند و مادرشان در تبريز ماند ؛ و براى دومين‌بار به عقد يكى از اميرانى درآمد كه دشمن شوهر سابقش بود . پسران سه سال در اين جزيره ماندند ، اما رستم كه از گريختن آنان بيمناك بود و بعضى از يارانش او را به كشتن آنان تحريك مىكردند فرمان داد تا پسران را بياورند . روزى كه پيكهاى سلطان به نام رستم [ بيگ 
  ] از ارمنيان تسليم كردن آنان را خواستار شدند ارمنيان با ناخشنودى بسيار به اين كار تن دردادند زيرا ايشان محبوب همگان بودند بخصوص اسماعيل كه صباحت منظر و آداب و عادات پسنديده داشت . بعد از آنكه ارمنيان آنان را به پيك سلطان تسليم كردند ( نيكو بنگريد كه به خواست پروردگار آنچه بايد بشود مىشود ) يكى از بزرگان ارمنى به ديگران خطاب كرد و گفت : « ما اين پسران را به اين پيك تسليم كرديم بىآنكه فرمان سلطان رستم را ديده باشيم ، چه بسا كه ما را فريفته و خواسته باشند به جايى برند و فرار دهند . آنگاه سخت سرزنش خواهيم شنيد و پادشاه ما ممكن است بپرسد ، « فرمان من كو » . پس من بر آنم كه نبايد پسران را به او بسپاريم تا اينكه اعتبارنامه بياورد و ما بتوانيم آن را محض احتياط نگاه داريم » . همه بر اين سخن همداستان شدند بخصوص ازآن‌رو كه از تسليم كردن آنان سخت ناخشنود بودند . پس پيك را گفتند كه بايد از شاه نامه بياورد و چون از آنجا تا تبريز مسافتى راه بود بيش از هفت روز گذشت تا پيك بازگشت . در اين مدت پسران و مادرشان « 1 » را در زورقى نشاندند و از جزيره به كشور قره‌باغ « 2 » واقع در مشرق بردند . اين سرزمين مجاور شماخى « 3 » و اردبيل است كه ازان پدر اين پسران بود و مردم آن ديار غالبا از صفويانند و حرمتى عظيم در حق پدر آن نوجوانان داشتند . در اينجا بود كه آنان را به مدت پنج\r\n\r\n\r\n","description":"","footnote":"\r\n( 1 ) . چنان كه پيش از اين آمده است مادر اين پسران براى دومين‌بار شوهر كرد . نيز نگاه كنيد به ص . 330 كه گفته شده است اسماعيل ، مادر خود را بقتل رساند . اين مطلب مربوط است به نامادرى اسماعيل كه در سفرنامهء كاترينو زنو ، ص . 268 نيز شرحى دربارهء وى آمده است .\r\n( 2 ) . در متن  Karabas  و در حاشيه قره‌باغ .\r\n( 3 ) . در متن  Sumacchia  و در حاشيه شماخى .\r\n","page_name":" 326 ","page_number":326},
  {"content":"\r\n\r\nسال پنهان كردند بىآنكه كسى چيزى دربارهء ايشان بشنود . در اين هنگام اسماعيل نه‌ساله بود و زمانى كه به شماخى تاخت هنوز به چهارده سالگى نرسيده بود . « 1 »\r\n\r\n\r\n","description":"","footnote":"\r\n( 1 ) . ر . ك . : سفرنامهء بازرگان ونيزى ، فصل 13 .\r\n","page_name":" 327 ","page_number":327},
  {"content":"\r\n\r\nدر بيان اينكه چگونه اسماعيل ، پسر حيدر ، زاده و پرورده شد . وى به سردارى مىرسد و بر شروانشاه « 1 » مىتازد و او را شكست مىدهد و قلمرو او را بدست مىآورد . سپس آهنگ تبريز مىكند و آنجا را مىگشايد .\r\n\r\n[ فصل سيزده 
  ] 13\r\nدر اين پنج سال ، دوستان پدر اين پسران كه به ديدن ايشان مىرفتند آنان را به گردآوردن لشكر و بازگرفتن متصرفات پدر برمىانگيختند . پس پسران پانصد مرد دلاور و وفادار گردآوردند . اين گروه كه چون مردم سراسر كشور ، به فرزندان حيدر گرويده و مهر ورزيده بودند - اسماعيل را به فرماندهى خود برگزيدند . زيرا جوانى مهربان و دلاور و داراى طبعى آتشين بود . اسماعيل هنگامى كه از شكم مادر زاده شد مشتى گره‌كرده و خونين داشت « 2 » و اين نشانه‌اى بود چشمگير و همين كه پدر او را ديد گفت : « بيقين مرد بدى خواهد شد » و با مادر كودك همداستان شد كه نبايد او را زنده نگاه داشت . اما خواستهء كردگار جز اين بود ، زيرا هنگامى كه او را براى كشتن مىبردند كسانى كه بدين كار مأمور بودند از ديدن زيبايى كودك برقت آمدند و بر وى رحم كردند و ببارش آوردند . پس از سه سال كه پسرك مايهء اميد\r\n\r\n\r\n","description":"","footnote":"\r\n( 1 ) . در متن سرمانگلى  Sermangoli  است كه ظاهرا جزء دوم اين كلمه قلى ( سرمانقلى ) است كه‌گرى چيزى دربارهء آن ننوشته است . و در تاريخهاى فارسى نيز به اين نام برنخورده‌ام . در هرحال اين فرمانروايى كه آنجوللو از او نام مىبرد و با شاه اسماعيل جنگيده است كسى جز فرخ يسار پادشاه شيروان يا شيروانشاه نتواند بود و شايد جزء اول سرمانقلى يعنى سرمان مصحف شيروان و جزء دوم قلى باشد كه در تركى به معنى چاكر است ( مانند عليقلى ) . در اين صورت شايد دشمنان شيروانشاه او را به طعنه شيروانقلى مىخوانده‌اند . - م . « اولا شايد مراد از سرمانقلى شروان اوغلى باشد . ثانيا فرّخ يسار شروانشاه در جنگ با شاه اسماعيل كشته شد نه اسير . » ( نوايى )\r\n( 2 ) . اين افسانه را به چنگيز نيز نسبت داده‌اند . - م .\r\n","page_name":" 328 ","page_number":328},
  {"content":"\r\n\r\nفراوان شد بر آن شدند كه وى را به پدر نشان دهند و همين‌كه فرصت مناسب پيش آمد كودك را در برابر او نهادند و چون پدر بچه را برداشت و پرسيد كه كيست در پاسخ گفتند كه پسر اوست . پدر شادمان شد و مهر بسيار به وى نمود .\r\nبارى پس از آنكه پانصد سرباز سوار و پياده گردآوردند از رودى بزرگ به نام كور « 1 » گذشتند كه در جهت شماخى جارى است و به درياى خزر مىريزد . سپس به سوى شماخى روان شدند و جاسوسان خبر آوردند كه فرمانرواى آن سامان به نام شروانشاه با سرداران خود انجمن كرده است تا لشكرى گردآورد و به جنگ اسماعيل برود . يكى از اين سرداران گفته بوده است كه « خداوندگارا اين كار را به من رها كن و من عهد مىكنم كه سر آن مردك را نزد تو بياورم . » سپس هفت هزار سپاهى گرد مىكند و به جنگ اسماعيل مىرود . بارى صفويان چون ديدند كه شماخيان با نيروى بسيار به نبرد آنان آمده و در دشت رده آراسته‌اند به بالاى تپه‌اى عقب‌نشينى كردند . شماخيان تپه را در ميان گرفتند و دشمن را در حلقهء محاصره درآوردند اما بخت با شاه اسماعيل سازگار بود و او از ضعيف‌ترين موضع دشمن بر وى تاخت و سپاه قزلباش « 2 » ، شمشير بدست چنان نيرو كردند كه هزار و پانصد تن از دشمنان بيدرنگ تسليم و بقيه تارومار شدند . صفويان اسب و سلاح به غنيمت گرفتند و به دنبال اين پيروزى به سوى شماخى شتافتند . چون خبر اين شكست به پادشاه شماخى رسيد با بقيهء لشكر خود به دشت نبرد آمد اما چون سپاهيانش انضباط نداشتند شكست خورد ، و شروانشاه اسير شد . اسماعيل بر جان او بخشود و پس از گشودن شهر غنايم بسيار به لشكريان خود بخشيد . بسيارى از ديگر دژهاى سرزمين شيروان را نيز گشود . اسماعيل پس از آنكه خويشتن را بر اين سرزمين فرمانروا كرد دژى را كه پوكوسكو « 3 » خوانده مىشد و بر سر راه تبريز بود در محاصره گرفت و اين دژ محلى بود پرثروت . اسماعيل آنجا را با حمله گشود ( برادر كهترش\r\n\r\n\r\n","description":"","footnote":"\r\n( 1 ) . كور يا كوروش .\r\n( 2 ) . مؤلف ايتاليايى اصطلاح « قزلباش » را به كار نمىبرد بلكه به جاى آن صفويان  Suffaveans  مىنويسد .\r\nازاين‌رو براى پرهيز از تكرار و نيز مأنوس بودن ذهن خوانندگان فارسى با اصطلاح قزلباش گاهى اين كلمه را به كار برده‌ام . - م .\r\n( 3 ) .  Pucosco \r\n","page_name":" 329 ","page_number":329},
  {"content":"\r\n\r\nبايسنقر « 1 » در رزم كشته شد ) و هرچه غنيمت بدست‌آورد به سپاهيان خود بخشيد .\r\nپس بيرون از ايران آوازه درافتاد كه اسماعيل پسر شيخ حيدر سرزمينهاى از دست رفتهء پدر را بازيافته است و از بس به كسان خود جوانمردى مىكند فدايى او شده‌اند ، ازاين‌رو عده‌اى بيشمار از مردم به او پيوستند . پس چون نزديك به چهل هزار تن بر او گرد آمدند آهنگ تبريز كرد و پيش از آنكه روبه‌راه نهد پرسيد كه يونانيان هنگامى كه شاهنشاهى ايران را در دست داشتند با مردم چگونه رفتار مىكردند ؟ و چون دانست كه آنان زيانى به كشور نرساندند و با همه مهربانى مىنمودند به جانب تبريز پيش راند و چندان سختگيرى كرد كه همه سخت هراسان شدند و كسى را يارى رزم كردن با او نماند . الوند كه در آن زمان شاه ايران بود چون ديد كه از قهر دشمن در امان نيست فرار بر قرار برگزيد و زن و گنجى كه داشت با خود برد و به آمد ، شهر قديم « 2 » خود ، رفت .\r\nبدين‌گونه در 1499 م . [ 904 / 904 ه . ق . 
  ] در همان سال و شش ماه پس از آغاز جنگ شاه اسماعيل صفوى خويشتن را بر تبريز فرمانروا كرد . پس از ورود بدان شهر با نهايت بىرحمى در حق گروه مخالفان رفتار كرد ، چنان كه بسيارى از مردم ، از ملايان گرفته تا زنان و كودكان ، را ريزريز كرد . سرانجام همهء مردم پيرامون آن سامان فرمان او را گردن نهادند و همهء ساكنان شهر شعار او را كه جبه‌اى سرخ‌رنگ بود بر تن كردند . در اين نبرد بيش از بيست هزار تن كشته شدند . آنگاه فرمان داد تا استخوان چند تن از بزرگان را از گور بيرون آوردند و سوختند . مادر خود را نيز كشت « 3 » زيرا به ياد آورد كه شنيده است : آن زن ، پس از زادن اسماعيل ، خواسته بود او را بكشد . از اين گذشته آن زن از خاندان دشمن بود .\r\n\r\n\r\n","description":"","footnote":"\r\n( 1 ) . بايسنقر يا به قول آنجوللو باسينگور  Bassingur  برادر شاه اسماعيل نبود . پسر سلطان يعقوب بود كه مدتى كوتاه از 896 تا 897 ه . ق . امارت كرد و به دست پسر عمش رستم بيگ برافتاد . - م .\r\n( 2 ) . مراد دياربكر شهر موروثى آق‌قوينلو است .\r\n( 3 ) . بنا به قول زنو اسماعيل نامادرى خود را بقتل رساند نه مادر خويش را ، و اين امر بيشتر محتمل است .\r\n[ نيز ، ر . ك صفحات 268 و 326 
  ] .\r\n","page_name":" 330 ","page_number":330},
  {"content":"\r\n\r\nاسماعيل با مراد خان مىجنگد و او را شكست مىدهد و خود را پادشاه مىخواند . پس از اين پيروزى به او سفارش مىكنند كه زنى به همسرى برگزيند ؛ او چنين مىكند و سپس به بغداد « 1 » مىتازد و پيروز مىشود . بدين‌گونه فرمانرواى بسيارى از كشورها مىگردد .\r\n\r\n[ فصل چهارده 
  ] 14\r\nاسماعيل سراسر زمستان را در تبريز گذراند . در سال 1500 م . [ 905 / 906 ه . ق . 
  ] ، در آغاز سال بر آن شد كه به جنگ مراد خان « 2 » برود كه پس از مرگ يعقوب عراق « 3 » را گرفته بود و اين كشور مشتمل بود بر اصفهان « 4 » و يزد « 5 » و شيراز « 6 » با بسيارى ديگر از شهرهايى كه در زير فرمان شاهان ايران بود . پس لشكرى از بيست هزار تن فراهم آورد كه همه از صفويان دلاور بودند و رو به دشمن نهاد و شنيد كه مراد خان با پنجاه هزار تن آمادهء جنگ با اوست . با اين همه همچنان تا كازرون « 7 » پيش راند . از آنجا به شيراز رفت ، كه در مرز خراسان « 8 » يا قم « 9 » قرار دارد . در آنجا جنگ درگرفت و سرانجام مراد خان كشته شد . سپاهيانش شكسته و پراكنده شدند .\r\nاسماعيل بر تمام نواحى دست يافت . پس از اين پيروزى ، پيش از آنكه به تبريز بازگردد ، همهء ياران وى را پند دادند كه زنى به همسرى برگزيند اما با اينكه\r\n\r\n\r\n","description":"","footnote":"\r\n( 1 ) .  Bagadet \r\n( 2 ) . در متن  Moratcan  كه برادر ديگر الوند بيگ بود .\r\n( 3 ) . عراق عجم .\r\n( 4 ) . در متن  Spaan  ، در حاشيه ، اصفهان .\r\n( 5 ) . در متن  ies  آمده است كه‌گرى در حاشيه « يزد » مىنويسد .\r\n( 6 ) .  Syras \r\n( 7 ) .  Chizaron \r\n( 8 ) . در متن  Carason  و در حاشيهء گرى خراسان ، الا اينكه گرى نمىنويسد كه شيراز در سرحد خراسان نيست . - م .\r\n( 9 ) .  Gon \r\n","page_name":" 331 ","page_number":331},
  {"content":"\r\n\r\nاسماعيل در انديشهء اين كار بود بانويى كه شايستهء چنين پيوندى باشد نيافتند .\r\nسرانجام پس از گفت‌وگوى بسيار گفتند كه فلان بزرگ زنى در خانه دارد كه نوهء سلطان يعقوب پسر اوزون حسن است ، زنى زيبا به نام تاجلو خانم « 1 » . پس اسماعيل كس فرستاد و زن را از آن مردطلب كرد . خواجه به پيكها پاسخ داد كه بانو در آنجا نيست ، اما چون اسماعيل در فرستادن آن زن اصرار كرد ، خواجه به جاى او زن ديگرى را به جامهء نيكو آراست و گفت كه جز او زنى ديگر در خانه ندارد . قاصدان چون ديدند كه شكل و شمايل اين زن با آنچه شنيده‌اند سازگار نيست گفتند كه اين آن زنى نيست كه مىخواهند . فرمان دادند كه همهء دختران را حاضر آورند و تاجلو خانم در ميان آنان بود اما پيكها او را نشناختند و بازگشتند . شاه اسماعيل فرمان داد كه به خانهء آن مرد بازگردند و دوباره دختران را بنگرند و آنان نيز چنين كردند و اين بار او را شناختند و آراستند و با خود بردند .\r\nاسماعيل چون او را ديد گفت : « اين همان زنى است كه وصفش را شنيده بودم » و وى را به همسرى اختيار كرد . اما چون شاه بسيار جوان بود و بيش از پانزده يا شانزده سال نداشت او را به يكى از اعيان سپرد تا از وى مواظبت كند . پس از سه سال شاه زن راطلب كرد و به آن مرد گفت : « تو در اين سه سال توانسته‌اى كه درست به دلخواه خود با او رفتاركنى » مرد پاسخ داد : « قربان باور نكنيد ، خودم را خواهم كشت » . شاه اسماعيل گفت : « مردى بسيار نادانى » . پس آن زن را به عقد خويش درآورد .\r\nبعد از آنكه شاه اسماعيل كشور عراق « 2 » را گرفت در سال 1501 م . [ 906 / 907 ه . ق . 
  ] به تبريز بازگشت و به سبب پيروزى در جنگ جشن و سرورى عظيم برپا كرد .\r\nسال ديگر بر آن شد كه به بغداد « 3 » بتازد كه ناحيتى است پهناور در سمت\r\n\r\n\r\n","description":"","footnote":"\r\n( 1 ) . در متن  Taslucanum  و اين همان تاجلو خانم يا تاجلى خانم يا تاجلو بيگم است كه به گفتهء نويسندگان عثمانى معشوقهء شاه اسماعيل بود و در جنگ چالدران به دست مسيح پاشازاده سردار عثمانى اسير شد و « پس از دو شب اقامت در اردوگاه سلطان با بخشش يك جفت گوشواره خود به وى ، كه به شكل قلوه‌اى از لعل بود ، خود را آزاد ساخت و در لباس مردانه از اردوى سلطان سليم گريخت و به تبريز رفت » . ( تشكيل شاهنشاهى صفويه ، ص . 204 - 205 ، انتشارات دانشگاه تهران ، 1345 ه . ش . ) . - م .\r\n( 2 ) .  Erach \r\n( 3 ) . در متن  Bagadet  ظاهرا مقصود مؤلف از اين كلمه شهر بغداد و شهرهاى پيرامون آن است زيرا چنان كه در حاشيهء بعدى توضيح داده شده است وى از شهر بغداد به نام بالداك ياد كرده است . - م .\r\n","page_name":" 332 ","page_number":332},
  {"content":"\r\n\r\nجنوب شرقى « 1 » تبريز و تا آنجا سيصد ميل راه است . پس لشكرى گرد كرد و روى به راه نهاد . فرمانرواى آن سامان « 2 » با سپاهى عظيم جنگ را ساخته بود اما نه در دشت بل در شهر بغداد « 3 » كه در روزگار باستان آن را بابل بزرگ « 4 » مىخواندند و رود فرات از ميانش مىگذرد . شاه چون به دو ميلى شهر رسيد شبى بخشى از باروى شهر فروريخت و بيم و هراسى عظيم در دل شهريان برانگيخت چنان كه هريك رو به گريز نهادند . امير نيز ناگزير از ريگزارهاى صحراى عربستان كه مساحت آن شانزده روز راه است گريخت و نخست از بغداد به دمشق و سپس از آنجا به حلب رفت و پس از چندى اقامت در آن شهر شاهزاده علاء الدوله « 5 » دختر خود را به وى داد و او را در آن محل مستقر كرد . شاه اسماعيل در بغداد « 6 » ماند و نواحى بغداد و سپس موصل و جزيره « 7 » را گرفت كه شهرى است بزرگ و رود دجله از ميان آن مىگذرد . اين را سرزمين بين النهرين نيز خوانند . شاه اسماعيل پس از اين كشورگشايى در سال 1503 م . [ 908 / 909 ه . ق . 
  ] به تبريز بازگشت و به جهت پيروزى خويش جشن و سرور برپا كرد . در 1504 م . [ 909 / 910 ه . ق . 
  ] هنگامى كه به تبريز بازگشت شنيد كه در طى اقامت خود در موصل و بغداد امير گيلان علم طغيان برافراشته است . ازاين‌رو در صدد انتقام برآمد و لشكرى گرد كرد و به جنگ او رفت .\r\nگيلانشاه چون اين خبر بشنيد بىدرنگ فرستادگانى نزد شاه اسماعيل گسيل داشت\r\n\r\n\r\n","description":"","footnote":"\r\n( 1 ) . بغداد در جنوب غربى تبريز است نه جنوب شرقى . - م .\r\n( 2 ) . مراد خان .\r\n( 3 ) . در متن  Baldac  كه گرى آن را در حاشيه بغداد دانسته و دربارهء آن چنين نوشته است : « بغداد در كنار دجله قرار دارد نه فرات اما چنين مىپندارند كه شهر جديد حله محل قديم بابل باستانى است » .\r\n( 4 ) .  Babylon the Great \r\n( 5 ) . در متن  Prince Aladuli  و الادولى نامى است كه اروپاييان به علاء الدوله داده‌اند و مراد از علاء الدوله ، علاء الدوله نوادهء ناصر الدين محمد ذو القدر آخرين فرد از خاندان ذو القدر است . خاندان تركمانان ذو القدر در سدهء هشتم هجرى روى كار آمدند و بر قسمتى از نواحى شرقى آسياى صغير و حوزهء علياى رود فرات در ولايات مرعش ، البستان ، خرپوت ، آمد و اورفه حكومت مىكردند . - م .\r\n( 6 ) . چنان كه پيش از اين گفتم مؤلف بغداد را بالداك  Baldac  مىخواند . - م .\r\n( 7 ) . جزيرهء ابن عمر بر ساحل دجله ، ر . ك . : سفرنامهء بازرگان ونيزى ، فصل 4 [ جزيرهء ابن عمر يا باختصار جزيره ، نام شهرى است در جنوب شرقى تركيهء آسيايى كنونى ، در ولايت ماردين ، بر ساحل غربى دجله ، كنار مرز سوريه . به قول نويسندگان عرب به وسيلهء شخصى به نام حسن بن عمر بن خطاب تأسيس شد .\r\nدايرة المعارف فارسى 
  ] .\r\n","page_name":" 333 ","page_number":333},
  {"content":"\r\n\r\nو درخواست بخشايش كرد . سرانجام پس از اصرار و الحاح فراوان شاه اسماعيل با ناخرسندى بسيار او را عفو كرد ، اما ميزان باج و خراج وى را دو برابر فرمود . سپس شاه به تبريز بازگشت و تا سال 1507 م . [ 912 / 913 ه . ق . 
  ] با صلح و آرامش بسر برد .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n[ شاه 
  ] اسماعيل به جنگ علاء الدوله مىرود و كشور او را ويران و مردمش را تباه مىكند . الوند بيگ كه از تبريز گريخته بود اسير مىگردد . پسر علاء الدوله كشته مىشود . اسماعيل ، پس از شكست دادن خان بزرگ تاتارستان كه به ايران تاخته بود ، به تبريز بازمىگردد و فرمان مىدهد كه جشن و سورهاى مفصل برپا كنند .\r\n\r\n[ فصل پانزده 
  ] 15\r\nشاه اسماعيل پس از گرفتن بخشى از ولايت دياربكر يعنى اورفه « 1 » ، ماردين « 2 » ، حصن كيف « 3 » و ديگر جاها و بعد از آنكه پيوسته خبر مىرسيد كه علاء الدوله « 4 » آن قسمت از مملكت را به باد غارت گرفته و بر شهر خرپرت « 5 » دست يافته و يكى از پسرانش را در آنجا نشانده است ، بر آن شد كه با علاء الدوله نبرد كند زيرا اين نقاط\r\n\r\n\r\n","description":"","footnote":"\r\n( 1 ) .  Orfa  نام باستانى شهر ادسا واقع در جنوب تركيه [ كنونى 
  ] است كه در 1637 به تصرف دولت عثمانى درآمد و عثمانيان نام اورفه بر آن نهادند . در قرن نوزدهم بسيارى از ارمنيان مسيحى در آنجا قتل عام شدند ( دايرة المعارف فارسى ) . - م .\r\n( 2 ) . ماردين كه مؤلف آن را  Moredin  و گرى  Mardin  نوشته و چنين افزوده است : « نگاه كنيد به سفرنامهء بازرگان ونيزى ، فصل 2 و 4 . »\r\n( 3 ) . « حصن كيف » كه پروكوپيوس  Procopius  آن را  Ciphas  مىنويسد ، بالدوين دو بورگ  Baldwin de Bourg  و ژوسلن دو كورتنه  Jecelyn de Courtenay  پس از آنكه به اسارت سوكمن  Sookman  امير منسوب به خاندان ارتق  Ortok  و جكرمش  Djekermish  امير موصل درآمدند در آن شهر زندانى شدند .\r\nر . ك . سفرنامهء بازرگان ونيزى ، فصل 4 . [ اين اعلام كه در حاشيهء گرى آمده است محتاج به توضيحاتى است كه در همان فصل چهارم از سفرنامهء بازرگان ونيزى ذكر خواهد شد . اكنون در اينجا بايد دانست كه آنچه گرى آن را حصن كيف مىنويسد حصن كيفا هم ناميده شده است و آن شهرى است در عراق بر ساحل راست دجله بين دياربكر و جزيرهء ابن عمر . در جنگهاى مرزى ايران و روم به سبب موقع قلعه‌اش نقش عمده‌اى داشت ( دايرة المعارف فارسى ) 
  ] .\r\n( 4 ) . در متن  Alidoli  . ر . ك . ص . 333 .\r\n( 5 ) . در متن  Cartibiert  كه گرى آن را در حاشيه خرپوت نوشته و افزوده است كه « ژوسلن و كسانش دو بار به دست بلك ارتقى  Balak the Ortokide  [ از سلاطين معروف به ارتقى 
  ] گرفتار و در اين محل زندانى شدند » . ر . ك . ص . 386 .\r\n","page_name":" 335 ","page_number":335},
  {"content":"\r\n\r\nهميشه در تسلط ايران بود تا اينكه همين علاء الدوله پس از مرگ يعقوب هنگامى كه ايران دچار هرج‌ومرج بود بر آنها دست يافت . شاه اسماعيل پس از گرد آوردن هفتاد هزار سپاهى به سوى ارزنجان راند كه شهرى است زيبا در مرز طرابوزان و آناطولى . چون بدانجا رسيد چهل روز درنگ كرد ، زيرا بيم آن داشت كه سلطان عثمانى و سلطان مصر در انديشهء دفاع از علاء الدوله برآيند زيرا قلمرو او در مرز مصر و عثمانى قرار داشت . در ميان اين ترديد و دودلى دو سفير يكى به نام قلى بيگ نزد امپراتور عثمانى به قسطنطنيه و ديگرى به نام زكريا بيگ نزد سلطان مصر به قاهره فرستاد و به سر خود و ديگر چيزها سوگند ياد كرد كه به آنان گزندى نخواهد رساند ؛ فقط مىخواهد دشمن خود علاء الدوله را تارومار كند . پس از چهل روز شاه اسماعيل ارزنجان را كه از آنجا تا قلمرو علاء الدوله چهار روز راه است ترك گفت ، اما راه عادى را در پيش نگرفت بلكه به قيساريه « 1 » ، شهرى ازان سلطان عثمانى رفت ، و در آنجا خواربار برگرفت و هرچه خريد بهاى آن را پرداخت و بيرون از آن سامان ، همهء مردمان را آگاه كرد كه هركس مىتواند كالاى خود را براى فروش به اردو بياورد و اگر كسى بهاى چيزى را كه مىخرد نپردازد بقتل خواهد رسيد . در اين شهر چهار روز ماند و سپس به البستان « 2 » رفت كه بر كنار رودى « 3 » و در دشتى زيبا قرار دارد و ازان علاء الدوله بود . از اينجا تا مرعش دو روز راه است و اسماعيل پس از سوزاندن روستاهاى البستان به سوى مرعش راند . اما علاء الدوله ناپديد شده و به استحكامات و نقاط كوهستانى عقب نشسته بود . اين كوهستان ، قره‌داغ « 4 » خوانده مىشود ، و تنها يك معبر بسيار دشوار دارد . اسماعيل آن سرزمين را به باد يغما گرفت و بسيارى از سربازان دشمن را كه به قصد تاختن بر صفويان از كوهها سرازير\r\n\r\n\r\n","description":"","footnote":"\r\n( 1 ) . قيصريه را كه در متن  Caisaria  و در حاشيهء گرى  Kaisarieh  ضبط شده است قيساريه نيز خوانده‌اند ، ر . ك . جغرافياى تاريخى سرزمينهاى خلافت شرقى ، بنگاه ترجمه و نشر كتاب ، ص . 154 . - م .\r\n( 2 ) . البستان كه بعدها آبلستان ( بر وزن زابلستان ) خوانده شده است شهرى است در آسياى صغير در مشرق قيساريه ، بين جبل توروس و قسمت علياى نهر جيحان ( فرهنگ معين ) . آنجوللو اين كلمه را  Albustan  نوشته و گرى در حاشيه چنين آورده است : « البستان  Elbostan  يا  Albistan  ، ر . ك . سفرنامهء زنو » .\r\n( 3 ) . مراد رود جيحان است كه گرى در حاشيه جيحون  The Jihoon  نوشته است . - م .\r\n( 4 ) . در متن  Carathas  و در حاشيهء گرى قره‌داغ  Kara Dagh  .\r\n","page_name":" 336 ","page_number":336},
  {"content":"\r\n\r\nشده بودند سركوب كرد . زيرا يا ديده‌بانان شاه از آمدن آنان خبر مىدادند يا مردم آن سامان . در ماه ژوئيهء 1507 م . [ 912 / 913 ه . ق . 
  ] شاه اسماعيل وارد قلمرو علاء الدوله شد و تا اواسط ماه نوامبر در همان جا ماند . سپس به سبب برف و سرما بر آن شد كه بازگردد و بر سر راه خود به تبريز به ملطيه « 1 » فرود آمد و در آنجا يكى از ملازمانش به نام امير بيگ « 2 » كه مهردار شاه اسماعيل و از مردان بسيار مقتدر بود به او پيوست . وى الوند بيگ را كه از تبريز گريخته بود بدين شرح دستگير كرده بود :\r\nامير بيگ با چهار هزار مرد جنگى براى يارى به شاه اسماعيل از موصل راه افتاده بود و هنگام عبور از كنار آمد « 3 » كه الوند بيگ در آنجا اقامت داشت چنين شايع كرده بود كه آمده است تا او را بر ضد شاه اسماعيل مدد كند . ازاين‌رو امير بيگ را به آمد راه داده بودند . اما همين‌كه وارد شهر شده بود الوند بيگ را دستگير كرده و به نام شاه اسماعيل در زندان افكنده و سپس او را به ملطيه برده بود كه پس از چندى در آنجا بقتل رسيد . من خود او را آنجا در زنجير ديدم .\r\nپس از اين واقعه اسماعيل رو به راه نهاد و از رود فرات - كه تا شهر ملطيه ده ميل راه است - گذشت و به سوى خرپرت پيش راند كه يكى از فرزندان علاء الدوله « 4 » بر آن حكومت مىكرد . اين محل را با عدهء كافى از سربازان و مقدار فراوان از سازوبرگ و خواربار به خوبى مجهز كرده بودند ، ولى سرانجام ، همهء اينها سودى نبخشيد ، زيرا شهر مسخر گرديد و حاكم كشته شد . سپس لشكر ايران به سوى تبريز پيش راند اما در محلى كه از آنجا تا خوى شش روز راه بود برفى گران باريد و بسيارى از سپاهيان و اسبان و شتران از سرما مردند و از غنايمى كه از كشور علاء الدوله بدست آمده بود بخش عمده‌اى نابود گرديد . سرانجام لشكر به خوى رسيد . شاه اسماعيل در آنجا كاخى باشكوه ساخته بود . با سپاهيانش تا بهار در آنجا ماند . آنگاه به تبريز بازگشت و تابستان را در آنجا گذراند . سال بعد ناگزير دست به كارزارى ديگر زد و آن نبرد با شيبانى خان فرمانرواى سمرقند بود كه تاتار بزرگ\r\n\r\n\r\n","description":"","footnote":"\r\n( 1 ) .  Malacia \r\n( 2 ) . در متن  Amirbec  و در حاشيهء گرى امير بيگ .\r\n( 3 ) . در متن  Amit  و در حاشيه دياربكر .\r\n( 4 ) . نام اين فرزند  Bcarbec  بود كه به نظر دكتر نوايى بايد باقر بيگ باشد . - م .\r\n","page_name":" 337 ","page_number":337},
  {"content":"\r\n\r\nخوانده مىشد . قوم او چون جبهء سبز مىپوشند به همين نام خوانده مىشوند . « 1 » شيبانى خان لشكرى جرار گرد آورد و به سرزمين خراسان و استراباد درآمد كه اين هر دو ازان ايران بود و سپس بر قلمرو اميران نواحى مجاور دست يافت تا بتواند به جنگ شاه اسماعيل برود . اما اسماعيل آمادهء پيكار بود و با لشكرى عظيم به اصفهان رفت كه تا تبريز چهارده روز راه است ، و در سمت شرقى آن قرار دارد .\r\nچون به اصفهان رسيد در آنجا توقف كرد . خان تاتار كه اين بشنيد ديگر پيش نرفت و خواست وى را غافلگير كند . از او براى رفتن به مكه راه خواست تا از ميان قلمرو او بگذرد اما اسماعيل به نيرنگ وى پى برد و به او راه نداد ، و تا هنگامى كه خان تاتار در خراسان بود در اصفهان بسر برد و مراقب حركات دشمن بود .\r\nدر پايان سال 1508 م . [ 913 / 914 ه . ق . 
  ] خان تاتار به كشور خود بازگشت و شاه اسماعيل نيز به تبريز رفت . به افتخار مراجعت او بازارها و كاخها را آذين بستند و جشنها و بازيهاى مفصل برپا كردند چنان كه شرح آن بيايد . شاه اسماعيل فرمان داد كه تيرى يا دگلى بلند در ميدان برافرازند و سيبى زرين بالاى آن بنهند تا هر كه دوان از كنار تير گذشت و سيب زرين را به تير يا چيزى ديگر بر زمين افكند\r\n\r\n\r\n","description":"","footnote":"\r\n( 1 ) . در متن به جاى شيبانى خان يا شيبك خان ، يسيلباس  Jesilbas  آمده است . كاترينو زنو در صفحهء 272 به جاى يسيلباس ، لاسيلباس نوشته است . در سفرنامهء بازرگان ونيزى ، صفحهء 398 نيز كسيلباس  Casilbas  آمده است كه گرى در حاشيهء خود آن را مطابق با يشيلباش  Yeshilbash  دانسته است بىآنكه معنى كلمهء اخير و مأخذ خود را ذكر كرده باشد . ياشيلباش در تركى به معنى « سبزسر » است ( ياشيل - سبز ) و در اين صورت يسيلباس و لاسيلباس سابق الذكر را نيز بايد مصحف ياشيلباش دانست . چون علاوه بر آنجوللو ، كاترينو زنو نيز در ص 271 شيبك خان و پيروانش را « قباسبزان »  Green Caftans  خوانده است ( در برابر اصطلاح « رداسر خان  Red Cartans  » كه به قزلباشها اطلاق شده است ، ر . ك . : سفرنامهء آنجوللو ، صفحهء 347 ) تقريبا ترديدى باقى نمىماند كه ازبكان شيبانى كلاه سبز بر سر مىنهادند و در برابر اصطلاح قزلباش ( سرخ‌سر ) اصطلاح ياشيلباش ( سبزسر ) را به كار مىبرده‌اند . اين نكته تا آنجا كه من تحقيق كرده‌ام در يكى از مآخذ فارسى آمده است : محمد شفيع بن محمد صالح : مجمع المعارف و مخزن العوارف ( اين كتاب با حلية المتقين مجلسى در يك جلد به چاپ رسيده است ، تهران ، كتابفروشى محمد حسن علمى ، بىتاريخ ) .\r\nمحمد شفيع در عين ( - فصل ) سوم ، جدول سوم در ضمن بيان « وقايع متقدّمه بر قيام آل محمد » و خروج دجّال مىنويسد : « و اكثر لشكر او [ يعنى دجّال 
  ] اولاد زنا و صاحبان كلاه‌سبز خواهند بود . » ( همان كتاب ، ص 41 ) . بنا بر اين ترديد نيست كه مراد از صاحبان كلاه‌سبز همان « ياشيلباش » ها يا سبزسرها يا كلاه‌سبزها در مقابل قزلباشها است . دربارهء لغت  Caftan  به معنى ردا يا قبا كه مأخوذ از خفتان فارسى است و اشتباهى كه در به كار بردنش به جاى كلاه از طرف ونيزيان روى داده است نگاه كنيد به صفحهء 390 . - م .\r\n","page_name":" 338 ","page_number":338},
  {"content":"\r\n\r\nسيب ازان او باشد . پس از سيب زرين سيبى سيمين نهادند ، و بدين‌گونه بيست سيب - ده زرين و ده سيمين - گذاردند . در فاصلهء افكندن سيبها ، شاه اسماعيل اندكى مىآسود و مختصرى شيرينى با شراب ناب مىخورد . زمانى كه سرگرم خوشى بود دو پسر زيبا در برابرش ايستاده بودند كه يكى تنگى زرين با ساغر ، و ديگرى دو كوزه شربت در دست داشت . هنگام بازى هزار تن سپاهى كه پاسدار او هستند و انبوهى از لشكريان و مردان كه شايد شمارشان به سى هزار تن برسد به كنارى مىايستند و تماشاى بازى مىكنند . پس از بازى و سرگرمى با بزرگان دربار براى خوردن ناهار به كاخى « 1 » مىرود كه سلطان حسن بيگ در حومهء شهر ساخته است ، اما اميران در جايى جداگانه بر خوان مىنشينند .\r\n« اين شاه صفوى زيبا و خوشروى و بسيار دلپذير است . چندان بلندقامت نيست ، ولى اندامى خوش‌تركيب دارد . سبك‌پيكر و خوش‌اندام و فربه و ميان كتفهايش فراخ و مويش مايل به سرخى است . از ريش و سبلت فقط سبلت را گذاشته و دست چپ را به جاى دست راست به كار مىاندازد . مانند خروس جنگى بىباك و بيش از هريك از امراى خود نيرومند است . در مسابقهء تيراندازى از ده سيب كه هدف بود هفت سيب فروافتاد . هنگامى كه به مشق مشغول است آلات طرب مىنوازند و ستايش او را مىسرايند » . « 2 »\r\n\r\n\r\n","description":"","footnote":"\r\n( 1 ) . گرى مىنويسد كه در فصل 4 از سفرنامهء بازرگان ونيزى اين كاخ استىبستى  Astibisti  خوانده شده است و اما استىبيستى تصحيفى است از هشت‌بهشت . هينتس مىنويسد : اينكه كاخ عجيب پرجلال كه هشت‌بهشت ناميده مىشد طبق اعتقاد بازرگان ونيزى از آثار اوزون حسن باشد ، مطلبى نيست كه تا كنون به ثبوت رسيده باشد . محتملا اوزون حسن بناى اين كاخ را شروع كرده ولى اتمام آن در دورهء يعقوب بوده است . زيرا طبق گفتهء فضل الله ( روزبهان اصفهانى ) مورخ دربارى ، تاريخ پايان ساختمان اين كاخ در سال 1486 م . ( - 891 ه . ق . ) بوده است . ( والتر هينتس ، تشكيل دولت ملى در ايران ، ص . 139 - 140 ، ترجمهء كيكاووس جهاندارى ، شركت انتشارات خوارزمى ، 1361 ه . ش . ) . - م .\r\n( 2 ) . اين قسمت از سفرنامهء آنجوللو كه در وصف شكل و شمايل شاه اسماعيل اول است از تاريخ ادبيات ايران ، تأليف ادوارد براون ، جلد چهارم ، ترجمهء مرحوم رشيد ياسمى ، صفحهء 49 با اصلاحاتى نقل شد . - م .\r\n","page_name":" 339 ","page_number":339},
  {"content":"\r\n\r\nشاه اسماعيل هنگامى كه در سرزمين قره‌باغ بود دو تن از سرداران خود را فرمود تا به شماخى بتازند و خود به سوى درياى خزر راند و بسيارى جاها را گرفت ، از جمله دژ شهر دربند كه موضعى مهم بود .\r\n\r\n[ فصل شانزده 
  ] 16\r\nشاه اسماعيل پس از آنكه پانزده روز در تبريز ماند در سال 1510 م .\r\n[ 915 / 916 ه . ق . 
  ] روى به راه نهاد و با اردوى خويش به خوى رفت و دوباره در آنجا ماند . در اين شهر بود كه در 1509 م . [ 914 / 915 ه . ق . 
  ] بر آن شد كه به شروانشاه حمله برد . شاه نه تنها بر جان او بخشيده بود بلكه براى دومين‌بار سرزمين شروان « 1 » و شماخى « 2 » را در تصرف او باقى نهاده بود ؛ اما همين‌كه اسماعيل با تاتاران درافتاد ، شروانشاه شرايط صلح را نقض كرد . ازاين‌رو پس از گردآوردن لشكر به سوى سرزمين قره‌باغ شتافت . در آنجا دشتى پهناور است كه دژى به نام كنار « 3 » در آن قرار دارد با بسيارى از روستاها كه از مضافات آن است . در آنجا حريرى مىبافند كه كنارى « 4 » خوانده مىشود و اين نام منسوب است به همين محل . چون اين ناحيتى است پرنعمت ، شاه اسماعيل هشت روز در آنجا ماند و دو تن از سرداران خود ، يكى به نام دده بيگ « 5 » و ديگرى بايرام بيگ « 6 » را مأمور جنگ با شماخيان كرد و آنجا را به ايشان بخشيد . هنگامى كه اين دو سردار بدانجا رسيدند ديدند كه شهر به دستور\r\n\r\n\r\n","description":"","footnote":"\r\n( 1 ) . در اصل  Servan  و در حاشيهء گرى شروان .\r\n( 2 ) . در اصل  Sumachia  و در حاشيهء گرى شماخى .\r\n( 3 ) .  Canar \r\n( 4 ) .  Canarian \r\n( 5 ) . در متن  Dalabec  كه به نظر دكتر نوايى بايد دده بيگ باشد . - م .\r\n( 6 ) . در متن  Bairabec  و در حاشيهء گرى : « بايرام بيگ فاتح وان و برادرزن شاه اسماعيل ، ر . ك . سفرنامهء بازرگان ونيزى ، فصل 6 » .\r\n","page_name":" 340 ","page_number":340},
  {"content":"\r\n\r\nشروانشاه از مردم تهى شده است . شروانشاه به گلستان گريخته بود كه دژى است بزرگ و سخت استوار و بر فراز كوه نهاده ؛ اما دژبد گلستان فرمان داشت كه اگر اسماعيل به تن خويش در آن سامان پديدار شود دژ را به وى تسليم كند . آن دو سردار شاه اسماعيل با ده هزار تن از مردان دلاور دژ گلستان را كه تا شهر نيم ميل فاصله داشت در محاصره گرفتند اما از هيچ سو نتوانستند بر آن بتازند ، زيرا دستهء مهندس و توپخانهء نداشتند . در همين زمان شاه اسماعيل از « كنار » بيرون آمد و به دژ محمودآباد « 1 » رفت كه دژى است بر كرانهء درياى خزر ، و از آنجا تا تبريز هشت روز راه است . شاه اسماعيل آن دژ را گشود و غنيمتهاى فراوان برگرفت . آنگاه در طول ساحل به پيش راند تا ديگر دژهاى كشور شروان را بگشايد . از محمودآباد تا دربند از راه كرانه هفت روز راه است و بسيارى از شهرها و دژها در اين راه قرار دارد . از محمودآباد تا شماخى يك روز راه است . در طى حركت به جايى رسيديم به نام باكارا « 2 » كه از آنجا تا محمودآباد چهار روز و تا شماخى دو روز راه است . اين محل را باكو « 3 » نيز مىنامند و يكى از بندرهاى تبريز بشمار مىرود .\r\nلنگرگاهى عالى دارد و در روزگار باستان مهمترين شهر ساحلى دريايى بوده است كه به نام آن شهر يعنى درياى باكو خوانده مىشود ؛ اگرچه ديگران آن را به مناسبت كوههاى كاسپى درياى كاسپى « 4 » ناميده‌اند . برخى نيز اين دريا را درياى هيركانى [ - گرگان 
  ] منسوب به هيركانيا [ - گرگان 
  ] خوانده‌اند كه اكنون سرزمين استراباد نام دارد و ابريشم استراباد را از آنجا مىآورند .\r\nبالاتر از باكو و به مسافت يك روز راه دژى است به نام سيرچ « 5 » بر فراز كوهى .\r\nمردم دژ سه روز پايدارى كردند و سرانجام با شاه اسماعيل از در صلح درآمدند ؛ وى شرايط آنان را پذيرفت و شصت مرد به درون دژ فرستاد و حاكم سابق قلعه از آنجا بيرون رفت . اما آن شصت تن صفوى « 6 » چنان با سنگدلى رفتار كردند كه ساكنان\r\n\r\n\r\n","description":"","footnote":"\r\n( 1 ) .  Maumutaga \r\n( 2 ) .  Baccara \r\n( 3 ) . در متن باكوك  Baccuc  كه همان باكو باشد . - م .\r\n( 4 ) . در تمام سفرنامه‌هاى ونيزيان درياى مازندران يا بحر خزر را درياى باكو خوانده‌اند . درياى كاسپى  Caspian Sea  نامى است كه امروز نيز اروپاييان به همان دريا اطلاق كنند . - م .\r\n( 5 ) .  Sirech \r\n( 6 ) .  Suffaveans \r\n","page_name":" 341 ","page_number":341},
  {"content":"\r\n\r\nسابق دژ آنان را كشتند و چون از عاقبت كار ترسيدند شبانه به بلنديهاى كوهستان گريختند . سرانجام دژ ويران شد . اندكى بالاتر از اين دژ شهرى بود به نام سبران « 1 » كه بارو نداشت . آنجا را از مردم تهى يافتيم ، زيرا همه گريخته بودند بعضى از ترس و برخى به قصد ويران كردن آن ديار . آنجا را ترك گفتيم و پس از چهار روز به دربند رسيديم و ديديم كه همهء مردم گريخته‌اند : گروهى به تاتارستان و گروهى ديگر به بالاى درياى خزر و عده‌اى به بلنديهاى كوهستان ، چنان كه تنها دژ كه فراخ و خوش‌ساخت و استوار است پايدارى نمود . همهء برجهاى دژ را تازه برافراشته بودند و بر فراز آنها مردان جنگى با نيزه و فلاخن و تيركمان و مانند اينها ، جاى گرفته بودند . اين دژ دو در دارد كه پيرامون آنها را با سنگهاى ستبر مانند سنگ چخماق ديوار كشيده‌اند . اكنون پيش از شرح ديگر مطالب به توصيف اين دژ مىپردازم . شهر دربند كه برخى آن را دميرقاپو « 2 » ( - در آهنين ) خوانده‌اند بر كرانهء درياى خزر نهاده است نزديك سلسله‌اى از كوههاى بلند كه كوههاى خزر نام دارد و دربند تنها راه عبور به سرزمين تاتاران و سرزمين چركسهاست . نزديك اين كوه قسمت كوچكى از ساحل قرار دارد كه پهناى آن از دريا تا كوه يك ميل است و دو بارو كه از دريا تا كوه كشيده است و درازايش نيم ميل است و اين قسمت از راه ساحلى را سد كرده است . اين باروها تا ژرفاى شش پا در آب فرورفته است چنان كه هيچ‌كس پياده يا سوار بر اسب نمىتواند از آنها عبور كند مگر آنكه از دروازه‌ها بگذرد . بين اين ديوارها خانه‌هاى متعددى ساخته‌اند زيرا دربند بندرى است با كشتيهاى بسيار كه براى بازرگانى به هشترخان و ديگر جاها رفت‌وآمد مىكنند . در گذشته كشتيهايى كه بارشان هشتصد تن بود وارد بندر مىشدند ، اما اكنون تنها كشتيهاى دويست تنى مىتوانند وارد بندر شوند . بر فراز كوه دژى قرار دارد كه ناگشودنى است . شاه صفوى در برابر آن اردو زد . از اين شهر كه به سوى مغرب پيش رويم دريا تا مسافت شصت ميل در مشرق قرار مىگيرد و در جايى كه به سمت چپ متمايل مىگردد ، كوهها از دريا دور مىشوند و در آن حوالى بر قلهء كوهى كليساى سن مارى كوههاى خزر « 3 » قرار دارد . اما بيش از اين دربارهء آن چيزى نمىگويم كه\r\n\r\n\r\n","description":"","footnote":"\r\n( 1 ) .  Sebran \r\n( 2 ) .  Tanircapi \r\n( 3 ) .  Church of Saint Mary of the Caspian Mountains \r\n","page_name":" 342 ","page_number":342},
  {"content":"\r\n\r\nجاى آن نيست . شاه اسماعيل بيست روز سرگرم شهربندان بود و سه نقب زد كه بيهوده بود . آنگاه لشكريان شاه صفوى زير شالودهء يكى از برجها را كندند و جاى گود را با هيزم پر كردند و آن را آتش زدند و دودى عظيم به هوا برخاست كه چون دژبد آن را ديد نيمه‌شب كس نزد شاه اسماعيل فرستاد و بر جان و مال دژنشينان زنهار خواست تا دژ را تسليم كند . اسماعيل چون ديد كه از آتش زدن بنياد برج طرفى نبسته است از پيشنهاد دژبد خرسند شد و به آن رضا داد . بامداد روز ديگر دژ را تصرف كرد و در آن سازوبرگ و توشه و جنگ‌افزار فراوان يافت . من خود ديدم كه جوشنهاى بسيار به حضور شاه آوردند .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nبسيارى از اميران به شاه اسماعيل وفادارى و فرمانبردارى مىنمايند و او پس از پيروزى مهم خود به تبريز بازمىگردد و براى دومين‌بار به جنگ امير سمرقند مىرود و او را شكست مىدهد و مىكشد ، و پسرانش را به ياد كردن سوگند وفادارى وادار مىكند ؛ اما پس از آزاد كردن آنان پسران خان تاتار سر به شورش برمىدارند .\r\n\r\n[ فصل هفده 
  ] 17\r\nشاه اسماعيل پس از آنكه خويشتن را بر آن دژ فرمانروا كرد هشت نه روز در آنجا ماند تا سپاهيانش بياسايند . در اين مدت بسيارى از اميران آن سامان نزد شاه آمدند تا فرمانش را گردن نهند ، پس قباى سرخ پوشيدند و سوگند وفادارى نسبت به شاه اسماعيل ياد كردند . پس از آن ، شاه به تبريز بازگشت . چون بدانجا رسيد بازار را فراوان آذين بستند . دسته‌هاى مردم بزرگداشت پيروزى را در شهر به راه افتادند و بنا بر رسم ، مجالس جشن و سرور شاهانه برپا ساختند . اين شاه را بخصوص سپاهيانش مىپرستند و بسيارى از آنان بىجوشن و زره مىجنگند . از مردن در راه سرور خود خرسندند . با سينه‌هاى برهنه به ميدان جنگ مىروند و فرياد مىزنند :\r\n« شيخ ، شيخ « 1 » » ، كه در زبان فارسى به معنى « خدا ، خدا » است . ديگران او را پيغمبر مىدانند ؛ اما همين‌قدر مسلم است كه همه معتقدند كه او نخواهد مرد . هنگامى كه در تبريز بودم شنيدم كه شاه از اين پرستش و از اينكه وى را خدا بخوانند بيزار است . رسم اينان چنان است كه كلاهى سرخ بر سر مىگذارند ، و در قسمتى كه سر را مىپوشاند گشاد و نوك آن تنگ است . داراى دوازده ترگ است به ضخامت يك بند انگشت و اين دوازده ترگ نشانهء دوازده شعار دينى است . « 2 » ريش و سبلت خود\r\n\r\n\r\n","description":"","footnote":"\r\n( 1 ) . در متن  Schiac Shiac  . گرى در حاشيه مىنويسد « شيخ ، شيخ و بدين معنى فقط به معنى مرد مقدس است نه خدا » .\r\n( 2 ) . نشان دوازده امام است نه دوازده شعار دينى  ( Sacraments )  .\r\n","page_name":" 344 ","page_number":344},
  {"content":"\r\n\r\nرا نيز نمىتراشند . هنوز جامهء خود را دگرگون نكرده‌اند و زره ايشان عبارت است از جوشنى از صفحات زراندود كه از بهترين پولاد شيراز ساخته مىشود . برگستوان اسبهايشان از مس است . مانند برگستوانهاى ما نيست بل مانند آنچه در نزد مردم سوريه معمول است قطعه‌قطعه مىباشد .\r\nسپاهيان نيز كلاه‌خودهاى فلزى سنگين دارند . هريك بر اسب مىنشيند .\r\nگروهى نيزه و شمشير و سپر دارند و برخى تير و كمان و گرز . هنگامى كه شاه اسماعيل زمستان را در تبريز مىگذارند سه سفير سياه‌پوست به نزد وى آمدند كه شاه صفوى ايشان را با احترام فراوان پذيرفت . فرستادگان چون رسالت خود را گزاردند با هديه‌هاى بسيار نزد مخدوم خود بازگشتند . چنان كه پيش از اين گفتم شاه اسماعيل كه در اين هنگام در تبريز آسايش گزيده بود خبر يافت كه شيبانى خان « 1 » امير سمرقند با يكى از اميران ازبك و لشكرى جرار دست به تاراج عراق « 2 » يعنى اصفهان « 3 » و ديگر جاها گشوده است . پس در انديشهء انتقام برآمد و به كار جنگ پرداخت و به همهء سپاهيان خود فرمان داد كه در كاشان « 4 » گرد آيند كه در سمت شرقى تبريز و ميان اين دو شهر بيست روز راه است . سبب گرد كردن لشكر در كاشان آن بود كه در اينجا نعمت فراوان است . اين شهر بارويى از سنگ دارد و محيطش سه ميل است و صنعتگرانى بزرگ دارد . كار كاشانيان ساختن پارچه‌هاى ابريشمى و نخى است . شاه اسماعيل پس از فراهم آوردن يكصد هزار مرد جنگى از اسقفى ارمنى شنيد كه دشمن لشكرى عظيم دارد . پس روبه‌راه نهاد تا با حريف درآويزد كه از تاتاران كينه‌اى سخت در دل داشت ، زيرا در آخرين‌بار كه با ايشان صلح كرده بود هنوز سالى نگذشته بود كه پيمان شكسته و كمر جنگ بسته بودند . پس شاه اسماعيل در سال 1501 م . [ 906 / 907 ه . ق . 
  ] رو به لشكر دشمن آورد كه در استراباد « 5 » مرز عراق بود . شاه ، كاشان را ترك گفت و به سوى اصفهان رفت ، از كاشان تا اصفهان چهار روز راه است . سپس به دنبال كردن دشمن شتافت و خان تاتار چون از آمدن شاه اسماعيل\r\n\r\n\r\n","description":"","footnote":"\r\n( 1 ) . در متن  Jesilbas  . گرى در حاشيه مىنويسد : « شيبانى خان ازبك ر . ك . زنو 255 » . نگاه كنيد به حاشيهء صفحهء 338 .\r\n( 2 ) . در متن  Hirac  و در حاشيهء عراق عجم .\r\n( 3 ) . در متن  Ispatan  ، در حاشيه اصفهان .\r\n( 4 ) . در متن  Cassan  و در حاشيه كاشان .\r\n( 5 ) . در متن  Strava  و در حاشيه استراباد .\r\n","page_name":" 345 ","page_number":345},
  {"content":"\r\n\r\nآگاه شد تا رودخانه‌اى به نام افرا « 1 » عقب نشست كه در قديم ياريت « 2 » خوانده مىشد و از درياچه‌اى به نام درياچهء خراسان « 3 » سرچشمه مىگيرد . در ميان رود شهرى نهاده است به نام چيرار « 4 » كه تاتاران در آنجا موضع گرفته بودند و از آنجا به سوى صفويان پيشروى كردند و پس از رسيدن ايشان نزديك لشكر ايران اردو زدند و آمادهء جنگ شدند . آنگاه صفويان در سه ستون صف‌آرايى كردند . سركردهء ستون نخستين بايرام بيگ « 5 » امير شماخى بود و سردار ستون دوم استاجلو « 6 » بود و فرماندهى ستون سوم را شاه خود بر عهده گرفته بود . تاتاران نيز همچنان كردند . بامداد روز ديگر شاه فرمود تا همهء سازهاى جنگى را نواختند و همهء سپاهيان فرياد زدند « زنده باد اسماعيل شاه ما » . بدين‌گونه در نخستين ساعت روز ، دو لشكر با هم درآويختند و در حملهء اول تاتاران سپاه صفويان را به پس راندند و بسيارى را از دم تيغ گذراندند .\r\nتاتاران همچنان غلبه مىكردند و شاه اسماعيل چون نابود شدن خود را نزديك ديد به نخستين ردهء پيكار شتافت و دليرانه جنگيد و از نو حس شجاعت را در لشكريان خود كه از شكست سپاه نخست سرگشته بودند ، برانگيخت . ايشان چون شاه خود را در خطر ديدند به پيش تاختند و با تاتاران چهار ساعت دلاورانه رزم كردند . سرانجام ستونى را كه زير فرمان امير ازبك بود گريزاندند و ديگران نيز از ايشان پيروى كردند . بدين‌ترتيب شاه صفوى بر تاتاران پيروز شد و حرمتى عظيم يافت . در اين نبرد نيز مانند نبردهاى گذشته نشان داد كه مردى سخت دلاور و سردارى بزرگ است .\r\nامير ازبك « 7 » و شيبانى و پسرانشان اسير شدند . سر آن دو را بيدرنگ بريدند .\r\nيكى را براى سلطان مصر و ديگرى را براى سلطان عثمانى فرستادند . « 8 » در اين جنگ\r\n\r\n\r\n","description":"","footnote":"\r\n( 1 ) .  Efra \r\n( 2 ) .  Iarit \r\n( 3 ) .  the Lake of Corassan \r\n( 4 ) .  Chiraer \r\n( 5 ) . در متن  Busambet  . گرى در حاشيه مىنويسد : « به احتمال قوى بايرام بيگ برادرزن شاه اسماعيل است كه پيش از اين نامش برده شد » .\r\n( 6 ) . در متن  Gustagielit  . گرى در حاشيه مىنويسد  Custagialu  برادرزن ديگر شاه ؛ ظاهرا مراد گرى از اين نام ، ژيان سلطان استاجلو است . - م .\r\n( 7 ) . اسامى دستگيرشدگان موجود است . همه ازبك بودند . ( نوايى )\r\n( 8 ) . پس از قتل شيبانى ، شاه اسماعيل « امر داد دست و پايش را بريدند و به اكناف مملكت گسيل داشت و -\r\n","page_name":" 346 ","page_number":346},
  {"content":"\r\n\r\nبيش از جنگهاى ديگرى كه در ايران روى داده بود طرفين كشته دادند . شاه اسماعيل شاهزادگان دشمن را نكشت ، بلكه به زندان افكند ، و بر قلمرو ايشان ، استراباد و خراسان و هرات دست يافت ، همچنين بر ديگر نواحى كه بر آنها غلبه يافته بود .\r\nهنگامى كه شاه صفوى مىخواست از آن سامان بازگردد فرمان داد كه پسران شيبانى را نزد او آورند و به ايشان گفت : « شما پسران پادشاهى بزرگ هستيد كه عهد خود را شكست و به سرزمين من تاخت‌وتاز كرد و مرا بر آن داشت كه بر او حمله برم . اكنون بر وى چيره شده و تباهش كرده‌ام اما بر جان شما مىبخشم و اجازه مىدهم كه به كشور خود بازگرديد مشروط بر آنكه كلاه قزلباش بر سر نهيد « 1 » و اين رود مرز شما باشد » . جوانان جواب دادند : « خدايگانا به هرچه بخواهى خرسنديم و فرمان ترا گردن مىنهيم » . بدين‌گونه آزاد شدند و به سمرقند رفتند و ما نيز به كاشان بازگشتيم . سراسر زمستان سال 1510 م . [ 915 / 916 ه . ق . 
  ] « 2 » را در آنجا گذرانديم . همين‌كه جوانان به سمرقند رسيدند خبر به خالويشان رسيد كه ايشان به شاه صفوى اظهار انقياد كرده‌اند . اين خالو از اميران سرسخت تاتارستان بود . پس نزد جوانان آمد و گفت : « اى نادانان ، شما با پوشيدن شعار آن سگ كه نه نصرانى است نه مسلمان ، آبروى ما را ريخته‌ايد . » و سخت بر ايشان برآشفت . جوانان پاسخ دادند كه « ما آنچه در قدرت داشتيم كرديم . آخر پدرمان كشته و خودمان اسير شده بوديم و كشورمان گشوده و لشكرمان پراكنده بود » . آنگاه توبه كردند و قباى سبز را كه شعارشان بود پوشيدند و خالو قول داد كه لشكر به يارى ايشان فرستد تا با شاه اسماعيل مصاف دهند . در سال 1512 م . [ 917 / 918 ه . ق . 
  ] اين شاهزادگان با خالويشان لشكرى عظيم گردآوردند ، و به سرزمين خراسان كه ازان صفويان بود قدم نهادند و شهر چيرازو « 3 » را گرفتند و صفويان را از دم تيغ گذراندند . به دنبال اين\r\n\r\n\r\n","description":"","footnote":"\r\nپوست سرش را از كاه انباشته به عنوان يادگار و هديه نزد سلطان بايزيد دوم به قسطنطنيه فرستاد ، و استخوان كاسهء سر را فرمود به طلا گرفته قدحى ساخته در مجلس بزم به گردش آوردند » . ( تاريخ ادبيات ايران ، براون ، جلد 4 ، ترجمهء رشيد ياسمى ، ص . 52 ) . - م .\r\n( 1 ) . در متن قباى سرخ  red Caftan  كه مراد همان تاج قزلباش است .\r\n( 2 ) . نبرد مرو شاهجان كه شيبانى خان در آن كشته شد در 1514 [ قطعا در 916 ه . ق . 
  ] وقوع يافت .\r\n( 3 ) . در متن  Chirazzo  كه شايد شيراز باشد از مضافات سمرقند . - م .\r\n","page_name":" 347 ","page_number":347},
  {"content":"\r\n\r\nپيروزى چندين جاى ديگر را تسخير كردند . چون اين خبرها به شاه اسماعيل رسيد كه با لشكر خود در كورالدوه « 1 » بود بيدرنگ روى به راه نهاد تا با آن سبزپوشان درافتد و ايشان را دنبال كرد و از سرزمين خراسان تا آن سوى چاررود « 2 » نزديك كوههاى مجاور درياى خزر بيرون راند . در آنجا جانب حزم رها نكرد و از تعقيب ايشان دست برداشت و به چيرازو بازگشت . يكى از فرزندان خود را كه چهارساله بود با يكى از سرداران خردمند و دلير خود در آنجا گماشت . سپس خود به تبريز رفت ، و همهء لشكر خويش را از بيم بازگشت تاتاران بر جاى گذاشت .\r\n\r\n\r\n","description":"","footnote":"\r\n( 1 ) .  Coraldava \r\n( 2 ) . در متن  Efra  و در حاشيهء گرى « جارود  Jarood  » . به موجب پيمان صلحى كه بين شاه اسماعيل و ازبكان منعقد شد مرز ميان ايران و قلمرو ازبكان جيحون يا آمودريا بود . به عقيدهء دكتر نوايى جارود بايد همان چاررود يا چهاررود يا چهارجوى باشد كه ذكر آن در لسترنج نيز آمده است . - م .\r\n","page_name":" 348 ","page_number":348},
  {"content":"\r\n\r\nجمعى از بزرگان ايران سلطان عثمانى را به جنگ با شاه اسماعيل برمىانگيزند . او با سپاهيانى بيشمار به جنگ با شاه برمىخيزد . پس از نبرد كردن پيروز مىشود و به آماسيه بازمىگردد .\r\n\r\n[ فصل هجده 
  ] 18\r\nهنگامى كه شاه اسماعيل در تبريز بود ، برخى از اميران خراجگزار صفويان كه در مرز ايران و عثمانى امارت داشتند چون ديدند كه لشكر ايران را به خراسان فرستاده‌اند با سلطان عثمانى تفاهم يافتند و او را به تاخت‌وتاز در ايران برانگيختند . اما سلطان عثمانى هرگز جرأت نداشت كه دعوت ايشان را بپذيرد ؛ ليكن چون ديد كه گروهى از اميران ، بخصوص كردهاى دشمن شاه صفوى ، و ساكنان كوهستان بدليس « 1 » او را به نبرد با شاه اسماعيل مىخوانند ، و از آنجا كه از ميزان قدرت تاتاران خبر داشت و مىدانست كه شاه اسماعيل گرفتار دشواريهاى بسيار خواهد شد ؛ در سال 1514 م . [ 920 ه . ق . 
  ] بر آن شد كه لشكرى گردآورد و بر ايران بتازد . اين نكته را به خوبى دريافته بود كه اگر شاه اسماعيل در جنگ با تاتاران پيروز گردد ، در تباه كردنش با سلطان مصر همدست خواهد شد . ازاين‌رو از قسطنطنيه به راه افتاد و با سپاهى بيشمار رو به آماسيه نهاد و در آنجا از سازوبرگ و زاد و توشه هرچه مىخواست فراهم كرد . در ماه مه به سوى توقات روان شد .\r\nدر اينجا مناسب است كه مسافت هر منزلى را از منزل ديگر به ميل بيان كنم . پس مىگويم كه مسافت قسطنطنيه تا آماسيه پانصد ميل و از آنجا تا رود ايريس « 2 » يعنى سيواس از راه روستاهاى توقات يكصد و پنجاه ميل است . از ايريس\r\n\r\n\r\n","description":"","footnote":"\r\n( 1 ) . دربارهء بدليس ر . ك . زنو .\r\n( 2 ) . ايريس در متن ليس  Lais  آمده است . و اين رود بنا به نوشتهء گرى در حواشى فصل 6 از سفرنامهء آنجوللو همان رود قزل‌ايرماق است .\r\n","page_name":" 349 ","page_number":349},
  {"content":"\r\n\r\nمرز قلمرو شاه صفوى تا رود فرات « 1 » يكصد ، و از آنجا تا خرپرت هشتاد ميل و تا آمد پنجاه ميل و از آنجا تا بدليس دويست و چهل ميل و از بدليس تا درياچه « 2 » پنجاه ميل و درازاى درياچه يكصد ميل است . از آنجا تا خوى « 3 » پنجاه ميل و از خوى تا تبريز هفتاد و پنج ميل است . از اين سر قلمرو صفويان تا آن سر يعنى تا تبريز هفتصد و چهل و پنج ميل و تا قسطنطنيه بر روى هم 1395 ميل است .\r\nپس از عبور از توقات به سيواس و از آنجا به روستاهاى ارزنجان « 4 » فرود آمد و غنيمتهاى فراوان برگرفت و بسيارى از مردم را به آماسيه و قسطنطنيه فرستاد كه بيشتر صنعتگران و كارگران آزموده بودند يا مردان والاجاه .\r\nشاه اسماعيل كه در تبريز بود همين‌كه اين خبر بشنيد چون هنوز لشكرش در خراسان بود بر آن شد كه سپاهيانى هرچه بيشتر فراهم آورد ، ازاين‌رو بشتاب دو تن از سرداران بزرگ خود را - يكى به نام استاجل محمد بيگ « 5 » و ديگرى به نام ساروپيره « 6 » - به دياربكر فرستاد و ايشان قريب بيست هزار سپاهى گردآوردند و با سپاهيان در گدارهاى فرات روان شدند . اما چون شنيدند كه سلطان سليم با لشكرى عظيم مىآيد خود را در جنگيدن با او به حد كافى توانا نديدند و به خوى بازگشتند كه در آنجا دره يا دشتى است پهناور به نام چالدران . در آنجا درنگ كردند و شاه اسماعيل به تن خويش به ايشان پيوست . هنگامى كه در آنجا بودند سلطان عثمانى همچنان پيشروى مىكرد تا به جايى رسيد كه از چالدران چندان دور نبود ، و در طى راه دست به تاراج كردن و سوختن روستاها گشود . پادشاه صفوى از خوى به تبريز رفت تا سپاهيانى بيشتر گردآورد . آن دو سردار چون نزديك شدن دشمن را ديدند بر آن شدند كه بر او بتازند . از سوى ديگر سلطان عثمانى كه آذوقهء لشكرش\r\n\r\n\r\n","description":"","footnote":"\r\n( 1 ) . يعنى تا گوميش كنانه  Gumish Knaneh  .\r\n( 2 ) . فاصلهء درياچه وان در نزديكترين نقطه تا بدليس از بيست ميل هم كمتر است .\r\n( 3 ) . مسافت خوى تا درياچهء وان نزديك به يكصد ميل است .\r\n( 4 ) . اين كوتاهترين و مستقيم‌ترين راه از توقات تا ايران است و به كلى غير از راهى است كه هم‌اكنون ذكر شد .\r\n( 5 ) .  Stugiali Mametbei \r\n( 6 ) . در متن  Carbec Sampira  كه چنان كه پيش از اين نوشته‌ام همان ساروپيره مذكور در احسن التواريخ روملو است . - م .\r\n","page_name":" 350 ","page_number":350},
  {"content":"\r\n\r\nناچيز بود با نوميدى مىجنگيد و اگر شكست مىخورد عثمانيان همه نابود مىشدند . ازاين‌رو در بيست و سوم اوت سال 1514 م . « 1 » [ 919 / 920 ه . ق . 
  ] لشكر اول صفويان به فرماندهى استاجلو محمد بيگ با نيمى از قوا نبرد را آغاز كرد و آن عده از سپاه دشمن را كه در برابرش قرار گرفته و همه از مردم آناطولى بودند شكست داد و تارومار كرد . اما سنان پاشا با سپاهى كه از روم‌ايلى آمده بود به پيش راند و از دو طرف بسيارى كشته شدند و سرانجام سپاه استاجلو شكست يافت و خودش اسير شد و سرش را بريدند ، و پس از چندى نزد شاه اسماعيل فرستادند . در اين هنگام سپاه دوم ايران وارد ميدان شد و چنان دليرانه جنگيد كه دشمن هزيمت گرفت و سلطان عثمانى با همهء قواى خود تا جايى كه ينىچريها و توپچيها قرار داشتند عقب نشست و لشكريانش پراكنده شدند ؛ ولى سنان پاشا با نبوغى كه داشت آنان را فراهم آورد و منظم كرد و صفويان شكست خوردند و اردوى ايران و يكى از زنان شاه اسماعيل به دست دشمن افتاد . لشكر ايران شكسته و هر دو سردار كشته شدند ، اما يكى از آنان را پيش از آنكه بكشند نزد سلطان عثمانى بردند .\r\nسلطان به او گفت : « اى سگ تو كيستى كه جرأت مخالفت با حضرت ما را يافتى .\r\nمگر نمىدانستى كه من و پدرم جانشينان محمد رسول خدا [ ص 
  ] هستيم و خدا با ماست ؟ »\r\nخير بيگ « 2 » سردار گفت : « اگر خدا با تو بود به جنگ سرور من شاه اسماعيل نمىآمدى ، اما گمان مىكنم كه خدا دست از حمايت تو برداشته است . »\r\nآنگاه سلطان سليم گفت : « اين سگ را بكشيد » . و سردار پاسخ داد : « مىدانم كه اجلم رسيده است ، ولى تو اى سليم خود را آمادهء وقتى كن كه سرور من ترا خواهد كشت همچنان‌كه تو اكنون مرا مىكشى » . اين بگفت و بيدرنگ او را كشتند .\r\nسلطان عثمانى پس از اين پيروزى در خوى آرام گرفت ، زيرا بسيارى از سپاهيانش كشته شده بودند . خبر اين شكست در تبريز به شاه اسماعيل رسيد . « 3 » بيدرنگ با سپاهيانى كه از نبرد با عثمانيان گريخته بودند روبه‌راه نهاد و زن خود\r\n\r\n\r\n","description":"","footnote":"\r\n( 1 ) . ر . ك . زنو .\r\n( 2 ) . در متن  Carbec  ، كه به نظر دكتر نوايى بايد خير بيگ باشد . - م .\r\n( 3 ) . شاه اسماعيل در جنگ چالدران حضور داشت و دلاوريهاى فراوان نمود و در واقع قهرمان نبرد چالدران همو بود . - م .\r\n","page_name":" 351 ","page_number":351},
  {"content":"\r\n\r\nتاجلو خانم « 1 » و خزانهء خود را نيز برداشت و به قزوين « 2 » رفت تا سپاهى گران براى جنگ با عثمانيان فراهم آورد . اين شهر تا تبريز هفت روز راه است . مردم تبريز چون ديدند كه پادشاهشان گريخته است از سلطان عثمانى وحشت كردند و دو فرستاده با هديه‌هايى نزد او گسيل داشتند . سپس آن سلطان به تبريز آمد و بيدرنگ هفتصد خانواده از كارگران ماهر را سراغ كرد ، و ايشان را به قسطنطنيه فرستاد . وى سه روز در تبريز ماند و چون نيازمند خواربار بود و مىترسيد كه ايرانيان با نيرويى عظيم بر او بتازند از آنجا بيرون رفت . در راه از نداشتن آذوقه و دستبرد گرجيان بستوه آمد و سرانجام به آماسيه رسيد .\r\n\r\n\r\n","description":"","footnote":"\r\n( 1 ) . در متن  Tasluchanum  ، ر . ك . ص . 332 .\r\n( 2 ) . قزوين در متن  Casibi  آمده است .\r\n","page_name":" 352 ","page_number":352},
  {"content":"\r\n\r\nشاه اسماعيل سفيرانى به نزد سلطان مصر و علاء الدوله و گرجيان مىفرستد . با ايشان بر ضد سلطان عثمانى پيمان مىبندد و سفيرانى نيز به دربار عثمانى با پيشكشهايى به نشانهء ريشخند مىفرستد و او را تهديد مىكند . سلطان عثمانى به علاء الدوله مىتازد و او را با دو پسرش بقتل مىرساند .\r\n\r\n[ فصل نوزده 
  ] 19\r\nهمين‌كه شاه اسماعيل به تبريز بازگشت بر آن شد كه سفيرانى به قاهره ، به نزد علاء الدوله و گرجيان بفرستد . اين واقعه در ماه اكتبر روى داد . سفيرانى كه به دربار سلطان مصر « 1 » فرستاده بود در ماه دسامبر به مقصد رسيدند و رسالت خود را اعلام كردند و سلطان پاسخ داد كه حاضر است شاه اسماعيل را ياورى كند و با او پيمانى بر ضد عثمانيان ببندد و لشكرى را به يارى او بفرستد و هر دو با هم بخت خويش را بيازمايند . با اين همه شاه اسماعيل شرط كرد كه اگر سلطان عثمانى سفيرانى نزد او فرستاد ايشان را پنهان و آشكار نپذيرد ؛ و گرنه پيمان صلح بين او و سلطان مصر شكسته خواهد شد . بدين‌گونه ميثاقى ميان سلطان مصر و شاه اسماعيل منعقد شد . سفيرانى نيز كه به دربار علاء الدوله فرستاده شدند كامياب گشتند ؛ و فرستادگانى كه نزد گرجيان رفتند نيز توفيق يافتند . گرجيان گذشته از پيمان صلح موافقت كردند كه هربار كه او با سلطان سليم پيكار كند اسماعيل را با بزرگترين لشكرى كه فراهم آوردنش ميسور باشد ياورى نمايند . پس از آن شاه صفوى فرستادگانى نزد سلطان عثمانى به آماسيه گسيل كرد . ايشان عصاى سلطنتى زرين گوهرنشانى با زين و شمشيرى كه آنها نيز مرصع « 2 » بودند از جانب شاه به سلطان\r\n\r\n\r\n","description":"","footnote":"\r\n( 1 ) . مراد خافور الغورى است كه بعدها [ اروپاييان 
  ] او را كامپسون گاورى  Campson Gauri  خوانده‌اند .\r\n[ خافور الغورى غلط و قانصوه الغورى درست است . 
  ]\r\n( 2 ) . ما در تاريخهاى خود به موردى از اين‌گونه برمىخوريم . غرضم هديه‌هايى است كه از طرف دوفين  Dauphin  براى هانرى پنجم فرستاده شد [ مراد از دوفين ، پسر ارشد پادشاه است 
  ] .\r\n","page_name":" 353 ","page_number":353},
  {"content":"\r\n\r\nدادند با نامه‌اى بدين مضمون : « ما اسماعيل ، پادشاه ايران اين تحف و هداياى خسروانى را كه به ملك تو مىارزد براى تو فرستاديم . اگر مردى آنها را خوب نگاه‌دار ، زيرا من خواهم آمد و آنها را از تو پس خواهم گرفت . نه فقط آنها ، بلكه تخت و تاج و سر و جان ترا » . سليم چون اين بشنيد خواست كه سفيران را هلاك كند . اما پاشاها او را از اين كار بازداشتند ، و او خود را به بريدن بينى و گوش فرستادگان خرسند كرد و ايشان را رها ساخت و گفت : « به ارباب خود بگوييد كه او در نظر من سگى بيش نيست . حال هرچه مىخواهد بد كند . »\r\nولاياتى كه اكنون مىخواهم از آنها سخن بگويم تحت سيطرهء سلطان عثمانى و زير يوغ ينىچريها هستند و ايشان بر سرزمين ارزنجان و بايبرت كه داراى شهرها و دژهاى بسيار است فرمان مىرانند . اين قلمرو تا طرابوزان مرز آناطولى را تشكيل مىدهد و هر دو جزو ارمنستان صغير مىباشد . از آنجا يعنى از فرات كشور دياربكر شروع مىشود كه مركز آن آمد است ، واقع در ارمنستان بزرگ ؛ همچنين موصل و دشت بزرگ « 1 » كه تا مرز بغداد كشيده شده است و قسمتى از بين النهرين است .\r\nچون چنين اختلالى عظيم در كارها روى نمود سلطان عثمانى در 1515 م .\r\n[ 920 / 921 ه . ق . 
  ] با سپاهى اندك به توقات و آماسيه آمد ، زيرا لشكر خود را به دو نيمه تقسيم كرده بود . فرماندهى يكى را به اسكندر داده و او را به تاختن بر شهرى به نام تانيا « 2 » گماشته بود كه جمعيتش يكصد و پنجاه هزار تن بود و خود با نيمهء ديگر از سپاه عثمانى به جنگ علاء الدوله رفت كه در يكى از استحكامات كوهستانى موضع گرفته بود . اين شهريار چون از آهنگ سلطان عثمانى آگاه شد سفيرانى نزدش فرستاد و گفت كه پيوسته با وى دوست بوده است و علت دست‌اندازى سلطان ترك را به قلمرو خود نمىداند . با اين همه بر آن است كه چون دلاوران در جنگ كشته شود . سلطان پاسخ داد كه مىخواهد درس عبرتى به وى بياموزد تا او باشد و ديگر فرستادگان شاه اسماعيل را نپذيرد و به او وعدهء يارى بر ضد سلطان\r\n\r\n\r\n","description":"","footnote":"\r\n( 1 ) .  Great plain \r\n( 2 ) .  Tania  همان اوكساغلى  Euxaghly  نزديك ملطيه است كه نولز آن را كيماسوم  Cimassum  خوانده و گفته است كه نزديك ملتقاى ملاس  Melas  ( قره‌سو ) و فرات قرار دارد .\r\n","page_name":" 354 ","page_number":354},
  {"content":"\r\n\r\nعثمانى ندهد . اسكندر سردار به تانيا حمله برد و آنجا را پس از كشتارى عظيم گشود . سلطان عثمانى به سوى قيساريه « 1 » نزديك علاء الدوله پيشروى كرد و كسان علاء الدوله بر او حمله بردند اما سلطان عثمانى ايشان را دفع كرد و با آن قوم با شدت عمل رفتار نمود . علاء الدوله و دو پسرش اسير شدند و سرهايشان بريده شد و ديگران به كوهها گريختند . بدين‌گونه سلطان عثمانى پيروزى بزرگى بدست‌آورد ، همچنين اسكندر كه مردم تانيا را قتل عام كرد . ترك بزرگ پس از اين كاميابيها بر آن شد كه پسرانش را در آماسيه باقى گذارد و خود به قسطنطنيه بازگردد » .\r\n\r\n\r\n","description":"","footnote":"\r\n( 1 ) . در متن  Cassaria  قيصريه و در حاشيهء گرى قيساريه  Kaisarieh  . ر . ك . ص . 336 . گرى در اين‌باره چنين نوشته است : « نولز مىگويد كه برادرزادهء علاء الدوله ، على بيگ  Alis Beg  به او خيانت كرد و در نتيجه از سوى عثمانيان به حكومت آن سامان منصوب شد » . - م .\r\n","page_name":" 355 ","page_number":355},
  {"content":"\r\n\r\nسلطان عثمانى به جنگ سلطان مصر مىرود و با او روياروى مىشود و وى را شكست مىدهد ، و سلطان مصر كشته مىشود .\r\n\r\n[ فصل بيست 
  ] 20\r\nدر سال 1516 م . [ 921 / 922 ه . ق . 
  ] چون سلطان عثمانى از پيمان سلطان مصر و شاه اسماعيل آگاه شد و شنيد كه قباسبزان « 1 » شاه اسماعيل را سخت در تنگنا نهاده‌اند ، بر آن شد كه با لشكرى عظيم به جنگ سلطان مصر برود . در همان سال در ماه مه سپاهى به سركردگى سردار خود سنان پاشا فرستاد تا از تنگه بگذرند و به آناطولى بروند و عده‌اى تفنگدار و توپچى به وى سپرد و فرمان داد كه به سوى قره‌مان برود . سنان پاشا پس از عبور از خاك تركمانان به محلى به نام البستان رسيد و چند روز در آنجا ماند تا سپاه نفس تازه كند .\r\nشاه اسماعيل چون اين بشنيد سفيرانى نزد سلطان مماليك ، قانصوه « 2 » مشهور به غورى « 3 » فرستاد و پيام داد كه خود از يك طرف به سوى سپاه سنان پاشا حركت خواهد كرد و بايد كه او نيز از سوى ديگر پيشروى كند و بدين‌سان هر دو سنان را درهم شكنند . سلطان هرچه شاه اسماعيل گفته بود پذيرفت و پس از گردآوردن سپاهيانى گران از قاهره بيرون آمد و به حلب رفت . سلطان عثمانى چون اين بشنيد در تاريخ پنجم ژوئن 1516 م . [ 921 / 922 ه . ق . 
  ] از قسطنطنيه روى به راه نهاد تا به سنان پاشا ملحق شود و در طى راه فرستادهء خويش قاضى عسكر « 4 » و\r\n\r\n\r\n","description":"","footnote":"\r\n( 1 ) . در متن  Green Caftans  ، ر . ك . ص . 271 .\r\n( 2 ) .  Campson \r\n( 3 ) .  Gauri \r\n( 4 ) . در متن  Cadi Lascher  و در حاشيهء گرى قاضى عسكر .\r\n","page_name":" 356 ","page_number":356},
  {"content":"\r\n\r\nزكى پاشا « 1 » را به نزد مملوك فرستاد تا سبب آمدن وى را به حلب ، بدان وضع غيرمنتظر ، جويا شود . اما پاسخى قانع‌كننده نشنيد و پيدا بود كه ميان او و شاه اسماعيل سر و سرى است . ازاين‌رو سلطان عثمانى همهء فقيهان و دانشمندان را گردآورد و از ايشان خواستهء كردگار را پرسيد . در جواب گفتند كه نخستين وظيفهء سلطان آن است كه آن خار پرگزند را از سر راه بردارد ، سپس به راهى كه خداوند نشان خواهد داد قدم گذارد . سلطان عثمانى پس از شنيدن اين پاسخ رو به‌سوى حلب نهاد و پس از رسيدن بدانجا نزديك دشتى زيبا كه مزار ابراهيم نبى در آن قرار دارد اردو زد و طلايهء لشكر را كه چهار سپاه بود از پيش فرستاد . ازاين‌رو لشكر عثمانى شب و روز آمادهء جنگ بود . روز بعد مماليك « 2 » در رسيدند و آرايش جنگى گرفتند . چون آگاهى آمد به سلطان عثمانى در خيمه بر پاى خاست و به درگاه يزدان ناليد و او را به نام بزرگ پروردگار و خداپرستى عثمانيان سوگند داد كه همان روز عساكر مسلمانان نيكوكار را بر سپاه دشمن پيروز گرداند . پس از دعا و نماز بر اسب سوار شد و نزد پاشاها رفت و دستور داد كه فوجهاى خود را آراسته كنند و ايشان نيز چنين كردند . فرمان داد كه توپهاى بزرگ و كوچك را منظم كنند . آنگاه سپاهيان عثمانى به پيشروى آغاز كردند و غلامان سلطان كه عده‌شان به يك هزار و دويست تن مىرسيد و جامه‌هاى فاخر بر تن داشتند بر اسب سوار شدند و در عين آنكه مراتب نظامى و انضباط را رعايت مىكردند پيروزى سلطان را از درگاه خدا خواستار بودند . سلطان نيز جامه‌اى فاخر به تن كرد . جوانى گرانمايه كه نامش مرجيس « 3 » بود در التزام ركابش بود ، همچنين سه هزار مرد كه جامه‌هاى زربفت پوشيده و به تير و كمان مسلح بودند ، اينان غلامان مخصوص سلطان بشمار مىرفتند . در جانب چپ سه هزار و پانصد تن از درباريان او و بعد از ايشان يك هزار و هفتصد تن سولاچى « 4 » و نخبه‌هاى سپاه و سيزده هزار ينىچرى از تفنگدار و توپچى\r\n\r\n\r\n","description":"","footnote":"\r\n( 1 ) .  Zachaia Bassa \r\n( 2 ) . در متن  Mamelukes  كه همان مملوكها يا مماليك و مراد از ايشان در اينجا سپاه مملوك مصر است . - م .\r\n( 3 ) .  Mergis \r\n( 4 ) .  Solacchi \r\n","page_name":" 357 ","page_number":357},
  {"content":"\r\n\r\nقرار داشتند . در سمت چپ اينان افواج آناطولى بودند مسلح به نيزه ، در رأس آنان سنجاق « 1 » ايشان به نام ساچىنالوجير « 2 » رئيس طايفهء تركمان ديده مىشد . در جانب راست جنگاوران يونانى به فرماندهى سنان پاشا و بيگلربيگى سرزمين عجميّه « 3 » كه اخيرا مسخر شده بود قرار داشتند . نام اين مرد بيلغوش محمد « 4 » بود .\r\nمردان جنگى آماسيه نيز همه شمشير به دست ديده مىشدند . لشكرى بدين‌گونه آراسته در تاريخ بيست و چهارم اوت « 5 » سه ساعت از روز برآمده جنگى سخت خونين با دشمن آغاز كرد كه سه ساعت مدت گرفت . در برابر يونانيان سپاه فرمانرواى دمشق صف كشيده بود و وى اميرى است بس محتشم به نام سيبيوس « 6 » .\r\nآناطوليان نيز با قادر بيگ « 7 » امير حلب روياروى بودند . « 8 » سنان پاشا آن عده از سپاهيان دشمن را كه در برابر او بود تا جايى كه درفشها را برافراشته بودند به عقب راند و ديگر لشكريان عثمانى چون دلاورى سنان پاشا را ديدند به تكميل فتوحات خود كوشيدند و هر دو گروه دليرانه پاى فشردند و دشمن را بنوبت پنج شش بار به عقب راندند . سرانجام حاكم حلب پشت داد و با همهء سپاه خود گريخت و سنان پاشا همهء نيروى خود را متوجه فرمانرواى دمشق كرد و او نيز نتوانست بيش از آن مقاومت كند و به نزد مملوك مصر گريخت . اما يكى از جنگجويان يونانى او را دنبال كرد و سرش را بريد . پس از اندك زمانى سلطان قانصوه الغورى نيز به هلاكت\r\n\r\n\r\n","description":"","footnote":"\r\n( 1 ) . در متن  Sangiacco  و در حاشيهء گرى سنجاق  Sanjak  .\r\n( 2 ) .  Sachinalogier \r\n( 3 ) . در متن  Azimia  كه به نظر دكتر نوايى بايد عجميه ( عجميان ) خوانده شود .\r\n( 4 ) . در متن  Buichimehemet  [ همان بيلغوش محمد است . نوايى 
  ] .\r\n( 5 ) . نولز مىنويسد در تاريخ هفتم اوت .\r\n( 6 ) . در متن  Sibes  و در حاشيهء گرى سيبيوس بالوان  Sybeius Baluan  .\r\n( 7 ) .  Caierbec \r\n( 8 ) . نولز مىنويسد سبب عمدهء شكست مماليك در اين نبرد خيانت قادر بيگ بود كه با سلطان سليم سر و سرى داشت . عثمانيان كم مانده بود كه از سيبس  Sibes  و الغزالى  Algazeli  شكست يابند اما فرار عمدى امير حلب و بموقع رسيدن سنان پاشا سرنوشت جنگ را تغيير داد . سيبس و قانصوه الغورى هر دو در كارزار كشته شدند و اين پيكار بنا به قول نولز در تاريخ هفتم اوت 1516 ميلادى [ 921 / 922 هجرى قمرى 
  ] درگرفت يعنى در همان روزى كه دو سال پيش از آن نبرد چالدران وقوع يافته بود .\r\n","page_name":" 358 ","page_number":358},
  {"content":"\r\n\r\nرسيد . « 1 » سپاه مملوكان تارومار شدند و چادرها و سلاحها و خزينه‌ها را رها كردند و عدهء فراوانى از ايشان به حلب گريختند و پس از اندك توقفى در آنجا به دمشق و قاهره رفتند . سلطان عثمانى به حلب رفت و چندى در آنجا ماند و چندين دژ را در آن ديار تسخير كرد و بر هريك ساخلوهايى از ينىچريها گماشت . سپس يونس پاشا « 2 » را با سپاهيان يونانى به تعقيب دشمن فرستاد . اين سردار نزديك شهرى به نام كمان « 3 » به سپاه دشمن رسيد و قادر بيگ حاكم حلب و الغزالى « 4 » به سوى او شتافتند . امير حلب به استقبال پاشا رفت و نسبت به سلطان عثمانى سوگند وفادارى ياد كرد . الغزالى به مصر گريخت . قادر بيگ به حضور سلطان آمد و سلطان او را به خوبى پذيرفت و به وى تحفه‌هايى گرانبها از زر و ابريشم و پشم و كتان بخشيد و او را نزد اميران بزرگ خويش نشاند .\r\nسلطان عثمانى به سوى دمشق راند و پيش از وارد شدن به شهر ، نزديك شهر سراپرده زد و خيمه و خرگاهى سخت پرشكوه و جلال برپا كرد . مردم دمشق به هفتاد و دو زبان سخن مىگفتند . اين سراپرده يكى از پرحشمت‌ترين خرگاههايى بود كه تا آن روزگار ديده شده بود . پس از چند روز اقامت در شهر دو تن از سرداران يونانى را به نام محمد بيگ و اسكندر بيگ مأمور كرد كه با سپاهيان خود به سوى غزه پيشروى كنند ، و چون به مرز آن ديار رسيدند توقف نمايند . سرداران پس از صدور اين فرمان روى به راه نهادند ، تازيان و مردم مغرب در آزار رساندن به اردوى اينان سخت كوشيدند ؛ با اين همه هر دو به غزه رسيدند و به شهر وارد شدند تا چندى در آنجا بياسايند .\r\n\r\n\r\n","description":"","footnote":"\r\n( 1 ) . در متن خافور الغورى و در حاشيهء گرى سلطان ماقبل آخر مصر در 1516 م . [ 922 ه . ق . 
  ] كشته شد و تومان بيگ جانشين او گرديد .\r\n( 2 ) . در متن  Janus Bassa  و در حاشيهء گرى  Jonnes Pasha  . گرى دربارهء او مىنويسد : « بعدها سلطان سليم يونس پاشا را بقتل رساند » .\r\n( 3 ) .  Caman \r\n( 4 ) . در متن  Algazeli  كه به نظر دكتر نوايى همان الغزالى است . - م .\r\n","page_name":" 359 ","page_number":359},
  {"content":"\r\n\r\nتومان بيگ ، سلطان جديد مصر ، پس از شنيدن خبر ظفر سلطان عثمانى ، الغزالى را به غزه مىفرستد تا با عثمانيان بجنگد ، اما سنان پاشا به يارى عثمانيان مىشتابد و لشكر مماليك را شكست مىدهد . سلطان عثمانى دمشق را ترك مىگويد و به اورشليم مىرود ؛ در آنجا صدقه مىدهد و قربانى مىكند .\r\n\r\n[ فصل بيست و يك 
  ] 21\r\nسلطان جديد قاهره ، دواتدار كبير « 1 » ملقب به تومان بيگ « 2 » به زودى از پيروزى سلطان سليم آگاه شد ، و الغزالى كه سردارى دلير بود به محض ورود به قاهره رخصت خواست كه برود و با لشكر عثمانى درآويزد . عثمانيان كه به غزه رسيده بودند پاى فشردند ، و الغزالى كه با پنج هزار تن از مماليك مجهز و مسلح از قاهره به راه افتاده بود از روستاها شتابان گذشت و به گردآوردن لشكر پرداخت . عثمانيانى كه در غزه بودند بيمناك شدند و با اين همه قصد كردند كه شمشير در دست جان دهند .\r\nچون اين خبر به سلطان عثمانى رسيد بر آن شد كه نيروى خود را در غزه تقويت كند . بدين قصد سنان پاشا را با پانزده هزار سپاهى بدان صوب روانه كرد .\r\nالغزالى قاهره را ترك گفت و به كاتيا « 3 » رفت و پس از عبور از كوير پرريگ به كاروانسرايى رسيد و در آنجا فرود آمد . جاسوسان ورود سنان پاشا را به او خبر دادند . اگرچه سخت ملول شد - زيرا مىديد كه سنان سد راه رسيدنش به مقصود شده است - بااين‌حال به سپاهيان خود دل داد و اندرز داد كه مردانه بجنگند و قول داد كه در نبرد پيروز خواهند شد . شب‌هنگام خواست كه بر عثمانيان شبيخون\r\n\r\n\r\n","description":"","footnote":"\r\n( 1 ) . در متن  Diodar  و در حاشيهء گرى دواتدار  Devetdar  .\r\n( 2 ) . در متن  Tomombei  و در احسن التواريخ تومنى بيگ ص . 164 و در حاشيهء گرى تومان بيگ «  Tomant Bey  . آخرين سلطان مصر » .\r\n( 3 ) .  Catia \r\n","page_name":" 360 ","page_number":360},
  {"content":"\r\n\r\nزند اما اين خبر به گوش دشمن رسيد و سنان پاشا صف‌آرايى كرد و بر آن شد كه يا پيروز گردد يا در جنگ كشته شود زيرا راهى جز اين نداشت و عدهء فراوانى از عربهاى مغرب او را در محاصره گرفته بودند . عثمانيان آن شب را به شادكامى و آتشبازى گذراندند و براى پيروزى به درگاه خدا دعا كردند . آنگاه روى به راه نهادند .\r\nمردم غزه پنداشتند كه به عقب‌نشينى دست زده‌اند تا به سلطان عثمانى بپيوندند .\r\nپس همهء سربازان زخمى ترك را هلاك كردند ، و به الغزالى خبر بردند كه سپاهيان عثمانى رو به گريز نهاده‌اند . وى از شنيدن اين خبر سخت خشنود شد ؛ اما سه ساعت از روز برآمده چون از دور گرد و خاك لشكر عثمانيان را ديد - كه پنداشته بود فرار بر قرار گزيده‌اند - و دانست كه به جنگ او مىآيند رضايتش بدل به نفرت شد ، و سخت از اين كار حيرت كرد . سپاهيان عثمانى چون به دشمن نزديك گرديدند از اسبها پياده شدند و تنگ اسبها را محكم بستند و از يكديگر حلال‌خواهى كردند و با هم دست دادند و يكديگر را در آغوش گرفتند و به درگاه خدا دعا كردند و او را سوگند دادند به پيامبرشان محمد [ ص 
  ] و چهار خليفهء او ابو بكر و عمر و عثمان و على [ ع 
  ] و ديگر انبياى سلف كه فتح و ظفر نصيب مسلمانان حقيقى گرداند . آنگاه سنان پاشا رو به‌سوى لشكر كرد و همه را اندرز داد و گفت كه پيش از آن بارها لشكرهاى بزرگتر را شكست داده و در جنگهاى مهمتر از اين پيروز شده‌ايد « 1 » و\r\n\r\n\r\n","description":"","footnote":"\r\n( 1 ) . نولز در كتاب خود ، تاريخ تركان ، ص . 535 مىنويسد : پاشا تفنگداران خود را در جناحين مستقر كرده بود كه صف آنان را تقويت كرده باشد و نيز تا بتوانند توپخانه را با آزادى عمل بيشترى به كار برند و دشمن را آسانتر در ميان گيرند . در وسط ، سواره‌نظام را مستقر كرده بود تا بتوانند در برابر نخستين حملهء مماليك مقاومت كنند . الغزالى [ در متن  Gazelles  
  ] چون به دشمن نزديك شد سواران سبك اسلحهء عرب را از پيش فرستاد تا نسبت به جناحين دشمن عمليات ايذايى انجام دهند و خود با مملوكهايش مستقيم به قلب عثمانيان حمله برد . جنگى عظيم و هراس‌انگيز درگرفت و پيروزى اين يا آن فريق مورد ترديد بود . عدهء عثمانيان هر چند بمراتب بيش از دشمن بود با اين همه نتوانستند در برابر مماليك مسلح و دلير پايدارى كنند و از عقب نشستن در برابر خصم خرسند بودند و چون مماليك در صفوف عثمانى رخنه كردند ، اينان خود را باختند و در صدد يافتن راه گريز برآمدند . اما در اين اثنا به فرمان سنان پاشا تفنگداران كه با نخستين رگبار تفنگهاى خود عربها را دفع كرده بودند ، سپاه دشمن را دور زدند و جناحهاى آن را در ميان گرفتند و از اين رهگذر مردان و اسبان را از دور با بارانى از گلوله‌هاى مرگبار كشتند . در چنان حالى شجاعت به كار مماليك نمىآمد و نفرات عثمانى توانستند آنان را در ميان بگيرند . زيرا هربار كه مماليك به سوى تركان عثمانى -\r\n","page_name":" 361 ","page_number":361},
  {"content":"\r\n\r\nاكنون بايد مردانه درايستيد زيرا اگر مقدر باشد كه كسى بميرد ، اگر هم بگريزد ، خواهد مرد و اگر مقدر باشد كه كسى كشته نشود اگر هم بجنگد زنده خواهد ماند .\r\nهمچنان‌كه گوسپندان نر شايستهء قربانيند ايشان نيز بايد جان فداى سلطان خود كنند . گفت : « بگذاريد در همان حملهء نخستين انتقام خون دوستان خود را از اين سگانى كه ايشان را كشته‌اند بازستانيم ، چه اگر اجسادشان زبان داشتند فرياد مىزدند : بكشيد بكشيد ! اگر در اين نبرد پيروز شديد پاداشهاى بزرگ از سلطان خود خواهيد گرفت و شهرتى عظيم حاصل خواهيد كرد و بسيارى از شما كه فرودستند به درجات بالاتر ارتقا خواهيد يافت . » سپاهيان همه پاسخ دادند : « خداوند به سلطان ما عمر دراز دهد و همهء جهان را فرمانبردار او كند . مرگ بر هر آن‌كه تسليم او نمىشود . به پيش ! به پيش ! » . پس به حركت درآمدند و هر دو لشكر روياروى شدند و چركسها با دلاورى و گستاخى فراوان در برابر حملهء عثمانيان ايستادگى كردند و از سه ساعت از روز برآمده تا نيمروز هريك از دو فريق ، ديگرى را بارها به عقب راند .\r\nسرانجام شكست بر چركسها افتاد و لشكريان عثمانى از اينكه پيروز شده و غنيمتهاى فراوان برگرفته بودند شادمان بودند . مماليك ، به قاهره گريختند و گروهى از لشكريان عثمانى ايشان را دنبال كردند . ديگران با سنان پاشا به غزه بازگشتند و سرهاى سركردگان مقتول دشمن را با كاه انباشتند و سرهاى ديگران را به يادبود جنگ از نخلها آويختند . سلطان اعظم دويست سولاچى [ ؟ 
  ] به استقبال سنان پاشا فرستاد تا از او خواهش كنند كه به پيش راند و در محلى معين سلطان را ملاقات\r\n\r\n\r\n","description":"","footnote":"\r\nپيشروى مىكردند عثمانيان بتندى عقب مىنشستند و در تمام جناحها تا آنجا كه مىتوانستند از روياروى شدن با سواران دشمن تن مىزدند و مىكوشيدند كه ايشان را به ضرب گلوله از پاى درآورند . الغزالى چون ديد كه سوارانش سخت فرسوده شده‌اند و اميد نداشت كه ديگر از جايى وى را مدد رسد ، و چون ديد كه عربها از او كناره مىكنند ، و نيز چون پى برد كه بيشتر سپاهيان دليرش كشته يا زخمى شده‌اند و بر گردن خود او نيز زخمى عميق رسيده است ، با بقية السيف سپاهيان خويش از دل دشمن راه گشود و چندين درفش خود را از دست داد و دوباره از ميان آن كوير ريگزار به قاهره گريخت . در اين نبرد حاكم اسكندريه ، ارچاموس  Orchamus  و نيز حاكم قاهره ( اين دو تن ، از بزرگان مماليك بشمار مىرفتند ) و از ايشان گذشته عدهء كثيرى از عربها و بيش از يك هزار از سواران مملوك نابود شدند . سنان پاشا نيز شاهد پيروزى را با شادى و بى خونريزى بدست نياورد چه بيش از دو هزار تن از بهترين سواران و از جمله بعضى فرماندهان را كه مردانى و الاجاه بودند از دست داد » .\r\n","page_name":" 362 ","page_number":362},
  {"content":"\r\n\r\nكند . اما چون پاشا را نيافتند عزم بازگشت كردند و در راه عده‌اى از ايشان تلف شدند . ديگران دوباره مورد حملهء تازيان قرار گرفتند و همه بجز شش تن به هلاكت رسيدند و اينان به حضور سلطان اعظم رفتند و گزارش دادند كه از سنان پاشا و سپاه او خبرى نيست . سلطان چون اين بشنيد به خشم تمام برخاست تا به نجات يونانيان دلاور بشتابد اما در اين لحظه گروهى از مردم مغرب از راه رسيدند و از شكست الغزالى به دست سپاه عثمانى كه با پيروزى وارد غزه شده بودند ، خبر دادند . عربهاى مغرب كه اين خبر خوش را آورده بودند مژدگانى گرفتند و امپراتور شادمان شد . سپس از دمشق به پنتى « 1 » رفت كه در آنجا دويست سولاچى كشته شده بود و آنجا را غارت كرد و سوخت . آنگاه به اورشليم رفت . در راه سخت باران مىباريد و هوا بد بود و همين مايهء رنج فراوان و هلاكت بسيارى از سپاهيان شد . در اورشليم سلطان صدقهء بسيار به بينوايان شهر داد و گوسفندانى فراوان قربان كرد ، چندان‌كه روحانيان متصدى قربانى از بخشش او خرسند شدند . عثمانيان همچنان به سوى غزه مىرفتند تا رسيدند به پرتگاهى هراس‌انگيز كه فقط دو اسب مىتوانستند پهلوبه‌پهلو از كنار آن بگذرند . تازيان گردنه را گرفته و سنگهاى گران گردآورده بودند تا هنگام عبور سلطان از بالا به پايين بغلتانند .\r\nنيز عدهء بسيارى كماندار داشتند . سلطان چون از اين ماجرا آگاه شد فرمان داد كه توپها و تفنگها را آماده كنند اما چون گاه ضرورت فرارسيد باد و باران مانع از آتش كردن آنها شد . با اين همه ينىچريهاى دلاور به نحوى توانستند تفنگهاى خود را به كار گيرند و به عربهاى مغربى تلفات سنگين وارد سازند و ايشان را منهزم كنند . هنگامى كه به غزه نزديك شديم سپاهيان دلير يونانى غرق در اسلحه و با جامه‌هاى فاخرى كه به غنيمت گرفته بودند به مسافت پرتاب يك تير از شهر به استقبال سلطان خود آمدند . مغربيان عرب چون اين صف‌آرايى عظيم را ديدند حيران شدند و در اين اثنا سنجق‌چى « 2 » از اسب پياده شد تا دست سلطان را ببوسد و همهء لشكر به دو بخش تقسيم شد و سلطان را در ميان گرفتند و به وى سلام دادند . سپس وى سنان پاشا را ملاقات و از او و لشكر و\r\n\r\n\r\n","description":"","footnote":"\r\n( 1 ) .  Peneti \r\n( 2 ) . در متن  sanzacchi  سنجاق‌چى هم درست است ، ر . ك . دايرة المعارف فارسى . - م .\r\n","page_name":" 363 ","page_number":363},
  {"content":"\r\n\r\nسپاچى « 1 » كه به معنى نجيب‌زادگان است سپاسگزارى كرد و خلعتهاى بسيار به ايشان بخشيد . عثمانيان پس از چهار روز اقامت در غزه به غزالى « 2 » پيش راندند و اين همان محلى بود كه پيش از اين نتوانسته بودند بدانجا روند زيرا آب نداشت . اما چون اكنون صحرا پر از آب باران بود به آسانى پيشروى كردند و همين‌كه به غزالى رسيدند بيدرنگ دست به يغما گشودند و با اين كار خواستند حمله‌اى را تلافى كنند كه مردم آن سامان به سلطان كرده بودند ، در دره‌اى كه پيش از اين ياد كردم .\r\n\r\n\r\n","description":"","footnote":"\r\n( 1 ) . در متن  Spachi  كه شايد همان « سپاهى » است . - م .\r\n( 2 ) . در متن  Casali  به نظر دكتر نوايى شايد « غزاله » باشد . - م .\r\n","page_name":" 364 ","page_number":364},
  {"content":"\r\n\r\nسلطان عثمانى به سوى قاهره پيشروى مىكند ، و سلطان مصر و الغزالى با او روياروى مىشوند ، اما در جنگ شكست مىخورند و سلطان مصر ناشناس مىگريزد . سلطان اعظم وارد پايتخت او مىشود .\r\n\r\n[ فصل بيست و دو 
  ] 22\r\nآنگاه رو به راهى نهاديم كه يكسره به قاهره مىرفت و در آنجا سلطان جديد مصر تومان بيگ « 1 » سرگرم تهيه كردن مقدمات جنگ بود . عدهء فراوانى از كارگران را به كندن خندق و چيدن « چينه » « 2 » به كار گماشته بود . توپخانه را نيز برقرار كرده بود ، بدين قصد كه چون لشكر ما آشكار شود آن را تارومار كند . چهارده هزار تن مملوك و بيست هزار تن از سپاهيان امدادى را مأمور كرده بود كه با يك حملهء ناگهانى لشكر عثمانى را درهم شكنند . هنگامى كه به حومهء شهر رسيديم شش هزار تن از مملوكان به ما پناه آوردند و سلطان اعظم را از همهء كارها آگاه كردند . ازاين‌رو وى ناگهان راه خود را تغيير داد و از راهى رفت كه بىدفاع بود و توپخانهء دشمن نمىتوانست گزندى به لشكرش برساند . چركسها و سلطان مصر چون ديدند كه سلطان عثمانى از راه ديگر به سوى قاهره مىشتابد ، با فريادها و غريوهاى بلند بر ما تاختند . الغزالى به سپاه يونان ، و وزيرى به نام حلوان بيگ « 3 » بر سپاه آناطوليه ، و خود سلطان مصر بر سلطان اعظم حمله كردند ، چنان كه از بامدادان تا نيمروز نبردى خونين برقرار بود .\r\n\r\n\r\n","description":"","footnote":"\r\n( 1 ) . در متن  Tomombei  و در حاشيهء گرى  Tomant Bay  .\r\n( 2 ) . گرى مىنويسد « در محلى به نام محره  Maharra  در شش ميلى قاهره » . به نظر دكتر نوايى محره همان معره زادگاه ابو العلاء معرى است . - م .\r\n( 3 ) . در متن  Allem  كه نولز او را  Heylims the Devetdar  خوانده است . به نظر دكتر نوايى  Heylims  همان حلوان بيگ است . - م .\r\n","page_name":" 365 ","page_number":365},
  {"content":"\r\n\r\nاز شوربختى ، سنان پاشا كشته شد « 1 » و همراه او نيز عدهء كثيرى از ملازمانش كه نان و نمك او را خورده و جامه‌هايى را كه وى داده بود پوشيده بودند خود را فداى مخدوم خويش كردند . سپاهيان سنان پاشا او را با اشك چشم شستند و در كفنى اعلا پيچيدند و پس از آنكه اندكى از آب معروف زمزم « 2 » كه چشمهء آن در مكه است بر او پاشيدند ، وى را در گورى كه برايش كنده بودند به خاك سپردند . مصطفى پاشا چون ديد كه او يگانه مايهء اميدوارى لشكر عثمانى است با فريادهاى رسا و دلاورى فراوان پيكار را آغاز كرد . سربازان آناطولى كه زير فرمان او بودند چون اين بديدند ، چنان بر سر خشم و غيرت آمدند كه چركسها را به نحوى شگفت‌انگيز مانند علف درو كردند . سپاهيان سلطان عثمانى و سپاه يونان نيز مردانه جنگيدند اما چون آفتاب غروب كرد ، هر دو فريق از فرط خستگى دست از نبرد كشيدند . چركسها كه فرسوده شده بودند هزيمت گرفتند - برخى به قاهره و گروهى به دشت و بيابان گريختند . « 3 » يونانيان تا شب ايشان را دنبال كردند ، و دست به يغما و كشتار اين قوم گشودند . سلطان عثمانى آن شب در ميدان جنگ ماند و فرمان داد كه اسيران را بكشند و ايشان را كشتند . عثمانيان در آن محل سه روز ماندند . روز چهارم خود را به رود نيل به محلى به نام بىچيرى « 4 » رساندند و دو روز در آنجا آرام گرفتند . نه هزار تن از مملوكانى كه پيشروى كرده بودند به سلطان مصر پيوستند و خواستند به عثمانيان شبيخون بزنند ، اما چون سلطان اعظم اين بشنيد فرمان داد كه لشكريان همه شب آمادهء جنگ باشند . چون اين خبر به دشمن رسيد نقشهء خود را تغيير داد و بر آن شد كه هنگام روز بر ما بتازد . چون روز شد با فريادهاى هراس‌انگيز بر ما تاختند . ينىچريها مردانه جنگيدند و سپاهيان يونان بر اسب نشستند و سواره نبرد كردند و چون در آن روز نتوانستند بر حريف غلبه كنند هر دو\r\n\r\n\r\n","description":"","footnote":"\r\n( 1 ) . سنان پاشا به دست يكى از سركردگان مملوك به نام بيدون  Bidon  كشته شد كه نولز كرارا از او نام مىبرد .\r\n( 2 ) . در متن  Abzenzom  و در حاشيهء گرى : چاه زمزم .\r\n( 3 ) . نولز مىنويسد تومان بيگ پس از آنكه خودش شجاعت فراوان ابراز كرد ناگزير فرمان عقب‌نشينى داد و اين كار به زودى مبدل به فرار شد . اين نبرد در بيست و چهارم ژانويهء 1517 م . [ 922 / 923 ه . ق . 
  ] روى داد .\r\n( 4 ) .  Bichieri \r\n","page_name":" 366 ","page_number":366},
  {"content":"\r\n\r\nفريق عقب نشستند .\r\nبامداد روز ديگر سلطان اعظم سپيده‌دم برخاست و پس از گزاردن نماز فرمان داد كه همهء لشكر را صف‌آرايى كنند . همه بر اسب نشستند و باوقار و كبكبهء بسيار به مقابله با چركسها شتافتند . ايشان با فريادهاى معمول خود جنگ را آغاز كردند ؛ به زودى چنان گردوغبارى برخاست كه اين از آن شناخته نمىشد . مملوكان « 1 » نوميد شده بودند و از خدا مىخواستند كه شمشير به دست جان دهند زيرا گريختن و بر جاى نهادن دارايى خود را براى دشمن ننگ مىشمردند . خداوند همه‌كس خاصه هر مسلمان نيكوكارى را از اين مصيبت در امان داراد . سلطان عثمانى چون ديد كه قادر به قلع و قمع چركسها نيست ، فرمان داد كه شهر را بسوزانند . ينىچريها در چند جا چنين كردند . مملوكان چون اين بديدند با فريادها و فغانهاى مخوف از سلطان امان خواستند و وى بر ايشان بخشود و فرمان داد كه آتش را خاموش كنند و اينكه همهء شهر پاك نسوخت ، كارى معجزآسا بود . چركسها پيكار را با چنان شدت و حدتى از سر گرفتند كه از آسمان تير چون باران مىباريد . عده‌اى بسيار از هر دو طرف به خاك هلاك افتادند چنان كه در كوچه‌هاى قاهره خون جارى بود و كارزار تمام روز برقرار بود . شبانگاه چركسها خسته و فرسوده به مسجدى رفتند و آنجا را به دژى مبدل كردند . سه روز و سه شب از آن مسجد مردانه دفاع كردند .\r\nسرانجام عثمانيان با يك حملهء وسيع آنجا را گرفتند . سلطان تومان بيگ ، ناشناس فرار كرد ، و سلطان اعظم آرام گرفت و پيروانش سرگرم گرد كردن غنايم و بند كردن اسيران شدند . پس از چندى اسيران را در ساحل نيل گردن زدند . الغزالى كه از قاهره بيرون رفته بود تا سپاهى از تازيان گردآورد ، رو به‌سوى شهر نهاده بود كه خبر شد سلطان اعظم ندا داده است كه اگر هر چركسى تا سه روز تسليم شود عفو خواهد شد . ازاين‌رو بسيارى از چركسها كه پنهان شده بودند ، خود را به عثمانيان تسليم كردند و مشمول عفو شدند . الغزالى نيز چنين كرد و با سلطان از در اطاعت درآمد .\r\nبه وى نيز هدايايى داده شد . سپس سلطان اعظم با درفش سفيد بزرگ و طبل و نى و نقاره به اقامتگاه سلطان مصر رفت . عثمانيان در راه توطئه‌اى كشف كردند و\r\n\r\n\r\n","description":"","footnote":"\r\n( 1 ) . سليم در قاهره نخست مماليك را به عقب راند و سپس بر ايشان تاخت .\r\n","page_name":" 367 ","page_number":367},
  {"content":"\r\n\r\nدانستند كه گروهى از مملوكان قصد فرار دارند . ازاين‌رو بعضى از آنان را بقتل رساندند و برخى را زندانى و پس از چند روز در رود نيل غرق كردند . بدين‌گونه اين پادشاه - سلطان سليم - از دشمنان خود انتقام گرفت . همچنين هنگامى كه در قاهره اقامت داشت چون شنيد كه مردم شهرى به نام كاتيا « 1 » سربازان ما را كه به آنجا فرستاده بوديم مورد طعن و ملامت قرار داده بودند ، الغزالى و يكى از بيگلربيگيها را مأمور كرد كه بروند و عربهاى مغربى را گوشمال دهند و شهر را غارت كنند . پس از اين كار و بعد از آنكه عربهاى مغربى به هلاكت رسيدند ، مردم آن حوالى يكباره مطيع و منقاد شدند .\r\n\r\n\r\n","description":"","footnote":"\r\n( 1 ) .  Catia \r\n","page_name":" 368 ","page_number":368},
  {"content":"\r\n\r\nسلطان عثمانى سفيرانى نزد سلطان مصر كه گريخته بود مىفرستد و او را به اطاعت از خود مىخواند ، اما فرستادگان به دست چركسها كشته مىشوند . سلطان اعظم ، مصطفى پاشا را با سپاهى به خونخواهى سفيران مىفرستد . سلطان مصر شكست مىخورد و مصطفى او را تعقيب و اسير مىكند و نزد پدر مىآورد و به فرمان او سلطان مملوك را بر يكى از دروازه‌هاى قاهره به ميخ مىكشند .\r\n\r\n[ فصل بيست و سه 
  ] 23\r\nما در قاهره هشيار كار و مراقب همهء حركات سلطان مملوك بوديم كه از رود نيل گذشته و به سرزمين سائتو « 1 » گريخته بود . چون مىخواست از تمام كارهاى عثمانيان آگاه شود پنهانى كسانى به قاهره مىفرستاد تا مردم شهر را بر ضد سپاهيان ما بشوراند . حال بدين منوال بود ، كه عمر « 2 » امير عربهاى مغربى نهانى به دستبوس سلطان عثمانى آمد و آنچه مىدانست به او گفت .\r\nسلطان يكى از سنجقهاى « 3 » نواحى سائتو را به وى پاداش داد . عثمانيان در همه‌جا نگهبان گماشتند و توپهايى مشرف بر رود نيل قرار دادند چنان كه پرنده‌اى نيز نمىتوانست از رود بگذرد . سپس بر آن شدند كه دو تن از اميران را با\r\n\r\n\r\n","description":"","footnote":"\r\n( 1 ) . در متن  Saetto  كه گرى در حاشيه مىنويسد :  ( Delta ? )  .\r\n( 2 ) . نولز اين عمر را  Albuchomar  [ البوخمار ؟ 
  ] خوانده است .\r\n( 3 ) . سنجاق  Sanja ? q  يا سنجق  Sanjaq  در تقسيمات ادارى دولت عثمانى هريك از تقسيمات جزء يك ولايت يا ايالت . بر طبق قانون تشكيلات اساسيه ( 1921 ) سنجاق منسوخ شد و مملكت تركيه به ولايات ، و ولايات به قضاها ، و قضاها به نواحى ، منقسم گرديد . سنجق ظاهرا اصلا به معنى بيرق است و خاصه بيرقهاى بزرگ قابل نصب بر زمين يا آنهايى كه به‌طور دائم بر بنا يا بر كشتى نصب مىشد . نزد سلاجقه سنجق از علامات سلطنتى و در واقع بيرق سلطنتى بود و در تواريخ آمده است كه بر باروهاى استحكاماتى كه تسليم آنها مىشد ، سنجق نصب مىكردند . امرا و سلاطين ديگر ، سنجق را از آنان اقتباس كردند . در اواخر دولت سلجوقيان ، اعطاى سنجق يكى از مراسم انتصاب حكام تابع ( خاصه تابع سركردهء عثمانيها ) بود . با برآمدن عثمانيها عنوان سنجق به قلمرو و حكومت اطلاق شد و حاكم سنجق عنوان سنجق بيگى يافت ، ( دايرة المعارف فارسى ) . - م .\r\n","page_name":" 369 ","page_number":369},
  {"content":"\r\n\r\nقاضيان « 1 » قاهره نزد سلطان مملوك بفرستند و به او اندرز دهند كه از سلطان اعظم زنهار جويد ، و سلطان به او وعده داده بود كه چنانچه تسليم شود حكومت قاهره را به دو واگذار خواهد كرد . اما همين‌كه سفيران به قلمرو چركسها درآمدند به دست ايشان كشته شدند . چون سلطان عثمانى از اين سنگدلى آگاه شد فرمان داد كه بر نيل پلهايى زنند و مصطفى پاشا را فرمود كه با همهء لشكر از رود بگذرد . خبر به سلطان مملوك رسيد و او با پنج هزار چركس و ده هزار عرب شتابزده پس از يك شبانه‌روز به استقبال عثمانيان آمد . در اين گيرودار قسمتى از سپاهيان يونانى از آب گذشته بودند و بقيهء لشكر عثمانى در حال عبور بودند . يونانيان از ماجراى آمدن سلطان مملوك خبر نداشتند ، اما خدا خواست كه ايشان در جست‌وجوى جايى مناسب براى برافراشتن سراپردهء سلطان برآيند ، كه از دور گردوخاك لشكر مملوك را كه به سوى سپاه عثمانى مىآمدند ديدند ، پاك مبهوت شدند ؛ بتاخت بازگشتند و خبر به سلطان رساندند . سلطان به مصطفى پاشا فرمان داد كه بر اسب بنشيند و صف‌آرايى كند . چركسها بر ما تاختند و لشكر عثمانى را تا جايى كه درفش ما قرار داشت به عقب راندند ، اما پس از رسيدن نيروى مددكار ، ايشان را دفع كرديم .\r\nچركسها چون اين بديدند دوباره با ما درآويختند و دوباره ما را عقب راندند ، و به كشتارى عظيم دست زدند و جوى خون روان كردند . عربهاى مغربى همين‌قدر جنگيدند كه چركسها بتوانند نفس تازه كنند . ازاين‌رو عرصه بر سپاهيان ما سخت تنگ شده بود و همچنان با تلفاتى سنگين مردانه پيكار مىكرديم . پاشا « 2 » كه همراه سلطان بود چون اين بديد و پيدا بود كه شكست خواهيم خورد برآشفت و شمشير و گرز « 3 » خود را گرفت و به سوى سلطان مملوك شتافت و خواست پيش از آنكه خود بميرد وى را از پاى درآورد . يونانيان چون اين مايه دلاورى از سردار خود بديدند كوشيدند تا وى را يارى كنند . مسلم است كه اگر در آن هنگام دلاورى نمىنمودند جانشان تباه مىشد زيرا دشمن همگى را از دم تيغ مىگذراند . اما شجاعت عثمانيان\r\n\r\n\r\n","description":"","footnote":"\r\n( 1 ) . در متن  Cadis  كه به ظن قريب به يقين تصحيف شدهء « قاضى » است . - م .\r\n( 2 ) .  The Bassa \r\n( 3 ) . در متن  bosdocan  كه گرى در تعليقات خود مىنويسد به معنى « بوزداگان [ به تركى « بوزداغان » 
  ] كه همان گرز است . اين لغت در قسطنطنيه تقريبا متروك شده و در والاشى محفوظ مانده است » .\r\n","page_name":" 370 ","page_number":370},
  {"content":"\r\n\r\nبه سلطان مملوك نشان داد كه دشمنانش پيروز خواهند شد ؛ چون مىديد كه در اين حال وى از مقام پادشاهى بزرگ و توانگر به درجهء مردى بينوا و بيكس و تنها ، و از همه‌جا رانده ، تنزل خواهد كرد ؛ سر به آسمان برداشت و از بخت بد خويش آه و ناله سرداد و چنان سخنانى تلخ بر زبان راند كه هركس شنيد بر وى رقت آورد . پس از شكوهء فراوان كه توأم با گريستن بود رو به فرار نهاد و شب و روز اسب مىتاخت تا به پلى رسيد و در آنجا اندكى آرام گرفت . مصطفى پاشا و يونانيان او را دنبال كردند ؛ اما وى توانست ايشان را پشت سر نهد . سلطان عثمانى از قاهره حركت كرد و به فاصلهء نصف روز راه از مصطفى پاشا ، توقف كرد . پس از چهار روز و چهار شب كه مصطفى پاشا در تعقيب سلطان مملوك بود عاقبت آن سلطان را ناگزير ساخت كه از فرط خستگى به قبايل عرب مغربى پناه برد . سپاهيان ما نيز بسيار خسته بودند و نتوانستند او را دستگير كنند . پس بر آن شدند كه نامه‌اى به مردم قبايل عرب بنويسند و ايشان را به آتش و شمشير تهديد كنند تا مانع از پيشرفت سلطان مصر شوند . ازاين‌رو دژبد كه نامش شيخ الصائم « 1 » بود ماجرا را به كسان خود گفت و عربهاى مغربى تومان بيگ و چركسها را محاصره كردند كه نگريزند تا سپاهيان ما از راه برسند . همين‌كه رسيدند ايشان را در قبضهء قدرت خود گرفتند . چركسها خود را به درياچهء مجاور افكندند و سربازان ما بعضى از ايشان را با شمشير به دو نيمه كردند و برخى را به اسارت درآوردند . تومان بيگ در حالىكه تا زانو در آب ايستاده بود اسير شد . او را نزد پاشا بردند و وى پيكى به نزد سلطان فرستاد و او را از آنچه گذشته بود آگاه كرد . پيك را با شادمانى فراوان پذيرفتند و همهء سنجقچيها و اميران دست سلطان اعظم را بوسيدند . پادشاه مملوك را به حضورش نبردند ، بلكه در چادرى نزديك خيمهء سلطان بازداشت كردند . پس از آن در ميان عثمانيان و مغربيان نبرد ديگرى در دژى ديگر ، نزديك رود نيل ، روى داد . چون مردم آن سامان و گروهى از مماليك پيوسته از سپاهيان ما مىكشتند و اينان را غارت مىكردند ، مصطفى پاشا روى به راه نهاد و دژ را ويران كرد . پس از چهار روز اقامت در آنجا نزد سلطان اعظم بازگشت كه دادگاهى برپا كرده و فرمان داده بود كه تومان بيگ\r\n\r\n\r\n","description":"","footnote":"\r\n( 1 ) .  Sa ? eikh Assaim \r\n","page_name":" 371 ","page_number":371},
  {"content":"\r\n\r\nسلطان « 1 » را سوار بر استر و زنجير بر گردن در ولايت قاهره بگردانند و در آن دروازهء شهر كه نام باب ذويله « 2 » دارد به ميخ كشند . فرمان سلطان بيدرنگ اجرا شد . اين پايان دولت مماليك بود و آغاز قدرت بيشتر سلطان سليم . تاريخ جنگ اخير سلطان سليم با سلطان قاهره و مماليك را كه يك قاضى عسكر « 3 » كه همراه سپاه عثمانى بود ، بدقت براى قاضى قسطنطنيه نوشته بود ، و در بيست و دوم اكتبر 1517 م . [ 922 / 923 ه . ق . 
  ] به زبان توسكانى « 4 » ترجمه شد .\r\nدر 1524 م . [ 930 / 931 ه . ق . 
  ] در ماه اوت خبر رسيد كه شاه اسماعيل صفوى نامدار درگذشته و پسر كهترش قدرت را بدست گرفته است ، اما پسر مهتر با عدهء فراوانى از سپاهيان با وى از در مخالفت درآمده است . از شاه اسماعيل چهار پسر مانده بود كه ارشد ايشان شاه طهماسب « 5 » و دومى القاص ميرزا « 6 » و سومى بهرام ميرزا « 7 » و چهارمى سام ميرزا « 8 » بود . ميرزا لقبى است به معنى شاهزاده . در آن زمان فرزند ارشد چهارده‌ساله بود ، و پدر او حاكمى را به نام چايان سلطان « 9 » معين كرده بود كه تا رسيدن طهماسب به سن بلوغ بر مملكت فرمان راند . اين نايب السلطنه مردى بود\r\n\r\n\r\n","description":"","footnote":"\r\n( 1 ) . او را نخست شكنجه دادند تا محل گنجهاى عظيم و موهوم « الغورى » را كه تصور مىشد تومان بيگ پنهان كرده است بروز دهد .\r\n( 2 ) . در متن  Bebzomele  كه همان باب ذويله مذكور در شاه اسماعيل صفوى تأليف دكتر نوايى است . - م .\r\n( 3 ) . در متن  Cadi Lascher  و در حاشيهء گرى قاضى عسكر .\r\n( 4 ) . منسوب به توسكان  toskan  كه نام ناحيه‌اى است در ايتالياى مركزى . « توسكان در اواخر قرون وسطى و در دورهء رنسانس از مراكز هنر و دانش بود . زبان توسكانى زبان ادبى سراسر ايتاليا گرديد » .\r\n( دايرة المعارف فارسى ) . - م .\r\n( 5 ) . در متن  Schiacthecmes  و در حاشيهء گرى شاه طهماسب .\r\n( 6 ) . در متن  Alcas el Mirza  كه گرى بغلط در حاشيه مىنويسد « الياس ميرزا ، پادشاه شيروان ، ر . ك .\r\nالساندرى » . الياس ميرزا اشتباه است و درست ، آنچنان‌كه در متن نوشته‌ام القاص ميرزاست : « القاص ميرزا ، وفات 956 ه . ق . ، از شاهزادگان زيرك و سلحشور سلسلهء صفوى ، پسر شاه اسماعيل اول صفوى ، برادرش شاه طهماسب در سنهء 932 ه . ق . ، سلطان سليمان پادشاه عثمانى را واداشت كه به ايران لشكر بكشد و فتنه‌اى بزرگ از اين قضيه برخاست و سلطان عثمانى تا تبريز آمد و رفت . القاص ميرزا در ربيع الاول سال 956 ه . ق .\r\nدر قلعهء الموت محبوس شد و چند روز بعد عده‌اى كه القاص زمانى پدر آنها را كشته بود به قصاص خون پدر ، او را از قلعه به زير افكندند تا هلاك شد » ( دايرة المعارف فارسى ) . - م .\r\n( 7 ) . در متن  Paerham el Mirza  و در حاشيهء گرى بهرام ميرزا .\r\n( 8 ) .  Sam el Mirza \r\n( 9 ) . در متن  Chiocha Sultan  كه بايد چايان سلطان باشد . - م .\r\n","page_name":" 372 ","page_number":372},
  {"content":"\r\n\r\nخردمند و صاحب نفوذ . اما جمعى ديگر از اميران به جهت حسدى كه به نايب السلطنه مىبردند با همديگر به ستيزه پرداختند و آتش جنگ روشن گرديد ، و خود را تا نزديك خيمهء شاه طهماسب رساندند و خواستند كه نايب السلطنه را بكشند ، اما ميان ايشان مصالحه شد و بازگشتند .\r\nپايان سفرنامهء آنجوللو\r\n\r\n","description":"","footnote":"","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\n\r\n5 . سفرنامهء بازرگان ونيزى در ايران\r\n\r\n","description":"","footnote":"","page_name":" 375 ","page_number":375},
  {"content":"\r\n . \r\n","description":"","footnote":"","page_name":" 376 ","page_number":376},
  {"content":"\r\n\r\nدر بيان عذر مؤلف از نوشتن اين سفرنامه .\r\n\r\n[ فصل يك 
  ] 1\r\nهمه مىدانند كه جملهء مردمان ، بخصوص دانشجويان ، دانش‌دوستند ؛ از اين‌رو براى تحقيق در مسائل تازه بر خود رنجها هموار مىكنند . بدين سبب انديشيدم كه با نوشتن شرحى از سفرهاى خود در ايران و روايت كردن آنچه توانسته‌ام با اندك مايه استعداد خويش در مشرق‌زمين در طى مدت هشت سال و هشت ماه اقامت خود در آنجا بياموزم محتمل است كه نوشته‌هاى من براى خوانندگان دل‌انگيز باشد - هم از جهت بديع بودن مطلب و هم از حيث اشتمال اين كتاب بر اطلاعات مربوط به بسيارى از شهرهاى بزرگ ، اقوام و مردمان و آداب و عادات بيگانگان . اگر پاره‌اى از مطالب اين سفرنامه دراز و پيچيده باشد چشم دارم كه خوانندهء مهربان بر من ببخشد و اين را فقط از عادت نداشتن من به كار نويسندگى بداند . اما خوانندگان بايد يقين بدانند كه صرف‌نظر از آنچه اشاره شد چيزى جز آنچه براستى ديده و شنيده‌ام نخواهم گفت و در هيچ چيز غلو نخواهم كرد ، بلكه مقصود خود را ساده و چنان كه از بازرگانى درستكار سزاوار است بيان خواهم كرد و داستان خود را با الفاظ و كلمات نخواهم آراست .\r\nاكنون مطلب را آغاز مىكنم با ذكر اماكن و نواحيى كه در آنها بسر برده‌ام . پس مىگويم هنگامى كه شاه اسماعيل « 1 » در سال 1507 م . [ 912 / 913 ه . ق . 
  ] براى جنگ با علاء الدوله به قره‌مان آمد بر حسب اتفاق ، من در لشكر او در\r\n\r\n\r\n","description":"","footnote":"\r\n( 1 ) . در متن  Shiec Ismael  .\r\n","page_name":" 377 ","page_number":377},
  {"content":"\r\n\r\nارزنجان « 1 » بودم و چهل روز در آنجا ماندم و بعد در چمشكزك « 2 » . آنگاه رود فرات را گذاره كردم و به كشور علاء الدوله رفتم . در هنگامى كه اسماعيل با شماخى « 3 » و كشور شيروان « 4 » مىجنگيد من نيز حضور داشتم . در تبريز نيز زمانى كه شيخ اسماعيل با لشكر خود به آنجا بازمىگشت حاضر بودم . با اين همه هنگامى كه همان شاه اسماعيل نزديك دياربكر سرگرم جنگهايى بود و پيروزيهايى بدست مىآورد ، من غايب بودم . مع هذا به شرح آنها مىپردازم زيرا وقايع را از كسان مختلفى كه در آن ماجراها حضور داشته‌اند شنيده‌ام و اين كار براى من آسان بود زيرا زبانهاى عجمى « 5 » و تركى و عربى را به خوبى مىدانم .\r\n\r\n\r\n","description":"","footnote":"\r\n( 1 ) . در متن ارسنجان  Arsingan  كه گرى در حاشيه مىنويسد : « ارزنجان  Erzinjan  ، ر . ك . سفرنامهء كاترينو زنو » .\r\n( 2 ) . در متن  Cimischasac  . گرى در حاشيه مىنويسد : « چيميش گزك  Tchimish Gazak  يا زادگاه زيميسكس  Zimisces  كه ارمنيان او را همان هيراپوليس  Hierapolis  مىنامند ، اگرچه نام كنونى آن را به مناسبت زادگاه زيميسكس امپراتور بوزنطيه ( بيزانس ) به همين اسم معمول امروزى مىخوانند . اين شهر امروز پنج هزار تن نفوس دارد ، و بقايايى از دوران امپراتورى روم در آن ديده نمىشود .\r\n( 3 ) . در متن  Sirmacchia  و در حاشيهء گرى شماخى .\r\n( 4 ) . در متن  Sirvan  و در حاشيهء گرى شيروان .\r\n( 5 ) . در متن عجمى  Ajemi  و در حاشيهء گرى عراق عجم .\r\n","page_name":" 378 ","page_number":378},
  {"content":"\r\n\r\nشهرهايى كه بر سر راه حلب به ايران قرار دارد . دربارهء شهر بيره ، شهر اورفه و چشمهء حضرت ابراهيم كه آبش تبداران را شفا مىبخشد ، و در توصيف ماهيهاى آن چشمه ، در وصف چاهى كه آبش بيماران مبتلا به برص را بهبود مىبخشد . در بيان عظمت شهر سابق الذكر اورفه .\r\n\r\n[ فصل دو 
  ] 2\r\nبرگردم بر سر شرح سفرهاى خويش . پس گويم كه در راه حلب به ايران عموما ، و به تبريز خصوصا ، به مسافت سه روز ، محلى قرار دارد به نام بيره « 1 » كه بر آن سوى ساحل فرات نهاده است و وسعتى ندارد . سلطان قايت بيگ « 2 » بارويى بر گرد آن كشيد زيرا پيش از آن حصارى نداشت اما پيوسته داراى دژى نيكو و استوار بوده است كه بسيار كسان آن را محاصره كرده و به گشودنش كامياب نشده‌اند . از جمله دواتدار « 3 » كه بر ضد سلطان عثمانى شوريد . سراسر كشور و شهرها و دژها كه در آن سوى رود قرار دارد پيوسته زير فرمان پادشاه ايران بوده است و مىباشد . اما همهء سرزمينهاى اين سوى رود تا برسيم به حلب همه تحت حكومت سلطان قاهره است .\r\n\r\n\r\n","description":"","footnote":"\r\n( 1 ) . بير  Bir  كه در كرانهء فرات قرار دارد ، در سابق شهرى بزرگ بوده است كه تيمور آن را گرفت و ويران كرد . نام باستانى آن آپاميا  Apamea  است [ آپاميا را افاميه يا فاميه نيز خوانند 
  ] . خسرو پرويز در 545 م . آن را ويران كرد . دوباره ساخته شد ، ولى زلزلهء شديدى آن را خراب نمود ( 1152 م . ) . ويرانه‌هاى شهر قديم هنوز موجود است ( دايرة المعارف فارسى ) . - م .\r\n( 2 ) . در متن  Cartibec  و در حاشيهء گرى  Kaiidbeg  كه همان سيف الدين قايت بيگ از سلاطين معروف به مماليك برجى است 872 تا 873 ه . ق . - م .\r\n( 3 ) . در متن  Diodar  كه گرى دربارهء او در حاشيه چنين مىنويسد : « دواتدار  Devetdar  كه به صاحب‌منصبان دستگاه مماليك اطلاق مىشد . تومان بيگ آخرين سلطان قاهره در 1517 م . [ 922 / 923 ه . ق . 
  ] .\r\nپس از مقاومتى دليرانه در مقابل لشكر عثمانى به دست سلطان سليم مغلوب و مقتول شد . وى جانشين قانصوه غورى [ به قول گرى ،  Campson Gauri  
  ] گشته بود .\r\n","page_name":" 379 ","page_number":379},
  {"content":"\r\n\r\nدر تمام كشورها و شهرستانها و شهرها و دژهاى بين راه حلب و تبريز ، و از تبريز گرفته تا دربند و كرانه‌هاى درياى مازندران ، من مدتى بسر برده و دادوستد كرده‌ام چنان كه شرح آنها بيايد . به مسافت دو روز راه از بيره ، شهر بزرگى قرار دارد به نام اورفه « 1 » كه به قول سكنه و تواريخ آن سامان نمرود « 2 » بزرگ‌بارويى بر گردش كشيد ؛ و در واقع مردم ديوارهاى كهنى را نشان مىدهند به شعاع ده ميل بىآنكه خندقى پيرامون آنها باشد . در درون شهر دژى باشكوه قرار دارد با ديوارهايى عظيم و عريض ، اما باز بدون خندق و در داخل قلعه دو ستون زيباى بلند ديده مىشود به بلندى ستونهاى شهر ونيز در ميدان سان ماركو ( حضرت مرقس ) « 3 » كه مىگويند نمرود بتهاى خود را بر فراز آنها نهاده بود و آن ستونها مانند روز اول راست و استوار برپاست . « 4 » در اين شهر بقعه‌اى است كه در آنجا پدر ما ابراهيم مىخواست پسر خود اسحق را در راه خدا قربان كند .\r\nمىگويند كه در اين محل در آن زمان چشمه‌اى مىجوشيد با آبى زلال و چندان پرآب بود كه مىتوانست هفت آسيا را بگرداند و روستاهاى پيرامون را\r\n\r\n\r\n","description":"","footnote":"\r\n( 1 ) . اورفه كه در قديم جانشينان اسكندر آن را ادسا خوانده‌اند همان است كه در ادوار بعد به رها  Roha  معروف شده است . اورفه يكى از مستعمرات روم و يكى از پايگاههاى مهم روميان بر ضد پارتيان بود . در دوران جنگهاى صليبى اقامتگاه خاندان كورتنه  Courtneys  بود كه از كنتهاى ادسا بودند و صلاح الدين ايوبى اين شهر را از ايشان گرفت . تيمور در 1426 م . [ 829 / 830 ه . ق . 
  ] آنجا را غارت كرد و اين شهر اكنون تابع عثمانى است . كينير  Kinneir  در يادداشتهاى جغرافيايى ايران  Geographical Memoir of Persia  مىنويسد : « اين شهر در سرزمينى لم‌يزرع به مسافت سى و هفت ميل و دويست و سى و دو ميل از دياربكر قرار دارد . بر گرد شهر بارويى از سنگ كشيده‌اند . براى دفاع از شهر ارگى در آن ساخته‌اند . خندق را كه عريض و عميق است با شكافتن سنگها پديد آورده‌اند و به گاه ضرورت با آب رودخانه اسكيرتوس  Scirtus  پر مىكنند خانه‌ها خوش‌ساختند و مىگويند عدهء مردم شهر كه از ترك و تازى و ارمنى و يهود و نسطورى تركيب يافته است بالغ بر بيست هزار تن است . مهمترين مايهء زينت شهر مسجدى است باشكوه كه وقف بر حضرت ابراهيم است و كليساى بزرگ ارمنيان كه اكنون رو به ويرانى نهاده است . بر فراز كوهى مشرف و چيره بر ارگ شهر خرابه‌هاى بنايى ديده مىشود كه عربها آن را قصر نمرود خوانند و نيز چندين ساختمان زيرزمينى شگفت‌انگيز در آنجا وجود دارد كه ظاهرا متعلق به عهدى بسيار كهن است . »\r\n( 2 ) . در متن  Nembroth  و در حاشيهء گرى نمرود .\r\n( 3 ) .  Piazza of st . Mark \r\n( 4 ) . چارلز گرى در آخر كتاب يادداشتى دربارهء شهر « اورفه » نوشته است : « اين ستونها هنوز برجا و داراى سنگ‌نوشته‌هايى است كه ظاهرا به زبان فنيقى است . »\r\n","page_name":" 380 ","page_number":380},
  {"content":"\r\n\r\nآبيارى كند و در جايى كه آب مىجوشيد مسيحيان كليسايى به نام حضرت ابراهيم ساختند و چون قدرت نصارا رو به زوال نهاد مسلمانان اين كليسا را مبدل به مسجد كردند و تا امروز آن چشمه را چشمهء ابراهيم مىخوانند ( به تركى « ابراهيم خليل بوناره « 1 » » گويند ) . حتى امروز نيز مسيحيان و مسلمانان آن را حرمت مىگذارند زيرا به اين فضيلت ممتاز است كه هر بيمار تبدارى را كه از سر ايمان قدم در آن نهد شفا مىبخشد . در اين چشمه ماهيان بسيارى « 2 » است كه آنها را نمىگيرند و مقدس مىشمارند .\r\nدر شش ميلى بيرون اين شهر چشمه‌اى شگفت‌انگيز است كه بيماران مبتلا به پيسه « 3 » را شفا مىبخشد ، مشروط بر آنكه بيماران از سر صدق و صفا قدم در آن نهند ، و اين ترتيب را رعايت كنند : نخست بايد پنج روز روزه بگيرند و هر روز آب فراوان بنوشند و هربار كه آب مىنوشند خود را با آن آب بشويند اما پس از پنج روز ديگر نبايد خود را شست‌وشو دهند ، ولى همچنان از آب چشمه تا روز دهم يا دوازدهم بنوشند ، بدين‌گونه از بركت آن آب از بيمارى مىرهند يا دست‌كم مرض شدت نمىگيرد . و من اين خاصيت چشمه را در اورفه به چشم خويش ديدم ، و به ياد دارم كه بسيار كسان بيمار آمدند و تندرست بازگشتند . وقتى كه از تبريز به حلب بازمىگشتم به اورفه آمدم . در آنجا شخصى بود قبرسى به نام هكتور « 4 » كه در نيكوزيا « 5 » مىزيست . اين مرد كه به چشمهء مقدس رفته بود در حالى بازمىگشت كه از بسيارى دردها رها شده بود .\r\nاز بناهاى تاريخى اورفه پيداست كه اين شهر شاهانه بوده است . ده دوازده كليساى مرمر دارد كه باشكوهتر از آن است كه بخواهم با الفاظ وصف و بيان كنم .\r\nروستاهاى پيرامون شهر چنان‌كه دل آرزو مىكند زيبا و دل‌انگيز است . « 6 » در سمت\r\n\r\n\r\n","description":"","footnote":"\r\n( 1 ) . بونار در لهجهء تركى معمول در تركيه به معنى چشمه است . - م .\r\n( 2 ) . اين سنت هنوز برقرار است و ماهيانى كه بدان اشاره شده است هنوز به همان اندازه فراوانند و گرفتن آنها را حرام مىدانند .\r\n( 3 ) . بيمارى پيسه همان است كه به عربى برص مىگويند و كسى را كه به آن مبتلاست ابرص . - م .\r\n( 4 ) .  Hector \r\n( 5 ) .  Nicosia  كه امروز نيز پايتخت قبرس است . - م .\r\n( 6 ) . اين ناحيه امروز قفر و خشك است .\r\n","page_name":" 381 ","page_number":381},
  {"content":"\r\n\r\nمغرب ، تپه‌اى دل‌انگيز ، پوشيده از خانه‌هاى روستايى مسكون ، و بسيارى دژهاى باستانى است كه امروز غيرمسكون است . باغهاى وسيع و زيبايى به شهر متصل است كه داراى انواع ميوه‌هاست با هرقدر نعمت كه بخواهى . از اين گذشته شهر بر سر راه بغداد و ايران و عثمانى و سوريه قرار دارد . مردمانش خوب و درستكارند . اين نخستين شهرى است كه در قلمرو سلطان شيخ اسماعيل واقع است و مدينهء اعظم و مركز ايالتى است به نام دياربكر كه داراى شش شهر بزرگ و پانصد دژ مىباشد چنان كه شرح آنها بيايد .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nدر وصف دژ جملين و شهر بزرگ قره‌آمد كه امپراتور قسطنطين آن را بنياد كرد . دربارهء بناهاى زيبا و كليساها و جويهايى كه در آن شهر است و در بيان اينكه مردم قره‌آمد بيشتر مسيحى و ارمنى و يهودى هستند و كمتر مسلمان . در باب ايالت دياربكر و شهرها و فرمانرواى آن .\r\n\r\n[ فصل سه 
  ] 3\r\nبه مسافت دو روز راه از اورفه دژى به نام جملين « 1 » قرار دارد كه بر فراز كوهى است و بارويش مستحكم نيست و خندقى كوچك دارد كه در دل تخته‌سنگها پديد آورده‌اند . در پيرامون قلعه شهرى است با خانه‌هايى غارمانند كه با كندن و شكافتن كوه ساخته‌اند و روستاييان كه از نسلى پست همچون كوليانند در آنها بسر مىبرند .\r\nاين ناحيه سخت قفر و خشك است و بىآب . اما در غارهايى كه با حفر كردن سنگها پديد آورده‌اند حوضهايى گود ساخته‌اند كه در بهار آنها را از آب پر مىكنند و در همهء سال به كار مىبرند .\r\nشهر قره‌آمد « 2 » كه به مسافت سه روز راه از آن دژ قرار دارد شهرى است بزرگ كه بنا بر تاريخهاى آن ديار به دست امپراتور قسطنطين ساخته شد « 3 » و شعاع آن ده الى دوازده ميل است . بر گرد شهر بارويى از سنگ سياه كشيده و چنان قرار داده‌اند كه گويى آن را رنگ كرده‌اند و در تمام محيط شهر سيصد و شصت برج و كوشك ساخته‌اند . من دوبار براى تفريح و تفرج سواره گرد شهر گشتم و برجها و كوشكها را كه به اشكال و ابعاد كاملا مختلف بود تماشا كردم . « 4 » با اين همه كسى كه هندسه\r\n\r\n\r\n","description":"","footnote":"\r\n( 1 ) . در متن  Jumilen  و در حاشيهء گرى جملين  Jemeleyn  .\r\n( 2 ) . ر . ك . ص . 220 .\r\n( 3 ) . خطاست ، قسطنطين امپراتور فقط باروى قديم رومى را تعمير كرد .\r\n( 4 ) . اين برجها را در مواقع مختلف شاهان و اميران سلسله‌هاى مختلفى كه بر قره‌آمد حكومت مىكردند ساخته‌اند . از والنس  Valense  تا سلطان سليم فرمانروايانى كه يكى پس از ديگرى آمده‌اند سنگ‌نوشته‌هايى از خود بر ديوارهاى شهر به يادگار گذاشته‌اند .\r\n","page_name":" 383 ","page_number":383},
  {"content":"\r\n\r\nنداند از ديدن آنها خشنود نخواهد شد زيرا ساختمانها بسيار زيبا و دل‌انگيز است و در برخى قسمتها در روى آنها علامتهاى امپراتورى ديدم كه به شكل عقابى دوسره با دو تاج بود . « 1 » در اين شهر بسيارى كليساهاى شگفت‌انگيز و كاخها و بناهاى ساخته از مرمر ديده مىشود كه بر آنها حروف يونانى نقر كرده‌اند . كليساها تقريبا به اندازهء كليساهاى سن جووانى « 2 » و سن پائولو « 3 » يا فراتى مينورى « 4 » واقع در ونيز است . و در بسيارى از آنها آثار منسوب به پاكان بخصوص سن كويرينوس « 5 » ديده مىشود كه آنها را در روزگارى كه مسيحيان برترى داشتند آشكارا نشان مىدادند .\r\nدر كليساى جرجيس پاك « 6 » سلاح يكى از پاكان را ديدم كه در جلدى سيمين بود و مىگويند كه اين جنگ‌افزار پطرس پاك « 7 » بوده است و آن را با حرمت بسيار حفظ مىكردند . مقبرهء دسپينا خاتون نيز در اين كليساست كه دختر پادشاه طرابوزان به نام كالويوحنا « 8 » بود و آن را به طرزى خفت‌آور در زير رواقى نزديك در كليسا در خاك دفن كرده و بر فراز مزار چيزى مانند جعبه به بلندى يك گام و به پهناى يك گام و به درازاى سه گام از آجر و خشت ساخته‌اند . كليسايى نيز به نام يحياى پاك ساخته‌اند كه زيباست و چندين كليساى ديگر كه آنها نيز زيبايى و شكوه فراوان دارد . در ضمن به ياد آوردن آنها نبايد از ذكر يكى غافل شوم كه نامش كليساى مريم پاك « 9 » بود و شرح آن براى خوانندگان كتاب من دلپذير خواهد بود . اين كليسا بنايى است بزرگ با شصت محراب كه هركدام در برابر نمازخانه‌اى قرار دارد . در داخل كليسا گنبدهايى ساخته‌اند كه بيش از سيصد ستون آنها را نگاه داشته است و بر روى اين گنبدها نيز گنبدهاى ديگرى زده‌اند كه داراى همان تعداد ستون مىباشد . حاصل نكته‌سنجى و داوريم اين بود كه هرگز اين كليسا را در قسمت وسط سرپوشيده نكرده‌اند و اين نكته از طرز بالا بردن بنا برمىآيد ، بخصوص از مشاهدهء سنگاب\r\n\r\n\r\n","description":"","footnote":"\r\n( 1 ) . اين نشان سلاطين ايوبى و ارتقى بود نه نشان امپراتورى روم .\r\n( 2 ) .  St . Giovanni \r\n( 3 ) .  St . Paulo \r\n( 4 ) .  Frati Minori \r\n( 5 ) .  St . Quirinus \r\n( 6 ) .  St . George \r\n( 7 ) .  St . Peter  از حواريون عيسى . - م .\r\n( 8 ) . در متن  Caloianni  كه گرى در حاشيه مىنويسد « كالويوحنا  Calo Johannes  يا يوحناى سياه ، ر . ك . سفرنامهء زنو » .\r\n( 9 ) .  St . Mary  مقصود حضرت مريم است . - م .\r\n","page_name":" 384 ","page_number":384},
  {"content":"\r\n\r\nمخصوص غسل تعميد « 1 » كه در وسط كليسا قرار دارد و از مرمر سفيد ساخته شده است ، به شكل مصطبه‌اى « 2 » بزرگ كه درونش پوشيده از طرحهاى گوناگون بسيار باشكوه و زيباست و پوشيده شده است از يك تخته مرمر بسيار عالى كه بر روى شش ستون مرمر صاف همچون مرواريد قرار دارد . اين ستونها نيز داراى كنده‌كاريهاى زيبا و دل‌انگيز است و تمام كليسا را با سنگهاى مرمر پوشانده‌اند .\r\nدر اين ايام قسمت شرقى كليسا تبديل به مسجد شده است و قسمت ديگر به همان حالى است كه بوده است ، به صورت صومعه‌اى كه كشيشان در آن مىزيستند و داراى چشمهء شگفت‌انگيزى است كه آبش از زلالى مانند بلور است . اين كليسا را چنان عالى ساخته‌اند كه چون بهشت به نظر مىرسد . داراى سنگهاى بسيار زيبا و عالى و ستونهاى بيشمار است مانند كليساى سان ماركو ( مرقس پاك ) در ونيز .\r\nآب اين شهر فراوان است زيرا در بسيارى از جاهاى آن چشمه‌هاى آب از زمين مىجوشد . قسمتى از شهر در دشت و قسمتى بر كوه ساخته شده است و به طور كلى شهر در ميان دشتى پهناور قرار دارد كه در پيرامونش بسيارى چشمه‌هاى آب گوارا از زمين مىجوشد .\r\nشهر داراى شش دروازه است « 3 » كه سرجوخگان و سربازان از آن به خوبى حفاظت مىكنند . سرجوخهء هر دروازه ده دوازده يا بيست سرباز زير فرمان دارد و نزديك هر دروازه چشمه‌اى بزرگ و زلال وجود دارد .\r\nدر اين شهر نيز مردمان وابسته به بسيارى اديان بسر مىبرند كه عدهء ايشان بيشتر از عدهء مسلمانان است و عبارتند از مسيحيان و يونانيان و ارمنيان و يهوديان . پيروان هر مذهبى را پرستشگاهى جداگانه با آيين خاص خود است و از مسلمانان آزارى به ايشان نمىرسد .\r\nاز جمله رودهايى كه در شهرجارى است يكى به نام شط « 4 » است كه در مشرق روان است و آب آن در بهار به نحوى شگفت‌انگيز بالا مىآيد و بسرعت\r\n\r\n\r\n","description":"","footnote":"\r\n( 1 ) .  The baptismal font \r\n( 2 ) .  Mastebe \r\n( 3 ) . اكنون تنها چهار دروازه دارد .\r\n( 4 ) . در متن  Set  . گرى در حاشيه چنين مىنويسد : « دجله يا شط ( به عربى به معنى رود ) . پس از آنكه دجله و فرات به هم پيوستند به نام شط العرب به خليج فارس مىريزد .\r\n","page_name":" 385 ","page_number":385},
  {"content":"\r\n\r\nبه سوى حصن كيف « 1 » و جزيره « 2 » جارى است و در بغداد به رود فرات مىپيوندد و سپس اين هر دو به خليج فارس مىريزد .\r\nفرمانرواى اين شهر و همهء ولايت دياربكر استاجلو محمد « 3 » است و چون با شاه نسبت دارد به اين مقام رسيده است زيرا شوهر خواهر شاه و بيش از همه فدايى اوست . چنان كه پيش از اين گفته‌ام اين ولايت شش شهر بزرگ و پنج دژ وسيع دارد . از اين شش شهر در سابق سه شهر آن يعنى قره‌آمد « 4 » ، دومى اورفه و سومى خرپرت « 5 » زير فرمان علاء الدوله بود كه بر آنها استيلا يافته بود . هنگامى كه يعقوب سلطان از دنيا رفت اين شهرها را علاء الدوله گرفت ، اگرچه اين كار برايش گران تمام شد ؛ زيرا هنگامى كه شيخ اسماعيل حكومت شهرستان زيباى دياربكر را به استاجلو محمد بيگ واگذار كرد به وى فرمان داد كه به هر نحوى است اورفه و خرپرت را تصرف كند . او مانند چاكرى وفادار آمادهء اجراى امر شاه شد . پس اورفه را تسخير كرد و مردم آن ديار را از دم شمشير گذراند ، اما به گرفتن قره‌آمد كامياب نشد ، زيرا بر گرد آن بارو كشيده بودند . استاجلو محمد به گشودن خرپرت نيز كامروا نشد و چون اين بديد اورفه را ترك گفت و به ماردين « 6 » رفت و آنجا را بىخونريزى و\r\n\r\n\r\n","description":"","footnote":"\r\n( 1 ) .  Asanchif \r\n( 2 ) .  Gizire \r\n( 3 ) . در متن  Custagialu Mahumetbec  كه بىشك همان استاجلو محمد بيگ سردار معروف است . - م .\r\n( 4 ) . در  Caramit  و در حاشيهء گرى قره‌آمد دياربكر .\r\n( 5 ) . در متن  Cartibiert  . گرى در حاشيه چنين مىآورد : « خرپوت كه مورخان عرب آن را خوتبورت [  Khutburt  كذا 
  ] و حصن زياد ناميده‌اند ، اكنون در مدارك رسمى تركان  Mauooriet el Azeezeh  خوانده مىشود . اين شهر مركز عمدهء امراى ارتقى بود و در اينجا بود كه بلك  Balak  ، پسر بهرام ، پسر ارتق  Ortog  مجاهدان دلير جنگهاى صليبى ، ژوسلن دو كورتنه  Jocelyn de Courtenay  و بالدوين دو بورگ  Baldwin du Bourg  را پس از آنكه به دست دشمنان غالب آزاد شده بودند ، در بند كرد . بلك همهء اسيران را به استثناى آنان كه از خاندان سلطنتى بودند نابود كرد ، بدين ترتيب كه ايشان را از بارو به زير افكند . خرپوت اكنون بسرعت رو به زوال نهاده و دژ زيباى قديمى آن واقع در قسمت پايين شهر به ويرانى افتاده است . »\r\n( 6 ) . ماردين ، مستعمرهء قديم روم كه مارد  Marde  خوانده مىشد . هنوز شهرى آباد است . كينير  Kinnier  مىنويسد : « با اينكه در محل مرتفعى قرار دارد داراى آب پاكيزهء فراوانى است و چون در تورفتگى كوهها درخت مو خوب به عمل مىآيد ، ارمنيها مقادير معتنابهى شراب و عرق [ در متن ارك  arrak  
  ] توليد مىكنند .\r\nخانه‌هاى شهر را كه از سنگ تراشيدهء مرغوب مىسازند بسيار قديمى به نظر مىرسد . پنجره‌ها ، كوچك است و داراى شبكه‌هاى آهنين مىباشد . با توجه به اينكه شهر در سراشيب قرار دارد و كوچه‌هاى آن تنگ است ، -\r\n","page_name":" 386 ","page_number":386},
  {"content":"\r\n\r\nپايدارى مردم به تصرف درآورد ، زيرا اهالى شهر به طيب خاطر تسليم شدند .\r\nهنگامى كه استاجلو در ماردين بود علاء الدوله به سوى اورفه پيشروى كرد و كوشيد تا آنجا را بگيرد . در روستاهاى پيرامون شهر به قتل و غارت پرداخت و تهديد كرد كه دمار از روزگار شاه اسماعيل برخواهد آورد . شاه به سركوب علاء الدوله شتافت چنان كه شرح آن در وقت و جاى مناسب خود بيايد تا كسانى كه مايل به شنيدن داستان آغاز كار سلطان شيخ اسماعيلند خرسند شوند .\r\n\r\n\r\n","description":"","footnote":"\r\nچنين مىنمايد كه ساختمانها پلكان‌وار يكى روى ديگرى ساخته شده است . جمعيت ماردين قريب 000 ، 11 تن است كه يكهزار و پانصد تن ارمنى و دويست تن يهودى و بقيه ترك و تازى و كرد هستند . ارمنيها در اين شهرچندين كليسا دارند ، و يك بطريق  Patriarch  كه در رم درس خوانده است ؛ مردى است سخت آگاه كه حتى مورد احترام فراوان نيز هست . باروى شهر را نسبتا خوب تعمير كرده و چند توپ كهنه بر برجهاى دژ قرار داده‌اند كه اكنون سخت رو به ويرانى نهاده و از زمانى كه قلعه به دست تيمور افتاده هرگز كاملا مرمت نشده است . ماردين از موصل تقريبا چهل و شش فرلانگ  Furlong  [ تقريبا نه كيلومتر و نيم 
  ] و از دياربكر هيجده فرلانگ [ تقريبا سه كيلومتر و نيم 
  ] فاصله دارد . ماردين شهر مرزى پاشاليق [ پاشايى ، منسوب به پاشا 
  ] بغداد ، و بر سر راه بغداد به قسطنطنيه قرار دارد . حاكم آن مسلمان است و از طرف پاشا تعيين مىشود .\r\n","page_name":" 387 ","page_number":387},
  {"content":"\r\n\r\nدربارهء دژ ددو و شهر باعظمت ماردين كه روى كوهى بلند نزديك دشتى پهناور ساخته شده است . در وصف شهر جزيره كه در جزيره‌اى قرار دارد و بسيار غنى است . در باب شهر سلطنتى حصن كيف كه مردمى بيشمار دارد و كيشهاى گوناگون در آنجا رايج است . در شرح دو دژ كه اكنون در محاصرهء استاجلو ، خويشاوند شاه اسماعيل است و در بيان پل شگفت‌انگيز شهر .\r\n\r\n[ فصل چهار 
  ] 4\r\nاكنون به سفر خود از محلى كه تا قره‌آمد يك روز راه است ادامه مىدهم و مىگويم كه دراين‌حال مرد مسافر نخست به دژى نيكو به نام ددو « 1 » مىرسد كه بر جايى مرتفع نزديك كوهى بلند قرار گرفته است كه در پايين آن بسيارى روستاها ديده مىشود . اين شهر محلى است پرثروت . اگر از آنجا يك روز بيشتر به سفر خود ادامه دهيم به شهر باعظمت ماردين « 2 » مىرسيم كه محيطش چهار يا پنج ميل است و بر فراز كوهى بلند به فاصلهء بلندترين حد پرتاب يك تير در بالاى شهر قرار گرفته است چنان كه اگر كسى از پايين بنگرد منظره‌اى سهمناك مىبيند به نحوى كه اگر روى كوه در پاى قلعه بايستد تخته‌سنگهايى بزرگ مشاهده مىكند كه هريك به بزرگى خانه‌اى است و هميشه چنين مىنمايد كه مىخواهد به زمين افتد .\r\nدر پاى اين دژ شهر قرار دارد كه با ديوارهاى بلند محصور است و چنان كه گفته‌ام بر فراز كوهى بلند واقع است و در داخل شهر كاخها و مسجدهاى زيبا ساخته‌اند . بايد دانست كه آب شهر كافى نيست « 3 » زيرا آب اين ناحيه شور و اندك است ، و گرنه اين شهر بهترين شهر دياربكر مىبود ؛ چه ، آب و هوايى بسيار دلكش و خرم دارد . اين شهر چنان بلند است كه اگر از داخل به سمت مشرق بنگريد مانند كنگرهء دژ به نظر مىرسد همچنين نگاه كردن از پاى ديوارهاى شهر رو به بالا و\r\n\r\n\r\n","description":"","footnote":"\r\n( 1 ) .  Dedu \r\n( 2 ) .  Mirdin \r\n( 3 ) . بنا به قول كينير اكنون اين مطلب مصداق ندارد . نگاه كنيد به [ آخرين حاشيهء فصل قبل 
  ] .\r\n","page_name":" 388 ","page_number":388},
  {"content":"\r\n\r\nبرانداز كردن بلندى قلعه وحشت‌انگيز است زيرا دراين‌حال دژ چنان دور مىنمايد كه رنگ آن در رنگ آسمان محو مىگردد و اين منظره را مىتوان بيشتر در دشت در سمت مشرق ، پايين‌تر از شهر ، مشاهده كرد . اين دشت از اورفه آغاز و تا بغداد كشيده مىشود و سپس تا جزيره امتداد مىيابد . بزرگى و پهناوريش حيرت‌انگيز است . سكنهء ارمنى مسيحى و يهود اين شهر بمراتب بيش از مردم مسلمان است .\r\nپيروان هر فرقه در پرستشگاه جداگانه آيين مذهبى خود را بنا بر مراسم خود بجا مىآورند .\r\nاگر از اين شهر تا دو روز به سوى مشرق سفركنى مىرسى به شهرى كه نامش جزيره « 1 » است و سكنهء آن از نوع همان مردمانى است كه در ماردين بسر مىبرند ، بعلاوهء كردها و بسيارى نژادهاى ديگر . اين شهر در جزيره‌اى قرار دارد . رود دجله در اين ناحيه پهناور مىشود و از كنار كوه ديگرى مىگذرد كه اينك در آنجا سرگرم ساختن دژى نيكو مىباشند . حاكم اين شهر كرد است اگرچه زيردست استاجلو محمد بيگ است . هر نعمتى كه بخواهى در جزيره به مقدار فراوان يافته مىشود . مناسب ديدم كه از اين شهر نيز ذكرى به ميان آورم اگرچه بر سر راه مستقيم دياربكر به تبريز نيست ، بلكه بر سر راه مشرق و بر دست راست مسافر قرار دارد . اما اگر مستقيما راهى را كه به تبريز مىرود دنبال‌كنى مىگويم كه به مسافت چهار روز راه از شهر سابق الذكر ماردين به شهرى ديگر مىرسى به نام حصن كيف كه شهرى شاهانه و مدينهء اعظم ايالت دياربكر است و اميرى كرد به نام سلطان خليل « 2 »\r\n\r\n\r\n","description":"","footnote":"\r\n( 1 ) . جزيره ، بر ساحل رود دجله جانشين دژ قديمى بزابدا  Bezabda  است كه تا يورش تيمور شهر مهمى بشمار مىرفت ؛ اما تيمور اين شهر را گرفت و ويران كرد . جزيره مركز عمدهء اتابكان بود و خرابه‌هاى قلعهء شهر هنوز باقى است [ نام كامل جزيره ، جزيرهء ابن عمر است و بزابدا نام دژ معروف رومى آن است كه امروز « بازبدا » خوانده مىشود . ر . ك . لسترنج ، جغرافياى تاريخى سرزمينهاى خلافت شرقى ، ترجمهء عرفان ، ص . 101 
  ] .\r\n( 2 ) . در متن  Calil  . گرى در حاشيه چنين مىنويسد : « مراد سلطان خليل ايوبى است كه هنوز گورش در آنجا باقى است . حصن الكهف يا حصن كيف [ يا حصن كيفا 
  ] به مسافت سه روز و نيم راه است از رذوانيس  Redhwanis  كه پروكوپيوس  Procopius  از آن به عنوان كيفاس  Ciphas  ياد مىكند . حال آنكه يكى از مؤلفان ارمنى كه كتابى دربارهء جنگ صليبى اول نوشته است اين شهر را به عنوان هرسنكو  Harsenko  ( حصن كيف ) مىخواند و مىنويسد كه پس از شكست بالدوين دو بورگ  Baldwin du Bourg  كنت -\r\n","page_name":" 389 ","page_number":389},
  {"content":"\r\n\r\nبر آن فرمانرواست . اين مرد يكى از خواهران سلطان شيخ اسماعيل را به همسرى برگزيده و رئيس امراى كرد آن سامان است . محيط اين شهر چهار يا پنج ميل و در پاى كوهى بلند داراى استحكامات است و رود عظيم دجله « 1 » در سمت روبه‌روى كوه جارى است . شهر را در ميان كوه و رود ساخته‌اند و نفوسى بيشمار از مسلمان و ترسا و يهود دارد ، مردمانى همه توانگر و تاجرپيشه « 2 » . من دو ماه در اين شهر ماندم زيرا راه تبريز را برف سنگين بسته بود . من در اين مدت نتوانستم به ميل كسانى كه با من مكاتبه و دادوستد داشتند به آن شهر عزيمت كنم . استاجلو محمد با لشكرى از ده هزار تن ، در حصن كيف بود ، زيرا سلطان خليل خويشاوند « 3 » شاه اسماعيل چنان كه پيش از اين گفته‌ام فرمانرواى آن ناحيه بود ، اما پيرو اسماعيل نبود ، زيرا كه كرد بود و كردها ياغى و سركشند ؛ اگرچه قباى سرخ « 4 » مىپوشند در دل هوادار\r\n\r\n\r\n","description":"","footnote":"\r\nادسا  Count of Edessa  و ژوسلن دو كورتنه  Jocelyn de Courtenay  به دست جكرمش  Dejekermish  و سوكمن  Soukman  كه به دستگير شدن آن دو امير منجر شد ، ژوسلن را به اسارت به حصن كيف فرستادند ؛ حال آنكه در موصل به اذيت و آزار بالدوين پرداختند . عاقبت ايشان در مقابل پرداخت مبلغ معتنابهى فديه آزاد شدند ، اما به دست بلك  Balak  پور بهرام پور ارتق افتادند كه ايشان را در خرپوت محبوس كرد . شهر جديد واقع است بر فراز صخره‌اى پرنشيب و تقريبا دور از دسترس همه . در انتهاى شرقى آن دژ كهنه‌اى است كه ارتقيها بر روى ويرانه‌هاى بنايى بس قديم‌تر ساخته‌اند . در دشتى كوچك در دامنهء كوهى كه در اينجا تا ساحل دجله پيش رفته است خرابه‌هاى شهر قديم به همان نام باقى است كه تختگاه سلاطين ارتقى و ايوبى بوده است . پلى معظم كه داراى سه طاق بزرگ و سه طاق كوچك نوك‌تيز مىباشد و اكنون رو به ويرانى نهاده است بر روى رود ، در محلى متصل به شهر ، ساخته بودند . اما ديدنىترين آثار و ابنيهء آن ديار هزاران مغاره است كه تا سه ميل در يك سمت كشيده شده و در اطراف شش دره قرار گرفته است و اين دره‌ها باريك و از يكديگر جداست و اين غارها در تپه‌هايى كه در سمت مشرق و گرداگرد شهر امتداد دارد پديد آمده است و رديف روى رديف در خطوط موازى تا نوك تپه‌ها ديده مىشود . هر غارى با غار ديگر به وسيلهء پلكان و كوره‌راههاى تنگ جناغى ارتباط دارد . اين راهها و پلكانها از بلندترين تا پست‌ترين نقطهء تپه‌ها كه موازى با دشت است كشيده شده است . به همين ترتيب آب بالاى تپه‌ها را با مجرايى باريك كه از هر غارى مىگذرد در دسترس غارنشينان قرار داده‌اند .\r\n( 1 ) . در متن  Set  ( - شط ) و در حاشيه دجله است .\r\n( 2 ) . اكنون دهكدهء محقرى است كه تنها يكصد و پنجاه خانوار دارد .\r\n( 3 ) . داماد شاه اسماعيل .\r\n( 4 ) . به انگليسى  red Caftan  كه معنى آن قباى سرخ است (  Caftan  مأخوذ از خفتان فارسى است ) و اين اشتباه است زيرا شاهان صفوى و پيروان و سپاهيان ايشان كلاه سرخ مخصوصى بر سر مىنهادند كه -\r\n","page_name":" 390 ","page_number":390},
  {"content":"\r\n\r\nصفويان « 1 » نيستند ، فقط بدين كار تظاهر مىكنند . ازاين‌رو شيخ اسماعيل كه مردى خودكامه و تيزهوش است به زودى به آنچه براى مملكت خويش ضرورت داشت پى برد و خواست كه حكومت سراسر دياربكر و حصن كيف را كه يكى از مهمترين شهرهاى آن است به استاجلو سپارد كه از مردم آناطوليه و از صفويان پاك‌عقيدت هوادار فرقهء شيخ اسماعيل است . مردى است سخت فداكار و به شاه بسيار نزديك .\r\nپس او را به دياربكر فرستاد تا به تن خويش برود و آن ديار را از چنگ سلطان خليل بيرون آرد . ازاين‌رو چنان كه گفتم با ده هزار سپاهى وارد حصن كيف شد و سلطان خليل چون ديد كه دشمن به فرمان شيخ اسماعيل به او نزديك شده است شتابزده سازوبرگ فراهم كرد و در دو دژ ، كه بر كوهى مشرف به شهر قرار داشت ، حصارى شد .\r\nمحيط يكى از آن دژها يك ميل و ديگرى نيم ميل است . در قلعهء بزرگتر اتاق و مسكنى نيست و دژ همانا كوهى است سخت سراشيب كه تقريبا محيط آن يك ميل است و مانند ديوار راست بالا رفته است و پاى كسى به آنجا نمىرسد مگر در يك قسمت كه در آن نقطه براى دفاع از معبر دژ ديوارهاى بلند و برجهاى فراوان ساخته‌اند و سپاهيانى كه در دژ بسر مىبرند در اين برجها خانه‌دارند . دژ كوچكتر خوش‌ساخت و مسكون است . در اينجا بود كه سلطان خليل با خالخون خاتون « 2 » همسرش كه خواهر شيخ اسماعيل بود با بقيهء خانواده‌اش مىزيست . به فرمان استاجلو محمد تمام امراى دياربكر در اين شهر گرد آمدند و هرچه سپاه داشتند با خود آوردند و شمار آنها چنان كه پيش از اين گفته‌ام به ده هزار تن مىرسيد . شب و روز به جنگ پرداختند اما كمتر كامياب شدند زيرا آن دو دژ تسخيرناپذير بود و اسب و نيزه و تير و كمان و تفنگ مهاجمان كارى از پيش نمىبرد .\r\n\r\n\r\n","description":"","footnote":"\r\nمعروف به كلاه يا تاج قزلباش ( به تركى يعنى سرخ‌سر ) بود ولى در سفرنامهء آنجوللو ، ص . 347 نيز وى به جاى كلاه سرخ اشاره به قباى سرخ كرده است و معلوم نيست كه منشأ اين سهو چيست . گرى در حاشيه مىنويسد « قزلباشها يا سرخ‌سرها . اسامى هفت طايفهء تركى كه به نام قزلباش معروف بودند چنين است :\r\nاستاجلو ، شاملو ، تكلو [ گرى اشتباها نيكالّو  Nikallu  نوشته است ! 
  ] بهارلو ، ذو القدر ، قاجار و افشار » .\r\n( 1 ) .  Suffaveans \r\n( 2 ) . در متن  Calconchatun  كه شايد خالخون ( خال + خون ) باشد . - م .\r\n","page_name":" 391 ","page_number":391},
  {"content":"\r\n\r\nهمچنين يك خمپاره‌انداز برنزى كه چهار دهانه داشت و از ماردين آورده بودند ، و پيوسته آن را در برابر در قلعهء آن شهر نگاه مىداشته بوده‌اند ، به كار نيامد .\r\nاين خمپاره‌انداز را در آن كشور ، در زمان يعقوب سلطان و به فرمان او ريخته بودند .\r\nمن هنگامى كه در حصن كيف بودم چندين‌بار رفتم تا ببينم كه آن خمپاره‌انداز را چگونه آتش مىكنند و با آن چگونه مىجنگند . استاجلو محمد خمپاره‌انداز ديگرى نيز داشت كه جوانى ارمنى آن را به سبك عثمانيان يكپارچه ساخته بود . قنداق آن نصف طول خمپاره‌انداز بود و لوله‌اش داراى پنج دهانه بود . لشكر خان استاجلو فقط همين دو خمپاره‌انداز را براى بمباران كردن دژ داشتند و در قلعه سلاح آتشينى جز سه چهار تفنگ عراق عجمى وجود نداشت . اين تفنگها داراى لوله‌هاى كوچكى بودند كه با تدبيرى آنها را به قنداقها نصب كرده بودند . اين تفنگها به اندازهء تفنگهاى آركبوز « 1 » است و بردشان بسيار زياد است . ايشان نيز كمان زنبوركى « 2 » داشتند كه به شكل كمانهاى شاخى بود اما عمدا آنها را محكمتر از كمانهايى ساخته بودند كه با دست كشيده مىشود و داراى دسته‌اى است با آلتى كه با آن زه را مىكشند ، شبيه آنچه ما به كار مىبريم . در اين كمانها به جاى مهره قطعه‌آهنى تعبيه كرده‌اند . تيرهاى اين كمانها باريك و دراز و به اندازهء نصف طول كمان است . مانند تيرهاى عثمانيها پر دارد ، و نوكشان تيز است و مسافتى عظيم طى مىكنند . از اين كمانها تقريبا بيست تا در يكى از اين قلعه‌ها بود ؛ گمان مىكنم در دژ كوچكتر ديده باشم .\r\nدر اين شهر تپه‌اى است كه بر روى آن بارويى از چوب و تير ساخته‌اند ، در پس اين بارو عده‌اى از مردان با فلاخن ، آتش به قلعه پرتاب مىكنند ، همچنان‌كه دژنشينان همين معامله را با مردم شهر انجام مىدهند . اين بارو را بر بلندترين نقطهء شهر ساخته‌اند و از آنجا سنگهاى فراوان پرتاب مىكنند . آن دو توپى را كه گفتم متوجه دژ كردند تا گروههاى ديده‌بانى را درهم كوبند و با اين كار گزند بسيار به دژنشينان رساندند و باعث شدند كه عدهء فراوانى از مردم كشته شوند . همچنين ديوارى از تعداد بسيارى تيرهاى بزرگ ساخته‌اند كه مانند جسر بالا و پايين\r\n\r\n\r\n","description":"","footnote":"\r\n( 1 ) .  Arquebuse \r\n( 2 ) .  Crossbow \r\n","page_name":" 392 ","page_number":392},
  {"content":"\r\n\r\nمىرفت . اين سنگر را در يك شب ساختند ، و هنگامى كه مىخواستند يكى از توپها را آتش كنند آن را بالا مىبردند و پس از تيراندازى آن را پايين مىآوردند .\r\nبه‌هرحال بسيارى از دو طرف كشته شدند . از پيش از سپيده‌دم تا غروب آفتاب مهاجمان سازهاى جنگى مىنواختند . تا مدت دو ماه كه من در آنجا بودم پيوسته جنگ و ستيز در كار بود چنان كه اين شهر نگونبخت به حال نيمه محاصره درآمده بود . سپاهيان و مردمانى كه به جنگ مىآمدند موجب اغتشاش و آشفتگى فراوان مىشدند . استاجلو محمد با اين وضع مدارا مىكرد تا براى پرداختن مزد لشكريان پولى فراهم آورد .\r\nاين شهر پيوسته امارت جداگانه‌اى بشمار رفته ، ولى هميشه تابع پادشاه ايران بوده است ؛ براستى هم ساكنانش مردمى بسيار خوب و شايسته به نظر مىرسند .\r\nسوداگران و زنان زيبا در اين شهر بيش از شهرهاى ديگر دياربكر است . بيرون از شهر چهار حومه وجود دارد چنان كه برايتان نقل خواهم كرد . در مشرق در كوهى كه زير دژ است عده‌اى غار ديده مىشود كه كافى است شهرى را تشكيل دهد . پايين‌تر از شهر ، شهر ديگرى است با خانه‌هاى بسيار بزرگ . در آن سوى رودخانه ارتفاعاتى است كه بسيار بالاتر از سطح شط قرار گرفته و پر است از غارهايى كه در آنها كنده‌اند با اتاقها و كاخها و پلكانهاى بسيار « 1 » ( از اين پله‌ها به كنار رودخانه فرود مىآيند و آب برمىدارند ) و اين منازل از ديگر خانه‌ها بهتر است . نزديك اين محل قسمت ديگرى از حومهء شهر قرار دارد كه در آن خانه‌ها و بازارى باشكوه و « خان » « 2 » ها براى اقامت بازرگانان ساخته‌اند . اگر از اين بازار بخواهى به شهر به روى بايد از رود\r\n\r\n\r\n","description":"","footnote":"\r\n( 1 ) . از صحن قلعهء كهنه در انتهاى شرقى شهر جديد راه سرپوشيدهء عجيبى است كه داراى پلكان مارپيچ دويست پله‌اى مىباشد و در دل تخته‌سنگها احداث كرده‌اند كه منتهى به ساحل رود مىشود .\r\nاندكى بالاتر بقاياى پلكانى مشابه ديده مىشود كه مانند پلكان نخستين ظاهرا براى مردم شهر ساخته‌اند تا بتوانند از آب دجله بهره‌مند شوند . در جاهايى كه پلكان در معرض حملهء دشمن از رو به‌رو بوده است سوراخهاى بيشمار ديده مىشود كه شايد بر اثر پرتاب تير پديد آمده باشد . اين تيرها را به جاهايى كه در معرض ديد دشمن بوده است پرتاب مىكرده‌اند تا ارتباط مردم را با رودخانه قطع كرده باشند .\r\n( 2 ) .  Chan  بايد خان باشد كه در دياربكر به كاروانسرا گفته مىشد . - م .\r\n","page_name":" 393 ","page_number":393},
  {"content":"\r\n\r\nعبوركنى و دراين‌حال از پل سنگى « 1 » باعظمتى مىگذرى كه آن را سخت نيكو و شگفت‌انگيز ساخته‌اند . گمان مىكنم كه از آن بهتر نتوان سراغ كرد . اين پل پنج دهانهء بلند و پهن يكپارچه دارد و دهانهء ميانه را روى بنيادى محكم از سنگ ساخته‌اند . طول اين دهانه دو يا سه و پهنايش يك گام است . اين بنا چنان بزرگ است كه محيطش بيست گام و به شكل ستون ساخته شده است و چون در وسط رودخانه قرار گرفته است دهانهء مركزى را نگاه مىدارد . اين دهانه چنان پهن و بلند است كه يك كشتى سيصد تنى بادبان برافراشته مىتواند از زير آن بگذرد . براستى بارها كه من روى آن پل ايستاده و رودخانه را تماشا كرده‌ام از ديدن آن ارتفاع عظيم لرزه بر تنم افتاده است . اما در حالىكه منظرهء اين پل را به ياد مىآورم بايد بگويم كه سه چيز را در ايران از عجايب سه‌گانه مىدانم يكى همين پل حصن كيف ، ديگرى كاخ حسن بيگ « 2 » سلطان و سه ديگر دژ چمشكزك « 3 » .\r\n\r\n\r\n","description":"","footnote":"\r\n( 1 ) . اين پل از بناهاى اشكانيان است و آخرين دهانهء آن سال گذشته يعنى در 1869 م . فروريخت .\r\n( 2 ) . در متن  Assambei  كه همان حسن بيگ يا اوزون حسن سردودمان آق‌قوينلو است . - م .\r\n( 3 ) . ر . ك . ص . 378 .\r\n","page_name":" 394 ","page_number":394},
  {"content":"\r\n\r\nدربارهء دژ كفندو و شهر بدليس ، در وصف قبايل كرد و كردها ، و سراج بيگ « 1 » امير آن شهر كه اعتنايى به شيخ اسماعيل ندارد .\r\n\r\n[ فصل پنج 
  ] 5\r\nگمان مىكنم كه به‌قدر كافى دربارهء اين شهر سخن گفته باشم . اكنون چنين مىنمايد كه بايد سفرى را كه آغاز كرده‌ام دنبال كنم . پس گويم كه در پايان آن دو ماهى كه در حصن كيف بودم آهنگ بدليس كردم و بعد از پنج روز سفر به دژى رسيدم به نام كفندو « 2 » كه يكى از اميران كرد بر آن فرمان مىراند و از هواداران فرمانرواى بدليس است . كفندو دژى است كوچك كه بر قلهء كوهى ساخته شده ؛ همهء آن سرزمين كوهستانى و خشك است زيرا مىبينيم كه از حصن كيفا تا بدليس راه پر از تپه و پشته است و معبرهايى تنگ و خطرناك دارد .\r\nاگرچه وعده داده بودم كه به ذكر منازلى پردازم كه به‌طور مستقيم بر سر راه من قرار گرفته بودند ، باز براى خرسندى خود و خشنودى خوانندگان ، از شهرى ياد مىكنم كه اندكى خارج از مسير من است ، و سعرت « 3 » نام دارد . در اين شهر فندق و\r\n\r\n\r\n","description":"","footnote":"\r\n( 1 ) .  Sararasbec  شايد سراج بيگ بوده باشد . - م .\r\n( 2 ) . در متن  Cafondur  . گرى در حاشيه مىنويسد : « اكنون كفندو  Keffendo  خوانده مىشود ، ويرانه‌هاى آن در پرتگاه تنگى واقع در درهء بدليس هنوز باقى است » .\r\n( 3 ) . در متن  Sert  و در حاشيهء گرى  Saert  . همو در اين حاشيه چنين مىنويسد : « بر ساحل بهتان‌سو  Bohtansu  يا دجلهء شرقى قرار دارد ، و  Asaerd  و  Mobaerla  نيز خوانده مىشود . دانوى  d'Anville  و كينير  Kinneir  آن را مطابق با تيگرانوسرتا  Tigranocerta  مىدانند ، اگرچه آقاى اينسورث  Ainsworth  اخيرا اين عقيده را رد كرده است زيرا خرابه‌اى بالاتر از سطح زمين در آنجا ديده نمىشود . تاسيت  Tacitus  و استرابون  Strabo  هر دو ، محل تيگرانوسرتا را نزديك نصيبين تعيين كرده‌اند ، اما سكه‌هاى تيگران  Tigranes  در اين محل نيز يافته مىشود » .\r\n","page_name":" 395 ","page_number":395},
  {"content":"\r\n\r\nگردو بسيار به عمل مىآيد همچنين مازو براى دباغى . سه دژ نيكو نيز در آن سامان ديده مىشود كه همه تابع حكومت حصن كيف است و نامهايشان ايخو « 1 » و ساسون « 2 » و ارزن « 3 » است . اين ارزن حاكم بلندقامت سياه‌پوست مسلمانى دارد كه از بندگان شاه اسماعيل و نامش قنبر بيگ « 4 » است و پيكرى و نيرويى غول‌آسا دارد . شاه اسماعيل او را سلطان خوانده و زيردست استاجلو كرده است .\r\nاكنون به يادم آمد كه پيش از اين گفتم كه ولايت دياربكر داراى شش شهر بزرگ و پنج دژ است اما در آن هنگام نامشان را ذكر نكردم و اكنون نام هريك را ياد مىكنم . شهرها عبارت است از اورفه ، قره‌آمد ، ماردين ، جزيره ، حصن كيف و سعرت « 5 » و دژها اينهاست : جملين ، ددو ، ارزن ، ايخو ، ساسون . تمام اين دژها را دژبدهايى است كه تابع استاجلو محمد بيگند . برگرديم به ذكر دژ كفندو كه پيش از اين ياد كردم و در نزديكى آن در دره‌اى ژرف رودى است « 6 » و خان بزرگ خوبى ساخته‌اند براى آسايش مردمى كه هنگام باريدن برف سنگين در آن سامان سفر مىكنند ، زيرا در آن سرزمين برف پىدرپى و بىنهايت سنگين مىبارد . من خود ناچار يك ماه در آن خان بسر بردم ، زيرا نتوانستم به سفر خود به بدليس ادامه دهم ، چون برفى سنگين همهء آن سرزمين را پوشانده بود .\r\nدر اين محل روستاييان كرد ، كه در پاره‌اى از دهكده‌هاى كوهستانى بسر مىبرند ، « 7 » نان و خواربار و جو و علوفه را به بهاى گران مىفروشند . اين سرزمين از وجود راهزنان پاك است زيرا در تمام مدتى كه در آن « خان » بودم كسى به من\r\n\r\n\r\n","description":"","footnote":"\r\n( 1 ) .  Aixu \r\n( 2 ) . در متن  Sanson  و در حاشيه ساسون  Sassone  .\r\n( 3 ) . در متن  Arcem  كه گرى آن را در حاشيه  Arzen  نوشته و چنين افزوده است : « در كنار  Huzu Arzen  نزديك روستاى  Giri Hassan  ، اكنون ويرانه است و آن شهر و اين ده هنوز بسيار وسعت دارند .\r\nسكه‌هاى فراوانى در آنجا پيدا شده است » . دربارهء ارزن ، ر . ك . لسترنج ، جغرافياى تاريخى سرزمينهاى خلافت شرقى ، ص . 121 . - م .\r\n( 4 ) . در متن  Gambarbec  كه پيداست همان قنبر بيگ است . - م .\r\n( 5 ) . اين اسامى در متن به ترتيب چنين آمده است : ارفه ، كاراميت ، ميردين ، جيزيره و اسانچيف . گرى در حاشيه صحيح آن اسامى را نوشته و افزوده است كه كاراميت ( قره‌آمد ) همان شهر دياربكر است .\r\n( 6 ) . مراد ازين رود ، بدليس چاى است كه از نزديك درياچهء وان سرچشمه مىگيرد و به بهتان‌سو يا دجلهء شرقى مىريزد .\r\n( 7 ) . جهانگردان كنونى اين ناحيه را طور ديگر وصف مىكنند .\r\n","page_name":" 396 ","page_number":396},
  {"content":"\r\n\r\nآسيب نرساند ، هرچند كه من همراه خادم كاروان‌باشى « 1 » بسيار به اين‌سو و آن‌سو مىرفتم ، و اگرچه اين خادم مقدارى از كالاى كاروان‌باشى و ديگر متاعها را به بهاى ده هزار دوكات در حصن كيف باقى نهاده و من نيز سه هزار دوكات با خود داشتم ، با اين همه هرگز به مشكلى برنخورديم . در آغاز ماه روبه‌راه نهاديم و من به بهترين وضعى كه ممكن بود خود را به بدليس رساندم . در آنجا پانزده روز ماندم و چشم‌براه خامائينيت قزوينى « 2 » بودم زيرا كارفرماى من مرا با او به تبريز فرستاده بود كه پولى وصول كنيم .\r\nاين شهر بدليس « 3 » نه بسيار بزرگ است و نه بارويى بر گرد آن كشيده‌اند ، اما در وسط شهر دژى نيكو بر فراز تپه‌اى ساخته‌اند كه وسيع و خوش‌ساخت است و بنا به اخبار و سنن آن ديار بنيادگذارش اسكندر بزرگ بوده است . اين قلعه كوشكها و برجهاى بلند دارد و بر گردش حصارى رفيع برافراشته‌اند . كردى به نام سراج بيگ هم بر شهر حكومت مىكند و هم بر دژ . مردى است در برابر سلطان شيخ اسماعيل نيمه‌ياغى و در ايران او را فرمانرواى اين دژ عالى مىدانند . تمام كردان نسبت به ديگر ايرانيان مسلمانانى كامل‌عيارترند زيرا ايرانيان به كيش صفويان گرويده‌اند اما كردها اين آيين را نپذيرفته‌اند ، اگرچه قباى سرخ « 4 » مىپوشند ، ولى در دل نفرتى شديد از ايشان دارند .\r\nاين شهر در دره‌اى در ميان كوههاى بلند نهاده است ، چنان كه از انظار مسافران مخفى بوده است و هست ، و تا كسى به آن نزديك نشود نمىتواند آن را ببيند . تمام آن ناحيه در حكم منبع و مخزن برف است زيرا بجز چند ماه در سال پيوسته در آن سامان برف مىبارد و مردم نمىتوانند پيش از پانزدهم يا بيستم آوريل در زمين بذر بكارند . بسيارى از بازرگانان اين شهر را ترك مىگويند و براى دادوستد به حلب و تبريز و بصره مىروند زيرا چيزى ندارد كه خريدنى باشد ، و\r\n\r\n\r\n","description":"","footnote":"\r\n( 1 ) . در متن  Carimbassi  و در حاشيهء گرى كاروان‌باشى .\r\n( 2 ) . چنين است در متن  Comminit of Casvem  . گرى چيزى در توضيح اين نام ننوشته است . محتمل است كه جزء دوم كلمه ، كازوم همان قزوين باشد . ر . ك . صفحات 450 و 455 . - م .\r\n( 3 ) . دربارهء بدليس ( يا بتليس ) رجوع كنيد به سفرنامهء زنو ، ص . 223 .\r\n( 4 ) . مراد از قباى سرخ ، تاج قزلباش است ، ر . ك . ص . 390 . - م .\r\n","page_name":" 397 ","page_number":397},
  {"content":"\r\n\r\nكالايى براى خرده‌فروشى عرضه نمىشود زيرا مردم آن ديار همه كرد و از نژادى پستند . مسيحيان ارمنى نيز در آنجا فراوانند ، مردمانى بمراتب بدتر از مسلمانانند اگرچه ارمنيان همين شهر بهتر از ارمنيانى هستند كه در ديگر نقاط ايران با ايشان برخورد مىكنى . از ميان اين شهر رودى « 1 » مىگذرد و به همين سبب شهرى پرآب است . دژ نيز چشمه‌اى دارد كه اگرچه كم‌آب است ، دژنشينان را بسنده است . در زمستان هركس مقدارى برف فراهم و در آب‌انبار ذخيره مىكند و در تابستان به كار مىبرد . اين كرد ، يعنى سراج بيگ حاكم شهر ، اعتنايى به سلطان شيخ اسماعيل ندارد . به ياد دارم ، هنگامى كه در تبريز بودم ، شاه چندبار او را به دربار احضار كرد اما وى هرگز اعتماد نكرد كه به حضور شاه رود . ازاين‌رو شيخ اسماعيل يكى از سرداران خود را به نام زمان محمد بيگ با قريب شش هزار سوار به پيكار با او فرستاد .\r\nاين سپاه چون به مسافت دو روز راه از بدليس رسيد پيكى از پيش نزد حاكم فرستاده شده بود و فرمان آورده بود كه زمان محمد بيگ بيدرنگ به تبريز بازگردد .\r\nكرد نيز با كسان خود عنان بگردانيد و نزد شيخ اسماعيل رفت و وى را سخت پريشان يافت زيرا ازبكى موسوم به ياشيلباش « 2 » به كشورش تاخته و سرزمين يزد را به باد غارت گرفته بود . اسماعيل در صدد مقابله برآمد و همهء سواران و پيادگان خود را گرد كرد و به جنگ شيبك خان رفت كه از خويشاوندان تيمور لنگ بزرگ « 3 » و فرمانرواى تاتارستان و خراسان « 4 » تا حدود سمرقند بود .\r\nذكر آنچه در اين‌باره گذشت مىگذارم به جايى مناسب‌تر و همهء داستان را بشرح و تفصيل بازخواهم گفت . اكنون برمىگردم به بيان آنچه نخست بر عهده گرفته بودم .\r\n\r\n\r\n","description":"","footnote":"\r\n( 1 ) . مراد بدليس چاى است ، ر . ك . ص . 396 .\r\n( 2 ) . در متن  Casilbas  . گرى در حاشيه مىنويسد : « شيبانى خان ، يشيلباش  Yeshilbash  ر . ك . سفرنامهء زنو ، ص . 271 » . دربارهء يشيلباش يا ياشيلباش به معنى سرسبز كه به شيبك خان و پيروانش اطلاق مىشده است ر . ك . ص 338 .\r\n( 3 ) . شيبانى خان از سلالهء چنگيز خان و دشمن خاندان تيمورى بود .\r\n( 4 ) . در متن  Curidin  . گرى در حواشى خود چيزى در اين‌باره ننوشته است . ظاهرا به ظن قريب به يقين همان خراسان است . - م .\r\n","page_name":" 398 ","page_number":398},
  {"content":"\r\n\r\nدر وصف دريا يا درياچهء نمك ، و دژهاى پيرامونش . ذكر شهر آرمناك « 1 » واقع در جزيره‌اى در اين دريا كه ساكنانش همه ارمنيان مسيحيند . دربارهء دژ وسطان و وان كه فرمانروايش زيدى بيگ خوانده مىشود و سر از فرمان شيخ اسماعيل پيچيده است .\r\nبيرام بيگ « 2 » به جنگ او فرستاده شد و وى سه ماه دژ را در محاصره گرفت و چون دژ تسليم شد ، زيدى بيگ شبانه گريخت .\r\n\r\n[ فصل شش 
  ] 6\r\nآنگاه از بدليس روبه‌راه نهادم و روز دوم به تدوان « 3 » رسيدم كه دژى است كوچك بر فراز كوهى كه در دريا پيش رفته است ، چنان كه ذكرش بيايد . در اين سرزمين دريا يا درياچه‌اى است كه آبش شور است اما نه به شورى آب درياى آدرياتيك . درازايش سيصد ميل و پهنايش در پهن‌ترين جا يكصد و پنجاه ميل و در پيرامونش مصبهاى بسيار است . ناحيه‌اى است بارور و پر از روستاهايى كه بيشتر آنها ارمنىنشين است . پيرامون اين دريا دژهاى باشكوهى است كه كردها و ارمنيها در آنها بسر مىبرند . من در تمام آنها به دادوستد پرداخته‌ام زيرا بر سر راه خود به تبريز ، از يك سوى درياچه رفتم ، و در مراجعت ، از سوى ديگر درياچه بازگشتم ؛ چه اين درياچه در سر راه قرار دارد . چهار تا از دژها در سمت شرق درياچه واقع است و آنها عبارت است از تدوان كه پيش از اين نام بردم ، وسطان ، وان « 4 » و\r\n\r\n\r\n","description":"","footnote":"\r\n( 1 ) .  Arminig \r\n( 2 ) . در متن اينجا  Bairdunbec  و در ص . 401  Bairambec  آمده است . - م .\r\n( 3 ) . در متن  Totouan  كه گرى در حاشيه مىنويسد : « تدوان  Tadvan  در ساحل درياچهء وان » .\r\n( 4 ) . وان يا  Artemita  ، ارتميتاى باستان بنا به نوشتهء كينير به مسافت دو ميل از درياچه قرار دارد . « داراى حصارى نيكو و خندقى ژرف است و چهار دروازه دارد . كه يكى از آنها همان در ورودى كاخ حاكم است ، ديگرى در سمت مشرق دروازهء تبريز خوانده مىشود ، و سومى در سمت جنوب ، موسوم است به دروازهء وسط ، و چهارمى كه روبه‌روى درياچه است معروف است به دروازه سين‌لا  Sinla  . در شمال قلعه‌اى دارد كه -\r\n","page_name":" 399 ","page_number":399},
  {"content":"\r\n\r\nپيگرى « 1 » . و اما دژهاى واقع در سمت غربى درياچه اينهاست : ارجيش « 2 » ، ابل‌گيريس « 3 » و اخلاط « 4 » . اخلاط چنان كه از بناهاى آن برمىآيد در قديم شهرى بزرگ بوده است اما اكنون مبدل به دژى كوچك شده است . بين تدوان و وسطان جزيره‌اى بلند در دريا قرار دارد « 5 » كه تا خشكى دو ميل فاصله دارد و يكپارچه از سنگ سخت است و بر فراز جزيره شهركى است كه محيطش دو ميل است و بزرگى شهر به اندازهء وسعت جزيره است . اين شهر كه آرمناك خوانده مىشود پرجمعيت است و ساكنانش تنها ارمنيهاى مسيحيند و يك مسلمان هم در آن بسر نمىبرد . بسيارى كليسا دارد كه همه خاص پرستش ارمنيهاى مسيحى است ، از جمله كليساى حضرت يحيى « 6 » كه از همهء كليساهاى آنجا بزرگترست و منارش را به شكل برج ساخته‌اند و چندان بلند است كه بر همهء شهر مشرف است و در ميان ناقوسهاى اين كليسا ناقوسى چنان بزرگ وجود دارد كه چون آن را بنوازند آهنگش در همهء آن سرزمين مىپيچد . رو\r\n\r\n\r\n","description":"","footnote":"\r\nروى تپه‌اى بلند و عمودى ساخته‌اند ، و مستقيم سر به آسمان برافراشته است . فقط از يك معبر مىتوان به اين دژ راه يافت . اين معبر نيز چنان تنگ است كه تنها دو تن شانه به شانه مىتوانند از آن بگذرند . هميشه غلات و سازوبرگ نظامى در قلعه موجود است و در ميان اين تأسيسات ، دژ كاخ « آقا » ى ينىچريها قرار دارد .\r\nآب و نعمت در اين شهر فراوان است . خانه‌ها از سنگ و كاشى ساخته شده است . كوچه‌ها پهن است و خوب سنگفرش شده . مىگويند كه جمعيت شهر بالغ بر پنجاه هزار تن است كه دو سوم آنها ترك و ما بقى كرد و ارمنيند . هواى شهر پاكيزه و اطراف شهر خرم و باصفاست . »\r\n( 1 ) . در متن  Belgari  گرى در حاشيه چنين مىنويسد : « پيگرى  Peygri  كه اكنون بيگيرقلعه  Beygir Kelleh  ناميده مىشود ، مشكل بتوان گفت كه بر ساحل درياچه است ، بلكه مسافتى اندك با آن فاصله دارد . در كنار نهر كوچكى واقع شده است كه به همان درياچه مىريزد . »\r\n( 2 ) . در متن  Argis  . در حاشيهء گرى : « ارجيش ، ارض الجواز  Ardh - el Jivaz  » . همين مترجم توضيح ديگرى دربارهء ارجيش نوشته كه اشتباها در چند سطر پس از اين مطلب چاپ شده است ، مىنويسد « ارجيش ( ارزس  Arzes  باستانى ) شهرى است كه شش هزار جمعيت دارد و در قسمت شمال شرقى درياچه قرار دارد و مسافتش تا وان سه روز راه است » .\r\n( 3 ) .  Abalgiris  . در لسترنج مذكور نيست . - م .\r\n( 4 ) . در متن  Calata  . در حاشيهء گرى : « اخلاط  Iklat  ، شهر ارمنىنشين بسيار قديمى است كه بعدها پايتخت ملوك ايوبى و سپس آق‌قوينلو شد » .\r\n( 5 ) . مراد جزيرهء آق‌تمر  Ak - Tamar  مركز جاثليق ارامنه است كه لايارد  Layard  به وصف آن پرداخته است .\r\n( 6 ) .  St . John  از حواريون عيساى مسيح . - م .\r\n","page_name":" 400 ","page_number":400},
  {"content":"\r\n\r\nكه داراى همه‌گونه درخت ميوه است . اين ناحيه آب و هواى سالم و فرحبخش دارد و كوههايى چنان بلند آن را در ميان گرفته كه گويى گردونساى است و نه همان در گرد خليج بلكه پيرامون همهء دريا كوههاى سرسپيد ديده مىشود كه جاودانه با برف پوشيده شده است .\r\nبه مسافت دو روز از اين محل به دژ وسطان مىرسى كه به دست شيخ اسماعيل ويران شد و تنها شهر و بازارى از آن باقى است . وسطان بر كرانهء خليج بزرگى كه در اين درياست نهاده است . روستاهاى بسيار دارد كه ساكنانش كردانند .\r\nفراوانى نعمت در اينجا بيش از ديگر جاهاست . در اين محل مقدار بسيارى عسل سفيد مىسازند كه گاه‌گاه با پنير و روغن اعلا براى فروش به تبريز مىفرستند .\r\nچون به سفر خود به مسافت يك روز ادامه دهيم به دژ وان مىرسيم كه بر فراز كوه يا تپه‌اى از سنگ سخت ساخته شده است و آب پاكيزه از آن به هر سوى روان است . محيط وان بيش از يك ميل اما تنگ و باريك است مانند صخره‌اى كه بر آن بنا شده است . همچنين بر قلهء اين صخره در بخشى كه مانند ديوار سربالاست چشمهء آبى است كه همهء دژنشينان از آن بهره مىگيرند . « 1 » حاكم اين قلعه اميرى است كرد به نام زيدى بيگ « 2 » كه از اعيان محتشم است و از اينكه فرمانرواى اين دژ نيكو و بسيارى دژهاى ديگر آن كوهستان است ، سخت به خويشتن مىبالد . به نام خود از زر و سيم و مس سكه زده بود . پايين‌تر از دژ شهرى است بزرگ كه بيشتر مردمانش ارمنيند اما ساكنان درون دژ همه كردند . اين محل يك ميل از دريا فاصله دارد و نعمت در آنجا فراوان است . اين امير فرزندان بسيارى دارد كه بر دژهاى پيرامون وان فرمان مىرانند و چنان كه گفتم خودش سخت به‌قدرت خويش مغرور است و سر از فرمان شاه اسماعيل پيچيده . شاه در فرصت ديگر يكى از سردارانش را به نام بيرام بيگ با ده هزار تن از نخبهء سپاهيان به جنگ او فرستاد .\r\nهنگامى كه در تبريز بودم شرح وقايع را از سربازانى كه از نبرد بازگشته بودند شنيدم بخصوص از فرمانده توپخانه كه مردى نيك‌سرشت و از ياران جانى من بود و آقا\r\n\r\n\r\n","description":"","footnote":"\r\n( 1 ) . بر ديوارهاى اين دژ سنگ‌نوشته‌هاى متعددى ديده مىشود و جاى حيرت است كه بازرگان ونيزى چيزى دربارهء آنها نگفته است .\r\n( 2 ) . در متن  Zidibec  ولى در همهء تواريخ فارسى نام اين ياغى صارم كرد نوشته شده است . - م .\r\n","page_name":" 401 ","page_number":401},
  {"content":"\r\n\r\nموسى بيگ طرابوزانى « 1 » نام داشت .\r\nشنيدم كه چون بيرام بيگ با سپاهش به پايين قلعه رسيد زيدى بيگ پرنيرنگ يكى از كسان خود را نزدش فرستاد تا از او زنهار بخواهد و به دستبوس وى برود . چون مسؤولش اجابت شد با چند تن از همراهان خود بىسلاح از دژ فرود آمد و چون به حضور بيرام بيگ رسيد به رسم ايرانيان و صفويان بر وى سلام كرد و گفت در عجبم كه چرا عاليجناب با اين سپاه بدينجا آمده است ، زيرا به اين كار نيازى نبوده است ؛ چون اگرچه در گذشته نافرمانى كرده‌ام اما در آينده مىخواهم كه چاكر وفادار شيخ اسماعيل باشم . آنگاه سر خود را تا زمين خم كرد و هربار كه نام شيخ اسماعيل را بر زبان مىراند چنين مىكرد . با اين كار مىخواست آن نام بزرگ را تعظيم نموده باشد و نشان دهد كه به حكم وظيفه در گفت‌وگو با سردار نهايت شكسته‌نفسى و احترام را در حق او و شاه رعايت مىكند . سرانجام با اصرار و الحاح از بيرام بيگ خواهش كرد كه چون به پيشگاه مبارك پادشاه خود شيخ اسماعيل رسيد از راه لطف و عنايت از او دفاع كند و وى را در عذر تقصير خدمت يارى نمايد . بيرام بيگ سردار قول داد كه چنين كند . از قول دادن گذشته ، ضيافتى شاهانه نيز برايش ترتيب داد . پس از آنكه هر دو در دشت با هم ناهار خوردند ، زيدى بيگ بناى عذرخواهى نهاد و از بيرام بيگ به جهت رنج و مشقتى كه به خاطر او بر خود هموار كرده و با چنان سپاهى گران به آن سامان آمده است پوزش خواست . سپس بر پاى خاست و گفت :\r\n« سرور من ، مرا همراه هركس كه مىخواهى به دژ بفرست تا آن را به دست او بسپارم و از تو تمنا دارم كه به من دو روز مهلت دهى تا با تو به پيشگاه سلطان شيخ اسماعيل رويم » . سردار خواهش او را پذيرفت و يكى از اميران را كه نامش منصور - بيگ بود فراخواند و فرمان داد كه با زيدى بيگ به دژ رود و تا وصول فرمان شاه اسماعيل فرماندهى آنجا را بر عهده گيرد و به زيدى بيگ نيز وعده داد كه از نفوذى كه در شيخ اسماعيل دارد بهره جويد و كارى كند كه او همچنان فرمانرواى دژ و آن سرزمين دلكش باقى بماند .\r\n\r\n\r\n","description":"","footnote":"\r\n( 1 ) . در متن  Camusabec  .\r\n","page_name":" 402 ","page_number":402},
  {"content":"\r\n\r\nپس از اين شرط و قرار ، زيدى بيگ روبه‌راه نهاد و امير منصور بيگ با عده‌اى از سپاهيان كه شايد صد تن بودند همراه او رفت تا دژ را به نام شيخ اسماعيل تصرف كند . چون به دروازهء دژ رسيدند زيدى بيگ نخست به درون رفت و منصور بيگ و كسانش در پى او روان شدند كه ناگاه دروازه بسته شد و يك هزار و پانصد تن از مردان مسلح كه آمادهء كار بودند پديدار شدند و منصور بيگ را با همه كسانش از دم تيغ بيدريغ گذراندند . سپس زيدى بيگ با همان سپاهيان به سوى اردو روان شد و چون به بيرام بيگ قول شرف داده بود او و لشكريانش را در حالى يافت كه سلاح به سويى نهاده و فارغ از بدگمانى نشسته بودند . آنگاه گستاخانه با همهء لشكر درآويخت و خون بسيارى از لشكريان را ريخت . از سپاهيان خود او نيز سيصد تنى كشته و بسيارى زخمى شدند . در اين گيرودار بر بيرام بيگ سردار نيز سه جراحت رسيد . زيدى بيگ به بهترين وجهى عقب‌نشينى كرد و به دژ رفت و دروازه‌ها را بست و در آنجا حصارى شد و پنداشت كه از هر تاخت‌وتاز ايمن خواهد بود . پس از آنكه چنين كاميابى نصيب او شد بيرام بيگ با دو توپ متوسط كه در اردو داشت قلعه را به گلوله بست اما توپها كارى از پيش نبرد زيرا ديوارهاى دژ بسيار محكم و توپچيان سخت ناآزموده بودند . پس از آنكه دژ را سه ماه شهربندان كرد سرانجام توپچيان ، محلى سراغ دادند كه از آنجا چشمه‌اى به درون دژ مىريخت و حصاريان از آنجا آب برمىداشتند . بيرام بيگ و كسانش آن دو توپ را نزديك آن محل كار گذاشتند و چندان گلوله رها كردند كه مجراى چشمه ويران شد و آب كه بالا مىآمد فرونشست . بدين‌گونه بيدرنگ بر جان دژنشينان تسلط يافتند و زيدى بيگ كه اكنون خود را دور از امن و امان مىديد بر آن شد كه شبانگاه از آنجا بگريزد . پس با پنجاه تن از درباريان خود از ديوارهاى دژ فرود آمد و بىآنكه نيت خود را بر كسى فاش كرده باشد خزانه و زن و دو دختر خود را برداشت و پس از تغيير شكل از ميان كوهها گريخت و خود را به ديگر استحكاماتى كه داشت رساند .\r\nروز ديگر بامدادان در همه‌جا شايع شد كه زيدى بيگ گريخته است . ازاين‌رو مردم بيدرنگ كس به نزد بيرام بيگ فرستادند و پيشنهاد كردند كه دژ را تسليم كنند به شرط آنكه جان و مال ايشان در امان باشد . بيرام بيگ كه از كار محاصره كردن دژ كه قريب به سه ماه زمان گرفته بود بستوه آمده بود قول مردانه داد و درخواست\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nدژنشينان را پذيرفت . آنگاه دروازه‌هاى دژ را به روى او گشودند و چون داخل قلعه شد گفتند كه زيدى بيگ شبانه با درباريان خود فرار را بر قرار ترجيح داده است .\r\nحال بنگريد كه بيرام بيگ از اينكه نتوانسته بود دشمن را بچنگ آورد چه مايه دلتنگ و غمگين شد . بارى پس از آنكه حاكمى براى حفظ قلعه برگماشت و خواربار كافى در اختيار او نهاد به تبريز بازگشت . شاه اسماعيل فرمان داد كه در همه‌جا جشن شادى و بزم سرور برپا كنند و اين رسمى است كه مردم آن ديار چون چنين خبرهاى خوشى بشنوند بجاىآورند . آنگاه شاه با بسيارى از بزرگان درگاه به خوى رفت و چندى در آنجا ماند و به شكار و ديگر سرگرميها پرداخت .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nدر وصف دژ الاتامديا « 1 » و شهرهاى مرند و خوى و تبريز كه تختگاه پادشاهان ايران است و شرح دژها و كاخها و چشمه‌ها و گرمابه‌هايى كه در آنجاست . در بيان مسجد شگفت‌انگيزى كه در وسط شهر قرار دارد . دربارهء مردان و زنان و آداب و رسوم ايشان و وضع بازرگانى تبريز .\r\n\r\n[ فصل هفت 
  ] 7\r\nرشتهء سخن را اندكى رها كردم تا خواننده را از اين داستان شنيدنى « 2 » آگاه كرده باشم و اكنون باز بايد به مطلب بازگردم و از دژ وان كه پيش از اين ياد كردم سخن گويم . از وان كه بگذريم به مسافت سه روز راه مىرسيم به دژى ديگر به نام الاتامديا . كه ساكنان و حكمران آنها تنها تركمانانند و ايشان مردمانى نيك‌گوهرند .\r\nبه مسافت سه روز از اين محل مىرسيم به مرند « 3 » كه در روزگار باستان چنان كه از بناهاى قديمى آن برمىآيد شهرى بزرگ بوده است . مرند در دشتى زيبا قرار دارد با نهرها و باغهاى فراوان اما قسمت داخلى مرند عبارت است از شهرى كوچك كه داراى بازارى است . اگر سه روز ديگر به سفر خود ادامه دهيم مىرسيم به دشت بزرگ نيكويى كه كوههاى بلند آن را در ميان گرفته است و در ميان آن محل وسيعى به نام خوى قرار دارد كه در روزگار قديم شهرى بزرگ بوده است و اين مطلب از ديدن جاى پهناورى برمىآيد كه ويرانه‌هاى شهر را دربر دارد . در روزگار قديم رسم بر اين بوده است ( و هنوز اين رسم باقى است ) كه هنگامى كه شاه مىخواهد با لشكر\r\n\r\n\r\n","description":"","footnote":"\r\n( 1 ) .  Elatamedia \r\n( 2 ) . مراد نويسنده داستان آن كرد ياغى است كه پيش از اين گذشت . - م .\r\n( 3 ) . در متن  Merent  . گرى در حاشيه مىنويسد : « مرند شهرى است تقريبا در وسط راه تبريز به خوى و از اين نام چنين برمىآيد كه مقصود مؤلف همين مرند است ، اما جهانگرد ونيزى صريحا در اينجا مىنويسد كه مرند بين وان و خوى است . ازاين‌رو بايد محل آن را در آن قسمت سفيد از نقشهء كيپرت  kiepert  در مشرق درياچهء وان سراغ كرد . »\r\n","page_name":" 405 ","page_number":405},
  {"content":"\r\n\r\nخود به جنگ رود دسته‌هاى سپاه همه در آنجا گرد آيند . اين شهر تا چندى پيش ويران بود اما چون شيخ اسماعيل به تخت سلطنت نشست به تجديد بناى آن شهر كوشيد و اكنون قسمت اعظم آن را آباد كرده است . از جمله بناهايى كه ساخته كاخى است بزرگ كه به زبان فارسى دولتخانه « 1 » خوانده مىشود و معنى آن « منزل مطبوع » « 2 » است . بر گرد اين كاخ ديوارهايى از آجر كشيده‌اند و قصر و حرم « 3 » بر روى هم تشكيل محلى وسيع داده است . در داخل كاخ تالارها و اتاقهاى فراوان ساخته‌اند ، همه در زير يك سقف ، و قصر داراى باغى بزرگ و باشكوه است . كاخ دودر و دو حياط عالى دارد كه آنها را بسيار خوب تزئين كرده‌اند و اين مدخلها شبيه دو راهرو سرپوشيدهء دير راهبان است . در جلو دروازه‌اى كه رو به مغرب است سه برج كوچك ديده مىشود كه محيط هركدام هشت يا رد و بلندى هريك پانزده شانزده يا رد است . اين برجها را از شاخ گوزن نمفرونى « 4 » ساخته‌اند و همه برآنند كه آنها را در جهان همانند نيست . ايرانيان نيز اين چيزها را سخت گرانقدر مىپندارند . ازاين‌رو اين برجها را از نظر جلوه و نمايش از شاخ آن جانوران ساخته‌اند زيرا كوههاى آن سامان صخره‌اى ، پر از نخجير است . سلطان شيخ اسماعيل - كه اين همه جانوران را او و امرايش كشته‌اند - براستى سخت شيفتهء شكار است و براى آنكه نشان دهد صيادى ماهر است فرمان داده است كه اين سه برج را از شاخ بسازند و از زيستن در اين كاخ بيشتر از زندگى كردن در تبريز لذت مىبرد ، زيرا اين سرزمين براى شكار بسيار مناسب است . در اين شهر نيز رنگ سرخ لاكى به مقدار فراوان مىسازند و آن را از ريشه‌هاى سرخى فراهم مىكنند كه در زيرزمين است و با بيل و كلنگ بيرون مىآورند و سپس به « هرمز » مىفرستند ؛ از اين ريشه‌ها براى ساختن و به كار بردن رنگ سرخ در غالب نقاط هندوستان بهره مىجويند .\r\nبه مسافت يك روز از اين شهر ، شهركى است به نام مرند « 5 » و به فاصلهء يك روز\r\n\r\n\r\n","description":"","footnote":"\r\n( 1 ) . در متن  Douler Chana  و در حاشيهء گرى دولتخانه .\r\n( 2 ) .  Pleasant abode \r\n( 3 ) . در متن  Arim  و در حاشيهء گرى حرم .\r\n( 4 ) .  Namphroni \r\n( 5 ) . در متن  Merent  و در حاشيهء گرى : « مرند ، ر . ك . ص . 405 . » .\r\n","page_name":" 406 ","page_number":406},
  {"content":"\r\n\r\nاز مرند ، محل كوچك ديگرى است به نام صوفيان « 1 » كه در دشت تبريز در دامنهء كوهى قرار دارد : روستايى است زيبا و جوى و باغ فراوان دارد .\r\nاز صوفيان كه بگذريم مىرسيم به شهر بزرگ و باشكوه تبريز كه مقر داريوش شاه ايران بوده - بعدها به دست اسكندر كبير مغلوب و مقتول شد - و پيوسته تختگاه شاهان ايران آنجا قرار داشته است . سلطان حسن بيگ و پس از او پسرش يعقوب سلطان در اينجا مىزيستند .\r\nبه نظر من محيط اين شهر بزرگ « 2 » نزديك به بيست و چهار ميل است و مانند ونيز بارو ندارد . داراى كاخهاى بزرگى است كه يادگار شاهانى است كه بر ايران فرمانروا بوده‌اند و خانه‌هاى باشكوه بسيار دارد .\r\nدو رود از ميان تبريز مىگذرد و در نيم ميلى بيرون از شهر به سوى مغرب\r\n\r\n\r\n","description":"","footnote":"\r\n( 1 ) . صوفيان بر كرانهء آق‌چاى از شعبه‌هاى رود ارس و بر سر راهى قرار دارد كه مستقيما به تبريز مىرود .\r\n( 2 ) . توريز  Tauris  يا چنان كه اكنون خوانده مىشود تبريز را غالبا همان اكباتان  Ecbatana  [ - هگمتانه ، همدان امروز كه هيچ ربطى به تبريز ندارد 
  ] مىدانند . كينير [ در عصر فتحعلى شاه 
  ] مىنويسد : « ايرانيان زبيده زن نامدار هارون الرشيد را بانى آن شهر مىدانند ، اما چون به‌طور كلى در مورد تاريخ شهرهاى خود بسيار جاهلند هرگونه اطلاعى كه از ايشان بدست آيد كمتر مورد اعتماد تواند بود . در اينكه تبريز اقامتگاه مورد علاقهء هارون الرشيد بوده است جاى ترديد نيست ، هرچند نتوان او را در واقع بنيانگذار تبريز دانست ؛ احتمال دارد كه به ميزان معتنابهى در پيشرفت و آراستن آن كوشيده باشد . تبريز در زمان شاردن يكى از بزرگترين و پرجمعيت‌ترين شهرهاى مشرق‌زمين بود . بنا به نوشتهء آن جهانگرد عدهء ساكنانش پانصد هزار بود . اما هيچ شهر به‌قدر تبريز دچار ويرانى و غارت ناشى از جنگ نشده است . از آنجا كه در مرز امپراتوريهاى متخاصم قرار گرفته است بتناوب در دست تركان و تاتاران و ايرانيان بوده و هشت نوبت مختلف دست به تسخير و غارتش گشوده‌اند . و اما ويرانيهاى آن به سبب زلزله‌هايى است كه در مواقع مختلف باشكوه‌ترين بناهايش را با خاك يكسان كرده است .\r\n« اكنون جمعيت تبريز بيش از سى هزار تن نيست و بر روى هم يكى از بينواترين شهرهايى است كه در ايران ديده‌ام . تبريز در دشتى پهناور در دامنهء كوهى و بر كنار رودى كوچك قرار دارد كه آبش به مصرف زراعت مىرسد . تبريز با ديوارى مخروبه محصور است و تنها ساختمان مناسبى كه در آن ديده مىشود سربازخانه‌اى است كه شاهزاده براى سپاه خود ساخته است . خرابه‌هاى شهر قديم بسيار وسيع و پست و ناچيز است و عبارت است از تودهء درهم و برهمى از ديوارهاى كهن خشتى » .\r\nبنا بر رصد آقايان اعضاى « ميسيون » عرض جغرافيايى تبريز 38 درجه و 10 دقيقهء شمالى و 46 درجه و 37 دقيقهء شرقى است » .\r\nاز زمان كينير بر جمعيت و ميزان تجارت تبريز بسيار افزوده شده است و علت اين امر تا حدى آن است كه با روسيه ارتباط دارد . جمعيت كنونى [ سال 1870 م . 
  ] تبريز تقريبا هشتاد هزار تن است .\r\n","page_name":" 407 ","page_number":407},
  {"content":"\r\n\r\nرود بزرگى روان است كه آبى شور دارد ، و پلى سنگى بر آن زده‌اند . در تمام نواحى مجاور چشمه‌هايى ديده مىشود ، ولى آب عمدهء آن نواحى از كاريز است . درون كاخهاى شاهان گذشته را ، به نحوى شگفت‌انگيز آراسته‌اند و از بيرون با زر و رنگهاى گوناگون پوشانده ؛ و هر كاخى را مسجدى و گرمابه‌اى جداگانه است كه آنها را نيز زراندود كرده و با طرحهاى ظريف و زيبا زينت داده‌اند . هر فرد تبريزى درون اتاق خود را سراپا گچ‌برى كرده و طرحهاى گوناگون را با شنگرف آراسته است .\r\nبسيارى از مسجدها را نيز چنان ساخته‌اند كه تحسين بينندگان را برمىانگيزد . از جمله مسجدى است در وسط شهر كه چنان خوب ساخته‌اند كه نمىدانم چگونه به شرح و توصيف آن بپردازم ، اما درهرحال مىكوشم به نحوى اين كار را انجام دهم .\r\nاين مسجد « عمارت عالىقاپو » « 1 » ناميده مىشود و بسيار بزرگ است ، اما هرگز قسمت ميانهء آن را نپوشانده‌اند . در قسمتى كه مسلمانان به عبادت مىپردازند محراب « 2 » يا طاقى است چنان بزرگ كه اگر تيرى پرتاب كنند به سقف آن نمىرسد اما اين قسمت ناتمام مانده است . همهء محوطه اطراف آن داراى طاقهايى است كه از سنگهاى اعلا ساخته‌اند و اين طاقها بر ستونهاى مرمر قرار دارد ، مرمرهايى چنان اعلا و شفاف كه به بلور مىماند و همهء اين ستونها از حيث بلندى و پهنى يكسان و ارتفاعشان پنج شش قدم است . اين مسجد سه در دارد كه تنها دو تا از آنها باز است و قسمت بالاى درها قوسىشكل است . هردرى را ستونى است سنگى كه از مرمر ساخته نشده بلكه از سنگهايى به رنگهاى گوناگون بنا كرده‌اند ، بقيهء طاق را از طبقات گچ‌برى ساخته‌اند نه از سنگ مرمر . در مدخل هر در لوحه‌اى از مرمر شفاف نصب كرده‌اند ، چنان صاف و اعلا كه هركس مىتواند عكس روى خود را در آن بيند .\r\nاين مسجد را از روستاهاى پيرامون شهر مىتوان ديد حتى از مسافت يك ميل مىتوان اين الواح را كه پهناى هر كدامشان سه يا رد است به خوبى مشاهده كرد .\r\nدرهايى كه باز و بسته مىشود عرضشان سه يا رد و ارتفاعشان پنج يا رد است و آنها را از تيرهاى بزرگى كه به قطعات و باريكه‌هاى مختلفى تقسيم شده است ساخته‌اند\r\n\r\n\r\n","description":"","footnote":"\r\n( 1 ) . در متن  Imareth alegeat  . گرى دربارهء اين نام حاشيه‌اى ندارد .\r\n( 2 ) . متن انگليسى چنين است  There is a choir that is a vault  .\r\n","page_name":" 408 ","page_number":408},
  {"content":"\r\n\r\nو اين درها با صفحات مفرغى بزرگى پوشانده شده است كه صيقل يافته و زراندود شده است . در برابر در بزرگ مسجد نهرى از زير طاقهاى سنگى جريان دارد . در ميان اين ساختمان چشمهء بزرگى ديده مىشود كه از زمين نمىجوشد بلكه چشمه‌اى است مصنوعى زيرا آب چشمه را موافق دلخواه از يك دهانه جارى و از دهانه‌اى ديگر خالى مىكنند . طول چشمه صد قدم و عرض آن همين اندازه و عمقش در وسط شش پا ( فوت ) است و در اين نقطه سكوئى بر روى شش ستون يا پايه از صافترين مرمرها ساخته و قسمت داخلى و خارجى آنها را كنده‌كارى كرده‌اند . اين بنا بسيار كهن است اما سكو را تازه ساخته و پلى براى عبور از كنار چشمه به سكو بنا كرده‌اند . در اين چشمه زورقى زيبا به شكل « بوسنتور » « 1 » ديده مىشود كه سلطان شيخ اسماعيل به هنگام كودكى با چهار پنج تن از اميران سوار آن مىشده ( هنوز هم اين كار را مىكند ) و در چشمه به پارو زدن مىپرداخته است .\r\nبيش از اين در اين‌باره سخن نمىگويم و به ذكر دو درخت تناور نارون مىپردازم كه در زير هركدام يكصد و پنجاه تن مىتوانند بايستند و در آنجا مردم جمع مىشوند و به وعظ و خطابه و اعلام و طرح مسائل دينى مربوط به آيين جديد صفويان مىپردازند . « 2 »\r\nواعظان عبارتند از دو تن از مجتهدان اين مذهب كه يكى از ايشان چنان كه بسيارى از مردم مىگويند مسائل دينى را به سلطان شيخ اسماعيل تعليم داده است و ديگرى در محل حاضر مىشود و بدقت مراقب مجلس وعظ است و مردم را به كيش نو درمىآورد .\r\nتبريز نيز داراى دژى زيباست كه در مشرق شهر و در دامنهء تپه‌اى قرار دارد اما غيرمسكون است . جز كاخى باشكوه اتاقى ندارد . قسمتى از اين كاخ را در درون تپه ساخته‌اند و ديدنش سخت مايهء حيرت است ، چنان كه از شرحى كه خواهم داد درخواهيد يافت . اين كاخ بسيار بلند است و نيمى از آن يكپارچه به نظر مىرسد . در\r\n\r\n\r\n","description":"","footnote":"\r\n( 1 ) .  bucentaur  سر زورق را گويند كه نيمى از آن به شكل انسان و نيمى به شكل گاو نر ساخته باشند . - م .\r\n( 2 ) . در اينجا مترجم انگليسى ، گرى ، اشارهء مختصرى به اصول عقايد شيعه مىكند كه چون براى خوانندگان فارسىزبان كمترين سودى ندارد از ترجمه‌اش چشم پوشيدم . - م .\r\n","page_name":" 409 ","page_number":409},
  {"content":"\r\n\r\nخارج قصر پلكانى ديده مىشود كه درازايش هشت تا ده قدم است و اين پلكان به دروازهء شاهى كاخ پايان مىيابد . مدخل كاخ در سرسرايى بسيار بزرگ است كه در يك سوى آن بناى مكعب يكپارچه‌اى قرار دارد كه آن را به عنوان نهانگاه ساخته‌اند و به چهار ستون بزرگ تكيه دارد كه محيط هر ستون پنج قدم و دو برابر طول بازوهاى من در حال در آغوش گرفتن ستونهاست . سر ستونها را به طرزى شگفت‌انگيز كنده‌كارى كرده‌اند و ساروجى كه به كار برده‌اند مخلوطى يا سنگى است شبيه يشم اعلا ، كه براستى در نظرم چنين مىنمود ، اما چون با كارد آزمودم آن را چندان سخت نيافتم . اين ستونها را بيشتر براى نمايش ساخته‌اند زيرا آن بناى مكعب ( يا گنبد ) متكى به ديوارهاى پهن محكمى است . اندكى جلوتر دهليز باريك درازى است با اتاقهاى كوچك فراوان و چون پيشتر رويم مىرسيم به تالارى بزرگ كه پنجره‌هاى متعددش به جانب شهر باز مىشود زيرا چنان كه پيش از اين گفته‌ام كاخ بر فراز تپه‌اى بلندتر از شهر قرار دارد و از آنجا شهر و روستاهاى پيرامون تا دوردستها ديده مىشود . همهء اين اتاقها با قشرهايى از ساروج به رنگهاى گوناگون به طرزى زيبا تزيين شده است . سقف تمام اتاقها را با لاجورد و آب‌طلا رنگ كرده و زينت داده‌اند . تالارى كه رو به شهر است ستونهاى فراوانى دارد كه به ظاهر براى نگاهداشتن سقف ساخته‌اند . با اين همه تالار داراى ديوارهاى محكمى است و قطعا ستونها را براى نمايش و زيبايى برافراشته‌اند زيرا از بهترين سنگهاى مرمر ساخته شده است كه سفيد نيست بلكه سيمگون است . در هر ستون منظرهء شهر و تالار و ديگر ستونها منعكس مىگردد . در هريك از پنجره‌هاى اين تالار ستونهايى از مرمر اعلا ساخته‌اند كه از نوع و شكل ستونهاست و مانند آنها تصويرها را منعكس مىكند منتهى بمراتب بهتر ، زيرا اين ستونها مسطح است و ازاين‌رو نه تنها شهر ، بلكه روستاهاى اطراف و كوهها و تپه‌هايى كه به مسافت بيست ميل قرار دارد و نيز باغها و دشتهاى پهناور مجاور تبريز نيز در آنها انعكاس مىيابد .\r\nاز اين گذشته شهر تبريز مزاياى مهم ديگرى نيز دارد . از همه مهمتر آنكه با وضع و موقعى بسيار نيكو در دشتى پهناور در جهت مشرق قرار دارد ، در محلى كه گويى مانند روزنى كوچك در دامنهء كوهى بلند پديد آمده است اگرچه اين كوه متعلق به سلسله جبالى است كه به مسافت ده ميل در سوى مشرق كشيده شده\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nاست . در سوى مغرب دشتى ديگر قرار دارد كه چندان پهناور نيست و به مسافت سه ميل از شهر امتداد مىيابد .\r\nهواى تبريز چنان سازگار است كه مردم را برمىانگيزد كه با طيب خاطر در آنجا رحل اقامت افكنند و حظ وافر برند . من در آنجا كسى را نديدم كه مزاجش از اعتدال منحرف شده باشد . تقريبا همه گوشت گوسفند مىخورند كه طعمى بسيار لذيذ دارد . گوشت گاو در آنجا بسيار بد است . مردم از آن كم مىخورند . شراب اندك است ، با اين همه گاه شراب سرخ و شراب سفيدى كه طعمش چون مزهء « مامزى « 1 » » است يافته مىشود . ماهى نيز فراوان است و آن را از درياچه‌اى « 2 » مىگيرند كه مسافتش تا تبريز يك روز راه و آبش مانند آب وسطان و وان شور است . طعم اين ماهى طبيعى نيست بلكه بويى غريب دارد و مزهء گوگرد مىدهد . ماهى خاويار فراوان به تبريز مىآورند كه از ماهيهاى درياى روم كوچكتر و با اين همه سخت خوب است . خاويار لذيذ نيز يافته مىشود كه آن را مانند ماهى خاويار از درياى مازندران مىآورند كه تا تبريز نه روز راه است ، از دژى به نام محمودآباد . از آن دريا . . . « 3 » تازه به بزرگى جثهء آدمى بدست مىآيد و چنان خوب است كه گوشت آنها از گوشت كبك بهتر است اما تنها در بهار مىآيند زيرا فصل آنها فقط دو ماه است .\r\nميوه‌هاى عادى در تبريز مانند ديگر جاهاى دنيا يافته مىشود . گردو و فندق و امثال آن كم است . زيتون بسيار لذيذ و سيب هست ، اما نارنج و ليمو به عمل نمىآيد . اين ميوه‌ها را كه در بهار بدست نمىآيد از گيلان « 4 » مىآورند كه شهرستانى است كوچك بر كرانهء جنوبى درياى مازندران و تا بيست و پنج ميل از ساحل دريا كشيده شده است .\r\nتبريز نيز به باغهاى متعددى آراسته است كه گياهان عادى در آنها يافته\r\n\r\n\r\n","description":"","footnote":"\r\n( 1 ) . به انگليسى  Malmsey  نوعى انگور شيرين كه نخست در يونان پرورش يافته و از آنجا به ديگر نقاط برده شده است . - م .\r\n( 2 ) . مراد درياچهء اروميه است كه آجىچاى [ - تلخه‌رود 
  ] كه از نزديكى تبريز مىگذرد به آن مىريزد .\r\n( 3 ) . در متن انگليسى جاى اين كلمه خالى است . همين‌قدر از قراين پيداست كه نام جانورى دريايى از قلم افتاده است .\r\n( 4 ) . در متن  Chilan  و در حاشيهء گرى گيلان .\r\n","page_name":" 411 ","page_number":411},
  {"content":"\r\n\r\nمىشود مانند كلم و كاهو و سبزى خوردن و ديگر سبزيها نظير آنچه در ونيز بدست مىآيد ، چون شلغم و هويج و پيازچه و مرزنگوش و جعفرى و اكليل كوهى . در تبريز برنج بسيار ، و گندم و جو فراوان است .\r\nاز اينها كه بگذريم بايد دانست كه در تبريز عدهء فراوانى از ايرانيان و تركمانان بسر مىبرند و همچنين كوليهايى كه از هواداران فرقهء صفوى بشمار مىروند و مانند بقيهء مردم قباى سرخ مىپوشند . عدهء بالنسبه فراوانى از ارمنيهاى مسيحى در تبريز اقامت دارند اما از تبريز گذشته هيچ فرد عيسوى از هر مذهب و آيين كه بجويى نمىيابى . يهوديان در تبريز نيز هستند اما از مقيمان دائمى آن سامان بشمار نمىروند ؛ همه بيگانگانى هستند كه از بغداد و كاشان « 1 » و يزد « 2 » به تبريز آمده و از اتباع صفويانند و مانند ديگر بازرگانان بيگانه در كاروانسراها « 3 » بسر مىبرند . دربارهء مردم تبريز چيزهاى شگفت‌انگيز خواهى شنيد . مردان آن ديار بلندقامت‌تر از مردان كشور ما هستند . بسيار جسور و گستاخند ؛ به ظاهر تندرست و نيرومند و دلير و مغرور .\r\nزنان در مقام قياس با مردان كوتاه‌قامتند و از سپيدى چون برف . پيراهن زنان همان است كه بوده است ، جامهء مخصوص زنان ايرانى سينه‌باز است و پستانها و حتى پيكرشان را كه از سپيدى مانند عاج است نشان مىدهد . تمام زنان ايرانى بخصوص زنان تبريزى تردامنند « 4 » و قباى مردان دربر مىكنند و آن را بر سر مىكشند و سراپاى خود را بدان مىپوشانند . اين قباها ابريشمين و پاره‌اى از آنها از قماش سرخ يا پشم ، يا مخمل و يا پارچه‌هاى زربفت دوخته شده است ، بسته به وضع و حال پوشنده . مقدارى از پارچه‌هاى مخمل و زربفت را از بروصه و كافا مىآورند .\r\nدر تبريز و در سراسر ايران راه و رسم تيولدارى برقرار است و همه رسومات و عوارض راهدارى و گمرك و ماليات را تيولدار وصول مىكند . رسم نكوهيده‌اى نيز\r\n\r\n\r\n","description":"","footnote":"\r\n( 1 ) .  Kassan \r\n( 2 ) .  Iesede \r\n( 3 ) . در متن  Alcharan sardari  و در حاشيهء گرى كاروانسراى .\r\n( 4 ) . معلوم نيست كه محرك بازرگان گمنام ونيزى در ايراد چنين تهمت و افتراى ناروايى به زنان ايران و از جمله تبريز آن زمان چيست ؟ اصولا صدور حكم كلى در مسائل اخلاقى بخصوص تعميم يك صفت نكوهيده در مورد افراد يك قوم يا جامعه كارى است دور از عقل و منطق بلكه گناهى نابخشودنى است كه انگيزه‌اى جز نادانى يا دشمنى و غرض‌ورزى نتواند داشت . - م .\r\n","page_name":" 412 ","page_number":412},
  {"content":"\r\n\r\nمعمول است و آن اينكه هر بازرگانى كه در بازار دكان دارد به نسبت كسب و كار خويش شش آسپرى يا حتى يك دوكات ماليات مىپردازد . همچنين از هريك از صنعتگران - بسته به وضع و حالى كه دارند - چنين وجوهى وصول مىشود . زنان روسپى كه در اماكن عمومى رفت‌وآمد مىكنند نيز به نسبت زيبايى خود ماليات مىپردازند و هرقدر زيباتر باشند بايد بيشتر ماليات دهند . اما بدترين رسمى كه تا كنون از آن نام برده‌ام اين رسم لعنتى ، وحشت‌انگيز ، ننگين است كه بوى نفرت‌انگيزش به آسمان مىرسد و چون در ذيل به آن اشاره كنم پى به شرارت و شئامت آن خواهيد برد : در اين شهر مكان عمومى و مكتب پيروان لوط [ يا مخنث‌خانه 
  ] وجود دارد و ايشان نيز به نسبت صباحت منظر باج مىدهند .\r\nهمهء وجوه مالياتى به سود شخصى تيولدار وصول مىشود و در روسپىخانه‌ها فرقى بين مسلمان و نصارى نمىگذارند . از اين مالياتها گذشته تعرفهء گمركى معمول و مجراست و مسيحيان هر كالا از هرجا وارد كنند ده درصد عوارض گمركى بابت آن مىپردازند . مسلمانان بابت هر كالايى كه وارد كنند فقط پنج درصد مىپردازند اما اگر كالاى خود را در تبريز نفروشند و قصدشان عبور دادن آن از تبريز باشد صدى چند نمىپردازند ، بلكه همهء كالا را وزن مىكنند و به نسبتى معين عوارض گمركى مىپردازند ، ليكن ميزان عوارض گمركى بابت كالاهايى كه بهايش چهل يا چهل و پنج دوكات يا جنس آن اعلا يا وزنش سنگين باشد محدود است . در اين شهر هرچه بخواهى بخرى بهايش بر حسب طبقه‌بندى كالا ثابت است و همه وجوه توسط تيولدار وصول مىشود . هنگامى كه در تبريز بودم مردى به نام قنبر على « 1 » عهده‌دار اين مقام بود و درآمدى كه بابت دريافت مالياتها وصول مىكرد شصت هزار دوكات بود . آمدوشد در شهر بسيار است و ابريشم از هر نوع خام و مصنوع يافته مىشود . ريوند ، مشك ، لاجورد و مرواريد هرمز از هرگونه و سكه از هر نوع و رنگ لاكى بسيار زيبا ، نيل اعلا ، پشمينه‌ها و ديگر پارچه‌هايى كه از حلب و بروصه و قسطنطنيه مىآورند به چشم مىخورد . حرير سرخ را از تبريز به حلب و عثمانى مىبرند و در عوض قماش و نقره مىگيرند و مىآورند .\r\n\r\n\r\n","description":"","footnote":"\r\n( 1 ) . در متن  Capirali  شايد قنبر على بوده باشد . - م .\r\n","page_name":" 413 ","page_number":413},
  {"content":"\r\n\r\nدر وصف كاخى سلطنتى كه حسن بيگ بيرون از شهر تبريز ساخته است .\r\n\r\n[ فصل هشت 
  ] 8\r\nاكنون كه از شرح و وصف و مطالب گوناگون دربارهء شهر تبريز فارغ شده‌ام مىپندارم كه نبايد از ذكر كاخ زيبايى كه سلطان حسن بيگ بزرگ ساخته بود غفلت كنم ؛ هرچند كه پادشاهان سلف او بسيارى كاخهاى بزرگ و زيبا در آن شهر ساخته‌اند ، ولى هيچ يك طرف نسبت با كاخ حسن بيگ نيست ، و اين قصر بمراتب از همهء آنها بهتر است . كاخ حسن بيگ چنان باشكوه است كه تا كنون در ايران همانندى نداشته است . كاخ را در مركز باغى بزرگ و زيبا نزديك شهر ساخته‌اند كه فقط نهرى در سمت شمال قصر و شهر را از همديگر جدا مىكند . در آن محوطه مسجدى زيبا نيز ساخته‌اند كه بيمارستانى مجهز و سودمند بدان پيوسته است .\r\nاين كاخ را به زبان فارسى « هشت‌بهشت » « 1 » خوانند كه در زبان ما به معنى « هشت بخش » است زيرا هشت قسمت شده است . بلندى آن سى قدم و محيطش در حدود هفتاد يا هشتاد يا رد است و به هشت بخش تقسيم شده است و هر بخش به چهار اتاق و چهار اتاق انتظار « 2 » منقسم گشته است . در مدخل هر اتاقى يك اتاق انتظار ساخته‌اند و بقيهء كاخ عبارت است از گنبدى مدور و زيبا . اين كاخ در زير يك سقف ساخته شده است يا بايد گفت كه بنايى يك طبقه است و براى رسيدن به گنبد\r\n\r\n\r\n","description":"","footnote":"\r\n( 1 ) . در متن  Astibisti  كه گرى در حاشيه آن را « هشت‌بهشت » نوشته است . در ضمن بازرگان ونيزى هشت‌بهشت را بغلط به هشت بخش ترجمه كرده است . - م .\r\n( 2 ) . به انگليسى  Anteroom  . - م .\r\n","page_name":" 414 ","page_number":414},
  {"content":"\r\n\r\nو اتاقها و اتاقهاى انتظار فقط يك پلكان ساخته‌اند ؛ راه ورود به اتاقها و اتاقهاى انتظار از محوطه زير گنبد است . اين ساختمان در طبقهء همكف زمين چهار مدخل دارد با اتاقهاى بسيار ديگرى كه همهء آنها به طرق مختلف كاشيكارى و تذهيب شده و چنان زيباست كه مشكل بتوان كلماتى براى شرح و وصف آنها يافت . چنان كه پيش از اين گفته‌ام اين كاخ را در مركز باغى بر صفه‌اى ساخته‌اند يا بهتر است گفته شود كه مصطبه را براى نمايش منظره‌اش برافراشته‌اند : ارتفاع صفه يك يا رد و نيم و پهنايش پنج يا رد و شبيه به يك « پياتزا » « 1 » است . در جلو هريك از درهاى كاخ راهى با مرمر سنگفرش كرده‌اند كه به صفه منتهى مىشود . در جلو در اصلى كاخ پلكانى كوچك از بهترين مرمرها ساخته‌اند كه از آن به صفه مىروند و اين پلكان را از مرمر اعلا ساخته‌اند . در مركز صفه جوى آبى با مهارت در دل سنگهاى مرمر تراشيده‌اند . پهناى اين جوى كوچك چهار انگشت و ژرفايش نيز چهار انگشت است و آب در اين جوى ، كه به شكل تاك يا مار كنده‌اند ، جارى است ؛ بدين معنى كه از يك نقطه مىجوشد و در جوى روان مىشود و پس از عبور از مسير پيچاپيچ مدور به جاى اول بازمىگردد و به مجراى ديگر مىافتد و به جاى ديگر مىرود . سه يا رد بالاتر از صفه را با سنگ مرمر اعلا ساخته‌اند و قسمتهاى پايين آن را با گچ‌برى و به رنگهاى گوناگون درآورده‌اند و اين منظره از دور مانند آينه نمايان است .\r\nهر گوشه از بام كاخ را ناودانى است كه آب از آن فرومىريزد . اين ناودانها بسيار بزرگ و به شكل اژدها و از مفرغ ساخته شده است ؛ هركدام چنان بزرگ است كه با آن مىتوان توپى ساخت . نقشهاى اژدها را چنان خوب ساخته و پرداخته‌اند كه مىپندارى جان دارند . در درون كاخ بر سقف تالار بزرگ با سيم و زر و لاجورد منظرهء جنگهاى ايران را با بيگانگان - كه سالها پيش از اين روى داده است - نقش كرده‌اند ؛ همچنين تصوير گروهى از سفيران را مىتوان ديد كه از عثمانى به تبريز آمده و به پيشگاه حسن بيگ بار يافته بوده‌اند - با متن تقاضاها و جوابهايى كه اوزون حسن به ايشان داده بوده است - اين مطالب را به خط فارسى نوشته‌اند .\r\nتصوير شكارگاه حسن بيگ را نيز در حالى مىتوان ديد كه بسيارى از اميران درگاه\r\n\r\n\r\n","description":"","footnote":"\r\n( 1 ) .  Piazza  كه پيازا و پياتزا تلفظ مىشود ، از لغات ايتاليايى است كه در زبان انگليسى نيز داخل شده است و اصلا به معنى ميدان است . - م .\r\n","page_name":" 415 ","page_number":415},
  {"content":"\r\n\r\nملتزم ركابش هستند - همه بر اسب سوارند با تازى و شاهين . همچنين بسيارى از جانوران مانند فيل و كرگدن را كه همه حكايت از ماجراهايى مىكند كه بر وى گذشته است . سقف تالار بزرگ با لاجورد و آب‌طلا به صورتى بسيار زيبا آراسته شده است . نقوش را چنان زيبا كشيده‌اند كه چون تصاوير آدميان زنده مىنمايند .\r\nبر كف تالار فرش باشكوهى گسترده‌اند كه ظاهرا از ابريشم است و به سبك ايرانى ، داراى طرحهاى زيباست . اين فرش گرد است و درست به اندازهء كف تالار .\r\nاتاقهاى ديگر نيز مفروش است . اين تالار نور ندارد ، و فقط از اتاقها و اتاقهاى انتظار روشنايى مىگيرد . با اين همه تالار مركزى داراى مدخلهايى است كه درهاى آنها به اتاقها و كفش‌كنها باز مىشود و اين اتاقها و كفش‌كنها داراى پنجره‌هاى بسيارى است كه از آنها نور به داخل مىتابد . هر كفش‌كن فقط يك پنجره دارد اما همين يك پنجره به اندازهء بدنهء اتاق و به صورتى زيبا نصب شده است . پس هنگامى كه اين درها باز است ، كاخ يا بهتر است گفته شود تالار چنان با اين نقوش و اشكال زيبا مىتابد و مىدرخشد كه ديدنش شگفت‌انگيز است . اين همان كاخى است كه حسن بيگ در آنجا بار مىداد . به مسافت پرتاب تيرى از كاخ ، حرمسراى يك طبقه‌اى ديده مىشود كه ازبس بزرگ است ، هزار زن براحتى مىتوانند در اتاقهاى گوناگون آن بسر برند . از جمله اتاقها ، اتاقى است به شكل تالار كه ديوارهايش را همه زرنگار كرده و با گچ‌برى آراسته‌اند و چون زمرد و بسيارى رنگهاى ديگر مىنمايد . سقف اين تالار را با زر و لاجورد به شيوه‌اى عالى تزيين شده است و بر آنها حروف و نشانه‌هاى بسيارى از مرواريد با طرحهاى بسيار زيبا نگاشته‌اند . از ميان اين تالار جويى از آب زلال روان است كه پهنايش يك ذراع و ژرفايش نيز همين‌قدر است .\r\nدر يك سوى اين حرمسرا تابستانگاهى « 1 » است به بزرگى چهار يا رد مربع كه آن را با مينا و طلا و لاجورد با طرحهايى كه ديدنش براستى شگفت‌انگيز است آراسته‌اند .\r\nدر اينجا شاهبانو با دوشيزگان نديم خود بنا بر رسمى كه ايرانيان دارند به سوزن‌دوزى سرگرم است .\r\n\r\n\r\n","description":"","footnote":"\r\n( 1 ) .  Summer - house  شايد حوضخانه باشد . - م .\r\n","page_name":" 416 ","page_number":416},
  {"content":"\r\n\r\nاگر براستى بخواهم همهء گفتنيها را دربارهء اين كاخ و اين حرم بگويم رشتهء سخن بيش از حد دراز و اداى مطلب براى من ملال‌انگيز خواهد شد . اين حرم در همان باغ است و سه مدخل دارد يكى رو به جنوب ، دو ديگر رو به شمال و سه ديگر رو به مشرق . در جنوبى به شكل هلال و از آجر ساخته شده است اما چندان بزرگ نيست و به باغ منتهى مىشود و فاصله‌اش با كاخ به اندازهء پرتاب تيرى است . از اين در كه بگذريد به مسافت پانزده قدم در جانب چپ دالانى است كه درازايش به‌قدر يك تير پرتاب و پهنايش شش قدم است و از اين سر تا آن سر كرسيهايى از مرمر اعلا دارد با گونه‌اى نرده در نقش برجسته‌اى از گچ به رنگهاى گوناگون كه ازبس مهارت و استادى در ساختن آنها به كار رفته است ديدنش حيرت‌انگيز است . سقف را با زر و گچ‌برى زينت داده‌اند . از اين سر تا آن سر دالان ستونهايى از مرمر اعلا ساخته‌اند و در برابر آن چشمه‌اى « 1 » به درازاى نگارخانه ديده مىشود كه آن را نيز در سنگ مرمر كنده‌اند و پيوسته پر از آب است و پهنايش بيست و پنج قدم است .\r\nهميشه در اين چشمه چهار يا پنج جفت قو شنا مىكنند و بر گرد چشمه درخت گل و ياسمن كاشته‌اند و از چشمه تا كاخ سلطنتى راهى هموار كشيده‌اند .\r\nدر سمت شمال بايد از جايى معين كه مانند « نمازخانه » است و آن را آجرفرش كرده و بر گردش كرسيهايى از سنگ مرمر نصب كرده‌اند ، گذشت . اين مكان چندان بزرگ است كه سيصد اسب در آن جاى مىگيرد و در زمان حسن بيگ اميرانى كه به دربار مىآمدند در اينجا پياده مىشدند . در اين مكان‌درى است كه به باغ ، به راهى كه منتهى به كاخ پادشاهى مىگردد باز مىشود و درگاه آن طاقى است كه بلنديش پانزده و پهنايش چهار يا رد است و از بالا تا پايين به صورتى بسيار زيبا آن را گچ‌برى كرده‌اند . اين در را از سنگ مرمر ساخته‌اند و ارتفاع آن در حدود يك يا رد و نيم ، و عرضش به همين اندازه است . بقيهء سنگ مرمر را با طرحهاى مختلف بريده‌اند ، و هنگامى كه در معرض اشعهء آفتاب قرار مىگيرد چنان از دو سو مىدرخشد كه مانند بلور به نظر مىرسد ، زيرا سنگهاى مرمرى كه در ايران يافته مىشود شبيه سنگهاى مرمر ما نيست ، بلكه بسيار عاليتر است . سنگهاى مرمر ايران\r\n\r\n\r\n","description":"","footnote":"\r\n( 1 ) .  fountain  شايد مقصود آبنما باشد با فواره‌هاى فراوان . - م .\r\n","page_name":" 417 ","page_number":417},
  {"content":"\r\n\r\nمات نيست بلكه بيشتر از نوع بلور است . گذشته از اين در پرشكوه شاهانه ، راه سنگفرش خوبى ساخته‌اند كه به كاخ سلطنتى مىانجامد .\r\nدر ديگرى كه در سمت مشرق است ، در ميدانى بزرگ قرار دارد و به باغ باز مىشود . اين در درگاهى آجرى به شكل طاق دارد كه ارتفاعش سه يا رد و پهنايش دو يا رد است . خالى از هرگونه تزئينات است و فقط با گچ آن را سفيد كرده‌اند . در هشتى آن چشمه و حوضى زيبا ديده مىشود . بر فراز اين درگاه بالاخانه‌اى بزرگ با اتاقهاى بسيار و تالارى سرپوشيده ساخته‌اند كه مشرف به باغ است . در طرفى كه رو به ميدان است ايوانى گرد ديده مىشود به رنگ سفيد ، چنان سفيد كه از هرچه در عمر خود ديده‌ام سفيدتر است . هر وقت مراسم جشن در اين ميدان برپا مىشد حسن بيگ با بسيارى از اميران خود به اين عمارت مىآمدند ، و غالبا هنگامى كه سفيران به درگاه اوزون حسن مىآمدند ايشان را در اين ساختمان جاى مىدادند زيرا جايى است بسيار نيكو و داراى اتاقهاى فراوان . فاصلهء اين در از كاخ سلطنتى بيشتر از فاصلهء ديگر درهاست و از اين نقطه منظرهء باشكوه ميدان ديده مىشود با مسجد و بيمارستانى كه در آن ساخته‌اند ، و پيش از اين نام برده‌ام . اين مسجد كه سلطان حسن بيگ ساخته است بسيار بزرگ است و داراى اتاقهاى بسيارى است كه با گچ و طلا و نيل آن را تزيين كرده‌اند .\r\nاين بيمارستان يا « مارستان « 1 » نيز بزرگ و داراى بناهاى بسيار است ؛ حتى داخل آن را زيباتر از مسجد آراسته‌اند . بسيارى تالارهاى بزرگ دارد كه درازاى هر كدام ده يا رد و پهنايشان چهار يا رد است و هريك را با فرشى كه درست به اندازهء تالار است مفروش كرده‌اند . ميان مارستان و مسجد فقط ديوارى كشيده‌اند و خارج از بيمارستان از يك سو تا سوى ديگر مصطبه‌اى ساخته‌اند كه ارتفاعش يك ذراع و پهنايش دو يا رد است . زنجيرى آهنين نيز از يك سو تا سوى ديگر گرداگرد اين مصطبه كشيده بودند تا هيچ اسبى وارد مسجد و بيمارستان و مصطبه نشود . در دوران پادشاهى حسن بيگ و سلطان يعقوب بيش از هزار تن از بينوايان در بيمارستان بسر مىبردند و زنجير را تا زمان مرگ سلطان يعقوب حفظ كرده بودند ، و\r\n\r\n\r\n","description":"","footnote":"\r\n( 1 ) .  Moristan \r\n","page_name":" 418 ","page_number":418},
  {"content":"\r\n\r\nسپس تركمانان آن را برداشتند . تمام اين ساختمانها را حسن بيگ بزرگ ساخته است ، او چنان مردى بزرگ و شايسته بود كه هرگز مانندش در ايران ديده نشده است . با نيروى شمشير بسيارى از اميران گردنكش را سركوب كرد . در نبرد با سلطان عثمانى با شكستن و تارومار كردن لشكر او فر و شكوه يافت ، اگرچه در خاتمه كامياب نشد چنان كه از شرحى كه مىخواهم بيان كنم پى به حقيقت خواهيد برد .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nكالويوحنا پادشاه طرابوزان ، سفيرى به دربار حسن بيگ پادشاه ايران مىفرستد و از او در برابر سلطان اعظم عثمانى يارى مىجويد .\r\nحسن بيگ قول مىدهد كه اگر كالويوحنا دخترش را به عقد او درآورد از هيچ يارى دريغ نخواهد كرد . كالويوحنا دخترش را به حسن بيگ مىدهد به شرط آنكه دختر در كيش ترسا باقى بماند ، و دختر را به تبريز روانه مىكند .\r\n\r\n[ فصل نه 
  ] 9\r\nدر اين زمان در طرابوزان پادشاهى مسيحى مىزيست به نام كالويوحنا « 1 » كه دخترى به نام دسپينا خاتون « 2 » داشت ، دخترى بسيار زيبا كه زيباترين زن آن روزگار شمرده مىشد . آوازهء دلربايى و خوبرويى او در سراسر ايران پيچيده بود . اين پادشاه پيش از آن در سرزمين پرصلح و صفاى خود رنج و آزار بسيار از سلطان عثمانى ديده و اوضاع و احوال خويش را ناسازگار و سلطنت خود را در معرض خطر انقراض يافته بود . پس با مشاهدهء خطر عظيمى كه از سوى دشمن متوجه او بود بر آن شد كه سفيرى به تبريز كه محل اقامت سلطان حسن بيگ « 3 » بود بفرستد و از او يارى بجويد ، زيرا مىدانست كه وى پادشاهى خردمند است . سفير كه سخت خواهان جلب موافقت حسن بيگ با درخواست مخدوم خود بود و مىخواست با رضايت كامل بازگردد به حسن بيگ اصرار كرد كه از يارى كردن به سرورش خوددارى نكند و دلايل بسيارى آورد بر آنكه چرا برافتادن پادشاه مسيحى به حال ملك حسن بيگ زيانبخش است . حسن بيگ كه جوانى مجرد بود و ازبس وصف جمال و ملكات آن بانو را\r\n\r\n\r\n","description":"","footnote":"\r\n( 1 ) . در متن  Caloianni  كه گرى در حاشيه  Calo Johannes  نوشته و خواننده را به سفرنامهء زنو ، ص . 9 ارجاع داده است .\r\n( 2 ) . در متن  Despinacaton  كه همان دسپينا خاتون است و گرى ملكهء دسپينا  Queen Despina  نوشته است .\r\n( 3 ) . اوزون حسن [ يا حسن بيگ 
  ] هنگام ازدواج با دسپينا پادشاه ايران نبود ، و فقط امير دياربكر بود .\r\nطرابوزان را سلطان محمد دوم در 1461 م . [ 865 / 866 ه . ق . 
  ] گشود .\r\n","page_name":" 420 ","page_number":420},
  {"content":"\r\n\r\nشنيده بود دلباخته‌اش شده بود به فرستاده پاسخ داد كه اگر مخدومش دخترش را همسر او گرداند نه همان از وى در برابر سلطان عثمانى حمايت خواهد كرد بلكه به مال و جان خويش ، او را ياورى خواهد داد . سفير با اين پاسخ بازگشت و چون به نزد پادشاه خود رسيد وى را از آنچه حسن بيگ خواسته بود آگاه كرد . كالويوحنا چون ديد كه براى ايستادگى در برابر دشمنى كه تازه به او تاخته بود نيروى كافى ندارد به قبول درخواست حسن بيگ تشويق شد و دخترش را به وى داد تا به همسرى برگزيند ، به شرط آنكه در كيش ترسايان باقى ماند و كشيشى براى اجراى مراسم مذهبى كه در آيين راستين ما سفارش شده است در خدمت خود نگاه دارد .\r\nپس از بستن اين پيمان دسپينا خاتون همراه بسيارى از اميران كه يا حسن بيگ به طرابوزان فرستاده بود و يا از آنجا همراه خاتون آمده بودند به تبريز فرود آمد . بسيارى از دوشيزگان كه دختران بزرگان آن سامان بودند نيز همراه دسپينا خاتون آمده بودند تا پيوسته نزدش بمانند . كشيشى بسيار محترم نيز در خدمت اين بانو بود كه مردى بود شايسته و در طول مدت درازى كه دسپينا با اوزون حسن مىزيست آن كشيش پيوسته مراسم عشاى ربانى بجاى مىآورد . دسپينا هميشه آداب دينى ما را رعايت مىكرد . بانو در كاخى جداگانه نمازخانه داشت و هر گاه مايل بود در آنجا به عبادت مىپرداخت . اين بانو را چهار فرزند بود كه بزرگترين آنان حسن بيگ « 1 » نام داشت و بقيه دختر بودند كه دو تن از ايشان هنوز زنده و مسيحيند .\r\n\r\n\r\n","description":"","footnote":"\r\n( 1 ) . در متن  Assambei  كه همان حسن بيگ است ، اما اين اشتباه است . گرى در حاشيه به اين نكته توجه نكرده اما اين مطلب صحيح را نوشته است : « او را برادران ناتنيش كه پسران اوزون حسن باشند خفه كردند » .\r\n","page_name":" 421 ","page_number":421},
  {"content":"\r\n\r\nسلطان عثمانى به تهيهء مقدمات جنگ بر ضد حسن بيگ و كالويوحنا مىپردازد و ايشان سفيرانى به واتيكان مىفرستند و درخواست پيمان بستن و فرستادن توپ مىكنند . در ضمن سلطان عثمانى پاشايى را با لشكرى مىفرستد تا در ايران تاخت‌وتاز كند .\r\nحسن بيگ به جنگ او مىرود و او را در نبردى شكست مىدهد .\r\nسلطان عثمانى لشكرى ديگر گرد مىآورد و به پيكار او مىفرستد و وى را مغلوب مىكند . سپس حسن بيگ به تبريز بازمىگردد . پس از چندى به جنگ سلطان مصر كه شهر اورفه را از او گرفته بود مىرود و نزديك آن شهر وى را شكست مىدهد .\r\n\r\n[ فصل ده 
  ] 10\r\nدر سال 1472 م . [ 876 / 877 ه . ق . 
  ] سلطان عثمانى چون از عهد و پيمان ميان حسن بيگ و پادشاه طرابوزان نيك آگاه شد از اين كار سخت برآشفت و آزرده‌خاطر شد . بر آن شد كه قدرت و شهامت آن دو پادشاه را بيازمايد . ازاين‌رو لشكرى گران گردآورد تا به جنگ ايران رود . چون اين خبر به حسن بيگ رسيد او نيز كه مانند سلطان عثمانى از كار حريف برآشفته بود به همهء اميران خود فرمان داد كه سپاهيان خود را با سرعت هرچه تمام گردآورند زيرا پادشاه طرابوزان او را از مقدمات مفصلى كه سلطان عثمانى براى جنگ با ايشان فراهم مىكرد آگاه ساخته بود . چنين مىنمايد كه كالويوحنا بستگانى در ونيز داشت يا با پاره‌اى از بزرگان آن سامان دوستى نزديك داشت . ازاين‌رو حسن بيگ با پدرزن خود همداستان و بر آن شد كه آنچه لازمهء كوشش است بجاى آرد . پس دو سفير به ونيز فرستاد و از دولت ونيز درخواست بستن پيمان كرد تا بتوانند سلطان عثمانى را كه دشمن ايشان بود بر جاى خود نشانند و وى را چنان كه شايستهء گستاخيش بود گوشمال دهند . چنان كه شنيده‌ام سفيران توپ و تفنگ خواستند ، و دولت فخيمهء ما براى دفاع از پادشاه طرابوزان هرچه سفيران مىخواستند به ايشان داد ، و مقدمشان را سخت گرامى شمرد . پس از آنكه كشتيى حامل توپهاى فراوان آمادهء حركت شد فرستادگان در آن نشستند تا به فرمان مخدوم خود به غزه « 1 » بروند .\r\n\r\n\r\n","description":"","footnote":"\r\n( 1 ) .  Giazsa \r\n","page_name":" 422 ","page_number":422},
  {"content":"\r\n\r\nهنگامى كه سفيران در ونيز سرگرم كارهاى خود بودند سلطان حسن بيگ لشكر خود را كه عبارت از سى هزار مرد جنگى بود با شتاب فراوان گرد كرد و با كين و خشم تمام به جنگ دشمن خود سلطان عثمانى رفت . سلطان قبلا لشكرى جرار به حوالى ارزنجان به قصد غارت و ويران كردن سرزمين ايران فرستاده بود .\r\nحسن بيگ چون به دشت زيباى ارزنجان فرود آمد چند روز در آنجا ماند تا سپاهيانش نفس تازه كنند زيرا آنان را از پيرامون تبريز گردآورده بود و راهى بسيار دراز سپرده بودند . لشكر عثمانى از ترس چنين نيرويى ايرانى به توقات عقب نشست . حسن بيگ پس از آنكه فرمان آسوده‌باش به لشكر داد ، و در ضمن نيروى پشتيبان فراوان از ايران برايش رسيد ، بر آن شد كه بر عثمانيان بتازد . در آنجا به‌قدر دو روز راه ميان هر دو طرف مسافت بود . حسن بيگ خود را به يك ميلى اردوگاه عثمانيان رساند و پس از آنكه بامدادان لشكر ايران چادر زدند حسن بيگ به پاشايى كه سركردهء لشكر عثمانى بود پيام داد كه روز ديگر صبحگاهان با او جنگ درخواهد پيوست . حال بدين منوال بود كه در ساعت مقرر هر دو لشكر صف‌آرايى كردند و چون سپيده سر برزد ستون اول و دوم و سوم همه رده آراسته بودند .\r\nسلطان حسن بيگ نخستين كسى بود كه بر دشمن تاخت و پيكار تا نهمين ساعت روز دوام يافت . در اين هنگام پاشايى با سپاهى عظيم از عثمانيان سخت بر انبوه سپاه ايران تاخت و ايرانيان را هزيمت داد . حسن بيگ مصيبت را نزديك ديد و چون هشت هزار سرباز زبده ذخيره داشت و مىتوانست به هنگام ضرورت از آنان مدد جويد دليرانه بر قلب سپاه دشمن زد ، در حالىكه سربازان خود را به آويز و ستيز برمىانگيخت و در هرجا سپاهيان خصم را با داس مرگ درو مىكرد چندان كه سربازان آل عثمان در آن كارزار يكسره تارومار شدند . حسن بيگ پس از آنكه در اين نبرد بر دشمن ظفر يافت توقات و ملطيه « 1 » و سيواس را كه سه شهر بزرگ است گرفت . سلطان عثمانى چون خبر هزيمت و شكست قسمت اعظم لشكر خود ، بخصوص از دست دادن آن سه شهر را شنيد ، سخت ملول و افسرده شد ، و در سراسر خاك خود به گردآوردن سپاه پرداخت ، و لشكرى عظيم بسيج كرد و به جنگ\r\n\r\n\r\n","description":"","footnote":"\r\n( 1 ) . در متن  Malacia  ، گرى در حاشيه آن را ملطيه نوشته و خواننده را به سفرنامهء زنو مراجعه داده است .\r\n","page_name":" 423 ","page_number":423},
  {"content":"\r\n\r\nحسن بيگ فرستاد كه آسوده و ايمن در ملطيه مستقر شده بود . او نيز چون در جنگ تلفات فراوان داده بود پاره‌اى از اميران را به ايران بازگرداند تا براى نيرومند كردن لشكرش هرقدر كه بتوانند سپاه گردآورند . از اين گذشته با بىصبرى منتظر رسيدن توپخانه‌اى بود كه دولت فخيمهء ما فرستاده بود ، ولى چه سپاهيان پشتيبان و چه توپهاى ونيزى با سرعتى كه مقتضاى زمان بود نرسيدند ؛ حال آنكه لشكر عثمانى كه به خوبى مجهز به توپخانه بود بموقع به مرزهاى ايران رسيد . حسن بيگ از اين ماجرا نگران شد اما ناگزير در حالىكه هر ساعت چشم‌براه رسيدن قواى امدادى ايرانيان و توپخانهء ونيزيان بود همچون شاهان بزرگوار بر آن شد كه با لشكرى كه همراه خود داشت با دشمن روياروى شود . عدهء سپاهيان او بيست و چهار يا بيست و پنج هزار تن ، و ازان عثمانيان سى و شش هزار تن بود . دشمن در يك سوى ملطيه استقرار يافته بود و حسن بيگ در سوى ديگر زيرا او به مسافت نصف روز راه به محلى واقع در ميان ملطيه و توقات عقب‌نشينى كرده بود و اين محل براى عمليات نظامى بسيار مناسب بود . عثمانيان او را دنبال كردند و در آنجا با دلاورى فراوان بر وى حمله بردند و هريك از دو طرف از خود شهامت نشان داد .\r\nپس از آنكه خلقى بيشمار از هر دو فريق طعمهء تيغ بيدريغ شدند حسن بيگ شكست خورد و ناگزير به كشور خود ايران عقب‌نشينى كرد و دست از آن سه شهر برداشت . چون به تبريز رسيد فرمود مجالس عيش و سرور برپا شود و از شكست خود چندان تنگدل نبود زيرا چيزى در قلمرو خود از دست نداده بود .\r\nپس از مدتى ، جنگ با سلطان قاهره اتفاق افتاد . و حسن بيگ با قواى معتنابهى به كشور دياربكر رهسپار شد . سلطان قاهره با مماليك و لشكرى جرار از اتباع خود فرات را گذاره كرد و اورفه را گرفت و با فراغ بال در آنجا دست به ويرانى و غارت گشود زيرا حسن بيگ هنوز به آنجا نرسيده بود . حسن بيگ كه در آن هنگام در « آمد » « 1 » و سرگرم جمع‌آورى سپاه بود تا به مماليك حمله برد همين‌كه از خبر افتادن اورفه به دست دشمن آگاه شد شتابان به اورفه رفت و با چنان خشمى بر اردوگاه مماليك تاخت كه تقريبا همه تارومار شدند و بقية السيف ايشان ناچار بار\r\n\r\n\r\n","description":"","footnote":"\r\n( 1 ) . در متن  Amit  و در حاشيهء گرى : « آمد دياربكر ، نگاه كنيد به سفرنامهء زنو ، ص . 220 » .\r\n","page_name":" 424 ","page_number":424},
  {"content":"\r\n\r\nو بنه را بر جاى نهادند و گريختند . از اين راه غنايمى بسيار به دست حسن بيگ و اميرانش افتاد . آنگاه به بيره رفت و آنجا را با بسين « 1 » و كلات « 2 » و افرون « 3 » گرفت و روستاهاى پيرامون آنها را غارت كرد و پس از آنكه شش ماه در بيره بسر برد با موكب فتح و بشارت به ايران بازگشت و در تبريز در كاخ هشت‌بهشت جشن برپا كرد .\r\n\r\n\r\n","description":"","footnote":"\r\n( 1 ) .  Besin \r\n( 2 ) . در متن  Calat  و در حاشيهء گرى كلات النجم يا قلعة النجم  Kalaten Nejm  .\r\n( 3 ) .  Efron \r\n","page_name":" 425 ","page_number":425},
  {"content":"\r\n\r\nحسن بيگ مىميرد و پادشاهى به فرزندش يعقوب مىرسد . وى زنى تردامن و زناكار را به همسرى برمىگزيند كه شوى را زهر مىدهد و زن و شوهر و پسر خردسالشان از آن زهرجان مىسپارند . بزرگان ايران روزگارى دراز بر سر بدست‌آوردن تاج و تخت با هم مىجنگند و يكى پس از ديگرى بر اورنگ مىنشيند .\r\n\r\n[ فصل يازده 
  ] 11\r\nحسن بيگ چهار فرزند داشت ، يك پسر به نام سلطان يعقوب كه جانشين پدر شد . سه دختر كه هنوز دو تن از ايشان زنده‌اند و در حلب عمر بسر مىبرند . من خود بارها به زبان يونانى طرابوزانى با ايشان كه اين زبان را از مادر خود دسپينا خاتون آموخته‌اند ، سخن گفته‌ام . حسن بيگ كه در تبريز مىزيست و كهنسال گشته بود در سال 1478 م . [ 882 / 883 ه . ق . 
  ] درگذشت و چنان كه پيش از اين گفتم پسرش جانشين او شد كه سرورى بزرگ و مدتى در ايران فرمانروا بود . وى بانويى بزرگ‌زاده را كه دختر يكى از بزرگان ايران بود به زنى گرفت اما اين زن سخت تردامن بود و دلباختهء يكى از اميران محتشم دربار شد . سرانجام اين زن نابكار در صدد قتل يعقوب سلطان شوهر خود برآمد . مىخواست با اين نيرنگ با فاسق خود زناشويى كند و وى را به سلطنت رساند چه او از بستگان نزديك يعقوب بود و چنانچه يعقوب فرزندى نداشت آن امير وارث تخت و تاج مىشد . پس با او توطئه كرد و زهرى جانگزا براى شوهر فراهم ساخت . شاه كه بر حسب عادت با پسر كوچك هشت نه‌سالهء خود به گرمابهء معطر رفته بود از بيست و دومين ساعت روز تا غروب آفتاب در آنجا ماند و همين‌كه بيرون آمد به حرم كه مجاور گرمابه بود رفت و زن نابكار با جام و ساغرى زرين كه زهر در آن ريخته و هنگام استحمام سلطان دست بدين كار زده بود به استقبال شوى آمد زيرا مىدانست كه او عادت دارد كه پس از بيرون آمدن از حمام چيزى بنوشد . زن كه مىخواست نيت شوم خود را جامهء عمل\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nبپوشاند بيش از حد معمول شوى را نوازش كرد اما چون به حد كافى نمىتوانست بر حالت چهرهء خود چيره شود سخت پريده‌رنگ شد ، و اين بدگمانى يعقوب را برانگيخت و پيش از آن نيز با مشاهدهء پاره‌اى از اعمال او رفته‌رفته از وى سلب اعتماد كرده بود . پس زن را فرمود كه نخست خودش از نوشابه بچشد و وى اگرچه مىدانست نوشيدن و مردن همان است گزير و گريزى نداشت ، اندكى نوشيد و سپس جام زرين را به شوهرش يعقوب داد و او و پسرش بقيه را نوشيدند . زهر چنان قتال بود كه تا نيمه‌شب هر سه مردند ، روز ديگر بامدادان خبر مرگ ناگهانى سلطان يعقوب و زن و فرزندش در همه‌جا پيچيد . اميران بزرگ چون از درگذشت شاه آگاه شدند به جان هم افتادند و تا پنج شش سال در ايران جنگ خانگى برقرار بود :\r\nاميران يكى پس از ديگرى سلطان مىشدند . سرانجام جوانى به نام الوند بيگ « 1 » كه چهارده‌ساله بود به تخت نشست و تا هنگامى كه سلطان شيخ اسماعيل به سلطنت رسيد همچنان پادشاهى مىراند .\r\n\r\n\r\n","description":"","footnote":"\r\n( 1 ) . در متن  Alumut  . گرى بىآنكه اشاره به نام « الوند » كند ، در حاشيه مىنويسد : « پسر يعقوب سلطان كه برادرش مراد خان بر سر تصاحب تاج و تخت با او درافتاد و فارس و بابل  Babylonia  [ - بغداد 
  ] را گرفت » .\r\n","page_name":" 427 ","page_number":427},
  {"content":"\r\n\r\nشيخ حيدر رئيس صفويان با سركردهء سپاه الوند مىجنگد و سركرده شكست مىخورد و زندانى مىشود . سرش را مىبرند و به تبريز نزد شاه مىبرند و به فرمان او پيش سگان مىافكنند .\r\n\r\n[ فصل دوازده 
  ] 12\r\nدر زمان فرمانروايى الوند [ بيگ 
  ] در شهرى كه به مسافت چهار روز راه در مشرق تبريز قرار دارد بزرگى مىزيست كه مقامى برابر با مقام كنت داشت . نامش شيخ حيدر بود ؛ از پيروان نحله يا فرقه‌اى به نام صوفى كه همكيشانش وى را چون قديسان مىپرستيدند و مانند رئيسى از او اطاعت مىكردند . جماعتى از اين فرقه در نقاط مختلف ايران و آناطولى و قره‌مان بسر مىبرند و اين قوم در حق شيخ حيدر كه يكى از مردم شهر اردبيل بود حرمت فراوان بجاى مىآوردند . حيدر در اردبيل بسيارى از مردم را به آيين صفويان درآورده بود . براستى وى در حكم رئيس كل راهبان بود . از دختر حسن بيگ « 1 » شش فرزند داشت ؛ سه پسر و سه دختر . از مسيحيان نيز سخت نفرت داشت . كرارا با پيروان خود در سرزمين چركسها تاخت و تاز مىكرد و آن ديار را به باد غارت مىگرفت و در بازگشت ، بندگان بسيار و غنايم فراوان برمىگرفت و با مسرتى عظيم به اردبيل مىآمد . چون الوند سلطان به تخت ملك نشست شيخ حيدر خواست سفر جنگى معهود را از سر گيرد ، و با ترسايان سرزمين چركسها بستيزد . بدين قصد سپاه خود را گرد كرد و روى به شماخى « 2 » نهاد و هشت روزه به آنجا رسيد . از آنجا راه دربند را در پيش گرفت كه معبرى است براى ورود به سرزمين چركسها . پنج روز در راه بود . الوند سلطان و اميرانش چون شنيدند كه شيخ حيدر با لشكرى از چهار پنج هزار تن از صفويان در سرزمين چركسها\r\n\r\n\r\n","description":"","footnote":"\r\n( 1 ) . مراد مارتا است .\r\n( 2 ) . در متن  Sumacehia  و در حاشيهء گرى شماخى .\r\n","page_name":" 428 ","page_number":428},
  {"content":"\r\n\r\nپيشروى مىكند و دسته‌هايى از هوادارانش به اميد غارت كردن به او پيوسته‌اند ، بيدرنگ پيكهايى نزد حكمران آن كشور كه از كثرت عدهء سپاه شيخ حيدر هراسان بود فرستاد و پيغام داد كه به هر نحوى شده راه پيشرفت شيخ را سد كند . شيخ حيدر و صوفيان او سال قبل با سپاهى نصف آنچه اكنون همراه داشت ، نزديك آن دژ خرابى فراوان ببارآورده بود . پس بيم آن مىرفت كه دوباره آن وقايع را تكرار كند . ازاين‌رو خواستند راه عبورش را ببندند تا مبادا رفته‌رفته بر قدرتش بيفزايد .\r\nدر گذشته همواره در راه حركت به سوى سرزمين چركسها گروهى عظيم از داوطلبان به هواى غارتگرى به او مىپيوستند ؛ عدهء ايشان چندان زياد بود كه شيخ حيدر با آن نيرو به زودى مىتوانست سرورى بزرگ شود . بارى چون به دربند رسيد ديد كه معبر را به فرمان الوند سلطان بسته‌اند . دربند شهرى بزرگ است . بنا بر اخبار و روايات مردم آن ديار ، دربند را اسكندر بزرگ ساخته است . پهنايش يك ميل و درازايش سه ميل است . در يك سويش درياى مازندران و در سوى ديگر كوهى بلند قرار دارد .\r\nاز اين معبر كسى نمىتواند بگذرد مگر از دروازه‌هاى شهر ، چه در مشرق آن دريا و در مغربش كوه است ، كوهى چنان سراشيب كه حتى گربه از آن نمىتواند بالا رود .\r\nدربند كه نام اين شهر است به زبان فارسى يعنى « دربسته » ، و هركس بخواهد به سرزمين چركسها برود بايد از ميان اين شهر بگذرد كه در مرز آن كشور قرار دارد .\r\nقسمت اعظم ساكنانش به زبان چركسى و عدهء كثيرى به تركى سخن مىگويند .\r\nچنان كه گفتم چون شيخ حيدر راه عبور را بسته ديد بسيار خشمگين شد و بناى حمله به دژ و معبر را نهاد . در آنجا عدهء سپاهيان و كسانى كه مىبايست در برابر صفويان ايستادگى كنند اندك بود ، پس شتابزده از سر ضرورت ، حال خود را به پادشاه كشور خبر دادند و او الوند بيگ را كه در تبريز بود از ماجرا آگاه كرد . الوند به اميران خود فرمان داد تا سپاه گردآورند ، و چون ده هزار تن آماده كردند به جنگ شيخ حيدر رفتند كه سرگرم شهربندان دربند بود . پس از چند روز بدانجا رسيدند .\r\nشيخ حيدر چون لشكر الوند را ديد به تپه‌اى عقب‌نشينى كرد و در يك سوى آن مستقر شد ، و به سربازان خود اندرز داد كه مردانه بجنگند . گفت يقين دارد كه پيروز خواهند شد و وعده‌هاى بسيار به ايشان داد . اين ماجرا شامگاهان صورت گرفت . همه سوگند ياد كردند كه دليرانه پيكار كنند . روز ديگر بامدادان صفويان به نحوى\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nستودنى براى جنگيدن موضع گرفته بودند . روبه‌روى ايشان سردار لشكر الوند سلطان صف‌آرايى كرده بود . شيخ حيدر چون ديد كه از درآويختن با دشمن گريزى نيست نخستين كسى بود كه به خصم حمله برد و لشكريان او چون شير جنگيدند ، و يك سوم از لشكر الوند را تارومار كردند ، اما سرانجام حيدر شكست يافت و پيروانش را از دم شمشير گذراندند . خودش اسير شد و سرش را بريدند . سرش را به الوند سلطان تقديم كردند . وى فرمان داد كه آن را بر نيزه كنند و در سراسر تبريز بگردانند ، و به افتخار فتح و پيروزى ، نفير از دهل و نقاره برآرند . سپس سر بريدهء شيخ را به ميدانى كه گنهكاران را در آنجا به دژخيمان مىسپارند ببرند و نزد سگان افكنند تا طعمهء آنها شود . از اينجاست كه صفويان از سگان نفرت دارند و هرجا سگى ببينند مىكشند .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nسه پسر شيخ حيدر چون خبر مرگ پدر را مىشنوند هريك به سويى مىگريزد : يكى از ايشان به نام اسماعيل به جزيره‌اى فرار مىكند كه ساكنانش ارمنيان مسيحيند و در آنجا كشيشى ارمنى تورات و انجيل به او تعليم مىدهد . از آنجا به گيلان مىرود و به خونخواهى پدر كمر مىبندد و به گرفتن دژ محمودآباد كامياب مىشود ، پس از غارت كردن آن دژ ، همهء غنايم را به پيروانش مىبخشد . ازاين‌رو بسيارى از مردم زير درفش او گرد مىآيند و به طيب خاطر به صفوىگرى « 1 » مىگرايند .\r\n\r\n[ فصل سيزده 
  ] 13\r\nهمين‌كه خبر قتل شيخ حيدر به اردبيل رسيد ، كه زن و شش فرزندش در آنجا مىزيستند ، هر سه پسر او گريختند : يكى به آناطولى رفت ، و ديگرى به حلب و سومى به جزيره‌اى كه چنان‌كه پيش از اين گفته‌ام در درياچهء وان يا وسطان « 2 » واقع است ؛ شهرى كه مردمانش ارمنيان مسيحيند ، و در آن درياچه قرار دارد . در اينجا بود كه پسرش به نام اسماعيل كه جوانى نجيب و تقريبا سيزده چهارده‌ساله بود مدت چهار سال در خانهء يكى از آباء كليسا يا كشيشان ماند ، كه اين كشيش اندكى با دانش اخترشمارى آشنايى داشت و به مدد آن دريافته بود كه اسماعيل روزى سرورى ارجمند خواهد شد . ازاين‌رو در حق او مراقبت و مهربانى بخصوص مىكرد ، و آيين پاك ما و تورات و انجيل را به وى مىآموخت و بيهودگى و ميان‌تهى بودن دين اسلام را به وى نشان داد . « 3 » پس از چهار سال اسماعيل بر آن شد كه آرمناك « 4 » را ترك گويد و به گيلان رود و در آنجا يك سال نزد زرگرى « 5 » بسر برد كه يكى از دوستان گرامى پدرش بود ، و زرگر وى را با مراقبت و حرمت فراوان در نهانخانه\r\n\r\n\r\n","description":"","footnote":"\r\n( 1 ) .  Suffaveism \r\n( 2 ) . مراد جزيرهء آك‌تامار [ - آق‌تمر 
  ]  Ak Tamar  مركز جاثليقهاى ارمنى است .\r\n( 3 ) . اقدامات بعدى شاه اسماعيل در ترويج و در صورت لزوم تحميل مذهب شيعه نشان داد كه اين « شاگرد » تا چه حد تحت تأثير تعليمات استاد سابق خود يعنى آن كشيش ارمنى قرار گرفته بود ! - م .\r\n( 4 ) . در متن  Arminy  و در حاشيهء گرى  Arminig  . ر . ك . ص . 399 .\r\n( 5 ) . گرى در حاشيه نام اين مرد را پيرخال  Pyrcall  نوشته است .\r\n","page_name":" 431 ","page_number":431},
  {"content":"\r\n\r\nنگاه داشت . جوان در طى اين مدت مكرر مخفيانه به برخى از بزرگان اردبيل كه از ياران پدرش بودند نامه مىنوشت و با ايشان تبانى مىكرد . چون فصل بهار رسيد بر آن شد كه شكست پدر را تلافى كند و به اتفاق مرد زرگر ده بيست تن از صفويان را بر خود گرد كرد تا ناگهان بر دژ محمودآباد بتازد . همچنين قرار بر اين نهادند كه دويست تن از ياران مسلح پدرش نيز به سوى دژ روند و نزديك آن خود را در دره‌اى تنگ ، و پوشيده از نيزار ، پنهان كنند .\r\nچون همهء كارها بر مدار خود قرار گرفت اسماعيل از گيلان با سپاهيان خود روبه‌راه نهاد و چون به محمودآباد « 1 » رسيد به دروازهء دژ سخت حمله برد و نگهبانان را كشت . چون عدهء مدافعان قلعه اندك بود ، بجز زنان و كودكان ، همه را از دم تيغ گذراند . آنگاه اسماعيل از برجى بالا رفت و به دويست تن از همدستان علامت داد و ايشان شتابان از دره به او پيوستند و همگى باتفاق به شهرى كه در پايين دژ بود تاختند و ساكنانش را كشتند و غنايم بسيار برگرفتند و به دژ نزد مرد زرگر و ده تن از همراهان ، كه اسماعيل ايشان را ساخلو قلعه كرده بود ، بازگشتند .\r\nاين دژ محمودآباد در ناحيتى است غنى ، زيرا بندرى است كه بر كرانهء درياى مازندران قرار دارد . همه كشتيهايى كه از استراباد « 2 » و سارى « 3 » و مازندران مىآيند و كالا به مقصد تبريز و شماخى حمل مىكنند در اين بندر بار مىاندازند .\r\nاسماعيل در اين شهر گنجهاى شايگان يافت و آنها را در ميان كسان خود تقسيم كرد و خود چيزى برنداشت . پس در همه‌جا آوازه درافتاد كه اسماعيل پسر شيخ حيدر آن دژ عالى را گرفته و هرچه در آنجا يافته به ياران و همراهانش بخشيده است . ازاين‌رو دسته‌دسته جنگجويان به او مىپيوستند . حتى كسانى كه صفوى نبودند گروه‌گروه در زير درفش او گرد مىآمدند ، به اميد آنكه عطايايى از آن‌گونه از اسماعيل دلير بستانند . بدين‌سان در طى چند روز بيش از چهار هزار تن از صفويان خود را به محمودآباد رساندند .\r\nاين خبرها چون به الوند بيگ رسيد سخت حيران شد و خواست لشكرى\r\n\r\n\r\n","description":"","footnote":"\r\n( 1 ) . ر . ك . سفرنامهء زنو ، صفحات 264 و 272 .\r\n( 2 ) . در متن  Strevi  و در حاشيهء گرى استراباد .\r\n( 3 ) . در متن  Sara  ، در حاشيه سارى .\r\n","page_name":" 432 ","page_number":432},
  {"content":"\r\n\r\nبه جنگ اسماعيل به محمودآباد بفرستد اما از اين كار منصرف شد زيرا ديد كه با حمله ، آنجا را نمىتوان گشود به سبب آنكه راه دريا به روى بندر باز بود و با توسل به روش معمول - محاصره و ايجاد قحط - فتح دژ ميسر نبود . پس الوند بيگ ناگزير لشكرى براى سد كردن راه پيشرفت اسماعيل فرستاد و اميد داشت كه وى را با دست زدن به كارى نسنجيده و بىپروا از پاى درآورد و نمىدانست كه حكم تقدير چيست .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nاسماعيل به جنگ شروانشاه مىرود و شهر شماخى را مىگيرد و غارت مىكند . همهء غنايم را به سپاهيان خود مىبخشد . الوند بيگ وحشت‌زده به گردآوردن نيروهاى خود مىپردازد و اسماعيل از ايبريها مدد مىجويد و بر اردوگاه الوند شبيخون مىزند . الوند به تبريز و از آنجا به آمد دياربكر مىگريزد . اسماعيل به دنبال پيروزى خويش تبريز را تسخير مىكند . پس از شقاوتهاى بسيار فرمان مىدهد كه سر مادرش را ببرند .\r\n\r\n[ فصل چهارده 
  ] 14\r\nقدرت اسماعيل هر روز بيشتر مىشد و به كسانى كه در سلك هواداران او درمىآمدند هداياى گرانبها مىبخشيد . همين‌كه خود را به حد كافى زورمند ديد بر آن شد كه شماخى را بگيرد و بدين آهنگ لشكر گردآورد . در آغاز تاخت‌وتاز صفويان شروانشاه شهر را رها كرد و به دژى كه تقريبا ناگشودنى بود پناه برد ؛ نام اين دژ گلستان است و بر كوهى بلند نهاده است . آن را از سنگ يكپارچه كنده‌اند و در آنجا خود را ايمن يافت . اسماعيل زود به راه افتاد و دو روزه خود را از محمودآباد به شماخى رساند و بسيارى از مردم بينواى آنجا را از دم شمشير گذراند .\r\nاين شهر بزرگ و ثروتمند است ، بندر و مركز دادوستدى عظيم دارد .\r\nاسماعيل و لشكرش در آنجا با غنايمى كه بدست‌آوردند خود را توانگر كردند . آوازهء پيروزيها و بخششهاى اسماعيل در سراسر ايران و آناطولى پيچيد . هركس به اميد بهروزى صفوى شد . الوند بيگ كه از پيشرفت سريع اسماعيل و افزايش عدهء هوادارانش سخت بيمناك بود بشتاب اميران درگاه را فراخواند و به ايشان فرمان داد كه به جمع سپاه پردازند . اسماعيل نيز چون از شنيدن اين خبر وحشت‌زده بود سفيرانى به ايبريه فرستاد كه تا شماخى سه ، يا بهتر است گفته شود چهار روز راه است . ايبريه شهرستانى است بزرگ كه ساكنانش مسيحيند و هفت تن از اميران محتشم بر آن فرمان مىرانند كه قلمرو دو يا سه تن از ايشان در مرز ايران يا تبريز\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nاست و نامهايشان اسكندر بيگ ، گرگين بيگ « 1 » و ميرزا محمد بيگ « 2 » است . اسماعيل از ايشان يارى خواست و وعده داد كه به هركس با وى همدست شود مال و ثروت خواهد داد و موافقت كرد كه اگر تبريز را بگيرد ايبريان را از خراجى كه به پادشاه ايران مىپرداختند معاف فرمايد .\r\nاميران مسيحى هركدام سه هزار ، و بر روى هم نه هزار سوار نزد اسماعيل فرستادند . اين ايبرياييها سوارانى نامورند و در جنگ دلير . همين‌كه به شماخى رسيدند اسماعيل هدايايى گرانبها كه از غارت شهر بدست‌آورده بود به ايشان بخشيد . الوند سلطان كه از اسماعيل جوانتر بود ( اسماعيل چنان كه از بسيارى مردم شنيده‌ام نوزده‌ساله بود و الوند فقط شانزده سال داشت ) چون توسط جاسوسان خويش از كارهاى اسماعيل آگاه شد از تبريز به جنگ او رفت . در آن هنگام اسماعيل نيز با سپاهيان خود كه پانزده شانزده هزار تن مىشدند به پيش راند .\r\nسرانجام هر دو حريف در ميان تبريز و شماخى با هم رويارو شدند ، نزديك رودخانه‌اى كه داراى دو پل سنگى و فاصله‌شان از هم نيم ميل بود .\r\nنخست الوند با لشكرى از سى هزار مرد در آن محل فرود آمد و فرمان داد كه پلها را ويران و راه عبور را سد كنند . سپس در آنجا اردو زد . روز ديگر اسماعيل به ساحل روبه‌رو فرود آمد و از بخت سازگار گدارى يافت و شب ديگر با همهء لشكر خود از آن گذشت و ناگهان بر سپاهيان الوند بيگ كه همه از شراب و طعام ، گرانبار در چادرهاى خود خفته بودند شبيخون زد ، چنان كه مجال دفاع نيافتند . آنگاه اين بينوايان بخت‌برگشته را از دم تيغ بيدريغ گذراندند ، چنان كه در ساعت سه همه تار و مار شدند ، مگر الوند بيگ كه با تنى چند از همراهان به تبريز - كه گنجها و حرم خود را در آنجا نگهدارى مىكرد - گريخت ، و از تبريز به دياربكر رفت . اسماعيل غنيمتى عظيم از خيمه و اسب و سلاح و مانند اينها برگرفت و سپاهيانش نيز خود را با غنايم جنگى غنى كردند . وى چهار روز در آن محل باقى ماند تا لشكريانى كه از جنگيدن خسته و ناتوان شده بودند نفس تازه كنند . سپس رو به‌سوى تبريز نهاد و در آنجا با هيچ مقاومتى روبه‌رو نشد . با اين همه بسيارى از مردم شهر را قتل عام\r\n\r\n\r\n","description":"","footnote":"\r\n( 1 ) .  Gorgurambec \r\n( 2 ) .  Mirzambec \r\n","page_name":" 435 ","page_number":435},
  {"content":"\r\n\r\nكرد . حتى سپاهيانش زنان آبستن را با جنينهايى كه در شكم داشتند كشتند . گور سلطان يعقوب و بسيارى از اميرانى را كه در نبرد دربند شركت جسته بودند نبش كردند و استخوانهايشان را سوختند . سيصد تن از زنان روسپى را به صف درآوردند و هريك را دو شقه كردند . سپس هشتصد تن از ملازمانى « 1 » را كه در دستگاه الوند پرورش يافته بودند سر بريدند . حتى همهء سگان تبريز را كشتار كردند و مرتكب بسيارى فجايع ديگر شدند . سپس شاه اسماعيل « 2 » مادر خود را فراخواند كه از جهتى با سلطان يعقوب خويشاوندى داشت ( چگونگى را نتوانسته‌ام دريابم ) و چون معلوم شد كه به عقد يكى از اميران حاضر در نبرد دربند درآمده بوده است ، پس از طعن و لعن وى فرمان داد تا او را در برابرش سر بريدند . گمان نمىكنم از زمان نرون تا كنون چنين ستمكارهء خون‌آشامى به جهان آمده باشد .\r\n\r\n\r\n","description":"","footnote":"\r\n( 1 ) . در متن  Blasi  يعنى چه ؟ - م . به نظر دكتر نوايى « ملازم ؟ » است .\r\n( 2 ) . بنا به قول ديگران اين زن ، زن پدر اسماعيل بود .\r\n","page_name":" 436 ","page_number":436},
  {"content":"\r\n\r\nبسيارى از شهرها و اميران ، فرمان اسماعيل را گردن مىنهند بجز دژى ازان ترسايان كه پنج سال ايستادگى كرد ، اما چون دژنشينان خبر مرگ الوند بيگ را شنيدند تسليم شدند . در روستاهاى نزديك اين دژ كتابهايى كه به خط لاتين و به زبان ايتاليايى نوشته شده است ، يافته مىشود .\r\n\r\n[ فصل پانزده 
  ] 15\r\nدر اين هنگام بسيارى از نواحى و بلاد و قلاع مطيع و منقاد اسماعيل شدند . بسى از بزرگان نيز به حضورش بار يافتند و فرمانش را گردن نهادند ، قباى سرخ پوشيدند و دستش را بوسيدند ؛ همه سوگند وفادارى ياد كردند بجز كوتوال دژى به نام النجق « 1 » كه به مسافت دو روز راه از تبريز است . اين دژ و دوازده روستاى پيرامونش محل سكونت مسيحيان ارتودوكس است كه « بطريق » ايشان هر سال دو تن از كسان خود را با هديه‌اى از بخور نزد پاپ مىفرستد . آن قوم به زبان ارمنى نيايش مىكنند و به كار بردن زبان ايتاليايى در ميان ايشان متروك شده است .\r\nدر اين روستاها بسيارى از نسخه‌هاى خطى و كتابها به زبان ايتاليايى يافته مىشود . هنگامى كه من در تبريز بودم دو جلد از آنها را نزد من‌آوردند كه يكى دربارهء نجوم و ديگرى در باب دستور زبان بود . ايشان نيز مقاديرى بسيار رنگ « قرمز » مىسازند .\r\nچنان كه پيش از اين گفته‌ام آن دژ از آخرين دژهايى بود كه به ترسايان تعلق داشت ، مسيحيانى كه مدتى است زبان اصلى خود ايتاليايى را فراموش كرده‌اند .\r\n\r\n\r\n","description":"","footnote":"\r\n( 1 ) . در متن  Alangiachana  . گرى در حاشيه مىنويسد « شايد النجه كه واقع است در نزديك مراغه در كنار رودخانهء كوچكى كه به درياچهء اروميه مىريزد ، اما زنو مىنويسد كه در شمال تبريز است » . بر آنچه گرى نوشته است بايد افزود كه اولا نام اين دژ النجه نيست ، النجق است . ثانيا دو النجق داريم يكى در مراغه كه گرى از آن به عنوان النجه ياد مىكند ، ديگرى در مرند . - م .\r\n","page_name":" 437 ","page_number":437},
  {"content":"\r\n\r\nكوتوال دژ پس از آنكه شاه اسماعيل تبريز را گرفت باز چهار پنج سالى پايدارى كرد زيرا يكى از هواداران دولتخواه الوند سلطان بود . در ضمن حسن بيگ و سلطان يعقوب نيز گنجهاى شايگان در آن دژ سپرده بودند تا از دستبرد اين و آن در امان ماند . چون سرانجام خبر مرگ الوند به دژبد رسيد نخواست كه بيش از آن پايدارى كند و دژ و گنجها را به شاه اسماعيل تسليم كرد .\r\nاسماعيل اكنون قدرت سلطنت را به كف آورده بود و همهء ملت او را به جهت پيروزيهاى شگفت‌انگيزش آفرين و درود مىگفتند و ازاين‌رو وى را « شاه » خواندند . او ملك مىراند و مردم ، همه حرمتش مىنهادند و دوستش مىداشتند و بزرگش مىشمردند .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nمراد خان « 1 » پسر سلطان يعقوب به جنگ اسماعيل مىرود تا با او بر سر تاج و تخت پيكار كند ، اما لشكرش تارومار مىگردد و خودش به بغداد مىگريزد .\r\n\r\n[ فصل شانزده 
  ] 16\r\nهنگامى كه شاه اسماعيل در تبريز بود مراد خان « 1 » سلطان بغداد با لشكرى از 000 ، 30 تن به جنگ او رفت تا تاج و تخت را كه حق خود مىدانست بچنگ آرد . اسماعيل چون اين بشنيد سخت برآشفت و چاكران و سپاهيان خود را از تبريز به دشتى پهناور كشيد و در آنجا شنيد كه مراد خان به هواى تصاحب غنايم فراوان شتابان مىآيد . اين مراد خان پسر سلطان يعقوب بود .\r\nاسماعيل به چاكران و لشكريان خود اندرز داد كه مردانگى نمايند و از اميران ايبرى مسيحى نيز خواست كه كسان خود را به دلاورى برانگيزند تا همان هنرى كه در تارومار كردن لشكر الوند بيگ نموده بودند نشان دهند . همه عهد كردند كه چنين كنند و در انتظار درآويختن با دشمن نشستند ، مراد خان چون با لشكر خود در دشت تبريز به محلى رسيد كه از اردوگاه اسماعيل چندان دور نبود در كنار نهرى كوچك توقف كرد تا سپاهيانش نفس تازه كنند . اسماعيل به ساحل مقابل شتافت و در آنجا موضع گرفت . هر دو لشكر در اين وضع يكديگر را به نبرد مىخواندند ، و به همديگر دشنام و ناسزا مىدادند . چون نيمروز شد مراد خان پيروان خود را اندرز داد تا بر ضد دشمنان صفوى خود دليرانه بجنگند ( از سوى ديگر اسماعيل نيز چنين كرد ) و آنگاه لشكر خود را به سه ستون تقسيم كرد .\r\n\r\n\r\n","description":"","footnote":"\r\n( 1 ) . در متن  Muratcan  و در حاشيهء گرى : « مراد خان ، برادر الوند » .\r\n","page_name":" 439 ","page_number":439},
  {"content":"\r\n\r\nشاه اسماعيل كه مراقب حركات دشمن بود لشكر « 1 » خود را به دو سپاه تقسيم كرد ، يكى به شمارهء 000 ، 9 تن و سپاه ديگرى از صفويان كه از نخستين جدا بود ؛ و مانند آنچه در هر نبرد معمول است فرماندهانى بر آنها گماشت . روز همه روز و شب ديگر هر دو لشكر زير سلاح بودند .\r\nهمين‌كه سپيده دميد نفير از سازهاى جنگى فراوانى كه ايرانيان در جنگ به كار مىبرند برخاست و سپاهيان همديگر را به دليرى نمودن در كارزار پند مىدادند . بامدادان مراد خان نخستين كسى بود كه با ده هزار مرد بر سپاه صفويان زد و كشتارى عظيم به راه انداخت ، اما در مدتى كمتر از يك ساعت همهء سپاهيانش تارومار گشتند و او ناگزير دو ستون ديگر از لشكر خود را به آوردگاه كشيد ، اسماعيل نيز ناچار چنين كرد .\r\nچنان قتل عامى درگرفت و خونى ريخته شد كه از زمان داريوش « 2 » تا آن هنگام در هيچ نبرد واحدى روى نداده بود . جنگ از بامداد تا نيمروز دوام يافت و به شكست كامل مراد خان انجاميد . وى با معدودى از كسان خود به بابل يا بهتر است گفته شود بغداد گريخت و آبرويش پاك ريخت .\r\nاز سوى ديگر اسماعيل با آوازهء بلند بازگشت و غنيمتى گران از خيمه و خرگاه و اسب بدست‌آورد ، در حالىكه تلفاتى اندك داده بود . پس سرمست از پيروزى به تبريز وارد شد و چندى در كاخ بزرگ هشت‌بهشت به عيش و طرب پرداخت .\r\nاما بابليها « 3 » به استثناى پنجاه يا هفتاد تن كه با مراد خان گريخته بودند همه از دم تيغ گذشتند و كوهى از استخوانهاى ايشان كه 000 ، 30 تن مىشدند در ميدان جنگ بر جاى ماند .\r\nدر اين هنگام اسماعيل بيش از نوزده سال نداشت . پس مىبينيم كه در\r\n\r\n\r\n","description":"","footnote":"\r\n( 1 ) . در اين سفرنامه‌ها همه‌جا لشكر را به مفهوم قديم ، يعنى به جاى قشون يا ارتش ، به كار برده‌ام . - م .\r\n( 2 ) . گرى در حاشيه مىنويسد : « اين به هيچ وجه طرف نسبت با قتل عامى نيست كه تيمور در اصفهان به راه انداخت » . مقايسهء گرى درست نيست زيرا بازرگان ونيزى سخن از جنگ و خونريزى در « نبرد » مىگويد ، حال آنكه قتل عام تيمور شامل حال مردم حصارى اصفهان شد و يك « واقعهء جنگى » نبود . - م .\r\n( 3 ) .  Babylonians  مقصود بغداديان است . - م .\r\n","page_name":" 440 ","page_number":440},
  {"content":"\r\n\r\nهمين يك سال 1499 م . [ 904 / 905 ه . ق . 
  ] آن همه هنرنماييها و كارهاى بزرگ انجام داد . « 1 »\r\nدر طى اقامت خود در تبريز مىديدم كه دائم از اكناف كشور دسته‌دسته سپاهى به زير درفش او مىروند ، بخصوص از ناحيهء آناطولى و عثمانى و قره‌مان .\r\nاسماعيل نيز به ايشان عطايايى در خور مقام و منصب هريك ارزانى مىداشت .\r\n\r\n\r\n","description":"","footnote":"\r\n( 1 ) . ر . ك . سفرنامهء زنو ، صفحات 268 تا 270 .\r\n","page_name":" 441 ","page_number":441},
  {"content":"\r\n\r\nسلطان خليل ، امير حصن كيف و استاجلو محمد بيگ امير آناطولى يا ناطوليه فرمان اسماعيل را گردن مىنهند و وى به هركدام ، يكى از سه خواهران خود را مىدهد تا همسر خود گردانند . پس از چندى استاجلو به فرمان اسماعيل با سلطان خليل مىستيزد و شاه اسماعيل با لشكرى گران به تن خويش به جنگ علاء الدوله مىرود و كشور او را به باد غارت مىگيرد ، و چند تن از پسران و عده‌اى بيشمار از رعاياى او را بقتل مىرساند .\r\n\r\n[ فصل هفده 
  ] 17\r\nشهرستان دياربكر هميشه فرمانبردار ايران بوده است . ازاين‌رو همين‌كه سلطان شيخ اسماعيل بر تخت نشست خواست كه همهء آن سرزمين را زير نگين خود آورد . ازاين‌رو سلطان خليل « 1 » امير حصن كيف « 2 » به تن خويش نزد شاه اسماعيل آمد و قباى سرخ پوشيد و عهد كرد كه چاكر و فرمانبردار او باشد . پس اسماعيل دست كرم گشود و عطاياى بسيار به وى داد و او را در امارت تأييد كرد و يكى از خواهران خود را به عقدش درآورد . ازاين‌رو خليل با شادى و سرور بسيار به حصن كيف بازگشت . يكى ديگر از خوانين آناطولى استاجلو محمد بيگ بود كه با هفت تن از برادران خود ، همه مردانى دلير ، به يارى اسماعيل آمده بود . اسماعيل به عنوان پاداش خدمت حكومت دياربكر را بجز حصن كيف به وى سپرد . پس استاجلو بر آن شهرستان بجز آمد دياربكر و حصن كيف استيلا يافت . چون سلطان خليل ( چنان كه پيش از اين گفته‌ام ) سر از فرمان اسماعيل پيچيده بود وى بر آن شد كه سراسر شهرستان دياربكر را به زير فرمان استاجلو درآورد . پس به خليل پيام و فرمان داد كه شهر و دژ را به استاجلو تسليم كند ، و به استاجلو نيز فرمود كه با وجود نسبتى كه با خليل داشت شهر را به تصرف خود درآورد - زيرا هنگامى كه عازم تسخير دياربكر شده بود اسماعيل ، خواهر دوم خود را به او داده بود و از اين راه\r\n\r\n\r\n","description":"","footnote":"\r\n( 1 ) . در متن  Calil  و در حاشيهء گرى « سلطان خليل ، از سلاطين ايوبى » .\r\n( 2 ) . در حاشيهء گرى « حصن كيف ، ر . ك . سفرنامهء آنجوللو ، فصل 15 » .\r\n","page_name":" 442 ","page_number":442},
  {"content":"\r\n\r\nآن دو امير با هم خويشاوندى داشتند - اما سلطان خليل كرد بود و كردها اگرچه پيرو صفويانند ، ولى از ايشان نفرت دارند ، ازاين‌رو خليل از تسليم كردن شهر و دژ به استاجلو سر باز زد . پس استاجلو بر سر خشم آمد و با سپاهى از ده هزار سوار تا سال 1510 م . [ 915 / 916 ه . ق . 
  ] پيوسته با او در جنگ بود و نمىتوانست بر او چيره شود . اين همان سالى بود كه من از عراق عجم « 1 » آمده بودم .\r\nكسان علاء الدوله كرارا در شهرستان دياربكر تاخت‌وتاز مىكردند و روستاهاى پيرامون اورفه و جملين « 2 » و « ددو » را ويران مىساختند . اورفه شهرى است بزرگ ، و آن دو ديگر دژ است . ايشان شهر ديگرى را نيز به نام خرپرت تصرف كرده بودند كه يكى از پسران علاء الدوله حاكم آنجا بود . استاجلو هرگز نتوانسته بود بر اين شهر دست يابد . اين شهر با دژ مستقلش در قلمرو ايران بود ، اما هواداران علاء الدوله آن را در زمان سلطنت سلطان يعقوب گرفته و در دوران امارت استاجلو زيان فراوانى در آن سامان ببارآورده بودند . ازاين‌رو اسماعيل بر آن شد كه به تن خويش به جنگ علاء الدوله رود و او را براندازد ، پس از گردآوردن لشكر به ارزنجان رفت كه دژى است در مرز طرابوزان و آناطولى و ايران . در اينجا نيرويى عظيم فراهم كرد و آن محل را گرفت كه در دست يكى از پسران سلطان عثمانى بود ، و پس از مرگ سلطان يعقوب بر طرابوزان نيز تسلط يافته بود . شاه اسماعيل چهل روز در آنجا ماند و به جمع‌آورى 000 ، 60 مرد جنگى پرداخت كه بيش از عدهء كافى براى سركوبى علاء الدوله بود ، اما چون از سلطان عثمانى و سلطان قاهره كه ملك علاء الدوله در ميان مرز كشورهاى آن دو قرار داشت آسوده‌خاطر نبود آن همه لشكر فراهم كرده بود . هنگامى كه اسماعيل در ارزنجان بود ، دو سفير « 3 » يكى به نام قلى بيگ « 4 » به نزد سلطان عثمانى در آناطولى و ديگرى موسوم به زكريا بيگ « 5 » به نزد سلطان قاهره فرستاد و سوگندهاى سخت ياد كرد كه قصد ندارد به قلمرو ايشان صدمه‌اى برساند و فقط مىخواهد با دشمن خود علاء الدوله روبه‌رو شود . پس از\r\n\r\n\r\n","description":"","footnote":"\r\n( 1 ) . در متن  Azemia  و در حاشيهء گرى عجم  Ajem  كه بايد عراق عجم باشد . - م .\r\n( 2 ) . در متن  Somilon  و در حاشيهء گرى جملين  Jemeleyn  .\r\n( 3 ) . ر . ك . سفرنامهء آنجوللو ، فصل 15 .\r\n( 4 ) .  Culibec \r\n( 5 ) .  Zachariabec \r\n","page_name":" 443 ","page_number":443},
  {"content":"\r\n\r\nچهل روز توقف ، اسماعيل از ارزنجان به راه افتاد و با 000 ، 60 سپاهى به جنگ علاء الدوله رفت . از ارزنجان تا كشور علاء الدوله فقط چهار روز راه است ، اما اسماعيل راهى ديگر در پيش گرفت كه از كنار شهر قيساريه متعلق به عثمانيان مىگذشت و مرادش از اين كار بدست‌آوردن خواربار و پرداختن بهاى آن از روى درستكارى بود . همين‌كه آنجا رسيد فرمود تا به همه اعلام كنند : هركس كه خواربار براى فروش عرضه كند بهاى خوبى دريافت خواهد داشت و كسان خود را از اينكه مشتى كاه برايگان از اين و آن بستانند منع ، و به كيفر مرگ تهديد كرد ، زيرا با مردم آن شهر از در دوستى درآمده بود . اسماعيل چهار روز در آن شهر ماند و سپس پيشروى خود را به سوى ناحيهء زيباى البستان از سر گرفت . در اين محل رودى زيبا با روستاهاى فراوان قرار دارد و از آنجا تا پايتخت علاء الدوله كه شهرى است به نام مرعش يك روز راه است . اسماعيل نخست البستان را به باد غارت گرفت و سپس به سوى مرعش راند كه از آنجا علاء الدوله با پيروان فراوانش به كوههايى بلند به نام قره‌داغ گريخته بود و براى رسيدن به آنجا بايد از معبرى تنگ گذشت . شاه اسماعيل آن سرزمين را ويران و خلقى عظيم را بىجان كرد ؛ از جمله تنى چند از پسران علاء الدوله كه گاه‌گاه از كوهها سرازير مىشدند و بر صفويان حمله مىبردند ، اما به آسانى تارومار مىگشتند ، زيرا گشتيهاى متعددى كه اسماعيل مستقر كرده بود خبر فرود آمدن دشمن را از كوهستان به او مىرساندند . همچنين كسانى در ميان قوم علاء الدوله يار اسماعيل بودند و دل با او داشتند .\r\nدر تاريخ بيست و نهم ژوئيه 1507 م . [ 913 ه . ق . 
  ] بود كه اسماعيل وارد كشور علاء الدوله شد و تا اواسط ماه نوامبر در آنجا ماند . در آن هنگام چون خواربار در آنجا يافته نمىشد و برف و سرما نيز مانع كارهاى جنگى در زمستان بود ناچار آن محل را ترك گفت .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nامير بيگ ، سلطان الوند را كه با سپاهيانش به آمد دياربكر راه داده بودند اسير مىكند و پاى در زنجير نزد شاه اسماعيل مىبرد .\r\nشاه اسماعيل به دست خود الوند بيگ را گردن مىزند . سپس شهر خرپرت را تسخير و پسر علاء الدوله را اسير مىكند و به كشتن مىدهد . پس از زمستان به تبريز بازمىگردد .\r\n\r\n[ فصل هجده 
  ] 18\r\nهنگام بازگشت از سفر چمشكزك « 1 » و ارزنجان به حلب ، زمانى كه در ملطيه - از شهرهاى تابع سلطان قاهره - اقامت داشتم ، امير بيگ حاكم موصل « 2 » را ديدم كه از هواداران نيرومند شاه اسماعيل بود و دو رشته زنجير زرين مرصع به ياقوت و الماس بر گردن داشت . مهر اسماعيل از آن زنجيرها آويخته بود و اين نشانهء اعتماد فراوان شاه اسماعيل به او بود . هنگامى كه اسماعيل مىخواست چيزى را مهر كند وظيفهء امير بيگ بود كه اين كار را با دست خود انجام دهد . وى براى خوش‌خدمتى به اسماعيل عده‌اى از اميران را به كشتن داده بود . هنگامى كه در ملطيه بودم ديدم كه به طريقى كه در ذيل مىآيد ، سلطان الوند جوان را كه از شيخ اسماعيل شكست خورده بود دستگير كرده است .\r\nامير بيگ با چهارصد « 3 » تن از كسان خود از موصل به راه مىافتد و به آمد دياربكر نزد سلطان الوند ، كه در آنجا مىزيست ، مىرود و چنين وانمود مىكند كه به يارى وى آمده است چه او از اسماعيل برگشته است . ازاين‌رو الوند وى را مانند معمول به لطف و مهربانى مىپذيرد ، زيرا امير بيگ يكى از امراى او بود . پس به او اعتماد مىكند و اجازه مىدهد با 400 تن از كسانش وارد شهر شود . امير بيگ به محض\r\n\r\n\r\n","description":"","footnote":"\r\n( 1 ) . در متن  Cimiscasac  و در حاشيه چيميش گزك  Tchimish Gazak  كه همان چمشكزك است .\r\n( 2 ) . در متن  Mosulminiato  كه چيزى جز موصل نمىتواند باشد . - م .\r\n( 3 ) . در صفحهء 337 آمده است 4000 ( چهارهزار ) تن ، و همين‌طور در چند سطر پايين‌تر .\r\n","page_name":" 445 ","page_number":445},
  {"content":"\r\n\r\nورود ناگهان دست بر شانهء جوان نگونبخت مىنهد و مىگويد كه تو اسير شاه اسماعيلى . سپس حاكمى بر شهر مىگمارد و الوند را به زنجير مىكشد و با خود به ملطيه نزد اسماعيل مىبرد . ( من در آن هنگام آنجا بودم ) زيرا اين شهر نزديكترين محل بر سر راه كشور علاء الدوله بود . شاه اسماعيل در آنجا سرگرم جنگ و ستيز بود . امير بيگ در آنجا با 4000 سپاهى صفوى كه همراه خود داشت يك روز و نيم ماند و من خود الوند جوان را كه در زنجير كرده بودند در خيمه‌اى ديدم .\r\nامير بيگ از آنجا رفت و الوند را به عنوان هديه‌اى كه نشانهء حقشناسى بود نزد شاه اسماعيل برد . همين‌كه به نزدش مىرسد اسماعيل فرمان مىدهد كه الوند را پيش او ببرند و با دست خود سرش را مىزند .\r\nسپس شاه اسماعيل از بيم سرما شتابان به كشور خويش بازگشت و از ملطيه گذشت و تنها يك روز در آنجا ماند تا براى لشكر خواربار فراهم كند . سپس فرات را كه فاصله‌اش تا ملطيه فقط ده ميل است گذاره كرد و در برابر خرپرت اردو زد .\r\nحكومت اين شهر در دست يكى از پسران علاء الدوله بود به نام بكر بيگ « 1 » كه به لشكر و آذوقهء كافى مجهز بود ، اما اين همه سودى نبخشيد زيرا شاه اسماعيل شهر را گرفت و سر مرد جوان را با دست خود از گردن جدا كرد و سپس با شتاب فراوان به سوى تبريز روان شد . در محلى كه مسافتش تا تبريز شش روز راه بود برف و سرما تلفات بسيار به سپاهيان و اسبان و شتران او وارد كرد . ناچار صفويان قسمتى از غنايمى را كه در كشور علاء الدوله بدست‌آورده بودند بر جاى نهادند . با اين همه اسماعيل خود را به كاخى زيبا كه در خوى ساخته بود رساند و تا پايان نوروز « 2 » يعنى سال نو در آنجا ماند . آنگاه بر آن شد كه به جنگ مراد خان ، سلطان بغداد برود .\r\nاسماعيل هنگامى كه به تبريز بازگشت ديد كه دو تن از برادرانش - كه به تصدى امور شهر گماشته بود - اوامرش را كاملا رعايت نكرده‌اند . كم مانده بود كه ايشان را بقتل رساند ، اما به واسطهء اصرار و الحاح اميران ، جوانان جان بدربردند ؛ ولى به زادگاه خود اردبيل تبعيد شدند و حق نداشتند كه از آنجا بيرون روند . به هر يك تنها 200 سوار دادند تا ملازم ايشان باشند .\r\n\r\n\r\n","description":"","footnote":"\r\n( 1 ) .  Becarbec \r\n( 2 ) . در متن  Naurus  و در حاشيه : « نوروز ، روز سال نو كه مصادف با اعتدال ربيعى است » .\r\n","page_name":" 446 ","page_number":446},
  {"content":"\r\n\r\nشاه اسماعيل با لشكر خود به جنگ مراد خان مىرود . بسيارى از اميران و سپاهيان مراد خان به اسماعيل رو مىآورند . مراد خان به قصد اظهار انقياد سفيرى نزد اسماعيل مىفرستد كه اسماعيل سفير و ملازمانش را از دم تيغ مىگذراند . سپس مراد خان فرار مىكند و چون پشت و پناهى نمىيابد نزد علاء الدوله مىرود . او يكى از دختران خود را به مراد خان مىدهد .\r\n\r\n[ فصل نوزده 
  ] 19\r\nبه هنگام نوروز اسماعيل لشكرى از سى چهل هزار مرد جنگى گردآورد و با ايشان به سوى كاشان كه از شهرهاى تابع او بود رهسپار شد و پس از چند روز توقف در آنجا به سوى اصفهان « 1 » راند كه شهرى بود بزرگ و پرجمعيت و ازان مراد خان و او چون پيش‌بينى كرده بود كه طوفان بلا به سويش خواهد وزيد ، لشكرى از 000 ، 36 مرد جنگى گردآورده بود . مراد خان به شيراز آمد كه شهرى بزرگتر و زيباتر از قاهره در مصر است و بدين‌گونه هر دو حريف آمادهء كارزار شدند .\r\nاسماعيل لشكرى عظيم از همهء صفويان و مردان دلاور در زير فرمان داشت .\r\nبرعكس مراد خان كه لشكرش باجبار و اكراه به ميدان جنگ كشانده شده بودند ، چون از نيروى شاه اسماعيل آگاه بودند مىدانستند كه ايستادگى در برابر او محال است ، زيرا در نبرد پيشين با عدهء كمترى ، لشكر سى هزار نفرى مراد خان را در دشت تبريز شكست داده و تارومار كرده بود . ازاين‌رو ، بسيارى از سرداران و سربازان كه در كار جنگ دودل بودند ، به اردوى اسماعيل گريختند .\r\nمراد خان چون ديد كه سپاهيان از گردش پراكنده مىشوند و رو به دشمن مىنهند دو سفير با موكبى از پانصد تن از ملازمان نزد شاه اسماعيل گسيل داشت و به دنبال ايشان جاسوسانى فرستاد تا از نتيجهء كار سفارت آگاه شود . مراد خان به وسيلهء فرستادگان خود نسبت به اسماعيل اظهار انقياد كرده و به پرداخت خراج\r\n\r\n\r\n","description":"","footnote":"\r\n( 1 ) . در متن  Spain  و در حاشيه : « اصفهان كه در زمان شاه عباس به اوج آبادانى رسيد » .\r\n","page_name":" 447 ","page_number":447},
  {"content":"\r\n\r\nرضا داده بود . اسماعيل فرمان داد كه سفيران و ملازمان ايشان همه را از دم تيغ بگذرانند و گفت : « اگر مراد خان راضى بود كه رعيت من شود خودش شخصا به نزد من مىآمد و سفير نمىفرستاد » . جاسوسان چون نتيجهء كار را ديدند بيدرنگ مراد خان را خبر كردند و او فرار بر قرار اختيار كرد . همين‌كه خبر در اردو پيچيد بسيارى از اميران او قباى سرخ پوشيدند .\r\nمراد خان كه مىترسيد مانند الوند به اسيرى گرفتار شود سه هزار تن از هواداران خود را كه از همه وفادارتر مىپنداشت به نگهبانى خويش برگزيد و از دست قهر و غلبهء اسماعيل گريخت و به جانب حلب تاخت . شاه اسماعيل چون از فرار او آگاه شد ، شش هزار تن از صفويان را به تعقيب او فرستاد . مراد چون از رودى گذشت كه داراى پلى سنگى بود دستور داد تا آن پل را ويران كنند و همين‌كه سپاهيان صفوى شتابزده به رودبار رسيدند هر كارى را براى دستگير كردن مراد خان بيهوده يافتند . مراد راه خود را دنبال كرد تا به دژى رسيد كه دژبدش يكى از بندگان او بود . چون سرورش را گريزان ديد يا از آنجا كه با شاه اسماعيل سر و سرى داشت او را راه نداد . مراد چون ديد كه گنجهايى را كه در قلعه داشت از دست داده است سخت برآشفت و فرمان داد كه مردم شهر كوچكى را كه در پايين آن قلعه بود از دم شمشير بگذرانند . سپس همچنان به سوى حلب راند . پس از چند روز به محلى در سى ميلى آن شهر رسيد . در آنجا به انتظار نشست ، و كس به نزد قاير بيگ حاكم فرستاد و از او امان خواست . مقدمش را گرامى شمردند و وى را با تكريم و تعظيم پذيرفتند . سپس چند تن از اميران خود را به قاهره فرستاد و از سلطان مصر امان خواست . سلطان به دلايلى وى را در خاك خود پناه نداد ، اما او را از جايگاه علاء الدوله آگاه كرد . مراد خان به دومى پيوست و علاء الدوله از دل و جان به او خوشامد گفت و با وى به جهت تلفاتى كه در جنگ با صفويان داده بود همدردى نمود . مراد خان نيز به نوبهء خود وى را تسليت داد . از اين گذشته علاء الدوله علىرغم وضع و حالى كه داشت يكى از دختران خود را به عقد او درآورد .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nاسماعيل پس از گشودن بغداد به اصفهان بازمىگردد تا با تاتاران درآويزد . پس از سالى ، دوباره به تبريز مىرود . در آنجا جشنهاى بزرگ برپا مىكنند . اسماعيل خويشتن را به بازى و تيراندازى سرگرم مىكند . شرحى دربارهء سيرت او .\r\n\r\n[ فصل بيست 
  ] 20\r\nاسماعيل پس از آنكه دشمن را يكباره تباه كرد به شيراز و از آنجا به بغداد راند و بسيارى از مردمان آن شهرها را از دم شمشير گذراند . در اين هنگام بود كه تاتار بزرگ ياشيلباش با سپاهى گران به ايران تاخت و خراسان را گرفت و هرات « 1 » را كه شهرى است پرجمعيت و از مراكز تجارت ، تصرف كرد و استراباد « 2 » و مازندران « 3 » و سارى را كه از بلاد واقع در كرانه‌هاى شرقى درياى خزر و در مرز شهرهاى نوگشودهء اسماعيل بود ، بچنگ آورد . چون اين خبر وحشت‌اثر به گوش شاه اسماعيل رسيد با لشكر خود به اصفهان بازگشت . خان تاتار كوشيد كه اسماعيل را اغفال كند ؛ بدين نيت رخصت خواست كه از خاك او بگذرد و به مكه برود و چنين وانمود كرد كه مىخواهد مدفن پيامبر خود محمد [ ص 
  ] را زيارت كند . اما اسماعيل كه هم دام مىديد و هم دانه را نه تنها به او راه عبور نداد بلكه پيامهاى پرسرزنش فرستاد و\r\n\r\n\r\n","description":"","footnote":"\r\n( 1 ) . در متن  Eri  [ - هرى 
  ] و در حاشيه : « هرات ، ر . ك . سفرنامهء زنو ، ص . 271 » .\r\n( 2 ) . استراباد ، شهرى است با پنجاه هزار تن جمعيت و نزديك دهانهء رود استر  Ester  در كنار يكى از خليجهاى درياى خزر قرار دارد . استراباد مركز شهرستانى است كوچك به همين نام كه غالبا تابع مازندران است . اين شهر محل مخازن و مهمات سلسلهء كنونى [ - قاجاريه 
  ] است ، زيرا مركز املاك موروثى ايشان است .\r\n( 3 ) . در متن  Amixandaran  . گرى در حاشيه مىنويسد : « شايد يكى از بندرهاى مازندران و محتملا بارفروش [ - بابل 
  ] بوده است . ر . ك . زنو » . حدس گرى صائب نمىنمايد . به ظن قوى مراد \" بازرگان ونيزى \" همان مازندران است . - م .\r\n","page_name":" 449 ","page_number":449},
  {"content":"\r\n\r\nيك سال ، چشم‌براه روياروى شدن با تاتاران ، در اصفهان نشست . اصفهان همان ناحيه‌اى است كه روزگارى تيمور لنگ بزرگ آن را با همهء ايران و سوريه گرفت و هنوز يادگارهاى او در سوريه باقى است .\r\nپس از يك سال اسماعيل به تبريز بازگشت و چون بدانجا رسيد جشنهايى بزرگ برپا شد . بر حسب اتفاق من نيز در تبريز بودم زيرا به آنجا رفته بودم تا مطالبات خود را از خامائينيت « 1 » قزوينى خائن وصول كنم . تا چهارده روز هر روز شاه اسماعيل با اميران خود سرگرم تيراندازى بود ، در ميدانى كه در ميانش تيرى و بر فراز آن سيبى زرين قرار داشت ( هر روز بيست سيب ، ده زرين و ده سيمين ، براى بازى بر روى تير مىنهادند ) و هركس دوان‌دوان تير از كمان رها مىكرد و سيبى به زير مىافكند ، سيب ازان او بود . هربار كه سيبى بر زمين مىافتاد تيراندازان اندكى آرام مىگرفتند و به نوشيدن شراب ناب و شيرينى مىپرداختند .\r\nدر حين بازى دو پسر زيبا در كنار شاه ايستاده بودند كه يكى تنگى زرين در دست داشت و ديگرى بشقابهايى پر از شيرينى . اميران را ، شراب و شيرينى جداگانه بود . هنگامى كه شاه اسماعيل مىآسايد آن پسران با شراب و شيرينى به او نزديك مىشوند و او گاه اگرچه سيبى نيفكنده باشد ، به خوردن و نوشيدن مىپردازد .\r\nپيوسته در اين بازيها هزار تن نگهبان كمر خدمتش را بر ميان بسته‌اند . از اين گذشته قريب سى هزار تن از مردم ، از شهرى و سپاهى ، بر گرد ميدان به تماشا مىايستند . در مدخل باغى كه نزديك كاخ است تالارى بزرگ است كه براى اميرانى كه در تيراندازى شركت كرده‌اند شام تهيه مىشود . اما اسماعيل براى خوردن طعام به كاخ هشت‌بهشت مىرود . آنگاه همهء اميران در ستايش سرور خود شاه اسماعيل سرود مىخوانند و عنايتى را كه نسبت به ايشان دارد مىستايند .\r\nاكنون او سى و يك ساله است « بسيار « 2 » زيبا و صاحب وقار و ميانه‌بالاست .\r\nصورتى دلپسند و پيكرى محكم و شانه‌هايى كم‌پهنا دارد . ريشش را مىتراشد و\r\n\r\n\r\n","description":"","footnote":"\r\n( 1 ) .  Chamainit of Casvene \r\n( 2 ) . قسمتى كه ميان دو كمان است . نقل از ترجمهء مرحوم رشيد ياسمى است ( جلد چهارم تاريخ ادبيات ايران ، تأليف ادوارد براون ، ص . 49 ) . - م .\r\n","page_name":" 450 ","page_number":450},
  {"content":"\r\n\r\nسبلت را مىگذارد . ظاهرا مردى پرمو « 1 » به نظر نمىآيد . مانند دوشيزگان دوست‌داشتنى و چون غزالان جوان ، چابك « 2 » است . به دست چپ كار مىكند و از تمام امراى خود قويتر است . در تيراندازى چنان مهارت دارد كه از ده سيب شش عدد را فرو مىافكند » . هنگام مشق ، آلات طرب مىنوازند و دختران رقاص به شيوهء خود پايكوبى مىكنند و در ستايش شاه اسماعيل سرود مىخوانند .\r\nاسماعيل پس از چهارده روز اقامت در تبريز با لشكر خود به خوى رفت و دو ماه در آنجا بسر برد .\r\n\r\n\r\n","description":"","footnote":"\r\n( 1 ) . ظاهرا مرحوم ياسمى كلمهء  hairy  را كه به معنى « پرمو » است اشتباها  heavy  خوانده است كه به معنى « سنگين و ثقيل » است و در نتيجه به جاى اينكه بنويسد « ظاهرا مردى پرمو به نظر نمىآيد » نوشته است : « ظاهرا سنگين و ثقيل به نظر نمىآيد » . - م .\r\n( 2 ) . مرحوم ياسمى به جاى « چابك » اشتباها « ظريف » ترجمه كرده است ( اصل كلمهء انگليسى  fawn  به معنى سرزنده و چابك و بانشاط است ) . - م .\r\n","page_name":" 451 ","page_number":451},
  {"content":"\r\n\r\nشروانشاه پيمانى را كه با شاه اسماعيل بسته بود مىشكند و براى بار دوم دست به غارت كشور مىگشايد . دو سردار را به اين پيكار مىگمارد و خودش از « كنار » بيرون مىآيد و بسيارى از جاها و از جمله دژ بزرگ و نامى دربند را مىگشايد .\r\n\r\n[ فصل بيست و يك 
  ] 21\r\nهنگامى كه اسماعيل در خوى بسر مىبرد شروانشاه « 1 » پادشاه شيروان كه خراجگزار شاه اسماعيل بود ، پيمانى كه با او بسته بود شكست . پس اسماعيل سخت برآشفت و لشكر گرد آورد و براى دومين‌بار به جنگ دشمن رفت . وى در نخستين‌بار شيروان را از شروانشاه كه بر آن فرمان مىراند گرفته و دوباره به او واگذار كرده بود ؛ زيرا شروانشاه عهد بسته بود كه از پيروان وفادارش باشد و اكنون كه مكر و نيرنگ او آشكار شده بود روبه‌راه نهاد تا شيروان را از او بازستاند . اسماعيل نخست به جانب قره‌باغ‌داغ « 2 » پيش راند و آن ناحيتى است كه يك هزار ميل وسعت دارد و داراى دژى بزرگ است به نام « كنار » و بسيارى از روستاهايى كه در تهيهء پارچه‌هاى ابريشمين شهرت يافته‌اند از محال و توابع « كنار » بشمار مىروند و به همين سبب آن پارچه‌ها را به « كنار » نسبت داده و « كنارى » گفته‌اند . اسماعيل در آنجا كه محلى است حاصلخيز چندين روز ماند . در « كنار » دو سردار را مأمور كارزار كرد : يكى به نام المه بيگ « 3 » و ديگرى بيرام بيگ فاتح وان ، كه چنان كه پيش از اين گفته‌ام داماد شاه اسماعيل بود و يكى از سه خواهر او را به زنى گرفته بود . دو خواهر ديگر يكى همسر استاجلو محمد و ديگرى عيال سلطان خليل ، حاكم حصن كيف ، شده بودند .\r\n\r\n\r\n","description":"","footnote":"\r\n( 1 ) . چنان كه پيش از اين نوشته‌ام بازرگان ونيزى شيروانشاه را از زبان ديگران و به طعنه سرمانقلى  Sermangoli  ( شروانقلى ) نوشته است . - م .\r\n( 2 ) . در متن  Carabacdac  و در حاشيهء گرى : « قره‌باغ‌داغ ، كوه قره‌باغ » .\r\n( 3 ) .  Lambec \r\n","page_name":" 452 ","page_number":452},
  {"content":"\r\n\r\nاسماعيل اين دو سردار را مأمور جنگ كرد و به شماخى فرستاد . چون سرداران به آنجا رسيدند شهر را از مردم تهى يافتند زيرا همه گريخته و به دژى بزرگ و ناگشودنى به نام گلستان رفته بودند كه بر فراز كوهى قرار دارد . كوتوال گلستان فرماندهى دلاور و از هواداران جانباز شروانشاه بود و از او فرمان داشت كه همين كه اسماعيل تا آن حدود نزديك شد از شهر عقب‌نشينى كند و به دژ كه مسافتش تا آنجا نيم ميل است پناه برد . اولمه بيگ و بيرام بيگ چون ديدند كه همه به دژ گريخته‌اند با ده هزار سپاهى دست به شهربندان گلستان زدند ؛ اما كارى از پيش نبردند ، زيرا كه راه قلعه از شش جهت بر ايشان بسته بود و توپخانه و منجنيق « 1 » نيز نداشتند . هنگامى كه سرگرم شهربندان بودند اسماعيل « كنار » را ترك گفت و به سوى محمودآباد رفت كه بىدرنگ مردم آنجا تسليم شدند ، زيرا در دفعهء گذشته بيرحمى او را آزموده بودند . اسماعيل همهء غنايمى را كه در آنجا بدست آورده بود به سپاهيان خود بخشيد . آنگاه در طول كرانهء درياى مازندران به پيش راند تا ديگر دژهاى واقع در شهرستان شيروان را كه از محمودآباد تا دربند امتداد دارد و فاصلهء ميان اين دو نقطه هفت روز راه است ، بگشايد . در طول اين ساحل سه شهر بزرگ و سه دژ قرار دارد ، نخستين شماخى است كه فاصله‌اش تا دريا يك روز راه است اما ديگر دژها يعنى محمودآباد و دربند نزديك دريا نهاده است . نخستين دژى كه در آن فرود آمد باكو « 2 » خوانده مىشود كه بيدرنگ به او تسليم شد . بالاتر از آن به مسافت يك روز راه دژى ديگر هست به نام شيرك « 3 » كه بر فراز كوهى قرار دارد و مردم دژ ، اسماعيل را براى گفت‌وگو دربارهء شرايط صلح سه روز در انتظار نشاندند ، سرانجام اسماعيل شرايط را پذيرفت و كوتوال سابق را همچنان به كار خويش گماشت ، اما شصت تن از صفويان را براى گرفتن دژ فرستاد . ايشان چنان از روى كبر و نخوت با مردم رفتار كردند كه كوتوال شمشير در ميان ايشان نهاد و سپس شبانه از بيم شاه اسماعيل به كوهها گريخت و او چون كسى را نيافت تا با خون وى آتش انتقامش را خاموش كند فرمان داد تا دژ را ويران كنند .\r\n\r\n\r\n","description":"","footnote":"\r\n( 1 ) .  Engine \r\n( 2 ) . در متن  Bacara  و در حاشيهء گرى : « باكو كه گاه درياى خزر را به نام آنجا درياى باكو خوانده‌اند » .\r\n( 3 ) .  Sirec \r\n","page_name":" 453 ","page_number":453},
  {"content":"\r\n\r\nشاه اسماعيل با لشكر خود اندكى پيشتر راند و به دژى ، و شهر بزرگ بىبارويى رسيد به نام شابران « 1 » كه از مردم تهى بود زيرا پادشاه آن كشور فرمان داده بود تا آن را ويران كنند كه خواربار به دست شاه اسماعيل نيفتد . با اين همه هر روز از قره‌باغ براى لشكر اسماعيل آذوقهء تازه مىرسيد .\r\nپس از چهار روز راه‌پيمايى شاه اسماعيل به دربند رسيد و ديد كه مردمانش به كوهها يا سرزمين چركسها گريخته‌اند و فقط نگهبانان باروى شهر مقاومت مىكنند زيرا چنان كه پيش از اين وصف كرده‌ام برج و باروى دربند بسيار مستحكم است . در اين هنگام از هر سو نگهبانان با پرتاب كردن نيزه و برافراشتن درفش از دژ دفاع مىكردند . اين دژ دو دروازه دارد كه به خوبى با سنگ و ساروج ساخته‌اند .\r\nاسماعيل كه پانزده روزه يا بيست روزه خود را به آنجا رسانده بود يازده روز با لشكر چهل هزار تنى خود در برابر ديوار دژ توقف كرد و فرمان داد تا دو نقب زدند اما هيچ يك سودمند نيفتاد . سرانجام نقبى بزرگ در زير يكى از برجهاى دژ زدند و بنيادش را بركندند و برج را به تيرها و دستكها تكيه دادند . سپس گودالى را كه در زير برج پديد آورده بودند با هيزم خشك انباشتند و آتش بر آن زدند بدان اميد كه چون تيرها سوخت برج فروافتد . هيمهء خشك به زودى سوخت و شعله‌ها از گودال سر بيرون كشيد اما اين كار نيز سودى نبخشيد چه اخگرها در حفره خفه شد . اما كوتوال از بيم زيان بيشتر و سقوط قلعه نيمه‌شب پيكى نزد شاه اسماعيل فرستاد و پيام داد كه اگر بر جان و مال دژنشينان ببخشايد دژ را به وى تسليم خواهد كرد ؛ و اسماعيل چون ديد كه از آن آتش‌افروزى صرفه‌اى نبرده است به پيك قول داد كه با پيشنهاد كوتوال موافق است . پس روز ديگر دروازه‌هاى دژ باز و قلعه تسليم شد .\r\nلشكر شاه اسماعيل مقاديرى فراوان اسلحه و ذخاير و خواربار در آنجا يافتند و به حضور شاه اسماعيل آوردند . وى هشت نه روز در آنجا ماند تا سپاهيانش نفس تازه كنند و در طى آن چند روز اقامت بسيارى از بزرگان فرمان او را گردن نهادند و قباى سرخ در بركردند .\r\n\r\n\r\n","description":"","footnote":"\r\n( 1 ) . در متن  Sabran  كه بايد همان شابران باشد ( ر . ك . حبيب السير ، ص . 502 ) . - م .\r\n","page_name":" 454 ","page_number":454},
  {"content":"\r\n\r\nاسماعيل به تبريز بازمىگردد . به افتخار ورودش مجالس بزرگ جشن و سرور برپا مىشود . در بيان عشق و ارادتى كه سپاهيانش به او دارند و وى را تقريبا مانند معبود مىپرستند . در وصف جامه و سلاح ايشان . كارهاى ننگينى كه اسماعيل كرد . در بيان اينكه چگونه دومين‌بار به جنگ خان تاتار رفت .\r\n\r\n[ فصل بيست و دو 
  ] 22\r\nدر طى وقايع اخير من به تبريز رفتم و كوشيدم كه هرچه زودتر مطالبات خود را وصول كنم و ناگزير خامائينيت « 1 » قزوينى را به دادگاه كشاندم ، اما نتوانستم كه از او رضايت خاطرى حاصل كنم زيرا وى از لطف يكى از دوستان خود كه عضو دادگاه بود برخوردار بود . پس به من توصيه شد كه به شاه اسماعيل توسل جويم . پس از آنكه عرض حالى تهيه كردم بر اسب سوار شدم و روبه‌راه نهادم تا او را بيابم .\r\nسرانجام وى را در ميان لشكرش در زيربناى ويران‌شدهء ارگ « 2 » يافتم . در آنجا به چند تن از اميرانى كه در تبريز با ايشان آشنا شده بودم برخوردم و خواهش كردم كه وسيلتى فراهم كنند تا به پيشگاه شاه باريابم . اميران گفتند همان بهتر كه تأمل كنم تا شاه اسماعيل دربند را بگشايد ، چه دراين‌حال چنان از فتح و پيروزى سرمست خواهد شد كه هرچه بخواهم مىبخشد . اين اندرز را شنيدم و در تمام مدت شهربندان دربند در لشكرگاه ماندم . هنگامى كه ايرانيان دژ را گرفتند و فتح دربند پايان يافت در جست‌وجوى آن اميران برآمدم و عرض حال خويش را با اسنادى كه دليل طلبكارى من از مردك قزوينى بود به ايشان دادم . مطلب را به عرض شاه اسماعيل رساندند و او بيدرنگ مرا به تبريز فرستاد با اوامرى خطاب به همهء\r\n\r\n\r\n","description":"","footnote":"\r\n( 1 ) . در اينجا  Camaidit  كه در ص . 450  Chamainit  آمده و شايد اين دو كلمه تصحيف‌شدهء « جمال الدين » يا « كمال الدين » باشد . - م .\r\n( 2 ) . در متن  Zirec  كه ظاهرا مصحف ارگ يعنى ارگ عليشاه واقع در تبريز است . - م .\r\n","page_name":" 455 ","page_number":455},
  {"content":"\r\n\r\nصاحب‌منصبانش كه بايد حق به حقدار برسد . فرمان را با خطوط درشت به نام اسماعيل نوشتند و با مهر او كه داراى علامتى به شكل  Z  بود ممهور كردند . اين كار را امير بيگ فرمانرواى موصل انجام داد كه مهردار اسماعيل است . مهر او را بر زنجيرى كرده و از گردن آويخته است . اين مهر از الماس است و در حلقه‌اى زرين نشانده‌اند كه به شكلى بسيار زيبا ساخته شده است . بزرگى مهر به‌قدر نصف گردو است كه نام اسماعيل را در وسط و شعاير دوازده‌گانهء فرقهء « 1 » خود را در پيرامونش به خطى ظريف حك كرده‌اند . چون به تبريز رسيدم ديدم كه كارى از من ساخته نيست زيرا حريف از آنجا گريخته بود . پس بر آن شدم كه به حلب بروم اما پيش از آنكه تبريز را ترك گويم اسماعيل با لشكر خود به تبريز بازگشت و به مناسبت ورودش بسيار چيزها تدارك ديده و همهء دكانها را براى جشن و سرور آذين بسته بودند .\r\nاسماعيل هر روز به ميدان مىآمد و با اميران سرگرم تيراندازى مىشد و به ايشان عطاياى فراوان مىبخشيد . هنگامى كه سلطان بزرگ اسماعيل در ميدان حاضر مىشد به افتخارش مىرقصيدند و مىخواندند و آلات طرب مىنواختند .\r\nاين صوفى را مردم كشورش مانند معبودى دوست دارند و تكريم و تعظيم مىكنند ، بخصوص سپاهيانش كه بسيارى از آنان بىزره به جنگ مىروند و انتظار دارند كه اسماعيل در پيكار نگهدار ايشان باشد . همچنين كسانى ديگر هستند كه بىزره و جوشن به جنگ مىروند و راضيند كه در راه پادشاه خود كشته شوند . از اين رو با سينه‌هاى برهنه به پيش مىتازند و فرياد مىزنند « شيخ ، شيخ » . نام خدا را در سراسر ايران فراموش كرده و فقط اسم اسماعيل را بخاطر سپرده‌اند . اگر كسى هنگام سوارى از اسب بر زمين افتد يا پياده شود هيچ خداى ديگرى را جز شيخ به يارى نمىطلبد . نام او را بر دو گونه ياد مىكند . نخست شيخ به مفهوم خدا ، دوم به معنى پيغمبر ، زيرا مسلمانان مىگويند : « لا إله الا اللّه محمدا رسول اللّه » اما ايرانيان مىگويند « لا إله الا اللّه اسماعيل ولى اللّه » . از اين گذشته همهء مردم بخصوص سپاهيان اسماعيل او را جاويد مىدانند . اما شنيده‌ام كه اسماعيل از اينكه او را\r\n\r\n\r\n","description":"","footnote":"\r\n( 1 ) . گرى در حاشيه مىنويسد : « شايد مراد نام دوازده امام باشد . » كلمهء « شايد » زائد است . - م .\r\n","page_name":" 456 ","page_number":456},
  {"content":"\r\n\r\nخدا يا پيغمبر بخوانند خشنود نيست .\r\nايشان بر حسب عادت قبايى سرخ مىپوشند و بر روى آن دستارى بلند و مخروطى شكل بر سر مىگذارند « 1 » كه داراى دوازده ترگ است و نمودار دوازده شعار فرقهء ايشان يا دوازده اولاد على . از اين گذشته نه ريش مىتراشند و نه سبلت .\r\nپيراهنشان هرگز تغيير نيافته است و زرهشان عبارت است از چهار آينه يا سينه‌بندى پولادين ، كه به طرزى زيبا ساخته و پرداخته و كنده‌كارى شده است .\r\nاز زره گذشته كلاه‌خودى همچون كلاه‌خود مماليك بر سر مىنهند . يراق اسبها بسيار محكم است و دور آن پارچهء نخى مىپيچند . يراق را گاه از پولاد اعلاى شيراز و گاه از مس مىسازند . بر خلاف يراقهاى ما از قطعات مختلف ساخته مىشود ، نظير يراقهاى سپاهيان سوريه - كلاه‌خودها و مغفرهاى ايشان از زره‌هاى سنگين است - سپاهيان همه سوارانند و از پيادگان اثرى نيست . گذشته از كمان و تيرهاى فراوانى كه به كار مىبرند با نيزه و شمشير و منجنيق نيز مىجنگند .\r\nهنگامى كه دومين‌بار شاه اسماعيل به تبريز آمد كارى بس ننگين از او سر زد ، زيرا فرمان داد تا دوازده تن از زيباترين جوانان شهر را به كاخ هشت‌بهشت برند و با ايشان عمل شنيع انجام داد و سپس آنان را به همين نيت به امراى خود داد . اندكى پيش از آن دستور داده بود تا ده تن از بچه‌هاى مردان محترم را به همان ترتيب دستگير كنند .\r\nوقتى كه از شماخى بازگشت سه سفير گرجى به درگاه رسيدند و از ايشان\r\n\r\n\r\n","description":"","footnote":"\r\n( 1 ) . اصل انگليسى اين عبارت چنين است :\r\n They are accustomed to wear a red caftan and above that a high conical turban made with a dozen folds . . . \r\nچنان كه بارها در حواشى اين سفرنامه و ديگر سفرنامه‌هاى اين مجموعه يادآور شده‌ام شاه اسماعيل و سپاهيانش قباى سرخ ( به عنوان علامت صفويه ) نمىپوشيدند ، كلاه سرخ بر سر مىنهادند و ازاين‌رو به قزلباش يعنى سرخ‌سر معروف شدند . كلمه‌اى كه در متن انگليسى به كار رفته است چنان كه مىبينيد كفتان  Caftan  ( از ريشهء خفتان ) است به معنى « قبا يا رداى بلند ايرانيان و تركان » نه به معنى كلاه اما در جملهء « قباى سرخ مىپوشند و بر روى آن دستارى بلند . . . » كلمهء « بر روى » مرا دچار حيرت كرده است زيرا دستار را روى قبا نمىپوشند مگر اينكه تصور كنيم چارلز گرى مترجم انگليسى سفرنامه  Caftan  را به معنى كلاه گرفته و نه قبا . در اين صورت رفع ترديد و اشكال مىشود و تقريبا يقين حاصل مىكنيم كه در متن ايتاليايى سفرنامه نيز همه‌جا « كلاه‌سرخ » نوشته شده است . - م .\r\n","page_name":" 457 ","page_number":457},
  {"content":"\r\n\r\nبه خوبى پذيرايى و كنيزكى به عنوان هديه به آنان داده شد .\r\nزمانى كه اسماعيل سرگرم اين عيش و نوشها بود خبر رسيد كه ازبكان يعنى پيروان خان تاتار سرزمين يزد « 1 » را گرفته‌اند . پس بر آن شد كه بيدرنگ به جنگ او رود . ازاين‌رو دست به كار ستيزه و پيكار شد و به گرد كردن لشكر پرداخت و به همه بزرگان كشور فرمان داد كه همهء اتباع خود را جمع كنند و در طى مدت جنگ همراه خود دارند . بدين‌گونه از هرجا نيروى كافى براى رويارو شدن با ياشيلباش « 2 » فراهم آمد . لازم بود كه لشكرى جرار آمادهء پيكار شود زيرا شاه تاتار سلطانى قهار بود .\r\nمن در اول ماه مه 1520 م . « 3 » [ 927 ه . ق . 
  ] در حين آن لشكركشى تبريز را ترك گفتم و راه حلب در پيش گرفتم و با اينكه پاره‌اى از همسفرانم مردمى خطرناك بودند به فضل الهى در دوم ژوئيهء 1520 م . « 4 » به بيره فرود آمدم .\r\n\r\n\r\n","description":"","footnote":"\r\n( 1 ) . در متن گستى  Gesti  و در حاشيه يزد .\r\n( 2 ) . در متن يسلباس و در حاشيهء گرى شيبانى خان . دربارهء شرح زندگانى و مرگ او ، رك : تاريخ بخارا ، تأليف وامبرى :  M . Vamber's History of Bokhara \r\n( 3 ) . نبرد مرو در 1514 م . [ 920 ه . ق . 
  ] روى داد .\r\n( 4 ) . بازرگان ونيزى از تاخت‌وتاز تركان عثمانى به ايران كه در زمان سلطان سليم و به سال 1514 [ 920 ه 
  ] روى داد چيزى نگفته است ، حال آنكه اگر او چنان كه نوشته است تا سال 1520 م . [ 928 ه . ق . 
  ] در تبريز بسر برده باشد بايد آن واقعه نظرش را جلب كرده باشد .\r\n","page_name":" 458 ","page_number":458},
  {"content":"\r\n\r\n\r\n6 . سفرنامهء وينچنتو دالساندرى\r\n\r\n","description":"","footnote":"","page_name":" 459 ","page_number":459},
  {"content":"\r\n . \r\n","description":"","footnote":"","page_name":" 460 ","page_number":460},
  {"content":"\r\n\r\nوينچنتو دالساندرى مقدمه اكنون بر عهده گرفته‌ام كه به دولت متبوعهء فخيمهء جليله شرحى بازگويم دربارهء نواحى و ممالك ايران و محصولات و خلق و خوى مردم آن سامان و شخص شاه و صفات معنوى او و وضع حكومت و دربار و چگونگى آداب و عادات و رسوم حاكم بر امور مملكت و مطالب مهم دربارهء اداره كردن دستگاه عدالت و درآمد و هزينه و تعداد و توصيف « سلطان » « 1 » هايى كه كارى جز فرماندهى سپاه ندارند و خلاصه آنچه ذكرش براى آن عاليجناب مناسب مىنمايد .\r\nنام پادشاه ايران طهماسب « 2 » است ، از خاندانى جليل و كهن 980 ساله كه مستقيما نسب به على « 3 » [ ع 
  ] داماد محمد نبى [ ص 
  ] مىرسانند . وى پسر اسماعيل اول است كه پدر اسماعيل ، شيخ حيدر « 4 » نام داشت ، و او مردى بود سخت نيكوكار و دانشمند كه پيروانش وى را از اولياء خدا مىدانند و مىگويند از هزار سال قبل پيشگويى شده بود كه روزى پسرش بر تخت سلطنت خواهد نشست . ازاين‌رو پس از آنكه اسماعيل به پسر دختر سلطان اوزون حسن وعدهء پادشاهى داد ، چون پادشاهى را خود بچنگ آورد - بىهيچ ترس از خدا - فرمان داد تا سر آن مرد را از تن جدا كنند . بدين‌گونه هرچند از سلاطين عثمانى آزار بسيار ديد ، بخت با وى\r\n\r\n\r\n","description":"","footnote":"\r\n( 1 ) . در متن عين كلمهء سلطان  Sultan  به كار رفته است كه در زبان انگليسى از لغات دخيل است . - م .\r\n( 2 ) . در متن  Tamas  و در حاشيهء گرى  Tamasp  .\r\n( 3 ) . نگاه كنيد به سفرنامهء زنو ، ص . 263 .\r\n( 4 ) . در متن  Serdiadar  و در حاشيه شيخ حيدر .\r\n","page_name":" 461 ","page_number":461},
  {"content":"\r\n\r\nيار بود و نخستين كسى بود كه به تضعيف قدرت عثمانى آغاز كرد و پاره‌اى از قلاع معتبر سلطان سليم را كه پدر سلطان سليمان بود بازستاند . اين شهريار دياربكر را تصرف كرد و آن شهرى است پرجمعيت و بسيار مهم و از مراكز صنعت و موقعى بس زيبا دارد ، زيرا گذشته از آنكه از نظر طبيعى مستحكم است اكنون به واسطهء مساعى عثمانيان تقريبا تسخيرناپذير شده است . حاكم اين شهر از پاشاهاى عاليرتبه است . اسماعيلى كه از او نام بردم دشتها و دژهاى تابع آن شهر را همه به نام دياربكر خوانده است . اسماعيل ، گذشته از شاه كنونى كه پسر ارشد اوست سه پسر ديگر داشت به نامهاى القاص ميرزا و سام ميرزا و بهرام ميرزا . القاص مردى دلير و بىباك بود و در هنگام بستن پيمان صلح با بهرام « 1 » پادشاه شيروان هم شهر او را تصرف كرد و هم كشورش را كه بسيار پهناور و معتبر است ، و بر كرانه‌هاى درياى خزر « 2 » قرار دارد . همهء اين سرزمين به قلمرو شاه طهماسب افزوده شده و شاه در برابر\r\n\r\n\r\n","description":"","footnote":"\r\n( 1 ) .  Barcam \r\n( 2 ) . در 1549 م . [ 955 / 956 ه . ق . 
  ] نولز  Knolles  چنين نوشته است : « اينك سه سال بود كه سليمان به آرامش مىگذراند كه از قضا القاص ميرزا  Ercases Imirza  حكومت شيروان ، كه از آزارهاى مكرر برادرش طهماسب ، پادشاه بزرگ ايران ، به جان آمده بود گريخت و در قسطنطنيه به سلطان سليمان پناه برد تا از او بر عليه برادرش مدد جويد . سليمان كه مىخواست چنين فرصتى را غنيمت شمارد با احترام تمام از وى پذيرايى كرد و وعده داد كه در نزاعى كه وى با طهماسب داشت مداخله كند و از او در برابر نابرادريش حمايت كند . پس از آنكه وسايل و مقدمات جنگى بسيار عظيم را فراهم كرد به آسيا درآمد ؛ پس از سفرى دور و دراز و پررنج سرانجام با لشكرى جرار به ارمنستان وارد شد . در آنجا در مرز كشور ايران نخست به محاصرهء وان پرداخت . پس از ده روز مردم شهر حاضر به تسليم شدند به شرط آنكه سپاهيان ايران مسلح و به عنوان سرباز از شهر خارج شوند ؛ سليمان نخست به اين كار رضا داد و شهر تسليم شد . پس از آن سليمان سرداران مهم خود را با قسمت اعظمى از لشكر خويش به سوختن و غارت كردن سرزمين دشمن مأمور كرد . ايشان تا مدتى اين كار را با شور و شوق انجام دادند و تا مسافتى دراز در خاك دشمن راندند و خواستند كه در زيانكارى از همديگر گوى سبقت بربايند ، از جمله القاص ميرزا كه سليمان به خاطر او اين جنگ را آغاز كرده بود ، مانند ديگر سرداران به پيش راند و دست به چپاول و ويرانى كشور برادر گشود و بر جان و مال كسى نبخشود . بهترين و گرانبهاترين چيزى كه بدست مىآورد به سليمان پيشكش مىكرد تا وى را بيشتر به جنگ كشانده باشد اما با اين كار نتوانست پادشاهى شيروان را كه ازان او بود دوباره بدست آورد ، زيرا طهماسب بىآنكه در برابر عثمانيان قدرت‌نمايى و پايدارى كند به شيوهء ديرين خود فرمان داد كه مردم به كوهستانها عقب‌نشينى كنند و چيزى جز زمين بىآب و گياه در آن سامان براى آسودن لشكر عثمانى باقى نگذارند . از اين رو هرچه عثمانيان پيشتر مىرفتند محتاجتر مىشدند بىآنكه به كاميابى بيشتر اميدوار باشند ، و مىدانستند كه -\r\n","page_name":" 462 ","page_number":462},
  {"content":"\r\n\r\nتصرف چنين سرزمين وسيعى به القاص ميرزا حق‌ناشناسى نمود و بدين‌گونه وى را با خود دشمن كرد و باعث شد كه به عثمانيان پناه برد . القاص ، سلطان عثمانى را برانگيخت تا با لشكرى جرار به جنگ برادرش بيايد و شهر وان « 1 » را كه در كشور وى بود تصرف كرد . وان در آن زمان مهم‌ترين دژ ايران بود و مسافتش تا تبريز شش روز راه است . ازاين‌رو شاه فرمان داد تا القاص را كشتند همچنان‌كه همين معامله را پيش از اين با برادر دوم خود سام ميرزا « 2 » كرده بود - از ترس آنكه مبادا اين نيز بر ضد او طغيان كند - و چون پدر ايشان قبلا به مرگ طبيعى درگذشته بود فقط يك برادر برايش مانده بود كه در هندوستان امارت داشت .\r\nچون شاه مىخواست كه يكى از دختران نزديك خود را به عقد او درآورد وى را به نزد خود فراخواند اما مردم نگذاشتند كه او به قزوين « 3 » رود و ترسيدند كه شاه گزندى به جانش رساند . اين شاه از زنان مختلف يازده پسر دارد و از اين گذشته\r\n\r\n\r\n","description":"","footnote":"\r\nهمان زيانى كه در نبردهاى سابق در آن مملكت باعظمت ديده‌اند باز دامنگيرشان خواهد شد . پس به حكم غرور در خيره‌سرى كه نه همان عارض سربازان ، بلكه دامنگير سرداران عثمانى شده بود ، خواستند كه آن جنگ طولانى و بىحاصل را كه به خاطر مردى بيگانه درگرفته بود پايان بخشند . پس در ميان خود راى زدند كه يا ميرزا را بكشند يا او را در نزد سليمان بدنام كنند . عاقبت چنين نيرنگى به كار بردند . بعضى بر آن بودند كه بايد او را به كارهاى خائنانه‌اى كه در نبردهاى سابق انجام داده است متهم ساخت و سلطان را به او بدگمان كرد .\r\nبرخى مىخواستند كه اين خدعه را به كار برند و در لباس دوستى ، ميرزا را پنهانى از خطرى كه او را تهديد مىكرد بترسانند . يكى باد بدگمانى در سر سليمان مىافكند و ديگرى تخم ترس در دل شاهزادهء ايرانى مىكاشت . مختصر آنكه براى از پيش راندن غرض خويش نيرنگ‌سازان به رماندن خرگوش و دواندن تازى پرداختند . ميرزا كه از بلاى ناگهانى ترسان بود به يكى از آشنايان قديم پناه برد كه از شاهزادگان كلده بود ، و اين شاهزاده از سر نهايت خيانت وى را دست‌بسته تسليم برادرش طهماسب كرد كه دشمن خونى او بود .\r\nطهماسب چون ديد كه عامل آن همه مشكلات و مصائبى كه از جانب عثمانيان ديده بود در بند او افتاده است شادمان شد و او را به زندان افكند ، و براى آنكه خواه سليمان خواه ديگرى جنگ را به خاطر او ادامه ندهد ، يا وى را مايهء پيروزى در جنگ نداند فرمان داد كه ميرزا را در زندان كشتند . اين جنگى كه سلطان سليمان با ايرانيان كرد يك سال و نه ماه طول كشيد و در تمام اين مدت عثمانيان متحمل مشكلات فراوان شدند . و ايرانيان غالبا از پيكار با لشكريان عثمانى حذر مىكردند تا اينكه سرانجام سليمان كه از اين جنگ ملال‌انگيز به جان آمده بود و از اين كار نه نامى يافته و نه سودى بدست آورده بود ، صلاح ديد كه از آن دست بردارد و در سال 1549 م . [ 955 / 956 ه . ق . 
  ] به قسطنطنيه بازگشت . »\r\n( 1 ) . ر . ك . صفحهء 399 .\r\n( 2 ) .  Saine Mirisce \r\n( 3 ) .  Casmen \r\n","page_name":" 463 ","page_number":463},
  {"content":"\r\n\r\nصاحب سه دختر است . پسر ارشد شاه خدابنده ميرزا « 1 » نام دارد كه چهل و سه‌ساله است ، مردى است آرام و سربه‌زير كه خود را براى امور دنيوى گرفتار دردسر نمىكند و به ولايت كوچكى كه شاه در ناحيهء خراسان به او واگذار كرده است و هرى « 2 » نام دارد خرسند است . اين خدابنده سه پسر دارد كه بزرگترين ايشان پانزده « 3 » ساله است . سيمايى نجيب و طبعى بلند دارد و شاه به جهت فضايلى كه او راست و نيز به سبب آنكه هيچ يك از ديگر پسرانش فرزند ندارد وى را بغايت دوست دارد .\r\nاسماعيل ، پسر دوم شاه ، چهل و يك‌ساله است . مردى است قوىاندام و جسور و سخت دلير و جنگ‌دوست . وى در بسيارى از نبردها كه ميان ايران و عثمانى درگرفته شهامت خود را به اثبات رسانده است بخصوص در پيكار با پاشاى ارزروم زيرا در آن رزم وى با اندك نيرويى از سواره‌نظام لشكر جرار پاشا را درهم شكست و اگر پاشا بسرعت عقب‌نشينى نكرده بود اسماعيل خويشتن را بر آن شهر فرمانروا مىساخت . ازاين‌رو معصوم بيگ « 4 » وزير اعظم شاه چون ديد كه اين جوان كه مقاصدى جاه‌طلبانه دارد بىاذن پدر لشكرى گرد آورده و در زمان صلح وارد خاك عثمانى شده است ، اين كار را حمل بر نافرمانى كرد و پاره‌اى از نامه‌ها را كه شاهزاده براى حكام سراسر كشور فرستاده و ايشان را به جنگ با عثمانيان برانگيخته بود به شاه نشان داد و بدين‌گونه شاه را بر آن داشت تا او را در قلعه‌اى زندانى كند و بسيارى از اميران و سپاهيان را به نگهبانى اين قلعه بگمارد . اكنون بيش از هفده سال است كه او را به زندان افكنده‌اند و همين امسال نگهبانان را از دژ برداشتند اما وى را آزاد نكردند . شاه چون مىخواهد از او دلجويى كند زنان زيباى بسيارى را به مصاحبت وى فرستاده است . اما شاهزاده هرگز به ايشان توجه نمىكند و مىگويد وى با شكيبايى زندانى شدن از جانب پدر را تحمل مىكند اما برايش كارى است بيش از حد دشوار كه ببيند فرزندانش نيز زندانيند . بارى بندگان ، شايستهء بانوان\r\n\r\n\r\n","description":"","footnote":"\r\n( 1 ) . در متن  Cababinde  و در حاشيهء گرى « محمد خدابنده ميرزا » .\r\n( 2 ) . در متن  Cheri  كه در جاهاى ديگرى هم در اين سفرنامه آمده است و مراد همان هرى يا هرات است . - م .\r\n( 3 ) . مراد همان كسى است كه بعدا شاه عباس كبير خوانده شد .\r\n( 4 ) .  Messum Bech \r\n","page_name":" 464 ","page_number":464},
  {"content":"\r\n\r\nنيستند .\r\nاين اسماعيل بخصوص محبوب پدر است اما پدر از او سخت هراسان است و مىبيند كه مردم با چه اشتياقى آرزوى پادشاه‌شدنش را دارند . اميران نيز از او بويژه به سبب طبع مغرور و سركشى كه دارد بيمناكند . پس اگر بر فرض روزى بر تخت نشيند ممكن است كه ناگزير بسيارى از فرماندهان سپاه را معزول كند ، و با همهء برادرانش كه بسيارى از نواحى مملكت را بچنگ آورده‌اند مخالفت ورزد .\r\nسلطان حيدر ميرزا « 1 » پسر سوم ، و نايب پدرش ، هيجده‌ساله است . جثه‌اى خرد و چهره‌اى جذاب و زيبا دارد و در فصاحت و زيبايى و ظرافت و سواركارى ممتاز است و در نزد پدر سخت گرامى است . اين شاهزاده شيفتهء آن است كه ببيند مردم با هم سخن از جنگ مىگويند اگرچه خودش براى رزم و پيكار چندان شايسته نمىنمايد زيرا طبعى بسيار لطيف ، بلكه تقريبا زنانه ، دارد . هوشيار و خردمند است ، و در اين سن و سال به حد كافى متين و موقر . چنين مىنمايد كه از كار جهاندارى آگاه است و مىداند كه ديگر پادشاهان جهان چگونه ملك مىرانند .\r\nسلطان مصطفى و سلطان امير خان و سلطان حميد ميرزا « 2 » همه چهارده الى پانزده‌ساله‌اند و استعدادى فراوان از خود نشان مىدهند . ديگر پسران را كه هشت الى يازده‌ساله‌اند براى تعليم به خراسان « 3 » فرستاده‌اند مگر پسر كوچك پنج‌ساله‌اى كه نزد پدر بسر مىبرد ، زيرا در اين سن وى بسيار بانشاط و خوش‌آيند است . دختران همه به عقد خويشاوندان درآمده‌اند و به هر دخترى دارايى بسيار به عنوان جهيز داده‌اند .\r\nشاه طهماسب شصت و چهارساله است . از دوران سلطنتش پنجاه و يك سال مىگذرد . جثه‌اى متوسط دارد و خوش‌اندام و خوش‌سيماست اگرچه سبزه و داراى لبانى ضخيم و ريشى مجعد است . چيزى كه بيش از همه در او جلب نظر مىكند طبع ماليخوليايى اوست كه آثار و علائم بسيار دارد ، اما مهمتر از همه آنكه يازده سال است كه از كاخ خود بيرون نيامده است . در اين مدت نه يك‌بار به شكار رفته و نه خود را با چيزهاى ديگر سرگرم كرده است . رعيت از اين كار سخت\r\n\r\n\r\n","description":"","footnote":"\r\n( 1 ) . در متن  Caidar Mirisce  و در حاشيه حيدر ميرزا .\r\n( 2 )  Ennit Mirisce \r\n( 3 )  Carassam \r\n","page_name":" 465 ","page_number":465},
  {"content":"\r\n\r\nناخشنود است ، زيرا بر حسب آداب و رسوم آن كشور وقتى نتوانند پادشاه خود را ببينند با زحمت بسيار دادخواهى مىكنند و فريادشان به گوش دادرسان نمىرسد .\r\nازاين‌رو روز و شب در برابر كاخ عدالت به بانگ بلند مىگريند و گاه عدهء اين دادخواهان كم و بيش به هزار تن مىرسد . پادشاه اين فريادها را مىشنود و معمولا فرمان مىدهد كه دادخواهان را دور كنند و مىگويد كه داوران در كشور نايبان منند و رسيدگى به مظالم با ايشان است ، و توجه ندارد كه اين ناله‌ها از جور و ستم قاضيان و حكامى به آسمان برخاسته است كه معمولا در كوچه و راهگذر كمين مىكنند تا مردم را بكشند و اين چيزى است كه من خود ديده‌ام ، و بسيارى ديگر از مردم نيز اين مطلب را به عنوان حقيقت به من گفته‌اند كه در دفتر ثبت تظلمات نام بيش از ده هزار تن نوشته شده است كه در هشت سال اخير بقتل رسيده‌اند . منشأ اصلى اين شر و فساد قاضيانند « 1 » كه چون مزد خدمت دريافت نمىكنند ناچار رشوه مىگيرند و چون مىبينند كه شاه طهماسب توجه و اعتنايى به امور قضا ندارد بر حرص خود مىافزايند . لاجرم در سراسر كشور راهها ناامن است و مردم در خانه‌هاى خود نيز مواجه با خطرند و تقريبا تمام قضات به خود اجازه مىدهند كه دامن تقوا را به لوث سيم و زر آلوده كنند .\r\nبراستى مىتوان گفت كه اين پادشاه هرگز رغبت به جنگ ندارد ، زيرا مردى است كم‌شهامت ، اگرچه آنقدر دم از پيكار مىزند كه گويى جوياى كارزار است . و اگر براستى در مواردى با لشكرى در دشت نبرد ظاهر شده باشد به حكم اضطرار بوده است نه به طيب خاطر . هرگز جرأت نكرده است كه روى به دشمن نشان دهد . از اين‌رو شهر بزرگ بابل واقع در نزديك رود فرات را به بهاى بر باد دادن آبروى خويش از دست داد . حاكم اين شهر اميرى به نام شريف بيگ « 2 » رئيس قبيله‌اى بود كه خوندك « 3 » خوانده مىشوند و چون شاه طهماسب قوايى نفرستاد تا از او در برابر سپاه\r\n\r\n\r\n","description":"","footnote":"\r\n( 1 ) . در متن  Cuzzi  ، و در حاشيه گرى  Judges  ترجمه كرده است .\r\n( 2 ) . در متن  Scharafbech  و در حاشيه  Sherf Beg  به نظر دكتر نوايى محمد خان شرف الدين اوغلوى تكلو است .\r\n( 3 ) . در متن  Chinedi  . گرى در حاشيه مىنويسد : « كردهاى خونيدك  Khunneydec  ساكن كوههاى بهتان  Bohtan  نزديك موصل از قبيلهء شرف‌برگ » .\r\n","page_name":" 466 ","page_number":466},
  {"content":"\r\n\r\nعثمانى حمايت كنند عثمانيان وى را هزيمت كردند . از اين گذشته در نزديكى بابل شهرى است به نام بدليس « 1 » و آن معبرى است بسيار مهم و كليد شهرهاى ذيل است : اخلاط ، ارجيش ، وان ، اردل ، جراز ، پرگرى « 2 » ، كاسان و وان ، كه شهر و قلعه‌اى است بسيار مهم ، همچنين مساحتى عظيم از روستاها و آباديهاى متعلق به نقاط مذكور در فوق كه همه جمعا كافى است كه تشكيل اميرنشين بزرگى را بدهد ، تمام اين بلاد و قراء به دست دشمن افتاد .\r\nاما آنچه بيش از همه مايهء لذت طهماسب است زن است و زر . زنان در مزاج او چنان تأثيرى دارند كه وى مدتى دراز نزد ايشان مىماند ، و با آنان در مصالح مملكت خوض و غور و مصلحت مىكند . اگرچه اين پادشاه طبعا بغايت خسيس است مىتوان گفت كه دربارهء زنان مسرف است و به ايشان پول و جواهر و از هرچيز به مقدار فراوان مىبخشد . زنان از شاه اجازه دارند كه گاه از كاخ بيرون آيند ، و راستى آنكه زنان بچه‌دار هنگامى كه فرزندشان بيمار است به بهانهء ديدن فرزند از قصر خارج مىشوند . من مادر سلطان مصطفى ميرزا را ديدم ، كه چون شاهزاده اندكى بيمار شده بود ، از كاخ بيرون آمده و روى خود را با حجابى سياه پوشانده بود . همچون مردان اسب مىراند و چهار كنيز و شش مرد پياده همراهش بودند .\r\nاين پادشاه براى آنكه بيشتر عيش‌ونوش كند طرحهاى بسيار مىافكند .\r\nبدين قصد كسانى را نزد خود نگاه مىدارد . به اميران نيز كنيز فراوان مىبخشد تا سربار او نباشند . هنگامى كه دستور مىدهد كنيز به نزدش برند وى را با جواهر و جامه‌هاى فاخر مىآرايند . اگرچه از آنچه گفتم آزمندى شاه طهماسب به خوبى آشكار است ، تفصيل بيشترى در اين باب به آن عاليجنابان عرض مىكنم تا مطلب بهتر روشن گردد ؛ اين پادشاه از مشرق پارچه بوسكاسينى « 3 » و از خراسان مخمل و\r\n\r\n\r\n","description":"","footnote":"\r\n( 1 ) . در متن  Bichillas  و در حاشيه « بتليس » كه همان بدليس است .\r\n( 2 ) . اسامى اين بلاد در متن چنين است :  Chilach  ،  Ergis  ،  Vastan  ،  Adalgeras  ،  Berghieri  ، گرى در حاشيه مىنويسد : « اخلاط ، ارجيش ، وان ، اردل  Ardel  و جراز  Jiraz  و پرگرى  Pergri  كه همهء اينها در ساحل درياچهء وان قرار دارند . اخلاط مقر تابستانى آق‌قوينلو بود و گورستان آنجا پر است از قبور بزرگان آن دودمان » .\r\n( 3 ) .  Boscasinian Cloth \r\n","page_name":" 467 ","page_number":467},
  {"content":"\r\n\r\nديگر پارچه‌هاى ابريشمى ، و از حلب پارچه‌هاى پشمى خواست و فرمان داد كه از آنها جامه بدوزند و آنها را به ده برابر قيمت به سپاهيان خود فروخت . هرچه به او پيشكش كنند هرقدر هم ناچيز باشد مىپذيرد . هميشه در مقابل هديه‌اى كه گرفته است چيزى نمىدهد . يكى ديگر از اين موارد آنكه سربازى در زمان جنگ پسر مرد ازبكى را كه از دشمنان مهم شاه بود اسير كرد ؛ اين مرد قدرتى عظيم در سرحدات خراسان « 1 » دارد و شاه ناچار است هر سال چهارصد تالرى « 2 » - كه به پول ما هشت هزار اسكودى « 3 » است - به او بدهد تا دست تطاول به كاروانهايى كه از هندوستان مىآيند نگشايد . سربازى ديگر حاضر شد كه با دادن يك روستا و پرداختن يك هزار اسكودى به سرباز مورد بحث ، پسر ازبك را از چنگ او بدرآورد ، اما وى تن بدين كار نداد و در عوض پسر ازبك را به طمع دريافت پاداشى بيشتر به شاه تسليم كرد . با اين همه شاه در ازاى اسيرى بدان اهميت ، فقط اسبى به تسليم‌كنندهء پسر بخشيد .\r\nوى در اينكه اطرافيان را به نوايى برساند بسيار سخى است . غالبا ايشان را به مناصبى مىگمارد و به جاهايى مىفرستد كه مردمانش هرگز مالياتى نمىدهند مگر به جبر و عنف بسيار .\r\nشاه طهماسب به عنوان ابراز تفقد ظاهرا انواع و اقسام خراجها و مالياتها را به مردم مىبخشد ، اما غالبا حقيقت امر غير از اين است ، زيرا معمولا پس از دو سه سال بيدرنگ مطالبهء خراجها و مالياتهاى پس‌افتاده را مىكند ؛ چنان كه هنگامى كه در دربار او و در سرزمين ارمنىنشين جلفا « 4 » بودم اين معامله را با مردمى كرد كه همه از پرداخت خراج معاف شده بودند . شاه ناگهان مطالبهء خراج پس‌افتاده را كرد و اين كار مسيحيان بينوا را به روز سياه نشاند و هنگامى كه پيشكار سلطان\r\n\r\n\r\n","description":"","footnote":"\r\n( 1 ) . در متن  Cinasari  كه ظاهرا مصحف خراسان است . - م .\r\n( 2 ) . در متن  talleri  كه ظاهرا جمع تالرو  tallero  سكهء قديم نقرهء ايتالياست ، تقريبا معادل با 45 سنت . - م .\r\n( 3 ) .  Scudi  بنا بر فرهنگ بين المللى وبستر سكه‌اى بوده است از نقره و گاهى طلا كه تا سدهء نوزدهم در ايتاليا رايج و معادل بوده است با تقريبا 4 شيلينگ يا 97 سنت . - م .\r\n( 4 ) . در متن  Zutta  كه به احتمال قريب به يقين جلفاست . - م .\r\n","page_name":" 468 ","page_number":468},
  {"content":"\r\n\r\nحيدر ميرزا را براى وصول آن مال فرستاد بيست و پنج‌بار قماش و شال علاوه بر خراج طلبيد ، زيرا عادت دارد كه روزى پنجاه مرتبه جامهء خود را عوض كند و سپس آنها را به مردم عطا كند ! و بعد ده برابر قيمت ، بهايش را بستاند و كسى جرأت نكند كه در پذيرفتن اين جامهء خاص اظهار نارضايى كند ، بلكه چون اجازه داده‌اند جامهء شاهانه به‌بر كند بايد سپاسگزار باشد .\r\nاين پادشاه جواهر مىفروشد . معاملات ديگر انجام مىدهد . مانند سوداگرى فرودست و مكار خريد و فروش مىكند . راست است كه شش سال پيش تمام باجها و خراجها را در سراسر قلمرو خود ملغى كرد . مقدار آنها بيش از مقدارى بود كه در ديگر جاهاى دنيا مىگيرند ( زيرا يك‌هفتم كالا را از صاحبش مىستاند و اين غير از مقدارى است كه مأموران مىگيرند ) اما در توجيه اين كار مىگويند كه در خواب ديد : فرشتگان گلويش را گرفتند و گفتند آيا سزاوار است پادشاهى كه دادگر لقب دارد و از سلالهء خاندان على [ ع 
  ] است اين همه مردمان بينوا را به روز سياه بنشاند و اين همه سود كلان بدست آورد ؟ سپس به او فرمان دادند تا رعيت را از زير آن بار گران برهاند . شاه سراسيمه از خواب برخاست و فرمان داد كه اين عوارض و باجها در سراسر شاهنشاهى لغو گردد . پيداست كه با اين كار توبه كرد ؛ اما سپس مانند گذشته براى جمع مال هزاران هزار كار ديگر كرد كه نه تنها شايستهء يك پادشاه نيست ، بلكه برازندهء مردم عادى نيز نمىباشد . من از بيم اطناب و ملول كردن شما از تفصيل آن مىگذرم و از دربار او سخن مىگويم كه به دو دستگاه تقسيم مىشود يكى خدمات شاهانه ، و ديگرى شوراى دولتى .\r\nخادمان شاه طهماسب به سه گروه يا طبقه تقسيم مىشوند : نخست زنان كه دختران اميرانند و شاه يا ايشان را خريده است يا به عنوان پيشكش به حرم او راه يافته‌اند ، حرم را كه اقامتگاه زنان است ايشان سراى « 1 » مىخوانند . زنان حرم همه كنيزكان گرجى و چركسند كه به شاه هنگامى كه در كاخ مىخوابد خدمت مىكنند .\r\nهنگامى كه در بيرون كاخ مىخوابد كنيزان در وظايف ناچيزتر در خدمت وىاند :\r\nمانند لباس پوشيدن و لباس كندن . عدهء اين كنيزان چهل پنجاه تن است و خيمه‌ها\r\n\r\n\r\n","description":"","footnote":"\r\n( 1 ) .  Seraglio \r\n","page_name":" 469 ","page_number":469},
  {"content":"\r\n\r\nو آبدارخانه را سروسامان مىدهند . « 1 »\r\nطبقهء سوم از مردمى كه از او مواظبت مىكنند پسران نجيب‌زادهء اميرانند كه در كاخ سلطنتى نمىخوابند ، اما صبح و غروب از خانه‌هاى خود به خدمت سلطان مىروند و عدهء ايشان در حدود صد تن است . اين جوانان بنوبت به شاه خدمت مىكنند ، يعنى جامه به دستش مىدهند يا هنگامى كه در باغ گردش مىكند همراهش هستند . شاه به خادمانى كه به او خدمت مىكنند مزد مىدهد . سن ايشان پانزده الى بيست و پنج و حتى سىساله‌اند ، يعنى تا وقتى كه ريش درنياورده‌اند ملازم درگاه پادشاهند . بدين‌گونه به نسبت خدماتى كه انجام مىدهند شاه به ايشان وام مىدهد : به بعضى بيست هزار ، و به برخى بيست و پنج هزار ، و به جمعى سى هزار اسكودى ، از قرار ربح بيست درصد به مدت ده سال براى عده‌اى ، و بيست سال براى عده‌اى ديگر ؛ و هر سال ربح را براى مصرف خود مىستاند . آنگاه اين ملازمان سلطان پولى را كه گرفته‌اند از قرار ربح شصت الى هشتاد درصد در ازاى وثيقهء معتبر به بزرگان دربار كه منتظر اعطاى مقام و منصب از سوى شاهند ، وام مىدهند . اگر برحسب اتفاق وامداران نتوانند ربح اصل و فرع را به وام‌دهنده بپردازند خانه و اثاث خود را مىفروشند و پول آن را به طلبكار مىدهند ، تأخير در پرداخت سود و غرامت بعدى ، ممكن نيست .\r\nپاداش خدمت بزرگان آن است كه از طرف دربار به منصب يوزباشى « 2 » ، و سركردهء نگهبانان شاه ، و امارت منصوب مىشوند كه معنى آن حكومت ولايات است . همهء اينها از لوازم مقام سلطنت و مربوط به شخص شاه است .\r\nشوراى سلطنتى در واقع عبارت است از يك هيأت كه شاه يگانه رئيس آن است ، دوازده امير در آن شركت مىجويند كه همه در امور مملكتى تجارب فراوان دارند . امرايى كه گاه‌گاه به درگاه مىآيند همه در شورا حضور مىيابند . شورا هر روز برپاست مگر وقتى كه شاه به گرمابه مىرود يا ناخنهايش را مىگيرد . ساعات كار اين شورا در تابستان و زمستان از بيست و دومين ساعت روز آغاز مىشود و به اقتضاى امورى كه مطرح است تا سومين ، چهارمين يا ششمين ساعت شب ادامه دارد .\r\n\r\n\r\n","description":"","footnote":"\r\n( 1 ) . ظاهرا اين كنيزان « طبقهء دوم » را تشكيل مىدهند كه در متن ذكر نكرده است . - م .\r\n( 2 ) . در متن انگليسى  Centurion  كه لفظا به معنى فرمانده صد تن است . - م .\r\n","page_name":" 470 ","page_number":470},
  {"content":"\r\n\r\nشاه روى مسندى « 1 » مىنشيند كه از كف زمين زياد بلند نيست و پسرانش هنگامى كه در دربار حضور دارند پشت شانه‌هاى او مىنشينند بخصوص سلطان حيدر ميرزا كه به عنوان نايب پدرش هرگز از حضور شاه دور نمىشود . مشاورانى « 2 » كه از طبقهء اميرانند و نايب السلطنه « 3 » خوانده مىشوند - عدهء ايشان چهار تن است - در صف مقدم مىنشينند . شاه مطالب و مباحث مربوط به آنها را مطرح مىكند و از اميران رأى و نظر مىجويد . هركدام كه بخواهد عقيدهء خود را بيان كند برپا مىخيزد و به شاه نزديك مىشود و به بانگ بلند سخن مىگويد تا صدايش به گوش حاضران برسد . اگر در طى بحث و گفت‌وگو شاه نكته‌اى بشنود كه برايش جالب توجه باشد به مشاوران ارشد « 4 » دستور مىدهد كه آن را يادداشت كنند ، غالبا خودش نيز يادداشتى به دست خويش مىنويسد و بدين‌گونه اميران به ترتيب كه شاه از ايشان سؤال مىكند عقايد خويش را بيان مىكنند . چنانچه براى شاه در مسأله‌اى كه طرح كرده است ترديدى باقى نماند در نخستين جلسهء شورا حل‌وفصل مىگردد .\r\nاگر همچنان در ترديد باشد دلايل و آراء همهء اعضاى شورا را مىشنود و پس از توجه و رسيدگى خصوصى كار را يكسره مىكند . از جملهء امراى مشاور يكى هم قورچىباشى « 5 » رئيس نگهبانان سلطنتى است ، اگرچه ممكن است امير نباشد .\r\nمشاوران ارشد داراى حق رأى نيستند و بىاذن شاه حق سخن گفتن ندارند و با همهء عظمت مقامى كه دارند به منصب امارت و ديگر مقامات لشكرى نمىرسند اگرچه نجيب‌زاده باشند .\r\nبراستى اميرى منصبى است كه به مردان شايسته مىدهند نه به نجيب‌زادگان .\r\nدر شبهايى كه شورا برپاست سيصد تن از نگهبانان مسلح به نام قورچى « 6 » پاس مىدهند و تا هنگامى كه جلسهء شورا پايان نگرفته است از پيشگاه شاه دور نمىشوند و در حفظ و حراست وى مىكوشند .\r\n\r\n\r\n","description":"","footnote":"\r\n( 1 ) .  Masthean \r\n( 2 ) . در متن انگليسى  Sultan Councillors  در مقابل  Grand Councillors  به معنى مشاوران ارشد كه چند سطر پايين‌تر به آنها اشاره مىكند . - م .\r\n( 3 ) . به انگليسى  Viceroys  .\r\n( 4 ) .  Grand Councillors \r\n( 5 ) .  Curzibassa \r\n( 6 ) .  Curzi \r\n","page_name":" 471 ","page_number":471},
  {"content":"\r\n\r\nچنين مىنمايد كه به حد كافى از دربار شاه سخن گفته‌ام ، پس اكنون مىپردازم به بيان سپاه و دولت و دستگاه حكومت و مراكز ولايات و كسب و كار مردم .\r\nكشورى كه ازان شاه ايران است از مشرق محدود است به هندوستان كه واقع است در ميان رود گنگ و سند ، از مغرب به رود دجله كه ايران را از بين النهرين جدا مىكند و اكنون دياربكر خوانده مىشود و تا مرز بابل كشيده شده است و به رود فرات مىپيوندد « 1 » و سپس هر دو رود در يك بستر از بصره « 2 » مىگذرد و در سمت جنوب به خليج فارس مىريزد ، از شمال محدود است به درياى مازندران كه درياى باكو نيز نام دارد و نيز محدودست به تاتارستان - ختاى بزرگ « 3 » .\r\nدر كشور ايران نواحى ذيل متعلق به شاه كنونى است :\r\nشيروان « 4 » ، سرزمين باستانى مادها ، ارس ، نزديك ارمنستان بزرگ ، خراسان ، يزد « 5 » ، هرات « 6 » ، دياربكر « 7 » و گيلان « 8 » كه اكنون به سبب شورش مردم آن سامان دچار هرج‌ومرج است . كشور ايران داراى پنجاه و دو شهر است كه مهم‌ترين آنها تبريز پايتخت همهء مملكت است ، قزوين ، خراسان ، نخجوان « 9 » ، شماخى ، و ديگر شهرها را نام نمىبرم .\r\nبايد بگويم كه هيچ شهرى در ايران نيست كه حصار داشته باشد ، همه گشاده است . بناها محقر است و خانه‌ها از كاهگل ساخته شده است و مسجدى يا چيز ديگر نيست كه شهرها را زينت بخشيده باشد اگرچه محل و مكان آنها به‌طور كلى زيباست . راهها ناخوشايند است زيرا يا پوشيده از گردوخاك است يا گل‌ولاى ، كه\r\n\r\n\r\n","description":"","footnote":"\r\n( 1 ) . و از اينجا به بعد شط العرب خوانده مىشود [ و امروز اروندرود مىخوانيم 
  ] - م .\r\n( 2 ) . در متن  Bolsora  و در حاشيهء گرى بصره .\r\n( 3 ) .  Tartary of the Great Cattai \r\n( 4 ) . در متن  Sunan  و در حاشيهء گرى شيروان .\r\n( 5 ) . در متن  Chiessen  و در حاشيه يزد .\r\n( 6 ) . در متن  Cheri  و در حاشيه هرات [ هرى 
  ] .\r\n( 7 ) . در اين روزگار ديگر دياربكر ازان ايران نبود . ( نوايى )\r\n( 8 ) . در متن  Gilari  و در حاشيه گرى  Ghilan  نوشته است .\r\n( 9 ) . در متن  Naesimen  و در حاشيه نخجوان .\r\n","page_name":" 472 ","page_number":472},
  {"content":"\r\n\r\nكار سفر را مشكل مىكند .\r\nدر ايران غله فراوان است و عموما دشتها زيباست . در روستاها بنا بر رسم و عادت ، كشتزارها را آب مىدهند . يك هفته اين مزرعه و هفتهء ديگر مزرعهء ديگر را ، و بدين‌گونه آب كافى به غله و مو مىرسد . به علت كميابى آب در بلنديها و ديگر جاهايى كه نمىتوان آب به آنها رساند ، عليق مىكارند . احشام نيز فراوان است بخصوص گوسفندانى بىاندازه بزرگ مانند آنچه من در تبريز ديدم ، وزن دنبهء آنها هركدام ده بيستى « 1 » و حتى ده باتورايى « 2 » مىشد كه به وزن ما معادل نه پاوند است .\r\nبا اين همه خواربار در ايران بايد بسيار فراوان باشد ، زيرا هيچ يك از ملتهاى دنيا به‌قدر ايرانيان نمىخورند : هركس از پير و جوان روزى چهاربار دست به خوردن مىبرد و گوارايى و خوبى آب ، هضم غذا را آسان مىكند .\r\nدر شهرها و شهركها تزيينات فراوان به كار نمىرود . همه روى زمين مىخوابند ، كسانى كه سرشان به تنشان مىارزد تشكى روى فرش مىاندازند و ديگران روى گليمى ساده مىخسبند .\r\nزنان غالبا زشتند اگرچه رفتار و سلوكشان عالى است ، اما از حيث ظرافت آداب و عادات به پاى خاتونهاى ترك نمىرسند . پيراهن ابريشمى در بر و چادر بر سر مىكنند و چهرهء خويش را مىگشايند . گوهر و مرواريد بر سر مىزنند ؛ از اين‌رو در آن ديار مرواريد خريدار فراوان دارد ، اين رسم ديرى نمىگذرد كه معمول شده است .\r\nعشق و احترامى كه مردم ايران به شاه دارند علىرغم آنچه پيش از اين دربارهء شاه طهماسب گفتم - و اين انديشه را در سر پديد مىآورد كه بايد مردى منفور باشد - باورنكردنى است ، زيرا مردم او را نه همچون شاه ، بلكه مانند خدا ، مىپرستند زيرا از سلالهء على [ ع 
  ] است كه بزرگترين مايهء عشق و احترام ايشان است . كسانى كه دچار بيمارى يا گرفتار دشواريند آنقدر كه به دعا از شاه يارى مىجويند ، از خدا ياورى نمىطلبند . در راه شاه نذر و نياز مىكنند . برخى از مردم به بوسيدن آستانهء كاخ او مىروند . خانواده‌اى خوشبخت است كه بتواند قماش يا\r\n\r\n\r\n","description":"","footnote":"\r\n( 1 ) .  Bisti \r\n( 2 ) .  Batturai \r\n","page_name":" 473 ","page_number":473},
  {"content":"\r\n\r\nشالى از شاه بگيرد يا آبى كه وى دستهايش را در آن شسته است داشته باشد ؛ چنين آبى را دافع تب مىدانند . از بسيارى مطالب كه مىتوانم در اين‌باره بتفصيل بگويم مىگذرم . همين‌قدر يادآور مىشوم كه نه همان مردم ، بلكه فرزندان و امراى شاه چنان با وى سخن مىگويند كه گويى اوصاف و نعوتى كه شايستهء چنان مظهر مجد و عظمتى باشد نمىجويند و مىگويند « ترا مىپرستيم كه دين حى و حاضرى » .\r\nعلائم اين عشق و احترام را نه فقط در شهرهاى مجاور پايتخت مىتوان ديد بلكه در بلاد و نقاط دوردست ، بسيارى از مردم برآنند كه شاه نه فقط داراى روح نبوت است ، قدرت زنده كردن مرده و ديگر معجزات نظير آن را دارد ، و مىگويند همچنان كه بزرگترين امام ايشان يازده فرزند داشت ، همين عنايت را كه خداى متعال به على ( ع ) ارزانى داشته بود شامل حال اين شاه نيز فرموده است . البته اين مطلب درست است كه مردم تبريز به‌قدر مردم ديگر شهرها اين همه عشق و احترام براى شاه طهماسب قائل نيستند ، و به همين علت مىگويند كه شاه آنجا را ترك گفته و به قزوين رفته است تا در آنجا رحل اقامت افكند زيرا ديده است كه چنان كه دلخواه اوست در تبريز مورد عزت و احترام نيست .\r\nمردم تبريز به دو دسته تقسيم شده‌اند : يكى نعمتى « 1 » خوانده مىشود و ديگرى حيدرى « 2 » ؛ اين جماعت در نه محله سكونت دارند يكى در پنج محله و ديگرى در چهار محله . عدهء ايشان در حدود دوازده هزار تن است . اين فرقه‌ها پيوسته باهم دشمنى مىنمودند ، همديگر را كشتار مىكردند ؛ نه شاه مىتوانست از اين كار ممانعت كند و نه ديگران ، زيرا سى سال بود كه اين دو دسته از هم نفرت داشتند .\r\nالبته مىتوان گفت كه كدخداهاى محله‌ها بيش از شاه در شهر قدرت دارند زيرا اختلاف و ناسازگارى ايشان با عمال ديوانى از اينجا آغاز شد كه بهاى گوشت اندكى بالا رفت . رؤساى محله‌ها به كاخهاى امرا ريختند و ايشان و چاكرانشان را كشتند و سرهايشان را به كاخ سلطنتى بردند . رؤساى محله‌ها اين كارها را پنهانى انجام ندادند ؛ از اين‌رو از آن هنگام هيچ كوششى براى محدود كردن آزادى ايشان معمول نشده است به حدى كه آنان در سابق بعضى امرا را فقط براى حفظ امتيازات\r\n\r\n\r\n","description":"","footnote":"\r\n( 1 ) . در اصل  Nausitai  كه بايد همان « نعمتى » باشد . - م .\r\n( 2 ) . در اصل  Himicaivartu  كه بايد همان « حيدرى » باشد . - م .\r\n","page_name":" 474 ","page_number":474},
  {"content":"\r\n\r\nخود كشته‌اند .\r\nاز آنجا كه تبريز پايتخت سراسر شاهنشاهى ايران است چنين مىنمايد كه بايد سخنى چند دربارهء آن بگويم . « 1 » اين شهر در دشتى پهناور واقع است كه در نزديكى چندين تپه قرار دارد و مجاور مكانى مرتفع است كه در گذشته دژى كهن در آنجا ساخته بودند و اكنون ويرانه‌هايش برجاى است . محيط شهر اگرچه حصار ندارد پانزده ميل بلكه بيشتر و به شكل مستطيل است . از محلى به نام نسا « 2 » تا دروازهء شهر كه از آنجا به قزوين مىروند به مسافت يك روز كوتاه راه است ، اما در اين فاصله باغهاى بيشمار و فضاهاى باز به چشم مىخورد . تعداد كوچه‌هاى تبريز چهل و پنج است . در هركدام صفى از درختان ديده مىشود ، چنان كه مىتوان گفت كه هر كوچه باغى است . هواى شهر در زمستان و تابستان سازگار است . ميوه‌هاى تبريز از خوبى و شادابى بهتر از ميوه‌هاى هر جاى ديگر است . اين شهر شهرى است بازرگانى زيرا از سراسر كشور كالا و كاروان به آنجا وارد مىشود ، اما جنگ لطمهء فراوان به تجارت آن زده است زيرا فى المثل در گذشته دوبار ابريشم - كه در ايران فراوان است - چهارصد اسكوين « 3 » مىارزيد ، اكنون فقط دويست اسكوين .\r\nحالا به بارى كه از راه هرمز وارد مىشد توجه چندانى نمىشود زيرا در گذشته اين راه از حلب مىگذشت كه اكنون رفت‌وآمد در آن صورت نمىگيرد . اين امتعه همچنان از راه خشكى به قسطنطنيه و از آنجا به ملداوى « 4 » حمل مىشود و در لهستان و دانمارك و سوئد و ديگر جاها پخش مىگردد ، ولى هزينهء اين كار چندان گزاف است كه با وجود خطر ، سودى اندك از آن حاصل مىشود . اين مطلب را هنگامى كه در تبريز بودم از ارمنيها ، و بعد ، در طرابلس از اين و آن شنيدم .\r\nبازار تجارت همچنان در تبريز كساد بود تا آنكه يكى از نجباى انگليسى به نام آقاى طامس « 5 » از مردم لندن به عنوان سفير ملكهء انگلستان با مقدار فراوانى\r\n\r\n\r\n","description":"","footnote":"\r\n( 1 ) . نگاه كنيد به سفرنامهء آنجوللو .\r\n( 2 ) .  Nassa \r\n( 3 ) .  Sqquin \r\n( 4 ) . در متن  Bogdania  و در حاشيهء گرى  Moldavia  .\r\n( 5 ) . الكوك  Alcocke  يا آنتونى جنكينسون  Anthony Jenkinson  كه در سال 1561 م . [ 968 / 969 ه . ق . 
  ] با نامه‌اى از طرف ملكهء اليزابت به دربار شاه طهماسب آمد .\r\n","page_name":" 475 ","page_number":475},
  {"content":"\r\n\r\nپارچه از راه مسكو به تبريز وارد شد . پس از آنكه مرد ، فرمانرواى شيروان كالاهاى او را هرچه بود مصادره كرد ، همراهانش ناچار پولى فراوان خرج كردند تا توانستند آن كالا را بازيابند . ازاين‌رو به ادامهء دادوستد و رفت‌وآمد با اين كشورها نبايد اميدوار بود .\r\nدر سرزمين خراسان پارچه‌هاى ابريشمى بخصوص مخملهايى تهيه مىشود كه از نظر نفاست همانند پارچه‌هاى ساخت جنوا است . در ديگر جاها حرير دمشقى مىبافند اما نه به جلا و لطافت پارچه‌هاى ايتاليا .\r\nدر كشور ايران بجز معدن آهن ، كانيهاى ديگر ، مانند سيم و زر و مس ، يافته نمىشود . ازاين‌رو كسانى كه از عثمانى نقره مىآورند آن را با سود بيست درصد ، و طلا را با سود چهارده يا پانزده درصد ، و مس را به سود هيجده و گاه بيست درصد مىفروشند . راست است كه اين قيمتها گزاف است ولى علت آن اين است كه صدور فلزات از ايران ممنوع است .\r\nاين پادشاه بر خلاف رؤساى ديگر كشورها هيچ يك از اقلام درآمد خود را با وضع عوارض و ماليات « 1 » تأمين نمىكند ، بلكه از طريق وصول يك ششم محصولات كشاورزى و غلات و ديگر رستنيها و انگور و محصولات مراتع ، بدست مىآورد .\r\nسالانه بابت يك هزار « عشر « 2 » » زمين ، سى و شش سكهء طلا مىگيرد كه اندكى بيشتر از چهار اسكوين طلاست . عشر ، مقياسى است كه ده‌تاى آن به كشتزارى عادى تعلق مىگيرد . ازاين‌رو هركس بابت هر زمينى كمتر از نيم دوكات مىپردازد و از هر خانه‌اى پنج درصد مال الاجاره وصول مىشود . مسيحيان در پاره‌اى از نواحى پنج و در برخى جاها هفت و در بعضى مكانها هشت دوكات بابت هر خانوار به نسبت آبادانى و ثروت شهرستانى كه در آن بسر مىبرند ، مىپردازند . شاه بابت هر گله‌اى كه عبارت از چهل گوسفند باشد خراجى از قرار سالانه پانزده بيستى « 3 » مىگيرد كه\r\n\r\n\r\n","description":"","footnote":"\r\n( 1 ) . در متن  duties  كه به انگليسى به هر دو معنى عوارض و ماليات است . - م .\r\n( 2 ) . در متن  Archi  كه همان « عشر » معمول در ايران بوده است . دربارهء انواع و اقسام خراج و ماليات و عوارض معمول در ايران در دوران سلسله‌هاى مختلف رجوع شود به مالك و زارع در ايران ، نوشتهء آن ك . س . لمتون ، ترجمهء م . اميرى ، بنگاه ترجمه و نشر كتاب ، 1339 ه . ش . ، تهران . - م .\r\n( 3 ) .  Bisti \r\n","page_name":" 476 ","page_number":476},
  {"content":"\r\n\r\nبه پول ما معادل سه دوكات مىشود ، اما بابت احشام نر چيزى نمىپردازند ، ولى بابت هر ماده گاو در سال به پول ما دو دوكات وصول مىشود ، و بدين منوال ديگر چيزها . اينهاست درآمد شاه كه مىگويند بالغ بر سه ميليون سكهء طلا در سال است . هزينهء كشور كه در واقع خزانه‌دارى مىپردازد بسيار اندك است زيرا شاه فقط متعهد است كه مزد پنج هزار سرباز موسوم به قورچى را بپردازد . ايشان پاسداران شاه هستند و از ميان بهترين و زبده‌ترين مردان كشور برگزيده مىشوند . اما شاه طهماسب به اين قورچيان پول نقد نمىپردازد بلكه جامه‌هاى خاص به سپاهيان ، و اسبانى - كه هرقدر بخواهد قيمت برايشان تعيين مىكند به عنوان عطيهء ملوكانه مىدهد ؛ البته اينها را به رسم مساعده بشمار مىآورد .\r\nشاه طهماسب صاحب يازده پسر است كه هركدام را دربارى جداگانه و باشكوه است . اما كسى نمىداند كه شاه به هريك از فرزندان خود چه مقدار پول مىدهد . در ايران پنجاه سلطان « 1 » هست كه همهء سپاهيان كشور را اينان آماده مىكنند ، زيرا مملكت به پنجاه قسمت تقسيم شده است و ادارهء آنها در دست اين اميران است ، بجز قسمتى كه شاه و فرزندانش مستقيما بر آن فرمان مىرانند . هر يك از اين فرماندهان سركردگى پانصد تا سه هزار سوار را بر عهده دارد . از تيولهايى كه به اينان داده مىشود عوايد كافى بدست مىآورند ، بدان مقدار كه ملازمان و سواران ايشان را كفايت كند و بتوانند سپاهيان را كرارا فراخوانند . ازاين‌رو شاه به هنگام جنگ كارى ندارد جز اينكه از يك دو ماه قبل قاصدانى نزد اين اميران بفرستد ؛ چون ايشان پيوسته آمادهء كارزارند ، و بىهيچ دشوارى در ميعادگاه حاضر مىشوند . بر روى هم عدهء سواران ايران شصت هزار تن است ، هرچند تعداد آنها بر روى كاغذ بسيار بيشتر از اين رقم است . سواران ايران عموما نيكومنظر ، تندرست ، نيرومند ، خوش‌اندام ، بسيار دلير و سخت جنگاورند . اسلحهء ايشان شمشير و نيزه و تفنگ است ؛ كه همهء سپاهيان مىتوانند آنها را به كار برند . اسلحهء ايشان نسبت به اسلحهء سپاهيان ديگر كشورها بسيار بهتر و آبداده‌تر است . لوله‌هاى تفنگها عموما به طول شش وجب است و وزن گلوله‌هايشان اندكى كمتر از سه آونس است . سپاهيان\r\n\r\n\r\n","description":"","footnote":"\r\n( 1 ) . در متن  Sultan  كه پيش از اين به معنى خاصى كه در دوران صفويه داشته است ، اشاره كرده‌ام . - م\r\n","page_name":" 477 ","page_number":477},
  {"content":"\r\n\r\nايران اين سلاح را با چنان سهولتى به كار مىبرند كه مانع كمان كشيدن و شمشير آهيختن ايشان نمىشود . شمشير را از قاچ زين مىآويزند و به هنگام ضرورت دست به آن مىبرند يعنى تفنگ را در پشت مىگذارند تا مانع از به كار بردن ديگر سلاحها نشود .\r\nاسبان را چنان نيك تربيت كرده‌اند و چنان خوب و زيبا هستند كه نيازى به وارد كردن اسب از ديگر كشورها نيست . اين نظم و ترتيب از زمانى برقرار شد كه سلطان بايزيد « 1 » گريخت و به ايران پناه آورد و تعدادى اسب نژادهء تازى و قره‌مانى همراه خود آورد . اين اسبها را در سراسر كشور پراكندند و بعدها هنگامى كه بايزيد را به فرمان سلطان كشتند هزار رأس اسب و ماديان از نسل آنچه او آورده بود در ايران وجود داشت . ازاين‌رو اسبانى بدين خوبى هرگز ديده نشده و حتى سلطان عثمانى مانند آنها را بدست نياورده است . بايزيد سى عرادهء توپ نيز به ايران آورد كه آنها را به سن ماركو « 2 » در حوالى درياى مازندران فرستادند ، اما چندان پول و ديگر غنائم با خود نداشت .\r\nقدرت شاه در اين نهفته است كه باعث شده روستاهاى واقع در دو سوى مرز ايران و عثمانى به مسافت شش روز راه ، ويران گردد و هر دژى واقع در آن سامان خراب شود تا از اين راه خود را بر ضد عثمانيان نيرومند كرده باشد و آنها تمايلى به تسخير و تصرف آنها نيابند .\r\nاكنون به بيان روابط و تفاهم ميان شاه و شهرياران كشورهاى مجاور مىپردازم .\r\n\r\n\r\n","description":"","footnote":"\r\n( 1 ) . بايزيد فرزند سلطان سليمان پس از آنكه در سال 1556 [ 964 ه . ق . 
  ] بر ضد پدر شوريد به دربار شاه طهماسب پناه برد و او نخست وى را بلطف پذيرفت اما پس از آنكه دربارهء او بدگمان شد فرمان داد تا پيروانش را پراكنده كردند و كشتند و خود بايزيد را به زندان افكند . سليمان هرچه مىتوانست كوشيد تا بايزيد را بچنگ آرد اما طهماسب بدين كار رضا نمىداد ليكن بعدا در مقابل گرفتن مبلغى هنگفت شاهزاده را تسليم كرد و در نتيجه بايزيد را با چهار پسرش خفه كردند ( از :\r\n Augerius Busbequius Legationis Tureieae , epist . 4 \r\n) [ حقيقت اين است كه بايزيد با برادرش سليم بر سر كسب تاج و تخت به جنگ پرداختند و بايزيد شكست خورد و به ايران گريخت و سپس شاه طهماسب او را تسليم برادر كرد و بايزيد بقتل رسيد . ر . ك . دايرة المعارف فارسى مصاحب ، تحت مدخل سليم  II \r\n( 2 ) .  San Marco \r\n","page_name":" 478 ","page_number":478},
  {"content":"\r\n\r\nاين شاه نسبت به سرزمينهايى كه سلاطين عثمانى از او گرفته‌اند ادعا دارد .\r\nاين نواحى از يك طرف ، از رود فرات تا بابل امتداد دارد ؛ و از جانب مغرب تا نواحى دياربكر و ارمنستان صغير كه مشتمل است بر اورفه ، ماردين « 1 » ، بيره ، عادل‌جواز ، بدليس « 2 » ، وان ، وسطان ، كاشان « 3 » ، كلسچى « 4 » ، هاليگان « 5 » و بايبرت و ديگر جاها . مردى مسيحى به نام لوند اوغلى « 6 » كه شهريار گرجستان است نسبت به شاه طهماسب فرمانبردار و وفادار و خراجگزار است . هر سال بيست هزار دوكات به شاه مىپردازد و كشورش نزديك درياى مازندران است . اگر ميان ايران و عثمانى جنگى روى مىداد اين شاهزاده مىتوانست با ده هزار سوار گرجى نيرومند دلاور ، شاه ايران را يارى كند .\r\nپاره‌اى از طوايف ترك نيز هستند به نام چيندى « 7 » ساكن بعضى از كوههاى ارمنستان صغير ، در سمت درياى مديترانه ؛ عدهء اين چينديها اگر همه متحد شوند به هفت هشت هزار سوار مىرسد كه همه مردانى زبده‌اند و پيوسته آرزومند جنگ با عثمانيان .\r\nاى حضرت شاهزاده و اى نجباى معظم جمهورى ونيز ، اين بود آنچه با سعى و همت در امور كشور ايران در طى مدت بيست و يك ماه مشاهده كرده‌ام يعنى از روزى كه خاك پاى شما عاليجنابان را ترك گفته و به ايران رفته‌ام تا هنگامى كه به ونيز بازگشته‌ام .\r\n\r\n\r\n","description":"","footnote":"\r\n( 1 ) . در متن  Merdia  و در حاشيه  Mardin  .\r\n( 2 ) . در متن  Adiligus Bitis  و در حاشيه عادل‌جواز و بدليس . گرى عادل‌جواز را ارز الجواز  Aradh el Jivaz  مىنويسد !\r\n( 3 ) . در متن كاسان و در حاشيهء گرى كاشان  Kashan  كه قطعا اشتباه است و چنان‌كه در حاشيهء ص . 270 نوشته‌ام شايد مراد حصن‌كيف باشد . - م .\r\n( 4 ) .  Calasci \r\n( 5 ) .  Haligan \r\n( 6 ) . در متن  Lentul Deghi  و در حاشيه  Lentul Ogli  يا لونت اوغلى  Levent Ogli  ، رجوع كنيد به صفحهء 214 .\r\n( 7 ) . مىپندارم كه اينها قزلباشهاى ديرسون  Deyrsun  و قره‌داغ نزديك مرعش باشند . اينان هنوز دشمنان سرسخت عثمانيانند ؛ هرچند در سرزمين آنان اقامت دارند ولى از نظر اصول عقايد مذهبى با ايرانيان بيشتر سازگارى دارند .\r\n","page_name":" 479 ","page_number":479},
  {"content":"\r\n\r\n\r\nكتابنامه\r\n\r\nالف : مأخذ و مراجع فارسى\r\nآرام ، احمد و ديگران : فرهنگ اصطلاحات جغرافيايى ، تهران ، ناشر ؟ ، 1338 .\r\nابو بكر طهرانى : كتاب دياربكريه ، به تصحيح و اهتمام نجاتى لوغال و فاروق سومر ، با مقدمهء و حواشى فاروق سومر ، تهران ، طهورى ، 1356 .\r\nاميرى ، منوچهر : « نقد كتاب تشكيل دولت ملى در ايران » ، ترجمهء كيكاووس جهاندارى ، راهنماى كتاب ، شماره‌هاى 5 و 6 ، مرداد - شهريور 1348 .\r\nبراون ، ادوارد : تاريخ ادبيات ايران از صفويّه تا مشروطيت . ترجمهء غلامرضا رشيد ياسمى ، تهران ، ابن سينا ، 1316 .\r\nبراون ، ادوارد : تاريخ ادبى ايران ، از سعدى تا جامى ، ترجمهء على اصغر حكمت ، تهران ، 1327 .\r\nپيرنيا ، حسن ( مشير الدّوله ) : ايران باستان ، چاپ سوم ، ده جلد ، تهران ، سازمان كتابهاى جيبى ، 1341 .\r\nحييم ، سليمان : فرهنگ بزرگ انگليسى - فارسى ، دو جلد ، تهران ، كتابفروشى يهودا بروخيم و پسران ، 1347 .\r\nخواندمير : حبيب السّير فى اخبار افراد البشر ، تهران ، خيام ، 1327 .\r\nدايرة المعارف فارسى ، به سرپرستى غلامحسين مصاحب ، جلد اول و جلد دوم ، تهران ، شركت كتابهاى جيبى ، 1345 و 1356 .\r\nشعار ، جعفر : « واژه‌هايى با مدارك » يغما ، شمارهء 7 ، مهر 1348 .\r\nطاهرى ، ابو القاسم : سير فرهنگ ايران در بريتانيا يا تاريخ دويست‌سالهء مطالعات ايرانى ، تهران ، انتشارات انجمن آثار ملى ، 1352 .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nكسروى ، احمد : شيخ صفى و تبارش ، تهران [ پايدار 
  ] 1342 .\r\nلسترنج ، گى : جغرافياى تاريخى سرزمينهاى خلافت شرقى ، ترجمهء محمود عرفان ، تهران ، بنگاه ترجمه و نشر كتاب ، 1337 .\r\nلمتون ، ا . ك . س : مالك و زارع در ايران ، ترجمهء منوچهر اميرى ، چاپ سوم ، تهران ، مركز انتشارات علمى و فرهنگى ، 1362 .\r\nمجير شيبانى ، نظام الدين : تشكيل شاهنشاهى صفويّه ، احياء وحدت ملى ، دانشگاه تهران ، 1345 .\r\nمحمد شفيع بن محمد صالح : مجمع المعارف و مخزن العوارف ( در دنبالهء حلية المتقين مجلسى ) ، تهران كتابفروشى محمد حسن علمى ، بىتاريخ .\r\nمعين ، محمد : فرهنگ فارسى ، 6 جلد ، تهران ، امير كبير ، 1356 .\r\nموفق الدين ابو منصور على الهروى ، الابنيه عن حقائق الادويه به تصحيح احمد بهمنيار ، به كوشش حسين محبوبى اردكانى ، دانشگاه تهران ، 1346 .\r\nنفيسى ، على اكبر ( ناظم الأطبّا ) : فرنودسار يا فرهنگ نفيسى ، 5 جلد ، تهران 1317 - 1334 .\r\nنوايى ، عبد الحسين ( گردآورنده ) : شاه اسماعيل صفوى ، اسناد و مكاتبات ، تهران ، بنياد فرهنگ ايران ، 1352 .\r\nوينوار ، فرانسيس : سرزمين و مردم ايتاليا ، تهران ، بنگاه ترجمه و نشر كتاب ، 1354 .\r\nهينتس ، والتر : تشكيل دولت ملى در ايران ، ترجمهء كيكاووس جهاندارى ، تهران خوارزمى ، 1348 .\r\n\r\nب : مأخذ و مراجع فرنگى\r\n Sykes , Sir Percy . A History of Persia . 2 vols . London 1963 . \r\n Marco Polo . The Book of Ser Marco Polo . translated and edited by Sir Henry yule . 2 vols . New York 1926 . \r\n Webster's New International Dictionary . Second Edition 1957 . \r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nفهرست راهنما\r\n\r\nآ\r\nآبشوران ( شبه جزيره ) ، 260\r\nآبلستان - زابلستان\r\nآپاميا - بيره\r\nآپوليا ، 225\r\nآتوسا ( زن داريوش ) ، 217\r\nآجىچاى - تلخه‌رود\r\nآدرياتيك ( دريا ) ، 399\r\nآذربايجان ، 20 ، 100 ، 323\r\nآرارات ، 110 ، 145\r\nآرام ، احمد ، 240\r\nآرپا - امينى ، 300 ، 301\r\nآرتا ( شاه ) ، 138\r\nآرتاكساتا ، 275\r\nآرسينوئه ، 54\r\nآرشيپل - دوك آرشيپل\r\nآرمناك ، 399 ، 400 ، 431\r\nآرمين وامبرى ، 458\r\nآرنو ، 295\r\nآريام ، 137\r\nآريايى ، 105\r\nآزوف ( دريا ) ، 136 ، 173\r\nآزولين اسكوئار سيافيگو ، 44\r\nآستارا ، 100\r\nآس ( سرزمين آلانها ) ، 23 ، 43\r\nآسيا ، 215 ، 225 ، 234 ، 235 ، 254 ، 273 ، 277 ، 297 ، 380 ، 462\r\nآسياى صغير ، 61 ، 233 ، 274 ، 286 ، 333\r\nآسياى ميانه ، 271\r\nآغا محمد خان ، 259\r\nآق‌تمر ( جزيره ) ، 67 ، 262 ، 325 ، 400 ، 431\r\nآق‌چاى ( از شعبه‌هاى رود ارس ) ، 275 ، 407\r\nآق‌سويى ( رود ) ، 259\r\nآق‌قوينلو ، 11 ، 13 ، 14 ، 102 ، 200 ، 204 ، 214 ، 217 ، 258 ، 259 ، 270 ، 322 ، 323 ، 330 ، 400 ، 467\r\nآقنجى ، 237 ، 238 ، 244 ، 279 ، 299 ، 304 ، 312\r\nآلاما ، 44\r\nآلان ، 23 ، 43 ، 47\r\nآلبانى ، 120 ، 298 ، 306\r\nآلساندرو ، 24\r\nآل عثمان ، 47 ، 60 ، 61 ، 157 ، 196 ، 201 تا 203 ، 208 ، 210 ، 211 ، 215 ، 223 ، 224 ، 226 ، 228 ، 236 ، 241 تا 243 ، 249 ، 253 ، 275 ، 276 ، 279 ،\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n291 ، 293 ، 295 ، 307 ، 360 ، 361 ، 423 ، 462\r\nآلفونس گابريل ، 98\r\nآلفونسو ( دوك كالابريا ) ، 225\r\nآلكساندر بورجا ، 236\r\nآلمان ، 39 ، 47 ، 51 ، 126 ، 128 ، 185 ، 187 ، 191 ، 192 ، 194 ، 208 ، 248\r\nآلويز دا موستو ، 22\r\nآمازون ( زنان ) ، 274\r\nآماسيه ، 102 ، 235 ، 237 ، 252 ، 280 ، 303 ، 304 ، 315 ، 349 ، 350 تا 355\r\nآمبروزيو كنتارينى ، 22 ، 125 ، 196 ، 199 ، 203 ، 217 ، 248 ، 287 ، 289\r\nآمد ، 220 ، 267 ، 319 ، 330 ، 333 ، 337 ، 350 ، 354 ، 383 ، 386 ، 388 ، 396 ، 424 ، 434 ، 442 ، 445\r\nآمل ، 264\r\nآمودريا ، 348\r\nآموس ( دژ ) ، 102\r\nآناطولى ( آناطوليه ) ، 233 ، 234 ، 237 ، 262 ، 276 ، 294 ، 298 ، 301 ، 310 ، 336 ، 351 ، 354 ، 356 ، 357 ، 365 ، 366 ، 391 ، 431 ، 434 ، 441 تا 443\r\nآنتونى جنكينسون ، 475\r\nآنتونى دا گواسكو ، 45\r\nآنتونيو دى والداتا ، 136\r\nآنجوللو - جووان ماريا آنجوللو\r\nآنچيولى ، 175\r\nآنزولو ، 120\r\nآن‌كنا ( بازار ) ، 26\r\n\r\nالف\r\nابراهيم پاشا ، 206 ، 207\r\nابراهيم ( ع ) ، 357 ، 379 ، 380\r\nابراهيمى ( قوم ) ، 99\r\nابل‌گيريس ( دژ ) ، 400\r\nابن خردادبه ، 257\r\nابن عمر ( جزيره ) ، 333 ، 386 ، 389 ، 396\r\nابو العلاء معرى ، 365\r\nابو القاسم طاهرى ، 220\r\nابو بكر ( خليفهء اول ) ، 361\r\nابو سعيد - سلطان ابو سعيد\r\nاپيروتى ، 278\r\nاتابكان ، 389\r\nاجين ، 238 ، 304\r\nاحسن التواريخ ( روملو ) ، 274 ، 350 ، 360\r\nاحمد بيگ تركمان ، 322\r\nاحمد پاشا ، 225 ، 233 ، 245 ، 294 ، 295\r\nاحمد خان ( سيد . . . ) ، 27\r\nاخلاط ( دژ ) ، 103 ، 400 ، 467\r\nاخيلوس ( آشيل ) ، 255\r\nادسا ، 389\r\nادلمولغ ، 33 ، 41 ، 111\r\nادنه ، 62\r\nادوارد براون ، 155 ، 259 ، 339 ، 346 ، 450\r\nادوارد ششم ، 20\r\nاديل - اتيل\r\nارانيان ، 306\r\nارتقى ، 384 ، 386 ، 389\r\nارتميتاى باستان ، 399\r\nارجيش ( دژ ) ، 103 ، 400 ، 467\r\nارچاموس ، 361\r\nاردبيل ، 257 ، 259 ، 261 ، 263 ، 324 ، 325 ، 326 ، 428 ، 431 ، 432 ، 446\r\nاردستان ، 99\r\nاردشير ، 219\r\nاردل ، 467\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nارزروم ( ارزن الروم ) ، 209 ، 222 ، 312 ، 464\r\nارزنجان ، 101 ، 111 ، 195 ، 222 ، 233 ، 238 ، 242 ، 244 ، 269 ، 274 ، 304 ، 305 ، 312 ، 336 ، 354 ، 378 ، 423 ، 443 ، 445\r\nارزن ( دژ ) ، 396\r\nارس ( رود ) ، 266 ، 275 ، 407 ، 472\r\nارسكين ( مترجم ) ، 271\r\nارشميدس ، 238\r\nارغنى ، 233\r\nارفنيا ، 312\r\nارگ عليشاه ، 455\r\nارمنستان ، 61 ، 66 ، 102 ، 104 ، 110 ، 115 ، 144 ، 201 ، 213 ، 214 ، 222 ، 238 ، 242 ، 259 ، 275 ، 309 ، 325 ، 354 ، 462 ، 472 ، 479\r\nارمنيان ، 110\r\nاروپا ، 21 ، 98 ، 126 ، 128 ، 199 ، 204 ، 216 ، 254 ، 333 ، 341\r\nاروميه ( درياچه ) ، 411 ، 437\r\nارونتس ( رود ) - نهر العاصى\r\nارياس ، 103\r\nاريستوتل دا بولونيا ، 183\r\nاز سعدى تا جامى ، 155 ، 259\r\nازمير ، 233\r\nازى ، 90\r\nازيل ( دختر اوزون حسن ) ، 291\r\nاژه ( دريا ) ، 58 ، 202\r\nاسپانيا ، 42 ، 44 ، 59\r\nاستاجلو ( طايفه ) ، 390\r\nاستاجلو محمد بيگ ، 274 تا 276 ، 346 ، 350 ، 386 ، 388 ، 389 ، 391 ، 396 ، 442 ، 452\r\nاستانلى آو الدرلى ( لرد ) ، 19\r\nاستخر ( قلعه ) ، 262\r\nاستراباد ، 90 ، 100 ، 338 ، 341 ، 345 ، 347 ، 432 ، 449\r\nاسترابون ، 22 ، 238 ، 252 ، 395\r\nاسترانا ، 24\r\nاسترنگفورد - لرد استرنگفورد\r\nاستفانو تستا ، 126 ، 150 ، 164 ، 165 ، 175 ، 177 ، 178 ، 183 ، 186 ، 192\r\nاستفانو ماليپيرو ، 54\r\nاستوس تين ، 147\r\nاستيريا ، 60\r\nاستينيس - ديمترى دا\r\nاسحق ( فرزند حضرت ابراهيم ) ، 380\r\nاسكارانلى - اندرئا اسكارانلى\r\nاسكالا ، 193\r\nاسكالونى ، 111\r\nاسكندر بيگ ، 266 ، 359 ، 435\r\nاسكندر كبير ، 104 ، 167 ، 200 ، 273 ، 354 ، 355 ، 397 ، 407 ، 429\r\nاسكندرلو ، 310\r\nاسكندرون ، 269\r\nاسكندريه ، 361\r\nاسكوئار سيافيگو - آزولين اسكوئار سيافيگو\r\nاسكيتها ، 105\r\nاسلاو ، 149\r\nاسمولنسك ، 189\r\nآسو ، 138\r\nاشرف - بهشهر\r\nاصفهان ، 20 ، 88 ، 89 ، 99 ، 144 ، 151 ، 152 ، 154 ، 157 ، 195 ، 270 ، 272 ، 331 ، 338 ، 345 ، 440 ، 447 ، 449\r\nاغورلو محمد ، 80 ، 86 ، 87 ، 147 ، 152 ،\r\n\r\n","description":"","footnote":"","page_name":" 484 ","page_number":484},
  {"content":"\r\n\r\n195 ، 203 ، 217 ، 219 ، 222 ، 239 ، 243 ، 251 تا 254 ، 306 ، 311 ، 314 تا 316 ، 322\r\nافاميه - بيره\r\nافرا ( رود ) ، 346\r\nافرون ، 425\r\nافريقا ، 114\r\nافشار ( طايفه ) ، 390\r\nافشار ( محل ) ، 99\r\nافيوم قره‌حصار ، 233 ، 294\r\nاكباتان ، 278 ، 407\r\nاكتمر - آق‌تمر\r\nاكسبورك ، 127 ، 192\r\nاگوستينو كنتارينى ، 55 ، 148\r\nالاتامديا ( دژ ) ، 405\r\nالب ارسلان ، 273\r\nالبرز ( كوه ) ، 264 ، 325\r\nالبستان ، 269 ، 333 ، 336 ، 356 ، 444\r\nالدرلى - استانلى آو الدرلى\r\nالغزالى ، 358 تا 361 ، 363 ، 365 ، 367\r\nالغورى - قانصوه الغورى\r\nالفنديار ، 325\r\nالقاص ( فرمانده سپاه سلطان سليمان ) ، 206\r\nالقاص ميرزا ، 207 ، 372 ، 462\r\nالكوك - آنتونى جنكينسون\r\nالموت ، 259\r\nالمه بيگ تكلّو ، 206 ، 207 ، 452 ، 453\r\nالنجق ( قلعه ) ، 110 ، 268 ، 437\r\nالنگ كهدستان ، 271\r\nالواتى ( دژ ) ، 105\r\nالوزيا ، 59\r\nالوند بيگ ، 205 ، 219 ، 259 ، 261 ، 265 تا 270 ، 323 ، 324 ، 330 ، 331 ، 335 ، 337 ، 427 تا 430 ، 432 ، 434 ، 435 ، 437 تا 439 ، 445 ، 446 ، 448\r\nالويس وكيل ، 224\r\nاليپهه ، 43\r\nاليزابت ( ملكه ) ، 475\r\nاليس بيگ - على بيگ\r\nاليس ( رود ) ، 23\r\nاليل ( دختر اوزون حسن ) ، 291\r\nامامقلى ( پسر شاه طهماسب ) ، 213\r\nامير بيگ ، 337 ، 445 ، 446 ، 456\r\nامير خان - سلطان امير خان\r\nاميرى - منوچهر اميرى\r\nاميناچبى ، 45 ، 46\r\nانجيل متى ، 238\r\nاندرئا اسكارانلى ، 247\r\nانطاكيه ، 156 ، 163 ، 166 ، 273\r\nانطيوخوس نيكاتور ، 273\r\nانگلستان ، 20 ، 31 ، 78 ، 209 ، 237 ، 239 ، 251 ، 259 ، 262 ، 285 ، 415 ، 457 ، 470 ، 471 ، 475 ، 476\r\nانگليسى ، 259\r\nاوادميش چاى ، 237\r\nاوترانتو ( شهر ) ، 225\r\nاوچ ( شهرك ) ، 130\r\nاورحان ، 292\r\nاورشليم ، 112 ، 239 ، 363\r\nاورفه ، 63 ، 220 ، 319 ، 333 ، 335 ، 379 تا 381 ، 383 ، 386 ، 389 ، 396 ، 422 ، 424 ، 443 ، 479\r\nاوزون حسن ، 13 ، 14 ، 54 ، 64 ، 118 ، 144 ، 146 ، 147 ، 148 ، 151 ، 154 ، 160 ، 163 ، 166 ، 168 ، 190 ، 194 تا 196 ، 200 تا 204 ، 214 تا 217 ، 219 تا 226 ، 228 ، 230 ، 235 ، 239 ، 241\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nتا 244 ، 246 تا 248 ، 250 ، 252 تا 254 ، 258 ، 281 ، 287 ، 288 ، 290 ، 294 تا 297 ، 301 تا 303 ، 306 تا 311 ، 313 ، 319 ، 320 ، 322 ، 323 ، 332 ، 339 ، 418 ، 421 ، 461\r\nاوزون حسن - حسن بيگ\r\nاوستا اوغلى ، 275\r\nاوسترفو ، 243 ، 310\r\nاوسوهودر ، 315\r\nاوكتاى قاآن ، 286\r\nاوكساغلى ، 354\r\nاوكسين ( - درياى سياه ) ، 242\r\nاوگاسيا ، 166\r\nاوگنى بنه - پائولو اوگنى بنه\r\nاوگنيبن - سر پولو اوگنيبن\r\nاوگوستين ، 193\r\nاولوس جغتاى ، 286\r\nاون گارتو - تسوانّه اون گارتو\r\nاون گارتو - زوين اون گارتو\r\nايان ، 192\r\nايبريه ، 266 ، 434 ، 439\r\nايتاليا ، 20 ، 26 ، 37 ، 39 ، 40 ، 61 ، 102 ، 121 ، 126 ، 127 ، 139 ، 147 ، 161 ، 187 ، 190 ، 193 ، 199 ، 225 ، 230 ، 258 ، 285 ، 319 ، 329 ، 372 ، 415 ، 437 ، 457 ، 468 ، 476\r\nايتومير ، 131\r\nايخو ( دژ ) ، 396\r\nايروان ، 275\r\nايريس ( رود ) ، 237 ، 273 ، 274 ، 293 ، 304 ، 349\r\nايليرى ، 278\r\nايمولا - طوماس آو ايمولا\r\nاينديابو ، 26\r\nاينسورث ( آقاى ) ، 395\r\nاينكرمين ( دژ ) ، 45\r\nاينوسان هشتم ( پاپ ) ، 236\r\nايوبى ( سلاطين ) ، 384 ، 389 ، 400\r\nايوبى ( سلطان خليل ) ، 389 تا 391 ، 442 ، 443 ، 452\r\nايونيسى ، 191\r\n\r\nب\r\nباب ذويله ، 372\r\nبابرنامه ، 271\r\nبابر - ظهير الدين محمد بابر\r\nبابل ، 96 ، 207 ، 251 ، 259 ، 264 ، 268 ، 270 ، 271 ، 333 ، 427 ، 440 ، 449 ، 467 ، 472 ، 479\r\nباختر ، 286\r\nباربارو - جوزافا باربارو\r\nبارباريگو - جووان بارباريگو\r\nبارتل فرير ، 19\r\nبارتولومئو روسو ، 24\r\nبارتولومئو ليومپاردو ، 148\r\nبارفروش - بابل\r\nباروچى - پيرو باروچى\r\nباسارابا ، 236 ، 298\r\nباسك ، 78\r\nباطوم ، 242\r\nباقر بيگ ، 337\r\nباكارا ، 341\r\nباكو ، 341 ، 453\r\nباكو ( دريا ) - خزر ( دريا )\r\nباگراتى ، 51 ، 109 ، 110 ، 140 ، 161 ، 166 ، 195 ، 319\r\nبالداك ، 332 ، 333\r\nبالدوين دو بورگ ، 386 ، 389\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nبانو كاترينا ( ملكهء قبرس ) ، 224\r\nبايبرت ، 101 ، 242 ، 244 ، 309 ، 312 ، 354 ، 479\r\nبايبورت - بايبرت\r\nبايرام بيگ ، 340 ، 346\r\nبايزيد ( پسر سلطان سليمان ) ، 207 ، 208\r\nبايزيد ( فرزند سلطان محمد ) ، 229 ، 235 ، 236 ، 252 ، 275 ، 297 ، 298 ، 308 ، 310 ، 314 ، 346 ، 478\r\nبايسنقر ، 259 ، 322 ، 330\r\nبايندريه ( سلسله ) ، 201 ، 219\r\nبتليس - بدليس\r\nبحر احمر ، 95\r\nبخارا ، 273\r\nبدليس ( بتليس ) ، 66 ، 207 ، 223 ، 230 ، 350 ، 395 ، 396 ، 397 ، 398 ، 399 ، 467 ، 479\r\nبدليس چاى ، 66 ، 396 ، 398\r\nبدليس ( قلعه ) ، 325\r\nبدليس ( كوهستان ) ، 349\r\nبراندنبورگ - ماركى براندنبورگ\r\nبرانكاليون ، 148\r\nبراون - ادوارد براون\r\nبرسم سيورچ ، 127\r\nبرگامو - مافيودا\r\nبرناردينو ، 138\r\nبرنتا ( رود ) ، 61\r\nبروصه ، 90 ، 412 ، 413\r\nبريتانيا ، 20 ، 285\r\nبريتيش ميوزيوم ( موزهء بريتانيا ) ، 20\r\nبزابدا ( دژ ) ، 389\r\nبسنى ، 207\r\nبسين ، 425\r\nبش‌كوى ، 83\r\nبصره ، 77 ، 226 ، 472\r\nبغداد ، 96 ، 207 ، 220 ، 251 ، 265 ، 271 ، 331 تا 333 ، 354 ، 382 ، 386 ، 389 ، 412 ، 439 ، 440 ، 446 ، 449\r\nبقراطى - باگراتى\r\nبكر بيگ ، 446\r\nبگيسر ، 303\r\nبلك ارتقى ، 335 ، 386\r\nبلوروسى ، 130\r\nبليگ رائوچ ، 131\r\nبنت پاك ( فرقه ) ، 110\r\nبندامير ( رود ) ، 97\r\nبندتّو ( پدر كنتارينى ) ، 125\r\nبنديان ، 43 ، 139 ، 161 ، 162\r\nبودا ، 250\r\nبوران تاىپيترا ، 29\r\nبورجا - آلكساندر بورجا\r\nبورگوندى - دوك بورگوندى\r\nبورگ - بالدوين دو\r\nبوريس تنس ( رود ) ، 208\r\nبوزنطيه ( بيزانس ) ، 378\r\nبوساگاز ، 28 ، 32\r\nبوسفور كيمريو ، 45\r\nبوفور ( مؤلف ) ، 60\r\nبولونيا - اريستوتل دا\r\nبولونيا - لودوويكو دا\r\nبون - مويسز بون\r\nبوهم ، 51 ، 128\r\nبهارلو ( طايفه ) ، 390\r\nبهتان‌سو ، 395 ، 396\r\nبهتان ( كوهستان ) ، 466\r\nبهرام ( ارتقى ) ، 386\r\nبهرام ميرزا ، 372 ، 462\r\nبهشهر ، 264\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nبيانچى ، 258\r\nبىبردى ، 43\r\nبىتىنيه ، 286\r\nبيدون ، 366\r\nبيرام بيگ ، 399 ، 401 تا 403 ، 452\r\nبيروت ، 113 ، 239\r\nبيره ( بيره جوك ) ، 63 ، 319 ، 379 ، 380 ، 425 ، 458 ، 479\r\nبير - بيره\r\nبيزانس ، 199\r\nبيژن اوغلو - سليمان بيگ\r\nبيستون ، 13\r\nبيك وردى ( باى وردى ) ، 43\r\nبيگير قلعه - پيگرى ( دژ )\r\nبيلغوش محمد ، 358\r\nبين النهرين ، 201 ، 207 ، 214 ، 333 ، 354 ، 472\r\n\r\nپ\r\nپائولو اوگنىبنه ، 249\r\nپاپ اعظم ، 98\r\nپادوا ، 120 ، 193\r\nپادووانو ، 120 ، 121\r\nپاراندريا ، 44\r\nپارت ، 216 ، 239 ، 286 ، 306\r\nپارس ، 167\r\nپافاگونيه ، 286\r\nپاك ( عيد ) ، 27 ، 129 ، 170\r\nپالئولوگوس ، 298\r\nپالاسترا ، 28\r\nپالو ( دژ ) ، 102\r\nپامارتين ، 131 ، 132\r\nپانّونيا ، 286\r\nپاويا ، 147\r\nپرا ، 209\r\nپراگ ، 128\r\nپرتريش ، 31\r\nپرگادى ( شورا ) ، 125 ، 194\r\nپرگرى ، 467\r\nپروس ، 50\r\nپروكوپيوس ، 389\r\nپرويز - خسرو پرويز\r\nپريولى - جاكومو پريولى\r\nپريولى - نيكولو پريولى\r\nپطرس پاك ، 384\r\nپل ( آقاى . . . ) ، 128\r\nپلوپونزوس ، 30\r\nپلينو سولينو ، 22\r\nپنتى ، 363\r\nپوتزو - لوگى دا\r\nپوراموس - جيحان\r\nپورتلّو ، 193\r\nپوزناما ( پوزنان ) ، 129\r\nپوكوسكو ، 329\r\nپولس نيكوكار ، 35\r\nپولو - ماركو پولو\r\nپومپونيو ملا ، 22\r\nپيترو ( پسر كاترينو زنو ) ، 224 ، 258\r\nپيترو دى گواسكو ، 117\r\nپيترو كويرينى ، 22\r\nپيترو لاندو ، 23\r\nپيترو موچنيگو ، 54 ، 235\r\nپير احمد ، 229 ، 232 ، 235 ، 239 ، 243 ، 292 ، 295 تا 297 ، 306 ، 310\r\nپيرخال ، 263 ، 431\r\nپير محمد ، 196\r\nپيرنيا ، 105\r\nپيرو باروچى ، 120\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nپيشدادى - طهمورث پيشدادى\r\nپيگرى ( دژ ) ، 400\r\n\r\nت\r\nتاباچى ( دريا ) ، 23 ، 43 تا 45\r\nتابده ، 242 ، 310\r\nتاتاركوسيا ، 43\r\nتاجلو خانم ( تاجلو بيگم ) ، 332 ، 352\r\nتاريخ ادبيات ايران ( ادوارد براون ) ، 155 ، 339 ، 346 ، 450\r\nتاريخ ايران باستان ( پيرنيا ) ، 105\r\nتاريخ ايران ( سر پرسى سايكس ) ، 207\r\nتاريخ بخارا ( وامبرى ) ، 458\r\nتاريخ تركان ( نولز ) ، 225 ، 229 ، 234 ، 308 ، 361\r\nتاسيت ، 395\r\nتالافتيمانى ، 95\r\nتامس - ويليام تامس\r\nتانائيس ( رود ) ، 175 ، 178\r\nتانا ، 21 تا 24 ، 28 ، 31 ، 32 ، 37 ، 40 ، 42 تا 44 ، 48 ، 52 ، 75 ، 92 ، 94 ، 120 ، 173 ، 174 ، 180\r\nتانيا ، 354 ، 355\r\nتاوروس ، 304\r\nتاىپيترا - بوران تاىپيترا\r\nتحقيقات جغرافيايى راجع به ايران\r\n( آلفونس گابريل ) ، 98\r\nتدوان ، 399\r\nترارسا ، 121\r\nتراك ( رود ) ، 242\r\nتراكى ، 278\r\nترانسيلوانى ، 39\r\nترجان ، 215\r\nترچ ( رود ) ، 107\r\nتركان ( دهكده ) ، 98\r\nتركستان ، 90 ، 286\r\nتركمان ، 102 ، 115 ، 146 ، 160 ، 162 ، 163 ، 194\r\nتركيه ، 105 ، 286 ، 333 ، 369\r\nترمو ( راهب ) ، 31\r\nترنت ، 192 ، 193\r\nتروچى ( دژ ) ، 51 ، 189 ، 191\r\nترويسو ، 126\r\nتريست ، 60\r\nترى فوسو ، 183\r\nتريويسانو - زوان باتيستا\r\nتزيچيا ، 104 ، 107\r\nتساليايى ، 278\r\nتستا - استفانو تستا\r\nتسوانّه اون‌گارتو ، 126\r\nتسوفاسين ، 193\r\nتشكيل دولت ملى در ايران ، 14 ، 321 ، 322 ، 325 ، 339\r\nتشكيل شاهنشاهى صفويه ، ( مجير شيبانى ) ، 332\r\nتفت ، 99\r\nتفليس ، 52 ، 109 ، 143 ، 160 ، 165 ، 166 ، 318\r\nتكلو ( طايفه ) ، 390\r\nتكلو - محمد خان شرف الدين\r\nتلخه‌رود ، 411\r\nتلمانا ( پارچه ) ، 166\r\nتمينگا ، 55 ، 57\r\nتوتونى ، 248\r\nتودسكو - سباستيانو تودسكو\r\nتورات ، 145\r\nتوروان ، 292\r\nتوروس ( سلسله جبال ) ، 61 ، 66 ، 237 ،\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n245\r\nتوريز - تبريز\r\nتورى ( كوه ) ، 146\r\nتوسكانى ، 372\r\nتوقات ، 233 ، 237 ، 245 ، 293 ، 349 ، 350 ، 354 ، 423 ، 424\r\nتولو بهادر ، 35\r\nتومان ، 28 ، 47 ، 107\r\nتومان بيگ ، 106 ، 205 ، 358 ، 360 ، 365 ، 366 ، 367 ، 371 ، 372 ، 379\r\nتومنى بيگ - تومان بيگ\r\nتون ( قلعه ) ، 102\r\nتيترا كاسا ، 108\r\nتيگران ، 395\r\nتيگرانو سرتا ، 395\r\nتيمار ، 98\r\nتيمور لنگ ، 48 ، 103 ، 199 تا 201 ، 215 ، 264 ، 271 ، 273 ، 277 ، 379 ، 386 ، 389 ، 398 ، 440 ، 450\r\nتينا ، 136 ، 137\r\n\r\nج\r\nجاكومو پريولى ، 288\r\nجاكومو دا متسو ، 226\r\nجاكومو كرسپو ، 288\r\nجاكومو كورنارو ، 24\r\nجان ماندويل ، 22\r\nجان مك دانلد كينير ، 220 ، 223 ، 231 ، 259 ، 386 ، 388\r\nجراز ، 467\r\nجرجو كورنارو ، 288\r\nجرجيس پاك ( كليسا ) ، 257 ، 290 ، 384\r\nجعفر شعار ، 112\r\nجغتاى ، 50 ، 90 ، 91 ، 94 ، 100 ، 102 ، 103 ، 115 ، 195 ، 271 ، 286\r\nجغرافياى تاريخى سرزمينهاى خلافت شرقى ، لسترنج ، ( ترجمهء عرفان ) ، 62 ، 67 ، 111 ، 238 ، 253 ، 257 ، 267 ، 336 ، 348 ، 389 ، 396 ، 400\r\nجكرمش ، 389\r\nجلاير ، 322\r\nجلفا ، 468\r\nجم سلطان ، 236 ، 298 ، 301\r\nجمشيد صداقت‌كيش ، 98 ، 99\r\nجملين ( دژ ) ، 383 ، 396 ، 443\r\nجنكينسون - آنتونى جنكينسون\r\nجنوا ، 44 ، 45 ، 117 ، 134 ، 139 ، 164 ، 246 ، 476\r\nجنيد ، 204\r\nجودكا ، 24\r\nجورجو وكيل ، 224\r\nجوزافا باربارو ، 21 ، 53 ، 119 ، 120 ، 121 ، 151 ، 157 ، 159 ، 160 ، 168 ، 203 ، 217 ، 229 ، 235 ، 247 ، 248 ، 250 ، 287 ، 289 ، 296\r\nجو لردانو ، 288\r\nجووان باتيستا راموزيو ، 50 ، 54 ، 55 ، 58 ، 59 ، 61 ، 62 ، 65 ، 69 ، 81 ، 83 ، 86 ، 95 ، 101 ، 119 ، 199 ، 203 ، 205 ، 214 ، 256 ، 285\r\nجووان بارباريگو ، 24\r\nجووان دا واله ، 24\r\nجووان ماريا آنجوللو ، 203 ، 205 ، 285 ، 287 ، 290 ، 308 ، 318 ، 322 ، 328 ، 330\r\nجووانى لوردانو دلا ساميتارا ، 224\r\nجووى بيگ ، 291\r\nجهاندارى - كيكاووس جهاندارى\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nجهانشاه قره‌قوينلو ، 85 ، 88 ، 92 ، 103 ، 115 ، 194 ، 200 ، 214 ، 216 ، 219 ، 221\r\nجهانگير بيگ ، 64\r\nجهانگير ميرزا - جهانگير بيگ\r\nجيحان ، 336\r\nجيحون ، 286 ، 336 ، 348\r\nجيمز شاه ، 58\r\n\r\nچ\r\nچاررود ، 348\r\nچارلز گرى ، 13 ، 19 ، 199 ، 297 ، 355 ، 370 ، 380 ، 405 ، 412 ، 466\r\nچالدران ، 205 ، 243 ، 275 ، 278 ، 332 ، 350 ، 351 ، 358\r\nچايان سلطان ، 372\r\nچبچزى ، 42\r\nچربترى ، 108\r\nچرتهاى ، 43\r\nچرچر ( دژ ) ، 134\r\nچرچيارد ، 45\r\nچرز ، 45\r\nچركاسو ، 31\r\nچركس ، 36 ، 43 ، 47 ، 133 ، 139 ، 173 ، 177 ، 259 ، 260 ، 324 ، 342 ، 362 ، 366 ، 367 ، 369 تا 371 ، 428 ، 429 ، 454 ، 469\r\nچرموچ ، 108\r\nچزى محمد ، 28\r\nچسن ، 67\r\nچفارسا ، 225\r\nچگرى ( دژ ) ، 110\r\nچمشكزك ( دژ ) ، 378 ، 394 ، 445\r\nچنگيز خان ، 271 ، 328 ، 398\r\nچوسرس بيگ ، 311\r\nچولپر خان ، 86\r\nچهارجوى ، 348\r\nچىپيچه ، 108\r\nچيرار ، 346\r\nچيرازو ، 347\r\nچين ، 90 ، 92\r\nچيندى ، 479\r\nچيو ، 130\r\n\r\nح\r\nحاجى ترخان - هشترخان\r\nحاجى محمد ( سفير اوزون حسن ) ، 225 ، 226\r\nحبيب السير ، 454\r\nحدبى ، 278\r\nحدود العالم ، 112\r\nحسن بن عمر بن خطاب ، 333\r\nحسن بيگ ، 41 ، 53 ، 54 ، 59 ، 63 ، 65 ، 67 ، 86 ، 91 ، 95 ، 101 ، 108 تا 111 ، 115 ، 219 ، 290 تا 293 ، 296 ، 314 ، 318 ، 319 ، 324 ، 339 ، 394 ، 407 ، 414 تا 416 ، 418 ، 420 تا 426 ، 438\r\nحسن بيگ - اوزون حسن\r\nحسنعلى ، 201\r\nحسين بايقرا ( سلطان ) ، 215\r\nحصن ( رود ) ، 66\r\nحصن زياد ( قلعه ) ، 257 ، 386\r\nحصن كيف ، 65 ، 270 ، 335 ، 386 ، 388 تا 392 ، 394 تا 397 ، 442 ، 452\r\nحضرت يحيى ( كليسا ) ، 400\r\nحكمت - على اصغر حكمت\r\nحلب ، 95 ، 113 ، 194 ، 205 ، 291 ، 333 ، 356 تا 359 ، 379 ، 381 ، 398 ، 413 ،\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n431 ، 445 ، 448 ، 458 ، 468 ، 475\r\nحلوان بيگ ، 365\r\nحله ، 102\r\nحلية المتقين ( مجلسى ) ، 338\r\nحمد اللّه مستوفى ، 257\r\nحميد ميرزا - سلطان حميد ميرزا\r\nحيدر اسماعيل ، 204\r\nحيدر طهماسب ، 210\r\nحيدر ميرزا - سلطان حيدر ميرزا\r\nحيدرى ، 474\r\n\r\nخ\r\nخاچ‌پاك ( كليسا ) ، 326\r\nخاچ‌شويان ( عيد ) ، 111 ، 257 ، 320\r\nخارك ، 95\r\nخاصه مراد ، 236 ، 240 ، 241 ، 298 ، 306 تا 308\r\nخاقانى ، 140 ، 265\r\nخالخون خاتون ، 391\r\nخامائينيت قزوينى ، 397 ، 450 ، 455\r\nخانبالغ ، 92\r\nخان تاتار ، 273 ، 345 ، 449 ، 455 ، 458\r\nختا ، 75 ، 90 ، 92 ، 94 ، 97 ، 286 ، 472\r\nختن ، 286\r\nخدابنده ميرزا - محمد خدابنده\r\nخراسان ، 103 ، 206 ، 331 ، 338 ، 347 ، 350 ، 398 ، 449 ، 464 ، 467 ، 468 ، 472 ، 476\r\nخراسان ( درياچه ) ، 346\r\nخرپرت ، 101 ، 102 ، 233 ، 257 ، 290 ، 335 ، 337 ، 350 ، 386 ، 445 ، 446\r\nخرپوت - خرپرت\r\nخروسوستوم ( يوحناى پاك . . . ) ، 48 ، 238\r\nخزر ( دريا ) ، 23 ، 48 ، 50 ، 90 ، 100 ، 104 تا 107 ، 165 ، 167 ، 172 ، 222 ، 260 ، 262 ، 264 ، 271 ، 286 ، 289 ، 329 ، 340 تا 342 ، 348 ، 380 ، 411 ، 432 ، 449 ، 453 ، 462 ، 472 ، 478 ، 479\r\nخزر ( كوه ) ، 260 ، 342\r\nخزرها ، 23\r\nخسرو پرويز ، 379\r\nخليج فارس ، 66 ، 73 ، 95 تا 97 ، 385 ، 386 ، 472\r\nخليل ( پسر اوزون حسن ) ، 147 ، 195 ، 219 ، 239 ، 242 ، 253 ، 306 ، 316 ، 319\r\nخليل ، شيروانشاه ، 321\r\nخواجه على ، 204\r\nخواجه ميرك ، 118 ، 119\r\nخواجه نورى - فتحعلى خواجه نورى\r\nخواجه نورى - هومان خواجه نورى\r\nخوار ، 100\r\nخواف ، 271\r\nخوشقدم ، 86\r\nخوندك ( قبيله ) ، 466\r\nخوندمير ( مورخ ) ، 215\r\nخوى ، 67 ، 100 ، 103 ، 205 ، 275 ، 276 ، 278 ، 325 ، 337 ، 350 ، 405 ، 446 ، 452\r\nخياو ، 325\r\nخير بيگ ، 351\r\n\r\nد\r\nداراب ، 313\r\nداريوش ، 215 ، 217 ، 407 ، 440\r\nداسيز - فرانسوا داسيز\r\nدالساندرى - وينچنتو دالساندرى\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nدانامبر ( رود ) ، 132\r\nدانمارك ، 475\r\nدانوب ( رود ) ، 23\r\nدانوى ( نويسنده ) ، 395\r\nداوود پاشا ، 233 ، 237 ، 294 ، 298 ، 310\r\nداوود كمننوس ، 223 ، 228 ، 291\r\nداوينچى - لئوناردو\r\nدايرة المعارف فارسى ( مصاحب ) ، 114 ، 271 ، 274 ، 275 ، 322 ، 323 ، 333 ، 363 ، 369 ، 372 ، 379 ، 478\r\nدجله ، 65 ، 160 ، 220 ، 333 ، 385 ، 389 ، 390 ، 472\r\nدجلهء شرقى ، 395 ، 396\r\nددو ( دژ ) ، 388 ، 396\r\nدده بيگ ، 340\r\nدراگون زنو ، 226\r\nدربند ، 24 ، 105 ، 107 ، 167 ، 168 ، 260 ، 263 ، 272 ، 325 ، 340 ، 342 ، 380 ، 428 ، 436 ، 452 تا 454\r\nدرويش قاسم ، 118\r\nدرهء گرگر ( الجيا ) ، 287\r\nدرياى اعظم ، 246\r\nدسپينا خاتون ، 171 ، 183 ، 186 ، 201 ، 202 ، 204 ، 216 ، 223 ، 226 تا 228 ، 230 ، 232 ، 257 تا 259 ، 288 ، 290 ، 384 ، 420 ، 421 ، 426\r\nدشت مغان ، 257\r\nدلّا گودچا ( كانال ) ، 193\r\nدلچوروچ‌سو - تراك\r\nدلىمنتس ، 207\r\nدمشق ، 76 ، 205 ، 226 ، 291 ، 333 ، 358 ، 363 ، 476\r\nدميرقاپو ، 105 ، 260 ، 342\r\nدن ( رود ) ، 175\r\nدواتدار كبير - تومان بيگ\r\nدوفين ، 353\r\nدوك آرشيپل ، 223 ، 288\r\nدوك بورگوندى ، 154 ، 156 ، 158 ، 248\r\nدوك زوئن ، 181\r\nدوك ساكسونى ، 128\r\nدوك مسكو ، 154 ، 158 ، 171 ، 174 ، 181 ، 185\r\nدوك ناكسو ، 288\r\nدومينيكن ، 107\r\nده‌بيد ، 98\r\nده ( دهكده ) ، 98\r\nدهكندى ، 325\r\nدياربكر ، 65 ، 195 ، 200 ، 201 ، 220 ، 223 ، 251 ، 257 تا 259 ، 267 ، 269 ، 271 ، 290 ، 323 ، 330 ، 335 ، 337 ، 350 ، 354 ، 378 ، 382 ، 383 ، 386 ، 388 ، 389 ، 391 ، 393 ، 396 ، 420 ، 424 ، 434 ، 442 ، 443 ، 445 ، 462 ، 472 ، 479\r\nديدو - نيكولو ديدو\r\nديرسون ، 479\r\nديمترى دا استينيس ، 126 ، 168\r\nديودور ، 22\r\nديونيس هاليكارناسى ، 22\r\n\r\nذ\r\nذو القدر ( خاندان ) ، 333 ، 390\r\nذو القدر - شهسوار بيگ ذو القدر\r\nذو القدر - علاء الدوله ذو القدر\r\nذو القدر - ناصر الدين محمد ذو القدر\r\n\r\nر\r\nرالينسون - سر هنرى رالينسون\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nراموزيو - جووان باتيستا راموزيو\r\nراهنماى كتاب ( مجله ) ، 14\r\nرذوانيس ، 389\r\nرستم بيگ ( آق‌قوينلو ) ، 205 ، 322 ، 324 تا 326 ، 330\r\nرستم - رستم بيگ\r\nرسن ، 181\r\nرشت ، 262\r\nرشيد ياسمى ، 339 ، 346 ، 450 ، 451\r\nرم ، 54 ، 55 ، 59 ، 110 ، 136 ، 236 ، 386\r\nروبينو ، 61\r\nرودس ، 58 ، 227 ، 236\r\nروزبهان اصفهانى - فضل الله\r\nروس ، 35 ، 41 ، 52 ، 55 ، 169 ، 175 ، 177 ، 178 ، 184 ، 186\r\nروسو - بارتولومئو روسو\r\nروسو - ماركو روسو\r\nروسيه ، 23 ، 35 ، 48 ، 50 ، 126 ، 130 ، 131 ، 158 ، 163 ، 167 ، 171 ، 173 تا 175 ، 177 ، 180 ، 181 ، 183\r\nروم ، 216 ، 224 ، 285 ، 378 ، 384 ، 386\r\nرومانى ، 236 ، 294 ، 298 ، 310\r\nروم‌ايلى ، 236 ، 240 ، 241 ، 307 ، 351\r\nروم ( دريا ) ، 411\r\nروملو ، 274 ، 350\r\nروى ( آقاى . . . ) ، 20\r\nريازان ، 48\r\n\r\nز\r\nزاباچه ( دريا ) ، 136\r\nزبيده ، 407\r\nزكريا بيگ ، 336 ، 443\r\nزكى پاشا ، 357\r\nزگرلى ، 147\r\nزمان محمد بيگ ، 398\r\nزنجان ، 20\r\nزنگبار ، 19\r\nزنو - دراگون زنو\r\nزنو - كاترينو زنو\r\nزوئن - دوك زوئن\r\nزوان باتيستا تريويسانو ، 182\r\nزوان دا واله ، 32\r\nزوان دى والكان ، 164\r\nزوان گركو ، 29\r\nزوبيار ، 78\r\nزوين اون گارتو ، 175 ، 177\r\nزيدى بيگ ، 399 ، 401 تا 403\r\nزينل ( آق‌قوينلو ) ، 219 ، 239 ، 243 ، 244 ، 257 ، 306 ، 311 ، 313\r\n\r\nژ\r\nژوسلن دو كورتنه ، 386 ، 389\r\nژيان سلطان ( استاجلو ) ، 346\r\n\r\nس\r\nسائتو ، 369\r\nساچى نالوجير ، 358\r\nسارسونا ، 45\r\nسارماتيا ، 180\r\nساروپيره ، 274 تا 276 ، 350\r\nسارى ، 100 ، 264 ، 271 ، 432 ، 449\r\nساسون ( دژ ) ، 396\r\nساكسونى - دوك ساكسونى\r\nسالدايا ، 45\r\nسالواتوپولو ، 246\r\nسامسون ، 98\r\nسام ميرزا ، 372 ، 462 ، 463\r\nساميتارا - جووانى لوردانو دلا\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nسانتا ماريا دى گراسيه ( كليسا ) ، 193\r\nساندرم ، 271\r\nسان ماركو - مرقس پاك\r\nساوه ، 99 ، 150\r\nسايكس - سر پرسى سايكس\r\nسباستيانو تودسكو ، 127\r\nسبران ، 342\r\nسراج بيگ ، 395 ، 397\r\nسرانزو - وتوريو سرانزو\r\nسر پرسى سايكس ، 207 ، 208\r\nسر پولو اوگنيبن ، 135\r\nسر جان ملكم ، 201 ، 220\r\nسرخ ( دريا ) ، 95\r\nسرزمين و مردم ايتاليا ( وينوار ) ، 31 ، 106 ، 193\r\nسرس - سيحان ( رود )\r\nسر هنرى رالينسون ، 13 ، 20\r\nسر هنرى يول ، 260\r\nسعرت ، 65 ، 395 ، 396\r\nسغد ، 286\r\nسفرنامهء ماركو پولو ، 260 ، 286 ، 287\r\nسفرنامهء مرد ارمنى ، 286 ، 287\r\nسقز ، 112\r\nسكاها ، 105\r\nسكستان ، 105\r\nسلجوقيان ، 233 ، 273\r\nسلطان ابو سعيد ، 91 ، 145 ، 152 ، 195 ، 200 ، 201 ، 215\r\nسلطان اعظم ، 363 ، 365 تا 371\r\nسلطان امير خان ، 465\r\nسلطان حميد ميرزا ، 465\r\nسلطان حيدر ميرزا ، 465 ، 469 ، 471\r\nسلطان خليل ايوبى - ايوبى ( سلطان خليل )\r\nسلطان خليل كرد - ايوبى ( سلطان خليل )\r\nسلطان خليل - خليل ( پسر اوزون حسن )\r\nسلطان رستم - رستم بيگ\r\nسلطان سليمان ، 97 ، 206 تا 208 ، 210 ، 212 ، 223 ، 301 ، 462 ، 478\r\nسلطان سليم ، 205 ، 208 ، 210 ، 213 ، 273 تا 275 ، 277 ، 278 ، 280 ، 332 ، 350 ، 351 ، 353 ، 358 تا 360 ، 367 ، 368 ، 372 ، 379 ، 383 ، 458 ، 462\r\nسلطان صباح الدين ، 96\r\nسلطان على صفوى ، 322 ، 324\r\nسلطان قايت بيگ ( سيف الدين ) ، 379\r\nسلطان محمد ، 201 ، 203 ، 215 ، 222 تا 225 ، 229 ، 230 ، 235 ، 241 ، 244 ، 248 ، 252 ، 287 ، 291 ، 316 ، 420\r\nسلطان محمد خدابنده ، 204 ، 213 ، 214 ، 464\r\nسلطان مراد ، 213 ، 214 ، 290\r\nسلطان مصطفى ميرزا ، 465 ، 467\r\nسلطان مماليك ، 356 ، 369 تا 372\r\nسلطان يعقوب - يعقوب ( پسر اوزون حسن )\r\nسلطانيه ، 85 ، 86 ، 100 ، 149 ، 150 ، 207 ، 314\r\nسلفكه - سلوكيه\r\nسلوچا ( دژ ) ، 61\r\nسلوكيه ، 58\r\nسليمان بيگ ( سردار ) ، 325\r\nسليمان - سلطان سليمان\r\nسليم - سلطان سليم\r\nسمرقند ، 91 ، 92 ، 271 ، 273 ، 274 ، 278 ، 337 ، 344 ، 345 ، 347 ، 398\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nسنان پاشا ، 275 ، 276 ، 351 ، 356 ، 358 ، 360 تا 363 ، 366\r\nسن بازيل ( فرقه ) ، 101\r\nسن جورجو - جرجيس پاك\r\nسن جووانى پائولو ( كليسا ) ، 85 ، 110 ، 384\r\nسنجه ( شهر ) ، 253\r\nسند ( رود ) ، 222 ، 472\r\nسن دومينيك ، 107\r\nسن فرانسوا ، 31\r\nسن كويرينوس ، 384\r\nسن ماتيو ، 77\r\nسن ماركو ، 478\r\nسن ماريا دى مونته آرتون ، 193\r\nسن مارى ( كليسا ) ، 342\r\nسن مىشيل دامورانو ( صومعه ) ، 126\r\nسوئد ، 475\r\nسواستوپول ، 43\r\nسوباشى ، 138 ، 147\r\nسوباى ، 43\r\nسورگاتى ( دژ ) ، 45\r\nسوريه ، 48 ، 56 ، 90 ، 105 ، 164 ، 206 ، 222 ، 280 ، 315 ، 319 ، 333 ، 345 ، 382 ، 450 ، 457\r\nسوكمن ( امير ارتق ) ، 389\r\nسولينو - پلينو\r\nسياه ( دريا ) ، 21 ، 23 ، 43 ، 47 ، 66 ، 101 ، 104 ، 105 ، 108 ، 109 ، 132 ، 136 تا 138 ، 140 ، 208\r\nسيبيوس ، 358\r\nسيحان ( رود ) ، 62\r\nسيحون ، 286\r\nسيرچ ( دژ ) ، 341\r\nسير فرهنگ ايران در بريتانيا ( ابو القاسم طاهرى ) ، 220\r\nسيرنز ، 59\r\nسيگى ( دژ ) ، 54 ، 55\r\nسيمبالو ، 45\r\nسيمون مقدس ، 192\r\nسيمونه ( كشيش ) ، 193\r\nسين‌لا ( دروازه ) ، 399\r\nسينوپ ، 209\r\nسينيورا ، 53\r\nسيو ، 112\r\nسيواس ، 103 ، 237 ، 245 ، 270 ، 271 ، 273 ، 304 ، 315 ، 316 ، 349\r\n\r\nش\r\nشابران ، 454\r\nشاردن ، 407\r\nشارل هشتم ، 236\r\nشاملو ( طايفه ) ، 390\r\nشاه اسماعيل صفوى ، 11 ، 19 ، 204 تا 206 ، 212 ، 213 ، 215 ، 219 ، 254 ، 257 ، 258 ، 262 ، 263 ، 265 تا 268 ، 270 تا 276 ، 278 تا 280 ، 287 ، 290 ، 322 تا 326 ، 328 تا 333 ، 336 ، 338 تا 351 ، 353 ، 356 ، 357 ، 372 ، 377 ، 378 ، 382 ، 386 تا 388 ، 390 ، 391 ، 395 تا 399 ، 401 ، 402 ، 404 ، 406 ، 409 ، 427 ، 431 تا 436 ، 438 تا 440 ، 442 ، 443 ، 445 تا 447 ، 450 تا 455 ، 457\r\nشاهرخ ، 200\r\nشاه طهماسب ، 13 ، 204 ، 206 تا 208 ، 213 ، 372 ، 373 ، 462 ، 465 تا 468 ، 473 تا 475 ، 477 تا 479\r\nشاه عباس بزرگ ، 204 ، 214 ، 264 ، 447 ،\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n464\r\nشبستر ، 104\r\nشرف‌برگ ( قبيله ) ، 466\r\nشروان ، 340\r\nشروانشاه ، 104 ، 166 ، 167 ، 195 ، 321 ، 328 ، 329 ، 340 ، 434 ، 452\r\nشرور ( نزديك نخجوان ) ، 266\r\nشريف بيگ ، 466\r\nشط العرب ، 226 ، 385\r\nشعار - جعفر شعار\r\nشماخى ، 104 ، 107 ، 114 ، 163 ، 164 ، 166 ، 167 ، 195 ، 259 ، 264 ، 265 ، 272 ، 321 ، 326 ، 329 ، 340 ، 341 ، 346 ، 378 ، 428 ، 432 ، 434 ، 453 ، 457 ، 472\r\nشمشون ، 98\r\nشندر ( دژ ) ، 110\r\nشوروى ، 130\r\nشوشتر ، 99\r\nشوناك ، 237\r\nشهسوار بيگ ذو القدر ، 62\r\nشيبانى خان ، 11 ، 12 ، 205 ، 271 تا 273 ، 338 ، 345 تا 347 ، 398 ، 449 ، 458\r\nشيبك خان - شيبانى خان\r\nشيخ ابراهيم ، 204\r\nشيخ الصائم ، 371\r\nشيخ حيدر ، 204 ، 205 ، 219 ، 257 تا 259 ، 261 ، 263 ، 267 ، 290 ، 324 ، 325 ، 330 ، 428 ، 429 ، 431 ، 432 ، 461\r\nشيخ صفى الدين اسحاق ، 204 ، 263\r\nشيراز ، 20 ، 80 ، 81 ، 86 ، 87 ، 91 ، 147 ، 195 ، 251 ، 265 ، 270 ، 314 ، 315 ، 331 ، 345 ، 447 ، 449 ، 457\r\nشيرك ( دژ ) ، 453\r\nشيروان ، 212 تا 214 ، 259 ، 272 ، 322 ، 328 ، 329 ، 378 ، 452 ، 453 ، 462 ، 472 ، 476\r\nشيروانشاه - فرخ يسار\r\nشيروانقلى ، 328\r\n\r\nص\r\nصارم كرد ، 401\r\nصباح الدين - سلطان صباح الدين\r\nصداقت‌كيش - جمشيد صداقت‌كيش\r\nصفويه ، 11 ، 13 ، 14 ، 204 ، 216 ، 263 ، 268 تا 270 ، 280 ، 287 ، 329 ، 331 ، 336 ، 341 ، 346 ، 349 ، 351 ، 391 ، 397 ، 402 ، 412 ، 428 ، 429 ، 432 ، 434 ، 439 ، 444 ، 446 تا 448 ، 453 ، 477\r\nصوفيان ( روستا ) ، 407\r\nصوفى - شاه اسماعيل صفوى\r\nصيدا ، 305\r\n\r\nض\r\nضيا محمد ، 40\r\n\r\nط\r\nطامس ( پدر دسپينا ) ، 171 ، 475\r\nطاهرى - ابو القاسم طاهرى\r\nطبرسران ، 325\r\nطرابلس ، 113 ، 475\r\nطرابوزان ، 51 ، 66 ، 100 تا 102 ، 137 ، 148 ، 201 ، 209 ، 222 ، 223 ، 228 ، 237 ، 242 ، 257 ، 288 ، 290 ، 291 ، 304 ، 309 ، 319 ، 336 ، 354 ، 384 ، 402 ، 420 ، 421 ، 422 ، 426 ، 443\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nطرسوس ، 62\r\nطسوج ، 104\r\nطوماس آو ايمولا ، 53\r\nطهماسب ، 207 ، 208 ، 372 ، 461 ، 462 ، 478\r\nطهمورث پيشدادى ، 220\r\n\r\nظ\r\nظهير الدين محمد بابر ، 271\r\n\r\nع\r\nعادل جواز ، 479\r\nعالمشاه بيگم - مارتا ( همسر شيخ حيدر )\r\nعالىقاپو ، 408\r\nعبد الحسين نوايى ، 99 ، 100 ، 103 ، 114 ، 138 ، 140 ، 144 ، 149 ، 206 ، 214 ، 233 ، 236 ، 253 ، 259 ، 275 ، 323 ، 337 ، 346 ، 348 ، 351 ، 358 ، 359 ، 364 ، 365 ، 372 ، 436 ، 466\r\nعثمانى ، 236\r\nعجمى ، 147 ، 149\r\nعجميّه ، 358\r\nعراق ، 200 ، 264 ، 331 ، 332 ، 345 ، 378 ، 443\r\nعربستان ، 222 ، 333\r\nعرب‌گير ، 111\r\nعرفان - محمود عرفان\r\nعلاء الدوله ذو القدر ، 62 ، 269 ، 270 ، 280 ، 333 ، 335 ، 336 ، 353 تا 355 ، 377 ، 386 ، 387 ، 442 ، 443 ، 446 ، 447\r\nعلى اصغر حكمت ، 155 ، 259\r\nعلى بيگ ( برادرزادهء علاء الدوله ) ، 355 ، 275\r\nعلى صفوى - سلطان على صفوى\r\nعلى ( ع ) ، 204 ، 259 ، 263 ، 361 ، 461 ، 469 ، 473 ، 474\r\nعمر بيگ ، 230\r\nعمر ( خليفه ) ، 361\r\nعيسى مسيح ، 76\r\nعينل و زينل - تورى ( كوه )\r\n\r\nغ\r\nغازان ، 50\r\nغاز - اواشى ( دشت ) ، 297\r\nغزاله ، 364\r\nغزالى ، 364\r\nغزه ، 360 ، 364 ، 422\r\nغلامحسين مصاحب ، 271\r\n\r\nف\r\nفارس ، 195 ، 200 ، 268 ، 427\r\nفاسو ( رود ) ، 43 ، 136 تا 138 ، 160 ، 162 تا 165\r\nفاماگوستا ، 54 ، 58 ، 59\r\nفتحعلى خواجه نورى ، 98\r\nفتحعلى شاه ، 407\r\nفرات ( رود ) ، 63 ، 96 ، 101 ، 113 ، 195 ، 207 ، 215 ، 222 ، 238 ، 239 ، 241 ، 242 ، 244 ، 259 ، 275 ، 279 ، 287 ، 306 ، 307 ، 309 ، 310 ، 312 ، 333 ، 337 ، 350 ، 354 ، 378 ، 379 ، 385 ، 386 ، 466 ، 472 ، 479\r\nفراتى مينورى ( كليسا ) ، 384\r\nفرانچسكو كورنارو ، 24\r\nفرانچسكو ميكله ، 226\r\nفرانسوا داسيز ، 106\r\nفرانسواى پاك ، 31\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nفرانسيس وينوار ( مؤلف ) ، 106 ، 193\r\nفرانكس ، 36\r\nفرانكفورت ، 51 ، 127 ، 128 ، 191 ، 192\r\nفرانكيا ، 185\r\nفرح‌آباد ، 264\r\nفرخ يسار شيروانشاه ، 265 ، 328\r\nفرديناندوس ، 54 ، 55 ، 59\r\nفرهنگ اصطلاحات جغرافيايى ، 240\r\nفرهنگ بين المللى وبستر ، 468\r\nفريجيه ، 286\r\nفرير - بارتل فرير\r\nفريولى ، 275\r\nفضل الله روزبهان اصفهانى ، 339\r\nفلاندر ، 50\r\nفيليپو ويسكونته ، 224\r\nفيورنزا ، 224 ، 288\r\n\r\nق\r\nقائم‌مقام - ميرزا ابو القاسم\r\nقاجار ، 106 ، 390\r\nقادر بيگ ، 358 ، 359\r\nقازان - غازان\r\nقاسج ، 112\r\nقاسم بيگ ، 54\r\nقاسم پاشا ، 278\r\nقاموس مقدس ، 239\r\nقانصوه الغورى ( سلطان مصر ) ، 205 ، 280 ، 353 ، 356 ، 358 ، 372 ، 379\r\nقاهره ، 23 ، 77 ، 238 ، 336 ، 353 ، 359 تا 362 ، 365 تا 367 ، 369 تا 372 ، 447\r\nقايتاچى ، 104 ، 106\r\nقايت بيگ - سلطان قايت بيگ\r\nقاير بيگ ، 448\r\nقباسبزان ، 271 ، 356\r\nقبرس ، 54 ، 55 ، 58 ، 59 ، 95 ، 114 ، 209 ، 210 ، 224 ، 250 ، 288 ، 381\r\nقرقيزستان ، 28 ، 163\r\nقره‌آمد - آمد\r\nقره‌باغ ، 262 ، 272 ، 326 ، 340 ، 452 ، 454\r\nقره‌باغ داغ ، 452\r\nقره بيگ ، 323\r\nقره‌حصار شابين ، 237 ، 238 ، 244 ، 293 ، 304 ، 312\r\nقره‌داغ ، 269 ، 336 ، 444 ، 479\r\nقره‌سو ، 354\r\nقره‌قوينلو ، 102 ، 200 ، 214 ، 217 ، 258 ، 259\r\nقره‌مان ، 53 تا 56 ، 58 ، 60 ، 62 ، 194 ، 196 ، 202 ، 222 ، 229 ، 230 ، 235 ، 239 ، 243 ، 245 ، 269 ، 276 ، 292 ، 294 تا 296 ، 310 ، 356 ، 377 ، 441\r\nقره محمد ، 200\r\nقره يوسف ، 200\r\nقزل‌ايرماق - ايريس\r\nقزلباش ، 11 ، 329 ، 457\r\nقزوين ، 209 ، 210 ، 213 ، 278 ، 352 ، 397 ، 463 ، 472 ، 474\r\nقزوينى - خامائينيت قزوينى\r\nقسطنطنيه ، 37 ، 158 ، 183 ، 208 ، 220 ، 230 ، 233 ، 236 ، 245 ، 246 ، 252 ، 273 ، 290 تا 292 ، 294 ، 296 تا 298 ، 301 ، 315 ، 316 ، 336 ، 346 ، 349 ، 350 ، 352 ، 355 ، 356 ، 370 ، 372 ، 386 ، 413 ، 462 ، 475\r\nقسطنطين ( قيصر ) ، 220 ، 383\r\nقطب الدين ، 23 ، 24 ، 27\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nقفقاز ، 43 ، 52 ، 166 ، 259 ، 260\r\nقلى بيگ ، 336 ، 443\r\nقم ، 14 ، 150 ، 151 ، 154 ، 331\r\nقنبر بيگ ، 396\r\nقنبر على ، 413\r\nقوم‌تپه ، 23\r\nقومس ، 111\r\nقونيه ، 233 ، 293 ، 294\r\nقويله‌حصار ، 237 ، 244 ، 304 ، 313\r\nقويونارى ، 102\r\nقهقهه ( قلعه ) ، 213\r\nقيساريه ، 336 ، 355 ، 444\r\n\r\nك\r\nكاپادوكيه ، 235 ، 286 ، 297 ، 304\r\nكاتارو ، 183\r\nكاتارينو كنتارينى ، 24\r\nكاتالان ، 42 ، 59\r\nكاتالونيا ، 59\r\nكاترينا - بانو كاترينا\r\nكاترين پاك ، 24\r\nكاترينو زنو ، 197 ، 202 ، 203 ، 214 ، 216 ، 219 ، 224 ، 226 ، 227 ، 229 ، 230 ، 234 ، 246 ، 247 ، 249 ، 250 ، 254 ، 256 ، 258 ، 287 ، 289 ، 311 ، 313 ، 325 ، 330 ، 338\r\nكاتيا ، 360 ، 368\r\nكارل ، 233\r\nكاروان باشى ، 397\r\nكازاداهوچ ، 42\r\nكازرون ، 331\r\nكازيمير شاه ، 51 ، 189 ، 248 ، 249\r\nكاسپى ( دريا ) - خزر ( دريا )\r\nكاسپى ( كوه ) ، 104 ، 106 ، 107 ، 341\r\nكاشان ، 89 ، 151 ، 345 ، 347 ، 412 ، 479\r\nكاظم پاشا ، 206\r\nكاظم خان ، 174 ، 175\r\nكافا ، 23 ، 43 تا 47 ، 75 ، 107 ، 117 ، 126 ، 131 تا 134 ، 136 ، 137 ، 144 ، 147 ، 148 ، 162 ، 246 تا 248 ، 412\r\nكالاميتا ، 45\r\nكالتى چيا ، 138\r\nكالويوحنا ، 201 ، 223 ، 257 ، 288 ، 290 ، 291 ، 384 ، 420 تا 422\r\nكاليكات ، 97\r\nكاليكود - كوليكودو\r\nكانديا ، 24 ، 59 ، 114\r\nكانديوت ، 57\r\nكتاب دياربكريه ، 63 ، 102 ، 103 ، 110 ، 234 ، 269\r\nكرت ، 114\r\nكرد ، 66 ، 67 ، 195 ، 220 ، 222 ، 223 ، 239 ، 251 ، 386 ، 389 ، 395 ، 397 تا 399 ، 401\r\nكردستان ، 62 ، 112 ، 174 ، 325\r\nكرسپو - جاكومو كرسپو\r\nكرسپو - نيكولو كرسپو\r\nكرمان ، 200 ، 315\r\nكرمانشاه ، 174\r\nكرنارو ، 224\r\nكرواسى ، 120\r\nكشيش‌داغ ( كوه ) ، 222\r\nكفندو ( دژ ) ، 395 ، 396\r\nكلات ، 425\r\nكلخيد ، 163\r\nكلده ، 207\r\nكلسچى ، 479\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nكليكيه ، 61 ، 194 ، 292\r\nكمننوس - داوود كمننوس\r\nكمننى ( خاندان ) ، 201 ، 223\r\nكنار ، 272 ، 340 ، 452\r\nكنتارينى - آمبروزيو كنتارينى\r\nكنتارينى - اگوستينو كنتارينى\r\nكنتارينى - كاتارينو كنتارينى\r\nكنت - نيكولو كنت\r\nكنىليانو ، 127\r\nكوتاچيس ( دژ ) ، 140 ، 141\r\nكوتاهيه ، 110 ، 162 ، 209 ، 294\r\nكوربولو ( سردار رومى ) ، 275\r\nكورتنه - ژوسلن دو\r\nكورچو ، 55 ، 58 ، 59 ، 60\r\nكور ( رود ) ، 52 ، 259 ، 266\r\nكورمين ، 40\r\nكورنارو - جاكومو كورنارو\r\nكورنارو - جرجو كورنارو\r\nكورنارو - فرانچسكو كورنارو\r\nكوروش بزرگ ، 259 ، 275\r\nكوروكوس ، 55\r\nكوروينوس - ماتياس كوروينوس\r\nكولونا ، 48 ، 181\r\nكوليكودو ( بندر ) ، 78\r\nكومانها ، 23\r\nكومانيا ، 45\r\nكوندوس ( رود ) ، 62\r\nكويرينى - پيترو كويرينى\r\nكيپرت ، 237 ، 405\r\nكيتاچى ، 43\r\nكيترچان - هشترخان\r\nكيكاووس جهاندارى ، 339\r\nكيمريو - بوسفور كيمريو\r\nكينير - جان مك دانلد كينير\r\n\r\nگ\r\nگابريل - آلفونس گابريل\r\nگاردا ( درياچه ) ، 24\r\nگازاريا ، 45\r\nگاليكو - كوليكودو\r\nگالينكور - كوليكودو\r\nگراسويى ، 45\r\nگرجستان ، 43 ، 45 ، 51 ، 105 ، 109 ، 136 ، 137 ، 140 ، 143 ، 160 ، 161 ، 163 ، 165 تا 167 ، 195 ، 222 ، 228 ، 249 ، 280 ، 318 ، 479\r\nگرجى ، 161 ، 214 ، 239 ، 242 ، 266 ، 279 ، 306 ، 352 ، 353 ، 457 ، 469\r\nگرد ، 99\r\nگركو - زوان گركو\r\nگرگان ، 262 ، 264\r\nگرگره ، 109 ، 110\r\nگرگين بيگ ، 266 ، 435\r\nگرى حسن ( روستا ) ، 396\r\nگرى - چارلز گرى\r\nگزنفون ، 255\r\nگلبدين ، 23\r\nگلستان ، 265 ، 272 ، 341 ، 434 ، 453\r\nگل ( فرانسهء كنونى ) ، 285\r\nگناوه ، 97\r\nگنجه ، 319\r\nگنگ ( رود ) ، 472\r\nگواسكو - آنتونى دا\r\nگواسكو - پيترو دى\r\nگوتها ، 47\r\nگوتيتالانى ، 47\r\nگوتيه ، 47\r\nگوربولا ، 138\r\nگورگورا ، 228\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nگورى ، 110 ، 143 ، 318\r\nگولف ، 258\r\nگوميش كنانه ، 350\r\nگىبلين ، 258\r\nگيلان ، 100 ، 262 ، 264 ، 333 ، 411 ، 431 ، 472\r\n\r\nل\r\nلئاتى ، 137\r\nلئوپولى - نيكولو دا\r\nلئوناردو دا وينچى ، 193\r\nلئونه ، 61\r\nلار ، 97\r\nلارنده ، 233\r\nلارنس پاك ( عيد ) ، 173 ، 174\r\nلاندو - پيترو لاندو\r\nلان‌كىسيا ، 129\r\nلاهيجان ، 100\r\nلايارد ، 325 ، 400\r\nلاى ( رود ) ، 274\r\nلديل ( رود ) ، 22 ، 28\r\nلرد استرنگفورد ، 20\r\nلردانو - جو لردانو\r\nلرسه ( رود ) ، 132\r\nلسترنج - جغرافياى تاريخى سرزمينهاى خلافت شرقى\r\nلمتوچ اوغلى ، 275\r\nلمتون ( پروفسور ) ، 231 ، 476\r\nلندن ، 20 ، 475\r\nلنكران ، 100\r\nلنگرود ، 262\r\nلودوويكو دا بولونيا ، 156 ، 163 ، 166 ، 188\r\nلورى ( دژ ) ، 110 ، 144 ، 146\r\nلوكرتيا ، 224 ، 288\r\nلوگى دا پوتزو ، 246\r\nلولا ( شهر ) ، 294\r\nلومباردى ، 147 ، 224\r\nلوم برلى ، 130\r\nلوند اوغلى ، 214 ، 479\r\nلونيچى ، 51\r\nلهستان ، 23 ، 39 ، 41 ، 50 ، 51 ، 126 تا 131 ، 134 ، 185 ، 187 ، 189 ، 191 ، 200 ، 203 ، 208 ، 246 ، 248 ، 249 ، 289 ، 475\r\nليتوانى ، 51 ، 130 ، 132 ، 187 ، 189\r\nليومپاردو - بارتولومئو ليومپاردو\r\n\r\nم\r\nماتياس كوروينوس ، 249\r\nماد ، 104 ، 105 ، 165 تا 167 ، 212 ، 286 ، 472\r\nمادر سليمان ( كليسا ) ، 98\r\nمارتا ، 139 ، 162 ، 164\r\nمارتا ( همسر شيخ حيدر ) ، 204 ، 217 ، 219 ، 257 ، 290 ، 324 ، 428\r\nمارتين ، 247\r\nمار جرجيس - جرجيس پاك\r\nماردين ، 64 ، 65 ، 220 ، 333 ، 335 ، 386 ، 388 ، 389 ، 392 ، 396 ، 479\r\nمارد ماردين\r\nماركو پولو ، 22 ، 286\r\nماركو روسو ، 158 ، 160 ، 163 ، 167 تا 170 ، 172 ، 175 ، 177 ، 178 ، 180 تا 182 ، 187 ، 188\r\nماركى براندنبورگ ، 51 ، 128 ، 191\r\nمارى ( ملكهء انگلستان ) ، 20\r\nمازندران ، 100 ، 264 ، 271 ، 432 ، 449\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nمازندران ( دريا ) - خزر ( دريا )\r\nمازو ( رود ) ، 139\r\nمافيو دا برگامو ، 126 ، 165\r\nمالابار ، 78\r\nمالك و زارع در ايران ( پروفسور لمتون ) ، 231 ، 476\r\nماليپيرو - استفانو ماليپيرو\r\nماندويل - جان ماندويل\r\nمتسو - جاكومو دا\r\nمجارستان ، 47 ، 178 ، 200 ، 203 ، 245 ، 246 ، 248 تا 250 ، 286 ، 289 ، 313 ، 316\r\nمجمع المعارف و مخزن العوارف ( محمد شفيع بن محمد صالح ) ، 12 ، 338\r\nمحمد بيگ ، 359\r\nمحمد خان شرف الدين اوغلوى تكلو ، 466\r\nمحمد خدابنده - سلطان محمد خدابنده\r\nمحمد شفيع بن محمد صالح ، 338\r\nمحمد ( ص ) ، 63 ، 72 ، 118 ، 351 ، 361 ، 449 ، 461\r\nمحمدى ميرزا ( آق‌قوينلو ) ، 323\r\nمحمد - سلطان محمد\r\nمحمودآباد ، 264 ، 272 ، 341 ، 411 ، 431 تا 434 ، 453\r\nمحمود پاشا ، 240 ، 241 ، 298 ، 307 ، 308\r\nمحمود عرفان ، 257 ، 389\r\nمدرس ( ايالت ) ، 78\r\nمدنه ، 55\r\nمديا ، 138\r\nمديترانه ( دريا ) ، 202 ، 479\r\nمراچ ، 136\r\nمراد بيگ ، 322\r\nمراد خان ، 205 ، 219 ، 265 ، 268 تا 270 ، 324 ، 331 ، 333 ، 427 ، 439 ، 440 ، 446 ، 447\r\nمراد - سلطان مراد\r\nمراغه ، 437\r\nمرتضى خان ، 46 ، 47\r\nمرجيس ، 357\r\nمرزاگا ، 51\r\nمرعش ، 269 ، 333 ، 444 ، 479\r\nمرقس پاك ( كليسا ) ، 109 ، 150 ، 380 ، 385\r\nمرند ، 118 ، 146 ، 405 ، 406 ، 437\r\nمرو ، 273 ، 286 ، 458\r\nمروست ، 99\r\nمرو شاهجان ، 205 ، 271 ، 273 ، 347\r\nمريم پاك ( كليسا ) ، 384\r\nمريم ( حضرت ) ، 113 ، 143 ، 176 ، 384\r\nمزرين ، 269\r\nمزورداغ ( كوه ) ، 222\r\nمساريگا ، 128 ، 191\r\nمستر ، 126\r\nمستوفى - حمد اللّه مستوفى\r\nمسكو ، 48 تا 51 ، 172 تا 174 ، 177 ، 180 تا 183 ، 185 تا 187 ، 189 ، 191 ، 192 ، 476\r\nمسكو ( رود ) ، 181\r\nمسكو - دوك مسكو\r\nمسيح ، 118 ، 119 ، 125 ، 219\r\nمسيح پاشازاده ( سردار عثمانى ) ، 332\r\nمصاحب - غلامحسين مصاحب\r\nمصر ، 23 ، 62 ، 113 ، 205 ، 215 ، 236 ، 273 ، 280 ، 336 ، 357 ، 358 ، 360 ، 447\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nمصطفى پاشا ( فرزند سلطان محمد ) ، 203 ، 233 تا 236 ، 241 ، 243 ، 245 ، 287 ، 293 تا 296 ، 298 ، 310 ، 366 ، 369 تا 371\r\nمصطفى مقربى ، 240\r\nمصطفى ميرزا - سلطان مصطفى ميرزا\r\nمصيصه ، 62\r\nمعره ، 365\r\nمعرى - ابو العلاء معرى\r\nمعصوم بيگ ، 464\r\nمقدونيه ، 225\r\nمقربى - مصطفى مقربى\r\nمقصود بيگ ، 148 ، 195 ، 322\r\nمكه ، 226 ، 338 ، 366\r\nمگرامن ، 130\r\nملا - پومپونيو ملا\r\nملداوى ، 236 ، 475\r\nملطيه ، 112 ، 207 ، 220 ، 238 ، 241 ، 244 ، 287 ، 305 ، 337 ، 354 ، 423 ، 424 ، 445 ، 446\r\nملكم - سرجان ملكم\r\nمليكو ( پادشاه منگرليا ) ، 249\r\nمماليك - سلطان مماليك\r\nمملوكان ، 63 ، 113 ، 114 ، 231 ، 280 ، 318 ، 319 ، 357 ، 358 ، 360 تا 362 ، 367 ، 368 ، 371 ، 379 ، 424 ، 457\r\nمنصور بيگ ، 402 ، 403\r\nمنگرليا - منگلريا\r\nمنگلريا ( منگرليا يا منگليرى ) ، 43 ، 46 ، 47 ، 51 ، 104 ، 105 ، 136 تا 140 ، 143 ، 160 تا 162 ، 165 ، 249\r\nمنوچهر اميرى ، 106 ، 193 ، 231 ، 476\r\nموچنيگو - پيترو موچنيگو\r\nموخيا ، 50\r\nمودونه - نيكولو كاپلو دا\r\nمورآ ، 30\r\nمورسكا ، 162\r\nموستو - آلويز دا\r\nموسى بيگ ( آقا ) ، 402\r\nموسى ( ع ) ، 204 ، 263\r\nموش ( دژ ) ، 103\r\nموشون ، 102\r\nموصل ، 333 ، 337 ، 354 ، 386 ، 389 ، 445 ، 466\r\nمولئونكر ، 216\r\nمولكوزى ( خاندان ) ، 275\r\nمونئاسترون ، 208\r\nمونت كاسترو ، 23 ، 47\r\nمونوفيزيتى ( كليساى ) ، 220\r\nمويسز بون ، 24\r\nمهرداد ، 238\r\nميتريدات ، 252\r\nميرخواند ( مورخ ) ، 215\r\nميرزا ابو القاسم قائم‌مقام ، 220\r\nميرزا الوند ، 259\r\nميرزا محمد بيگ ، 266 ، 435\r\nميرزا محمود ، 259\r\nميكله امان ، 248\r\nميكله - فرانچسكو ميكله\r\nميلان ، 193\r\nمينورسكى ، 14\r\n\r\nن\r\nنائين ، 99\r\nناپل ، 59 ، 226\r\nنادرشاه ، 20\r\nناصر الدين محمد ذو القدر ، 333\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nناكسو - دوك ناكسو\r\nناورس ، 27 ، 29\r\nنخجوان ، 266 ، 323 ، 472\r\nنرون ، 436\r\nنرى ، 258\r\nنسا ، 91 ، 475\r\nنصوح بيگ ، 301\r\nنصيبين ، 395\r\nنطنز ، 151\r\nنظيف بيگ ، 301\r\nنعمتى ، 474\r\nنمرود ، 380\r\nنوايى - عبد الحسين نوايى\r\nنوح ، 145\r\nنورنبرگ ، 127 ، 128 ، 192\r\nنولز ، 206 ، 219 ، 225 ، 229 ، 234 ، 241 ، 243 ، 262 ، 275 ، 278 تا 280 ، 308 ، 354 ، 355 ، 358 ، 361 ، 365 ، 366 ، 369 ، 462\r\nنووگورود ، 50 ، 185\r\nنهر العاصى ، 319\r\nنيستان ( شهر ) ، 99\r\nنيكاتور - انطيوخوس نيكاتور\r\nنيكسار ، 237 ، 293 ، 304 ، 313\r\nنيكوزيا ، 59 ، 381\r\nنيكولو ، 224 ، 225\r\nنيكولو پريولى ، 288\r\nنيكولو دا لئوپولى ، 183\r\nنيكولو ديدو ، 94\r\nنيكولو كاپلو دا مودونه ، 138 ، 139\r\nنيكولو كرسپو ، 202 ، 223 ، 288\r\nنيكولو كنت ، 22\r\nنيكولو وكيل ، 224\r\nنيل ، 366 ، 369\r\n\r\nو\r\nواتى ، 43 ، 44 ، 163\r\nواتيكان ، 422\r\nوارتى ، 138\r\nوارگارى ( وارگان ) ، 98\r\nوالاشى ، 39 ، 47 ، 236 ، 298\r\nوالتر هينتس ، 14 ، 321 ، 322 ، 325 ، 339\r\nوالداتا - آنتونيو دى\r\nوالكان - زوان دى\r\nوالنزا ( دختر كالويوحنا ) ، 224 ، 288\r\nوالنس ، 383\r\nوالونا ، 225\r\nواله - جووان دا\r\nواله - زوان دا\r\nوامبرى - آرمين وامبرى\r\nوان ، 223 ، 325 ، 340 ، 350 ، 396 ، 399 ، 401 ، 405 ، 431 ، 452 ، 462 ، 463 ، 467 ، 479\r\nوبستر - فرهنگ بين المللى وبستر\r\nوان ( درياچه ) ، 262\r\nوتوريو سرانزو ، 54 ، 57 ، 59\r\nورشو ، 51 ، 191\r\nورونا ، 61\r\nوسطان ، 67 ، 399 ، 401 ، 431 ، 479\r\nولگا ، 22 ، 40 ، 46 ، 47 ، 172 ، 174 ، 175 ، 178 ، 181 ، 289\r\nولوبى ، 45\r\nولى بيگ ، 63\r\nولى محمد خان ، 27 ، 35 ، 40\r\nونيز ، 24 ، 31 ، 41 ، 42 ، 44 ، 48 ، 53 ، 55 ، 57 ، 59 ، 85 ، 94 ، 110 ، 114 ، 119 تا 121 ، 125 ، 126 ، 129 ، 135 ، 148 ، 150 ، 158 ، 174 ، 182 ، 186 ، 187 ، 190 تا 194 ، 199 ، 202 ، 206 ، 208 ،\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n210 ، 212 ، 217 ، 224 تا 229 ، 235 ، 246 ، 247 ، 250 ، 254 ، 256 ، 258 ، 288 ، 296 ، 380 ، 422 ، 440 ، 479\r\nويازما ، 189\r\nويسكونته - فيليپو ويسكونته\r\nويلز ( ايالت ) ، 20\r\nويليام تامس ، 20\r\nوينچنتو دالساندرى ، 206 ، 208 تا 210 ، 459 ، 461\r\nوينچى - لئوناردو دا\r\nوينوار - فرانسيس وينوار\r\nويولانته ، 224 ، 288\r\n\r\nه\r\nهاتفى جامى ، 215\r\nهاخ تاوسن ، 26\r\nهارون الرشيد ، 407\r\nهاكس امريكايى ( مؤلف قاموس مقدس ) ، 239\r\nهاگمت ، 111\r\nهاليكارناسى - ديونيس هاليكارناسى\r\nهاليگان ، 479\r\nهانرى پنجم ، 353\r\nهديقى ، 27\r\nهرات ، 91 ، 98 ، 115 ، 200 ، 271 ، 347 ، 449 ، 464 ، 472\r\nهرسنكو ، 389\r\nهركول ، 255\r\nهرمز ، 95 ، 96\r\nهرودوت ، 22\r\nهرى ، 464\r\nهشترخان ، 28 ، 46 ، 47 ، 48 ، 167 تا 169 ، 172 ، 173 ، 178 ، 181 ، 262 ، 271 ، 342\r\nهكتور ( قبرسى ) ، 381\r\nهگمتانه ، 278 ، 407\r\nهلاگو خان ، 286\r\nهمدان ، 407\r\nهند ( دريا ) ، 222\r\nهندوستان ، 78 ، 90 ، 95 ، 271 ، 406 ، 463 ، 468 ، 472\r\nهومان خواجه نورى ، 98\r\nهونيداس بزرگ ، 249\r\nهيبوچ - پرس ، 35\r\nهيراپوليس ، 378\r\nهيركانيا - گرگان\r\nهيركانى ( دريا ) - خزر ( دريا )\r\nهينتس - والتر هينتس\r\n\r\nى\r\nيادداشتهاى جغرافيايى ايران ( كينير ) ، 220\r\nياريت ( رود افرا ) ، 346\r\nياسمى - رشيد ياسمى\r\nياشيلباش - شيبانى خان\r\nياقوت ، 257\r\nيأجوج و مأجوج ، 107\r\nيحياى پاك ( كليسا ) ، 384\r\nيزد ، 76 ، 89 ، 90 ، 99 ، 149 ، 158 ، 331 ، 398 ، 412 ، 458 ، 472\r\nيعقوب برادعى ، 220\r\nيعقوب ( پسر اوزون حسن ) ، 195 ، 219 ، 253 ، 257 ، 259 ، 316 ، 319 ، 321 ، 322 ، 324 ، 325 ، 330 تا 332 ، 386 ، 392 ، 407 ، 418 ، 426 ، 427 ، 436 ، 438 ، 439 ، 443\r\nيغما ( مجله ) ، 112\r\nيكشيل ايرماغ ( رود ) ، 252\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nينىچرى ، 279 ، 308 ، 399\r\nيوحنا ( دوك روسيه ) ، 49\r\nيوحناى بولس ، 85\r\nيوستينين ، 62\r\nيوسف بيگ ، 234 ، 323\r\nيوسف خان ، 234 ، 293\r\nيول - سر هنرى يول\r\nيونان ، 30 ، 44 ، 47 ، 48 ، 101 ، 106 ، 108 ، 137 ، 164 ، 173 ، 183 ، 215 ، 216 ، 228 ، 245 ، 246 ، 274 ، 286 ، 298 ، 330 ، 358 ، 363 ، 365 ، 366 ، 370 ، 371 ، 384 ، 385 ، 426\r\nيونس پاشا ، 359\r\n\r\n","description":"","footnote":"","page_name":" 507 ","page_number":507},
  {"content":"\r\n . \r\n\r\n","description":"","footnote":"","page_name":" 508 ","page_number":508}
  ]