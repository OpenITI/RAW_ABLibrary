[
  {"content":"\r\n\r\nتفسير قرآنى و زبان عرفانى\r\nپل نويا\r\nترجمه\r\nاسماعيل سعادت\r\nمركز نشر دانشگاهى\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nعرفان 1\r\nمركز نشر دانشگاهى\r\n725\r\nExegese coranique et langage mysique\r\nNouvel essai sur le lexique technique des mystiques musulmans Paul Nwyia\r\nDar el - Mashreq , Editcurs , Beyrouth , 1970\r\nتفسير قرآنى و زبان عرفانى\r\nتأليف پل نويا\r\nترجمهء اسماعيل سعادت\r\nنسخه پرداز : محمدباقر خسروى\r\nمركز نشر دانشگاهى ، تهران\r\nچاپ اول 1373\r\nتعداد 3500\r\nحروفچينى : لاينوترون مركز نشر دانشگاهى\r\nليتوگرافى : نقش\r\nچاپ و صحافى : نيل\r\nحق چاپ براى مركز نشر دانشگاهى محفوظ است\r\nفهرستنويسى پيش از انتشار كتابخانهء ملى جمهورى اسلامى ايران\r\nنويا ، پل ، 1925 - 1980 . NWyia , Paul\r\nتفسير قرآنى و زبان عرفانى / پل نويا : ترجمهء اسماعيل سعادت . - تهران : مركز نشر دانشگاهى ، 1373 .\r\nپانزده ، 375 ص . - ( مركز نشر دانشگاهى : 725 : عرفان : 1 )\r\nISBN : 964 - 01 - 0725 - 5\r\nكتابنامه : ص . 343 - 349 : همچنين به صورت زيرنويس .\r\n1 . عرفان - قرآن . 2 . تفاسير عرفانى . 3 . عرفان - اصطلاحها و تعبيرها . الف . سعادت ، اسماعيل ، 1304 - ، مترجم . ب . مركز نشر دانشگاهى . ج . عنوان .\r\n7 ت 9 ن / 100 BP\r\n178 / 298\r\n1373\r\nكتابخانهء ملى ايران 2538 - 73 م\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\nفهرست\r\nعنوان صفحه مقدمهء مترجم هفت پل نويا يازده مقدمه 1 1 . تفسير قرآنى و پيدايش زبان عرفانى 15 1 . مقاتل ، نخستين مفسّر بزرگ 20 2 . قرائت لفظى 28 3 . تفسير و تاريخ 50 4 . تفسير و خيال 54 الف . جهان ، آدميان و فرشتگان 55 ب . گزارشهاى پيشينيان 60 1 . آدم 64 2 . موسى ( ع ) 67 3 . محمد ( ص ) 74 ج . وقايع مربوط به اخرويّات 80 2 . تجربه ، اصل تفسير 89 1 . كلمات و وجوه آنها 89\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nعنوان صفحه 2 . ترمذى در برابر مقاتل يا تجربه به عنوان اصلى در تفسير 96 3 . امام جعفر صادق ( ع ) و مبادى واژگان تجربه 128 الف . از تخيّل تا تجربه 132 ب . جفر 136 ج . ساختار تجربه 139 د . پيامبران ، شخصيتهاى تجربه 146 1 . موسى ، شخصيّت شطح 147 2 . محمد و رؤيت دل 151 ضميمه . فهرست اصطلاحات تفسير امام جعفر صادق ( ع ) 156 3 . ساختار و واژگان تجربه 179 1 . شقيق بلخى يا تجربه در چهار منزل 182 الف . زهد يا كيمياى گرسنگى 185 ب . خوف ، روح زهد 188 ج . شوق به بهشت 191 د . در آستانهء زندگى عرفانى 193 نتيجه 195 2 . تجربهء خدا در آثار خرّاز 196 الف . كتاب الضياء 199 ب . كتاب الكشف و البيان 201 ج . كتاب الفراغ 205 3 . كتاب الصّفات يا تجربهء قرب به خدا 212 الف . معرفى 212 ب . ترجمه 216 4 . « كتاب الحقائق » يا حقيقت كلمات 229 4 . از تمثيلها تا نمادهاى تجربه 265 1 . نورى يا زبان تمثيلى تجربه 269 الف . تعاريف مقدّماتى 273\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nعنوان صفحه ب . دل ، خانهء خدا 277 ج . دل ، باغ خدا 284 د . آب و آتش 287 2 . نفّرى يا نمادهاى تجربه 295 الف . عناصر زندگى شناختى و كتابشناختى 297 ب . گفتگو ميان دو ذات 302 ج . حرف يا جهان اعداد 307 د . از علم تا جهل 312 ه . وقفه ، حقيقت انسان فراتر از معرفت 320 و . هنگامى كه خدا به زبان انسان سخن مىگويد 328 منابع عربى 343 منابع ديگر ( فرانسه ، آلمانى ، انگليسى ، تركى ) 347 فهارس 1 . فهرست آيات 351 2 . فهرست نامهاى خاص 358 3 . فهرست اصطلاحات 364\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n . \r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\n[ مقدمه مترجم 
  ]\r\nبسم اللّه الرّحمن الرّحيم كتاب تفسير قرآنى و زبان عرفانى « 1 » اثر پل نويا ، شرق شناس مشهور فرانسوى ، نخستين بار در سال 1970 در بيروت انتشار يافت . عنوان فرعى آن ، يعنى تحقيق جديد در باب اصطلاحات تصوّف اسلامى ، نشان مىدهد كه اين كتاب دنبالهء تحقيقاتى است كه پيش از او در زمينهء اصطلاحات عرفانى صورت گرفته است . چنان كه خود نويسنده هم در مقدمه مىگويد ، اين كتاب مكمّل آثار قبل از آن است كه در ميان آنها مهمترين آثارى كه ارتباط بسيار نزديكى با آن دارد يكى كتاب گرانقدر تحقيق در مبادى اصطلاحات عرفان اسلامى تأليف ماسينيون است و ديگرى تحقيق ارجمند درياى جان هلموت ريتر . كتاب تحقيق ماسينيون كه قبل از جنگ جهانى سال 1914 نوشته‌شد و در سال 1922 انتشار يافت مطالعه در باب اصطلاحات صوفيّه علىالخصوص حلّاج است و در حقيقت بسط بعضى از نتايجى است كه ماسينيون در اثر ديگر خود به نام مصائب حلّاج به آن رسيده بود و تنها بخشى از آن مربوط به تحليل اصطلاحات صوفيّه است كه ماسينيون سرچشمه‌هاى آن را عمدة در قرآن مىداند ؛ بقيّهء آن نخستين تأليف و تركيب تاريخ تصوّف اسلامى از آغاز آن تا زمان مرگ حلّاج ( 309 / 922 ) است .\r\nكتاب درياى جان نيز تحقيق اصطلاح شناختى دربارهء موضوعاتى است كه عارفان مسلمان به آنها پرداخته‌اند . البته چنين تحقيقى هدف مستقيم پروفسور ريتر نبود ، زيرا چنان كه از عنوان فرعى آن ، يعنى انسان ، جهان و خدا در حكايات فريد الدّين عطّار بر مىآيد ، مقصود او بررسى موضوعات اساسى جهان روحانى عرفان اسلامى در حكايات عطّار و بسط آنها و هدايت خوانندگان به سرچشمه‌هايى است كه اين موضوعات از آنها جوشيده است .\r\nكتاب تفسير قرآنى و زبان عرفانى نويا شامل يك مقدّمه و پنج فصل است . نويسنده در\r\n\r\n\r\n","description":"","footnote":"\r\n( 1 )  E xegesecoraniquee tlangagemystique  ؛ شايد ترجمهء جزء اول اين عنوان به « تفسير قرآن » مناسب‌تر بنمايد .\r\nولى چون نويسنده خود اين عنوان را به عربى « التّفسير القرآنى و اللّغة الصّوفيّة » ( نگاه كنيد به : بولس نويا ، نصوص صوفيّة غير منشورة ، توطئه ، ص 9 ) ترجمه كرده است ، « تفسير قرآنى » را مرجّح دانستم .\r\n","page_name":" مقدمه 7 ","page_number":7},
  {"content":"\r\n\r\nمقدّمه نخست به سخن بعضى از منتقدان پاسخ مىدهد كه صوفى را مترادف با خيالپرداز مىدانند . سپس به مسئلهء زبان صوفيانه مىپردازد و آن را زبان تجربهء عرفانى مىداند ، زبانى كه پا به پاى تجربهء درونى به وجود مىآيد و همهء مايهء خود را از زندگى واقعى مىگيرد .\r\nآن گاه نويا زبان عرفانى را به دو نوع زبان متمايز ، زبان « عبارت » و زبان « اشارت » تقسيم مىكند و مىگويد بررسى دربارهء اين زبان را از قرآن آغاز بايد كرد ، زيرا قرآن عناصر بنيادى تفكّر دينى دربارهء جهان را براى ذهن مسلمان فراهم مىكند . ولى شيوه‌اى كه براى تحقيق دربارهء قرآن برمىگزيند بر خلاف شيوهء ماسينيون و آربرى و ديگران است . او به جاى اينكه پاسخ سؤال خود را مستقيما در قرآن بجويد آن را از امّتى كه قرآن را مىخواند جويا مىشود و به بررسى قديم‌ترين تفسيرهاى قرآن مىپردازد ، و در ميان قديم‌ترين تفسيرهاى قرآن تفسير مقاتل را موضوع نخستين فصل كتاب خود مىسازد .\r\nمقايسه ميان مقاتل و حكيم ترمذى ، كه هر دو كتابى دربارهء « وجوه » مختلف واژگان قرآنى نوشته‌اند ، در فصل دوم ، نشان مىدهد كه چگونه تجربهء عرفانى به صورت اصلى در تفسير در مىآيد . آن گاه نويا در بخش دوم همين فصل تفسير امام جعفر صادق ( ع ) را به تفصيل بررسى مىكند ، و آن را نشانهء آغاز تكوّن زبان عرفانى مىداند .\r\nفصل سوّم به تفسير مبتنى بر تجربهء درونى اختصاص دارد كه شقيق بلخى و خرّاز نمايندگان آن‌اند . تحليل مبسوط تفسير خرّاز نشان مىدهد كه در آن چه چيزهايى از واژگان قرآن حفظ شده‌است و چه چيزهايى در واژگان تجربه نو آورى سالك است ، تحليلى كه مراجعه به اصطلاحات ترمذى آن را تقويت مىكند .\r\nولى تفصيل نو آورى زبان تجربه و واژگان آن را تنها در آخرين فصل كتاب مىيابيم كه در آن رساله‌اى از نورى و نيز آثار نفّرى بررسى مىشود . زيباترين فقرات رسالهء نورى آنهايى است كه ، با مراجعه به تجربه ، استعاراتى خلق مىكند كه همه رمز ( نماد ) هايى اصيل است . ولى آثار نفّرى ما را يكسر به قلمرو رمزها مىبرد . با اين آثار است كه زبان حقيقى تجربهء عرفانى زاده مىشود ، زبانى كه صوفى در آن زيسته است و در عين حال هم زبان خداست و هم زبان انسان .\r\nفىالجمله ، تحقيق پل نويا در اين كتاب ما را از طرحهاى اوّليّهء تفسير كه هنوز در جستجوى هويّت خود بود به تدريج به نوع كاملى از زبان عرفانى رهنمون مىشود كه در طى چهار قرن ، كه مىتوان تصوّف آن را « تصوّف كلاسيك » ناميد ، نشو و نما يافته است .\r\nپل نويا در فراهم آوردن اين كتاب ، چنان كه در متن و در كتابنامهء آن خواهيد ديد ، به\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nبسيارى از منابع مربوط به موضوع مورد بحث خود مراجعه كرده است ؛ بعضى از اين منابع به صورت نسخهء خطى است و هنوز به كسوت چاپ در نيامده است . سعى نويسنده در دستيابى به اين منابع و احاطهء كامل بر مباحث آنها از عمق و وسعت موضوعاتى كه در كتاب عرضه مىكند به خوبى نمايان است . امتياز بزرگ نويا در اين تحقيق تسلّط او بر دقايق زبان عربى است ، زيرا عربى زبان مادرى او بوده و اين منابع همه به زبان عربى نوشته شده است . بديهى است كه ترجمهء چنين كتابى در بسيارى از موارد مستلزم مراجعه به اين منابع بوده است تا دقايق معانى الفاظ متون اصلى ، كه در نقل به زبان فرانسه كم و بيش دقّت خود را از دست مىدهد ، در ترجمهء فارسى با مراجعهء مستقيم به متون اصلى ، حتى الامكان محفوظ بماند . خوشبختانه آقاى دكتر نصر الله پور جوادى كه مشوّق اين جانب در اين كار بوده‌اند ، و با عنايت خاصّى كه به اين كتاب داشته‌اند ، بعضى از مهمترين اين منابع و گاه زيراكس نسخهء خطّى آنها را فراهم آوردند .\r\nبه علاوه ايشان با احاطهء كاملى كه بر مباحث عرفانى دارند از هيچ كوششى در راهنمايى اين جانب در كار ترجمه دريغ نكردند ، چنان كه بسيارى از قسمتهاى ترجمه به دقّت و با حوصلهء تمام خواندند و تذكّرات استادانهء ايشان در پالايش ترجمه از سهوهاى آن بسيار بجا و مفيد بوده است ، و حق اين است كه حصول اين ترجمه جز با ترغيب و يارى و همدلى ايشان ميسّر نمىبود . از ايشان از صميم دل سپاسگزارم .\r\nدر اين كتاب فراوان به آيات قرآنى مراجعه و استناد شده است . در متن اصلى ، ترجمهء آيات به زبان فرانسه ، يا بدون ترجمه و فقط با اشاره به شمارهء سوره و شمارهء آيه آمده است . در ترجمهء فارسى آيات در بسيارى جاها از ترجمهء دوست دانشمندم آقاى عبد المحمّد آيتى استفاده كرده‌ام ، ولى اگر به اختلافى ميان ترجمهء نويسنده و ترجمهء آقاى آيتى برخورده‌ام ، براى حفظ امانت ، ترجمهء نويسنده را مقدّم داشته‌ام .\r\nدر ترجمهء عباراتى كه نويسنده از منابع عربى نقل كرده است غالبا علاوه بر ترجمهء آنها به فارسى ، براى آگاهى بيشتر خوانندگانى كه عربى مىدانند ، عين متن آنها را نيز در پانوشت آورده‌ام . نويسنده رساله‌اى از شقيق بلخى را به دليل اهمّيّت آن تماما به فرانسه ترجمه كرده است . من متن اصلى اين رساله را همراه با ترجمهء آن به فارسى در اينجا نقل كرده‌ام . در ترجمهء اين رساله هر جا به مشكلى برخورده‌ام از دو فاضل محترم آقاى عبدالله نورانى و آقاى عليرضا ذكاوتى قراگزلو يارى گرفته‌ام .\r\nبه علاوه وظيفهء خود مىدانم كه از عنايت خاص دو همكار صديق خود در مركز نشر دانشگاهى ، آقايان مجتبى نورى و محمد باقر خسروى كه كارهاى مقدّماتى چاپ اين كتاب به دست سعى آنها صورت گرفته است ياد كنم : آقاى نورى مسئول توليد\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nمركز نشر دانشگاهى علاوه بر نظارت بر كار آماده سازى كتاب سهمى از كار نمونه خوانى آن را هم تقبّل كردند . آقاى خسروى همكار بنده در مجلهء معارف نيز در اينجا ، گذشته از آماده سازى و نمونه خوانى كتاب ، كار دشوار تنظيم كتابنامه و فهارس اعلام و اصطلاحات را هم بر عهده داشتند . از هر دوى اين عزيزان تشكّر مىكنم .\r\nبراى اينكه شرط حق شناسى را تماما به جاى آورده باشم ، بايد از كوششهاى همكاران زحمتكش و ارجمندم خانم آقاجانى و خانم خليل‌پور نيز كه كار دقيق و دشوار « پانچ » كتاب را بر عهده داشته‌اند و اين كار را با كمال دلسوزى و وظيفه شناسى انجام داده‌اند و همچنين از خانم معصومهء انورى كه كتاب را با شايستگى و آراستگى تمام صفحه آرايى كرده‌اند ، قدردانى و سپاسگزارى كنم .\r\nاسماعيل سعادت شهريور ماه 1373\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\n\r\nپل نويا\r\n« 1 » [ 1980 - 1925 
  ] همه در سالنامهء گذشتهء ما يادنامهء زيباى پل نويا براى هانرى كربن را كه او خود يكى از معتبرترين و شايسته‌ترين شاگردانش بود خوانده‌اند . كه مىتوانست تصوّر كند كه يك سال بعد در همين سالنامه يادنامه‌اى براى خودش نوشته خواهد شد ؟ پل نويا بعد از ظهر روز سه شنبه پنجم فوريه به مرگى ناگهانى درگذشت ؛ تازه قدم در پنجاه و پنج سالگى گذاشته بود .\r\nبراى دوستانش و براى همكارانش در بخش علوم دينى مدرسهء مطالعات عالى و براى دانشجويانش كه از اين واقعه ، روز بعد ، يعنى هنگامى آگاه شدند كه آمده بودند تا در كلاس درسش حضور يابند ، فقدان ناگهانى او به راستى ضربهء روحى سختى بود . نويا شب قبل ، در كميسيون « مجموعهء » ما حضور يافته بود و با همان صراحت و همان « ساده دلى » طبيعى خود در گفتگوها شركت كرده بود . . . البته ما چند تنى بوديم كه مىدانستيم كه سلامتش زود شكن است . چند سال پيش ، در بيروت سكتهء قلبى شديدى كرده بود كه نزديك بود او را از پاى درآورد ، و از آن پس اين بيمارى او را مجبور كرده بود كه با پرهيز و احتياط بسيار زندگى كند .\r\nشايد خودش هم مىدانست كه حالت زندگى پس از مرگ دارد و هر دم در معرض حادثهء محتوم است . من از خود مىپرسم آيا ما تا حدّى مسئول فقدان او نيستيم ؟ زيرا به حدّ كفايت پرواى حال او نداشته‌ايم و غالبا ، چنان كه گويى از سلامت عادى برخوردار است ، بيش از حدّ او را به كار مىگرفتيم و او هم هيچ گاه از كار شانه خالى نمىكرد .\r\n\r\n\r\n","description":"","footnote":"\r\n( 1 ) ترجمهء مقاله‌اى است از :\r\n DanielGIMARET . inAnnuairedelaV' Sectiondel'Ecole PratiquedesHaute sEtudes , 83 - 23 . p \r\n، 1980 .\r\nزيراكس اين مقاله را دانشمند محترم آقاى يان ريشار (  drahciRnnaY  ) استاد دانشگاه پاريس براى آگاهى خوانندگان اين ترجمه فرستاده‌اند . از ايشان صميمانه سپاسگزارم ، و نيز از همكار گرامى آقاى عبد المحمد روح بخشان كه به واسطهء ايشان اين مهمّ صورت گرفت و اين توفيق براى من حاصل شد كه پس از جستجوى بسيار سرانجام بتوانم اطلاعاتى دربارهء زندگى نويسنده در آغاز اين ترجمه بياورم - م .\r\n","page_name":" مقدمه 11 ","page_number":11},
  {"content":"\r\n\r\nپل نويا متخصّص برجستهء عرفان اسلامى بود . در حقيقت ، كلمهء « متخصّص » وافى به مقصود نيست . نويا بى گمان دانشمندى كامل و دقيق و مو شكاف بود . ولى شك نيست كه در مورد او ، علاقهء دائم و تقريبا انحصارى به عرفان تعهّدى عميق‌تر از صرف كنجكاوى علمى بود ، و مىبايست به مسأله‌اى شخصى پاسخ دهد ، هر چند در ظاهر چيزى از اين معنى نشان داده نمىشد . من نمىتوانم با اطمينان تمام بگويم كه اين مسئله شخصى كدام است ، زيرا پل نويا در امور مربوط به شخص خود فوق العاده راز پوش بود و احساسات خود را نشان نمىداد . ولى من تصوّر نمىكنم كه اگر كسى در « صورت » ى كه مؤمنى به ايمان خود مىدهد دلايلى درونى جستجو كند ، رفتارى غير عادلانه نسبت به ايمان او مرتكب شده باشد .\r\nيكى از مهمترين دلايل شايد وضع تبعيدى و آوارگى او باشد . احساسى كه عارفان بيش از همه با آن مأنوس‌اند همانا احساس غربت است ، يعنى اين فكر كه انسان در جايى كه بايد باشد نيست . بى گمان يكى از عناصر اساسى تشكيل دهندهء شخصيّت نويا همين احساس بوده است . نويا اصلا از مردم عماديّه ، واقع در منتهى اليه شمال عراق ( در سى كيلومترى مرز تركيه ) بود ، و از جهت تولّد به اقليّت مسيحى معروف به « آسورى » سريانى زبان تعلّق داشت كه ميراثى دور از كليساى نسطورى بر جاى مانده در بطن كردستان عراق است . سرنوشت او چنان بود كه وطنى چنين فوق العاده را ترك گويد ، و حتى رفته رفته از آن دور تر شود : نخست به موصل نزد دومينيكيان مىرود ، بعد در لبنان يسوعى مىشود و سپس به فرانسه مهاجرت مىكند ، تبعيدى شايد خود خواسته كه البته سرنوشت بسيارى از خاور نزديكيان ، مخصوصا در ميان اقليّتهاى مسيحى بوده است . با اين حال اين تبعيد براى نويا زخمى نهان و عميق بود . او با همهء دلبستگيى كه به لبنان و فرانسه ( و همچنين به مراكش ) داشت و با همهء لذّتى كه از زندگى در اين كشورها مىبرد ، به گمان من ، همواره ولو در سطح زبان ، خود را شخصيّتى مستعار احساس مىكرد . مجبور بود كه دائم چه به عربى و چه به فرانسه بيان ما فى الضّمير كند ، ولى اين دو زبان - كه او آنها را در كمال مهارت به كار مىبرد - همچنان در نظر او زبانهاى بيگانه بود : اين اعتراف را پوشيده در مقدّمهء كتاب تفسير قرآنى و زبان عرفانى خود آورده است . « 1 » به نظر من ، يكى از دلايل تمايل نويا به عرفان كه در طلب وحدت و در حسرت و جوياى حق است همين درد درونى گسيختگى بود كه هرگز آرام نگرفت .\r\nمن فرضيهء ديگرى دارم كه آن نيز جسورانه است . و شايد اگر پل نويا آن را از زبان من مىشنيد برمىآشفت . فرض من اين است كه اگر او زندگى علمى خود را در مطالعهء عرفان اسلامى صرف كرد بدان سبب نيز بود كه در آن وسيله‌اى براى قبول سازندهء وضع عربى ( يا عربى زبانى ) مسيحى خود و حلّ مشكل وجود مىيافت ، در حالى كه عربى عمدتا زبان اسلام\r\n\r\n\r\n","description":"","footnote":"\r\n( 1 ) . نگاه كنيد به همين كتاب ، ص 4 .\r\n","page_name":" مقدمه 12 ","page_number":12},
  {"content":"\r\n\r\nاست و نامداران بزرگ تفكّر عربى در طى تاريخ تقريبا همه مسلمان‌اند . در اينجا نيز گسيختگى اساسى در ميان بود . پل نويا مىكوشيد تا از طريق عرفان بر آن فائق آيد . با اعتقاد مسيحى « از بالا » به استقبال اسلام مىرفت ، آنجا كه بيرون از اختلافات اعتقادى و آيينى ، دو دين به يكديگر نزديك مىشوند و در يك راه طلب واحد براى وصول به خدا ، حق يگانه ، به زبان مشتركى سخن مىگويند . در اين مرتبه از خداجويى ، او نيز مىتوانست ، اگر بتوان گفت ، اسلام را از خود بداند و يكپارچگى از دست دادهء خود را از نو بسازد .\r\nپل نويا نا بهنگام در گذشت و در سالهاى آخر عمر خود به سبب ضعف سلامت قادر نبود كه به طور عادى كار كند ، از اين رو بى گمان نتوانست به عنوان دانشمند همهء قابليّت خود را نشان دهد . مىتوان گفت كه او از ابتداى دومين زندگى شغلى خود كه چهار سال پيش ( 1976 ) با انتخابش در بخش علوم دينى مدرسهء مطالعات عالى آغاز شد ، ديگر رخت از اين جهان بربسته بود .\r\nانتخاب نويا براى ادارهء عرفان اسلامى تقريبا طبيعى بود . اين انتخاب نتيجهء منطقى زندگى علميى بود كه درست از بخش علوم دينى و با هدايت دو تن از بزرگترين استادان فرانسوى در اين رشته ، يكى ماسينيون و ديگرى هانرى كربن ، آغاز شده بود . در حقيقت ، نويا شاگرد بخش علوم دينى بود و با گذراندن رساله‌اى دربارهء زندگى و آثار ابن عبّاد رندى صوفى اندلسى ، كه در سال 1953 با ماسينيون آغاز شد و در 1956 با كربن پايان يافت ، درجهء ديپلم گرفت . طبيعى بود كه او در وقت مقتضى و با تأييد قابليت علمىاش به جانشينى استادان خود انتخاب شود و به سنّت آموزشيى كه از مدّتها پيش شهرت بخش علوم دينى ما در زمينهء اسلام شناسى را فراهم كرده‌بود مداومت دهد .\r\nآنچه در آثار علمى نويا جلب توجّه مىكند استمرار و انسجام است . نويا از نخستين تحقيق خود دربارهء اين عبّاد ( 1956 ) ، موادّ دو كتاب را استخراج مىكند : يكى دربارهء زندگى و آثار اين نويسنده ( 1961 ) و ديگرى تصحيح انتقادى بخشى از رسائل الصّغراى او ( 1957 ، چاپ جديد در 1974 ) . مطالعه دربارهء ابن عبّاد او را به مطالعه دربارهء ابن عطاء اللّه اسكندرانى ، نويسندهء مشهور حكم ، رهنمون مىشود ، كه همين ابن عبّاد آن را شرح كرده است ، و نيز به مطالعه دربارهء مكتب عرفانى شاذليّه در تمامى آن ، كه اين دو شيخ وابسته به آن بوده‌اند . از اين رو به تصحيح و ترجمهء همراه با شرح اين حكم مىپردازد و مقدمه‌اى دربارهء ظهور فرقهء شاذليّه بر آن مىنويسد كه رسالهء تكميلى او براى اخذ درجهء دكترى ادبيات ( منتشر در 1976 ) محسوب مىشود . ترجمه و شرح حكم نيز او را به تفحّص دربارهء اصطلاحات صوفيّه و منشأ و تحوّل آن سوق مىدهد كه قبلا موضوع يكى از كتابهاى اساسى ماسينيون به نام تحقيق در\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nمبادى اصطلاحات عرفان اسلامى بود . نويا مهمترين رسالهء خود را كه در سال 1970 از آن دفاع كرد و در همان سال انتشار يافت ، با عنوان تفسير قرآنى و زبان عرفانى و عنوان فرعى تحقيق جديد دربارهء اصطلاحات عرفاى اسلامى به اين مسئله اختصاص داد .\r\nدر اينجا نيز موضوع كتاب و بسط آن از جهت انسجام و وضوح جالب توجّه است . انديشهء اصلى او اين است كه واژگان صوفيّه ريشه در قرآن و در تفسير قرآن دارد . اين انديشه تازگى نداشت ؛ ماسينيون قبلا آن را بارها گفته بود . « 2 » ولى نويا بر آن شد كه آنچه را نزد ماسينيون در حالت فرضيّه و يقين شهودى بود در واقعيّات تحقيق كند و براى آن شواهدى بيابد ، و اين كار را در بيشتر موارد با تكيه بر متون منتشر نشده انجام داد . نويا نخست نشان مىدهد كه بر خلاف آنچه بلاشر (  Blachere  ) مىگويد - و در اين گفته نظرگاه فقهاى سنّى را تكرار مىكند - قرائت استعارى و نمادى قرآن ( يعنى نه انحصارا قرائت تحت لفظى يا تاريخى آن ) ابداع متأخّر صوفيان نيست ، بلكه شواهدى در همان تفسيرهاى اوّليّه دارد ، و نويا تفسيرهاى مقاتل بن سليمان ( متوفّى 150 / 767 ) و امام جعفر صادق عليه السّلام ( متوفّى 148 / 765 ) را مثال مىآورد و نشان مىدهد كه مقاتل از همان زمان قائل به اين عقيده بود كه يك لفظ قرآنى واحد ممكن است چندين معنى داشته باشد كه او آنها را « وجوه » مىخواند ، و همين عقيده است كه راه را بر قرائت قرآنى در مراتب مختلف مىگشايد . از سوى ديگر نشان مىدهد كه چگونه امام جعفر صادق ( ع ) - كه تعاليم آن حضرت هم اسلام تسنّن و هم اسلام تشيّع را تحت تأثير قرار داده است - قرآن را با ابتداء به تجربهء مذهبى شخصى خود و به اعتبار آن تفسير مىكند ، زيرا او هرلفظ قرآنى را ، ولو حقيقى باشد ، در پرتو تجربهء درونى به معنايى استعارى يا نمادى درمىيابد :\r\nنويا اين نوع قرائت را « قرائت استنباطى » قرآن مىنامد و از آن به اين فكر اساسى مىرسد كه زبان صوفيان زادهء تلاقى ميان تجربهء روحانى و قرائت قرآن است . به اين ترتيب ، نويا نشان مىدهد كه نظريّهء مشهور « مقامات » و « احوال » را در همان تفسير قرآنى امام جعفر صادق ( ع ) مىتوان يافت . در آغاز ، تجربهء عرفانى و تفسير قرآنى از هم جدايى ناپذيرند ، زيرا هر يك از آن دو ديگرى را روشن مىكند ، و زبان تجربه محدود به واژگان قرآنى است . ولى به تدريج مىبينيم كه تجربهء عرفانى استقلال مىيابد و از زبان قرآنى جدا مىشود و زبانى خاصّ خود پديد مىآورد . نويا اين تغيير را با مقايسهء شقيق بلخى ( متوفّى 194 / 810 ) و ابو سعيد خرّاز ( متوفّى 277 يا 286 / 890 يا 910 ) به نحوى مشهود ثابت مىكند . و بالأخره در پايان نشان مىدهد كه چگونه ، در كنار اصطلاحات ، زبانى مجازى ، يعنى زبان استعاره و نماد ، رشد مىكند ، و آن نيز سرچشمه در قرآن دارد : در اثبات اين مدّعا ابو الحسن نورى ( متوفّى 295 / 907 ) و نفرّى ( متوفّى در حدود 354 / 965 ) را شاهد مىآورد .\r\n\r\n\r\n","description":"","footnote":"\r\n( 2 ) . نگاه كنيد به اين نقل قول نويا از تحقيق ماسينيون در صفحهء 10 مقدمهء همين كتاب : « عرفان اسلامى در مبدأ و بسط خود نشأت يافته از قرآن است كه مسلمانان دائم آن را خوانده‌اند و در آن تأمّل و بدان عمل كرده‌اند . » ( تحقيق ، چاپ دوم ، ص 104 ) .\r\n","page_name":" مقدمه 14 ","page_number":14},
  {"content":"\r\n\r\nگمان مىكنم كه اين نظريّهء پل نويا آغاز مرحلهء مهمّى در مطالعات عرفان اسلامى بوده است . شايد من نبايد آن را در رديف دو كتاب بزرگ ماسينيون ، تحقيق و مصائب حلّاج بگذارم .\r\nزيرا ، در هرحال ، ماسينيون است كه راه را گشوده و بى درنگ مسئلهء اساسى را دريافته است .\r\nولى كتاب نويا يكى از دنباله‌هاى ضرورى آنها را تشكيل مىدهد . چه ، ميراثى كه از ماسينيون براى ما بر جاى مانده است چيزى عظيم ، ولى ناتمام است . دقيقا راههاى گشوده‌اى ، شهودهايى قطعى و نبوغ آساست ، ولى نياز به تصريح و توضيح و تحقيق داشت . آنچه او در التهاب و ابهام انجام داده بود لازم بود كه با روش و انديشه‌اى صاف و روشن ادامه يابد ، و به عقيدهء من نويا توانسته است اين كار را به نحو احسن انجام دهد .\r\nوانگهى بايد متذكّر شويم كه تحقيق نويا از جمله امكان داده است كه حلّاج را ، كه حقا بايد گفت ماسينيون در اهميت تاريخى او مبالغه كرده است ، در مرتبهء حقيقى او جاى دهيم . بسيارى از اصطلاحات يا نگرشهايى كه ماسينيون ابداع آنها را به حلاج نسبت داده است ، چنان كه نويا ثابت كرده ، قبل از او وجود داشته است .\r\nنويا پس از آنكه نظريّهء خود را ، چنان كه ديديم ، با ارائهء تعدادى متون چاپ نشدهء عرفان اسلامى روشن كرد به موازات آنها به نشر بيشتر اين متون با تصحيح انتقادى همّت گماشت :\r\nدر 1967 ، « تفسير عرفانى امام جعفر صادق ( ع ) » ، در 1968 « متون عرفانى چاپ نشدهء ابوالحسن نورى » و از همه مهمتر ، در 1973 سه اثر چاپ نشدهء عرفان اسلامى ، از جمله كتاب آداب العبادات شقيق بلخى ، و مواقف چاپ نشدهء نفّرى را منتشر كرد .\r\nنويا در اين سالهاى اخير در مدرسهء مطالعات عالى - و همچنين در خطّ نظريّهء اساسى خود - تحقيقى در دست گرفته بود كه چنان كه مىگفت مدّتى دراز او را به خود مشغول مىداشت ، و مربوط بود به « شخصيتهاى توراتى در قرائت عرفانى قرآن » . او بر اساس انديشهء اساسيى كه ماسينيون بيان كرده بود ، و به موجب آن عرفان اسلامى « در قلب اسلام و با تأملّى تجربى دربارهء اطلاعات توراتى در قرآن » ( مصائب ، چاپ دوّم ، بخش سوم ، ص 278 ) پديد آمده است بر اين عقيده بود كه « اين اطلاعات توراتى در قرآن » به بهترين نحو در شخصيتهاى توراتى تجسّم يافته است ( سالنامهء بخش علوم دينى ، جلد 86 ، ص 273 ) . اين شخصيتهاى توراتى شخصيتهاى بزرگ تاريخ مقدّس ( آدم ، نوح ، ابراهيم ، موسى ( ع ) و غيره ) اند كه در عين حال ، به نظر عارف ، نماد مراحل متوالى صيرورت درونى اويند . نويا ، از اين نظرگاه ، پس از مقدمه‌اى كلّى ، چنان كه بايد ، از بررسى شخصيّت آدم آغاز كرده بود ( نگاه كنيد مخصوصا به : سالنامهء بخش علوم دينى ، جلد 87 ) .\r\nپل نويا ، به موازات اين آموزش اساسى ، تحقيق دوّم خود را به يكى از نويسندگان مورد\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nعلاقهء خود ، نفّرى ، اختصاص داد كه مواقف او را ترجمه و تفسير مىكرد . در نظر داشت كه ترجمهء كامل اين اثر را ، كه زيبايى بس گيرا و « امروزى » اى دارد ، منتشر كند . بى گمان يكى از بزرگترين تأسّفهايى كه مرگ او براى ما بر جاى نهاد اين است كه او نتوانست اين كار را به پايان برساند .\r\nگفته‌اند كه پل نويا سخت تندخو بود : به شدّت خشمگين مىشد و مدّتها كينه به دل مىگرفت . گويى خلق و خويى از كردستان زادگاه خود به ارث برده بود كه نمىتوانست همواره بر آن فايق آيد . من شهادت مىدهم كه در معاشرت با او هيچ گاه از اين جنبه از شخصيت او « بهره » نداشته‌ام و او را همواره ( بجز يك بار ، غير مستقيم كه از آن سخت متعجّب شدم ) نرم و سليم و آرام يافتم . گمان مىكنم كه خاطره‌اى هم كه در بخش علوم دينى از خود بر جاى نهاده است همين است : خاطرهء انسانى نجيب ، متين و گشاده‌رو ، از نوع گشاده رويى خاصّ شرقيان كه آرام مىكند و به دل روشنى مىبخشد . در خود نوعى صداقت و معصوميت داشت . محبوب همگان بود . مرگ ناگهانيش ضايعه‌اى بزرگ بود .\r\nدانيل ژيماره\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\nمقدّمه\r\nدر تاريخ دينى جهان اسلام ماجراى بزرگ يگانه‌اى هست كه ارزشى كلّى و جهانى دارد و اسلام را به مرتبهء بلند مطلق جويى حقيقى مىبرد : ماجراى عارفان كه معمولا آنها را به نام صوفى مىخوانند .\r\nصوفى براى بسيارى از مردم مترادف با خيالپردازى است كه بيرون از واقعيّات و بيرون از خود زندگى مىكند . بكر (  Beeker  ) مىنويسد : « براى صوفى حقيقى ، زندگى نوعى رؤياست » « 1 » و به همين سبب است كه اسلام تسنّن كه جوهر خود را تأليف دين و سياست مىداند ، به عنوان اينكه واقع بين است و مىخواهد سالم و دور از هر گونه جريان غير قابل ضبطى باشد ، صوفيان خود را بر كناره نگاه داشته و به آنها به چشم بد گمانى نگريسته است . و اين يكى از مهمترين سوء تعبيرهاى اسلام در ارزيابى فرهنگ خويش است .\r\nصوفيان مسلمان هرگز خيالپرداز نبوده‌اند ، بلكه اگر كلمه‌اى باشد كه بر مميّزات آنها دلالت كند و آنها بخواهند كوشش روحانى خود را با آن بيان كنند كلمهء « تحقّق » است كه حتى متضادّ با رؤياست ، چه هم به معنى سعى در وصول به حقيقت است ، و هم به معنى مشغلهء دل براى راه بردن به كنه واقعيّت از طريق برداشتن نقاب از چهرهء توهّمات . هر چند اين سخن ممكن است دربادى نظر موهم تناقض بنمايد ، ولى بايد گفت كه صوفيان احساس آن دارند كه در اسلام به راستى نمايندهء يگانهء انديشهء واقع بينانه‌اند ، زيرا اين انديشه اساسا كوششى صادقانه براى فهم پذير كردن نوعى تجربهء زندگى است ، زندگى از آن جهت كه حق در آن حضور دارد .\r\nروژه آرنالدز (  RogerArnaldez  ) در مقاله‌اى با عنوان فلج تفكر فلسفى در اسلام\r\n\r\n\r\n","description":"","footnote":"\r\n( 1 ) .  Islamstudien  ، جلد دوم ، ص 369 ، به نقل از : واردنبورگ  Waardenburg  ، اسلام در آيينهء غرب (  L'Islamdans lemi roirdel'Occident  ) ، ص 79 .\r\n","page_name":" 1 ","page_number":17},
  {"content":"\r\n\r\n(  L  خ  ankylo sedelapenseephil osophiqueenIslam  ) ، نشان داده است كه فلاسفهء مسلمان « نوعى ناتوانى فكرى در برابر مسائل حقيقتا فلسفى » از خود نشان داده‌اند . « 2 » به عقيدهء او ، انديشهء آنها در خارج از واقعيّت تحوّل مىيابد ، زيرا در تفحّصاتشان آنچه توجّه آنها را به خود جلب مىكند هستى و راز آن نيست ، بلكه دشواريهاى فهم فلان يا به همان سخن افلاطون و ارسطو يا اختلافات نظامهايى است انتزاعى و بسته به روى خود و كاملا مجزّا از محيط واقعيى كه شاهد ظهور آنها به عنوان پرسشهايى دربارهء معنى جهان بوده است . شايد همين سخن را ، با در نظر گرفتن تفاوتها ، دربارهء تفكّر كلامى نيز بتوان گفت ؛ اين تفكّر در جهان اهل سنّت بسيار زود به صورت « مكتب مدرسى » منحطّى درآمد ، محبوس در درون نظامى كه مسائل خاصّ خود را به وجود آورد و راه حلّهايى از مادّهء خود استخراج كرد كه هيچ پيوندى با واقعيّت نداشت .\r\nاين مسائل و راه حلّهاى آنها را همه مىدانند . مىتوان گفت كه اساس آنها ، چه در رسالهء قرن يازدهم باقلّانى و چه در رسالة التّوحيد محمّد عبده ، متوفّى در آغاز قرن بيستم ، يكى است .\r\nاستمرار يك نوع بيان و يك زبان و يك معضلهء ثابت لا يتغيّر در مدت نه قرن نشانهء آن است كه چنين تفكّرى بيرون از زمان واقعى زيسته و از تراوش درونى خود تغذيه كرده است ، و اين در حالى است كه جهان تغيير مىكرده و مسائل آن مسائلى ديگر مىشده است .\r\nتنها صوفيان راستين ، كسانى كه زندگى در پايبندى به اخلاص ، يعنى جستجوى صدق تمام ، نه تنها با خدا ، بلكه همچنين ، و نخست ، با خود و ديگران را تجربه مىكنند ، از اين تفكّر غير واقعى كه هدف حقيقى خود را گم كرده است به دورند . در حقيقت ، صوفى تفكّر خود را بر اخلاص بنا مىنهد . و امّا اخلاص ، كه صدق را هم بر آن بايد افزود ، مستلزم انقطاع از همهء اشكال تفكّر غير واقعى و در درجهء اوّل لفّاظى است كه دشمن كلمه است . سخن گفتن به زبانى حقيقى و از روى صدق و يكى كردن دل و زبان در خود و براى ديگران ، اين است شرط اصلى ورود در قلمرو واقعيّت كه در آن كلمه است . اين است نشانهء آنكه صوفى در چنين قلمروى به سر مىبرد ، زيرا اگر « وجود » ، آن گونه كه صوفيان پيوسته تكرار مىكنند ، به معنى « حضور » است ، تمامى ماجراى عرفانى متوجّه حضورى است كه زبان انسجام و قدرت استقرار خود در واقعيّت را از وزن و اعتبار آن مىگيرد . صوفى به گزاف سخن نمىگويد ، كلمات را ورد زبان خود نمىسازد ، در پناه تفحّصات انتزاعى نمىگريزد : مسخّر حضورى است كه زندگيش با آن يكى است ؛ سخن مىگويد تا اين حضور را بيان كند ، زيرا بر اين اعتقاد است كه منطبق نبودن سخن بر واقعيّت باريك‌ترين و بدترين شكل بت پرستى است . ژ . برك (  J . Berque  ) نوشته\r\n\r\n\r\n","description":"","footnote":"\r\n( 2 ) . بررسيى كه در اسناد سمپوزيوم بين المللى تاريخ فرهنگ اسلامى (  Actesd usymposiumintern ationald'histoir dela culturemusulmane  ) ، 1956 ، ص 274 تا 259 ، منتشر شده است .\r\n","page_name":" 2 ","page_number":18},
  {"content":"\r\n\r\nاست : « كلام عربى به سرزمين انسانها بيش از آن مىدهد كه حقّ آن است . مادّهء آن تقريبا همواره با زبان زندگى متفاوت است . » « 3 » « كلمهء » عربى صوفيان از اين بابت مستثنى است . مادّهء زبانشان از چه چيز جز زندگيى كه تجربه مىكنند ساخته شده است ؟ بى گمان به كلمهء « زندگى » همان معنايى را كه فرهنگ نويسان به آن مىدهند نمىدهند ، به همين سبب است كه آنها « معناى نوى به كلمات معمول در جامعهء خود مىدهند » . زندگى براى آنها به معنى كسى است كه در آنها زندگى مىكند ، و نامش « حقّ » است ؛ و تا زمانى كه زبانشان با اين حق چنان يكى نشده باشد كه حتى دو گانگى اساسى عالم و معلوم ( سوژه و اوبژه ) را نفى كند ، خود را صاحب اخلاصى كه طور وجودى ( يا به قول هايدگر  Seinart  ) آنهاست نمىدانند .\r\nحلّاج مىگفت : « بدان كه بنده‌اى كه توحيد خداى تعالى را مىگويد خود را اثبات مىكند ، و كسى كه خود را اثبات كند شرك خفى آورده است . خداى تعالى خود از زبان هر يك از آفريدگان خود كه بخواهد خود را توحيد مىگويد . » « 4 » تجربه‌اى كه اين سخن مهمّ بر آن مبتنى است تجربهء تزكيهء كامل است كه زبان با آن به نقش اوّليّهء خود باز مىگردد ، يعنى ضبط واقعيّت و تا آنجا كه ممكن است بيان آن با امانت . اين كار مستلزم آن است كه انسان از قدرت فاسد كننده‌اى كه در دگرگون ساختن چهرهء زبان دارد و با آن مىتواند انواع تعبيرهاى فريبندهء مبتنى بر دورويى درونى و لفّاظى خود را به آن بدمد ، چشم بپوشد ، و بنابراين ، از اينكه انسانى باشد كه « كلمه را مىگيرد و آن را چندگانه مىكند » « 5 » روى بگرداند و انسانى شود كه ، با يگانه كردن كلمهء خود ، خود را يگانه مىكند . اين است معنايى كه صوفيان به كلمهء « توحيد » مىدهند : نه تنها دستيابى به مفهوم انتزاعى يگانگى « مشهود » ( آن كه به يگانگى او شهادت داده مىشود ) با سخن ، بلكه همچنين و مخصوصا يگانه كردن سخن در يك كلمهء واحد « شاهد - مشهود » ، يعنى كلمه‌اى كه درعين‌حال هم دالّ بر « شاهد » است و هم دالّ بر « مشهود » .\r\nالبته به چنين قلّه‌هايى جز در لحظات بسيار نادر ممتاز ، يعنى لحظات « شطح » ، نمىتوان دست يافت ؛ ولى درهرحال آرمان مطمح نظر جهت راهى را كه به آن منتهى مىشود روشن مىكند .\r\nبه سعى صوفيان ، در سخن گفتن عربى ، زبانى حقيقى ، يعنى زبان تجربه ، پديد آمده است . البته شاعرى هست كه كلامى مىآفريند كه واقعيّت را مسخ مىكند . ولى شاعر عرب باديه‌نشينى است كه همچنان حسرت بيابان در دل دارد . سخنش از گذشته مىآيد و هيچ خبرى از آينده\r\n\r\n\r\n","description":"","footnote":"\r\n( 3 ) .  J . Berque , LesAra besd'hierademain , p .  173 .\r\n( 4 ) . اعلم أن العبد اذا وحّد ربّه تعالى فقد أثبت نفسه ، و من اثبت نفسه فقداتى بالشّرك الخفى و انّما اللّه تعالى هو الّذى وحّد نفسه على لسان من شاء من خلقه ( اخبار الحلاج ، شمارهء 62 ، ص 99 ) .\r\n( 5 ) . برك ، پيشگفته ، ص 13 .\r\n","page_name":" 3 ","page_number":19},
  {"content":"\r\n\r\nنمىدهد ؛ شاعر عرب گاه اسير لفّاظيى است كه همهمهء آن توهّم بيابانى مسكون به او مىدهد ، چنان كه گويى اين لفّاظى ذاتى زبان عربى است ، و گاه اسير ذهنى سراپا غرق در هيجان لحظهء حاضر . صوفى تسليم هيچ يك از اين ضعفها نمىشود . او كه از هر گونه « سوبژكتيويسم » آزاد است ، انسانى است كه به تدريج كه به يافت تجربهء خود مىرسد ( وجد ) زبان خود را هم مىيابد .\r\nبنابراين ، صوفى انسان واقعى انديش است ، زيرا انسان زندگيى است كه به تجربه دريافته شده است . شهودى كه صوفى از اين تجربه حاصل مىكند درست ضدّ « سوبژكتيويسم » است و تحليلى كه از آن مىكند به كلى فارغ از گرايش به اصالت دادن به امور نفسانى است ، بلكه تحليلى وجودى است ، به اين معنى كه واقعيّت را ، با هدايت آن در روشنايى وجدان ، مىسازد ، به قسمى كه تجربه و زبان در يك آن واحد زاده مىشوند . ابن سبعين ، عارفى كه تفكّر فلسفىاش از منابع تجربه مايه مىگرفت ، در سطورى با قوّتى فوق‌العاده امروزى چنين نوشته‌است : « مگو كه ما وجود را مىشناسيم و بر موجودات احاطه داريم ؛ بلكه بگو ما وجود را مىيابيم و در موجودات تصرّف مىكنيم و نياز به وصول به جايى داريم كه در آن همه چيز را در تو استجابت مىكنند . » « 6 »\r\nيافتن ( « وجد » ) هم براى خود بودن است و هم بيرون از خود بودن ؛ وجود داشتن در خود و در نزد ديگران است ؛ در آن واحد ، هم بودن است و هم عارف بودن . بنابراين سخن گفتن به زبان واقعيّت نيز هست ، زيرا عارف آنچه مىشود مىگويد و آنچه مىگويد مىشود ، و بدين ترتيب به « ماجراهاى كلمهء » « 7 » عربى توفيق آن را مىدهد كه ، در مراجعه به متعالى و ارتباط با خدا ، ماجرايى شود كه در آن الفاظ و اشياء ، كلمه و وجود ، يكى مىشوند .\r\nاين ملاحظات مقدّماتى توجيه اين معنى است كه چرا صوفيان مسلمان توجه مرا به خود جلب‌كرده‌اند و نشان‌مىدهد كه من در اين كتاب آنها را از چه وجوهى بررسى كرده‌ام .\r\nآشنايى با صوفيان براى من « لحظه » اى بود كه در آن چيزى « يافتم » . چون ، به حكم تقدير حاكم بر خاور نزديك ، ناگزير از قبول زبان عربى به عنوان زبان بيان ما فى الضّمير بوده‌ام ، در كمال وفادارى كوشيدم تا اين زبان را به عنوان زبان مادرى بپذيرم و در عين حال زبان فرانسه را به عنوان وسيلهء دستيابى به انديشهء خارجى بياموزم . در اندك زمان به تجربه نكته‌اى دريافتم كه بسيارى از مردم خاور نزديك دريافته‌اند : آن نكته اين است كه زبان فرانسه به من امكان مىداد كه در مناسبات خود با جهان واقع بيان ما فى الضّمير كنم ، و عربى مرا ناگزير از آن مىكرد كه عهده‌دار شخصيّتى ساختگى شوم و انديشهء خود را به زبانى بسپرم فرو بسته به روى\r\n\r\n\r\n","description":"","footnote":"\r\n( 6 ) . « و لا تقل : نعلم الوجود و نحيط بالموجودات ، بل تقول : نجد الوجود و نتصرّف فى الموجودات و نحتاج أن نصل الى دار يستجيب فيك الجميع » ( رسائل ، چاپ بدوى ، ص 133 ) .\r\n( 7 ) . برك ، پيشگفته ، ص 173 .\r\n","page_name":" 4 ","page_number":20},
  {"content":"\r\n\r\nخود كه كلمات آن اشياء را ، به جاى آنكه آشكار كند ، پنهان مىكرد . از خود مىپرسيدم كه آيا اين ناسازگارى با واقعيّت خاصّ زبان عربى است يا تنها نشانهء جهانى است كه از بيم نگاه كردن رو در رو به حقيقت حال خود و اذعان به انحطاط خود هويّت خود را از دست داده است .\r\nدر اين زمان بود كه پاسخ خود را در آشنايى با صوفيان يافتم . سر انجام با زبانى رو به رو شدم كه تمامى جوهر خود را از زندگى واقعى مىگرفت . زبان عربى زير قلم صوفيان ناگهان زبانى زنده و حقيقى و ابزارى شگفت‌انگيز براى تحليل تجربه‌اى غنى و اصيل مىشد . لفّاظى جاى به ايجاز مىسپرد و ابهام و تقريب جاى خود را به وضوح شگفت‌انگيز زبانى مىداد كه خود را با همهء گونه‌گونيهاى تجربهء محسوس منطبق مىساخت .\r\nالبته در اين زبان عرفانى دو نوع زبان هست : زبان « عبارت » و زبان « اشارت » . زبان عبارت زبانى است مبيّن و روشن و زبان اشارت القاء معانى است بدون گفتن آنها . ولى اين تمايز ، كه در نزد صوفيان اساسى است ، نه تنها نشانهء نقصى در زبان آنها نيست ، بلكه دقيقا نشان مىدهد كه تا چه حدّ آنها در زبان خاصّ خود روشن نگرند و تا چه حدّ بر آن تسلط دارند .\r\nدر حقيقت ، زبان اشارهء آنها زبانى نا منسجم و بى بند و بار نيست ؛ بلكه زبانى است در مرتبهء بلند رمز ( نماد ) و فقط به همين سبب است كه جنبهء « باطنى » (  esoterique  ) يافته است ، زيرا رمز تنها با كسى سخن مىگويد كه مىتواند آن را بگشايد . در مورد زبان « عبارت » ، يعنى زبانى كه درون را به بيرون « منتقل مىكند » و « مبيّن » چيزهايى است كه به تجربه دريافته شده است ، بايد گفت كه اصالت آن نشانهء نو بودن تجربه است ، و همين نو بودن تجربه است كه موجبات ابداع آن را فراهم آورده است . در حقيقت ، اگر اهل تصوّف خيلى زود اصطلاحاتى خاصّ خود به وجود آوردند و آن را بسط دادند تا بتوانند معنى الفاظ خود را براى مسلمانان ديگر تبيين كنند ، به كار گرفتن اين فن نشانهء واقع نگرى زبان آنها بود و نيز اين دغدغهء خاطر كه تحليلهايشان هر چه واضح‌تر باشد : اين را مىتوان نخستين صورت روح حقيقتا فلسفى در جهان اسلام دانست .\r\nبا اين همه ، زبان عرفانى زبانى مجرّد نيست ، بلكه زبانى است نو كه به كلمات قديم معنى ديگرى مىدهد .\r\nتجربهء عرفانى ، با ايجاد زبانى نو ، نوع نوى از انسان در اسلام به وجود آورده است ، و آن انسان پرومته‌اى « 8 » است كه به تنهايى ، در برابر جامعه‌اى كه او را طرد مىكند ( و او با « همّتى » كه محرّك زندگى اوست ، يعنى با يافتن معنى زندگى خود در خود ، از اين جامعه فراتر مىرود ) سرنوشت خويش را آگاهانه مىپذيرد . مقصود ما از اين سخن اشاره به غرور صوفيى مانند\r\n\r\n\r\n","description":"","footnote":"\r\n( 8 ) به موجب سخن شگفت‌انگيز عبد القادر گيلانى كه ابن تيميّه آن را نقل كرده است : « ولىّ آن است كه بر قدر مىشورد نه آن كه سر به فرمان او مىنهد » ( نگاه كنيد به : رسائل و مسائل ، جلد اول ، ص 166 ) .\r\n","page_name":" 5 ","page_number":21},
  {"content":"\r\n\r\nابو يزيد بسطامى نيست كه از « بازار صور » كه خدا مؤمنان را بدان فرا مىخواند با تحقير ياد مىكند ، بلكه مقصود ما كسانى است كه خاضعانه و صبورانه راه خود را در بيرون از جادّه‌هاى شريعت ادامه دادند و راهنمايى جز شعله‌اى كه در اعماق دلشان مىدرخشيد نداشتند . مسلمان انسانى است كه از شريعت اطاعت مىكند و در اين اطاعت به امنيّتى كه امّت به او مىدهد دست مىيابد . ولى صوفيى كه از شريعت فراتر مىرود تا مذهبى شخصى در پيش گيرد از اين امنيّت چشم مىپوشد و قبول خطر مىكند . زندگى او صورت « تراژيك » مىيابد ، زيرا با شكّ و حيرت آغاز مىشود ؛ در حقيقت ، اين زندگى ، به تدريج كه صوفى آن را آگاهانه مىپذيرد ، شك كردن در يقينهايى مىشود كه بناى امنيّت امّت بر آن نهاده شده است . حلّاج به يكى از مريدان خود مىنويسد : « اى فرزند ، خدا معنى ظاهر شريعت را از تو پنهان كند و حقيقت كفر را بر تو آشكار كند . زيرا معنى ظاهر شريعت كفر نهان است و حقيقت كفر معرفت آشكار است . پس ، سپاس خداى را كه خود را بر نوك سوزنى ، به هر كس كه بخواهد ، مىنماياند و خود را در آسمانها و زمين ، از هر كس كه بخواهد ، پنهان مىكند ؛ چنان كه يكى شهادت مىدهد كه « او نيست » و ديگرى شهادت مىدهد كه « جز او كسى نيست » . و امّا ، نه آن كه به نفى خدا شهادت مىدهد مردود است و نه آن كه به اثبات او شهادت مىدهد محمود . مقصود اين نامه اين است كه هيچ چيز را با خدا تفسير نكنى و هيچ چيز را با او قياس نكنى ، به دوست‌داشتن يا نداشتن او رغبت نكنى ، به اثبات او سخن نگويى و به نفى او ميل نكنى . و زنهار توحيد او نگويى ! » « 9 » اين متن شگفت‌انگيز تنها مسائلى از نوع مسائل خاصّ حلّاج را منعكس نمىكند ، بلكه سرنوشت دردناك رسالتهاى عرفانى در اسلام را هم نشان مىدهد . استقرار مجدّد « شريعت » ، هفت قرن پس از نسخ آن به دست مسيحيّت ، مفارقهء زمانيى بود كه ناگزير ، دير يا زود ، آگاهى مذهبى را با بن بست رو به رو مىكرد و صوفيان را بر آن مىداشت كه با پرسش مجدّد دربارهء خداى « شريعت » اين بن بست را بگشايند و دوباره در جريان تاريخ جاى گيرند . از اين رو خدايى كه آنها كشف مىكنند خدايى نيست كه زهد به وجود او شهادت مىدهد يا كفر وجود او را انكار مىكند : زبان اين و آن هر دو به انتزاع مىانجامد ، و حال آنكه صوفى از حقيقت قوت مىخورد . او از « ظواهر » فراتر مىرود و حق را در تجربه‌اى در مىيابد كه امر به سكوت مىكند\r\n\r\n\r\n","description":"","footnote":"\r\n( 9 ) . نگاه كنيد به متن عربى در : ماسينيون ، چهار متن (  Quatretextes  ) ، ص 72 ، شمارهء 38 كه از نسخهء سليمانيّه ، شمارهء 10288 ( برگ 360 الف ) و اخبار الحلاج ( ص 62 ) پيروى مىكند . ماسينيون در چهار متن از روايت قبلى اعراض كرده و روايت معتدل‌ترى را پذيرفته است كه در آن جملهء « لا تفسير بالله و لا تقاس منه » به صورت « لا تغتر بالله و لا تيأس منه » ( ص 85 ، شمارهء 41 ) در مىآيد . ترجمهء ما مبتنى بر نسخهء سليمانيه است و اندكى متفاوت با ترجمهء ماسينيون است كه در مصائب ، ص 256 ، ترجمه‌اى متفاوت با ترجمهء اخبار به دست مىدهد .\r\n","page_name":" 6 ","page_number":22},
  {"content":"\r\n\r\nتا زبان را آزاد كند و آن را به قسمى تغيير دهد كه بتواند چيزهايى را كه جز به طريق نماد نمىتوان گفت به ذهن آورد .\r\nآخرين صفحات كتاب دقيقا به همين موضوع نماد ، به عنوان نتيجهء تهذيبهايى كه تجربه در زبان به وجود مىآورد ، و بنابراين ، به زبان ، پايان مىيابد . اين نتيجه كه اوج تجربه‌اى خاصّ است در پايان تاريخى طولانى ، يعنى تاريخ تصوّف اسلامى در چهار قرن اوّل هجرى ، حاصل مىشود . در طىّ اين چهار قرن ، ذهن اسلامى در تجربه‌اى روحانى زيسته است كه اصالتى طبيعى و انسجامى درونى دارد ؛ اين اصالت و اين انسجام به محقّق امكان مىدهد تا حركت مستمرّ و تحوّل اين تجربهء روحانى را از نسلى به نسلى ديگر دريابد . ما كوشيده‌ايم تا اين تحوّل را با تدقيق در سه خصوصيّت آن ، يعنى واژگان ، تحليل فلسفى و بيان تمثيلى تعقيب كنيم . به عبارت ديگر ، ما تجربهء عرفانى را از سه جهت بررسى كرده‌ايم : از اين جهت كه پديد آورندهء واژگانى نو بوده‌است و از اين جهت كه نوعى روح تحليل وجودى به وجود آورده است ، و بالأخره از اين جهت كه در اسلام زبانى نو پديد آورده است ، يعنى زبان نماد .\r\nدر اين بررسى نمىتوانستيم جز از قرآن آغاز كنيم ، زيرا قرآن عناصر بنيادى ادراك دينى جهان را براى ذهن مسلمان فراهم مىكند . و امّا اين بررسى دربارهء قرآن را مىتوان به دو شيوه انجام داد . شيوهء نخست عبارت است از تحليل قرآن براى شناختن عناصر اوّليّهء زندگى عرفانى در آن و امكاناتى كه تأمّل در قرآن به مسلمان مىدهد تا به حيات دينى ، فراتر از صرف پيروى از ظواهر شريعت ، دست يابد . اين شيوه ، كه شيوهء ماسينيون و آربرى و ديگران « 10 » بوده است ، اين خطر را در بر دارد كه عاملى ذهنى وارد تحقيق مىكند كه ممكن است نتايج تحقيق را ، اگر مغلوط نكند ، بارى محرّف و كژمژ كند . زيرا تعبيرى كه غير مسلمان از قرآن مىكند تعبير خاصّ او در پرتو جهان فرهنگى و مذهبى خاصّ اوست . از كجا مىتوان دريافت كه آيا چنين تعبيرى همان تعبير مسلمانان است يا نه ؟ خواننده براى اطمينان از واقع بينى خود بايد كار بررسى را از سر بگيرد و اتقان نتايج به دست آمده را با مراجعه به قرآن تحقيق كند . به همين سبب است كه ما روش ديگرى برگزيده‌ايم و آن اين است كه پاسخ سؤال خود را ، به جاى آنكه مستقيما در قرآن بجوييم ، از امّتى كه قرآن را به عنوان كتاب مقدّس خود مىخواند جويا مىشويم . در هر كتابى آن را مىيابيم كه مىجوييم . بنابراين ، مهمّ اين است كه بدانيم كه امّت\r\n\r\n\r\n","description":"","footnote":"\r\n( 10 ) . اخيرا ، رينگ گرن (  Ringgren  ) ، در « دين خالص » ( «  ThepureReligion  » ) ، اورينس (  Oriens  ) ، شمارهء 15 ، 1962 ، ص 93 تا 96 و « مفهوم ايمان در قرآن » ( «  TheConceptiono fFaithintheKoran  » ) ، اورينس ، 1951 ، ص 1 تا 20 ؛ توشيهيكو ايزوتسو (  ToshihikoIzutsu  ) ، مفاهيم اخلاقى - مذهبى در قرآن (  Ethico - rel igiousConceptsin theQur'an . \r\n","page_name":" 7 ","page_number":23},
  {"content":"\r\n\r\nاسلامى به هنگام قرائت قرآن چه مىجويد و چه مىيابد . راهى كه اين روش بايد بپيمايد درازتر ، ولى در عوض مطمئن‌تر است . بر روى هم ، چون ما در منظره‌اى تاريخى جاى مىگيريم ، بايد به سرچشمه‌ها بازگرديم و قديمترين تفسيرهاى قرآن را بررسى كنيم .\r\nبه دلايلى كه پايين‌تر شرح خواهيم داد ، ما نخست تفسير مقاتل بن سليمان را اختيار كرده‌ايم و آن را موضوع نخستين فصل كتاب خود ساخته‌ايم . اگر اين تفسير اوّليّه كه مقاتل نمايندهء آن است عرفانى نيست ، به كلّى تحت لفظى هم نيست . ما نشان خواهيم داد كه اين تفسير وسيعا گشوده به روى قوّهء خيال است و در بطن خود عناصر استعارى و اساطيرى را ، كه همواركنندهء راه براى شرح و بسطهاى بعدى تفسير است ، مىپذيرد . مقاتل ، با روش « وجوه » ، معانى متعدّدى در قرآن كشف مىكند كه امكانات بسيارى در تفسير قرآن به دست مىدهد .\r\nتأويل هنگامى پديد مىآيد كه متنى معنايى سواى معناى ظاهرى يا لفظى در بر دارد . اين معنى ديگر را چگونه مىتوان كشف كرد ؟\r\nمقايسه ميان مقاتل و حكيم ترمذى ، كه هر دو كتابى دربارهء « وجوه » مختلف واژگان قرآنى نوشته‌اند ، در فصل دوم ، نشان خواهد داد كه چگونه تجربهء عرفانى ، با كشف ساختار معانى ، در آنجا كه معانى را در كنار هم و بيرون از يكديگر مىبيند ، به صورت اصلى در تأويل در مىآيد .\r\nتجربهء روحانى مفسّر را از قرائت خطّى يا طولى (  lineaire  ) به قرائت مبتنى بر درون نگرى يا استنباطى (  introspective  ) مىبرد كه قديم‌ترين نمونهء آن را مىتوان در تفسير امام جعفر صادق ( ع ) يافت و ما تفسير امام جعفر صادق ( ع ) را به تفصيل در بخش دوم همين فصل بررسى مىكنيم ، تنها نه به اين دليل كه اين تفسير تأثير بسيارى در محافل صوفيانه داشته است ، بلكه علاوه بر آن ، به سبب آنكه نشانهء آغاز تكوّن زبان عرفانى است كه به وضوح مىتوان آن را باز شناخت . آن گاه متوجّه مىشويم كه تفسير تمايل به گذشتن از قرائت استنباطى قرآن به تأويل مبتنى بر تجربه دارد . از آن پس ، مؤمن مسلمان تنها يك كتاب براى خواندن ندارد ؛ دو كتاب دارد ، و يكى را در پرتو ديگرى مىخواند . ولى تجربه به تدريج كه غناى بيشترى مىيابد ، زبانى خاصّ خود به وجود مىآورد و اندك اندك با استفاده از واژگان قرآنى به ابداع اصطلاحات خاصّ كه بيشتر مناسب مقتضيات تحليل است روى مىآورد . فصل سوم به اين گونه تأويل مبتنى بر تجربه اختصاص دارد ، تأويلى كه شقيق بلخى و خرّاز نمايندگان آن‌اند . تحليل مبسوط واژگان خرّاز نشان مىدهد كه در آن چه چيزهايى از واژگان قرآن حفظ شده است و چه چيزهايى در واژگان تجربه نو است ؛ مراجعه به اصطلاحات ترمذى اين تحليل را تقويت مىكند .\r\nولى تازگى زبان تجربه و واژگان آن تنها در فصل آخر به تفصيل خواهد آمد كه در آن\r\n\r\n","description":"","footnote":"","page_name":" 8 ","page_number":24},
  {"content":"\r\n\r\nرساله‌اى از نورى و نيز آثار نفّرى بررسى خواهد شد . زبان نورى هنوز زبانى استعارى و آغشته به تذكارهاى قرآنى است ، ولى زيباترين فقرات رسالهء نورى فقراتى است كه او در آنها با مراجعه به تجربه ، استعاراتى به وجود مىآورد كه چندان فاصله‌اى با نمادهاى حقيقى ندارد .\r\nبه عكس ، آثار نفّرى ما را مستقيما به قلمرو نمادها مىبرد . با اين آثار است كه زبان حقيقى تجربهء عرفانى زاده مىشود ، زبانى كه با آنچه صوفى در آن زيسته است يكى مىشود ، زبانى كه در وجدان صوفى به صورت زبانى در عين حال هم زبان خدا و هم زبان انسان بلندى مىگيرد .\r\nتحقيق ما ، به اين ترتيب ، ما را از طرحهاى اوّليّهء تفسيرى كه هنوز در جستجوى هويّت خود بود به نوع كاملى از زبان عرفانى مىبرد ؛ اين زبان در طى چهار قرن ، كه عصر شكل خاصّى از تصوّف بود و مىتوان آن را تصوّف كلاسيك ناميد ، استحاله يافته است .\r\nبايد گفت كه نويسندگانى كه ما در اين بررسى انتخاب كرده‌ايم عمدتا نويسندگانىاند كه آثارشان هنوز ناشناخته يا لااقل چاپ نشده است ، « 11 » و اين توجيه غيبت نامهاى بزرگى مانند حسن بصرى ، محاسبى ، جنيد و حلّاج است . نفّرى ، كه ما اهمّيّت بسيار به او داده‌ايم استثنايى بر اين قاعده است ، زيرا اثر او به اهتمام آربرى تصحيح و ترجمه شده است . با اين همه ، در اين مورد نيز بخت به ما يارى كرد تا متونى چاپ نشده بيابيم و شواهد خود را با افزوده‌اى ارزشمند پرمايه‌تر كنيم . ولى بايد اذعان كنيم كه معيارى كه انتخاب ما بر اساس آن صورت گرفته است لاجرم محدوديتهايى و در نتيجه نارساييهاى مهمّى در كار ما پديد مىآورد . از اين رو بايد تصريح كنيم كه اين تحقيق تنها دنباله‌اى است بر آنچه قبل از ما دربارهء عرفان اسلامى نوشته شده است . مقصود ما از اين سخن اين نيست كه خواندن اين كتاب تنها خاصّ متخصّصان است . به عكس ، مىخواهيم به اين وسيله توجّه همهء كسانى را كه اهميتى براى ماجراهاى وجدان بشرى قائل‌اند ، از فيلسوفان و متكلّمان هرگونه اعتقادى ، به اين موضوع جلب كنيم . ولى ، از همان آغاز ، تحقيق خود را به صورت تكمله‌اى بر كتابهاى استادانهء كسانى كه بر ما فضل تقدّم دارند طرح ريزى كرديم . در اينجا بايد به دو كتاب كه كتاب ما ارتباط نزديكى با آنها دارد اشاره كنم : يكى كتاب تحقيق در مبادى اصطلاحات عرفان اسلامى « 12 » لوئى ماسينيون و ديگرى كتاب درياى جان « 13 » هلموت ريتر .\r\nكتاب تحقيق كه قبل از جنگ جهانى 1914 پايان يافته بود و در سال 1922 انتشار يافت مطالعه در باب اصطلاحات صوفيه ، على الخصوص اصطلاحات حلّاج ، را وجههء همت خود\r\n\r\n\r\n","description":"","footnote":"\r\n( 11 ) . يا به كوشش ما در اثناى فراهم آمدن اين كتاب چاپ شده است .\r\n( 12 ) .  Essaisurles originesdulexiqu ethechniquedelam ystiquemusulmane \r\n( 13 )  DasMeerder Seele \r\n","page_name":" 9 ","page_number":25},
  {"content":"\r\n\r\nساخته بود . اين كتاب در حقيقت تكرار و بسط بعضى از نتايجى بود كه ماسينيون در اثر ديگر خود به نام مصائب « 14 » حلّاج به آنها رسيده است . ماسينيون در اين دو كتاب مطالب اساسى مربوط به انديشهء مذهبى اسلامى در سه قرن اول هجرى را ، با قوّت تحليل و تركيب اعجاز آميزى ، باز گفته است . هر چند در تحقيقات او جايگاه اصلى از آن بررسى شخصيّت حلّاج است ، مع الوصف اين تحقيقات تقريبا شامل تمامى فرهنگ اسلامى است ، كه نويسنده همهء وجوه آن را بررسى مىكند و جنبش تصوّف و در نتيجه حلّاج را در بطن آن جاى مىدهد .\r\nتنها بخشى از تحقيق مربوط به تحليل اصطلاحات صوفيه است كه ماسينيون سر چشمه‌هاى آنها را عمدتا در قرآن مىيابد . بقيهء اثر ، با ترسيم طرح تاريخ « نخستين رسالتهاى عرفان در اسلام » ، در حقيقت نخستين تأليف (  synthese  ) تاريخ تصوّف اسلامى از آغاز آن تا مرگ حلّاج ( 309 / 922 ) است . در حالى كه اسلاف « 15 » ماسينيون پيشگامانى بودند كه جاى جاى جهانى را كه از همه سو برايشان ناشناخته بود كشف مىكردند ، او به يمن اسناد استثنايى و موهبت كم نظير همدلى خود يكباره كليد مدينهء عرفانى اسلامى را يافته و در آن خيابانهاى وسيعى گشوده است . از همان آغاز خود را شهروند اين مدينه ، كه زندگى آن زندگى او مىشد ، احساس كرده است ، و آنچه او در توصيف اسرار آن گفته همچنان به قطعيّت خود باقى است .\r\nتحقيق ، پنجاه سال پس از انتشار خود ، همچنان بهترين راهنما براى مطالعهء مبانى عرفان اسلامى است . در خطّ آن نمىتوان از آن فراتر رفت ، تنها مىتوان آن را كامل‌تر كرد .\r\nكتاب ماسينيون را مىتوان به دو بخش با ساختار متفاوت تقسيم كرد . بخش اول كه شامل دو فصل و يك نتيجهء كلّى است به مسائل مشخصى كه مورد بحث شرقشناسان بوده است و ماسينيون دوباره به سراغ آنها مىرود تا ، به يارى اسناد تازه و مخصوصا با فهم تازه‌اى از اسلام ، آن گونه كه پيروان آن در آن زندگى مىكنند ، آنها را بررسى كند . در ميان اين مسائل از همه مهمتر مسئلهء منشأ تصوّف و تأثيراتى است كه تصوّف از خارج پذيرفته است . ماسينيون با تحليل عميق واژگان و مخصوصا ساختارهاى تجربه نشان‌مىدهد كه هر چند « اقتباسهايى لفظى » از خارج در ميان بوده‌است ، با اين همه تصوّف اصالتى از آن خود دارد كه خاصّتا اسلامى و عربى ، يعنى قرآنى ، است . او به نتيجهء زير مىرسد كه از آن پس در جهان شرقشناسان حسن قبول يافته است : « بررسى دقيق و ممتدّ قبلى به ما امكان مىدهد كه تأييد كنيم كه عرفان اسلامى در مبدأ و بسط خود نشأت يافته از قرآن است كه مسلمانان دائم آن را\r\n\r\n\r\n","description":"","footnote":"\r\n( 14 )  La Passion \r\n( 15 )\r\n Kremer , Becker , Goldziher , Macdonald , Nicholson , Fischer , SnouckHurgronje , AsinPalacios , etc . \r\n","page_name":" 10 ","page_number":26},
  {"content":"\r\n\r\nخوانده‌اند و در آن تأمّل و بدان عمل كرده‌اند . » اين نتيجه ، سپس در فصل سوم ، با بررسى سلسله « نتايج كلّى » اى كه « اصالت جبلّى عرفان اسلامى » را نشان مىدهد تقويت مىشود .\r\nدر حقيقت ماسينيون چه در « آداب عبادى » يا استعارات تصوّف يا « توازى تنگاتنگ بسط شريعت و طريقت » يا تكفير صوفيان به حكم مفتيان و متكلّمان ، و چه در شطح يا احاديث قدسى از فرموده‌هاى الهى بيرون از قرآن ، « نشانه‌هاى انكار ناپذير تفكّر شايان توجّهى مىبيند ، و نيز كوششى در درونى كردن و تتميم واژگان قرآنى با اعمال عبادى كه قديم‌ترين كوشش براى سازگار كردن زبان عربى با روش استنباطى روانشناختى و در نتيجه با كلام اخلاقى ، و به عبارت ديگر نخستين طرح ايجاد زبانى انتقادى براى مسائل فلسفى است » .\r\nهدف بخش دوم كتاب ماسينيون كه فصول چهارم و پنجم آن را تشكيل مىدهد اين است كه ، از طريق مطالعهء نخستين گرايشهاى مسلمانان به عرفان ، نشان دهد كه اين درونى كردن واژگان قرآنى چگونه صورت گرفته و چگونه به تدريج اصطلاحات صوفيه پديدآمده‌است . و اين برنامهء وسيعى است كه با تأسّف بايد گفت كه ماسينيون نتوانسته است جز طرحى از آن را به دست دهد و تنها خطوط اساسى تحقيقى را رسم كرده است كه فقط خود او ، به يمن نبوغ و وسعت دانش خود ، مىتوانسته است آن را به خوبى به پايان ببرد . لااقل موانع را از پيش پا برداشته و خيابانهايى گشوده و علائم اصلى در راههاى تحقيق در اين زمينه را نصب كرده است .\r\nتوانسته است در صد و هفتاد صفحه ، به سبكى كه بيشتر به اشارت تعلّق دارد تا به عبارت ، اساس مشخّصات « شخصيتهاى برجستهء تصوّف اسلام در آغاز آن » را يك جا گرد آورد و تحقيق دربارهء بعضى از اين شخصيتها تا دور جاى و تقريبا تا حدّ استقصا پيش رفته است ، از اين گونه است تحقيق دربارهء حسن بصرى ، ابن كرّام و مذهب او و با يزيد بسطامى و جنيد . درمورد ديگران ، چه به سبب آنكه آثارشان براى او ناشناخته بود ، و چه به سبب آنكه غناى آثارشان بيش از آن بوده است كه بتوان در چند صفحه بررسى كرد ، از طريق القاء خطوط اساسى تعاليمشان در چند يادداشت موجز ، كه مانند برقى از قلمش جستن كرده ، به نشان دادن شخصيتشان اكتفا كرده است . به قسمى كه پس از او كافى است كه اين برق قلم را كه به هيچ وجه خاموش نشده‌است گرفت و با روشنى آن راه را بازيافت و همراه او بر جاى پاى « سالكان » ى كه به گفتهء نفّرى « بلا طريق » به سوى خدا رفته‌اند گام نهاد .\r\nما كوشيده‌ايم تا ، به پاس خاطرهء كسى كه در زمانى كه دربارهء آثار [ ابو عبد اللّه محمّد 
  ] بن عبّاد رندى كار مىكرديم راهنماى ما بود ، چنين كنيم . وانگهى همهء آنچه از چهل سال پيش تا كنون ، در شرق و غرب دربارهء عرفان نوشته‌اند ، از دور و نزديك ، با الهامات اين كتاب بزرگ\r\n\r\n","description":"","footnote":"","page_name":" 11 ","page_number":27},
  {"content":"\r\n\r\nيعنى تحقيق نشان داده شده‌است . ما با الهام از روش ، و هم از دورنماهايى كه او گشوده است ، بر خود فرض دانسته‌ايم كه با افزودن اسناد تازه‌اى ، كه ماسينيون نمىشناخته يا چنان كه سزاوار بوده بررسى نكرده است ، كار تحقيق او را دربارهء بعضى از شخصيتهاى عرفان اسلامى تكميل كنيم . اسنادى كه او نمىشناخته است عبارت است از : وجوه مقاتل ، نظاير القرآن و كتاب معرفة الاسرار حكيم ترمذى ، آداب العبادات شقيق بلخى ، رسائل خرّاز و مقامات القلوب نورى . همهء اينها متون عمده‌اى است كه امكان مىدهد كه تا اندازه‌اى تصوّر ماسينيون را دربارهء اهميت حلّاج در پيشرفت اصطلاحات تصوّف و اصول عقايد اسلامى تصحيح كنيم . در حقيقت ، آثار ترمذى و نورى و خرّاز نشان مىدهد كه در راه تحليل تجربهء عرفانى مدّتها پيش از حلّاج گامهاى بسيار بلندى برداشته شده بوده است ، و اگر زندگى او با سرنوشت فوق العاده‌اى رقم خورده است ، به عكس ، آثار او ، در مقايسه با آثار پيشينيان او يا دوستان او ، چندان استثنايى و زبان او چندان اصيل نبوده است .\r\nاگر ما ترجيح داده‌ايم كه ، به جاى تعقيب بسط و تكامل موضوعات عمده از طريق ادبيّات صوفيانه ، كار خود را محدود به تحليل بعضى از اين آثار كنيم به اين دليل است كه پس از تحقيق اثر ديگرى منتشر شده است كه مورّخ عرفان اسلامى بايد آن را در نظر بگيرد ؛ مقصود ما كتاب درياى جان (  DasMeerderSeele  ) هلموت ريتر است .\r\nماسينيون در سال 1954 در ديباچهء چاپ دوّم تحقيق خود نوشت : « هيچ اثر جامعى هنوز برنامهء تحقيق اصطلاح شناختى و روانشناختى سال 1922 ما را پى نگرفته است . » سال بعد ، اسلام شناس بزرگ آلمانى با نشر كتاب سترگى كه دقيقا تحقيق اصطلاح شناختى و روانشناختى دربارهء مجموع موضوعاتى است كه عرفاى مسلمان به آنها پرداخته‌اند ، انتظار او را برآورد .\r\nالبته چنين تحقيقى هدف مستقيم پروفسور ريتر نبود . عنوان فرعى كتاب او ، يعنى انسان و جهان و خدا در حكايات فريد الدّين عطّار (  Mensch , WeltundGOttind enGeschichtendes FariduddinAttar  ) نشان مىدهد كه نويسنده مىخواهد معنى انسان و خدا و جهان را در حكايات استعارى شاعر بزرگ ايرانى ، متوفّى در آغاز قرن هفتم / سيزدهم ، بررسى كند ، ولى چنان كه خود در مقدّمه اذعان مىكند « اين حكايات . . . ، موضوعات جهان روحانى عرفان اسلامى و تديّن در اسلام را به تفصيل منعكس مىكند » ، و در پى آن مىگويد : « از اين زاويه است ، يعنى به عنوان گواه اين جهان و اين تديّن است كه اين حكايات معرّفى خواهد شد . »\r\nبنابراين ، نبايد سخنان نويسنده را به معنى لفظى آنها گرفت ، هنگامى كه مىگويد « از بررسى تاريخى هر يك از موضوعات به منظور استخراج ريشه‌هاى تاريخى آنها » كه عطّار آنها را بسط داده « چشم پوشيده » و به ارائهء « توضيحات تاريخى ، در مواردى چند ، براى تسهيل فهم و\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nجهت يا بى » اكتفا كرده است . در حقيقت ، اين توضيحات شامل انبوهى از اطّلاعات است ، چنان كه در بيشتر موارد ، اين توضيحات به صورت رساله‌هايى حقيقى دربارهء مسائل درآمده است . به سخن دقيق‌تر ، هلموت ريتر از طريق آثار عطّار ، كه موضوعات مهمّ عرفان اسلامى را مىگيرد و آنها را مطابق با نبوغ خاصّ خود بسط مىدهد ، گاه با بازگشت به سرچشمه‌هايى كه اين موضوعات از آنها جوشيده است و گاه با تعقيب تحوّل آنها در آثار بعد از عطّار ، ما را به قول خودش از « لايه‌هاى چهارگانهء تديّن اسلامى » مىگذراند ، لايه‌هايى كه ممكن است در زمان واحد وجود داشته باشد ، ولى با اين حال چهار سطح وجدان مذهبى اسلامى را تشكيل مىدهد . نويسنده در پايان كتاب خود راه طىّ شده را با توصيف اجمالى هر يك از اين لايه‌ها از نظر مىگذراند و مىنويسد : « در لايهء اوّل ، هدف زندگى و كوشش زاهدانهء مورد نظر مذهب سنّت عبارت از پذيرفته شدن در درگاه رحمت خدايى شخصى است ، پروردگارى كه خطاها و گناهان مخلوقات و بندگان خود را مىبخشايد و آنها را ، پس از خروج از اين جهان ، در بهشت خود مىپذيرد ، در لايهء دوّم ، انقطاع از غايات اينجهانى و روى آوردن به آرمان والاى دين ، موافق با مرحلهء قبلى تصوّف ، موضوع اصلى تدّين است . در لايهء سوم كه لايهء تكامل عرفان عاشقانه است شوق انسان متوجّه به خداى « فى نفسه محبوب » است : غايت همهء اشتياقات دل مشاهدهء جمال وجه ذوالجلال او يا اتّصال به او از طريق فناى خويشتن است . و بالأخره لايهء چهارمى هست كه لايهء قائل به وحدت وجود الهى است كه در آن هدف عبارت از محو شدن در خدا يا وجود محض و سرچشمهء همه چيز است . »\r\nريتر نيز مانند عطّار علاقه‌اى خاصّ به مطالعهء دو لايهء اخير دارد ، و قدم به قدم انديشهء او را تعقيب مىكند . فصل عشق او ، اگر نخواهيم جز به آن اشاره كنيم ، شرح كاملى از همهء آرائى است كه در اين باره صادر شده است ، ولى ريتر بيش از آن با تاريخ نخستين و دومين لايهء پارسايى آشناست كه بخواهد آنها را از حيطهء تحقيق خود كنار بگذارد . « 16 » آنچه او آن را از روى تواضع « توضيحات تاريخى » مىخواند در حقيقت « مختصر عرفان » ى است كه حاصل يك عمر تحقيق اوست ، عمرى كه نويسنده در طىّ آن تقريبا همهء نوشته‌هاى مربوط به عرفان اسلامى ، از چاپ شده و چاپ نشده به زبانهاى عربى و فارسى و تركى ، را مطالعه كرده است .\r\nما نمىتوانستيم در طرحى كه براى مطالعات خود ريخته بوديم از توجّه به چنين كتابى صرف نظر كنيم . ولى در حالى كه تحقيق ماسينيون مستقيما به ما الهام بخشيده ، كتاب ريتر بررسى ما را از جهت سلبى هدايت كرده است ، به اين معنى كه به ما نشان داده است كه چه\r\n\r\n\r\n","description":"","footnote":"\r\n( 16 ) . او تحقيق عميقى به اين تاريخ اختصاص داده است كه در مجلهء  DerIslam  با عنوان تحقيق در پارسايى اسلامى ( (  Studienzurislam ischenFromigkeit  ) ، بيست و يكم ، 1933 ، ص 1 تا 66 انتشار يافته است .\r\n","page_name":" 13 ","page_number":29},
  {"content":"\r\n\r\nكارهايى را ، به سبب آنكه صورت گرفته است ، نبايد كرد . و به همين سبب است كه ما ، به جاى تعقيب تحوّل تصوّف از طريق بررسى چند موضوع مهمّ ، كه زمانى درنظر داشتيم ، ترجيح داديم كه براى شناختن همين تحوّل در درونى شدن تدريجى واژگان قرآنى و تتميم آن با تجربه‌اى كه زبان خاصّ خود را پديد آورده است ، آثار چند صوفى بزرگ را تحليل كنيم .\r\nپاريس ، پنجم ژوئن 1969\r\n\r\n","description":"","footnote":"","page_name":" 14 ","page_number":30},
  {"content":"\r\n\r\n\r\n1 . تفسير قرآنى و پيدايش زبان عرفانى\r\nكلاباذى در تحقيق دربارهء مبادى تكوّن اصطلاحات خاصّ تصوّف اسلامى ، در درون تجربهء عرفانى ، قانونى كشف مىكند كه بالضّرورة و منطقا موجب پيدايش زبانى باطنى (  esoterique  ) شده است . او در كتاب تعرّف خود مىگويد : تجربهء صوفيانه سلسلهء متواليى از مقامات است « و هر مقامى را آغازى است و نهايتى و ميان ايشان ( مقامات ) احوالى است متفاوت ، و هر مقامى را علمى است و هر حالى را اشارتى است ، و با علم هر مقامى اثبات و نفى است ؛ و چون مقامات مختلف باشد و هر مقام را بدؤ و نهايت احوال مختلف باشد ، [ پس 
  ] هر چه به يك محل ثابت شود به ديگر محل نفى شود ، و آنچه به اين محل نفى شود به ديگر محل ثابت شود » . « 1 »\r\nسالكى كه « حال » ى را تجربه مىكند ، چون از مقام قبلى گذشته است ، آنچه را در مقام قبلى حقيقت مىدانسته است نفى مىكند ، و به مقتضاى حقيقت « حال » كنونى خود سخن مىگويد :\r\nآنچه اكنون حقيقت آن نفى مىشود در مقام قبلى حقيقت آن نفى نمىشد ، همچنانكه آنچه اكنون حقيقت آن اثبات مىشود در مقام بعدى ديگر حقيقت آن اثبات نخواهد شد . از اين رو ، وقتى كه پيغمبر ( ص ) مىفرمايد : « لا ايمان لمن لا امانة له » ( ايمان نيست آن را كه امانت نيست ) ، نفى او زبان حال كسى است كه به مقام امانت رسيده است ، نه كسى كه هنوز در مقام اعتقاد يا تصديق است . كسى كه به مقام امانت رسيده يا از آن در گذشته باشد « نفى » پيغمبر ( ص ) را در مىيابد ، زيرا اين نفى همان است كه خود او نيز آن را تجربه كرده است ؛ ولى كسى كه هنوز در مقام اعتقاد يا تصديق است ، اگر سخن پيغمبر ( ص ) را برمورد خود تطبيق كند ، از دريافتن آن عاجز مىماند . صحابهء پيغمبر ( ص ) كه مخاطب اين سخن او بودند آن را دريافتند ، زيرا آنها به\r\n\r\n\r\n","description":"","footnote":"\r\n( 1 ) . ابو ابراهيم مستملى بخارى ، شرح التعرف لمذهب التصوف ، انتشارات اساطير ، ربع سوم ، ص 1146 ، 1147 ، 1148 . - م . در ترجمه و شرح « ثم لكلّ مقام بدؤ و نهاية و بينهم احوال متفاوته و لكلّ مقام علم و الى كلّ حال اشارة و مع كلّ مقام اثبات و نفى و ليس كلّ ما نفى فى مقام كان منفيا فيما قبله و لا كلّ ما اثبت فيه كان مثبتا فيما دونه » .\r\n","page_name":" 15 ","page_number":31},
  {"content":"\r\n\r\nمقام امانت رسيده بودند ، و پيغمبر ( ص ) نيز بر احوال مستمعان مشرف بود و « دانست كه ايشان مراد من مىدانند ، و سخن مجمل براند بى بيان و تفسير » . « اما آن كس كه مشرف نباشد بر احوال سامعان و عبارت كند از مقامى ، و در آن مقام نفى و اثبات كند ، جايز باشد كه در شنوندگان كسى باشد كه به آن مقام نرسيده باشد كه اين قائل خبر مىدهد ، [ و 
  ] آنچه قائل اثبات مىكند ، در مقام خويش ، منفى باشد ، در مقام سامع ؛ يا آنچه قائل نفى مىكند ، در مقام خويش ، مثبت باشد ، در مقام سامع ، و در وهم سامع چنان افتد كه او اثبات را نفى كرد يا نفى را اثبات كرد . او را مخطى خواند يا مبتدع ، و باشد كه كافر خواند . » « 2 »\r\nبنابراين ، سوء تفاهم ميان سالكى كه از تجربهء قبلى خود سخن مىگويد و مؤمنى كه تجربهء او را در نيافته است اجتناب ناپذير است . زيرا اين سوء تفاهم زادهء نفس تجربهء صوفيانه است ، چه تجربهء صوفيانه اثبات و نفى دائم است ، و عبارت است از گذشتن مدام از نفى محتواى تجربهء قبلى به اثبات محتواى تجربهء كنونى .\r\nسپس كلاباذى نتيجه مىگيرد كه « چون كار بر اين جملت بود كه ما ياد كرديم ، كه مقامات خلق مختلف بود ، و در هر مقامى نفى و اثبات بود ، و نفى اين مقام اثبات آن مقام بود ، و اثبات آن مقام نفى اين مقام بود ، و از مستمعان كس بود كه به آن مقام نرسيده بود ، روى نبود به او سخن گفتن از مقامى كه خبر ندارد ، تا گوينده را به كفر و بدعت و ضلالت منسوب نكند ، و از اهل بازداشتن روى نبود . تدبير كردند اين طايفه ، و در علم خويش ميان يكديگر الفاظى نهادند كه اهل آن مذهب معنى آن الفاظ بدانستند ، و آنها كه نااهل بودند لفظ بشنيدند و معنى ندانستند ؛ تا اهل به مراد رسيدند و نااهل محروم بماندند » . « 3 »\r\nبه عبارت ديگر ، وضع اين زبان اصطلاحى به اهتمام صوفيان به منزلهء كوششى است براى اجتناب از سوءتفاهمى كه زبان تجربهء عرفانى لامحاله ميان ايشان و غير ايشان به وجود مىآورد . صوفيان ، به جاى آنكه بكوشند تا زبان خود را به سطح فهم همه كس فرود آورند ، ترجيح داده‌اند كه ، با پوشاندن انديشه‌هاى خود در لفّافهء الفاظ خاصّ راز آشنايان ، خود را از گزند هر گونه پيش آمد ناگوارى در امان نگاه دارند . بعضى از متكلّمان از ابن عطاء ( متوفّى 309 / 922 ) پرسيدند : « چه بوده است شما را ، اى صوفيان ، كه الفاظى اشتقاق كرده‌ايد كه بر شنوندگان غريب گشته است و زفان معتاد به جاى بگذاشته‌ايد ؟ و اين از دو بيرون نيست ، يا تمويه مىكنيد ، و حق را تمويه به كار نيايد . درست گشت كه حق با شما نيست ، يا در مذهبتان عيبى\r\n\r\n\r\n","description":"","footnote":"\r\n( 2 ) . همان ، ص 1151 . - م .\r\n( 3 ) . همان ، ص 1156 ، در ترجمه و شرح « فلمّا كان الامر كذلك اصطلحت هذه الطائفة على الفاظ فى علومها تعارفوها فيما بينهم و رمزوا بها فادركه صاحبه و خفى على السّامع الذى لم يحل مقامه » ( همان ، ص 1156 . - م ) .\r\n","page_name":" 16 ","page_number":32},
  {"content":"\r\n\r\nو عوارى هست كه پوشيده مىكنيد . » ابن عطا جواب داد : « اين ازبهر آن كرديم كه ما را بر اين غيرت مىآيد ، از بهر آنكه بر ما عزيز بود و نخواستيم كه غير طايفهء ما را از آن شراب بهره‌اى باشد . » . . . و اين شعر بگفت :\r\n اذا اهل العبارة سائلونا * اجبناهم بأعلام الاشاره\r\nنشير بها فنحصلها غموضا * تقصّر عنه ترجمة العباره \r\n« چون اهل عبارت از ما سؤال كنند / ايشان را به علامتهاى اشارت جواب دهيم / اشارت كنيم به آن معنى باطن تا آن را حاصل كنيم پوشيده / كه ترجمهء عبارت از او مقصّر آيد » ( شرح تعرف ، ربع سوم ، ص 1158 تا 1162 ) .\r\nاز سخنان بسيار مجمل كلاباذى چنين برمىآيد كه زبان اصطلاحى صوفيّه زادهء ضرورتى است كه ذاتى طبيعت تجربهء عرفانى است ، چه تجربهء عرفانى را نمىتوان به جماعتى از صاحبان ايمان با مشربهاى متعدّد انتقال داد ، بى آنكه سوءتفاهمهايى به وجود آورد و در نتيجه دير يا زود به نزاعهاى عقيدتى منجر شود .\r\nشك نيست كه كلاباذى در اين توضيح به حوادث تاريخى مشخّصى ، نظير حادثه‌اى كه موعظهء حلّاج پيش آورد ، نظر داشت . صوفيانى كه ضدّ حلّاج نبودند او را سرزنش مىكردند كه « اسرار حق را هويدا مىكرد » ، يعنى مىكوشيد تا محتواى تجربهء دينى خود را به نامحرمان انتقال دهد ؛ به همين سبب سوءتفاهمى و در پى آن اختلافى پديد آمد كه او را بر سر دار برد . ولى درست به همين سبب كه كلاباذى در توضيح خود به لحظهء تاريخى مشخصى نظر دارد ، بايد گفت كه تنها بخشى از دلايلى كه براى توجيه پديد آمدن اين زبان اصطلاحى اقامه مىكند درست است . ايرادى كه به اين توضيح مىتوان گرفت اين است كه افق تاريخى را در تمامى آن در نظر نمىگيرد و تاريخ ممتدى را تنها در يكى از لحظات روند آن خلاصه مىكند . البته كلاباذى حق دارد كه بر صفت ديالكتيكى تجربهء عرفانى و سوءتفاهمهاى احتمالى ميان صوفيان و غير ايشان تأكيد كند : چه غير صوفى مىكوشد تا حقيقت زبان صوفى را تا سطح حقيقت خود فرود آورد ، و صوفى هم حقيقت او را انكار مىكند ، زيرا خود از حقيقت او فراتر رفته است . با اين همه ، حقيقت اين است كه لحظه‌اى كه در آن صوفى احساس نياز به انتقال تجربهء خود به ديگران مىكند ، متأخّر از لحظهء ديگرى است كه در آن از تجربهء خود آگاهى مىيابد . و امّا پرواضح است كه تجربه نمىتواند بدون آنكه زبانى براى خود به وجود آورد به سطح آگاهى بيايد . آن طور كه از سخن كلاباذى بر مىآيد ، زبان نه بيرون از تجربه است و نه متأخّر از آن ؛ علاوه بر آن ، تحت فشار ضرورتهاى اجتماعى نيز ، كه البته نقشى دارد ، به طور مصنوعى به وجود نمىآيد ؟\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nزبان حقيقى ، يعنى زبانى كه تجربهء اصيلى را در خود دارد ، همزمان با وجود تجربه و در همان حركتى كه تجربه را به آگاهى مىبرد به وجود مىآيد .\r\nبنابراين براى دريافتن اين معنى كه چگونه در اسلام زبان اصطلاحى صوفيانه‌اى پديد آمد ، بايد به فراتر از دوران اختلافات ، يعنى به زمانهاى اوّليهء نشو و نماى خود تجربه بازگشت تا بتوان به روندى كه موجب شده است متفكّران اسلامى به ايجاد زبان تازه‌اى ، متفاوت با « زبان معتاد » روى آورند پى برد .\r\nامّا بايد گفت كه اين زبان زبان مطلقا تازه‌اى نيست ، زيرا هيچ تجربه‌اى سر از ذهنى كه تهى از مفاهيم مشخّص باشد بر نمىآورد . اين معنى اگر در هنر يا در فلسفه صادق باشد ، در اسلام به طريق اولى صادق است ، زيرا در اسلام وجدان مذهبى تنها در صورتى به وجود مىآيد كه زبان مشخّصى را كه قرآن در دسترس او مىگذارد جذب وجود خود كند . مىدانيم كه در اسلام همه چيز از قرآن آغاز مىشود و همه چيز بايد به قرآن باز گردد ، و هرچه چنين نباشد ، اگر كفر غير قابل تحمّل نباشد ، دست كم بدعت مشكوكى است . بنابراين ، در قرآن است كه زبان تصوّف اسلامى نشو و نما مىيابد ، و اين زبان ، با همهء اصطلاحى بودن يا اصطلاحى شدنش ، بايد به نحوى منشأ قرآنى خود را ، اگر نه از لحاظ صورت ، دست كم از لحاظ محتوا نشان دهد .\r\nاين سخن تازگى ندارد ، و حتى از وقتى كه مسئلهء منشأ جنبش تصوّف در اسلام را مطرح كرده‌اند ، بس كه مورد بحث و بررسى و قبول و انكار قرار گرفته ، ملال آور شده است . قصد ما اين نيست كه بر سر اين مشاجرهء معروف كه ماسينيون گفتنيهاى آن را گفته است بازگرديم .\r\nولى قصد ما ، با توجّه به دلبستگى شايان اهميّت متصوّفه به قرآن ، اين است كه ، در اينجا ، كهن‌ترين متون را بررسى كنيم تا از رهگذر آنها راهى را كه تأمّل قرآنى مسلمانان اوّليّه در پيش گرفته است بيابيم و در اين تأمّل نشو و نماى زبانى را كه رفته رفته زبان اصطلاحى تصوّف اسلامى خواهد شد قدم به قدم دنبال كنيم . اين قصد بدين معنى است كه ما ، در نزاعى كه مدافعان قرائت تحت‌اللفظى قرآن را در برابر هواداران قرائت مجازى - علىالاجمال : فقها و صوفيان - قرار مىدهد ، پيشاپيش جانب هيچ يك را نمىگيريم ، بلكه به متون كهن مراجعه مىكنيم تا ببينيم كدام يك از اين دو نحوهء قرائت اصيل‌تر و وفادارتر به قرآن است .\r\nمىدانيم كه فقها كه قرآن را از نظر لغوى يا فقهى مىخوانند قرائت استعارى صوفيان را به عنوان بدعتى كفر آميز و مخالف قرآن محكوم مىكنند . در حقيقت چون نگرش مبتنى بر تقيّد مفرط آنان به ظاهر شرع بر اسلام رسمى تسلّط يافته و تقريبا به صورت نگرش مألوف اسلامى در آمده است ، صوفيان ، در چشم‌تاريخ ، چهرهء فرقه‌اى كم و بيش مخالف دين يافته‌اند ، و قرائت قرآن آنان قرائتى متأخّر و بيگانه از اسلام نخستين تلقّى شده است .\r\n\r\n","description":"","footnote":"","page_name":" 18 ","page_number":34},
  {"content":"\r\n\r\nاگر در زمان ما ، دانشمندان اسلام شناس ، با جانبدارى از انتقاد فقها از صوفيه ، چنين قضاوت نمىكردند كه اين انتقاد براى طرد كامل تفسيرهاى عرفانى قرآن كافى است ( زيرا هيچ يك ارزشى براى فهم درست اين كتاب مقدّس ندارد ) چنين بحثى تنها نوعى اهمّيّت ديرين شناختى مىداشت . از جملهء اين دانشمندان بلاشر (  R . Blachere  ) است كه در ضمن بررسى ارجمند و پر مايه خود در كتاب مقدمه بر قرآن « 4 » ( در فصل « منابع تفسير اسلامى » ) مىنويسد : « بنابراين ، ديگر هيچ توجّهى به رساله‌هاى تفسيرى عرفانى نمىشود . اين رساله‌ها ، كه مبتنى بر تفسير استعاريى است كه به كلّى مطرود مذهب اهل سنّت (  orthodoxie  ) است و در آنها از بحث لغوى و نحوى خبرى نيست ، سلسله تفسيرهايى است كه متن قرآنى را از معنى مصرّح و حقيقى آن تهى مىكند و به جاى آن تفسيرهاى رمزى مىنشاند » ( ص 213 ) . اگر اين مترجم نامدار قرآن جانب قرائت فقها را در برابر قرائت صوفيان مىگيرد و تفسير عرفانى را تفسيرى مىداند كه قرآن را از حقيقت آن تهى مىكند ، به دليل آن است كه « وحى نازل بر محمد ( ص ) مىبايست منطبق بر ذهنيّت و سطح فكر جماعتى باشد كه مخاطب وحىاند . . . به نظر مىآيد كه انديشه در قرآن اساسا عينى و انضمامى است . اسلام در طول تاريخ خود صحّت اين مدّعا را نشان مىدهد ، زيرا در نهايت امر تفسير صرفا استعارى صوفيان محكوم دانسته شده است » ( ص 219 ) .\r\nبلاشر در پايان اين متن نشان مىدهد كه در اين انتخاب مىخواهد به مذهب اهل سنّت وفادار بماند و در تفسير قرآن خود تفسيرى را محل اعتنا بداند كه به هيچ وجه « از مفاهيمى كه در آغاز قرن اوّل / هفتم در حجاز حاكم بود » ( ص 219 ) انحراف نمىجويد .\r\nدر نتيجه گيرى از اين بحث ، مىنويسد : « در ميان تفسيرهاى متعدّد ، ظاهرا بهتر است تفسيرى مورد توجّه قرار گيرد كه ، با اكتفا به مفهوم عينى قرآن ، تفسيرى را كه به ذهن محمد ( ص ) و معاصران مكّى و مدنى او و بدويان مىآمده و نيز آنچه مورد توجّه قديمترين تفسير سنّتى بوده است بهتر معرّفى مىكند » ( ص 220 ) .\r\nآيا اگر اين ارجاع به « قديمترين تفسير سنّتى » را به اين معنى بگيريم كه تفسير عرفانى حق ندارد ، آن نيز ، خود را وارث اين تفسير بسيار كهن سنّتى بداند ، انديشهء بلاشر را بد فهميده‌ايم يا از آن تجاوز كرده‌ايم ؟ اينجاست كه ما به گره مسئله بر مىخوريم ، زيرا آنچه ما مورد سؤال قرار مىدهيم ترجيحات شخصى بلاشر نيست . وقتى كه او مىنويسد « از اين دو تفسير استعارى و تفسير تشبيهى (  a nthropomorphiste  ) ، هميشه تفسير اخير بر آن ديگرى ترجيح دارد » ، ما حق او را در ترجيح يكى بر ديگرى محترم و مشروع مىشماريم . ولى آنچه مورد\r\n\r\n\r\n","description":"","footnote":"\r\n( 4 ) .  Int roductionauCoran \r\n","page_name":" 19 ","page_number":35},
  {"content":"\r\n\r\nسؤال ماست دانستن اين معنى است كه آيا يكى از اين دو تفسير بيش از ديگرى حق دارد كه خود را قديمترين تفسير سنّتى و بنابراين بهترين معرّف صدر اسلام بداند ، كه گواه روح حقيقى قرآنى بوده است ؟\r\nبه عبارت ديگر ، و براى آنكه هر گونه شائبهء مشاجره جويى را از خود دوركرده باشيم ، مىگوييم كه در اينجا مسئلهء مورد توجّه ما ، به دليل اينكه به مسئلهء تكوّن اصطلاحات عرفانى در اسلام مربوط است ، اين است كه آيا اين تفسير استعارى كه به يمن نهضت تصوّف در اسلام تسنّن نشو و نما يافته و اصطلاحات عرفانى در آن پرورده شده است - زيرا در اسلام ، چنان كه گفتيم ، همه چيز از قرآن آغاز مىشود - ريشه در قديمترين تفسير قرآنى دارد ، يا ، چنان كه فقها مىگويند ، بدعتى بعدى است كه علل آن را ، چنان كه بعضى گفته‌اند ، بايد در جاى ديگرى جز در اسلام جستجو كرد ؟\r\n\r\n1 . مقاتل ، نخستين مفسّر بزرگ\r\nبه چنين پاسخى نمىتوان جز با مراجعه به كهن‌ترين متون تفسيرى كه خود گواه قديمترين سنّت اسلامى بوده‌اند پاسخ گفت . ولى به كدام متون بايد مراجعه كرد ؟ ما اين مسئله را با نوعى تشويش مطرح مىكنيم ، زيرا آگاهيم كه با طرح آن به راه ناشناخته‌اى كشانده مىشويم كه هيچ راهنمايى به يارى ما نخواهد آمد . هر چند اين سخن عجيب مىنمايد ، ولى بايد بگوييم كه تاآنجا كه ما مىدانيم هيچ كس تا كنون كوششى براى مطالعهء منظّم محتواى اين رساله‌هاى تفسيرى بسيار كهن به كار نبرده است . با اين همه ، به روشنى نزديكتر مىبود ، اگر ، به جاى آنكه مدام از تأثير انديشه‌هاى بيگانه در تصوّف از خود سؤال كنيم ، به منابع اسلامى و مخصوصا به تفاسير قرآنى باز مىگشتيم تا از نزديك آراء مذهبى آنها را تحليل كنيم و ببينيم كه آيا ، اتفاقا ، اين تفاسير نطفه‌هاى چيزى را كه بعدها به صورت انديشه‌هاى بزرگ عرفانى شكوفا خواهد شد در بر ندارد ؟ البتّه كتاب گولدتسيهر (  Goldzihers  ) ، تحت عنوان گرايشهاى تفسير قرآنى اسلامى « 5 » ، كه در سال 1920 انتشار يافت ، در دست است و ما وقتى سخن از گرايشهاى تفسير عرفانى در ميان است به آن مراجعه خواهيم كرد . ولى با كمال تأسّف بايد گفت كه مفسّران عرفانيى كه گولد تسيهر دربارهء آنها مطالعه كرده متعلّق به عصرى نسبة متأخّرند و بيش از آن متأثّر از فلسفهء نو افلاطونىاند كه بتوانند نمايندگان تفسير اسلامى اوّليّه باشند : غزالى و ابن عربى و عبد الرّزاق كاشانى براى كسى كه در جستجوى آن است كه بداند گرايشهاى روحانى مذهبانهء تفسير اسلامى ، قبل از تولّد مكاتب تفسيرى متخصّص و سخت\r\n\r\n\r\n","description":"","footnote":"\r\n( 5 ) .  DieRichtu ngenderIslamisch enKoranauslegung . \r\n","page_name":" 20 ","page_number":36},
  {"content":"\r\n\r\nمتأثّر از پيشرفتهاى اعتقادى ، كدام است ، هيچ كمكى نمىكند .\r\nبه اين دلايل ، و به رغم دشواريهاى اين كار ، در اين فصل نخست مىكوشيم تا گرايشهاى اين تفسير اوّليّه را باز شناسيم و ببينيم كه آيا اين تفسير اوّليّه شامل عناصرى از اين تفسير « استعارى يا استنباطى » اى نيست كه متصوّفه را از بابت آن سرزنش مىكنند و مىگويند كه آنها آن را اختراع كرده‌اند تا ياوه‌هاى بدعت آميز خود را جانشين محتواى محسوس و ملموس قرآن كنند ؟\r\nما ، براى نيل به اين هدف ، بررسى يكى از كهن‌ترين تفاسيرى را كه تا كنون به دستمان رسيده است ، يعنى تفسير مقاتل بن سليمان ( متوفّى 150 / 767 ) « 6 » ، را انتخاب كرده‌ايم . چنين انتخابى ممكن است مايهء تعجّب شود ، و ما خود ، از پيش ، از مسائلى كه اين انتخاب بر خواهد انگيخت آگاهيم . آيا مقاتل ، اين مرد زيدى مذهب در سياست و مرجئى مذهب در كلام ، مىتواند آيينهء تمام نماى تعاليم تسنّن باشد ؟ هانرى لائوست (  HenriLaoust  ) موقعيّت او را در جهان تسنّن چنين خلاصه مىكند : « نويسندگان سنّى از او به انحاء مختلف سخن گفته‌اند ، گاهى به شدّت به او تاخته‌اند و گاهى هم ، به مناسبت ، از ثقه بودن او ياد كرده‌اند » . « 7 » حال ببينيم واقعا او چگونه كسى بوده است ؟\r\nاز شرحى كه صاحب تاريخ بغداد « 8 » دربارهء او مىآورد و بيشتر مورّخان بعدى بيش و كم همان را در نوشته‌هاى خود آورده‌اند ، چنين بر مىآيد كه در مقاتل دو شخصيّت وجود دارد كه محافل سنّى مذهب كهن دربارهء آنها به نحوى بسيار متفاوت داورى كرده‌اند . او از يك سو مفسرّ قرآن است و از سوى ديگر محدّث . از اين بابت كه مفسرّ است ، از چند استثنا كه بگذريم ، بر روى هم گواهى گواهانى كه خطيب بغدادى نقل مىكند بيشتر ستايش آميز است . در درجهء اوّل سخن معروف شافعى است كه ظاهرا گفته است : « همهء مردم ذمّه دار سه كس‌اند : مقاتل در تفسير ، زهير بن ابى سلمى در شعر و ابو حنيفه در كلام » ( ص 161 ) . از احمد بن حنبل كه در قضاوتهاى خود همواره سخت محتاط بود دربارهء مقاتل پرسيده‌اند ، در جواب گفته است : « او كتابهايى نوشته است كه دربارهء آنها چون و چرا كرده‌اند ، ولى به عقيدهء من تا اندازه‌اى از علم قرآن آگاه بوده است » ( ص 161 ) . با اين همه ، به نوشتهء ابن خلّكان ، ابن حنبل در اوضاع و\r\n\r\n\r\n","description":"","footnote":"\r\n( 6 ) . مقاتل در بلخ ، واقع در خراسان به دنيا آمد ، در مرو به موعظه پرداخت ، سپس براى تدريس به بغداد رفت و در بصره بدرود زندگى گفت . گفته‌اند كه او در بيروت نيز اقامتى داشته است . نگاه كنيد به : دايرة المعارف اسلام ، مقالهء « مقاتل » ( «  Mukatil  » ) كه در آن منابع كتابشناختى داده شده است ، ولى نويسندهء مقاله هيچ يك از آثار مقاتل را نمىشناسد .\r\n( 7 ) .  Lessch ismesdansl'Islam , p .  77 .\r\n( 8 ) . جلد سيزدهم ، ص 169 - 160 .\r\n","page_name":" 21 ","page_number":37},
  {"content":"\r\n\r\nاحوال ديگر گفته است : « از مقاتل صاحب تفسير خوش ندارم چيزى روايت كنم » « 9 » كه البته ممكن است مقصود او روايت حديث باشد . بايد گواهى ابن مبارك ( متوفّى 180 / 798 ) را هم كه حنفى متمايل به تصوّف بوده است نقل كنيم كه گفته است : « چه عالى مىبود تفسير مقاتل ، اگر خودش هم مرد ثقه‌اى بود » . « 10 » ابن مبارك در اين عبارت دو انتقادى را كه از مقاتل مفسرّ مىكردند خلاصه مىكند : از يك سو او را سرزنش مىكردند كه با مسيحيان و يهوديان مشورت مىكند و اظهار نظرهاى آنها را در زمينهء تفسير مىپذيرد « 11 » ، و از سوى ديگر ، مىگفتند كه او از تفسيرهاى اسلاف خود غير مستقيم ( « بلا سماع » ) ، و بدون ذكر اسناد ، اقتباس مىكند ، و بدگمانى ابن حنبل و ابن مبارك هم از همين جا سرچشمه مىگرفت .\r\nمفسّران بعدى از اين بابت كمتر متوقّع بودند ، و به همين سبب است كه مثلا ثعلبى ( متوفّى 427 / 1035 ) و بغوى ( متوفّى 510 / 1117 ) هيچ ترديدى روا نمىدارند در اينكه مقاتل را در زمرهء ثقات در تفسير ، و در كنار ابن عبّاس و قتاده و مجاهد و حسن بصرى ، به شمار آورند . « 12 » از همه پرمعنىتر روش ملطى ( متوفّى 377 / 986 ) است كه بخش بزرگى از كتاب تفسير المتشابه مقاتل را در تنبيه خود نقل كرده است و كوثرى از اين بابت او را سخت به باد ملامت مىگيرد . « 13 » بعضى ديگر نيز مانند قشيرى و خرگوشى يا كراميان غالبا بى هيچ پرده پوشى سخنان او را در آثار خود آورده‌اند . « 14 »\r\nوضع مقاتل در مقام يك محدّث به گونه‌اى ديگر است . صاحب تاريخ بغداد كه به نظر نمىآيد با مقاتل مخالف باشد تنها گواهيهايى را ذكر مىكند كه حمله به اوست و در آنها او دروغگو و جاعل خوانده شده است . البتّه به ندرت محدّثانى مىتوان يافت كه آنها را جاعل نخوانده باشند ، ولى معلوم مىشود كه مقاتل مخصوصا بسيار ناشى بوده كه خود را در عين ارتكاب جعل\r\n\r\n\r\n","description":"","footnote":"\r\n( 9 ) . وفيات الاعيان ، چاپ قاهره ، جلد چهارم ، ص 343 .\r\n( 10 ) . تاريخ بغداد ، ص 164 . همين موضع را ابن عيينه ( متوفى 198 / 814 ) نسبت به او داشته است . به كسى كه تعجب مىكند از اينكه در خانهء او كتابى از مقاتل مىبيند و از او مىپرسد كه آيا تفسيرهاى قرآنى مقاتل را « روايت مىكند » پاسخ مىدهد : « نه ، ولى من به آنها مراجعه مىكنم و از آنها استفاده مىكنم » ( همان ، ص 162 ) .\r\n( 11 ) . نويسندهء تاريخ بغداد به اين سرزنش ، كه ابن خلكان آن را از قول ابن حيّان بستى ( متوفى 355 / 965 ) نقل مىكند ، اشاره‌اى ندارد . نگاه كنيد به : وفيات ، ج 4 ، ص 343 .\r\n( 12 ) . نگاه‌كنيد به مقدّمهء تفسيرهاى آنها ، يعنى الكشف و البيان ثعلبى و معالم التّنزيل بغوى . ثعلبى نيز در قصص الانبياء خود بارها از مقاتل نقل قول كرده‌است ( ص 11 ، 71 ، 148 ، 149 ، 156 ، 168 ، 221 ، و جز اينها ) .\r\n( 13 ) . نگاه كنيد به مقدمه بر چاپ تنبيه ، ص 4 .\r\n( 14 ) . قشيرى ، كتاب كنز اليواقيت ، نسخهء خطى موزهء بريتانيا 11340 ؛ خرگوشى ، كتاب المسائل و الأجوبه ، نسخهء خطى موزهء بريتانيا 6773 ؛ مكتب‌كرامى ، نسخهء خطى بى نام موزهء بريتانيا 8049 ( نگاه كنيد به ماسينيون ، تحقيق ، ص 267 و بعد ) .\r\n","page_name":" 22 ","page_number":38},
  {"content":"\r\n\r\nگير انداخته است . حكايت زير نشان مىدهد كه از نزديك مراقب كار او بوده‌اند : شخصى به نام عيسى بن يونس حكايت مىكند كه « من دربارهء حديثى از مقاتل سؤال كردم ؛ مقاتل گفت كه آن را از ضحّاك گرفته است ؛ چند روز بعد ، از او دربارهء همان حديث سؤال كردم ، در پاسخ گفت كه آن را از عطاء گرفته است ؛ سپس چند روز بعد نزد او بازگشتم و باز دربارهء همان حديث از او سؤال كردم ، و او جواب‌داد كه آن را از ابو جعفر يا كسى ديگر گرفته است ( ص 165 ) . به دلايلى از اين قبيل و به سبب آنكه ابن عيينه سخت شك داشت در اينكه مقاتل ضحّاك را ديده باشد ، محدّثانى مانند بخارى و نسائى همگى يك جا احاديثى را كه مقاتل روايت كرده است باطل خوانده‌اند . بعلاوه او را سرزنش مىكردند كه آشكارا به تشبيه فاحشى اعتقاد داشته و همين باعث شده‌است كه ابو حنيفه بگويد : « ما از مشرق دو عقيدهء سخيف گرفته‌ايم : يكى عقيدهء جهم است كه صفات الهى را انكار مىكرد و ديگرى عقيدهء مقاتل كه خدا را به صورت انسان تصوّر مىكرد . » « 15 » اين سرزنش نبايد بى پايه بوده باشد ، زيرا مقاتل را در تمامى طول تاريخ ، تا زمان كوثرى ، يك دم رها نكرده است ؛ كوثرى فرض كسانى را كه مىپنداشتند دو مقاتل وجود داشته است ، يكى مفسرّ و ديگرى مشبّه ، رد مىكند . با اين همه ، در آثار مقاتل ، آن گونه كه به دست ما رسيده است ، هيچ اثرى از اين تشبيه فاحش كه به او نسبت مىدهند ديده نمىشود .\r\nممكن است او در آثار جدالى (  polemique  ) اى كه بر ضدّ جهم و قدريان نوشته به گونه‌اى ديگر بوده است ؛ ولى اين آثار ظاهرا مفقود شده است . « 16 »\r\nاين بود موقعيّت مقاتل در جهان تسنّن ، موقعيّت دوگانه‌اى كه در قضاوتى كه خاورشناسان در حقّ او كرده‌اند منعكس است . در حقيقت ، اگر پلسنر (  Plessner  ) « 17 » با صراحت جانب سنّت طلبان را مىگيرد و به شدت از مقاتل انتقاد مىكند ، در عوض ، ماسينيون او را « نخستين مفسّر بزرگ قرآن » ( مصائب ، ص 520 ) مىخواند و ترديد نمىكند در اينكه بنويسد : « روش او در تفسير حجّت بود » . « 18 » همچنين بايد از عقيدهء بلاشر ياد كنيم كه مؤيّد ما در اين احساس بوده است كه اگر در اين تحقيق مقاتل را راهنماى خود كرده‌ايم راه خطا نپيموده‌ايم . در حقيقت بلاشر ، در ضمن بحث دربارهء مفسّران شيعى قرآن مىنويسد : « احتمال مىرود كه قديمترين\r\n\r\n\r\n","description":"","footnote":"\r\n( 15 ) . ص 164 . به موجب منبع ديگرى كه ذهبى آن را نقل مىكند ، ابو حنيفه همچنين گفته است : « جهم در ردّ تشبيه تا آنجا مبالغه كرده است كه گفته است « خدا هيچ نيست » ، و مقاتل هم در جهت اثبات آن تا آنجا مبالغه كرده‌است كه خدا را شبيه مخلوقاتش دانسته‌است » ( ميزان الاعتقاد ، جلد سوم ، ص 196 ) .\r\n( 16 ) . ماسينيون مىنويسد : « او در فقه زيدى بود و در كلام ، به نحوى افراطى ، با جهم مخالفت مىورزيد » ( مجموعه  recueil  ، ص 194 ) .\r\n( 17 ) . مقالهء پيشگفتهء « مقاتل » ، دايرة المعارف اسلام .\r\n( 18 ) . مجموعه ، ص 194 .\r\n","page_name":" 23 ","page_number":39},
  {"content":"\r\n\r\nمفسّران ، كه البتّه آثارشان يا در دست نيست يا هنوز به چاپ نرسيده است ، از شيوه‌اى صرفا سنّتى پيروى مىكردند . مثلا ، آثار مقاتل ، چنان كه از ظواهر امر برمىآيد ، مىبايست ادامهء تعاليم مكتب ابن عبّاس بوده باشد ، عناصر ثابت تفسيرى « 19 » اى كه از او مىشناسيم دقيقا در خط عقايد اهل سنّت است ( مقدمه ، ص 214 ) .\r\nو بالأخره بايد بگوييم كه آنچه ما را مخصوصا بر آن داشته‌است تا مقاتل را انتخاب كنيم اين معنى است كه يكى از آثار او را حكيم ترمذى ( متوفّى 285 / 898 ) در دست گرفته و نقد كرده است . تلاقى اين دو انديشهء بزرگ چيزى نيست كه بتوان به سهولت از آن گذشت ، و شايستهء آن بود كه توجّه ما را به خود جلب كند . خاصّه آنكه موضوع اين تلاقى ، چنان كه در فصل آينده خواهيم ديد ، دقيقا همين واژگان مذهبى قرآنى است كه ما در اينجا مىكوشيم تا قديمترين تعبير آن را روشن كنيم روايات اسلامى چندين اثر را به مقاتل نسبت‌مىدهند كه سه اثر از ميان آنها با نسخه‌هايى كه در كتابخانه‌هاى ما نگهدارى مىشود منطبق است . اينها عبارت‌است از :\r\nالف . تفسير خمسمائة آية من القرآن « 20 » ، ب . التفسير الكبير « 21 » ، ج . كتاب الوجوه و النّظائر . « 22 »\r\nما بررسى كتاب الوجوه را به فصل بعد موكول مىكنيم . گولد تسيهر در اصالت كتاب اوّل شك كرده است ، ولى پس از بررسى معلوم شده است كه قسمت اعظم اين كتاب جز خلاصه يا گزيده‌هايى موضوعى از تفسير كبير نيست ، و بنابراين ، اصالت كتاب تفسير كبير است كه بايد مورد بررسى قرار گيرد .\r\nوانگهى ، هر دو اثر با يك سلسله اسناد آغاز مىشود كه عبارت است از : ابوبكر محمّد بن زياد الشهرزورى ، ابو عبدالله محمّد بن على زاريج ؟ ، عبدالخالق بن حسن ، عبدالله بن ثابت بن\r\n\r\n\r\n","description":"","footnote":"\r\n( 19 ) .  constantes . interpretatives  اصطلاحى است كه ماسينيون با آن قواعد تفسيرى مقاتل را ، در متنى كه ملطى از او نقل كرده و خود متن مصحّح آن را در مجموعه ، ص 195 به بعد ، آورده‌است ، بيان مىكند . همچنين نگاه كنيد به تنبيه ، ص 80 - 55 .\r\n( 20 ) . تاكنون از آن تنها نسخهء خطّى لندن ، موزهء بريتانيا ، 6333 شناخته شده است .\r\n( 21 ) . از اين اثر چندين نسخه در دست است ، مخصوصا نسخه‌هاى : حميديه 58 ( كه نسخهء بسيار زيبايى است ) ، كوپريلى 143 ، حسن حسنو 17 ، سرز 245 ، فيض الله 79 .\r\n( 22 ) . نسخه‌هاى خطى با يزيد 651 و امانت 2050 ، كه هيچ يك تاريخ ندارد ، ولى هر دو خوب نگهدارى شده است . ( گويا تفاسير مقاتل ، هر سه يا بعضى از آنها ، در سالهاى اخير در مصر چاپ شده است ، منتها نسخه‌هاى آنها را جمع كرده‌اند . - م . )\r\n","page_name":" 24 ","page_number":40},
  {"content":"\r\n\r\nيعقوب المقرى ، پدر او ، هذيل بن حبيب ابو صالح الزيدانى « 23 » ، و مقاتل . براى ما ممكن نبوده است كه هويّت همهء آنها را مشخّص كنيم ، ولى تاريخ بغداد سه حلقهء آخر آنها را كه از همه مهمترند معرّفى كرده است . در حقيقت ، در تاريخ بغداد از قول عبد الله بن ثابت آمده است كه او در نسخه‌اى از كتاب تفسير كبير ، متعلّق به پدرش ، اين گواهى را ديده است : « من اين كتاب را در سال 190 ، در بغداد ، در درب السّدره ، از آغاز تا انجام ، از هذيل ابو صالح به روايت از مقاتل بن سليمان شنيده‌ام » . « 24 » تاريخ بغداد دربارهء همين هذيل مىگويد : « او كتاب تفسير مقاتل را روايت كرد » ( ج 14 ، ص 78 ) . و امّا هذيل در طىّ تفسير بسيار پايبند عينيّت است . دست كم نه بار ، پس از نقل احاديث و حكايات تهذيبى از ابن عباس و منابع ديگر ، تصريح مىكند كه : و لم اسمع مقاتل ، يعنى از مقاتل نشنيده‌ام ( كه اين را نقل كند ) . دوبار هم استطرادى را كه ، در آن از رأى مفسّران مختلف ياد مىكند ، با عبارت نرجع الى مقاتل ، يعنى بازگرديم به مقاتل ، پايان مىدهد كه حاكى از پايبندى او به اين معنى است كه مطلبى را كه از آن استادش نيست با متن مخلوط نكند .\r\nدر تأييد اصالت اين تفسير ، استوارتر از آنچه گفتيم دلايلى است كه مىتوان از گواهيهاى بيرونى آن يا از طريق مقايسهء آن با آثار ديگر مقاتل استخراج كرد . در درجهء اول ، در اين تفسير بخش بزرگى از عناصر ثابت تفسيرى مىيابيم كه سابقا ماسينيون آنها را از تنبيه ملطى گرفته و تصحيح كرده است . جاى آن نيست كه مانند ماسينيون از خود بپرسيم كه آيا اين « عناصر ثابت » از خود تفسير كبير يا از تفسير خمسمائة آيه نيامده است . ملطى خود معلوم كرده است كه آنها را از تفسير المتشابه گرفته است ، عنوانى كه ابن نديم در فهرست كتابهاى مقاتل به صورتى متمايز از دو اثر ديگر ( تفسير كبير و تفسير خمسمائة آيه ) ذكر كرده است .\r\nسپس گواهى ثعلبى را در دست داريم كه معمولا او را نويسنده‌اى جدّى و بسيار مطّلع دانسته‌اند . « 25 » او در قصص الانبياء خود غالبا از مقاتل نقل قول مىكند و همهء منقولاتش كم و بيش دقيقا از تفسير كبير گرفته شده است كه متن آن در دست است . به حكم اين دلايل مىتوانيم بنا را بر صحّت انتساب اين تفسير به مقاتل بگذاريم و آن را به عنوان شاهدى از كهن‌ترين سنّت تفسيرى اسلام به كار بريم . « 26 » از اين نظر است كه مقاتل مورد توجّه ماست ،\r\n\r\n\r\n","description":"","footnote":"\r\n( 23 ) . تاريخ بغداد ، به جاى زيدانى ، دندانى آورده است ، در حالى كه نسخهء خطى تفسير خمسمائة آيه موزهء بريتانيا نسبتى براى او ذكر نمىكند .\r\n( 24 ) . جلد چهاردهم ، ص 79 .\r\n( 25 ) . بروكلمان (  Brockelmann  ) ، در ضمن مقايسهء ثعلبى با كسائى مىنويسد : آثار ثعلبى خارج از تفسير قرآن است و جنبهء عالمانه دارد ، ولى كسائى نمايندهء كامل ويژگيهاى طبقهء « قصّاص » است » ( دايرة المعارف اسلام ، مقالهء « كسائى » ) .\r\n( 26 ) . در نسخهء خطى موجود در كتابخانهء كوپريلى به شمارهء 143 دو گواهى زير را كه به دست متألّهان اهل تسنن نوشته -\r\n","page_name":" 25 ","page_number":41},
  {"content":"\r\n\r\nزيرا به ما امكان مىدهد كه در تاريخ تفسير قرآنى به نيمهء اوّل قرن دوم هجرى بازگرديم كه در پروردگى دانشهاى مختلف مبتنى بر فرهنگ اسلامى سهمى قاطع داشته است . در اين عصر ، مسلمان چگونه قرآن مىخواند ، با چه روح و روشهايى آن را تفسير مىكرده ، چه متنها و چه موضوعهايى بيشتر محلّ توجّهش بوده و زبانى كه با آن محتواى مذهبى قرآن را توضيح مىداده تا چه حدّ پروردگى داشته است : تفسير مقاتل به ما امكان مىدهد كه تصوّرى از اين معانى داشته باشيم .\r\nاين تحقيق به خصوص از آن جهت ارجمند است كه مدارك اندكى از نسلهاى پيشين بر جاى مانده است و دربارهء آنها هم ما جز گواهيهاى متأخّر چيزى در دست نداريم . اگر خصوصيات اثرى مانند اثر مقاتل را ملاك داورى قرار دهيم به اين نتيجه مىرسيم كه بايد قوّت فكرى نسلهاى نخستين اسلامى نسبة رشد يافته باشد . در حقيقت ، آنچه در بادى امر در تفسير او به چشم مىخورد كمالى است كه انديشهء اسلامى در روش تفسيرى خود بدان دست يافته است .\r\nاين كه مىبينيم مقاتل « قواعد دقيقى در تفسير قرآنى » ( ماسينيون ) تدوين مىكند نشان مىدهد كه ما ديگر در مرحلهء « آزمايش و خطا » ها نيستيم . مقاتل به يقين در كار خود از دست آورد سنّت بهره جسته است ، و سنّت نيز بايد به نوبهء خود از آورده‌هاى خارجى غنا يافته باشد كه بتواند در زمانى به اين كوتاهى روش تفسيريى به اين پروردگى بيابد . « 27 »\r\nاين روش كدام است ؟ پيش از آنكه آن را در جاى خود بگذاريم ، بايد سخنى چند دربارهء جهتگيريهاى مهم تفسير اسلامى بگوييم . به طور كلّى و براى آنكه خطوط اساسى مطلب را رسم كنيم مىتوان گفت كه تفسير قرآنى ، بر حسب آنكه حاصل كار مسلمان سنّى ، شيعى يا صوفى باشد ، در سه جهت متفاوت تكامل يافته است .\r\n\r\n\r\n","description":"","footnote":"\r\n- شده است مىخوانيم : « من تصديق مىكنم كه اين كتاب تفسير مقاتل است ، و اين اطمينان در پى جستجوهايى كه در كتابهاى مفسّران كرده‌ام و دريافته‌ام كه اين كتاب با آنها مطابقت دارد براى من حاصل شده است » ؛ « شك نيست كه اين كتاب تفسير مقاتل بن سليمان است : پس از تحقيق معلوم شد كه بسيارى از احاديث نقل از آن است . » هلموت ريتر ( .  H Litter  ) كه با نسخهء حميديه 58 آشنايى يافته است از آن نام مىبرد بى آنكه در اصالت آن ترديد كند ( نگاه كنيد به  Der Islam  ، هفدهم ، 1928 ، ص 249 ) .\r\n( 27 ) . اين تحوّل سريع منحصر به زمينهء تفسير نيست . آن را مثلا در فقه و علم لغت و نحو نيز مىبينيم ، به قسمى كه مىتوان سخن البرايت (  w . f . albright  ) دربارهء هر تحول فرهنگى را دربارهء اسلام نيز صادق دانست . او مىنويسد : « وقتى كه فرهنگى جاى خود را به فرهنگ ديگر مىدهد ، تقريبا هميشه با يك تغيير ناگهانى ، يا يك « موتاسيون » حقيقى روبه‌رو مىشويم ، آن گاه در يك نسل تغييراتى روى مىدهد كه در غير اين صورت ممكن بود پس از گذشت هزار سال روى دهد .\r\nمثلا در شرق قديم مىبينيم كه فرهنگى در طىّ قرنها بدون اندك تغييرى باقى مىماند ، بعد ناگهان در استمرار آن وقفه‌اى همراه با تحول چنان سريع پديد مىآيد كه ديرين‌شناسى گاهى به زحمت مىتواند مراحل متوالى آن را باز شناسد » ( از عصر حجر تا مسيحيت ، 1951 ، ص 88 ) .\r\n","page_name":" 26 ","page_number":42},
  {"content":"\r\n\r\nتفسير سنّى ، چنان كه قشيرى در مقدمهء تفسير خود « 28 » توضيح مىدهد ، « تفسير » به معنى اصطلاحى كلمه ، يعنى شرح متن در سطح الفاظ است . اين شرح متن قرآنى را ، بر حسب تخصّص مفّسر از جهات لغوى ، نحوى ، فقهى ، تاريخى و كلامى بررسى مىكند . بسيار كم اتّفاق مىافتد كه مفسّرى تنها يكى از اين جهات را اختيار كند ؛ غالبا چنان كه در تفسير مفسّران بزرگى مانند طبرى و ثعلبى و زمخشرى و رازى ديده مىشود ، مفسّر به چند جهت توجّه مىكند .\r\nتفسير شيعى بيشتر « تأويل » است ؛ اين تفسير ، در ماوراء معنى لفظى ، در جستجوى معنى پنهانى است كه سرّ آن در نزد اهل بيت است . به اين ترتيب ، قرآن يك وحى باطنى مىشود ، گنج ممهورى است كه تنها امامان و صاحبان تأويل و نگهبانان كتاب مىتوانند آن را بگشايند . و امّا صفت اين نوع جستجوى معنى در قرآن نه تنها خواست مدّعى كشف معنى است به اينكه آن را به ديگران انتقال دهد ، بلكه علاوه بر آن جهتگيرى اجتماعى - سياسى اوست كه متن قرآنى را تحت همه گونه تفسير استعارى قرار مىدهد تا در آن تأييدى بر نظريات خود بيابد . ماسينيون در اين باره لفظ « طاغوت » ( بقره ، 256 و 257 ) را مثال مىآورد كه در آن بعضى از مفسّران شيعى اشاره‌اى به ابو بكر مىبينند . « 29 » گولدتسيهر نيز مثالهاى ديگرى از اين نوع تفسير برخاسته از جانبداريهاى سياسى - اجتماعى به دست مىدهد . « 30 » با اين همه بايد متذكّر شويم كه تفسير شيعى تنها شامل اين گونه چيزها نيست ، و ما از طريق كارهاى تحقيقيى كه هانرى كربن به دست داده است مىدانيم كه چه گنجينه‌هاى روحانى گرانبهايى در بعضى از تفسيرهاى شيعى نهفته است . ولى در هر حال ، اين موضعگيرى سياسى - اجتماعى نشانهء عمده‌اى است كه تفسير شيعى را از يك مكتب تفسيرى سوّم ، كه ما آن را مكتب تفسيرى صوفيانه مىخوانيم ، متمايز مىكند .\r\nاين تفسير اخير را غالبا نوعى « تأويل » به شمار مىآورند و به اين جهت اهل تسنّن آن را مطرود مىدانند . در حقيقت خود صوفيّه وقتى كه از روش خود سخن مىگويند ، آن را نه « تفسير » مىخوانند و نه « تأويل » ، بلكه آن را « استنباط » مىنامند ، و اين خود كلمه‌اى است كه منشأ قرآنى دارد و آنها آن را براى بهتر متمايز كردن خود از ديگران اختيار كرده‌اند . كلمهء « استنباط » در لغت به معنى عمل جهانيدن آب از چشمه است كه به عبارت ديگر معنى آن به سطح آوردن چيزى است كه در عمق زمين نهفته است . در نزد صوفيان ، متن قرآنى عمقى دارد ،\r\n\r\n\r\n","description":"","footnote":"\r\n( 28 ) . التفسير فى علم التّفسير ، نسخهء خطى دانشگاه استانبول ، الف 3228 .\r\n( 29 ) . مصائب ، ص 703 .\r\n( 30 ) . نگاه كنيد به :  dierichtungen , pp .  263  sp .  تفسير جعفر بن منصور يمنى به نام كتاب الكشف ( به تصحيح اشتروتمان (  strothmann  ) ، 1952 ، 180 صفحه ) را مىتوان نمونهء كاملى از اين نوع روش تفسيرى دانست .\r\n","page_name":" 27 ","page_number":43},
  {"content":"\r\n\r\nيعنى باطنى دارد كه در ظاهر آن پنهان است ، و به عبارت ديگر معنى درونى و روحانيى دارد كه در وراى معنى لفظى نهفته است ، و اين معنى است كه از راه « استنباط » آشكار مىشود . از چه طريق ؟ نه از طريق جستجوى فنّى از نوع جستجويى كه يك زبانشناس مىكند ، و نه از طريق آشنايى با مكتب يك امام ، بلكه از طريق الهامى كه خدا ، به عنوان « قاعده » ( يا عنايت ) به انسان روحانى اعطا مىكند ، عنايتى كه سبب مىشود كه او ، به ارادهء الهى ، در متن قرآن « عبرت » يا آگاهيى خطاب به خود بيابد ( وجد ) . هر كس بر حسب « فايده » يا عنايتى كه در توالى اوقات عرفانيش به او اعطا مىشود ، استنباطى خاصّ خود دارد . بنابراين ، يك آيه در دو وقت متفاوت معنى يكسانى القا نمىكند و بر حسب تنوّع الهامى كه هر كس دريافت مىكند معانى متفاوتى به خود مىگيرد . « 31 »\r\nتفسير مقاتل در اين سوى اين تقسيمات بزرگ جاى مىگيرد ، زيرا اين تقسيمات در زمان او هنوز شكل نگرفته بود و اندك زمانى بعد شكل مىگيرد . درست است كه مىتوان در اين تفسير گرايشهاى خاصى به اين يا آن يك از اين تقسيمات يافت ، ولى بايد گفت كه اين تفسير در روش خود از شاكله‌هاى ديگرى كه قديمىتر است پيروى مىكند . تحليل تفسير كبير نشان مىدهد كه در حقيقت مقاتل قرآن را بر طبق سه روش مىخواند كه مىتوان آنها را روشهاى لفظى و تاريخى و استعارى ناميد . در اينجا فايده‌اى ندارد كه پيشاپيش مقصود خود را از هر يك از اين سه اصطلاح تعريف كنيم . معنى آنها در همين مطالعهء تفسير به تدريج آشكار خواهد شد .\r\nدر حقيقت ، با ديدن نحوهء قرآن خواندن مقاتل است كه ماهيت هر يك از اين سه روش نيز روشن خواهد شد .\r\n\r\n2 . قرائت لفظى\r\nنخستين وظيفه‌اى كه مقاتل در قرائت قرآن بر عهده مىگيرد توضيح لفظى يا كلمه به كلمهء واژگان قرآنى است . مقاتل با اين كار در حقيقت ترجمه‌اى از قرآن به يك زبان عربى دوّم ، كه البتّه آسانتر است ، به دست مىدهد ؛ اين ترجمه احتمالا مخصوص مردمان غير عرب ، به ويژه ايرانيان ، فراهم آمده است .\r\nمقاتل در تفسير المتشابه قواعدى براى ترجمه به دست مىدهد كه ماسينيون آنها را « قواعد دقيق تفسير قرآنى » مىنامد . قاعدهء اساسى اين است كه « هر چيز كه در قرآن چنين ( « كذا » ) است ، معنى آن چنين است . » تحقيقى كه بر اساس اين قواعد صورت گرفته به استخراج\r\n\r\n\r\n","description":"","footnote":"\r\n( 31 ) . نگاه كنيد به سرّاج ، اللمع ، ص 108 - 105 و خرگوشى ، تهذيب الاسرار ، نسخهء خطّى شهيد على 1157 ، برگ 87 ب و بعد .\r\n","page_name":" 28 ","page_number":44},
  {"content":"\r\n\r\n« عناصر ثابت تفسيرى » انجاميده است كه در حقيقت طرح اوّليّهء يك فرهنگ اصطلاحات قرآنى « يكوجهى » است .\r\nمقاتل در الوجوه و النظائر ، به اين فرهنگ ، منتها در سطحى بالاتر ، بازگشته است ؛ به اين معنى كه ترجمه ، چنان كه خواهيم ديد ، از تعريف كلمات آغاز مىشود و سرانجام از تفسيرى حقيقى سردرمىآورد ، كه عبارت است از توضيح معانى نهفته در هر كلمه ، در سطوح متفاوت ، و بر حسب موردى كه كلمه به كار رفته است . در حالى كه در اثر قبلى ، انتخاب متوجّه كلماتى بود كه معنى يكسان و لا يتغيّرى داشتند ، در اين اثر دوم كلمات مورد نظر يا آنهايى است كه چندين « وجه » يا چندين معنى دارند ، يا آنهايى كه « نظائر » يا مترادفات آنها را از سوره‌اى به سورهء ديگر مىتوان يافت .\r\nاين دو روش البته در تفسير كبير به كار رفته است ، ولى استعمال آنها به طور منظم (  systematique  ) نيست . در تفسير كبير ، قرائت با توجّه به سياق كلام كه معنى كلمه را براى مقاتل روشن مىكند صورت مىگيرد ، و اين معنى در ترجمه بازگردانده مىشود . مقاتل بر خلاف ابن عبّاس ، هيچ گاه از بستر كلام قرآنى خارج نمىشود تا معنى كلمه‌اى را مثلا با توجّه به استعمالات اعراب در اشعار ما قبل اسلام توضيح دهد . البتّه مقاتل از اين معنى غافل نمىماند كه كلماتى را كه منشأ عربى ندارند يا مأخوذ از لهجه‌اى غير قريشىاند مشخص كند . « 32 »\r\nولى توجّه او هيچ گاه از خود متن قرآنى منفكّ نمىشود ، و به يمن همين روش تحليل لفظى است كه ترجمه‌اش بسيار قابل انعطاف از كار در مىآيد و همهء تفاوتهاى ظريف معنايى را كه يك كلمه در سياقهاى مختلف كلام به خود مىگيرد منعكس مىكند . بنابراين ، ترجمهء مقاتل خود را تا سطح يك تفسير حقيقى ارتقا مىدهد و از خلال اين تفسير معلوم مىشود كه نخستين نسلهاى اسلامى قرآن را چگونه درمىيافتند . براى كسى كه در جستجوى پى بردن به چگونگى زايش و پرورش واژگان دينى در اسلام است ترجمهء مقاتل ارزش بسيار دارد .\r\nاز اين رو ، در اينجا مىكوشيم تا شمارى از واژه‌هايى را كه مخصوصا در فرهنگ اصطلاحات عرفانى اسلامى پراهميت است بياوريم و معانى مختلفى را كه مقاتل با توجه به سياق كلام قرآنى براى آنها يافته است روشن كنيم . با اين كار مىتوان به روشى هم كه مقاتل در اين نخستين قرائت دنبال كرده است پى برد . واژه‌ها را به ترتيب الفبايى مرتب مىكنيم و در جاهايى كه جداكردن متن قرآنى از ترجمهء مقاتل آسان نيست ، ترجمه را داخل پرانتز مىگذاريم .\r\n\r\n\r\n","description":"","footnote":"\r\n( 32 ) . ظاهرا در نظر مقاتل ، بر خلاف مفسران بعدى ، قبول وجود كلمات غير عربى در قرآن مشكلى ايجاد نمىكند . نگاه كنيد به بلاشر ، مقدّمه ، ص 156 به بعد .\r\n","page_name":" 29 ","page_number":45},
  {"content":"\r\n\r\n\r\nاحسان\r\nمىدانيم كه در روايات اسلامى ، اين كلمه معنايى بسيار اصطلاحى يافته‌است ، زيرا در مفاهيم سه‌گانه‌اى جاىمىگيرد كه خود كاملترين آنهاست . در حقيقت ، مفاهيم سه‌گانهء « اسلام » و « ايمان » و « احسان » سه موقفى است كه رفتار مذهبى مؤمن را متمايزمىكند . مقاتل در تفسير خمسمائة آيه ( برگ 2 الف ) حديثى را نقل‌مىكند كه از آن پس در شمار احاديث مشهور در آمده است : روزى جبرئيل در جامهء يك باديه‌نشين نزد محمد ( ص ) مىرود و از او مىپرسد كه « ايمان » و « اسلام » و « احسان » چيست . پيغمبر احسان را با عبارتى تعريف مىكند كه محتواى آن جز در تجربهء عرفانى اهل تصوف كاملا پرورده نخواهدشد . مىفرمايد : « احسان آن است كه تو دربرابر خدا متّقى باشى چنان كه گويى تو او را مىبينى ؛ زيرا اگر تو او را نمىبينى ، او تو را مىبيند . »\r\nمقاتل در تفسير خود اشاره‌اى به اين حديث نمىكند ، ولى در آن دو ترجمه براى « احسان » مىدهد كه ، نه از جهت خود ترجمه‌ها ، بلكه از جهت روش ترجمهء مقاتل جالب توجه است .\r\nقرآن كريم در سورهء نحل ، آيهء 90 مىفرمايد :  إِنَّ اللَّهَ يَأْمُرُ بِالْعَدْلِ وَ الْإِحْسانِ  ، و مقاتل « عدل » را به « توحيد » و « احسان » را به « عفو عن الناس » ( بخشايش ديگران ) ترجمه‌مىكند . در سورهء الرحمن ، آيهء 60 آمده است :  هَلْ جَزاءُ الْإِحْسانِ إِلَّا الْإِحْسانُ  . مقاتل آن را چنين ترجمه‌مىكند : « آيا پاداش اهل « توحيد » در آن جهان چيزى جز بهشت ( جنّة ) است . » معلوم است كه هيچ يك از اين ترجمه‌ها لفظى نيست ، زيرا هيچ فرهنگ نويسى « عفو » و « جنّت » را مترادف « احسان » نداده است . ولى مقاتل غالبا ، چنان كه در اين دو متن مىبينيم ، از قرائت لفظى فراتر مىرود و در ترجمه بار معنايى نمادينى را كه يك واژه در سياق كلام بر دوش دارد مطمح نظر قرار مىدهد .\r\nاگر « احسان » به معنى « عفو » است ، به سبب آن است كه عمل بخشايش در حقيقت نماد بزرگترين « احسان » ى است كه مىتوان به ديگران كرد . اين قرائت رمزى يا مراجعه به معنى رمزى يك كلمه در فقرات ديگر تفسير كه متن قرآنى مورد دو ترجمه يا دو قرائت لفظى و رمزى قرار مىگيرد بازهم محسوس‌تر است . نمونهء گويايى از اين معنى را در تفسير سورهء مرسلات ، آيه‌هاى 1 تا 5 ، مىبينيم :   وَ الْمُرْسَلاتِ عُرْفاً   ( مقصود فرشتگانى است كه براى نيكى فرستاده شده‌اند ) ؛  فَالْعاصِفاتِ عَصْفاً  ( مقصود بادهاست ) ؛  وَ النَّاشِراتِ نَشْراً  ( يعنى اعمال فرزندان آدم كه در روز رستاخيز نشر خواهد شد ) ؛  فَالْفارِقاتِ فَرْقاً  ( قرآن است كه ميان حق و باطل فرق خواهد نهاد ) ؛  فَالْمُلْقِياتِ ذِكْراً  ( يعنى جبرئيل ) .\r\nاز اين متن كه مقاتل آن را با قرائتى نمادى مىخواند ، بلاشر ترجمه‌اى كاملا متفاوت و لفظى به دست مىدهد . مىنويسد : « به طور كلّى ( و تا آنجا كه صفت اساسى متنى بدين شيوه رمز آميز\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nماندن نيست ) ، امكان دارد كه آيات 1 تا 3 اشاره به ابرهايى داشته باشند كه آبستن باران رحمت‌اند ، و حال آنكه ممكن است آيات 4 و 5 بادهايى باشند كه با خود مرگ و ويرانى مىآورند . »\r\n\r\nتأويل\r\n« تأويل » در مقابل « تفسير » ، در روايات اسلامى ، معنايى اصطلاحى يافته كه مراد از آن تفسير نمادى يا باطنى است . در آغاز ، اين تقابل كه در سطح كار تفسيرى وجود داشته است در سطح لغوى ديده نمىشود ، زيرا تفسير به طور كلّى ، اعم از لفظى و نمادى ، هم به معنى « تفسير » به كار برده مىشود و هم به معنى « تأويل » . دست كم براى مقاتل اين دو كلمه ظاهرا به يك معنى است .\r\nاو در مقدمهء تفسير خود ( برگ 2 ب ) مىگويد : « آن كه قرآن مىخواند بى آنكه « تأويل » آن بداند نادان است . »\r\nولى درحالىكه « تفسير » يك معنى بيش ندارد و جز يك بار در قرآن نيامده است (  وَ لا يَأْتُونَكَ بِمَثَلٍ إِلَّا جِئْناكَ بِالْحَقِّ وَ أَحْسَنَ تَفْسِيراً  ، فرقان ، 33 ) ، به عكس ، « تأويل » چندين بار در معانى مختلف آمده است كه به يكى از آنها در سخنى كه منسوب به ابن عبّاس است اشاره شده است . به گفتهء ابن عبّاس ، محتواى قرآن را به چهار عنصر اصلى مىتوان تقسيم كرد : اوّل آنچه مربوط به تفسير است و علم به آن خاصّ علماست ؛ دوّم زبان عربى است كه عربها آن را در مىيابند ؛ سوّم حلال و حرام است كه هيچ‌كس نبايد از آن بى اطّلاع باشد ؛ و چهارم آنچه مربوط به تأويل است ، و جز خدا كسى آن را نمىداند .\r\nروشن است كه اين‌گونه اراده كردن از معنى كلمهء « تأويل » ما را به آيات سوّم و هفتم آل عمران ارجاع مىدهد ؛ در اين آيات سخن از « آيات متشابهات » است كه تأويل آنها را جز خدا كسى نمىداند (  ما يَعْلَمُ تَأْوِيلَهُ إِلَّا اللَّهُ  ) . در نظر مقاتل ، اين آيات متشابهات حروف الم ، المص ، المر ، و نظاير آنهاست كه در آغاز بعضى از سورقرآن آمده‌است و معنى آنها براى يهوديان كه مىكوشيدند تا با تأويل اين حروف عمر حكومت اسلامى را تخمين كنند مستور گردانيده شده است . مقاتل مىگويد :  ما يَعْلَمُ تَأْوِيلَهُ إِلَّا اللَّهُ  ، يعنى تنها خدا مىداند كه امّت محمّد چه مدّت حكومت خواهد كرد . بنابراين ، چنين مىنمايد كه « تأويل » به معنى علم به چيزى است كه مربوط به وقايع آينده يا ، به تعبير منسوب به ابن عبّاس ، « ما هو كائن » است . و امّا اين‌گونه قرائت متون قرآنى كه از آينده خبر مىدهد خاصّ خداست كه يگانه « مفسرّ » آن وقايع آينده است .\r\nدر آيات ديگر ، در حالى كه بلاشر « تأويل » را به « توضيح » (  سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْهِ \r\n\r\n","description":"","footnote":"","page_name":" 31 ","page_number":47},
  {"content":"\r\n\r\n صَبْراً  ، كهف ، 78 ؛  ذلِكَ تَأْوِيلُ ما لَمْ تَسْطِعْ عَلَيْهِ صَبْراً  ، كهف ، 82 ) يا « تخمين » (  وَ زِنُوا بِالْقِسْطاسِ الْمُسْتَقِيمِ ذلِكَ خَيْرٌ وَ أَحْسَنُ تَأْوِيلًا  ، اسراء ، 35 ) ترجمه مىكند ، مقاتل آن را به « عاقبت » ترجمه مىكند . پس « تأويل » نه به معنى تفسير واقعهء آينده ، بلكه به معنى خود واقعهء آينده به عنوان عاقبت يا نتيجهء فعل كنونى يا گذشته است . وقتى كه خضر به موسى مىگويد : « زودا كه تو را از آنچه با بيصبرى در انتظار داشتن آنى خبر خواهم داد » ، مىخواهد به او « عواقب » امور عجيبى را كه در سفر آنها روى داده است نشان دهد ، و اين « عواقب » همهء آن امور را « تعليل » مىكند : بنابراين ، اين عواقب « تأويل » آن امور است ، به اين اعتبار كه يك چيز ، چون پرده از روى همهء امكانات بالقوّه‌اش برداشته شود ، « تعليل » مىشود ، رؤيا با تحقّق يافتن تعليل مىشود ؛ به همين سبب است كه در سورهء يوسف ، آيهء 100 ، يوسف به پدرش مىگويد : «  يا أَبَتِ هذا تَأْوِيلُ رُءْيايَ مِنْ قَبْلُ  : اين تأويل خوابى است كه من پيش از اين ديده‌بودم » ، و همچنين به همين سبب است كه تأويل به معنى « تعبير » يا « بيان » نيز هست ( يونس ، 10 ؛ يوسف ، 44 ) ، زيرا با تحقّق يافتن است كه چيزى روشن مىشود يا صورت بيان كامل مىيابد .\r\n\r\nتبتيل\r\nمقاتل اين كلمه را به « اخلاص » ترجمه مىكند ، ولى معنى كلمهء اخلاص به قدرى وسيع و مبهم است كه مقاتل مىتواند آن را مرادف هر مفهوم مذهبى ديگر بگيرد . اهل تصوّف كمتر آن را به كار مىبرند . ابن عطاء آن را به « انقطاع الى الله » يعنى منقطع‌شدن از همه‌چيز براى پيوستن به خدا ، و قاسم سيّار آن را به « اتّصال » يعنى پيوستن به خدا تعريف مىكند . ولى روشن است كه هيچ يك از اين تعبيرها به معنى لفظى كلمهء « تبتيل » راه نمىيابد . در حقيقت ، در اينجا نيز ، مانند كلمهء « صبغه » و بسيارى از كلمات ديگر ، معنى اصلى يك كلمهء قرآنى بر خوانندگان آن پوشيده است ، احتمالا به سبب آنكه آنها با كلمه‌اى سروكار دارند كه تنها يك بار به كار رفته است و هيچ جاى ديگر قرآن آن را روشن نمىكند . بنابراين مسئله عبارت از اين است كه بدانيم كى و چگونه اين كلمات به واژگان دينى عرب راه يافته و محتواى درست و دقيق آن چيست . غالبا ملاحظه مىشود كه با نزديك كردن كلمات مورد بحث به يك منشأ يهودى يا مسيحى ، ناگهان اين كلمات از ابهام در مىآيند و هيئتى مذهبى مىيابند كه دقيقا همان است كه در قرآن دارند ، ولى بر خوانندگان مسلمانى كه از سنّتهاى يهودى و مسيحى اطّلاع ندارند پوشيده مىماند .\r\nاگر كلمهء « تبتيل » را در پرتو كلمهء سريانى همانند آن اطبتّل (  itbattal  ) و در متن اين نماز شبانه‌اى كه سوره از آن سخن مىگويد و دقيقا اشاره به نماز رهبانى است ، بخوانيم ، آن گاه در مىيابيم كه معنى حقيقى آن همان خود را وقف خدا كردن راهبانى است كه در « بطلوطه »\r\n\r\n","description":"","footnote":"","page_name":" 32 ","page_number":48},
  {"content":"\r\n\r\n(  btoluta  ) ، يعنى بتولت يا عزوبت ، مىزيستند .\r\n\r\nتقوى\r\nمقاتل ، در عبارت اتّقوا اللّه كه فراوان در قرآن آمده است ، فعل « اتّقى » را به « وحّد » ترجمه مىكند كه در آن يك بار ديگر با استعمال بى تفاوت كلمهء « توحيد » روبه‌رو مىشويم . او همچنين « تقوى » را به « اخلاص » ترجمه مىكند كه آن را هم به همان بى تفاوتى « توحيد » به كار مىبرد ( فتح ، 26 ؛ علق ، 12 ) . ولى غالبا « اتّقى » به « ترك » ترجمه شده است ، به معنى خوددارى كردن از آنچه بد است ، مانند معصيت يا شرك . بنابراين حتى در آيهء  وَ تَناجَوْا بِالْبِرِّ وَ التَّقْوى وَ اتَّقُوا اللَّهَ الَّذِي إِلَيْهِ تُحْشَرُونَ  ( مجادله ، 9 ) ، كه « تقوى » همراه با « برّ » آمده است ، مقاتل توجّهى به ارتباط مثبت كلمه با خدا ندارد ، بلكه « تقوى » را صرفا به « ترك المعصية » ترجمه مىكند . تا آنجا كه ما توانسته‌ايم دريابيم ، مقاتل هيچ گاه به كلمهء « تقوى » آن محتواى عاطفيى را كه اين كلمه ، به عقيدهء گيب « 33 » (  Gibb  ) ، در قرآن دارد نمىدهد . به نظر مى آيد كه مفسرّ در اينجا از متن مورد تفسير فاصله دارد ، و اين امر نظر ما را دربارهء كلمهء « تبتيل » تأييد مىكند : محتواى دينى و عرفانى قرآن بسيار غنىتر است از آنچه گاهى نسلهاى نخستين مسلمان از آن فهميده‌اند .\r\n\r\nحق\r\nمقاتل در بيشتر جاها كلمهء « حقّ » را ترجمه نمىكند . در متنهايى كه « حقّ » بر فعل خدا در جهان دلالت دارد ، اين كلمه به « اسلام » ، « دين » ، « هدى » و « قرآن » ترجمه شده است ؛ در اين صورت مقابل « باطل » است كه مقاتل آن را به « شرك » معنى مىكند . در  وَ تَواصَوْا بِالْحَقِّ وَ تَواصَوْا بِالصَّبْرِ  ( عصر ، 3 ) ، حق به « توحيد » ترجمه شده است . اين كلمه ، وقتى كه با حرف اضافهء « ب » ، مانند آفريدن « بالحق » يا فرو فرستادن « بالحق » همراه باشد ، بدين معنى است كه خلق يا وحى خدا « به غير شىء » ( بى جهت ) نبوده ، بلكه « لأمر هو كائن » ( براى امرى مربوط به آينده ) بوده است (  إِنَّا أَنْزَلْنا إِلَيْكَ الْكِتابَ بِالْحَقِّ  ) ، نساء ، 105 ؛  خَلَقَ السَّماواتِ وَ الْأَرْضَ بِالْحَقِّ  ، تغابن ، 3 ) . « ساعت قريب » يا قيامت « الحق » گفته شده است ، زيرا « انّها كائنة » ، يعنى از آن گزير نيست (  وَ الَّذِينَ آمَنُوا مُشْفِقُونَ مِنْها وَ يَعْلَمُونَ أَنَّهَا الْحَقُّ  ) ، شورى ، 18 ؛  يَوْمَ يَسْمَعُونَ الصَّيْحَةَ بِالْحَقِّ ذلِكَ يَوْمُ الْخُرُوجِ  ، ق ، 42 ) . به همين سبب است كه عبارت « احق هو ؟ » (  وَ يَسْتَنْبِئُونَكَ أَ حَقٌّ  ، يونس ، 53 ) به « اكائن ؟ » ترجمه شده است . اين چند تعليق مقاتل كافى است نشان دهد كه وجدان (  conscience  ) اسلامى\r\n\r\n\r\n","description":"","footnote":"\r\n( 33 ) . نگاه كنيد به :\r\n Lastructuredelap enseereligieused el'Islam , InstitutdesHaute sEtudesMarocaine s , p . \r\n23 .\r\n","page_name":" 33 ","page_number":49},
  {"content":"\r\n\r\nچه راهى پيموده است تا سرانجام « حق » والاترين نام خدا شود : هيچ چيز در تفسير مقاتل هنوز از چنين تغيير موضعى خبر نمىدهد .\r\n\r\nحكمت\r\nدر قرآن ، « حكمت » همواره ، چه مستقيم و چه با واسطهء پيامبر ، از خدا ناشى مىشود . مقاتل به آن ، بر حسب اينكه به پيامبران آموخته شود يا به مؤمنان ، دو معنى مىدهد ، خدا به پيامبران حكمت ، يعنى « فهم » و « علم » مىدهد (  وَ إِذْ عَلَّمْتُكَ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ  ، مائده ، 110 ؛  وَ شَدَدْنا مُلْكَهُ وَ آتَيْناهُ الْحِكْمَةَ وَ فَصْلَ الْخِطابِ  ، ص ، 20 ) . مقاتل در مورد لقمان تصريح مىكند كه خدا به او ، « بدون نبوّت » ، فهم و علم مىدهد (  وَ لَقَدْ آتَيْنا لُقْمانَ الْحِكْمَةَ أَنِ اشْكُرْ  ، لقمان ، 12 ) . در مورد مؤمنان ، به عكس ، پيغمبر ، در حكمت ، معرفت حلال و حرام يا امر به معروف و نهى از منكر را به آنها تعليم مىدهد (  رَبَّنا وَ ابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ وَ يُزَكِّيهِمْ  ، بقره ، 129 ؛  وَ أَنْزَلَ اللَّهُ عَلَيْكَ الْكِتابَ وَ الْحِكْمَةَ وَ عَلَّمَكَ ما لَمْ تَكُنْ تَعْلَمُ  ، نساء ، 113 ؛  وَ اذْكُرْنَ ما يُتْلى فِي بُيُوتِكُنَّ مِنْ آياتِ اللَّهِ وَ الْحِكْمَةِ  ، احزاب ، 34 ) . با اين همه ، در آيهء 48 آل عمران (  وَ يُعَلِّمُهُ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ  ) ، خدا به مسيح « حكمت » ، يعنى به قول مقاتل ، « حلال و حرام » را مى آموزد .\r\nشبيه كلمهء « حكمت » كلمهء « حكم » است كه آن نيز دو معنى اصلى دارد : هنگامى كه همراه با كلمات « كتاب » و « نبوّت » مىآيد ، در نزد مقاتل گاهى به معنى « فهم » و « علم » است و گاه به معنى « فهم » و « عقل » يا حتى « فهم » تنها . بلاشر آن را به «  illumination  » ( اشراق ) ترجمه مىكند (  ما كانَ لِبَشَرٍ أَنْ يُؤْتِيَهُ اللَّهُ الْكِتابَ وَ الْحُكْمَ وَ النُّبُوَّةَ ثُمَّ يَقُولَ لِلنَّاسِ كُونُوا عِباداً لِي  ، آل عمران ، 79 ؛  أُولئِكَ الَّذِينَ آتَيْناهُمُ الْكِتابَ وَ الْحُكْمَ وَ النُّبُوَّةَ  ، انعام ، 89 ) . در جاهاى ديگر ، وقتى كه اين كلمه منسوب به خداست ، مقاتل آن را به « قضاء » ( حكم الهى ) ترجمه مىكند ، از قبيل اين آيات :  إِنِ الْحُكْمُ إِلَّا لِلَّهِ يَقُصُّ الْحَقَّ وَ هُوَ خَيْرُ الْفاصِلِينَ  ، انعام ، 57 ؛  أَلا لَهُ الْحُكْمُ وَ هُوَ أَسْرَعُ الْحاسِبِينَ  ، انعام ، 62 ؛  وَ إِنْ يُشْرَكْ بِهِ تُؤْمِنُوا فَالْحُكْمُ لِلَّهِ الْعَلِيِّ الْكَبِيرِ  ، غافر ، 12 ) .\r\nبدين گونه ، مقاتل « حكمت » و « حكم » را در نخستين معنى آنها يكى مىداند ، در معنى دوّم با نزديك كردن دو كلمه به يكديگر مىتوان دريافت كه چگونه مقاتل به آن مىرسد : در حقيقت « حكم » خدا ، وقتى كه از آن « قضاء » خدا فهميده‌شود ، به شكل « امر » يا « نهى » به انسان مىرسد ، و از امر و نهى فهميده مىشود كه حلال كدام است و حرام كدام . و امّا اگر انسان از خدا « حكمت » يعنى « فهم » و « علم » مىآموزد ، تنها براى آن است كه بتواند حلال را از حرام باز شناسد : آنچه در خدا « حكم » است براى انسان « حكمت » است .\r\n\r\n","description":"","footnote":"","page_name":" 34 ","page_number":50},
  {"content":"\r\n\r\n\r\nذكر\r\nهمه كس بر اهميّت اين كلمه در عرفان اسلامى واقف است . اين كلمه به صورت اسمى يا فعلى بارها در قرآن آمده است ، ولى ظاهرا مقاتل تمامى غناى معنايى آن را در نيافته است ، شايد به سبب آنكه از اين شكل دعا كه عبارت از « ذكر قلب » است آگاهى ندارد . تفسير او در اينجا ملهم از تعاليم مرجئه است ، البته بى آنكه بر آن پا فشارى كند . مىگويد « ذكر خدا » يعنى به جاى آوردن نماز ، و نماز ( صلاة ) براى او همواره همان نمازى است كه از فرايض دين ( المكتوبة ، المفروضة ) است ، چنان كه در آيهء 37 نور و آيهء 9 جمعه مىخوانيم (  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ ؛   إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ  ) . به همين سبب است كه در آيات 103 آل عمران و 41 احزاب و 10 جمعه ،  اذْكُرُوا اللَّهَ كَثِيراً  غالبا با عبارت باللّسان ( با زبان ) تصريح شده‌است ، چنان كه گويى خواسته است هر نوع ذكر ديگر را از شمول آن خارج‌كند . در سه آيه كه « ذكر » صريحا مربوط به قلب آمده است (  الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ  ، رعد ، 28 ؛  ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ  ، زمر ، 23 ؛  أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ  ، حديد ، 16 ) ، مقاتل « ذكر » را ديگر به « نماز » ترجمه نمىكند ، بلكه به قرآن ، وحىالهى اختصاصا مربوط به نويدها و انذارهاى آخرت ، ترجمه مىكند .  تَطْمَئِنُّ قُلُوبُهُمْ  به تعبير مقاتل ، به اين معنى است كه « دلهاشان به قرآن ، يعنى به آنچه در آن دربارهء ثواب و عقاب گفته شده است ، آرام مىگيرد » . با اين همه ، يك بار ( بقره ، 152 ) محتوايى كه به كلمهء « ذكر » مىدهد اطاعت ، به عنوان مجموع اعمال شرعى است : «  فَاذْكُرُونِي أَذْكُرْكُمْ  : از من ياد كنيد ( به اطاعت ) تا از شما ياد كنم ( به نيكى ) » ، و اين معنى را در تفسير آيهء 45 عنكبوت چنين توضيح‌مىدهد : « وقتى كه نماز به جاى مىآورى ، از خدا ياد مىكنى ، خدا از تو به نيكى ياد مىكند ؛ ياد خدا از تو بزرگتر از ياد تو از خدا در نماز است » (  وَ لَذِكْرُ اللَّهِ أَكْبَرُ  ) .\r\nچنان كه مىبينيم - و چنان كه بارها پيش مىآيد - تفسير مقاتل نمىتواند به غناى معنايى كه « ذكر » در قرآن در بر دارد دست يابد ، و مخصوصا از هر گونه جنبهء عاطفى و شور مذهبى كه مثلا در اين دو آيه ديده مىشود تهى است :   فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ يُسَبِّحُ لَهُ فِيها بِالْغُدُوِّ وَ الْآصالِ رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ   : در خانه‌هايى كه خدا اذن مىدهد كه آنها را برافرازند و در آنها نام خدا را ذكر كنند ، بامدادان و شامگاهان مردانى او را تسبيح مىكنند كه نه بازرگانى و نه خريد و فروختى آنها را از ذكر خدا باز نمىدارد ( نور ، 36 و 37 ) . حسن بصرى ( متوفّى 110 ) كه مقاتل احتمالا او را مىشناخته‌است از « ذكر » با عباراتى سخن‌مىگويد كه حاكى از ديد مذهبى بسيار درونىترى است .\r\n\r\n","description":"","footnote":"","page_name":" 35 ","page_number":51},
  {"content":"\r\n\r\n\r\nروح\r\nاين كلمه در قرآن به چندين معنى آمده است كه بعضى از آنها بسيار مبهم است و مقاتل كوششى براى روشن كردن آنها به كار نمىبرد . مخصوصا در همهء جاهايى كه سخن از دميده شدن روح خدا در آدم است (  فَإِذا سَوَّيْتُهُ وَ نَفَخْتُ فِيهِ مِنْ رُوحِي  ، حجر ، 29 ؛  ثُمَّ سَوَّاهُ وَ نَفَخَ فِيهِ مِنْ رُوحِهِ  ، سجده ، 9 ؛ و نيز زمر ، 72 ) ، اين كلمه بدون توضيح گذاشته شده است . اين سكوت مخصوصا از آن جهت غير قابل توجيه است كه مقاتل در تفسير آيهء  يَسْئَلُونَكَ عَنِ الرُّوحِ ، قُلِ الرُّوحُ مِنْ أَمْرِ رَبِّي  ( اسراء ، 85 ) ترديد نكرده‌است ، آيه‌اى كه بعضى آن را نوعى منع قرآنى از پرسش دربارهء روح دانسته‌اند . در اين آيه ، همچنانكه در آيات  يَوْمَ يَقُومُ الرُّوحُ وَ الْمَلائِكَةُ صَفًّا  ( نبأ ، 38 ) و  تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ مِنْ كُلِّ أَمْرٍ  ( قدر ، 4 ) ، بنابر روايتى كه مقاتل آن را از قول ضحّاك به ابن عبّاس مىرساند ، گويا روح « فرشتهء عظيمى است به صورت انسان كه از هر آفريدهء ديگر بجز عرش بزرگتر است » . مقاتل بر آن مىافزايد كه اين فرشته صورت آدمى دارد و نيمى از آتش و نيمى از برف است . اين كدام فرشته است ؟ آيا جبرئيل است ؟ شايد بتوان چنين تصور كرد ، زيرا مقاتل در آيهء  تَعْرُجُ الْمَلائِكَةُ وَ الرُّوحُ إِلَيْهِ فِي يَوْمٍ كانَ مِقْدارُهُ خَمْسِينَ أَلْفَ سَنَةٍ  ( معارج ، 4 ) كه مانند آيهء 4 سورهء قدر است ، « روح » را همان جبرئيل مىداند . از چهار آيهء ديگر (  قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ  ، نحل 102 ؛  فَأَرْسَلْنا إِلَيْها رُوحَنا  ، مريم ، 17 ؛  فَنَفَخْنا فِيها مِنْ رُوحِنا  ، انبياء ، 91 ؛  نَزَلَ بِهِ الرُّوحُ الْأَمِينُ  ، شعراء ، 193 ) به روشنى چنين بر مىآيد كه « روح » نمىتواند جز به جبرئيل دلالت داشته باشد : اينها آياتى است كه در آنها از « روح » به عنوان عامل وحى سخن گفته مىشود ؛ آن را « روح القدس » نيز مىنامند .\r\nمقاتل در يك سلسله آيات ديگر « روح » را به « وحى » ترجمه مىكند (  يُنَزِّلُ الْمَلائِكَةَ بِالرُّوحِ  ، نحل ، 2 ؛  يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ  ، مؤمن ، 15 ؛  وَ كَذلِكَ أَوْحَيْنا إِلَيْكَ رُوحاً  ، شورى ، 52 ) ، ولى اين ترجمه آشكارا من عندى است ، زيرا مثلا در آيهء 15 مؤمن ، متن همانند متن آيهء 85 اسراء است كه در آن روح به « ملك » ( فرشته ) ترجمه شده است نه به « وحى » .\r\nترجمهء چهارمى كه مقاتل از « روح » به دست مىدهد پر معنىتر است . قرآن مىفرمايد :\r\n لا تَيْأَسُوا مِنْ رَوْحِ اللَّهِ  : از روح خدا مأيوس مشويد ( يوسف ، 87 ) و در جاى ديگر مىگويد :  وَ أَيَّدَهُمْ بِرُوحٍ مِنْهُ  ( مجادله ، 22 ) . مقاتل ، در اين دو عبارت ، « روح » را به « رحمت » ترجمه مىكند ، و تنها در اين معنى است كه روح را مستقيما به خدا نسبت مىدهد . در جاهاى ديگر كه « روح » را به جبرئيل يا « وحى » يا « فرشتهء عظيم » ترجمه مىكند ، « روح » موجوديتى جدا و مستقل از خدا دارد [ و منسوب به او نيست 
  ] ، ولى در اينجا « رحمت » ما را به سوى خود خدا مىبرد ، از اين جهت كه خدا خود را به صورت رحمت كه از آن « تنها گروه كافران نوميد مىشوند » (  إِنَّهُ لا يَيْأَسُ مِنْ \r\n\r\n","description":"","footnote":"","page_name":" 36 ","page_number":52},
  {"content":"\r\n\r\n رَوْحِ اللَّهِ إِلَّا الْقَوْمُ الْكافِرُونَ  ، يوسف ، 87 ) بر انسان متجلّى مىكند و بالأخره آياتى مىشناسيم كه در آنها « روح » به عيسى ربط داده شده‌است . در  وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ  ( بقره ، 87 و 253 ) و  إِذْ أَيَّدْتُكَ بِرُوحِ الْقُدُسِ  ( مائده ، 110 ) كه متن آنها مشابه يكديگر است ، « روح القدس » دوباره به جبرئيل ، يعنى فرشته‌اى كه به يارى مسيح مىآيد تا ظاهرا به او توانايى معجزه آوردن بدهد ، ترجمه مىشود . آيه مىگويد : « ما به عيسى پسر مريم حجّتها داديم و او را به روح القدس تأييد كرديم . »\r\nآيهء 171 نساء از آن مهمتر است :  إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ  . فهم « كلمه » كه ، به اقرب احتمال ، عربهاى مسيحى « لوگوس » (  logos  ) باب اوّل انجيل يوحنّا را به آن ترجمه كرده‌اند براى مفسّران اسلامى اوّليّه زحمتى نداشته است . آنها ارتباط ميان تولّد مسيح از مادرى باكره را با اين معنى كه او « سخن » خدا گفته مىشود عميقا دريافته‌اند . مقاتل مىنويسد : « مراد از كلمه اين است كه خدا ( به مسيح ) گفت : باش ! ( كن ! ) و او بود ( فكان ) ، درست مانند جهان كه با يك « كن » الهى هست شد . » به همين سبب است كه « روح » در اينجا ، براى مقاتل ، بدين معنى است كه عيسى « بى واسطهء انسانى در وجود آمد » ، ولى نه بدون هيچ واسطهء مخلوقى ، زيرا در آيهء 91 سورهء انبياء ،  فَنَفَخْنا فِيها مِنْ رُوحِنا  ( پس دميديم در او ( مريم ) از روح خود ) ، مقاتل اين دميدن را به جبرئيل نسبت مىدهد و بارورى باكره را به نحو نسبة غير ظريفى ، كه در روايات بعدى نقل و بر آن تأكيد مىشود ، توجيه و تعليل مىكند ، به اين معنى كه دم جبرئيل را به نطفه تعبير مىكند . « 34 »\r\n\r\nرهبانيّت\r\nمقاتل سه بار لفظ « راهب » را تعريف مىكند ، و هر تعريفى شامل عنصر تازه‌اى است . در تفسير آيهء  ذلِكَ بِأَنَّ مِنْهُمْ قِسِّيسِينَ وَ رُهْباناً وَ أَنَّهُمْ لا يَسْتَكْبِرُونَ  ( مائده ، 82 ) مىگويد : راهبان « پارسايانىاند كه در صومعه‌ها زندگى مىكنند » ؛ در آيهء  اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ  ( توبه ، 31 ) آنها را كسانى معرّفى مىكند كه « در به جاى آوردن اعمال مذهبى خود سخت كوشايند ، و در صومعه‌ها زندگى مىكنند » ؛ و بالأخره مقاتل ، وقتى كه در تفسير آيهء 108 سورهء\r\n\r\n\r\n","description":"","footnote":"\r\n( 34 ) . حال كه در اينجا سخن از عيسى به ميان آمد ، بد نيست متذكر شويم كه مقاتل در تفسير خود سه بار به عقايد بدعت آميز مربوط به شخصيت مسيح اشاره مىكند كه شايد قديمترين اشاراتى باشد كه به دست ما رسيده است :\r\n« نسطوريان گفته‌اند : عيسى پسر خداست (  وَ قالَتِ النَّصارى الْمَسِيحُ ابْنُ اللَّهِ  ، توبه 30 ) ؛ مار يعقوبيّه مىگويند :\r\nخدا مسيح پسر مريم است (  لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ ابْنُ مَرْيَمَ  ، مائده ، 17 ) و بندگان شاه يا ملكانيّون مىگويند : خدا سوّمين يك سه گانه است : او خداست ، مسيح خداست و مريم خداست . » (  لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ  ، مائده ، 73 ) .\r\n","page_name":" 37 ","page_number":53},
  {"content":"\r\n\r\nتوبه ، از ابو عامر « 35 » ، يعنى راهبى مسيحى كه به مدينه آمده بود ، سخن مىگويد ، خاطر نشان مىكند كه او را با لقب « الرّاهب » مىخواندند « زيرا او خود را وقف به جاى آوردن اعمال مذهبى و تحقيق در علم كرده بود » . اين صفت آخر قابل توجه است ، زيرا غالبا در ادبيات اسلامى راهبان را مردمى بى فرهنگ و بيكاره معرّفى مىكنند .\r\nماسينيون حكمى را كه اسلام اوّليّه دربارهء « رهبانيّت » كرده ، يعنى حكمى كه در تفسير آيهء 27 سورهء حديد آمده‌است به دقت بررسى كرده‌است . آيه چنين است :  ثُمَّ قَفَّيْنا عَلى آثارِهِمْ بِرُسُلِنا وَ قَفَّيْنا بِعِيسَى ابْنِ مَرْيَمَ وَ آتَيْناهُ الْإِنْجِيلَ وَ جَعَلْنا فِي قُلُوبِ الَّذِينَ اتَّبَعُوهُ رَأْفَةً وَ رَحْمَةً وَ رَهْبانِيَّةً ابْتَدَعُوها ما كَتَبْناها عَلَيْهِمْ إِلَّا ابْتِغاءَ رِضْوانِ اللَّهِ فَما رَعَوْها حَقَّ رِعايَتِها فَآتَيْنَا الَّذِينَ آمَنُوا مِنْهُمْ أَجْرَهُمْ وَ كَثِيرٌ مِنْهُمْ فاسِقُونَ  . هدف ماسينيون اين است كه نشان‌دهد حديث « لا رهبانيّة فى الاسلام » كه غير مستقيم شامل محكوميت رهبانيت است در اسلام اوّليّه مبنايى ندارد . حتى ممكن است مخالف آيهء 27 سورهء حديد باشد ، « آيه‌اى كه مفسّران سه قرن نخستين هجرى ، پيش از آنكه نوعى تفسير جانبدارانه ، تأييد حديث تحقيرى و تحريمى مشهور را از اين آيه استنباط كند ، آن را به اجماع در معنايى مباحى و تمجيدى تفسير كرده‌اند » ( تحقيق ، ص 148 ) .\r\nبه گفتهء محاسبى ، كه ماسينيون به او استناد مىكند ، در آغاز دو تفسير براى اين آيه وجود داشته‌است ؛ از يك سو تفسير مجاهد و از سوى ديگر تفسير ابو عمامهء باهلى . سپس ابواسحاق زجّاج ( متوفّى 310 / 923 ) ، با الهام از آنچه او آن را « تفسير رسيده » مىخواند ، تفسير سوّمى ابداع كرد . اين تفسير كدام است ؟ ماسينيون سعى نكرده‌است كه آن را شناسايى كند ، ولى اگر تفسير مقاتل نباشد ، در هر حال با آن چندان تفاوتى ندارد . در حقيقت ، نه تنها در هر دو اشاره به تعقيب و آزار مؤمنان به دست مشركان وجود دارد ، بلكه علاوه بر آن تفسير زجّاج شباهت دقيقى با تفسير مقاتل دارد ، از جمله در تفسير ناكرده گذاشتن « ها » در كتبناها .\r\nببينيم مقاتل اين آيه را چگونه مىخواند و تفسير مىكند ؛ ترجمهء آن اين است : « و ما در دلهاى كسانى كه از او ( عيسى ) پيروى كردند مهر و رحمت ، و رهبانيّت كه آنها آن را ابداع كردند ، نهاديم ؛ ما آن را بر آنها جز در جهت جستن رضاى خدا ننوشته بوديم ؛ آنها آن را چنان كه مىبايست رعايت نكردند . ما به كسانى از آنها كه ايمان آوردند پاداش داديم ، ولى بسيارى از آنها فاسقان‌اند » . مقاتل از همان آغاز « رهبانيّت » را از « رأفت » و « رحمت » جدامىكند ؛ پس از آنكه اين دو كلمهء اخير را توضيح‌مىدهد ، مىافزايد : « سپس بر سر سخن ديگرى مىرود و مىگويد و رهبانيّة ؛ مقاتل همواره عبارت « استأنف الكلام » را در جايى به كار مىبرد كه مىخواهد تعيين كند كه متن قرآنى جملهء تازه‌اى آغاز كرده يا بسط تازه‌اى به كلام داده است .\r\n\r\n\r\n","description":"","footnote":"\r\n( 35 ) . نگاه كنيد به : بلاشر ، ترجمهء قرآن ، يادداشت دربارهء آيهء 108 توبه .\r\n","page_name":" 38 ","page_number":54},
  {"content":"\r\n\r\nدنبالهء آيه چنين تفسير شده است : «  وَ رَهْبانِيَّةً ابْتَدَعُوها  : آنها در زمانهاىقديم ، در جستجوى رضاى خدا ، خود را در آن وقف عبادت كردند ( تبتّلوا فيها ) .  ما كَتَبْناها عَلَيْهِمْ  : ما آن را به آنها امر نكرده بوديم ؛  فَما رَعَوْها حَقَّ رِعايَتِها  ، يعنى : آنچه را به آنها امر شده بود رعايت نكردند ، در رهبانيت اطاعت به جاى نياوردند و با يهود يا نصارى شدن عمل بدى مرتكب شدند . »\r\nاين متن مقتضى چند تذكر است . نخست اينكه رهبانيتى كه شاگردان عيسى ابداع كردند ، در تصوّرى كه مقاتل از آن دارد ، با رهبانيت معمول راهبان زمان او مطابقت ندارد ؛ مقاتل خود را در « زمانهاى قديم » ، يعنى در زمان اسطوره‌اى قبل از گروش راهبان به دين يهود يا به دين مسيح ، مىگذارد . در آن زمانها ، پيروان عيسى در دل خود رأفت و رحمت ، يعنى ، به تفسير مقاتل ، ميان يكديگر « مودّت » داشتند . بنابراين ، نبايد آنها را با مسيحيان منقسم به فرقى كه خدا در قرآن در حقّ آنان مىفرمايد :  فَأَغْرَيْنا بَيْنَهُمُ الْعَداوَةَ وَ الْبَغْضاءَ إِلى يَوْمِ الْقِيامَةِ  ( مائده ، 14 ) اشتباه كرد . شاگردان عيسى ، بر اثر تعقيب و آزار مشركان كه عدّهء آنها بسيار زياد شده بود ، به غارها و صومعه‌ها پناه بردند ، و به همين سبب بود كه آنها رهبانيّت را تأسيس كردند . بنابراين ، از جانب آنها كار مستوجب نكوهشى سر نزده بود كه خدا آنها را وادار كند كه به مغاره‌ها بگريزند تا در ايمان خود به عيسى ( ع ) وفادار بمانند و خود را وقف زندگى عبادى ( تبتّل للعبادة ) كنند . مقاتل ادامه مىدهد : و امّا ساليان درازى گذشت و ماندن در غارها خسته كننده شد « از اين رو ، بخشى از آنها دين عيسى را رها كردند و از خود دين « نصرانيّت » ساختند . خطاب به آنهاست كه بخش دوّم آيه مىفرمايد : خدا بر شاگردان عيسى زندگى رهبانى ننوشته بود ؛ ولى چون خود آن را ابداع كرده بودند ، بر آنها بود كه از خدا در رعايت دقيق طريقى كه اين روش زندگى اقتضا مىكرد اطاعت كنند . » آنها از روى زبونى ترجيح دادند كه به دين يهود يا دين نصرانيان بگروند . « با اين همه ، معدودى از آنها به دين مسيح تا ظهور محمد ( ص ) وفادار ماندند و سپس به او ايمان آوردند : آنها چهل تن بودند كه سى و دو تن از آنها از سرزمين حبشه بودند و هشت تن از سرزمين دمشق . »\r\nتذكّر ديگرى كه بايد داد دربارهء روابط ميان زمخشرى و مقاتل است . در حقيقت ، ملاحظه مىكنيم كه تقطيعى كه زمخشرى در اين آيه وارد مىكند ( نگاه كنيد به تحقيق ، ص 151 ) ، قبلا در تفسير مقاتل نيز ديده مىشود ، زيرا او هم  ابْتِغاءَ رِضْوانِ اللَّهِ  را پيش از  ما كَتَبْناها  مىخواند . و اين ما را به نتيجه‌اى مىرساند كه نبايد آن را ناديده گرفت ، و آن اين است كه صرف نظر از اينكه موضوع مربوط به تفسير زجّاج باشد يا تفسير زمخشرى - كه ماسينيون هر دوى آنها را مسئولان بزرگ سوء تعبير وارد بر تفسير اين آيه مىداند - بايد قبول كنيم كه عناصر اصلى تفسير آنها قبلا در قديمترين روايات اسلامى كه مقاتل نمايندهء آنهاست وجود داشته است .\r\n\r\n","description":"","footnote":"","page_name":" 39 ","page_number":55},
  {"content":"\r\n\r\nماسينيون خود نيز ، تحت تأثير نوشتهء محاسبى ، مرتكب ايراد سوء تعبير بزرگى در متون شده است ، زيرا او نيز مىخواهد بقبولاند كه مفسّران سه قرن اوّل هجرى تنها دو نوع تفسير از اين آيه مىشناخته‌اند ؛ در حالى كه تفسير سوّمى نيز وجود داشته است كه از طريق مقاتل و زجّاج و فسوى به زمخشرى رسيده است .\r\nفى الجمله اينكه در اينجا مجموع تحليل ماسينيون است كه بايد آن را با احتياط تلقّى كرد .\r\nهر چند درست است كه حديث « لا رهبانيّة فى الاسلام » از ساخته‌هاى قرون اخير است - مقاتل بى خبر از آن مىنمايد - با اين همه ، روحى كه از اين حديث بر مىآيد در بسيارى از فقرات تفسير مقاتل نيز خوانده مىشود و بنابراين متعلّق به قديمترين ايّام اسلام است . نصّ  وَ لَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى ذلِكَ بِأَنَّ مِنْهُمْ قِسِّيسِينَ وَ رُهْباناً وَ أَنَّهُمْ لا يَسْتَكْبِرُونَ  ( مائده ، 82 ) كه بر دوستى مسيحيان ، يعنى قسّيسان و راهبان ، نسبت به مسلمانان تأكيد دارد ، و ماسينيون به آن اشاره مىكند ، در تفسير مقاتل معنى بسيار محدودى دارد . به عقيدهء او ، قرآن اشتياق مسيحيان به گرويدن به دين جديد را مىستايد نه « حبّ » آنان به مسلمانان را . بنابراين مراد اين آيه همهء مسيحيان نيست ، بلكه تنها آن چهل تنى است كه ما در بالا به آنها اشاره كرديم .\r\nاز آن مهمتر تفسير آيهء 87 سورهء مائده است كه مفسران را بر آن داشته است كه در آن نوعى هشدار به مسلمانان در برابر وسوسهء زندگى رهبانى بيابند . در هر حال ، مقاتل آن را به همين معنى در مىيابد و تحليل مىكند .  يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّهُ لَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ  . اين چيزهاى حلال در نظر مقاتل عبارت است از لباس و خوراك و زن .\r\nاو معنى اين آيه را با اوضاع و احوال تاريخيى كه اسباب نزول آن بوده است روشن مىكند .\r\nمىگويد : « اين آيه در مورد ده تن كسانى ، چون على بن ابى طالب ( ع ) ، ابوذر غفّارى ، سلمان فارسى . . . ) نازل شده است كه در خانهء عثمان بن مظعون جمع شدند و گفتند بياييد تا از خوراك و لباس و زن چشم بپوشيم . بعضى از آنها مىخواستند خود را خصىّ كنند ، جامهء مويين بپوشند ، صومعه بنا كنند و راهب شوند ( ترهّب ) . » اين داستان با شرحى كه ابن سعد از آن داده‌است بسيار مشهور است و به عقيدهء ماسينيون حديث « لا رهبانية » دربارهء آن به وجود آمده‌است .\r\nاينكه به اين حديث در تفسير مقاتل اشاره‌اى نشده‌است نكته‌اى است در تأييد نظريّهء ماسينيون ، ولى روح حديث در نحوهء دريافت مقاتل از دعوت خدا به حرام نكردن آنچه راهبان بر خود حرام كرده‌اند نهفته است : آنها به جاى غذا خوردن روزه مىگيرند ، به جاى لباس ، مويينه بر تن مىكنند ، و از مصاحبت با زنان چشم مىپوشند و در عزوبت زندگى مىكنند .\r\nبنابراين ، تحريم رهبانيّت بر متن قرآن مبتنى است نه بر حديث ، و حكم قرآن البته قاطعتر است .\r\n\r\n","description":"","footnote":"","page_name":" 40 ","page_number":56},
  {"content":"\r\n\r\n\r\nصبغه\r\nاين كلمه تنها دو بار در قرآن آمده است (  صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً  ، بقره ، 138 ) ، و اصل آن در واژگان مربوط به شعائر كليسايى به معنى تعميد است ؛ ولى نخستين مفسّران كه مانند مقاتل معنى اصلى آن را نمىدانستند آن را از پيش خود به « دين » و « اسلام » ترجمه كرده‌اند .\r\nبا اين همه ، سپس تفسير اسلامى با مراجعه به منشأ مسيحى كلمه معنى درست آن را درمىيابد . فرّاء ( متوفّى 207 / 822 ) در كتاب معانى القرآن خود مىنويسد : « صبغة اللّه گويند ، زيرا پاره‌اى از مسيحيان ، به هنگام تولّد يك كودك ، او را در آبى از آن خود فرو مىبرند و اين كار را مانند ختنه تطهيرى براى او مىدانند » ( ج 1 ، ص 82 ) . حكيم ترمذى ، در عرفان ، رمز تعميد را در مىيابد : عبارت « صبغ قلبه » در نزد او به اين معنى است كه خدا قلب مؤمن را در آب رحمت فرومىبرد تا آن را با اين آب تطهير كند . » « 36 »\r\n\r\nغيب\r\nاين لفظ در قرآن فراوان ديده مىشود ، هم به صورت يك اصطلاح خاص و هم به صورت يك كلمهء مورد استعمال رايج ، زيرا در هيچ موردى استعمالش توضيح لازم ندارد . و اين خود دو پرسش به وجود مىآورد : يكى اينكه اين كلمه در كدام محيط ما قبل قرآنى معنى خاص يافته است ؟ و ديگر اينكه نسلهاى نخستين اسلامى آن را به چه معنايى در مىيافتند ؟ در مورد پرسش اوّل ، هيچ سندى كه بتواند به آن پاسخ دهد در دست نيست ، جز خود قرآن كه مىتوان از آن به روشناييهايى دست يافت . در حقيقت در قرآن متوجّه اين نكته مىشويم كه در بيشتر موارد اين كلمه در مناقشات با مشركان مكّه مىآيد ، و اين خود مىرساند كه اين كلمه قبلا به واژگان آنها تعلّق داشته است ، و در اين صورت پر بيراه نيست اگر تصوّر كنيم كه در اينجا با يكى از كلمات كاهنان ( كهّان ) سروكار داريم كه نقش آنها دقيقا خواندن غيب يا خبر دادن از آينده بود .\r\nدر حقيقت ، مقاتل در بسيارى جاها كلمهء « غيب » را به همين معنى درمىيابد ، و اينجاست كه ما به پرسش دوّم مىرسيم . عبارتى كه مقاتل در ترجمهء اين كلمه به كار مىبرد « مايكون » است ، يعنى آنچه خواهد بود يا آنچه روى خواهد داد . به همين سبب است كه آيهء  وَ لِلَّهِ غَيْبُ السَّماواتِ وَ الْأَرْضِ  ( نحل ، 77 ) را « مر خداى راست آنچه در آسمانها و زمين خواهد بود » ؛ و  إِنِّي أَعْلَمُ غَيْبَ السَّماواتِ وَ الْأَرْضِ  ( بقره ، 33 ) را « من غيب ( آنچه خواهد بود ) آسمانها و زمين را مىدانم » ترجمه مىكند ؛ و كلمهء غيب در  إِنَّكَ أَنْتَ عَلَّامُ الْغُيُوبِ  ( مائده ، 116 ) به تعبير او ، يعنى « غيب آنچه\r\n\r\n\r\n","description":"","footnote":"\r\n( 36 ) . كتاب الرّياضة ، ص 41 - 40 .\r\n","page_name":" 41 ","page_number":57},
  {"content":"\r\n\r\nبوده است و آنچه خواهد بود » ( همچنين نگاه كنيد به آيهء 92 سورهء مؤمنون :  عالِمُ الْغَيْبِ وَ الشَّهادَةِ  ) .\r\nو امّا آنچه « خواهد بود » و براى انسان اهمّيّت دارد مربوط به سرنوشت او در اين جهان و آن جهان است . بنابراين ، محتواى « غيب » را ، در اين معنى آن ، دو عنصر اصلى تشكيل‌مىدهد :\r\nايمان يا كفر انسانها از يك‌سو ، و قيامت يا « ساعت » به اصطلاح قرآن ، از سوى ديگر .\r\nتنها خدا مىداند كه چه كسانى را در راه راست هدايت خواهد كرد و چه كسانى را گمراه خواهد كرد . در آيهء  وَ ما كانَ اللَّهُ لِيُطْلِعَكُمْ عَلَى الْغَيْبِ  ( آل عمران ، 179 ) مقاتل مىگويد : « كافران گفتند : اگر محمّد برحق است به ما بگويد چه كسانى از ما ايمان خواهند آورد و چه كسانى كافر خواهند ماند . خدا آيهء  وَ ما كانَ اللَّهُ . . .  را فرستاد ، زيرا اين تنها به پيغمبران وحى خواهدشد ، و اگر وحى نشود ، آنها هم نمىدانند كه قلم صنع چه خواهد نوشت : به اين ترتيب ، نوح كه مىگويد : ( هود ، 31 )  وَ لا أَقُولُ لَكُمْ عِنْدِي خَزائِنُ اللَّهِ  : « من به شما نمىگويم كه خزاين خدا نزد من است ( يعنى كليدهاى اين معرفت كه آيا خدا فرومايه‌تران شما را به ايمان ارشاد خواهد كرد يا نه ) ،  لا أَعْلَمُ الْغَيْبَ  ( يعنى من به شما نمىگويم كه « غيب » ارشاد شما به وسيلهء خدا نزد من است ) .\r\nمقاتل در همين معنى « آگاهى از آينده »  لَوْ كُنْتُ أَعْلَمُ الْغَيْبَ  ( اعراف ، 188 ) محمّد را به « اگر مىدانستم غيب سود و زيان را كه كى روى خواهدداد » و همچنين  لَوْ كانُوا يَعْلَمُونَ الْغَيْبَ  ( سبأ ، 14 ) را « اگر [ جنّيان 
  ] مىدانستند غيب مرگ سليمان را » ترجمه مىكند ، و با اين ترجمهء خود نشان مىدهد كه محتواى « غيب » واقعهء آينده است ، از حيث اينكه اين واقعه را آفريدگان نمىتوانند پيشگويى كنند و تنها خدا از آن آگاه‌است .\r\nولى « واقعهء آينده » به معنى تامّ و تمام كلمه وقوع « ساعت » ( قيامت ) است كه قرآن ( اعراف ، 186 ) از آن چنين سخن مىگويد :  يَسْئَلُونَكَ عَنِ السَّاعَةِ أَيَّانَ مُرْساها قُلْ إِنَّما عِلْمُها عِنْدَ رَبِّي  . به همين سبب است كه « غيب » به تمام معنى كلمه ، يعنى غيبى كه علم آن تماما در انحصار خداست ، « غيب ساعت » ( سبأ ، 3 ) است . مقاتل مىنويسد كافران مكّه از پيغمبر پرسيدند : « ساعت كى روى خواهد داد ؟ » آن‌گاه خدا آيهء  وَ لِلَّهِ غَيْبُ السَّماواتِ وَ الْأَرْضِ  ( نحل ، 77 ) را نازل فرمود كه « غيب » در آن « غيب ساعت » يا « غيب قيامت » است . باز آيهء 123 سورهء هود :  وَ لِلَّهِ غَيْبُ السَّماواتِ وَ الْأَرْضِ  به اين معنى است كه « غيب فرا رسيدن عذاب از آن خداست . » و آيهء  قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ  ( نمل ، 65 ) چنين معنى مىكند : « آنها كه در آسمانهايند ( يعنى فرشتگان ) و آنها كه در زمين‌اند ( يعنى آدميان ) از غيب ( يعنى قيامت ) يا به سخن ديگر از غيب ساعت آگاه نيستند . »\r\nدر كنار اين آيات ، كه در آنها خدا ضمن آنكه امتياز علم به آينده را منحصرا به خود نسبت\r\n\r\n","description":"","footnote":"","page_name":" 42 ","page_number":58},
  {"content":"\r\n\r\nمىدهد نقش كهنه را ردمىكند و كلمهء « غيب » را از قلمرو غير دينى به قلمرو دينى مىبرد . آيات ديگرى هست كه در آنها كلمهء « غيب » ، بر حسب سياق كلام يا موضوعى كه اين كلمه در آن جاى مىگيرد ، معانى متفاوت ديگرى مىيابد .\r\nدر آيات  الَّذِينَ يُؤْمِنُونَ بِالْغَيْبِ  ( بقره ، 3 ) و  وَ ما هُوَ عَلَى الْغَيْبِ بِضَنِينٍ  ( تكوير ، 24 ) ، « غيب » تنها به « قرآن » ترجمه شده است : « آنان كه به غيب مىگروند » يعنى : « آنان كه به قرآن مىگروند » ؛ و در آيات  إِنَّ اللَّهَ يَعْلَمُ غَيْبَ السَّماواتِ وَ الْأَرْضِ  ( حجرات ، 18 ) و  عالِمُ الْغَيْبِ وَ الشَّهادَةِ الْعَزِيزُ الْحَكِيمُ  ( تغابن ، 18 ) محتواى « غيب » انديشه‌هاى مكنون در اعماق قلب است : « خدا غيب آسمانها را ( يعنى غيب آنچه در عمق دل ساكنان آسمان ، يعنى فرشتگان است ) مىداند و نيز غيب زمين را ( يعنى غيب آنچه در دل ساكنان زمين است ، از قبيل تصديق و جز آن را مىداند ) . » در آيات ديگر ، خبرهاى مربوط به پيامبران قديم « انباء الغيب » خوانده شده است ، به قول مقاتل ، يعنى وقايعى كه پيغمبر خود شاهد آنها نبوده و از آنها تنها از طريق وحى آگاه شده‌است (  ذلِكَ مِنْ أَنْباءِ الْغَيْبِ نُوحِيهِ إِلَيْكَ  ، آل عمران ، 44 ؛  تِلْكَ مِنْ أَنْباءِ الْغَيْبِ نُوحِيها إِلَيْكَ  ، هود ، 49 ؛  ذلِكَ مِنْ أَنْباءِ الْغَيْبِ نُوحِيهِ إِلَيْكَ  ، يوسف ، 102 ) . در اين مورد اخير ، « غيب » معناى كاملا متفاوتى به خود مىگيرد ، زيرا به جاى آينده به گذشته مربوط است و اين معنى را بايد ابداع قرآن دانست .\r\nشايد بتوان در اين آيه پاسخى به كسانى يافت كه محمد ( ص ) را متّهم مىكردند كه به مكتب معلّمى انسانى مىرود و وحيهايش را از او مىگيرد :  ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ أَجْمَعُوا أَمْرَهُمْ وَ هُمْ يَمْكُرُونَ  : اين از خبرهاى غيب است كه ما به تو وحى مىكنيم ، زيرا هنگامى كه آنها اتّفاق كردند و مكر انديشيدند ، تو در ميان آنها نبودى ( يوسف ، 102 ) . مىبينيم كه خبر يوسف به چه معنى « غيبى » است كه خدا آن را به محمّد ( ص ) وحى كرده است . مقاتل مىگويد :\r\n« او شاهد آن نبود و از آن بىخبر بود . »\r\nدر يك سلسله متون ديگر ، كلمهء « غيب » همراه با حرف اضافهء « ب » به كار برده شده است كه ترجمهء آن را باز هم دشوارتر مىكند . بلاشر كه در اين كار به زحمت مىافتد ، سعى مىكند كه اين « بالغيب » را با تعبيرهاى مختلفى كه بيش و كم خشنود كننده است ترجمه كند . ولى مقاتل از عهدهء اين كار به نحوى كه سرانجام « كمتر بد » است برمىآيد . در جملاتى كه « غيب » مفعول با واسطهء فعل « خشية » ( ترسيدن ) است ، او آن را با عبارت « بىآنكه ببيند » ترجمه مىكند .\r\nبدين گونه آيهء  مَنْ خَشِيَ الرَّحْمنَ بِالْغَيْبِ  . . . ( ق ، 33 ) را « آن كه از خداى بخشنده اطاعت مىكند بىآنكه او را ببيند » ، و آيهء  الَّذِينَ يَخْشَوْنَ رَبَّهُمْ بِالْغَيْبِ  . . . ( انبياء ، 49 ) را « آنان كه از پروردگار خود اطاعت مىكنند بىآنكه او را ببينند » و  إِنَّما تُنْذِرُ الَّذِينَ يَخْشَوْنَ رَبَّهُمْ بِالْغَيْبِ  . . . ( فاطر ، 18 ) را « آنان كه به او ايمان مىآورند بىآنكه او را ببينند » معنى مىكند .\r\n\r\n","description":"","footnote":"","page_name":" 43 ","page_number":59},
  {"content":"\r\n\r\nدر حالى كه در متونى كه پيش از اين تحليل كرديم ، كلمهء « غيب » مربوط به وقوع امرى در آينده يا وقايع تاريخ گذشته بود ، در اينجا اين كلمه نحوهء فعل انسان نسبت به خدا را توصيف مىكند : اين فعل ، چه ايمان باشد و چه اطاعات « بالغيب » متوجّه خداست ، يعنى « بىآنكه او را ببيند » ، در ظلمت غيب . مقاتل « غيب » را در جانب خدا جاى نمىدهد ، بلكه آن را در جانب انسان مىگذارد : در تفسير او هيچ جا مفهوم خدايى كه در پس پردهء راز باشد ديده نمىشود .\r\nمقاتل - و با او شايد همهء نسلهاى نخستين مسلمان - خود را هرگز به ساحت انتزاعيى كه در آن « غيب » راز مطلق خدا باشد نمىبرد . براى او « غيب » چنان كه ديديم ، همواره « غيب » چيزى ، يعنى « غيب » چيز مخلوقى است . در آيهء 9 سورهء رعد  ( عالِمُ الْغَيْبِ وَ الشَّهادَةِ الْكَبِيرُ الْمُتَعالِ )  ، به عقيدهء او ، با توجّه به آيهء قبل از آن ، سخن از « غيب » كودك در رحم مادر است .\r\nدر حقيقت ، « غيب » ، آن گونه كه قرآن از آن سخن مىگويد ، مفهوم فى نفسه‌اى كه بتوان آن را به نحوى انتزاعى تعريف كرد ، نيست . قرآن در هيچ جا كلمهء « غيب » را توضيح نمىدهد ؛ همواره آن را در مجازهايى فرا مىخواند كه « غيب » محتواى آنهاست . از اين رو ، اين كلمه بيشتر ارزش نمادى دارد . هيچ جا در قرآن « غيب فى نفسه » ديده نمىشود ، زيرا « غيب » همواره غيبت چيزى يا كسى است . همچنين هيچ‌جا « غيب » كاملا مشخّص ديده‌نمىشود ، زيرا به حكم آنكه نماد است كلمه‌اى است كه مجازهاى مختلف را مشخص مىكند ، و در اين مجازها وجه محسوس به خود مىگيرد ، بىآنكه بگذارد هيچ يك از آنها تمامى محتواى آن را نشان دهد . گود فروا - دمومبين (  Gaudefroy - Demombynes  ) در مقالهء خود دربارهء « غيب » « 37 » نتيجه مىگيرد كه « چون نمىتوان آن را ترجمه كرد ، آن را تفسير مىكنيم » . در حقيقت دليل آن اين است كه نماد ، بنابر تعريفى كه از آن مىكنند ، ممكن نيست هرگز به چيزى معادل خود ترجمه شود : تنها مىتوان آن را تفسير و توصيف و القا كرد . مقاتل هم كارى جز اين نمىكند .\r\n\r\nفقير\r\nجادارد كه در اينجا به دو تعريفى كه مقاتل از « فقير » و « مسكين » در آيهء  إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها  ( توبه ، 60 ) مىدهد اشاره كنيم . مىگويد : « فقرا تنگدستانىاند كه نزد مردم گدايى نمىكنند ، در حالى كه مساكين كسانىاند كه گدايى مىكنند . » صوفيان ، در روزگاران بعد ، اين تمايز را حفظ نمىكنند ، زيرا آنها اين هر دو كلمه را به جاى يكديگر به‌كار مىبرند ؛ ولى بر سر دانستن اين معنى اختلاف دارند كه آيا « افضل » گدايى كردن است يا به خدا توكّل كردن .\r\n\r\n\r\n","description":"","footnote":"\r\n( 37 ) نگاه كنيد به  M elangesMassignon  ، جلد دوم ، ص 250 - 245 : مقالهء « معنى كلمهء غيب در قرآن » .\r\n","page_name":" 44 ","page_number":60},
  {"content":"\r\n\r\n\r\nقرب\r\nدريافت مقاتل از آياتى كه در آنها سخن از نزديكى ميان خدا و انسان است فاصله‌اى را كه يك قرن بعد ذهن عرفانى در اسلام پيموده است نشان مىدهد . بعلاوه ما را بر آن مىدارد كه قرآن را با احتياط تفسير كنيم ، زيرا آنچه ما مسيحيان در آن مىخوانيم ، چنان كه طبيعى است ، لزوما آن نيست كه مسلمانان در آن مىيابند .\r\nمتن اساسى قرب خدا آيهء مشهورى است كه همواره ، وقتى كه سخن از نشان دادن اين معنى به ميان مىآيد كه خداى قرآن خدايى نزديك به انسان است ، از آن ياد مىكنند :  وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  ( ق ، 16 ) . خدايى كه به انسان نزديكتر از رگ گردنش به اوست « آيا همان خداى نزديكتر از من به من » قديس اوگوستينوس نيست ؟ تفسير مقاتل ، هر چند بسيار كوتاه است ، ما را به ديد بسيار متفاوتى از امور حواله مىدهد . او مىگويد : « رگ گردن رگى است كه بسيار نزديك به دل است . و امّا « علم » پروردگار به دل نزديكتر از اين رگ به دل است . » يكى از روشهاى ثابت مقاتل در تفسير اين است كه كلمه يا اصطلاح هيچ گاه از سياق كلام جدا نمىشود و جداگانه مورد تعبير قرار نمىگيرد . مقاتل « نحن اقرب » را با توجه به ارتباط آن با جملهء قبلى مىخواند كه در آن دقيقا سخن از علم خدا به « وسوسه‌هاى نفس » است . از اينجا يكى از چندين « عناصر ثابت تفسيرى » مقاتل كه به روش تفسير او قوّت و استحكام مىبخشد پا مىگيرد . از اين پس هر جا كه به نحوى سخن از نزديكى خدا به انسان است ، مقاتل تفسير واحدى را حفظ مىكند ، به اين معنى كه همواره ميان خدا و انسان واسطه‌اى مىگذارد . غالبا اين واسطه علم است كه در نظريه‌اى دربارهء صفات الهى ، كه ترسيم خطوط اوليهء آن از همين زمان آغاز مىشود ، رفته رفته متمايز از خدا مىشود « 38 » ؛ ولى ممكن است ، چنان كه در آيهء 85 سورهء واقعه مىبينيم ، اين واسطه فرشته‌اى باشد :  وَ نَحْنُ أَقْرَبُ إِلَيْهِ مِنْكُمْ وَ لكِنْ لا تُبْصِرُونَ  ( ما از شما به او نزديكتريم ، هر چند شما ما را نمىبينيد ) . مقاتل در تفسير خود مىگويد : اين فرشته فرشتهء مرگ است كه براى گرفتن جان مىآيد .\r\nمقاتل حتى آيهء 7 سورهء مجادله را كه غالبا صوفيّه آن را به عنوان خبر نزديكى خود به خدا تلقّى مىكنند به همين معنى تفسير مىكند و مىگويد :  ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ  ، يعنى « علم او در نجوايشان با آنهاست » .\r\nمتن ديگرى هست كه از آنچه گفتيم پرمعنىتر است ، زيرا در سياق سخنانى آمده‌است كه تماما اختصاص به ستايش صفات خدا دارد . ما اين دو آيهء قرآنى را در اينجا مىآوريم و تفسير\r\n\r\n\r\n","description":"","footnote":"\r\n( 38 ) از زمان حسين بن محمد النّجّار ، حضور خدا در جهان با علم و قدرتش را آشكارا در مقابل حضور او با ذات و وجودش عنوان مىكنند . نگاه‌كنيد به شهرستانى ، ملل ، ص 62 .\r\n","page_name":" 45 ","page_number":61},
  {"content":"\r\n\r\nمقاتل را در ميان پرانتز مىگذاريم .\r\nهو الأوّل ( يعنى قبل از همه چيز ) ، والاخر يعنى بعد از آفرينش ) ؛ و الظّاهر ( فراتر از همه چيز ، يعنى آسمانها ) ، و الباطن ( زير همه چيز ، يعنى از زيرزمينها آگاه است ) . . . ؛ و هو معكم ( يعنى علمش با شماست ) ، اينما كنتم ( يعنى در روى زمين ) ( حديد ، 3 و 4 ) .\r\nمىبينيم كه مقاتل در هيچ جا انديشهء نزديكى متقابل خدا و انسان را از خاطر نمىگذارند .\r\nتنها مىگويد كه خدا به انسان نزديك است از اين جهت كه با علم خود از كنه انديشه‌هاى دل آگاهى دارد و مىداند كه آدميان در سرّ نجواهاى خود چه مكرهايى مىانديشند .\r\n\r\nمحرّر\r\nاين كلمه تنها يك بار در قرآن مىآيد و آن هم در موضوع مريم است كه مادرش او را پيش از تولّد نذر پروردگار مىكند :  إِذْ قالَتِ امْرَأَتُ عِمْرانَ رَبِّ إِنِّي نَذَرْتُ لَكَ ما فِي بَطْنِي مُحَرَّراً  ( آل عمران ، 35 ) . ترجمهء كلمه‌اى كه تنها يك بار در متنى آمده باشد همواره دشوار است ، ولى با مقايسهء توضيحى كه مقاتل دربارهء اين كلمه مىدهد با توضيحاتى كه سپس صوفيان و حتى امام جعفر صادق ( ع ) دربارهء آن مىدهند متوجّه مىشويم كه تا چه ميزان اطلاعات او عينى است ؛ او در كار تفسير خود ابا ندارد از اينكه به مكاتب يهودى و مسيحى مراجعه‌كند .\r\nمقاتل : « محرّر كسى است كه براى اين جهان كار نمىكند ، تن به ازدواج نمىدهد ، خود را وقف امور آن جهان مىكند و براى اين كار در معبد مجاور مىشود تا در آن خدا را پرستش كند .\r\nدر آن زمانها تنها جوانان « محرّر » مىشدند . »\r\nامام جعفر صادق ( ع ) : « آزاد از بردگى اين جهان . »\r\nحكيم ترمذى : « او براى تو بنده‌اى مخلص خواهد شد . و امّا آن كه تماما از آن توست از هر چه غير توست آزاد است . »\r\nسهل تسترى : « آن كه از بند خواهش نفسانى و متابعت هوى و هوس خود رها شده‌است . »\r\nنورى : « آن كه خود را وقف خدمت به برگزيدگان خدا مىكند . »\r\nابو عثمان : «  إِنِّي نَذَرْتُ لَكَ ما فِي بَطْنِي مُحَرَّراً  ، يعنى من ديگر به او نخواهم پرداخت ، او را من تدبير نخواهم‌كرد ، بلكه او را به دست تدبير تو و حسن اختيار تو خواهم سپرد . » « 39 »\r\n\r\nميثاق\r\nتفسير مقاتل دربارهء اين كلمهء كليدى در انديشهء اسلامى دليل بر آن است كه مسلمانان خيلى\r\n\r\n\r\n","description":"","footnote":"\r\n( 39 ) اين اقوال همه از سلمى ، حقائق‌التفسير ، در باب آيهء 35 آل عمران ( نسخهء خطى فاتح 260 ) نقل شده است .\r\n","page_name":" 46 ","page_number":62},
  {"content":"\r\n\r\nزود اهمّيّت اعتقادى مفهوم ميثاق را دريافته و در كنه غناى آن انديشيده‌اند . با اين همه ، در طى قرون بعد ، اين انديشيدن معنى آن را توسعه خواهدداد ، تا آنجاكه هستهء اوّليّه در تدقيقات مفرط ما بعد طبيعى گم خواهد شد و پيوند آن با متن قرآنى رفته رفته سستى خواهد گرفت .\r\nكربن به اين توسّعات فلسفى اشاره‌مىكند ، آنجا كه مىنويسد : « ذهن مذهبى در اسلام متمركز بر ، نه يك امر تاريخى ، بلكه يك امر « متا تاريخى » (  meta - historique  ) است ( كه البتّه مقصود از آن ما بعد تاريخى نيست ، بلكه ماوراء تاريخى است ) . اين امر اصلى و اساسى ، كه پيش از تاريخ تجربى ما واقع شده است ، پرسش الهى از نفوس بشرى در عالم ذر است كه :  أَ لَسْتُ بِرَبِّكُمْ  ( اعراف ، 172 ) . » « 40 »\r\nببينيم تفسير اسلامى اوّليه اين پرسش الهى را به چه معنايى دريافته است ؟ مقاتل به ما در پاسخ دادن به اين سؤال يارى مىكند . در دو جا انديشهء خود را به تفصيل بيان مىكند كه با اختصار عادى او ، هنگامى كه سخن از ملاحظات اعتقادى است ، مغايرت دارد . نخست دربارهء آيهء 7 سورهء مائده است كه مىفرمايد :  وَ اذْكُرُوا نِعْمَةَ اللَّهِ عَلَيْكُمْ وَ مِيثاقَهُ الَّذِي واثَقَكُمْ بِهِ إِذْ قُلْتُمْ سَمِعْنا وَ أَطَعْنا  مقاتل چنين اظهار نظر مىكند كه اين « ميثاق » « اسلام » است و « روزى » بسته شده است « كه شما با گفتن « سمعنا و اطعنا » متعهد معرفت به خدا و ربوبيّت او شده‌ايد » . سپس مقاتل مىافزايد : « خدا « نخستين » ميثاق را با بندگانش وقتى بست كه آنها را « آفريد » و از پشت آدم بيرون آورد . به همين سبب است كه خدا مىفرمايد :  وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ : « أَ لَسْتُ بِرَبِّكُمْ » قالُوا بَلى شَهِدْنا  ( اعراف ، 172 ) . آن كس از ميان آنها كه به سنّ تكليف مىرسد و ايمان خود را به خدا و آيات و صحف و فرستادگان و كتاب و فرشتگان او و بهشت و دوزخ و اعتقاد به حلال و حرام و امر معروف و نهى منكر نشان مىدهد ، اگر به عهد خود وفادار بماند خدا نيز وفادار خواهد ماند و به او بهشت عطا خواهد كرد . آن گاه مقاتل نتيجه مىگيرد كه بنابراين دو ميثاق در كار است : « ميثاق ايمان به خدا و ميثاق عمل به احكام خدا . »\r\nاين دو ميثاق ، يكى با « بلى شهدنا » بسته شده است ، و ديگرى با  « سَمِعْنا وَ أَطَعْنا »  ؛ ميثاق اوّل مربوط به شناخت خداست ، و ميثاق دوّم مربوط به قبول فرستادگان خدا و صحف او ، و نيز مربوط به اطاعت از احكام او « در عمل » است . و امّا شك نيست كه مقاتل اين هر دو ميثاق را در زمان ، يعنى در درون تاريخ بشر ، كه با آفرينش آغاز مىشود ، جاى مىدهد : به عقيدهء او در اينجا هيچ گونه تصوّر وجود « قبل از زمان » در انديشهءالهى ، آن گونه كه مثلا جنيد مىگويد ، در كار نيست . مقاتل به صراحت تمام مىگويد : « خدا نخستين ميثاق را با بندگان خود وقتى بست\r\n\r\n\r\n","description":"","footnote":"\r\n( 40 ) نگاه كنيد به تاريخ فلسفهء اسلامى (  Historiedelaphil osophieIslamique , p .  16 ) .\r\n","page_name":" 47 ","page_number":63},
  {"content":"\r\n\r\nكه آنها را « آفريد » و از پشت آدم بيرون آورد . »\r\nمتن ديگرى كه مقاتل در آن انديشهء خود را در باب « ميثاق » بيان مىكند دربارهء همين آيهء 172 سورهء اعراف است كه بخش اساسى آن را ديديم . از جهت آراء اعتقادى ، اين متن دوّم چيزى بيش از آنچه در متن اوّل آمده است در بر ندارد ، ولى در كنار همين آراء اعتقادى يك رشته ملاحظات اسطوره‌وار مشاهده‌مىشود كه البته جاى مهمى در تفسير مقاتل دارد . انديشهء مقاتل بر اين جملهء قرآنى متوقف است كه مىفرمايد :  أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ  و آن را چنين تفسير مىكند : « خدا دست بر پهلوى راست آدم كشيد و از آن ذرّيّتى سفيد رنگ به شكل ذرّات جنبنده برون‌آورد ؛ سپس دست بر پهلوى چپ او كشيد و از آن ذرّيّتى سياه رنگ بيرون آورد به شكل ذرّاتى به تعداد هزار . . . سپس آنها را ، چنان كه از ظرفى آب مىپراكنند ، پراكند و به سفيدها گفت : اينان به رحمت من به بهشت خواهند رفت ، اينان « اصحاب اليمين » اند ( واقعه ، 27 ) . به سياهان گفت : اينان در خور آتش‌اند ، نزد من بىمقدارند ، اينان « اصحاب المشئمه » اند ( بلد ، 19 ) . سپس آنها را همگى به پشت آدم بازگرداند . به همين سبب است كه كسانى كه در گورند همچنان محبوس مىمانند تا آنكه خدا همهء كسانى را كه با آنها ميثاق بسته است از پشت آدم و رحم زنان بيرون آورد ، آن گاه قيامت ( ساعت ) فراخواهدرسيد ، زيرا نوشته شده است :  لَقَدْ أَحْصاهُمْ وَ عَدَّهُمْ عَدًّا . . .   يَوْمَ الْقِيامَةِ  ( مريم ، 94 و 95 ) . »\r\nانديشهء قدرى مذهبانهء مطلبى كه در بالا آورديم آشكار است ، ولى شباهت آن با پاره‌اى از تعاليم « عهد جديد » كتاب مقدّس نيز در آشكارى كم از آن نيست . در حالى كه در قرون بعد تفكّر دربارهء « ميثاق » در پرتو تعاليم مبتنى بر نظريهء نو افلاطونى « فيض » صورت مىگيرد ، تفسير اوّليّهء « ميثاق » را در خطّ تعليم پولس تعبير مىكند كه به موجب آن سرنوشت بشر در شخص آدم رقم خورده است كه به نحوى بشر در او وجود قبلى داشته است . همين وجود قبلى - بسيار تاريخى - است كه در اسطوره‌اى كه از آن سخن گفتيم به صورت رمز بيان شده است ، يعنى اسطورهء ذرّاتى كه يك لحظه از پشت آدم بيرون مىآيند تا شهادت دهند كه خدا پروردگار آنهاست و سپس به پشت آدم باز مىگردند تا بار ديگر از آن به طريق توالد جسمانى بيرون آيند .\r\nآيه‌اى كه ارتباط نزديكى با آيات مربوط به « ميثاق » دارد و مقاتل آن را تفسير كرده است آيهء مشهور « امانت » است :  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا  : « ما امانت را به آسمانها و زمين و كوهها عرضه كرديم ، ولى آنها از برداشتن آن ابا كردند و ترسيدند . انسان آن را برداشت ، ولى او ستمكار و بسيار نادان بود . » ( احزاب ، 72 ) . به عقيدهء مقاتل ، « امانت » يعنى « طاعت » . خدا نخست\r\n\r\n","description":"","footnote":"","page_name":" 48 ","page_number":64},
  {"content":"\r\n\r\nبرداشتن بار « طاعت » را به عناصر بزرگ جهان هستى عرضه مىكند و از آنها دعوت مىكند كه اين طاعت را « در رنجها و شاديها ، به منظور دريافت پاداش يا كيفر » به كار بندند : « اگر نيك رفتار كردند ، پاداش خواهند يافت و اگر نافرمانى كردند كيفر خواهندديد . » در حقيقت ، آنها ، از بيم ، دعوت الهى را نمىپذيرند ؛ آن‌گاه خدا به آنها امر مىكند  ائْتِيا طَوْعاً أَوْ كَرْهاً :  بياييد ، با معرفت پروردگارتان و ذكر او ، بىپاداش و بىكيفر ، خواه يا ناخواه ( فصلت ، 11 ) . در بنيان اين تفسير اين انديشه نهفته است كه هر موجودى ، اعمّ از جاندار و بيجان ، مىتواند به خواست خدا از موهبت معرفت برخوردارشود ، چنان كه مفسّران اسلامى يقين دارند كه در سينا ، كوه خدا را ديد و از اين ديدن ريز ريز شد . دراينجا نيز ، اگر خدا آسمانها و زمين و كوهها را به طاعت فرامىخواند براى آن است كه آنها به چنين كارى قادرند ، و طوعا يا كرها اطاعت مىكنند ، ولى بيشتر كرها ، زيرا  فَأَبَيْنَ أَنْ يَحْمِلْنَها  ، يعنى از برداشتن آن ابا كردند . به همين سبب مفسّران مسلمان به اين توضيح مبادرت كردند كه اگر هيچ پاداش و كيفرى در برابر اين طاعت در نظر گرفته نشده است ، براى آن است كه اين عناصر بزرگ جهان هستى خود به طوع و رغبت آن را نپذيرفتند . پس خدا طاعت را « على غير ثواب و لا عقاب » بر آنها واجب كرده‌است .\r\nو امّا وضع انسان در برابر « امانت » « به گونه‌اى كاملا متفاوت است . انسان در اينجا آدم است كه مىخواهد به‌جاى آسمانها و زمين و كوهها بار امانت را بر دوش بگيرد ، ولى او نسبت به عواقبى كه اين قبول امانت در برداشت « بس نادان بود » ، زيرا امانت با شرايطى كه از آنها پاداشها يا كيفرهايى ناشىمىشد همراه بود . در حقيقت ، آنچه از طريق اين شرايط مورد نظر خدا بود تحميل آزمونى بر انسان بود تا سپس توجيه كنندهء پاداشها و كيفرهايش باشد : « خدا منافقان و مشركان را عذاب مىكند ( احزاب ، 73 ) ، زيرا آنها در امانت خيانت مىكنند ، فرستادگان خدا را دروغگو مىخوانند و ميثاقى را كه بسته‌اند مىشكنند . ميثاقى كه آن را روزى بستند كه خدا آنها را از پشت آدم بيرون آورد و به آنها گفت : « آيا من پروردگار شما نيستم ؟ » و آنها در جواب گفتند : « آرى ! » آنها اين معرفت را انكار كردند و از طاعت يعنى توحيد سرپيچيدند . به عكس ، خدا به « مردان و زنان مؤمن » به سبب وفاداريشان به امانت و نيز به سبب آنكه ميثاقشان را نمىشكنند پاداش نيك مىدهد . »\r\nبه اين ترتيب ، پيوند بسيار نزديكى ميان « امانت » و « ميثاق » برقراراست . حتى مىتوان گفت كه « امانت » چيزى جز « ميثاق » دوّم نيست ، ميثاقى كه مقاتل آن را « ميثاق العمل » مىنامد .\r\n\r\n","description":"","footnote":"","page_name":" 49 ","page_number":65},
  {"content":"\r\n\r\n\r\n3 . تفسير و تاريخ\r\nتحليل ما دربارهء اين چند كلمهء قرآنى ، كه در اصطلاحات عرفانى اسلامى مخصوصا شايان اهمّيّت است ، نشان مىدهد كه مقاتل به چه شيوه‌اى قرآن را در سطح نخستين آن تفسير مىكند .\r\nبعلاوه به ما امكان مىدهد كه دريابيم روش تفسير لفظى او كدام است . قبلا گفتيم - و اكنون با شواهد نشان داديم - كه مقاتل بر خلاف ابن عبّاس هيچ‌گاه از قرآن خارج نمىشود تا آيه‌اى را با توسّل به منابع بيرونى تفسير كند ، بلكه عمدة براى روشن كردن معنى كلمه‌اى از سياق كلام قرآنى مدد مىگيرد .\r\nبايد افزود كه مقاتل در تفسير خود مانند يك عالم فقه اللّغه يا زبانشناس هم عمل نمىكند .\r\nبه ندرت ديده مىشود كه او براى يافتن معنى كلمه‌اى نخست به ريشهء آن و معنى اوّليّهء ريشه مراجعه كند . زيرا ، براى او ، معنى يك كلمه از درون خود آن كلمه برنمىآيد ، بلكه از بيرون آن ، يعنى از بستر كلامى كه كلمه در آن جاىگرفته‌است ، دريافته مىشود . نمونهء اين‌گونه تحليل كلمات تحليل كلمهء « تأويل » است : كلمهء « تأويل » به خودى خود و در ريشهء ثلاثى آن به معنى بازگرداندن چيزى به اوّل يا مبدأ آن است ، ولى چنان كه ديديم ، مقاتل معنايى عكس اين معنى را از آن استنباط مىكند ، كه عبارت‌است از عمل پىگرفتن چيزى تا آخرين پىآمدهاى آن ، و اين معنى را سياق كلام به او تحميل مىكند .\r\nو امّا اين اشتغال خاطر مخصوص به توسّل جستن به سياق كلام براى تعيين معنى كلمات به عقيدهء ما ناشى از مواظبت خاصّ مقاتل - و تفسير اوّليّه به طور كلى - است به اينكه وحيها را درست در بستر تاريخى آنها قرار دهد . در كنار ترجمهء كلمات ، « اسباب النّزول » يا موجبات تاريخى وحى جاى مهمى در تفسير مقاتل دارد .\r\nدر حقيقت ، همچنانكه هر كلمه‌اى با مرادفى ترجمه مىشود ، همچنان نيز هر بار كه فهم متن اقتضا كند ، مقاتل شرايط تاريخيى را كه آيه‌اى يا گروهى از آيات در آن شرايط نازل‌شده است نشان‌مىدهد ، به اين معنى كه تاريخ ، مكان ، شخصيّتهاى مورد نظر و علل مادّى و خلاصه روزنامهء وحى را ذكر مىكند ؛ هيچ واقعهء عينى از زندگى پيغمبر ( ص ) نيست كه او نداند و هيچ آيه‌اى نيست كه ابهام تاريخى داشته باشد و او كليد آن را نداشته باشد . در مجموع ، تفسير او مشتمل بر انبوهى از اطّلاعات تاريخى مهم و ظاهرا عينى است .\r\nولى ارزش حقيقى اين اطّلاعات چيست ؟ سؤال ، اگر بدين گونه مطرح شود ، از محدودهء اثر مقاتل در مىگذرد ؛ زيرا چنين سؤالى همهء نوشته‌هاى تاريخى ادوار اوّليّهء اسلام را در بر مىگيرد .\r\nموضوع اسباب نزول فصل خاصّىاست كه بايد آن را در مجموعهء بسيار پيچيده‌اى جاى داد ، ولى هنوز پرتو روشنى بر اين مجموعه نتافته است . يكى از نويسندگان متأخّر در اشاره به مواد و\r\n\r\n","description":"","footnote":"","page_name":" 50 ","page_number":66},
  {"content":"\r\n\r\nمصالح تاريخيى كه در تفسيرهاى اسلامى انباشته شده است به اين نتيجه رسيده است كه : « همهء احتياطهايى كه جا دارد دربارهء اصالت حديث و دربارهء اعتبار سلسله روات آن به كار بست ، در اينجا در مورد فقه و كلام و تاريخ نيز صادق است . . . در اينكه عناصر كهنى ( مقصود عصر حضرت محمد ( ص ) است ) را مىتوان در آنها يافت ترديدى نيست . ولى چه كسى مىتواند بر خود ببالد كه به راستى در زير انبوه اين رسوبات بقاياى قشر اوّليّه را كشف كرده است ؟ » « 41 » آنچه اطلاعات مربوط به اين مسئله را باز هم پيچيده‌تر مىكند اين است كه خود مفسّران اسلامى هم دربارهء وقايع تاريخيى كه گزارش مىدهند و نحوهء وقوع آنها ميان خود موافقت ندارند . اين مفسّران بعضى نسبت به بعضى ديگر بسيار سختگيرترند تا منتقدان امروزى نسبت به آنها ؛ تا آنجا كه آنها يكديگر را « وضّاعون » و « كذّابون » مىخوانند .\r\nدر مورد خود مقاتل بايد گفت كه دست كم ، در روزنامهء وحى او ، تميز ميان آنچه آشكارا ساختهء خيال است و آنچه ، به سبب انتساب به حديث ، احتمال وجود حقيقتى در آن مىرود كه تحقيق ناكرده نمىتوان آن را انكاركرد ، نسبة آسان است : زيرا ، مقاتل كه پس از عمرى دراز در سال 150 وفات مىيابد توانسته است اطلاعات خود را از منابع مجازى به‌دست‌آورد ! و امّا ساخته‌هاى خيال در تفسير او فراوان است . ما فعلا كارى به گزارشهاى افسانه‌اى و اسطوره‌اى او كه بايد آنها را جدا كرد نداريم ؛ آنها را در آينده مطالعه خواهيم كرد . در اينجا مىخواهيم به گزارشهايى بپردازيم كه به آنها صورت تاريخى داده شده است و مقاتل در اين گزارشها جزئيات خيالى بسيارى وارد كرده است كه آنها را يا خود ساخته يا از « قصّاص » كه سخنگويان اعتقادات عامه‌اند گرفته است . اين جزئيّات خيالى ، در آنچه مربوط به سيرهء حضرت رسول ( ص ) است ، به دشوارى قابل تشخيص است ، ولى در گزارشهاى مربوط به شخصيتهاى تاريخى آشكارا به چشم مىخورد ، مثلا مقاتل خبر مىدهد كه اسم بدويانى كه يوسف را از برادرانش خريدند « مالك بن دعر » و « عدبن عامر » بود ، و عصاى موسى « بقعه » نام داشت و نخست متعلق به آدم بود و جبرئيل آن را گرفت تا سپس به موسى بدهد ؛ آدم پس از خروج از بهشت خود را در هند يافت و حوّا به جدّه برده شد .\r\nمىتوانيم نمونه‌هاى بسيارى از اين جزئيات بياوريم ، زيرا مىتوان آنها را در همهء صفحات تفسير او يافت . به قول بلاشر « هراس از نامعلوم » مقاتل را بر آن مىدارد كه براى هر آيه‌اى كه در آن اشاره به وقايع تاريخى باشد زمينه‌اى تاريخى اختراع كند . ما در اينجا از آوردن مثالهاى ديگر مىگذريم ، ولى بر جنبهء ديگرى از اين مسئله تأكيد مىكنيم . گرايش مقاتل به آوردن جزئيّات عينى ، كه او را بر آن مىدارد كه در تفسير قرآن خود بيشترين « اسباب نزول » را بيابد ،\r\n\r\n\r\n","description":"","footnote":"\r\n( 41 ) . بلاشر ، مقدمه ، ص 231 .\r\n","page_name":" 51 ","page_number":67},
  {"content":"\r\n\r\nدر حقيقت تأثير مهمى در زمينهء فهم پيام قرآنى بر جاى مىگذارد . وقتى كه مقاتل در جستجوى مناسبتى تاريخى براى نزول آيات قرآنى بر مىآيد ، هدفش ذكر تاريخ نيست ، بلكه فهم بهتر معنى آيهء مورد تفسير است . ولى ارجاع به تاريخ را به صورت يك روش سيستماتيك تفسير درآوردن سبب تحديد قابل ملاحظهء اهمّيت پيام قرآنى مىشود ، زيرا مقاتل در همان حال از پرداختن به هر گونه اظهار نظر در زمينهء اخلاقى كه معنى روحانى پيام را استخراج كند امتناع مىورزد . از اين جهت ، مقاتل خود را درست نقطهء مقابل مفسّرانى قرار مىدهد كه در آينده قرآن را تفسير عرفانى خواهند كرد . براى آنكه مقصود خود را روشنتر بيان كنيم به ذكر چند مثال مىپردازيم .\r\nاز آنجا كه قرآن اعلام مىكند :  وَ إِذا مَسَّ الْإِنْسانَ الضُّرُّ دَعانا لِجَنْبِهِ . . .  : انسان چون گزندى ببيند ما را به دعا مىخواند ( يونس ، 12 ) ، بلاشر ، حرفاغاز كلمهء  Homme  ( انسان ) را بزرگ مىنويسد تا عامّيّت كلام قرآنى را خوب نشان دهد ، ولى به عكس ، براى مقاتل ، اشارهء اين آيه به ابو حذيفه هاشم مخزومى به هنگام بيمارى اوست . همچنين وقتى كه قرآن مىفرمايد :  إِنَّ أَكْرَمَكُمْ عِنْدَ اللَّهِ أَتْقاكُمْ  : هر آينه گرامىترين شما نزد خدا پرهيزكارترين شماست ( حجرات ، 13 ) ، آنچه توجّه مقاتل را به خود جلب مىكند اهمّيّت عامّ و شامل اين آيه و درس اخلاقى و روحانيى كه مىتوان از آن گرفت - چنان كه بعد از او صوفيه خواهند گرفت - نيست ، بلكه او به اين گزارش اكتفا مىكند كه مقصود اين آيه بلال حبشى است كه بعضى از قريشيان او را به هنگام اذان گفتن استهزا مىكردند و مىگفتند : « آيا پيغمبر جز اين كلاغ سياه كسى را نيافته است ؟ » و اين هم دو مثال ديگر كه مربوط به آياتى است كه در تفسير آنها سخنان بسيار نوشته شده است ، و مقاتل با توجه به سياق كلام آنها را بسيار روشن يافته است .\r\nقرآن كريم در آيهء 7 سورهء آل عمران مىفرمايد :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ  : تأويل اين آيات را جز خدا نمىداند ، و آنان كه در دانش ثابت قدم‌اند مىگويند :\r\nما بدان ايمان آورديم . در آيهء 18 همين سوره همچنين مىخوانيم :  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ  : خداى شهادت مىدهد ، و نيز فرشتگان و صاحبان دانش ، كه خدايى جز او نيست .\r\nاين « ثابت‌قدمان در دانش » يا اين « صاحبان دانش » كيانند ؟ هر مكتبى و هر فرقه‌اى خواسته است ، با نسبت دادن دانشى كه خدا از آن سخن مىگويد به خود ، خود را در ميان اين صاحبان دانش بيابد . مقاتل كه در روش خود مبنى بر تفسير متون با مراجعه به سياق كلام قرآنى يا به زمينهء تاريخى پابرجاست ، در جستجوى آن نيست كه تعريفى انتزاعى از اين صاحبان دانش به دست دهد ، بر خلاف كسانى كه بعد از او آنچه را دلشان مىخواهد متون بگويند به متون\r\n\r\n","description":"","footnote":"","page_name":" 52 ","page_number":68},
  {"content":"\r\n\r\nمىگويانند . چون در آغاز آيهء 7 خدا يهوديان را مسئول تحريف وحيهاى قرآنى مىشمرد ، مقاتل به اين انديشه مىرسد كه كسانى هم كه ، به‌عكس ، به آيات ايمان مىآورند و شهادت مىدهند كه خدايى جز او نيست ، يهودىاند . در نتيجه مىگويد : « راسخان در علم كسانىاند كه تورات را مطالعه كرده‌اند ، يعنى عبد اللّه بن سلام « 42 » و ياران اهل تورات او كه ايمان آوردند . »\r\nهمچنين مىگويد : « اولواالعلم يا صاحبان دانش تورات ، يعنى ابن سلام و يارانش ، شهادت مىدهند كه خدايى جز او نيست . » براى اينكه دريابيم كه تفسير مقاتل تا چه اندازه اهميت اعتقادى اين دو آيه را محدود مىكند كافى است به ياد آوريم كه هم متكلمان و هم صوفيان در تأييد علوّ علم دين و فضيلت « صاحبان دانش » بر عامّهء مؤمنان به اين دو آيه استناد مىكنند .\r\nتفسير آنان از اين آيات ، با الهام از سوابق اعتقادى و بدون مراجعه به « اسباب النزول » يا زمينهء تاريخى ، در عالم تجريد و با توجه به تجربهء درونى كه از داده‌هاى قرآنى در مىگذرد ، بسط مىيابد .\r\nمثلا سهل تسترى مىگويد : « راسخان در علم كسانىاند كه سه علم بر آنها مكشوف شده‌است كه عبارت است از علوم « ربّانيّون » و « نورانيّون » و « ذاتيّون » . « 43 » مقصود از آنها كسانى است كه خدا را به عنوان پروردگار يا به عنوان نور ، يا در ذات او مىشناسند . واسطى از اين نيز فراتر مىرود و مىگويد : « اينان كسانىاند كه روحشان راسخ در « غيب‌الغيب » و « سرّالسّرّ » است . . .\r\nو سپس به علم متكلّم شده‌اند . » « 44 » و امّا همين سهل « اولواالعلم » يا صاحبان دانش را ذرّاتى مىداند كه در ازل به پرسش  أَ لَسْتُ بِرَبِّكُمْ  خدا پاسخ « بلى » دادند . « 45 »\r\nروش تاريخيى كه مقاتل در تفسير اين آيات به كار مىبرد او را از اين گونه تفكّرات باز مىدارد زيرا ، به حكم آنكه او قرآن را در افق تاريخى مىخواند ، آنچه توجّه او را به خود جلب مىكند ، نه اهمّيّت اعتقادى يا انتزاعى آيه ، بلكه واقعهء انضمامى يا شخصيتهاى تاريخيى است كه او تمام همّ خود را مصروف آنها مىكند و معنى آيه را از آنها مىگيرد . اين روش البته در سطح دوّم قرائت قرآن به كار مىرود كه مقاتل در آن فهم متن را از طريق جاى دادن آن در زندگى روزانهء پيغمبر ( ص ) و اصحاب او جستجو مىكند . ولى سطح سوّمى از قرائت ، يعنى نحوهء سوّمى در بررسى قرآن ، هست كه مقاتل به يارى آن حلقهء تنگ ترجمهء لفظى يا مراجعه به زمينهء تاريخى را مىشكند تا به حوزهء تفسيريى دست يابد كه ذهن در آن آزادتر است .\r\n\r\n\r\n","description":"","footnote":"\r\n( 42 ) . عبدالله بن سلام « در روايات اسلامى نمايندهء نوعى علماى شريعت يهود است كه بيشترين احترام را براى حقيقت قائل بودند و اعتراف كرده بودند كه محمد ( ص ) . . . همان پيغمبرى است كه در تورات از او خبر داده شده است » ( دايرة المعارف اسلام ) .\r\n( 43 ) . تفسير القرآن ، قاهره 1329 ه ، ص 24 .\r\n( 44 ) . نقل از : روز بهان بقلى ، عرايس البيان ، در تفسير آيهء 7 سورهء آل عمران .\r\n( 45 ) . تفسير القرآن ، ص 25 .\r\n","page_name":" 53 ","page_number":69},
  {"content":"\r\n\r\nاين حوزه دقيقا قلمروى است كه در آن قوهء خيال حكومت مىكند و جايى است كه مقاتل اساس چيزى را كه مشخصهء تفسير استعارى است پديد مىآورد . در حالى كه مقاتل در دو سطح قبلى ، وقتى كه توضيحى مىدهد آن را به اختصار و خسّت برگزار مىكند ، در اينجا تفسير او گسترش مىيابد و شامل انبوهى از افسانه‌ها و گزارشهاى خيالى و انواع نمادها و استعاره‌ها مىشود . نوشته‌اند كه براى فهم دقيق متن قرآنى از اين انبوه مشوّش قلمرو خيال محض طرفى نمىتوان بست . « 46 » در جستجو در بطن اين وجدان امّت اسلامى است كه مىتوانيم دريابيم كه قرآن زنده است . ناديده گرفتن آنچه مربوط به « قلمرو خيال » است ، به عنوان اينكه قابل آن نيست كه ما را به « فهم دقيق » متن قرآنى رهنمون شود ، به مثابهء آن است كه قرآن را از امّتى كه آن را مىخواند جدا سازيم و آن را از زنده‌ترين بخش آن تهى كنيم و تنها ، به قول ابومدين ، « قديد » ى از آن را نگاه داريم . « 47 »\r\nو امّا امّت اوّليّهء اسلامى ، كه مقاتل در اينجا يكى از منعكس كنندگان آن است ، قرآن را نه تنها بر پايهء قرائت لفظى و يا مبتنى بر تاريخ ، بلكه همچنين بر اساس قرائت استعارى يا خيالى خوانده است . اگر اين قرائت اخير در مكاتب شيعى غلبه يافته ، و در مذهب تسنّن ، با نهضت تصوّف ، سر برآورده‌است ، به سبب آن است كه از همان آغاز و پيش‌از گسستن قطعى وحدت اوّليّه ، به نحوى در تفسير اسلامى وجود داشته است . در هر حال ، اين نوع قرائت در تفسير مقاتل وجود دارد و از طريق او به نسل اوّليّهء مفسّران بازمىگردد .\r\nقصد ما آن نيست كه تمامى موادّ اين تفسير را بررسى كنيم ، بلكه فقط مىخواهيم قطبهاى اساسيى را كه تمثيلها يا نمادها يا اسطوره‌ها گردآنها فراهم‌مىآيد نشان‌دهيم : اين تمثيلها و نمادها و اسطوره‌ها را بعضى از فقرات قرآنى به تخيّل مفسّر القامىكند . براى ما اهميّت ندارد كه اينها ساختهء خود مسلمانان باشد يا از منابع بيگانه گرفته شده باشد ، ما آنها را همان گونه كه وجدان امّت اسلامى با آنها بيان ما فى الضّمير كرده است مىگيريم و به عنوان محتواى اين وجدان در يكى از لحظات تاريخ آن تلقّى مىكنيم .\r\n\r\n4 . تفسير و خيال\r\nبر خلاف نوعى تفسير شيعى كه بر معنى لفظى معنى ديگرى ، استعارى يا نمادى ، « الصاق مىكند » كه در حقيقت حاكى از گرايشهاى اعتقادى يا سياسى خاصّ خويش است ، و نيز بر خلاف تفسير صوفيانه كه از لفظ به نمادى مىپردازد ، كه از طريق « استنباط » به عنوان\r\n\r\n\r\n","description":"","footnote":"\r\n( 46 ) . بلاشر ، مقدّمه ، ص 238 .\r\n( 47 ) . نقل از : ماسينيون ، تحقيق ، ص 123 .\r\n","page_name":" 54 ","page_number":70},
  {"content":"\r\n\r\nحقيقت روحانى لفظ بر آن مكشوف شده‌است ، تفسير مقاتل استعاره را در كنار لفظ مىگذارد و اين و آن هر دو را به موازات هم پيش‌مىبرد بىآنكه روابطى حقيقى ميان آنها برقرار كند ؛ استعاره در اينجا ، نه انتزاع لفظ يا نفى آن است و نه حقيقت آن ؛ تنها راهى است كه به وسيلهء آن دايرهء تنگ لفظ - شرع - را مىشكند تا به جهانى دست يابد كه ديگر مقولات تخطى ناپذير حلال و حرام بر آن حاكم نيست .\r\nمقاتل مىنويسد : « قرآن بر اساس سه مقوله بر پيغمبر ( ص ) نازل شده‌است : امر و نهى ، وعد و وعيد ، و اخبار پيشينيان . » امر و نهى كه بخش اساسى شرع را تشكيل‌مىدهد درست قلمرو تفسير لفظى است ، زيرا شريعت تنها مىخواهد كه احكامش در حدود و بر طبق صورت لفظ شنيده و به كار بسته شود . در مقابل ، دو مقولهء ديگر وحى زمينهء ديگرى بر خيال عرضه مىكند كه در آن خيال از ضبط شريعت بيرون‌مىرود ، و در آنجاست كه تفسير استعارى به وجودمىآيد . مقاتل مىنويسد : « خداوند در قرآن مثلهايى مىآورد كه بعضى دربارهء خود اوست ، بعضى دربارهء مشركان و بت‌پرستان و بعضى نيز مربوط به جهان و قيامت و آخرت است . در آن اخبارى هست از پيشينيان و آنچه در بهشت و دوزخ . . . و در دل مؤمنان و كافران مىگذرد » ( برگ 2 الف ) .\r\nدر ميان اين امثال كه مبدأ حركت خيال مفسّر است ، آنهايى كه بيش از همه توجّه مقاتل را جلب‌مىكند امثال مربوط به پيشينيان ( عمدة پيغمبران ) و نيز امثال مربوط به اخرويّات ، يعنى بعث و حساب است ، بر همين امثال است كه ما مىخواهيم مخصوصا درنگ‌كنيم . امّا پيش از آنها ، بايد بر امثال « مربوط به جهان » بپردازيم كه به مقاتل ميدان‌مىدهد تا نوعى نماد تكوّن عالم را طرح‌ريزى كند .\r\n\r\nالف . جهان ، آدميان و فرشتگان\r\nمقاتل در كيهانشناسى ابتداييى كه تكوّن آن به ابن عبّاس و كعب الاحبار « 48 » بازمىگردد به نمادهاى كيهانيى كه غالبا در قرآن به آنها اشاره مىشود توسّل مىجويد . در آغاز ، خدا هفت آسمان و هفت زمين را آفريد (  قُلْ مَنْ رَبُّ السَّماواتِ السَّبْعِ  ، مؤمنون ، 88 ؛  ثُمَّ اسْتَوى إِلَى السَّماءِ وَ هِيَ دُخانٌ  ، فصلت ، 11 ؛  اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ  ، طلاق ، 12 ) ، به صورت توده‌اى انبوه و فشرده ، سپس به بخار آب فرمان داد و بخار به بالا برخاست ، و بدين گونه زمين\r\n\r\n\r\n","description":"","footnote":"\r\n( 48 ) . ثعلبى ( ص 16 تا 21 ) دو منبع ذكر مىكند و ابن عباس را در مقابل كعب الاحبار مىگذارد كه ابن عباس او را « دروغگو » مىخواند . همچنين نگاه كنيد به تحقيق فهد ، آغاز جهان از نظر اسلام (  Lanaiss ancedumondeselon l'Islam  ) ، كه در منابع شرقى (  so urcesorientalesI , p .  237  sqq  ) ، انتشار يافته‌است .\r\n","page_name":" 55 ","page_number":71},
  {"content":"\r\n\r\nاز آسمانها جداشد . ستبرى هر آسمان به اندازهء پانصد سال راه است ، و همين مقدار ميان يك آسمان و آسمان ديگر فاصله‌است . آسمان اوّل از يك موج مقعّر دريا آفريده شد ؛ آسمان دوّم از آهن ؛ آسمان سوّم از نقره ؛ آسمان چهارم از مس ؛ آسمان پنجم از طلا ؛ آسمان ششم از ياقوت ؛ و آسمان هفتم از نور در وجود آمد . عظيم‌تر از همهء اين آسمانها بىگمان عرش است كه قوهء خيال مقاتل بيشترين اهمّيّت را به آن مىدهد . عرش ، استعارهء عظمت خدا ، ابعاد بس عظيمى دارد . قرآن تنها مىفرمايد .  وَسِعَ كُرْسِيُّهُ السَّماواتِ وَ الْأَرْضَ  ( بقره ، 255 ) ، ولى همين كافى است كه مقاتل طرحى از آن را براى ما ترسيم كند . مىنويسد : « هر يك از پايه‌هاى عرش به بلندى هفت آسمان و هفت زمين و فاصلهء ميان آنهاست . از آن مهمتر اينكه هفت آسمان و هفت زمين ، در زير عرش ، به كوچكى انگشترى گمشده‌اى در بيابان است . » مع الوصف ، عرش ، با وجود عظمتش ، بر دوش چهار فرشته است كه هر يك چهار چهره دارند ، فرشتگانى كه پاهايشان بر صخره‌اى نهاده است كه بر پايين‌ترين زمين ، در عمقى به فاصلهء پانصد سال راه ، سنگينى مىكند . استعارهء فرشتگان چهار چهره « 49 » كه از يهوديت گرفته‌شده‌است قبلا در تفسير منسوب به ابن عباس آمده‌است ، ولى مقاتل توصيفى شخصى از آن به دست مىدهد :\r\n« يكى از فرشتگان چهرهء انسان دارد ؛ او سالار چهره‌ها و ميانجى روزى فرزندان آدم است ؛ فرشتهء دوم چهرهء سالارجانوران ، يعنى گاونر ، دارد و ميانجى روزى جانوران است ؛ اين فرشته كه چهرهء گاونر دارد ، از وقتى كه گوساله به‌جاى خدا مورد پرستش قرار گرفته است ، نشانه‌هاى شرمسارى بر چهره دارد . فرشتهء سوم چهرهء سالار پرندگان ، يعنى عقاب ، دارد ، و ميانجى روزى پرندگان است ؛ و بالأخره فرشتهء چهارم چهرهء سالارددان ، يعنى شير ، دارد ، و ميانجى روزى ددان است » ( تفسير بقره ، 255 ) .\r\nمقاتل ، گذشته از اين چهار فرشتهء حامل عرش كه ميانجى نيازهاى چهار گروه زندگان ساكن روى زمين‌اند ، از فرشته‌اى نيز كه از آتش و برف خلق شده است سخن مىگويد ، يعنى فرشته‌اى كه عناصر متضادّ طبيعت را در خود با هم آشتى مىدهد ، و بدين گونه استعاره‌اى آرمانى است داير بر اينكه امّت مؤمنان چگونه بايد باشند . معنى دعايى كه اين فرشته پيوسته به درگاه خدا مىكند اين است : « خداوندا ، همان گونه كه تو ( در من ) اين آتش و اين برف را چنان سازش داده‌اى كه آتش برف را آب نمىكند و برف آتش را خاموش نمىكند ، بندگان مؤمنت را نيز با هم سازش ده ! » ( برگ 447 الف ) . ولى فرشتگان تنها نقش ميانجى ندارند ، بلكه در تاريخ\r\n\r\n\r\n","description":"","footnote":"\r\n( 49 ) بيان مقاتل مبهم‌است ؛ به نظر مىآيد كه نخست مىگويد هر فرشته چهار چهره دارد ، و بعد چهار چهرهء فرشته‌هاى متفاوت را توصيف مىكند . در روايات اگر سخن از چهار فرشته باشد ، « گاهى احساس مىشود كه عرش را تنها يك فرشته حمل مىكند » ( فهد ، پيشگفته ، ص 248 و يادداشت 49 همان كتاب ) .\r\n","page_name":" 56 ","page_number":72},
  {"content":"\r\n\r\nانسان نيز مستقيما دخالت مىكنند : در غزوهء بدر ، جبرئيل هدايت نبرد را در جناح راست سپاهيان اسلام با پانصد فرشته بر عهده داشت ، در حالى كه ميكائيل جناح چپ را با همين عدّه فرشته اداره مىكرد . مىدانيم كه جبرئيل مقام خاصّى در اسلام دارد ، چه او فرشتهء وحى است ؛ ولى مقاتل به او نقش نسبة نامنتظرى نسبت مىدهد و آيهء 1 سورهء فاطر را به او مربوط مىداند :   الْحَمْدُ لِلَّهِ . . .     جاعِلِ الْمَلائِكَةِ رُسُلًا أُولِي أَجْنِحَةٍ . . .     يَزِيدُ فِي الْخَلْقِ ما يَشاءُ   ( ستايش خداى راست . . . كه فرشتگان را رسولان گردانيد ، فرشتگانى كه بالهايى دارند . . . او بر آفرينش هر چه مىخواهد مىافزايد ) . مقاتل توضيح مىدهد كه چگونه خدا بر آفرينش خود هر چه مىخواهد مىافزايد . مىگويد : « در حقيقت ، در بهشت رودى هست به نام رود حيات » كه جبرئيل هر روز ، پس از ساعت سوم ، در آن فرو مىرود تا خود را بشويد . دو بال دارد كه آنها را در رود مىگسترد ، و هر بال او هفتاد هزار پر دارد . آن گاه ، از هر پر او قطره‌اى آب مىچكد كه خدا از آن فرشته‌اى مىآفريند كه او را تا روز قيامت حمد مىگويد . »\r\nبا وجود اين نقش برتر جبرئيل ( تأمين مادّهء اوليّهء فرشتگان ) نسبت به انبوه فرشتگان ، او در سلسله مراتب آسمانى نخستين فرشته نيست ، بالاتر از او اسرافيل ، فرشتهء قيامت ، است و بالاتر از اسرافيل فرشتهء مرگ است ، زيرا ، به گفتهء مقاتل ، فرشتگان نيز شربت مرگ مىنوشند و سپس در روز قيامت زنده مىشوند . تفسيرى كه او از آيهء 68 سورهء زمر به دست مىدهد نشان دهندهء آن است كه چگونه ، همين كه سخن بيرون از قلمرو حلال و حرام يعنى قلمرو قوانين شرع است ، اين مفسّر قرآن قوهء خيال را به جولان درمىآورد . قرآن مىفرمايد :\r\n وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ  ( آن گاه در صور دميده مىشود ، و آنها كه در آسمانها و در زمين‌اند بيهوش مىشوند ، جز آنها كه خدا بخواهد ) . مقاتل چنين تفسير مىكند . جز جبرئيل و ميكائيل و اسرافيل و فرشتهء مرگ . آن‌گاه خدا به فرشتهء مرگ فرمان‌مىدهد كه جان ميكائيل ، بعد جان جبرئيل ، بعد جان اسرافيل را بگيرد ؛ سپس همين فرمان را در مورد خود فرشتهء مرگ مىدهد ، و او نيز مىميرد . بر طبق بعضى روايات خدا چهل سال آنها را مرده مىگذارد ، بعد اسرافيل را از مرگ برمىانگيزد و به او فرمان‌مىدهد كه بار ديگر در صور بدمد ،  فَإِذا هُمْ قِيامٌ يَنْظُرُونَ  : و ناگهان برمىخيزند و مىنگرند ( زمر ، 68 ) .\r\nاگر از كيهانشناسيى كه ما به بعضى از عناصر آن به عنوان نشانه‌هايى از تخيّل خلّاق تفسير اوليهء اسلامى اشاره كرديم درگذريم و به تمثيلهاى مربوط به انسان بپردازيم ، آن گاه در نزد مقاتل مقدّمات تفسيرى روحانى خواهيم يافت كه صوفيّه سپس آن را مىگيرند و بسط مىدهند . در اين تمثيلات ، عناصر طبيعت به صورت نماد آنچه در دل انسان مىگذرد به كار مىرود . مهمترين آنها نور و ظلمات است ؛ ولى بجز در آيهء نور ( نور ، 35 ) : مقاتل اين دو نماد را\r\n\r\n","description":"","footnote":"","page_name":" 57 ","page_number":73},
  {"content":"\r\n\r\nبه معنى بيواسطه و انتزاعى آنها تقليل مىدهد و نور را « ايمان » و ظلمات را « شرك » ترجمه مىكند (  ذَهَبَ اللَّهُ بِنُورِهِمْ وَ تَرَكَهُمْ فِي ظُلُماتٍ  ، بقره ، 17 ؛  أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها ،  انعام ، 122 ؛ و نيز آيهء 40 نور و آيات ديگر مانند آنها ) .\r\nاز آن غنىتر نماد زندگى و مرگ است ، زيرا اينجا مطمح نظر بىواسطه در قرآن از مقولهء زيستى است نه مقولهء نمادى . مثلا وقتى كه قرآن دربارهء خدا مىفرمايد كه  تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِّ  ( آل‌عمران ، 27 ) ؛  يُخْرِجُ الْحَيَّ مِنَ الْمَيِّتِ وَ مُخْرِجُ الْمَيِّتِ مِنَ الْحَيِّ  ( انعام ، 95 ) ، يا وقتى كه خدا خطاب به قريشيان مىگويد : « شما مرده بوديد و ما شما را زنده كرديم » ، اين متنها از نظر مقاتل اشاره به دور طبيعى زندگى و مرگ است : زنده از مرده بيرون مىآيد ، يعنى از نطفه ، كه به قول مقاتل ، هنوز از موهبت زندگى برخوردار نيست ؛ و مرگ از زنده بيرون مىآيد ، « زيرا همين نطفه از موجودات زنده ، از آدميان و جانوران و پرندگان ، پديد مىآيد » . ولى چون زندگى و مرگ اين معنى زيستى بىواسطه را دارند ، به همين دليل انتقال آنها از مقولهء زيستى به مقولهء نمادى بيشتر جالب توجه است . ممكن است مقاتل اين انتقال را با واسطهء نماد نور و ظلمات كه گاهى قرآن آنها را همراه با زندگى و مرگ مىآورد انجام دهد . چنان كه در آيهء 122 سورهء انعام ، زندگى و مرگ را به صورت نماد ايمان و گمگشتگى درمىآورد : « آيا آن كس كه مرده بود و ما او را زنده كرديم و به او نورى داديم . . . همانند كسى است كه در ظلمات است ؟ . . . »\r\nمقاتل مقصود اين آيه را حضرت پيغمبر ( ص ) مىداند كه « مرده » بود ، يعنى « گمگشته » بود ، و خدا او را « زنده كرد » ، يعنى به راه راست برد ، و به او نورى داد ، يعنى ايمان داد .\r\nدر جاى ديگر ، طرح اوّليّهء انتقال نمادى « زندگى » و « مرگ » را قرآن خود فراهم مىآورد ، مانند آيات 17 تا 20 بقره كه در آنها سياق كلام جنبهء استعارى دارد . « 50 » مقاتل مىنويسد :\r\n« شباهتى ميان باران و قرآن هست ، زيرا همچنانكه باران زندگى آدميان است ، قرآن نيز براى كسى كه به آن ايمان دارد زندگى است ؛ ظلمات نماد گمراهيهاى كسانى است كه قرآن را انكار مىكنند ؛ رعد نماد بيم دادنهاى قرآن به آنهاست ؛ و بالأخره برق ، در درون باران ، نماد ايمان ، يعنى نور در دل قرآن است » ( بقره ، 19 ) . غالبا قرآن مثال بارانهايى را كه در بهار سبب بازگشت طبيعت به زندگى مىشود به عنوان نماد كارى كه خدا در روز بازپسين ، با بازگرداندن مردگان به زندگى ، خواهدكرد ، به كار مىبرد ؛ ولى تناظر راز آميز ديگرى نيز ميان زندگى طبيعت و زندگى در دل آدمى هست ، و همين تناظر است كه مقاتل بدان ، در متنى كه خوانديم ، اشاره مىكند . در\r\n\r\n\r\n","description":"","footnote":"\r\n( 50 ) . آيهء 19 مىگويد : «  أَوْ كَصَيِّبٍ مِنَ السَّماءِ فِيهِ ظُلُماتٌ وَ رَعْدٌ وَ بَرْقٌ يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ  » : يا چون بارانى از آسمان ، همراه با ظلمات و رعد و برق ؛ انگشت در گوشهاشان مىكنند ، مبادا از صاعقه بميرند .\r\n","page_name":" 58 ","page_number":74},
  {"content":"\r\n\r\nمتن ديگرى ، قرآن و مفسّر آن توصيفى از آنچه « در دل مردان و زنان مؤمن هست » با مراجعه به استعارات طبيعت ، كه خدا به صورت « مثلها » يى ذكر مىفرمايد ، به دست مىدهند . در اين متن قرآن مىفرمايد :  أَ لَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ . . .   وَ مَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الْأَرْضِ ما لَها مِنْ قَرارٍ  : آيا نديده‌اى كه خدا چگونه مثل زد ؟ سخن پاك چون درختى پاك است كه ريشه‌اش در زمين استوار و شاخه‌هايش در آسمان است . . . و مثل سخن ناپاك چون درختى ناپاك است ، كه ريشه در زمين ندارد و بر پا نتواند ماند ( ابراهيم ، 24 ، 26 ) . مقاتل توضيح مىدهد كه اين « كلمهء طيّبه » كلمهء توحيد يا كلمهء شهادت است كه او آن را كلمهء « اخلاص » نيز مىنامد . همچنانكه درخت ، يعنى نخل ، ريشهء استوار در زمين و سر به آسمان دارد ، همچنان نيز كلمهء اخلاص در دل مؤمنان استوار است ، و وقتى كه مؤمن كلمهء اخلاص را بر زبان مىآورد ، اين كلمه تا آسمان مىرود . كلمهء اخلاص پاكترين كلمات است ، درست مانند نخل كه در قد و قامت و شيرينى ميوه‌اش بهترين درختان است ، به عكس ، « كلمهء خبيثه » ، يعنى دعوت به كفر ، همانند « شجرهء خبيثه » يا درخت ناپاك ، يعنى حنظل ، است كه ريشه‌هايش در سطح زمين و ميوه‌اش تلخ است . كافر نيز ، مانند حنظل تلخ و بىثمر ، تهى از خير است ، و اقوال و اعمالش كه به آسمان نمىرود همه بىثمر است .\r\nمن اين بررسى سريع را با متنى كه ، در زمينهء نمادهاى كيهانى و تناظر مذهبى آنها ، قرائت سوم يعنى قرائت نمادى مقاتل را به خوبى نشان‌مىدهد ، به پايان مىبرم . در اين متن سخن از تدبيرى است كه شيطان براى تهديد انسانها به كار مىبرد :  ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ . . .  : آن گاه از پيش و از پس و از چپ و از راست بر آنها مىتازم ( اعراف ، 17 ) . مقاتل آن را چنين تفسير مىكند :  لَآتِيَنَّهُمْ مِنْ بَيْنِ أَيْدِيهِمْ  ، از پيش ، يعنى از جانب ابديت ، بر آنها مىتازم ، به اين معنى كه انكار قيامت و بهشت و دوزخ را در چشمشان زيبا مىگردانم ؛  وَ مِنْ خَلْفِهِمْ  ، يعنى از جانب اين جهان : من اين جهان را در نظرشان زيبا مىنمايانم ، ميل به آن را در دلشان برمىانگيزم ، آنها در آن هيچ حقى را رعايت نخواهند كرد ؛  وَ عَنْ أَيْمانِهِمْ  ، يعنى از جانب دينشان : اگر در راه راست‌اند ، راه را مبهم خواهم كرد تا در آن ترديد كنند ، و اگر در گمراهىاند آن را در نظرشان جذّاب جلوه خواهم داد ؛  وَ عَنْ شَمائِلِهِمْ  ، يعنى از جانب انفعالات و لذّات ناشى از نافرمانى كه من آن را در چشمان ايشان مطلوب خواهم گردانيد . » مقاتل در اين تفسير به صورت پيشگام صوفيه جلوه مىكند ، زيرا پس از او صوفيّه متن تفسير او را بيش و كم عينا تكرار مىكنند . تنها شبلى سخنى بر آن مىافزايد كه مىتوان گفت اين نماد فضايى را تكميل مىكند : « شيطان چيزى دربارهء « از بالا » و « از پايين » نمىگويد ، زيرا « بالا » جايى است كه از آن ملك بر دل عارفان مىنگرد و « پايين » جايى است كه عارفان او را مىپرستند . از اين\r\n\r\n","description":"","footnote":"","page_name":" 59 ","page_number":75},
  {"content":"\r\n\r\nرو ، شيطان در آنجا كه ملك از آن مىنگرد و در آنجا كه مىپرستندش جايى ندارد و آنجاها بيرون از دسترس اوست . » « 51 »\r\nاكنون مىپردازيم به دو بخش اصلى كه تخيّل مقاتل را به خود جلب مىكند و به عقيدهء او همراه با احكام شرعى ، تار و پود وحى قرآنى را تشكيل مىدهد ؛ اين دو بخش يكى گزارشهاى پيشينيان است و ديگرى وقايع اخروى .\r\n\r\nب . گزارشهاى پيشينيان\r\nمقصود از « گزارشهاى پيشينيان » تاريخ روزگار گذشته نيست ، بلكه يادآورى دخالتهاى الهى در جهان با فرستادن پيامبران است كه رسالت آنها دعوت خلق به پرستش اللّه ، خداى يگانه و حقيقى ، بوده است . اعم از اينكه اينها خود نصوص قرآنى باشد ، يا قصص الانبياء بيشمارى كه مفسّران يا تخيّل عامّه بر آنچه قبلا در قرآن بوده است افزوده‌اند ، تذكر يك نكتهء كلّى دربارهء روحيه‌اى كه ملهم همهء اين نوشته‌هاست ضرورت دارد . ذهن مسلمان طبيعة غير تاريخى مىانديشد و متمايل به اسطوره است ، چه پروردهء مكتب قرآن است ، از اين رو وقايع گذشته را تا اندازه‌اى به شيوه‌اى كه مثلا انجيلهاى آپو كريف روايات انجيلى را حكايت مىكنند باز مىگويد . مراد ما از اين سخن آن است كه وقتى كه ذهن مسلمان واقعه‌اى برگرفته ، مثلا ، از كتاب مقدّس يا از سيره‌نگارى يهودى - مسيحى را حكايت مىكند ، در بيشتر موارد نمىتواند در آن تصرّف نكند و جزئيات افسانه‌اى به آن نياميزد و جهتى مغيّر معنى آن به آن ندهد . از آن گذشته ، غالبا واقعهء تاريخى ، در گذار از يك حلقهء اسنادى به حلقهء ديگر ، اندك اندك رنگ مىبازد ، تا آنجا كه سرانجام ذهن اسلامى از آن فقط خاطره‌اى مبهم ، غرق در گزارشى اسطوره‌گونه ، را نگاه مىدارد . مثالى مقصود ما را از اين مدّعا روشن خواهد كرد .\r\nقرآن در اشاره به گزارش انجيلها دربارهء شام آخر و « تكثير نانها » در عباراتى پوشيده و كنايى ذكر واقعه‌اى از زندگى عيسى ( ع ) را مىآورد كه با آنچه در انجيلها در اين باره آمده است تنها پيوند دورى دارد ، زيرا براى قرآن موضوع عبارت از حركت تاريخيى كه عيسى انجام‌داده‌است نيست ، بلكه اين واقعه آيتى است از دخالت خدا ميان عيسى و حواريان او (     إِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ قالَ اتَّقُوا اللَّهَ إِنْ كُنْتُمْ مُؤْمِنِينَ . قالُوا نُرِيدُ أَنْ نَأْكُلَ مِنْها وَ تَطْمَئِنَّ قُلُوبُنا وَ نَعْلَمَ أَنْ قَدْ صَدَقْتَنا وَ نَكُونَ عَلَيْها مِنَ الشَّاهِدِينَ . قالَ عِيسَى ابْنُ مَرْيَمَ اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لِأَوَّلِنا وَ آخِرِنا وَ آيَةً مِنْكَ وَ ارْزُقْنا وَ أَنْتَ خَيْرُ الرَّازِقِينَ . قالَ اللَّهُ إِنِّي مُنَزِّلُها عَلَيْكُمْ فَمَنْ يَكْفُرْ بَعْدُ مِنْكُمْ فَإِنِّي أُعَذِّبُهُ عَذاباً لا أُعَذِّبُهُ أَحَداً مِنَ الْعالَمِينَ    \r\n\r\n\r\n","description":"","footnote":"\r\n( 51 ) . نقل از سلمى ، پيشگفته ، در باب آيهء 17 سورهء اعراف .\r\n","page_name":" 60 ","page_number":76},
  {"content":"\r\n\r\n( مائده ، 112 تا 115 ) . در واقع ، قرآن خبرمىدهد كه روزى حواريان عيسى ( ع ) از او مائده‌اى آسمانى مىخواهند تا دلشان آرام بگيرد و يقين كنند كه عيسى حقيقت را به آنها مىآموزد .\r\nنويسندهء نسخهء خطّى 8049 موزهء بريتانيا ، كه از پيروان مكتب كرامى است ، مىگويد :\r\nحواريان ممكن است به دو سبب درخواست مائدهء آسمانى كرده باشند ؛ يا به اين سبب كه مىخواستند « اين [ معجزه 
  ] را از عيسى ببينند » ، همان گونه كه ابراهيم زنده شدن مردگان را خواست ببيند ؛ يا به اين سبب كه هنوز نديده بودند كه او مرده زنده مىكند و پرنده مىآفريند و معجزه‌هاى ديگر از او سرمىزند . همين نويسنده مىگويد : اين نيز ممكن است كه چون عيسى به شاگردان خود خبر داد كه خدا آنها را برگزيده و به مقام رسولان فرستادهء خود بر كشيده است ، آنها از او خواستند تا « نشانه » اى از حقيقت سخن خود را به آنها ارائه دهد .\r\nمىبينيم كه تا چه اندازه معنى حركت مسيح تغيير يافته‌است ؛ در انجيلها ، عيسى از روى ترحم بر جمعيت گرسنه ، نانها را تكثيرمىكند ، ولى در اينجا مائدهء آسمانى به صورت حجّتى در برابر حواريان به‌كار مىرود . از قول حسن بصرى آورده‌اند كه : خدا وعده‌مىدهد كه مائده را به شرط آن مىفرستد كه حواريان را ، اگر [ از آن پس 
  ] به آن ايمان نياورند عذاب كند ، و آنها در پاسخ گفتند كه به مائده نيازى ندارند .\r\nاگر ما شرح اين واقعه را در تفسير مفسّران قديمتر دنبال كنيم ، مىبينيم كه اين مفسران در باب كيفيت اين مائده ، كه « خدا بر عيسى و شاگردانش نازل فرمود » ، آشكارا از مسيحيان استطلاع كرده‌اند . با اين همه ، و به رغم اين كوشش براى آگاهى از حقيقت واقعه ، تار و پود آن در بافت گزارش افسانه‌اى ، كه حتى با روايت قرآن مطابقت ندارد ، محو شده است . « 52 » قتاده حديثى نقل مىكند كه به موجب آن گويا پيغمبر ( ص ) فرموده است : مائده : ( خوان طعام ) پر از نان و گوشت فرو فرستاده شد . « 53 » در حقيقت ، حواريان از عيسى مائده‌اى خواستند كه هرچه از آن بخورند تمام‌نشود . عيسى به آنها گفت : چنين خواهم‌كرد « 54 » و مائده نزد شما خواهد ماند ، به شرط آنكه چيزى از آن نرباييد و خيانت نكنيد . « 55 » ولى هنوز يك روز نگذشته بود كه آنها خيانت كردند و مائده را ربودند .\r\nابن عباس صحنه‌اى از مقدمات نازل شدن مائده را توصيف مىكند : « عيسى به\r\n\r\n\r\n","description":"","footnote":"\r\n( 52 ) . به روايت قرآن ، عيسى نخست از قبول درخواست حواريان خوددارى مىكند ، در حالى كه به نوشتهء بعضى از مفسّران ، خود عيسى است كه طلب معجزه مىكند .\r\n( 53 ) . بعدها گفته مىشود كه در سفره همه‌گونه غذايى بود بجز گوشت !\r\n( 54 ) . مىبينيم كه تا چه اندازه موضع منتسب به عيسى در حديث متفاوت با موضعى است كه قرآن به او نسبت مىدهد .\r\n( 55 ) . به گزارش مربوط به مائده خاطرات ناشى از گزارش توراتى مربوط به « منّ » آميخته شده كه يهوديان مىبايست هيچ از آن براى روز بعد « نربايند » ( سفر خروج ، باب شانزدهم ، آيهء 4 به بعد ) .\r\n","page_name":" 61 ","page_number":77},
  {"content":"\r\n\r\nبنى اسرائيل گفت : سى روز روزه بگيريد ، و پس از آن هر چه مىخواهيد از خدا درخواست كنيد : خدا آن را به شما خواهد داد ! از اين رو ، آنها سى روز روزه گرفتند ، و چون اين كار پايان يافت ، به عيسى گفتند : وقتى كه ما براى كسى كار مىكنيم ، همين كه كار پايان يافت ، او به ما طعامى مىدهد ؛ اينك ما روزه گرفتيم و گرسنه‌ايم ، از خدا درخواست كن كه مائده‌اى از آسمان براى ما بفرستد . عيسى خود را در پلاسى پوشاند و در خاكستر نشست ؛ سپس تضرع كنان گفت :  رَبَّنا أَنْزِلْ عَلَيْنا مائِدَةً مِنَ السَّماءِ  ( مائده ، 114 ) . آن گاه فرشتگانى آمدند با مائده‌اى كه در آن هفت گرده نان و هفت ماهى بود ، و آن را پيش آنها نهادند . آنها همه تا آخرين كس از آن مائده خوردند . « 56 »\r\nقتاده بيشتر به ميوه‌هاى بهشتى و « منّ » ى كه به يهوديان ارزانى شد نظر دارد و مىگويد :\r\n« مائده‌اى بود كه از آسمان فرود آمد حامل ميوه‌هايى از بهشت . مائده هر صبح و شام بر آنها ، در هرجا كه بودند . فرودمىآمد ، مانند منّ و سلواهايى كه بر بنى اسرائيل فرودمىآمد . »\r\nوهب بن منبّه اشاره‌اى به « تكثير نانها » دارد ، ولى بهترين آگاهيها را در اين باره مقاتل مىدهد . با اين همه ، در مورد او نيز اگر تأثير منابع مسيحى آشكار است ، نحوهء خاصى هم كه ذهن مسلمان اطّلاعات مأخوذ از خارج را مىگيرد و دگرگون مىكند آشكار است . اگر روايات انجيلى معجزهء « تكثير نانها » را در سراسر يك روز تمام به صورت واقعه‌اى تاريخى عارى از هر گونه صحنه آرايى خيالى توصيف مىكند ، مقاتل ، راهى معكوس آن مىپيمايد و تاريخ را به روايتى افسانه‌آميز و خيال‌انگيز تغيير شكل مىدهد .\r\n« مردمانى كه بيرون آمدند و در راه مائده طلب كردند پنج هزار تن بودند . آنها بودند كه با حواريان خواستار مائده شدند . . . و مائده روز يكشنبه فرود آمد . . . مائده از آسمان حامل ماهيهاى تازه ، نان تنك ( رقاق ) و خرما بود . گويند كه عيسى به ياران خود كه در چمنى سبز و خرم نشسته بودند گفت : آيا در ميان شما كسى چيزى با خود دارد ؟ شمعون پيش آمد با دو ماهى كوچك و پنج گرده نان ؛ يكى ديگر شراب آورد ، و عيسى نانها را گرفت و آنها را خرد كرد و در دو نيمه مرتب نمود . . . سپس وضو ساخت و دو ركعت نماز به جاى آورد و از خدا خواست كه حاجت يارانش را روا كند . همان دم مردمان چشم گشودند و ديدند كه آن غذا بسيارشد و تا زانوان آنها بالا آمد . عيسى به مردم گفت : بخوريد و نام خدا را ذكر كنيد ، ولى چيزى با خود نبريد . به آنها\r\n\r\n\r\n","description":"","footnote":"\r\n( 56 ) . نسخهء خطى موزهء بريتانيا ( برگ 147 الف ) روايات ديگرى از معجزهء مائده را به ابن عبّاس نسبت‌مىدهد : « مائده خوانى است كه بر آن فرشتگان غذا مىخورند . اين خوان از مرواريد رخشان ساخته شده‌است و چهار پايه دارد كه آنها نيز از مرواريد و الماس و طلاست . روى آن پنج نان ، و پنج ماهى زنده كه هنوز بر خود مىتپيدند ، بود . دوازده هزار كس از آنها خوردند ، و سپس خوان به آسمان برده شد . »\r\n","page_name":" 62 ","page_number":78},
  {"content":"\r\n\r\nدستور داد كه به صورت دايره دايره بنشينند ، و آنها نشستند و غذا خوردند و سير شدند .\r\nمردمان پنج هزار تن بودند ، شب بود و آن روز ، روز يكشنبه بود . عيسى به بانگ بلند از آنها پرسيد : آيا خورديد ؟ همه در جواب گفتند : آرى ! گفت : هيچ چيز با خود نبريد ! و آنها پاسخ دادند : هيچ چيز با خود نخواهيم برد . آن گاه مائده‌هاى غذا را جمع كردند و در سبدها ريختند ؛ بيست و چهار سبد بر آمد . آنها سخن عيسى را باور كردند و به او ايمان آوردند » ( برگ 104 الف ) .\r\nدر متنهايى كه در بالا آورديم ردّپاى منابع يهودى - مسيحى - آشكارا ديده‌مىشود . و اما در مورد مسئلهء اقتباسهايى كه اسلام از جهان بيرون خود كرده است بايد گفت كه محققان توجه خود را بيش از حدّ بر صرف اقتباسها ، كه اهميت آنها را يا زياد يا كم جلوه داده‌اند ، متمركز كرده‌اند ، و از اين نكته غافل مانده‌اند كه مهمترين مسئله تحليل اين معنى است كه ذهن مسلمانان با اين اقتباسها چگونه رفتار مىكند و چگونه آنها را در خود جذب مىكند . مطالعهء يك مورد خاص نشان‌داد كه چگونه مفسران اسلامى عناصر مأخوذ از روايات مسيحى را به شيوهء ، توان گفت ، رؤيايى يا اسطوره‌اى خود بازانديشى مىكنند . در حقيقت ، گويى آگاهى حاصل از خارج با حافظهء اينجهانى و عينى ضبط نشده است ، بلكه از طريق نوعى شبه خاطره زنده مانده است ، شبه خاطره‌اى كه ، مانند آنچه در رؤيا مىبينيم ، عناصر پراكنده‌اى را به ذهن نويسنده مىآورد و نويسنده آنها را در روايتى به هم مىآميزد و مهرى كاملا اسلامى بر آن مىزند . و اين كارى است كه مقاتل مىكند ؛ تخيّل مقاتل تصويرهايى از روايت انجيلى را كه احتمالا از طريق شفاهى دريافته است ضبط كرده است ، و روايت خود را بر اساس اين تصويرها مىسازد . تصويرها را به آسانى مىتوان بازشناخت . اينها عبارت است از شمار پنج هزار تن مردم ، جمعيتى كه در راه است ، چمن سبز و خرم ، روز يكشنبه ، نان و ماهى و شراب ، شمعون ، رئيس حواريان ، خرد كردن نانها ، دايره‌وار نشستن مردمان ، تكثير نانها و بالأخره باقيماندهء غذاها كه آنها را در سبدهايى جمع مىكنند . همهء اين تصويرها متعلق به روايات مسيحى است ، ولى بعضى از آنها متفاوت با شرح مربوط به تكثير نانهاست ( شراب ، روز يكشنبه ، شمعون ) ؛ بقيه بعضى از نخستين و بعضى از دومين تكثير نانها گرفته شده است . « 57 »\r\nبر اين تصويرهاى مسيحى تصويرهاى ديگرى افزوده‌مىشود كه اختصاصا اسلامى است ، از قبيل اينكه عيسى ، پيش از خواندن دو ركعت نماز ، وضو مىگيرد و مانند يك مسلمان به درگاه خدا دعا مىكند .\r\nبىگمان نبايد در اينجا از عدم صحّت تاريخى يا عدم رعايت عينيت سخن گفت . موضوع سخن ما در اينجا تولّد نوعى زبان است كه از طريق آن ، ذهن تصوير آفرين مسلمان قوانين و\r\n\r\n\r\n","description":"","footnote":"\r\n( 57 ) . ثعلبى در شرحى كه به ضحّاك و مقاتل نسبت‌مىدهد به وضوح از دو معجزهء تكثير نانها نام‌مىبرد .\r\n","page_name":" 63 ","page_number":79},
  {"content":"\r\n\r\nمفاهيمى خاص خود به‌وجودمىآورد . واقعيت اين است كه اين ذهن عمدة در تأمل دربارهء آنچه مقاتل « گزارشهاى پيشينيان » مىنامد ، يعنى تفكر دربارهء انبياء ، آن گونه كه در قرآن توصيف شده‌اند ، پرورده شده است . اين تفكر نه بر اساس قوانين عينى ، بلكه بر اساس قوانين حاكم بر عالم خيال نشو و نما يافته است .\r\nقصد ما اين نيست كه همهء انبيايى را كه مقاتل در تفسير خود به آنها برمىخورد از مدّنظر بگذرانيم . چون هدف ما مطالعهء تولّد تفسير نمادى در اسلام اوليه است ، ناگزير به چند شخصيت نبوى قدر اوّل كه اسوه بودن آنها نقشى قطعى در پروردگى زبان عرفانى خواهد داشت اكتفا خواهيم كرد : اين انبياء عبارتند از آدم ( ع ) ، ابراهيم ( ع ) ، موسى ( ع ) و محمّد ( ص ) .\r\nممكن است بعضى تعجب كنند كه چرا در اين فهرست از عيسى ( ع ) نام برده نشده است .\r\nهر چند بيم آن مىرود كه بر خلاف حقايق شايع سخن گفته باشيم ، ولى بايد قبول كنيم كه شخصيت عيسى ، در مقايسه با ديگر انبياء ، جاى اندكى در جهان خيال مفسران مسلمان دارد ، و اين حكم نه تنها در تفسيرى مانند تفسير مقاتل ، بلكه حتى در تفسير عرفانيى مانند تفسير سلمى نيز صادق است . اين ملاحظه‌اى است كه حتى خود ما را هم به تعجب انداخته است ، ولى از ذكر آن گزير نيست . در قرآن ، آياتى كه در آنها از عيسى سخن رفته است بيش از آن جنبهء اعتقادى و جدالى دارد كه ملهم تخيّل و تفكّر صرفا روحانى باشد . اين به معنى غيبت شخصيت عيسى در تأمل اسلامى - مخصوصا پس از ابن عربى - نيست ، بلكه مقصود اين است كه از عيسى بيشتر در رساله‌هاى كلامى يا جدالى ضد مسيحى سخن به ميان آمده است تا در تفسيرهاى استعارى يا عرفانى دربارهء قرآن .\r\n\r\n[ آدم 
  ]\r\n1 . آدم شخصيتى است هم كيهانى (  cosmique  ) و هم نبوى . سرگذشت او حتى پيش از خلقتش آغاز مىشود و غرق در افسانه‌هاى مربوط به فرشتگان و جنّيان است . مقاتل دربارهء اين پرسش قرآن كه مىفرمايد :   هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً   : آيا بر انسان مدتى از زمان گذشت كه او در آن چيزى در خور ذكر نبود ؟ ( انسان ، 12 ) خاطر نشان مىكند كه اين آيه شايد برضدّ يهوديانى نازل شده باشد كه مىگفتند آدم همزمان با خلق آسمانها و زمين آفريده‌شده‌است : مدتى از زمان كه در آن انسان چيزى در خور ذكر نبود بيست و يك هزار سالى است كه ميان لحظهء آفرينش جهان هستى و لحظهء آفرينش آدم گذشته است . در آن زمان ، در زمين جنّيان و در آسمانها فرشتگان مىزيستند . ولى جنّيان سر از فرمان خدا پيچيدند و ميان خود جنگ و ستيز كردند ، و خدا طايفه‌اى از فرشتگان را كه ابليس ، موسوم به حارث ، نيز در ميان آنان بود به جنگ جنّيان فرستاد ؛ جنّيان از زمين رانده و در\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nظلمات ، پشت كوهى كه خورشيد در آن غروب مىكند ، افكنده شدند ؛ به جاى آنها ابليس و لشكريانش در زمين سكنى گزيدند ، آن را از آلودگيها پاك كردند و مدتى از زمان خداى را پرستيدند . خداوند چون خواست آدم را بيافريند ، چنان كه در قرآن آمده است ، قصد خود را بر اين فرشتگان چنين آشكار كرد كه  إِنِّي جاعِلٌ فِي الْأَرْضِ خَلِيفَةً  ( بقره ، 30 ) . امّا اين سخن ابليس و پيروانش را خوش نيامد ، زيرا آنها تن آسان‌ترين فرشتگان بودند و نمىخواستند زمين را ، كه در آن تكاليف دينيشان سبك‌تر از تكاليفى بود كه در آسمان بر عهده داشتند ، ترك گويند . ولى خدا به جبرئيل فرمود تا گلى برايش بياورد ، و جبرئيل فرود آمد و از زير خانهء كعبه « 58 » خاكى به رنگ سفيد و سرخ و سياه برداشت و آن را به آب آغشت و گذاشت تا يكچند بماند ، به قسمى كه روى آن خاكى گرم شد و زير آن خاكى سوزان . خدا آدم را با اين گل آفريد ، كه تركيبش ، به قول مقاتل ، نشان مىدهد كه چرا اعقاب آدم بعضى سفيدند ، بعضى سرخ و بعضى سياه .\r\nهمچنين ، بنابرحديثى ، از خاك گرم اعقاب دست راست ، يعنى برگزيدگان پديد آمدند ، و از خاك سوزان اعقاب دست چپ يا رانده‌شدگان از درگاه خدا .\r\nروشن است كه اين دو انديشهء اخير منشأ داستان خيالى دربارهء آفرينش جسم آدم است .\r\nوجدان اسلامى ، براى توجيه تنوّع نژادها از يك سو ، و سرنوشت متفاوت كسانى كه از به دو تولّد برگزيده يا رانده شده گفته شده‌اند از سوى ديگر ، به استعاره‌هايى اسطوره‌اى توسّل مىجويد كه مىتوان در آنها تذكارهايى از تعاليم مسيحى دربارهء گناه نخستين را مشاهده كرد .\r\nاسلام ، حتى با آنكه قرآن ذكر واقعهء سقوط آدم را مىآورد ، مع الوصف ، از جهت اعتقادى ، انديشهء گناه نخستين را به عنوان مبدأ تعيين سرنوشت آدمى قبول ندارد . ولى از طريق حكم ازلى مبنى بر برگزيدن بعضى بر بعضى ديگر و براى توجيه اين حكم متوسّل به استعاراتى مىشود كه مسئوليت انسان اوليه را در سرنوشت آيندگان در خود نهفته‌دارد . ما قبلا به نماد ذرّاتى كه از پهلوى آدم خارج مىشوند و به وحدانيّت خداوند گواهى مىدهند اشاره كرديم .\r\nاين استعارات متفاوت نشانهء وجود جريانات متفاوتى در روايات است كه در نزد مفسران با يكديگر تلاقى مىيابند : جريانى طبيعى مذهبانه (  naturiste  ) كه ارتباط آدم با فرزندانش را در مساحتى صرفا زيست شناختى جاىمىدهد ، و جريانى مذهبى كه اصل اشتراك سرنوشت آدم و اعقابش را در شهادت يا اعلان ايمان (  professiondefoi  ) مىداند نفخهء روح در جسم آدم نيز موجب پديد آمدن داستانى اسطوره‌اى شده است كه مقاتل\r\n\r\n\r\n","description":"","footnote":"\r\n( 58 ) . زيرا كعبه مركز يا « ناف » جهان دانسته شده است . مىدانيم كه در هگادا (  haggada  ) ( اساطير ) يهودى ، گل آدم از خاكى برداشته از محل آيندهء عبادت واقع در كوه صهيون ، كه آن نيز مركز زمين دانسته شده ، سرشته شده‌است . نگاه كنيد به :  Scholem , LaKabba leetsasymbolique , p .  181 .\r\n","page_name":" 65 ","page_number":81},
  {"content":"\r\n\r\nمعنى آن را براى ما بازمىگويد . وقتى كه خدا به روح فرمان مىدهد كه در تن آدم درآيد « 59 » ، روح از اينكه در جسمى تيره درآيد اكراه دارد ، و تنها به اجبار خدا و بر خلاف ميل خويش است كه در آن داخل مىشود . مقاتل تذكّر مىدهد كه روح به هنگام مرگ نيز ، بر خلاف ميل خويش از تن جدا مىشود .\r\nروح از سر آدم وارد مىشود ، تن را وارسى مىكند ، تا پاها پايين مىرود و چون راه بيرون‌شوى نمىيابد ، به سر بازمىگردد و از راه منخرين بيرون مىرود ، و همين سبب عطسهء آدم مىشود . آن گاه آدم مىگويد : الحمدللّه ، سپاس خداى راست ، و اين نخستين سخنى است كه آدم بر زبان مىآورد . سپس خدا بر معنى اين نخستين سخن تأكيد مىفرمايد و به آدم پاسخ مىدهد : « رحمت خداى بر تو ! من تو را آفريدم تا در ستايش من تسبيح بگويى و مرا تقديس كنى » آن گاه مقاتل مىگويد : با اين كلمات ، رحمت خدا بر غضب او تقدم يافت ، و به همين سبب است كه وقتى كه آدم گناه مىكند او را مىبخشايد .  فَتَلَقَّى آدَمُ مِنْ رَبِّهِ كَلِماتٍ  ( بقره ، 37 ) ، يعنى كلمات بخشايش و رحمت .\r\nهمچنين بايد ، براى مقصود خود ، از داستان قرآنى دربارهء آدم ، آيهء مشهور  وَ عَلَّمَ آدَمَ الْأَسْماءَ كُلَّها  ( بقره ، 31 ) را در خاطر نگاه داريم ، آيه‌اى كه نحويان و متكلّمان و عارفان با تكيه بر آن آدم را نوعى فوق انسان مىدانند كه خداوند موهبت علم به همه چيز را به او اعطا فرموده بود . « 60 » مقاتل فقط مىگويد كه خدا جانوران روى زمين و پرندگان آسمان را به آدم عرضه‌كرد و نام آنها را به او آموخت ، كه به اين ترتيب چيزى برآنچه در قرآن آمده‌است نمىافزايد و نشان‌مىدهد كه در آن زمان هنوز انديشهء مسلمانان شروع به شرح و بسط دادن به اين آيه نكرده بود . به‌نظرمىآيد كه نخست نحويان بودند كه به آن توجّه كردند : كسانى از ميان آنها كه معتقد به منشأ وحيانى زبان بودند بىدرنگ به اين آيه به عنوان تأييدى قرآنى بر نظريّهء خود توسّل جستند و گفتند : نامهايى كه خداوند به آدم آموخت جز خود زبان چه مىتواند باشد ؟\r\nولى ، در عوض ، آيه‌اى كه از نخستين آبستنى حوّا سخن مىگويد ( اعراف ، 189 ) در تفسير مقاتل داستانى را به همراه مىآورد كه در آن تخيّل مىكوشد تا از طريق استعاره‌هاى اسطوره‌اى تشويش نخستين زنى را كه نخستين بار باليدن زندگى را در درون خود احساس\r\n\r\n\r\n","description":"","footnote":"\r\n( 59 ) . چنان كه قبلا گفتيم ، مقاتل نمىگويد كه اين روح چيست ، از كجا مىآيد و كى آفريده شده است . به نظر مىآيد كه ، هنگامى كه خدا به او فرمان جان بخشيدن به تن آدم را مىدهد ، وجود مستقلى دارد .\r\n( 60 ) . براى آگاهى از نظر نحويان نگاه كنيد به مقالهء ه . لوسل (  H . Loucel  ) « منشأ زبان از نظر نحويان عرب » (  L'originedu langaged'apresgr ammairiensarabes  ) در  Arabica  ، جلد دهم ، جزوهء 3 ، ص 254 به بعد ؛ براى آگاهى از نظر متكلّمان ، نگاه كنيد به : آرنالدز (  R . Arnaldez  ) ، نحو و كلام (  Gram maireettheologie  ) ، ص 38 به بعد .\r\n","page_name":" 66 ","page_number":82},
  {"content":"\r\n\r\nمىكند نشان‌دهد . نخستين زوج انسانى كه خدا آنها را از بهشت رانده است و اينك خود را در جهانى ناسازگار تنها مىيابند ، از قواى شرّ ساكن طبيعت احساس بيم مىكنند . ابليس در كمين آنها بود ، و چون حوّا آبستن شد ،  حَمَلَتْ حَمْلًا خَفِيفاً فَمَرَّتْ بِهِ  ( به بارى سبك باردار شد و يكچند بر آن بر آمد ، اعراف ، 189 ) ، ناگهان به شكل انسانى به نام حرث « 61 » نزد او آمد و گفت : « اى حوّا ، آنچه در شكم دارى شايد جانورى باشد ! » حوّا پاسخ داد : « نمىدانم » ، و ابليس رفت . ولى  فَلَمَّا أَثْقَلَتْ  ( چون سنگين بار شد ) ، ابليس ، همچنان در همان شكل دوباره نزد او آمد و پرسيد : « حوّا ، چه احساس مىكنى ؟ » چون نخستين القاء او تأثير خود را در روحش بخشيده بود ، پاسخ داد :\r\n« مىترسم در شكمم همان چيزى باشد كه تو مرا از آن ترساندى ، زيرا وقتى كه نشسته‌ام ، ديگر نمىتوانم برخيزم ! » ابليس گفت : « ببينم ، اگر من از خدا درخواست كنم كه آنچه در شكم دارى يك موجود انسانى ، مانند آدم و خودت ، كند ، آيا او را به نام من خواهى ناميد ؟ » حوا پذيرفت و نزد آدم رفت و ماوقع را به او باز گفت و هر دو پروردگار خود را خواندند و گفتند :  لَئِنْ آتَيْتَنا صالِحاً لَنَكُونَنَّ مِنَ الشَّاكِرِينَ  ( اگر ما را فرزند صالحى عطا فرمايى از سپاسگزاران تو خواهيم بود ، اعراف 189 ) . ولى وقتى كه خدا چنين فرزندى به آنها عطا فرمود ، ابليس بار ديگر نزد حوّا آمد ، و اين بار براى وامخواهى . حوّا پرسيد : « نامت چيست ؟ » ابليس به دروغ گفت : « عبد الحرث » ، و حوّا پسر خود را به اين نام ناميد . بدين‌گونه ، نخستين كودكى كه به دنيا آمد « بندهء شيطان » ناميده شد ، و مقاتل نتيجه مىگيرد كه به همين سبب بود كه خداوند افزود :\r\n فَلَمَّا آتاهُما صالِحاً جَعَلا لَهُ شُرَكاءَ فِيما آتاهُما  ( و چون او به آنها فرزندى صالح عطا كرد ، ايشان براى او در آنچه به آنها عطا كرده بود قائل به انبازانى شدند ، اعراف ، 190 ) .\r\n2 . ما در اينجا در مورد شخصيت ابراهيم ( ع ) زياد درنگ نخواهيم كرد ، هر چند او در قرآن مقامى اساسى دارد . تفسير مقاتل چندان فراتر از آنچه قبلا با تفصيل بسيار در داستانهاى قرآنى دربارهء ابراهيم پرداخته شده‌است نمىرود . اگر به بازگويى آنها بپردازيم ، لاجرم به تشريح همهء تعاليم قرآنى دربارهء اين شخصيت توراتى كشانده مىشويم . و اين هدف ما در اينجا نيست ؛ خاصّه آنكه پيش از اين در اين باب تحقيق كرده‌اند . « 62 »\r\n\r\n[ موسى 
  ]\r\nاما وضع موسى ( ع ) كه در اديان سه‌گانهء توحيدى و در همهء اعصار ملهم غنىترين موضوعات استعارى در تفاسير روحانى بوده ، با وضع ابراهيم متفاوت است . تفسير مقاتل نشان مىدهد كه داستانهاى قرآنى مربوط به موسى بسيار زود تفسير اسلامى را متوجه تأمّلى در\r\n\r\n\r\n","description":"","footnote":"\r\n( 61 ) . طبرى نيز اين مطلب را مىآورد و مىنويسد : « ابليس پيش از نافرمانى حارث نام داشت ( تفسير طبرى ) . اين نام را گاه حارث مىنويسند و گاه حرث .\r\n( 62 ) . نگاه كنيد به :  Moubarac , Ab rahamdanslecoran , vrin  ، 1958 .\r\n","page_name":" 67 ","page_number":83},
  {"content":"\r\n\r\nتجربهء مذهبى به عنوان آغاز برقرارى ارتباط با خدا كرده است ، به وجهى كه ، چندى بعد ، موسى در نزد صوفيان به صورت نخستين نمونهء عارفى درمىآيد كه به ورود در سرّ خدا فراخوانده شده‌است .\r\nقرآن ميان تجربهء سمعى و تجربهء بصرى فرقى بسيار آشكار مىنهد . اين فرق در جهتگيرى تحليلهايى كه صوفيان از تجارب خود مىكنند قطعيت مىيابد : خدا را مىتوان شنيد ، ولى نمىتوان ديد . و اينجا مسأله‌اى پيش مىآيد كه متكلّمان و صوفيان پيوسته بر سر آن بازگشته‌اند : آيا خدا در ذات خود ناديدنى است ، يا تنها در اين جهان است كه انسان نمىتواند او را ببيند ؟ شهود قاطعى هم كه اسلام از ارزش روح‌القدسى كلام خدا دارد از همين جا نشأت مىيابد .\r\nدر تفسير آيهء 75 سورهء بقره (  أَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ  ) است كه مقاتل نخستين بار تجربهء مذهبى شنيدن كلام خدا را توصيف مىكند ، و براى اين كار به اطلاعات تورات مراجعه مىكند و آنها را به شيوهء معمول خود كه در بالا از آن سخن گفتيم در تفسير خود مىآورد . قرآن دربارهء يهوديان مىگويد « كه گروهى از آنان كلام خدا را مىشنيدند ، و سپس ، با آنكه آن را درمىيافتند ، تحريفش مىكردند » ( همچنين نگاه كنيد به آيهء 153 سورهء نساء ) . مقاتل توضيح مىدهد كه اين گروه عبارتند از هفتاد تن برگزيدهء موسى كه روزى به او گفتند :  أَرِنَا اللَّهَ جَهْرَةً  : خدا را رودررو به ما بنماى ( نساء ، 153 ) ، ولى خدا اين توقّع آنها را با مرگ كيفر داد ، و اين نشان‌مىدهد كه رؤيت خدا خواستى است بيرون از حدّ آدمى ، زيرا صرف آرزوى ديدار خدا مستوجب كيفر مرگ است . موسى چون تنها و بىمشاور شد ، تضرع‌كنان به درگاه خدا گريست و خدا آنها را به زندگى بازگرداند . آن گاه آن هفتاد تن از كيفر خود عبرت گرفتند و به موسى گفتند : « ما اكنون دريافتيم كه تو پروردگارت را نديده‌اى و تنها نداى او را شنيده‌اى : پس نداى او را به ما بشنوان . » موسى پاسخ داد : « اين كار ممكن است » و رو به درگاه خدا آورد و گفت : « پروردگارا ، اين بندگانت ، فرزندان اسرائيل ، مىخواهند كه كلام تو را بشنوند . » همان گونه كه در تورات آمده است ، خدا به موسى پاسخ داد : « هر كه مىخواهد كلام مرا بشنود ، بايد سه روز به زنان نزديكى نكند ، روز سوم خود را بشويد و رخت نو بپوشد ، سپس نزديك كوه بيايد تا كلام مرا بشنود . » چون آنها نزديك كوه رسيدند ، موسى به آنها چنين سفارش‌كرد : « وقتى كه ديديد ابر غليظ فرودمىآيد ، وقتى كه نورى را مشاهده‌كرديد و صدايى شنيديد ، در برابر پروردگارتان سجده‌كنيد و دقت‌كنيد تا دريابيد كه فرمانهاى او چيست . » آن‌گاه ابر غليظ آمد و ميان آنها و موسى ايستاد ، آنها نورى ديدند و صدايى مانند صداى شيپور شنيدند . مىگفت : « منم پروردگار\r\n\r\n","description":"","footnote":"","page_name":" 68 ","page_number":84},
  {"content":"\r\n\r\nشما ، خدايى حىّ و مراقب . منم كه شما را با دستى بلند و بازويى توانا از زمين مصر بيرون‌آوردم :\r\nجز من خدايى مپرستيد ، هيچ شريكى بر من مگيريد ، و هيچ تمثالى از من مسازيد . شما نمىتوانيد مرا ببينيد ، تنها مىتوانيد سخن مرا بشنويد . » بس كه كلام خدا خوف‌انگيز بود ، آنها به شنيدن آن از هوش رفتند . چون به هوش آمدند ، به موسى گفتند : « ما نمىتوانيم كلام پروردگارمان را بشنويم . تو ميان او و ما مىباش : او با تو سخن بگويد ، آن گاه تو سخنان او را براى ما بازگو . »\r\nچون فرمانهاى پروردگار پايان يافت ، ابر غليظ برخاست ، و صدا محو شد .\r\nما اين متن را از آن رو به تفصيل نقل كرديم كه از چندين جهت جالب توجّه است . اين بىگمان يكى از كهن‌ترين توصيفات اسلامى دربارهء تجربه‌اى دينى از تجلّى خداست . اين توصيف تقريبا لفظ به لفظ از تورات گرفته‌شده‌است و از اين بابت شايان دقت است . با توجه به مهرى كه ذهن مسلمان بر مأخوذات خود از خارج مىزند ، اين متن نشان‌مىدهد كه كسانى چون مقاتل هيچ پروايى ندارند از اينكه معنى قرآن را با پرتوهاى خارج از اسلام روشن كنند ، و باب استفاده از هر اطّلاعى را ( صرف نظر از منبع آن ) كه بتواند به آنها در فهم اين متن مقدّس يارىكند گشاده نگاه مىدارند . البته همواره چنين نخواهدماند ، زيرا ، چندى بعد ، مفسّران اسلامى از محدودهء قرآن بيرون نخواهندآمد و از چشم انداختن به خارج به عنوان خطرى كه وفادارى آنها را به نصّ قرآن تهديد مىكند امتناع خواهندكرد .\r\nدر حقيقت ، چشم‌انداختن به خارج از آن رو وفادارى به نصّ قرآن را تهديد مىكند كه اين كار به معنى روى گرداندن از نصّ و روى آوردن به روح در مجلاى ديگر آن است . مقاتل با تفسير قرآن در پرتو كتاب مقدس همين‌كار را مىكند ، زيرا او واقعه‌اى را كه قرآن بدان اشاره مىكند با ديدتازه‌اى مىبيند . در حالى كه قرآن از ميل يهوديان به ديدن خدا يا سخن گفتن با او تنها براى تأكيد بر كيفر آنها ، به سبب توقعشان يا بىايمانيشان به كلام خدا ، يادمىكند ، مقاتل تجربهء قوم يهود در تلاقى شفاهى با خدا را براى نشان‌دادن خود اين تجربه توصيف مىكند و آن را با همان روح كتاب مقدّس ، يعنى به عنوان واقعه‌اى مربوط به تجلّى خدا (  evenement epiphanique  ) توصيف مىكند كه در آن ده فرمان يا احكام عشره بر قوم اسرائيل نازل مىشود ، احكامى كه مقاتل تنها بخشى از آنها را مىآورد . بنابراين ، مقاتل از محدودهء اشارهء قرآن بيرون‌مىآيد و به كمك كتاب مقدس واقعهء طور سينا را در پرتوى ديگر مىخواند ، و همين غنايى به تفسير قرآن او مىبخشد .\r\nو امّا بازگرديم و مستقيم‌تر به نمونه‌وارى (  exemplarite  ) شخصيت نبوى موسى نگاه كنيم كه پاره‌اى از خصوصيات او را در همين متنى كه تحليل كرديم مىبينيم . سه واقعه از سرگذشت او بيش از همه توجه تفسير اسلامى را به خود مشغول داشته است : درخت آتش يا آتش موسى\r\n\r\n","description":"","footnote":"","page_name":" 69 ","page_number":85},
  {"content":"\r\n\r\n(  Buisson ardent  ) ، تجلّى خدا بر او در كوه طور و واقعهء مربوط به بندهء خدا ( « عبدا من عبادى » ) كه روايات او را همان خضر مىدانند . صوفيان در دو واقعهء نخست تأمّل فراوان خواهند كرد « 63 » ، ولى مقاتل آنها را به اختصار تفسيرمىكند و چندان چيزى بر اطّلاعى كه متن قرآنى مىدهد نمىافزايد . در مورد آتش موسى مىگويد آتشى كه موسى ديد نور پروردگار بود ، و اينكه ندا از او خواست كه پاى افزار خود را بيرون كند نه بدان سبب بود كه آنجا مكان مقدّسى بود ، بلكه بدان سبب بود كه تجلّى خدا آنجا را مقدّس كرده بود . فرشتگان آتش را در ميان گرفته بودند و موسى صداى آنها را مىشنيد كه خداى را نيايش مىكردند ؛ يكى از آنها نزد موسى آمد تا او را به پذيرفتن رسالتى كه خدا به او مىسپرد ترغيب كند ، رسالتى كه ، به گفتهء فرشته ، جبرئيل و ميكائيل و اسرافيل از قبول آن پاى پس كشيده بودند ( طه ، 24 و 25 ) .\r\nتجلّى خدا در كوه طور را هم مقاتل به اختصار بسيار تفسير كرده است ، ولى تفسير او چند نكتهء توضيحى جالب توجه در بر دارد . وقتى كه موسى كلام پروردگار خود را شنيد ، آن را بسيار دلاويز يافت و همين دلاويزى بود كه شوق ديدن خدا را در او برانگيخت :  رَبِّ أَرِنِي أَنْظُرْ إِلَيْكَ  ( اعراف ، 143 ) . خدا خواهش موسى را ردّنمىكند ، ولى تمثيلى زنده پيش روى او مىگذارد كه در آن رمز محال بودن رؤيت خدا نهفته است : ميان تو و خود « علم » ى استوارتر از تو مىگذارم ، يعنى كوه را :  فَإِنِ اسْتَقَرَّ مَكانَهُ فَسَوْفَ تَرانِي  ( اگر كوه استوار بر جاى ماند ، تو مرا خواهىديد ) ، و گرنه تو نيز مانند كوه مرا نخواهى ديد . ولى  فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا  ( چون پروردگارش بر كوه تجلّى كرد ، آن را خرد كرد ) ، مقاتل مىگويد : آن را به شش پاره كرد ، سه پاره از آنها به مكّه افتاد و سه پاره به مدينه . به ديدن كوه  خَرَّ مُوسى صَعِقاً  ( موسى بيهوش بر زمين افتاد ) ، يعنى مرد ، مانند هفتاد تنى كه خواستند خدا را ببينند .  فَلَمَّا أَفاقَ  ( و چون به هوش آمد ) ، يعنى چون روح به تنش بازگردانده شد ، موسى از اينكه چنين چيزى خواسته بود عذر خواست و گفت :  أَنَا أَوَّلُ الْمُؤْمِنِينَ  ( من نخستين مؤمنانم ) ، يعنى من نخستين كس از مردمانىام كه ايمان دارند به اينكه تو را نمىتوان در اين جهان ديد .\r\nچنان كه مىبينيم ، مقاتل كلمهء صعقا را به معنى لفظى آن ، كه در جاهاى ديگر قرآن آمده است ، مىگيرد ، يعنى اينكه ، به اعتقاد او ، موسى به ديدن خرد شدن كوه از پاى افتاد و مرد .\r\nابن عبّاس ، چنان كه از او روايت مىكنند « 64 » ، صعقا را مغشيا عليه ، يعنى بيهوش ، ترجمه‌مىكرد ، ولى وهب و قتاده آن را مانند مقاتل ترجمه‌مىكردند . وهب مىگويد كه پيش از آنكه موسى\r\n\r\n\r\n","description":"","footnote":"\r\n( 63 ) . نگاه كنيد به :\r\n massignon , passion , pp . 448 sq , ; gardet , » L'experienceinte rieureduprophete moise « , dansmystiquemusu lmane , pp . \r\n271 - 261 .\r\n( 64 ) ثعلبى ، قصص الانبياء ، ص 179 - 178 .\r\n","page_name":" 70 ","page_number":86},
  {"content":"\r\n\r\n« بيهوش بر زمين افتد » ، همهء مراتب آسمانى ، از آسمان اوّل گرفته تا آسمان هفتم ، از برابر او گذشتند : بعضى موسى را ، به سبب اين جسارت بيحد او كه خواسته‌است خدا را ببيند ، سرزنش مىكنند ؛ بعضى با منظرهء وحشتناك خود بيم و هراس در دل او مىافكنند ؛ و بالأخره بعضى نيز با صداهاى دلربايى قدّس ناميرا (  agiosathanatos  ) برايش مىخوانند . آن‌گاه موسى مىگويد : « خدايا ، من ايمان دارم كه تو پروردگار منى و يقين دارم كه هيچ‌كس نمىتواند تو را ببيند و زنده بماند . اگر ديدن فرشتگانت دلها را چنين مىربايد ، چه بس عظيم‌ترى تو ! » از تفسير مقاتل دربارهء واقعهء طور بجاست كه تفسير كلمهء كلامى در آيهء 144 اعراف را نيز بياوريم :  قالَ يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَ بِكَلامِي  ، كه بىگمان معنى آن اين‌است كه دو عنايتى كه نشانهء برگزيدن موسى است ، يكى رسالت او نزد فرعون است و ديگرى سخن گفتن خدا بااوست . ولى مقاتل دوبار تصريح‌مىكند كه اين كلام « من غير وحى » به موسى رسيد . معلوم نيست كه مقصود او از آن چيست . تعبير آن چندان روشن نيست . كلام غير وحى كدام است ، و در مقابل چه نوع كلامى به كار رفته است ؟ شايد بتوان در تفسير آيهء 51 سورهء شورى ، كه در آن قرآن تعريفى اجمالى از راههاى ارتباط خدا با انسان به‌دست مىدهد ، پاسخى يافت :  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا  ( به هيچ بشرى اين‌امكان داده‌نشده‌است كه خدا جز به وحى يا از وراء پرده يا با فرستادن فرشته‌اى با او سخن گويد ) . مقاتل اين آيه را ، با جاىدادن در متن تاريخيش ، چنين تفسيرمىكند :\r\n« يهوديان به محمد ( ص ) گفتند : اگر راست مىگويى ، چرا با خدا سخن نمىگويى و چرا او را نمىبينى ، آن‌گونه كه موسى با خدا سخن گفت و او را ديد ؟ ما به تو ايمان نخواهيم‌آورد مگر وقتى كه خدا با تو نيز چنين كند . خدا به آنها پاسخ داد :  وَ ما كانَ لِبَشَرٍ ،  الى آخر » يعنى به هيچ پيامبرى اين امكان داده نشده است كه خدا با او سخن بگويد « جز به وحى » ، با شنيدن و دريافتن پيامبر ، يا « از وراء پرده » چنان كه ميان او و موسى واقع شد . « 65 »\r\nاگر اين متن را به معنى تحت اللفظى آن بگيريم ، به اين نتيجه مىرسيم كه از سه راهى كه خدا با پيامبران سخن مىگويد ، راه دوم مربوط به موسى است و در اين صورت تعبير « من غير وحى » به اين معنى خواهد بود كه خدا تنها « از وراء پرده » با موسى سخن گفته است . ولى اين مشكل را حل‌نمىكند ، زيرا موسى نيز « صدا را شنيده و دريافته‌است » ، بنابراين ، به او نيز اين امكان داده‌شده‌است كه خدا با او « به وحى » سخن بگويد . بايد توجه داشت كه پيچيدگى ناشى از خود متن قرآن است كه سخن « به وحى » را در تقابل با سخن « از وراء پرده » آورده\r\n\r\n\r\n","description":"","footnote":"\r\n( 65 ) . سومين طريقه ، يعنى ارسال پيام الهى ، اختصاص به محمد ( ص ) دارد كه كلام خدا را با واسطهء جبرئيل دريافت‌مىكرد .\r\n","page_name":" 71 ","page_number":87},
  {"content":"\r\n\r\nاست ، در حالى كه شقّ اخير نيز نوعى وحى است . « 66 »\r\nدربارهء واقعهءسوم زندگىموسى - يعنى ملاقات و سفرش با مردى اسرارآميز و ناشناس ( كهف ، 60 تا 82 ) - هم مسلمانان و هم شرقشناسان سخنان بسيار نوشته‌اند . براى فهم نخستين عناصر اين داستان اسطوره‌اى ، در تفكّر اسلامى ، داستانى كه منشأ همهء داستانهايى است كه بعدا دربارهء سفرهاى عرفانى ، همراه با راهنمايى روحانى ، نوشته‌شده‌است ، بهتر است به سرچشمه‌هاى آن بازگرديم .\r\nمقاتل در تفسير خود مخصوصا در انديشهء تعيين جايهاى اين سفر و توضيح انگيزه‌هاى آن است . در حقيقت متن قرآنى با اين سخن سخت و رازآميز موسى آغازمىشود :  وَ إِذْ قالَ مُوسى لِفَتاهُ لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً  : و هنگامى كه موسى به شاگرد خود گفت : من تا به ملتقاى دو دريا نرسم از رفتن نمىآسايم ، حتى اگر ناگزير باشم كه سالها راه‌بروم ( كهف ، 60 ) . مقاتل اين سخن را در متن تاريخى آن جاىمىدهد و چنين تفسيرمىكند : « وقتى كه موسى همهء محتواى تورات را فراگرفت - و تورات توضيح همه‌چيز را دربرداشت - مردى از ميان بنىاسرائيل از او پرسيد : آيا در روى زمين كسى هست كه داناتر از تو باشد ؟ موسى پاسخ داد :\r\nنه ، هيچ يك از بندگان خدا در روى زمين داناتر از من نيست ! « 67 » آن‌گاه خدا به موسى وحى كرد كه يكى از بندگانش ، كه ساكن جزاير دريا و موسوم به خضر است ، داناتر از اوست ؛ پس موسى به جستجوى او برآمد . و امّا خضر پسر عاميل ، از نژاد اسرائيل بود . او را اليشع مىناميدند ، زيرا دانشش « به وسعت » شش آسمان و شش زمين بود . « 68 » بنابراين ، او دو نام داشت و شايان ذكر است كه نام دوّم او نشان دهندهء دانش اوست و ما را بر آن مىدارد كه او را با يكى از انبياء اسرائيل ، يعنى اليشع ( و نه ايليّا يا الياهوء چنان كه بعدا خواهند گفت ) ، يكسان بدانيم . در مورد نام اوّل او توضيحى داده نمىشود ، زيرا كه اين نام دقيقا عين ذات اين شخصيّت و حاكى از نقش اسرار آميز اوست .\r\nاين شخصيت در « مجمع البحرين » ساكن است ، در آنجا دو رود رسّ و كرّ در آن سوى سرزمين آذربايجان به هم مىپيوندند و به دريا مىريزند . موسى از خدا مىپرسد كه چگونه\r\n\r\n\r\n","description":"","footnote":"\r\n( 66 ) . كلام اسلامى در دوره‌هاى بعد تمايز ميان وحى و « كلام من وراء حجاب » را حفظمىكند . ابن تيميه توضيح مىدهد كه اين طريقهء اخير ، يعنى شنيدن سخن خدا از وراء پرده خاصّ موسى است ، زيرا او سخن گفتن خدا با او را مستقيما شنيده است ، درحالىكه پيامبران ديگر سخن خدا را از طريق « ايحاء » دريافت كرده‌اند ، به اين معنى كه خدا با آنها يا در خواب يا با واسطهء فرشته‌اى ارتباط گرفته است . نگاه كنيد به ابن تيميّه ، « رسالة بعلبكيّة » در مجموعات الرسائل ( قاهره ، 1328 ) ، ص 403 - 402 .\r\n( 67 ) . همچنين نگاه كنيد به بخارى ، ترجمهء فرانسه ، جلد دوم ، ص 498 .\r\n( 68 ) . در اينجا نوعى بازى با كلمات مىبينيم : دو كلمهء « اليشع » و « وسع » از يك ريشه‌اند : ريشهء وسع .\r\n","page_name":" 72 ","page_number":88},
  {"content":"\r\n\r\nمىتواند به اين مرد داناتر از خود برسد ، و جبرئيل به او پاسخ مىدهد : « ماهى نمكسودى با خود بردار و در جايى كه آن را فراموش كردى ، آنجا با خضر ديدار خواهى كرد . » در راه ، موسى و شاگردش ، يوشع بن نون ، شب را در پناه صخره‌اى گذراندند ، كه در نزديكى آن چشمه‌اى ، يا دقيق‌تر بگوييم چشمهء آب حيات ، واقع بود ؛ قطره‌اى از آب چشمه به ماهى خورد و ماهى جان گرفت ، ماهى خود را رهانيد و راه دريا پيش گرفت ( كهف ، 63 ) . موسى دريافت كه اينجاست كه بايد بندهء خدا را بجويد ؛ مسير حركت ماهى را در دريا تعقيب كرد و سرانجام خضر را در جزيره‌اى در دريا يافت . مقاتل او را پشمينه‌پوش و در حال سجود تصوير مىكند . خضر كه از موهبت خواندن راز دلها [ جاسوس القلوب بودن 
  ] برخوردار است ، بىدرنگ به فراست درمىيابد كه او موسى پيامبر اسرائيل است .\r\nحال ببينيم كه به راستى اين شخصيّت كيست . خداوند در قرآن دربارهء او مىفرمايد :  فَوَجَدا عَبْداً مِنْ عِبادِنا آتَيْناهُ رَحْمَةً مِنْ عِنْدِنا وَ عَلَّمْناهُ مِنْ لَدُنَّا عِلْماً  ( كهف ، 65 ) . مقاتل « رحمت » را به « نعمت » ترجمه مىكند و مىگويد كه اين « نعمت » همان « نبوّت » است . اين نكته بسيار مهم است ، زيرا ، پس از آن ، « علم » خضر را در مقابل « نبوّت » موسى مىگذارند و بعضى از آن برترى خضر و اولياء را بر موسى و انبياء نتيجه مىگيرند . مقاتل بر آن است كه خضر نيز نبى است ، و اگر علم او برتر از علم موسى است به سبب آن نيست كه او چيزى جز نبى است ، بلكه به سبب آن است كه در ميان انبياء نيز خدا تفاوتهايى نهاده است . دليل آن اين كلام الهى در قرآن است كه مىفرمايد :  وَ لَقَدْ فَضَّلْنا بَعْضَ النَّبِيِّينَ عَلى بَعْضٍ  : بعضى از انبياء را بر بعضى ديگر برترى نهاديم ( اسراء ، 55 ) . مقاتل اين آيه را چنين تفسيرمىكند : « خدا با بعضى از آنها سخن‌گفته‌است ، بعضى را دوستان ( خليل ) خود خوانده ، و پرندگان و كوهها را مسخّر بعضى ديگر كرده‌است ؛ به اين يك پادشاهى عظيمى ارزانى داشته و به آن يك قدرت زنده كردن مردگان و شفا بخشيدن به مفلوجان و جذاميان عطا فرموده ، و آن ديگرى را به آسمان برده است . هر يك از آنها را ، با دادن چيزى به او كه به ديگران نداده ، برترى داده است . و معنى برترى نهادن بعضى بر بعضى ديگر چيزى جز اين نيست . »\r\nبا اين همه ، بايد متذكر شويم كه در پايان تفسير اين داستان ، مصحّح حديثى منسوب به حذيفه ( متوفّى 36 / 566 ) ، از قول مقاتل آورده و در آن چهرهء خضرى را ترسيم كرده است كه تنها نبى نيست ، بلكه « ولىّ » است ، يعنى قدّيسى كه به يمن فضايل خود بر علم دست مىيابد :\r\nپيش از جدا شدن از يكديگر ، و پس از آخرين وصيّت متقابل به يكديگر ، موسى از راهنماى خود مىپرسد : « اى پيامبر خدا ! به چه سبب خدا به تو ، بر خلاف ديگر بندگانش ، اين امتياز را عطا فرموده است كه تا وقتى كه خود تقاضا نكنى نميرى ، و با ديدهء خدايى به عمق دلها بنگرى ؟\r\n\r\n","description":"","footnote":"","page_name":" 73 ","page_number":89},
  {"content":"\r\n\r\nخضر در پاسخ مىگويد : به اين سبب كه من از نافرمانى از خدا خوددارىكرده‌ام ، شكر نعمتهايش را به جاى آورده‌ام و دلى بىغش داشته‌ام ، و جز از او از هيچ كس بيم ، و جز به او به هيچ كس اميد نداشته‌ام » ( برگ 241 ب ) .\r\n\r\n[ محمد ص 
  ]\r\n3 . اگر موسى ( ع ) پيغمبرى است كه خدا با او سخن گفته است و اگر ابراهيم ( ع ) « خليل » برگزيدهء خداست ، محمّد ( ص ) پيامبرى است كه « خدا او را به آسمان برده است » . واقعه‌اى كه اين كلمات بدان اشاره دارد و در زندگى محمّد ( ص ) بس مهمّ است واقعهء « اسراء » يا عروج شبانهء او به آسمان است كه آن را به نام « معراج » نيز خوانده‌اند . ولى اگر اين واقعه لحظهء « اوج رسالت محمّد ( ص ) » « 69 » است ، نقطهء آغاز « بر شدن » (  sublimation  ) و « آرمانى شدن » (  idealisation  ) شخصيت او در نزد پيروان آن حضرت نيز هست .\r\nاين « شخصيت آرمانى يافتن » پيغمبر ( ص ) در نفس خود شايان اهميت است . از انبوه مطالب پراكنده‌اى كه اهل تجسيم ( حشويّه ) در تفسيرهاى ظاهرى خود در اين خصوص گفته‌اند گرفته تا تفاسير باطنى و تأويلاتى كه عرفا « به واسطهء آنها سعى كرده‌اند اين سير روحانى را كه پيغمبر ( ص ) در آن لحظهء پرشكوه داشته‌است در باطن خود نيز تجربه كنند » « 70 » راهى دراز پيموده شده است . مراحلى كه تفكّر اسلامى از تفسير ظاهرى اهل تجسيم تا تفسير باطنى و عرفانى اهل تصوّف پشت‌سر گذاشته‌است نشان دهندهء دو تمايل اصلى در تفكّر اسلامى است ، يكى تمايل به توحيد محض و ديگرى تمايل به پر كردن فاصلهء ميان انسان و خدا از طريق واسطه .\r\nاز اين نظر ، تفسير مقاتل بسيار جالب توجه است ، زيرا به ما امكان‌مىدهد تا به سرچشمه‌هاى اين حركت بازگرديم و به نخستين مراحل اين « شخصيت آرمانى يافتن » محمّد ( ص ) پى ببريم . آنچه اين مراحل نخستين را متمايز مىكند اين است كه هنوز كوششى براى جمع ميان اين دو جنبه از شخصيت پيغمبر ، يكى تصوير تاريخى و ديگر شخصيت آرمانى او ، صورت نگرفته است . تصوير تاريخى و شخصيت آرمانى او هنوز جدا از يكديگرند ، به اين معنى كه يكى موضوع حافظه است ، و مقاتل هنوز بيش از آن به سرچشمه‌ها نزديك است كه امرى را كه متعلق به تاريخ بشرى است صورت مثالى ببخشد ؛ و ديگرى هنوز به قدر كافى مثاليّت نيافته است كه به صورت « يك حالت تخيّلى » حاصل تجربهء درونى درآيد . شخصيت آرمانى تنها برون‌افكنى (  projection  ) تخيّل به صورت انبوه مطالب پراكندهء اهل تجسيم است كه مقاتل ظاهرا آنها را به چيزى نمىگيرد ، ولى ما تمام توجّه خود را به آن معطوف‌مىكنيم ، زيرا از اين\r\n\r\n\r\n","description":"","footnote":"\r\n( 69 ) . ماسينيون ، مصائب ، ص 847 .\r\n( 70 ) . همانجا .\r\n","page_name":" 74 ","page_number":90},
  {"content":"\r\n\r\nطريق است كه ذهن مسلمانان تصوير والايى از پيغمبر خود به‌وجودمىآورد .\r\nاز شخصيّت تاريخى محمّد ( ص ) ، آن‌گونه كه در پاره‌اى اشارات قرآن برمىآيد ، ما تنها بر خصوصياتى تأكيدمىكنيم كه بعدها موضوع آرمانى شدن شخصيت آن حضرت را تشكيل مىدهد .\r\nدر آغاز سورهء انشراح ، آيات اوّل تا سوم ، خداوند به پيغمبر مىفرمايد :    أَ لَمْ نَشْرَحْ لَكَ صَدْرَكَ . وَ وَضَعْنا عَنْكَ وِزْرَكَ    ( آيا سينه‌ات را گشاده‌نكرديم ، و بارت را از پشتت برنداشتيم ، بارى كه پشتت را مىشكست ؟ ) همين معنى در سورهء انعام ، آيهء 125 ، نيز مىآيد كه مىفرمايد :  فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ  ( خدا چون بخواهد كسى را هدايت كند سينه‌اش را به روى اسلام مىگشايد ) . بر پايهء اين تعبير و « گشودن خدا سينه‌اى را » روايات افسانه‌اى زير را مىسازند : « در آن زمان كه محمّد ( ص ) هنوز كودكى بيش نبود ، فرشته‌اى به او نزديك شد . سينهء او را گشود ، دلش را بيرون آورد ، آن را شست و شو داد ، و پر از ايمان و تقوا كرد . » « 71 » اگر اين افسانه در زمان مقاتل ساخته‌شده بوده‌است بىگمان او ، كه آن همه پاى بند گزارش اوضاع و احوال تاريخى است ، در نقل آن درنگ نمىكرد . در حقيقت ، مقاتل به تفسير اين آيات در پرتو آيهء 7 سورهء ضحى اكتفامىكند ، كه در آن خدا از محمّد ( ص ) مىپرسد : « آيا ( پروردگار تو ) تو را گمراه نيافت و هدايت كرد ؟ » ( . . .  وَ وَجَدَكَ ضَالًّا فَهَدى  ؟ ) ، و آيهء سورهء انشراح را چنين تفسير مىكند :   أَ لَمْ نَشْرَحْ لَكَ صَدْرَكَ   ، يعنى : آيا سينه‌ات را ، كه زياده تنگ‌بود ، گشاده نكرديم تا ايمان در آن راه يابد و بدين‌گونه خدا تو را در راه راست هدايت‌كند ؟ زيرا نوشته‌شده‌است :  وَ وَجَدَكَ ضَالًّا ،  يعنى ناآگاه از اين معنى كه كتاب چيست و ايمان چيست . »\r\nبراى اينكه واقعيت تاريخى چنين تفسيرى را نشان‌دهيم ، كافىاست چند تفسير از صوفيان بعدى را در اينجا بياوريم : «  وَ وَجَدَكَ ضَالًّا  ، اى متحيّرا فى بيان الكتاب المنزل عليك فهداك لبيانه :\r\nتو را گمراه يافت ، يعنى متجيّر يافت در بيان كتابى كه بر تو نازل شد ، و او تو را در جهت بيان آن هدايت‌كرد » ( جنيد ) ؛ - « كنت ضالاعن محبّتى لك فى الازل فمنت عليك بمعرفتى : تو از محبّت ازلى من به خود گمراه بودى ، و من تو را از موهبت معرفت خود برخورداركردم » ( امام جعفر صادق ، ع ) ؛ - «  وَجَدَكَ ضَالًّا  عن الرّسوم لا عن المعرفة : تو را از جهت ظواهر گمراه يافت ، نه از جهت معرفت » ( ابن عطا ) ؛ - « الم نشرح صدرك لمشاهدتى و مطالعتى ؟ : آيا سينهء تو را نگشاديم تا ما را مشاهده و مطالعه‌كنى ؟ » « ( امام جعفر صادق ، ع ) ؛ - « الم نجلى لك سرّك عن الكل ؟ : فشرح صدرك للنّظر و شرح صدر موسى للكلام ؟ : آيا سرّ تو را از همه چيز آزاد نكرديم . . . به قسمى كه\r\n\r\n\r\n","description":"","footnote":"\r\n( 71 ) . اين خلاصهء افسانه را از ترجمهء قرآن ر . بلاشر ، يادداشت دربارهء آيهء 1 ، سورهء انشراح ، نقل‌كرديم .\r\n","page_name":" 75 ","page_number":91},
  {"content":"\r\n\r\nسينهء تو براى نظر گشوده شد و سينهء موسى براى كلام ؟ » ( ابن عطا ) . « 72 » مقايسهء اين جملات با تفسير مقاتل بهتر از هر توضيحى نشان‌مىدهد كه ذهن اسلامى تا چه حدّ در آرمانى كردن شخصيّت حضرت محمّد ( ص ) پيش رفته است .\r\nتفسير آيهء ديگرى از قرآن نيز از اين جهت شايان توجه است : قرآن دربارهء محمد ( ص ) مىفرمايد :  وَ إِنَّكَ لَعَلى خُلُقٍ عَظِيمٍ  ( قلم ، 4 ) . در نظر مقاتل ، اين خلق عظيم همان دين اسلام است كه محمّد ( ص ) بدان ايمان آورده است و به سبب آن مردم مكّه او را « مجنون » خوانده‌اند . معنى لفظى « خلق » سجيّهء اخلاقى يا حالت كسى است كه « نيكخو » باشد . از اين رو ، انتظار مىرفت كه مقاتل در اينجا از سجاياى اخلاقى محمد ( ص ) سخن بگويد و تصوير اخلاقى بس ستايش آميزى از او ترسيم‌كند ؛ ولى هيچ اثرى از اين‌كار ديده‌نمىشود . سياق سخن در قرآن محمد ( ص ) را در كشمكش با مردم مكه نشان‌مىدهد كه او را « مجنون » و « مفتون » مىشمرند ؛ بنابراين ، وقتى كه خداوند مىفرمايد كه پيغمبرش داراى « خلق عظيم » است ، اين براى مقاتل بدين معنى است كه راهى كه او به آن « هدايت » شده است بهترين راه است و در كشمكش پيغمبر و دشمنان مكّى او ، حق با اوست .\r\nدراينجا نيز مقايسهء ميان تفسير مقاتل و تفسير عرفانى بعدى روشن‌كننده‌است . « خلق عظيم » با جداشدن از سياق سخن ، در تفكّر صوفيان به صورت مترادف عاليترين موهبتهاى روحانى درمىآيد : « قال الحسين ( حلّاج ) عظم خلقك حيث لم ترض بالاخلاق و سرت و لم تسكن الى النّعوت حتى وصلت الى الذّات ثم فنيت عن الذّات بالذّات حتى وصلت الى الحقيقة الذّات » « 73 » : « خلق تو بدان سبب عظيم است كه تو به اخلاق مخلوقات راضى نشدى ؛ پيش رفتى و در صفات الهى متوقّف نماندى . تا به ذات رسيدى ؛ سپس به وسيلهء ذات [ او 
  ] از ذات [ خود 
  ] فانى شدى تا آنجا كه به حقيقت ذات [ او 
  ] رسيدى . »\r\nبا اين همه ، در كنار اين شخصيت تاريخى و به موازات آن ، خطوط شخصيّتى مثالى ترسيم مىشود كه بر اثر آن ذهن مسلمان به تدريج محمد ( ص ) را موجودى فوق تاريخى مىشمرد كه پيش از آفرينش وجودداشته و در حقيقت نورى بوده‌است كه خدا از آن همه چيز را آفريده است . به طور كلّى پيوندى نزديك ميان تحوّل اين شخصيت مثالى و تحوّل تأويل نمادى وجود دارد . در هر حال ، در نزد مقاتل ، آرمانى شدن شخصيت پيغمبر ( ص ) از درون تفسير نمادى بعضى از آيات قرآن آغازمىشود . مقصود ما تفسير شخصى و اصيلى است كه او از آيهء مشهور نور به دست مىدهد :  اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ \r\n\r\n\r\n","description":"","footnote":"\r\n( 72 ) . سلمى ، حقايق التفسير ، در تفسير آيهء 7 ، سورهء ضحى و آيهء 1 ، سورهء انشراح .\r\n( 73 ) . همان ، در تفسير آيهء 4 ، سورهء قلم ؛ تحقيق ، ص 406 .\r\n","page_name":" 76 ","page_number":92},
  {"content":"\r\n\r\n كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ نُورٌ عَلى نُورٍ يَهْدِي اللَّهُ لِنُورِهِ مَنْ يَشاءُ وَ يَضْرِبُ اللَّهُ الْأَمْثالَ لِلنَّاسِ وَ اللَّهُ بِكُلِّ شَيْءٍ عَلِيمٌ  ( نور ، 35 ) .\r\nمعمولا از اين آيه چنين دريافته‌اند كه در آن سخن از خدا يعنى نورى است كه ، مانند چراغى در چراغدانى ، دل مؤمن را روشن‌مىكند . ولى مقاتل اين آيه را با وقفه‌اى مىخواند ، وقفه‌اى ميان جملهء نخست آن كه خدا را منظور دارد ، و بقيهء آيه كه او محتواى آن را بر پيغمبر ( ص ) تطبيق مىدهد . متن تفسير مقاتل از اين قرار است :\r\n « اللَّهُ نُورُ السَّماواتِ وَ الْأَرْضِ  : يعنى خدا راهنماى ساكنان آسمانها و زمين است . بعد وقفه‌اى در سخن پيش‌مىآيد ، و خدا ستايش پيغمبرش را آغازمىكند و استعاره‌اى در حقّ او مىآورد و مىفرمايد :  مَثَلُ نُورِهِ ،  يعنى نور محمد ( ص ) ، هنگامى كه هنوز در پشت پدرش عبدالله بود ،  كَمِشْكاةٍ فِيها مِصْباحٌ الْمِصْباحُ فِي زُجاجَةٍ  : چراغدان يعنى پشت عبدالله ، پدر محمد ( ص ) ، و چراغ يعنى ايمان در وجود محمّد . چون آبگينه‌اى كه چراغ درون آن بود از چراغدان بيرون آمد ، چراغدان تاريك شد ، زيرا نور خود را از دست داد : مراد از اين چراغدان عبدالله است ؛ سپس خدا محمد ( ص ) را به آبگينه تشبيه‌مىكند و مىفرمايد :  الزُّجاجَةُ كَأَنَّها كَوْكَبٌ دُرِّيٌّ  ، يعنى توصيف محمد در كتب انبياء ، به روشنى ستارهء درخشندهء زهره در ميان ستارگان است . »\r\nحسن بصرى ، چنان كه سهل تسترى « 74 » از او روايت‌مىكند ، بر آن بود كه قلب انبياء نورانىتر از آن است كه با اين‌گونه نورها توصيف شود ؛ او مىگفت منظور از مثل نوره قلب مؤمن و تابش ضياء توحيد در آن است . ابن مسعود نيز مراد از « چراغدان » را قلب مؤمن مىداند كه در آن « چراغى » مىدرخشد كه همان نور قلب است . « 75 » سفيان ثورى معتقد بود كه مقصود از اين نور قرآن است نه محمد ( ص ) .\r\nسپس آيه از رمز ستاره به رمز درخت مىپردازد ، و مقاتل در اينجا نيز مراد آيه را همچنان محمد ( ص ) مىداند و مىگويد : «  يُوقَدُ مِنْ شَجَرَةٍ مُبارَكَةٍ  ، اين درخت مبارك نمودگار ابراهيم خليل‌الله است ؛ بنابراين محمد ( ص ) ، كه از سلالهء ابراهيم ( ع ) است ، نور خود را از ابراهيم مىگيرد . خدا به ابراهيم با تمثيل زيتونة ( درخت زيتون ) اشاره‌مىكند كه نمودگار اطاعت زيباى اوست ؛ درخت زيتونى  لا شَرْقِيَّةٍ وَ لا غَرْبِيَّةٍ  ( نه شرقى و نه غربى ) : يعنى ابراهيم ، به هنگام نمازگزاردن ، نه مانند مسيحيان روى به مشرق مىايستاد و نه مانند يهوديان روى به مغرب ، بلكه روى به مكّه مىايستاد ؛ درخت زيتونى كه  يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ  ( روغنش ، هر چند\r\n\r\n\r\n","description":"","footnote":"\r\n( 74 ) . تفسير ، ص 68 .\r\n( 75 ) . سلمى ، همان ، تفسير آيهء نور . قال الحسن البصرى : عنى بذلك قلب المؤمن و ضياء التوحيد لأنّ القلوب الانبياء صلوات الله عليهم انور من أن توصف به مثل هذه الانوار . . . تفسير قرآن العظيم ، سهل بن عبداللّه تسترى ، قاهره ، 1326 ق / 1908 م ، ص 103 . - م .\r\n","page_name":" 77 ","page_number":93},
  {"content":"\r\n\r\nآتشى به آن نرسيده‌باشد ، روشنىمىبخشد ) . يعنى علم ابراهيم مىدرخشد . . .  نُورٌ عَلى نُورٍ  : يعنى محمد ( ص ) پيغمبرى است كه از پشت پيغمبر ديگر ، ابراهيم در وجود آمده است . » « 76 »\r\nدر ميان اقوال متعدّدى كه سلمى دربارهء اين آيه نقل‌مىكند تنها يكى از آنها تفسير مقاتل را تكرار مىكند ، و آن قول ابوسعيد خرّاز ( متوفّى 286 / 899 ) است ، ولى از يگانه اشارهء تاريخيى كه باز تفسير مقاتل دربردارد ، يعنى اشاره به عبدالله ، در تفسير خرّاز اثرى نيست ؛ با اين همه ، خرّاز اشاره به ابراهيم را حفظمىكند ، زيرا اين اشاره در جهت تأييد نماد و مثالى كردن شخصيت محمد ( ص ) است . خرّاز مىنويسد :\r\n« المشكوة جوف محمّد صلّى اللّه عليه و الزّجاجة قلبه و المصباح النّور الذّى قد جعل الله فيه كانّها كوكب درّىّ توقد من شجرة مباركة و الشّجرة ابراهيم عليه السلام . جعل الله فى قلبه من النور ما جعل فى قلب محمد صلّى اللّه عليه : جعل الله فى قلبه من النور ما جعل فى قلب محمد صلى الله عليه و سلم : چراغدان درون محمد ( ص ) و آبگينه قلب اوست ؛ چراغ نورىاست ، چون ستاره‌اى درخشان ، كه خدا در قلب او نهاده است ، چراغى افروخته از درخت پر بركت زيتون كه همان ابراهيم ( ع ) است . » « 77 »\r\nروشن است كه تفسير نمادى اين آيه كه آن را اشاره به محمد ( ص ) مىداند نشانهء برداشته شدن نخستين گام مهم در راه آرمانى كردن شخصيت او و در عين حال مؤيد وجود تفسير روحانى و استعارى در سنّت اوّليّهء تفسير است . از مقاتل تا خرّاز نه گسستگيى هست و نه نوآوريى ؛ فرق ميان مقاتل و صوفيان در جاى ديگر يعنى در جانب خود وجدان نهفته است ؛ به اين معنى كه اگر در نزد صوفيان وقايع نمادى زندگى پيغمبر ( ص ) در سطح تجربهء شخصى بازساخته‌مىشود ، و پيش از آنكه به گفتار درآيد در تجربهء زندگى صوفى آزموده مىشود ، در نزد مقاتل ، واقعه همچنان بيرون از وجدان مذهبى است و عبرت آموزى آن در تجربهء زندگى آزموده‌نمىشود ، بلكه « تصوّر » مىشود . « انبوه مطالب فولكلوريى » هم كه از وجدان مذهبى به صورت تمثّلات خيالى مىتراود ، و وجدان مذهبى مىكوشد تا از خلال آنها حقيقت واقعهء نمادى را دريابد ، از همين جا مايه‌مىگيرد ؛ اين مطالب عينا در ظرف تجربهء صوفيانه ريخته مىشود ، زيرا هدف اين نوع تجربه احياى حقيقت واقعه است نه تصوّر آن .\r\nسخن ما در اينجا در مورد خاصّ ، ولى اساسى ، معراج پيغمبر ( ص ) مصداق و وضوح مىيابد . ماسينيون نحوهء كوششى را كه صوفيى مانند حلّاج ، براى بازسازى اين واقعهء مهم زندگى محمد ( ص ) در درون خود ، به كار برده تحليل كرده است . « 78 » مقاتل در تفسير اين واقعه\r\n\r\n\r\n","description":"","footnote":"\r\n( 76 ) . ماسينيون تذكرمىدهد كه شيعهء اماميه « نور را ذرّيّه‌اى نورانى دانسته‌اند كه از طرق انتقال موروثى از فرزند نرينه‌اى به فرزند نرينهء ديگر ، به محمّد ( ص ) منتقل شده است ( مصائب ، ص 629 ، يادداشت 4 ) .\r\n( 77 ) . نقل از سلمى ، پيشگفته .\r\n( 78 ) . مصائب ، ص 744 - 742 ؛ و صورت كامل آن در تحليل تجربهء بسطامى ، تحقيق ، ص 279 - 277 .\r\n","page_name":" 78 ","page_number":94},
  {"content":"\r\n\r\nمخصوصا بر عناصرى كه در قبضهء قوّهء خيال است درنگ‌مىكند . دربارهء رؤيت خدا ، او بر خلاف عايشه و ابن عبّاس ، با اطمينان مىگويد كه محمّد ( ص ) پروردگار خود را ديد ، زيرا در نظر او فاعل آيه‌هاى 8 و 9 سورهء نجم كه مىفرمايد :   ثُمَّ دَنا فَتَدَلَّى . فَكانَ قابَ قَوْسَيْنِ أَوْ أَدْنى   ( سپس نزديك شد و فرود آمد ، تا به قدر دو كمان يا نزديك‌تر ) كسى جز خدا نيست . اين واقعه در « شب عروج پيغمبر به آسمان هفتم » روىداد . به اين ترتيب : مقاتل واقعه‌اى را كه در آيه‌هاى 1 تا 12 سورهء نجم آمده‌است در پرتو سورهء اسراء ، آيهء اوّل ، مىخواند :   سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى .   ولى در همان سورهء نجم ، آيات 13 تا 18 ، سخن از ديدار دوّمى است كه مقاتل بر سر آن بيشتر درنگ‌مىكند :   وَ لَقَدْ رَآهُ نَزْلَةً أُخْرى عِنْدَ سِدْرَةِ الْمُنْتَهى   ( بىگمان او را بار ديگر ، نزديك سدرة المنتهى ديد ) . مقاتل ميان اين ديدار و ديدار پيشين تفاوتى آشكار مىيابد . در مورد ديدار اوّل ، آيهء 11 نجم را كه مىفرمايد :  ما كَذَبَ الْفُؤادُ ما رَأى  چنين ترجمه‌مىكند : « دل محمد آنچه را چشم ( بصر ) او ، راجع به پروردگارش ، ديد دروغ نشمرد » ، و در مورد ديدار دوّم (  وَ لَقَدْ رَآهُ نَزْلَةً أُخْرى  ) مىنويسد : « بىگمان بار ديگر او را ديد ، يعنى اينكه محمّد اين بار پروردگارش را با قلب خود ديد . » ديدار اوّل ديدار « به چشم سر » است ، و ديدار دوّم ديدار با « چشم دل » يعنى ديدارى كاملا باطنى است . مقاتل در اين باب بيش از اين چيزى نمىگويد ، زيرا توجّه او بىدرنگ معطوف به استعارهء سدرةالمنتهى مىشود كه بر سر آن به رغبت بيشتر درنگ‌مىكند . اين سدرة المنتهى چيست ؟ درختى است با شاخه‌هايى از مرواريد و ياقوت و الماس ، كه در سمت راست عرش ، بر فراز آسمان هفتم در  جَنَّةُ الْمَأْوى  ( نجم ، 15 ) ، يعنى آرامگاه ارواح شهيدان كه  أَحْياءٌ عِنْدَ رَبِّهِمْ يُرْزَقُونَ  ( آل عمران ، 169 ) اند ، روييده است .\r\nاين درخت بدان سبب « المنتهى » خوانده شده است كه علم هر فرشته‌اى در آنجا متوقف مىماند ، و تنها خدا مىداند كه فراتر از آن چيست . از همهء انواع ميوه‌ها و شيرينيها پربار است ، و هر يك از برگهايش ، اگر به زمين بيفتد ، نورى خواهد شد كه همهء جهان را روشن خواهد كرد . از زير تنهء آن دو چشمه مىجوشد ، يكى به نام سلسبيل و ديگرى به نام كوثر ، و از اين چشمهء كوثر چهار نهر مىزايد كه قرآن در سورهء محمّد ، آيهء 15 ، آنها را نام‌مىبرد :  مَثَلُ الْجَنَّةِ الَّتِي وُعِدَ الْمُتَّقُونَ فِيها أَنْهارٌ مِنْ ماءٍ غَيْرِ آسِنٍ وَ أَنْهارٌ مِنْ لَبَنٍ لَمْ يَتَغَيَّرْ طَعْمُهُ وَ أَنْهارٌ مِنْ خَمْرٍ لَذَّةٍ لِلشَّارِبِينَ وَ أَنْهارٌ مِنْ عَسَلٍ مُصَفًّى  يعنى نهرهاى آب ، شير ، عسل و شراب . مقاتل براى نشان دادن بزرگى درخت تمثيل خوبى مىآورد و مىگويد : اگر سوارى با منتهاى سرعت بخواهد آن را دوربزند ، پيش از آنكه به نقطهء عزيمت خود برسد ، پير خواهدمرد ! اگر از سورهء نجم به تفسير سورهء اسراء ، آيهء 1 برويم ، در به دو امر تعجب خواهيم كرد ، زيرا مقاتل در اينجا نه از معراج سخن‌مىگويد و نه از ديدار با خدا ؛ در اينجا تنها سخن از ملاقات\r\n\r\n","description":"","footnote":"","page_name":" 79 ","page_number":95},
  {"content":"\r\n\r\nشبانهء پيغمبر ( ص ) در بيت‌المقدس است ، مقاتل گفتگوى محمد ( ص ) با ام‌ّهانى را نقل‌مىكند كه در آن پيغمبر ( ص ) او را از « واقعهء خارق العاده‌اى » كه هنگام شب برايش روى داده‌است آگاه‌مىكند : بين نماز عصر و نماز صبح كه هر دو را در مكّه گزارده ، نماز ديگرى را هم در بيت‌المقدّس به‌جاى آورده‌است . و چون ام‌ّهانى تعجب‌مىكند ، محمّد ( ص ) واقعه‌اى را براى او حكايت‌مىكند كه بسيار مشهور است : جبرئيل او را سوار بر مركبى به بيت المقدّس برده است ؛ در آنجا محمّد ( ص ) با پيغمبران ديگر نماز گزارده و با عيسى و موسى و ابراهيم ( ع ) و دجّال ديدار كرده‌است . « 79 » محمد ( ص ) از خانهء ام‌ّهانى به مسجد مىرود و سفر شبانهء خود به بيت‌المقدّس را براى مردم قريش بازمىگويد ، زيرا براى او اين آيتى از رسالت الهى اوست « 80 » :\r\n  سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى الَّذِي بارَكْنا حَوْلَهُ لِنُرِيَهُ مِنْ آياتِنا   : پاك است آن خدايى كه بنده‌اش را به شب از مسجدالحرام به مسجدالاقصى برد ، كه ما پيرامونش را بركت داديم تا بعضى از آيات خود را به او بنماييم ( اسراء ، 1 ) .\r\nفرضيه‌اى عنوان شده‌است كه مىگويد مسجدالاقصى براى معاصران حضرت محمّد ( ص ) نام محرابى آسمانى بوده‌است ، و تنها در زمان امويان بود كه به دلايل سياسى اين نام را بر بيت‌المقدّس اطلاق‌كردند . اگر اين فرضيّه درست باشد چگونه مىتوانيم شور و هيجانى را كه نام بيت‌المقدّس در روح مقاتل برمىانگيزد توجيه‌كنيم ، چه او نمىبايستى همدلى خاصّى با امويان داشته باشد . شهرى كه خدا « پيرامونش را بركت داده است » ، در تأمّل مقاتل ، مركز فعل خدا در اين جهان است : همهء وقايع بزرگ تاريخ ، از خلقت تا آخرت ، در بيت المقدّس روى داده‌است يا روى خواهدداد . در آنجاست كه دعوت پيامبرى ابراهيم و موسى و عيسى ( ع ) واقع شده‌است ، پس بايد محمّد ( ص ) نيز از مكّه به بيت المقدس برده‌شود . و تنها از بيت‌المقدّس است كه او ، در مرحلهء دوّم سفر خود ( كه مقاتل اشاره‌اى به آن نمىكند ، ولى در روايات به فراوانى از آن سخن‌گفته‌مىشود ) به آسمان خواهد رفت .\r\n\r\nج . وقايع مربوط به اخرويّات\r\nچون سفر شبانهء پيغمبر ( ص ) عروج به آسمان و در پى آن ديدار با خداست ، اين سفر متعلق به امور اخروى (  evenement seschatologiques  ) است كه ما ، در پايان بحث حاضر دربارهء عناصر نمادى يا گرايشهاى استعارى در تفسيرهاى اسلامى نخستين ، بايد سخنى هم دربارهء آنها\r\n\r\n\r\n","description":"","footnote":"\r\n( 79 ) . نگاه كنيد به مقالهء « معراج » در دايرة المعارف اسلام .\r\n( 80 ) . اسنوك (  Snouck  ) به ماسينيون خاطرنشان مىكند كه معراج به عنوان رؤيت « فقط مىتوانست براى مؤمنان آيتى و دليلى باشد » ( مصائب ، ص 846 ، يادداشت 6 ) . در شرح مقاتل صريحا اشاره‌اى به رؤيت نشده است .\r\n","page_name":" 80 ","page_number":96},
  {"content":"\r\n\r\nبگوييم . گزارش معراج پيغمبر توجه ما را به تصاوير نمادينى جلب كرد كه تخيّل اسلامى بر آن جهان مىافكند . در آن گزارش ديديم كه از زير درخت سدرة المنتهى چهار نهر روان است . اين چهار نهر برگزيدگان را از چهار نوشابهء رايج در مشرق زمين ، يعنى آب و شير و عسل و شراب ، بهره‌مند مىكند . دو نهر ديگر در مدخل بهشت ، از زير درختى ديگر ، جريان دارد : يكى تن و ديگرى دل برگزيدگان را تطهيرمىكند . برگزيدگان چون در آب اين دو نهر فرو مىروند و از آن بيرون مىآيند ، به منظر مانند آدم ، به عمر مانند عيسى ( 33 سال ) ، به دل مانند ايّوب ، به زيبايى مانند يوسف و به زبان مانند محمّد ( ص ) مىشوند ، يعنى به زبان عربى تكلّم مىكنند ( برگ 442 ب - 443 الف ) .\r\nمقاتل سدرة المنتهى را همان درخت طوبى مىداند كه در قرآن ، در آيهء 29 سورهء رعد ، به آن اشاره شده است : هر يك از برگهايش بر يكى از اقوام روى زمين سايه مىافكند ، و فرشته‌اى بر خود دارد كه دائم خداى را تسبيح مىگويد . در گزارش معراج اشاره‌اى نيز به باغى به نام جنّة المأوى ديديم كه آرامگاه ارواح شهيدان است . اين ارواح در بهشت از مقامى خاص برخوردارند كه تخيّل آنها را با زبان شعر ساده و بىپيرايه‌اى وصف مىكند . مقاتل مىنويسد :\r\n« خدا روانهاى شهيدان را به پرندگان سبز رنگى تبديل كرده است كه در بهشت دانه برمىچينند . چون شب فرا مىرسد ، همه در چراغدانهايى كه از عرش آويخته است آشيانه مىكنند . »\r\nبه يارى اين استعاره‌ها و استعاره‌هاى ديگرى كه از آنها سخن خواهيم گفت ، مىتوان نقشهء بهشت آسمانى را كه از روى نمونهء بهشت زمينى تصوّر شده است ترسيم كرد . عناصر اصلى آن را قرآن به دست داده است ، ولى در اينجا هم نقش قوهء خيال مفّسر جالب توجّه است .\r\nدربارهء بهشت قرآنى سخن بسيار گفته‌اند و بعضى آن را همان سعادت كاملى دانسته‌اند كه مسيحيّت تبليغ مىكند . ولى مىتوان از جهت ديگرى نيز به گزارشهاى مربوط به امور اخروى نگريست ، يعنى از جهت نقشى كه اين گزارشها در برانگيختن قوهء خيال و گشودن دريچهء آن به روى جهانى ديگر داشته است ، جهانى فراتر از حدود افق زمينى . از اين جهت ، تأثير اين گزارشها در نشو و نماى ادبيات استعارى در اسلام قابل ملاحظه بوده است . هر گزارش مربوط به امور اخروى در ذات خود نوعى استفسار از قوهء خيال و برانگيختن آن به درگذشتن از حدّ جهان حال و تصوّر جهان آينده است . امّا اين تصور جز به يارى استعاراتى كه جهان حال به دست مىدهد ميسّر نيست . به همين سبب ، وظيفهء تأويل عبارت است از فرق گذاشتن ميان آنچه ، در تصوّر ، به استعاره تعلق دارد و آنچه حقيقت اين استعاره است . به بيان ديگر ، زبان آخرت شناختى نمىتواند جز زبانى نمادى باشد . در اين زبان اختلافى دائمى ميان نماد\r\n\r\n","description":"","footnote":"","page_name":" 81 ","page_number":97},
  {"content":"\r\n\r\nمأخوذ از جهان حال و موضوع نماد ، كه يك امر كاملا آنجهانى است ، زيرا به آينده مربوط است ، وجود دارد .\r\nمقاتل در عبارت شايان توجهى ظاهرا به اين دوگانگى ذاتى زبان آخرت شناختى پى برده است ، در آنجا كه در ضمن تفسير آيهء  إِنَّ الْأَبْرارَ يَشْرَبُونَ مِنْ كَأْسٍ كانَ مِزاجُها كافُوراً  ( انسان ، 5 ) مىنويسد : « خدا آنچه را در نزد اوست با آنچه در نزد آدميان است وصف‌مىكند تا دلها را به سوى خود هدايت كند ( وصف ما عنده بما عندهم لتهدى اليه القلوب ) » كه بدين معنى است كه خدا از حقايق آسمانى با زبانى سخن‌مىگويد كه انسان براى بيان حقايق زمينى به‌كارمىبرد ، و شاديهاى بهشت را با استعاره‌هاى لذات معمولى او وصف مىكند تا رغبت او را به آنچه هنوز ندارد ، برانگيزد .\r\nچنان كه مىبينيم ، اين قاعده در تفسير اهميتى بسزا دارد ، ولى شك داريم كه مقاتل از آن خوب آگاه بوده و معنايى به آن داده باشد كه ما اكنون در آن مىخوانيم . ذهن اسلامى ملهم از قرآن ، حتى در نزد صوفيان ، هيچ گاه نماد را از موضوع نماد جدا نكرده و ميان استعاره و حقيقت آن فرق اساسى ننهاده‌است . صرف نظر از حشويّه و متكلّمان متمايل به قرائت تحت اللّفظى قرآن ، كه استعاره را با حقيقت آن يكى مىدانند ، زيرا اساسا استعاره‌اى در كار نمىبينند ، مىتوان گفت كه حتى در بهترين موارد ، ذهن مسلمان اهل سنّت « 81 » ، وقتى كه از اين تشبيه زمخت فراتر مىرود ، حداكثر به اعتقاد به دو سعادت روى مىآورد : يكى از نوع آنچه « در نزد انسان » است و ديگرى از نوع آنچه « در نزد خدا » ست ؛ يكى سعادت جسمانى و ديگرى سعادت روحانى يا نظرى . حتى صوفيان هم وجود دو سعادت را انكار نمىكنند ، منتها مىكوشند تا هر يك را در سطح خود بگذارند و بر فاصلهء بسيار ميان آنها تأكيد كنند . به همين سبب است كه به عقيدهء ما كسانى كه مثلا پس از ماسينيون مىنويسند : « محاسبى در كتاب التّوهّم خود خواننده را رفته رفته از توصيف لذات جسمانى ، كه حوريان فراهم مىآورند ، به سير پر شكوه اولياء به سوى لقاء ذات الهى مىبرد ، كه تنها آن است كه لذّت كامل به بار مىآورد » « 82 » سوء تفاهمهاى بزرگى پديد مىآورند . زيرا با گفتن اين سخن اين انديشه را به ذهن القا مىكنند كه محاسبى به طور قطع از « لذات جسمانى » فراتر مىرود و به سير در جهت ذات الهى روى مىآورد ، و حال آنكه در كتاب خود سير ديگرى را توصيف مىكند كه در آن اولياء از ذات الهى به سوى حوران ، كه لحظه‌اى وانهاده شده‌اند ، بازمىگردند . « 83 »\r\n\r\n\r\n","description":"","footnote":"\r\n( 81 ) . فيلسوفان يونان شناس و بعضى فرق افراطى از اين فراتر مىروند ، ولى نظريات آنها ديگر هيچ وجه مشابهتى با قرآن و اسلام ندارد .\r\n( 82 ) .  Anawati - Gardet , M ystiquemusulmane . \r\n( 83 ) . « فلما سرّ اولياءاللّه برؤيته و اكرمهم بقربه و نعّم قلوبهم بمناجاته ، و استماع كلامه ، أذن لهم بالانصراف إلى ما أعدّ لهم\r\n","page_name":" 82 ","page_number":98},
  {"content":"\r\n\r\nوانگهى ، محاسبى نخستين كسى نيست كه از اين سير كه اولياء را به پيشگاه خداوند مىبرد سخن مىگويد . تصوير آن همزمان با فكر دو سعادت جسمانى و روحانى ايجاد شده است ، اين فكر به مبادى اسلام بازمىگردد ، زيرا آن را در سخنان مقاتل به وضوح تمام مىيابيم .\r\nنخستين سعادت ، يعنى سعادت جسمانى به فراوانى در قرآن توصيف شده است ؛ بنابراين كار مقاتل تنها اين است كه تصويرهاى قرآنى را ، كه عناصر آن مأخوذ از غرايز اساسى انسانى و تصور آرمانيى است كه انسان شرقى از زندگى خوش در جامعه دارد ، مىگيرد و بسط مىدهد . ولى مقاتل از يك كلمهء قرآنى گاه يك تابلوى بزرگ با رنگها و نقشهاى گوناگون مىآفريند كه با مشاهدهء آنها مىتوان حدس زد كه هنر تصويرى چه كيفيّتى مىداشت ، اگر ممنوع نشده‌بود . در حقيقت توصيفات او از بهشت از همان نيازى به وجود آمده كه تابلوهاى نقاشانى مانند فراآنجليكو (  fraangelico  ) و يا تينتورتو (  Tintoretto  ) را به وجود آورده است .\r\nمىتوان با مثالى اين معنى را دريافت . قرآن در آيهء 20 سورهء انسان مىفرمايد :  وَ إِذا رَأَيْتَ ثَمَّ رَأَيْتَ نَعِيماً وَ مُلْكاً كَبِيراً  . مقاتل در جهتى كه قرآن نشان مىدهد نگاه مىكند ، و چون نقّاشى نمىداند ، اين « ملك كبير » را با تصورى كه خود از دربارهاى افسانه‌اى شاهان قديم دارد توصيف مىكند .\r\n« هر مردى در بهشت كاخى دارد كه در اندرون آن هفتاد بهشت ديگر است و هر بهشت هفتاد تالار دارد كه همه از مرواريدهاى مقعّر ساخته شده است . طول و عرض هر مرواريدى دوازده هزار ذراع است ، و به آن از چهار هزار در بزرگ زرّين مىتوان وارد شد . در درون هر تالارى تختى است مزيّن به قيطانهايى از مرواريد و ياقوت زرد كه در پيرامون آن چهل هزار كرسى طلا با پايه‌هايى از لعل كبود نهاده شده است . بر هر تختى هفتاد فرش بوقلمون گسترانيده است كه برگزيدهء خدا بر آن ، تكيه كرده بر آرنج چپ ، مىآسايد . هفتاد جامهء زربفت ابريشمين سفيد در بر خواهد داشت ، و تاج گونه‌اى مزيّن به زبرجد و زمرّد و انواع گوهرهاى رنگارنگ بر پيشانى و تاج بزرگى از طلا بر سر ، كه شامل هفتاد نگين‌دان و در هر نگين‌دان الماسى خواهدبود به ارزش همهء ثروتهاى شرق و غرب ، دستهايش آراسته به سه دستبند طلا و نقره و مرواريدهاى گرانبهاست ، و انگشتريهايى از طلا و نقره با نگينهاى رنگارنگ زينت بخش انگشتان دست و پايش خواهد بود . ده‌هزار جوان كه هر گزنه بزرگ مىشوند و نه پير كمر بستهء خدمت اويند ، و\r\n\r\n\r\n","description":"","footnote":"\r\nمن كرامته و نعيمهم و لذّاتهم ، فانصرفوا على خيل الدرّ و الياقوت . . . » : و چون خدا برگزيدگان خود را به ديدار خود مسرور و به قرب خود مشرّف فرمود و دلهاشان را به مناجات و شنيدن كلام خود متنّعم ساخت ، به آنها اجازه مىفرمايد كه از درگاه او به نعمتها و لذّاتشان كه به كرامت خود براى آنها مهيّا كرده است بازگردند . پس سوار بر اسبهايى از مرواريد و ياقوت باز مىگردند ( كتاب التوهم ، ص 62 - 61 ) .\r\n","page_name":" 83 ","page_number":99},
  {"content":"\r\n\r\nميزى پيش روى او خواهند نهاد ، از ياقوت سرخ ، به اندازهء هزار گام در هزار گام ، كه هفت هزار سينى زرّين و سيمين بر آن نهاده است و بر هر سينى هفتاد گونه غذاست . »\r\nسپس مقاتل به توصيف اشتهاى سيرىناپذير اهل بهشت مىپردازد و مىگويد ناگهان گلّه‌اى از مرغان هوا ، يكى زيباتر از ديگرى ، فرود مىآيند و در برابر او به صف مىنشينند و هر كدام با آوازى خوش آهنگ‌تر از هر نوايى در روى زمين ، زبان به سخن مىگشايند و مىگويند : « اى بندهء نيك خدا ، مرا بخور ، زيرا من دانه از فلان يا به همان باغ بهشت برچيده‌ام ! » همهء اين ضيافت پرشكوه كه مقاتل آن را چنان وصف مىكند كه گويى روبنس (  Rubens  ) آن را با رنگهايى تابناك و لايق « ملك كبير » نقاشى كرده است ، پيش چشم همسر اين نيكبخت ، كه در كنار او بر آرنج خفته و آمادهء بر آوردن هر گونه خواهش اوست ، روى مىدهد .\r\nهر چند سعادت بندهء نيك خدا چيزى كم ندارد ، با اين همه ، فراتر از آن ، لذّتى هست كه خدا خاصّ او مقرّر مىفرمايد ، لذّتى چنان بزرگ كه او ، اگر در وضع ناميرايى نبود ، از غايت آن مىمرد : و اين لذت وقتى براى او حاصل مىشود كه فرستاده‌اى از نزد خدا مىآيد و با تواضع تمام اجازهء حضور مىطلبد و پس از سلام و تحيّت مىگويد : خدا به تو سلام مىرساند و از تو خشنوداست ،  وَ رِضْوانٌ مِنَ اللَّهِ أَكْبَرُ  : و خشنودى خدا از همه بزرگتر است ( توبه ، 72 ) . و به توضيح مقاتل ، مقصود اين است كه خشنودى خدا از هر چه بندهء نيك خدا در بهشت از آن متنعّم شده است برتر است .\r\nبا اين همه ، لذتى بزرگتر نيز هست . نه تنها برگزيدگان خدا به ميانجى فرشته‌اى دريافت سلام از خدا مىكنند ، بلكه علاوه بر آن ، به تفسير مقاتل ، آيهء 55 سورهء قمر (  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  ) خبر از ديدارى رو در رو با خدا مىدهد :\r\n« هر روز جمعه ، اهل بهشت با پروردگار خود ديدار خواهند كرد و به تناسب اعمال نيكشان در اين جهان و پاداششان در آن جهان ، با او سخن خواهند گفت . در اين ديدار هر چه بخواهند به آنها اعطا خواهد شد ؛ خدا به آنها چيزهايى خواهد داد كه در بهشت عدن نخواهند توانست بهتر از آنها آرزو كنند ، چيزهايى كه هيچ چشمى نديده و هيچ گوشى نشنيده باشد و به دل هيچ انسانى خطور نكرده باشد . » اين است سعادت دوّمى كه به برگزيدگان وعده داده شده است و به غايت برتر از سعادت نخستين است . مقاتل با اقتباس از سخن قديس پولس « 84 » ، كه در جهان اسلام شهرت خواهد يافت زيرا چندى بعد شكل حديث به آنها خواهند داد و پيوسته\r\n\r\n\r\n","description":"","footnote":"\r\n( 84 ) . « بلكه چنان كه مكتوب‌است چيزهايى را كه چشمى نديد و گوشى نشنيد و به خاطر انسانى خطور نكرد ، يعنى آنچه خدا براى دوستان خود مهيا كرده است » ( رسالهء اول به قرنتيان ، باب دوّم ، آيهء 9 ) ؛ قديس پولس خود اين سخنان را از اشعيا ( باب شصت و چهارم ، آيهء 4 ) گرفته است ، ولى در زمينه‌اى متفاوت .\r\n","page_name":" 84 ","page_number":100},
  {"content":"\r\n\r\nتكرار خواهند كرد ، بر اين برترى تأكيد مىكند .\r\nدر بررسى مستوفايى دربارهء تعبيرهايى كه مقاتل در باب امور اخروى به كار مىبرد ، سهم مهمى را بايد به گزارشهاى مربوط به قيامت و عذابهاى دوزخ اختصاص داد . ولى چون سخن ما دراينجا نشان‌دادن تأثير وقايع اخروى در پيدايش تفسيرى استعارى در صدر اسلام است ، تنها به آوردن دو نمونهء مخصوصا پرمعنى ديگر از قرائت سوم قرآن ، يعنى قرائت استعارى ، اكتفا مىكنيم .\r\nنمونهء اوّل مأخوذ از توصيفاتى است كه دربارهء عذابهاى دوزخ شده است . خدا در آنجا كه از كافرى ستيزه‌جو ( « عنيد » ) سخن‌مىگويد ، او را به اين كيفر بيم مىدهد كه  سَأُرْهِقُهُ صَعُوداً  ( او را بر آن خواهم داشت كه از بلنديى بالارود ، مدّثّر ، 17 ) . مقاتل اين آيه را كه دشوار مىتوان به معنى آن دست يافت ، با ياد آوردن كيفرى كه در اساطير يونانى ، خدايان بر سيزيف (  sisyphe  ) رواداشتند ، تفسير مىكند . اعم از اينكه تواردى در كار باشد يا اقتباس ، مهمّ اين است كه ما ، در هر دو جانب ، اسطورهء واحدى مىيابيم كه ماجراى آن تنها در جزئيات متفاوت است . مقاتل مىگويد : «  سَأُرْهِقُهُ صَعُوداً  ، يعنى من او را بر آن خواهم داشت كه از صخرهء آتشين بس هموارى در دروازهء پنجم دوزخ موسوم به « سقر » « 85 » ، بالارود . در اين صخره دهانه‌اى است كه از آن بادى سوزان ، كه خدا مىگويد  لَوَّاحَةٌ لِلْبَشَرِ  ( مدّثّر ، 29 ) است ، مىوزد . چون اين باد به او مىرسد ، تمامى گوشت تنش پاره پاره فرو مىريزد . خدا در آيهء  سَأُرْهِقُهُ صَعُوداً  مىفرمايد كه من او را ناگزير از صعود از اين صخره خواهم كرد كه كوهى از آتش است ، به بلندى هفتاد سال راه . او از آن ، روى به آتش ، بالا خواهد رفت ، و چون به قلهء آن رسيد ، دوباره به پايين فرو خواهد افتاد ، و سپس كار بالارفتن را از سر خواهد گرفت . آن‌گاه از دهانه‌اى كه در صخره است بادى سرد خواهد وزيد كه پوست و گوشت چهره‌اش را چاك چاك خواهد كرد . هر بار كه بالا خواهد رفت ، اين باد گويى به چهره‌اش سيلى خواهد زد ، و چون دوباره فرو خواهد افتاد ، گوشت تنش از استخوانهايش جدا خواهد شد . . . و چنين خواهد بود سرنوشتش تا ابد . »\r\nنمونهء دوم ما را با موردى از تفسير استعارى كاملا تازه‌اى كه مقاتل خود آن را از ابن عباس گرفته است آشنا مىكند . همچنان كه فرشتهء مرگ ، چنان كه قبلا گفتيم ، در روز باز پسين ، پيش از قيامت كبرى ، خواهد مرد ، همچنان نيز صحنه‌اى هست كه در آن مرگ مىميرد ، و مقاتل دو بار تصوير آن را براى ما رسم‌مىكند ، يكى در مورد لعنت‌شدگان كه خدا از  يَوْمَ الْحَسْرَةِ إِذْ قُضِيَ الْأَمْرُ  ( مريم ، 39 ) خبر مىدهد ، و ديگرى در مورد اين معنى است كه « وحشت بزرگ » برگزيدگان خدا را در بهشت غمگين نخواهد كرد (  لا يَحْزُنُهُمُ الْفَزَعُ الْأَكْبَرُ  ) . در هر دو مورد ، مقاتل به تعاليم\r\n\r\n\r\n","description":"","footnote":"\r\n( 85 ) . مقاتل هفت نامى را كه قرآن به دوزخ مىدهد هفت دروازه مىداند كه به هفت لايهء عمق دوزخ گشوده مىشود .\r\n","page_name":" 85 ","page_number":101},
  {"content":"\r\n\r\nابن عباس استناد مىكند كه در منبرى در بصره دو آيه‌اى را كه بدانها اشاره كرديم چنين تفسير كرده است « 86 » :\r\n« هنگامى كه خدا برگزيدگان خود را داخل بهشت خواهد كرد و آنها به سعادتى كه در انتظارشان است نايل خواهند آمد ، ناگهان غمى به آنها دست خواهد داد ، زيرا مرگ را به ياد خواهند آورد و از اينكه مبادا اين مرگ هر لحظه در رسد و به همهء اين خوشبختى پايان دهد بيمناك خواهند شد . همچنين ، هنگامى كه لعنت شدگان داخل در آتش دوزخ خواهند شد و عذابهاى آن را خواهند چشيد ، ناگهان اين اميد به دلشان راه خواهد يافت كه بالأخره مرگ به همهء اين عذابها پايان خواهد داد . خدا براى آنكه يكباره هم بيم برگزيدگان و هم اميد لعنت شدگان را از ميان بردارد ، جبرئيل را همراه با مرگ ، كه به صورت گوسفند شكوهمندى است ، نزد آنها خواهد فرستاد . جبرئيل پس از نشان دادن گوسفند مرگ به برگزيدگان ، خواهد گفت : آيا اين را مىشناسيد ؟ همه پاسخ خواهند داد : آرى ، اين مرگ است ! سپس گوسفند را نزد لعنت شدگان خواهد برد و خواهد پرسيد كه آيا اين را مىشناسيد ؟ و همه در پاسخ خواهند گفت : آرى ، اين مرگ است ! آن گاه جبرئيل گوسفند را به جاى بلندى ميان بهشت و دوزخ خواهد برد كه هم بهشتيان آن را خواهندديد و هم دوزخيان . سپس به آواز بلند خواهد گفت :\r\nمن اينك آن را ذبح خواهم كرد ! برگزيدگان يكصدا فرياد موافقت بر خواهند داشت ، زيرا ديگر از مرگ نخواهند ترسيد ، در حالى كه لعنت شدگان يكصدا به مخالفت برخواهند خاست ، زيرا مىخواهند كه مرگ باشد تا آنها را دريابد . آن گاه جبرئيل گوسفند را خواهد گرفت و در برابر چشم برگزيدگان و لعنت شدگان ذبح خواهد كرد و سپس خطاب به جماعت اول خواهد گفت : « هان ، اى اهل بهشت ، جاودان بمانيد ، زيرا كه مرگ ديگر نيست ! » و آنها ديگر از مرگ هراسى نخواهند داشت ، چنان كه مىفرمايد :  لا يَحْزُنُهُمُ الْفَزَعُ الْأَكْبَرُ .  همچنين رو به ساكنان دوزخ خواهد گفت : « و شما نيز در اينجا جاودان بمانيد ، زيرا كه مرگ ديگر نيست ! » معنى اين اسطوره به وضوح در بيان ابن عبّاس ديده مىشود : ميراندن مرگ ، كه با نماد ذبح گوسفند ، يعنى حيوان نوعى قربانيهاى فديه‌اى « 87 » ، بيان شده است ، به معنى پايان قطعى تفاوت اساسى ميان سرنوشت برگزيدگان و سرنوشت لعنت شدگان است . مادام كه گروه اوّل بيم\r\n\r\n\r\n","description":"","footnote":"\r\n( 86 ) . بعدها ، اين سخنان را ديگر به ابن عباس نسبت نمىدهند ، بلكه آنها را به صورت حديثى به خود پيغمبر ( ص ) منتسب مىدارند . نگاه كنيد به بخارى ، ترجمهء فرانسه ، جلد چهارم ، ص 307 . همچنين نگاه كنيد به گولد تسيهر ،  Die Richtungen  ، ص 60 .\r\n( 87 ) . خداوند براى ابراهيم گوسفندى مىفرستد تا به جاى پسرش قربان كند ، و اين پسر ، به عقيدهء مقاتل اسحاق است نه اسماعيل . در تفسير آيهء «  وَ فَدَيْناهُ بِذِبْحٍ عَظِيمٍ  » ( صافات ، 107 ) مقاتل شرح مىدهد كه اين گوسفند پيش از قربان شدن چهل سال در بهشت چريده بود .\r\n","page_name":" 86 ","page_number":102},
  {"content":"\r\n\r\nداشتند از اينكه با مرگ خوشبختى خود را از دست بدهند و گروه دوّم اميد داشتند به اينكه همين مرگ به عذابشان پايان دهد ، سرنوشت آنها به كلّى متفاوت نبود ، چه هر دو گروه به جاودانگى خود يقين نداشتند . چنين يقينى از درون و به عنوان چيزى ذاتى فعل ، كه گروهى را به رحمت و گروه ديگر را به لعنت برساند ، براى وجدان حاصل نمىشود ، بلكه از بيرون به وجدان دست مىدهد ، زيرا مرگ بيرون از قربانى خود است ، و به نفس خود ، مانند گوسفندى كه نماد آن است ، وجود دارد . از اين رو ، با ذبح كردن آن جاودانگى هر دو گروه به آنها نشان داده مىشود .\r\nامّا نكته‌اى كه بايد به آن توجه داشت اين است كه اين اسطوره ، ولو متّخذ از روايات بيگانه باشد ، توضيحى نمادى دربارهء دو آيهء مذكور قرآنى است ، و بنابراين تنها زادهء تفسير كاملا استعارى قرآن است و از انطباق كامل آن بر متن قرآنى حكايت نمىكند . ما اين روش تفسيرى را در طى بخش سوم فصل حاضر ملاحظه كرديم ، و اگر نتيجه‌اى بايد گرفت اين است كه اين قرائت استعارى ، كه بعضى آن را به عنوان اينكه مخالف مذهب مألوف است خوار مىدارند ، همان‌گونه معمول به مفسّرانى مانند ابن عبّاس يا مقاتل است كه قرائتهاى لفظى و تاريخى . مفسّران نخستين كه مشعر به فقر فرهنگى خود و نگران جبران آن با مراجعه به منابع خارجى بودند قرآن را با قرائت جامع ، يعنى در عين حال لفظى و تاريخى و استعارى ، مىخواندند . تنها چندى بعد است كه ، به سبب نياز به تخصّص يا تحت فشار تعصّبات جزمى ، اين سه‌نوع قرائت از يكديگر جدامىشوند . بعضى قرائت لفظى را اختيار مىكنند و به نوشتن تفسيرهاى نحوى و لغوى روىمىآورند ، و بعضى ديگر در وقايع تاريخى دقيق مىشوند و رسالاتى در اسباب النّزول تأليف مىكنند ، و بالأخره بعضى نيز بر آن‌اند كه كلام الهى تنها براى فهميدن سادهء آن نيامده است ، بلكه اشاره‌اى است كه حقيقت آن جز بر كسانى كه زيستن در آن را مىپذيرند آشكار نمىشود . يكى از آنها مىگويد : « لا يفهم اشارات القرآن الّا من طهّر سرّه عن الأكوان بما فيها » : اشارات قرآن را تنها كسى درمىيابد كه ضمير خود را از هرگونه دلبستگى به مخلوقات پاك كرده باشد ( ابن عطا ) . « 88 »\r\nبا اين همه ، اگر مىبينيم كه اين جدا شدن قرائتهاى سه گانه به آسانى صورت گرفته است به سبب آن است كه در آغاز هم اين قرائتها با يكديگر پيوندى انداموار (  organique  ) نداشته‌اند ، بلكه حتى در درون يك تفسير هم در كنار يكديگر و در خارج از يكديگر بودند . در تفسيرهاى مسيحى سه وجه كتاب مقدس از يكديگر جدايى ناپذير است ، زيرا يك واقعيت در آن واحد هم خوانده مىشود ، هم در زندگى تجربه مىشود و هم بدان اميد بسته مىشود . ولى در\r\n\r\n\r\n","description":"","footnote":"\r\n( 88 ) . نقل از سلمى ، حقايق ، در تفسير آيهء «  لا يَمَسُّهُ إِلَّا الْمُطَهَّرُونَ  » ( واقعه ، 79 ) . حلاج مىگويد : « استنباط . . . القرآن على مقدار تقوى العبد فى ظاهره و باطنه و تمام معرفته و هو اجلّ مقامات الايمان » ( سلمى ، همان ، در تفسير آيهء 83 سورهء نساء ) .\r\n","page_name":" 87 ","page_number":103},
  {"content":"\r\n\r\nنزد مقاتل يك آيهء قرآنى مستعد قبول هر سه‌نوع قرائت ، كه سه معنى نهفته در سه‌لايهء مختلف عمق آن را آشكار كند ، نيست ؛ امرى كه اگر تحقق مىيافت انسجامى درونى در قرائتهاى سه‌گانه به‌وجودمىآورد . و امّا چنين انسجامى وجود ندارد ، زيرا هر قرائتى در مورد آيهء معينى به كار مىرود و در نتيجه بعضى از آيات از جهت لفظى تفسيرمىشود ، بعضى ديگر از وجه تاريخى و بالأخره بعضى هم از ديد استعارى .\r\nآنچه در اينجا گفتيم در مورد روشى صادق است كه مقاتل در تفسير كبير ، يعنى كتابى كه بررسى ما به آن مربوط بوده ، به‌كار برده‌است ، ولى مقاتل روش ديگرى هم دارد كه آن را در كتاب ديگر خود معمول داشته است و اين روش تأليفى است از قرائتهاى سه‌گانه در تفسير كلمات قرآنى كه مقاتل آن را به « وجوه » و « نظاير » تعبيرمىكند . اين كتاب را حكيم ترمذى نقدكرده‌است ، و اين خود نشان‌مىدهد كه آثار مقاتل در بوتهء فراموشى نيفتاده بوده‌است .\r\nحتى روش او در اين كتاب بعدها به صورت يكى از ابواب تفسير اسلامى تحت عنوان باب « وجوه و نظاير » در خواهد آمد . مطالعه‌اى كه ما در فصل بعد دربارهء آن خواهيم داشت ما را به بازيافتن قديمترين كوششهايى كه در راه ايجاد يك واژگان خاصّ مذهبى ، با ابتداء به قرآن ، صورت گرفته است رهنمون خواهدشد ، زيرا موضوع گفتگوى ميان ترمذى و مقاتل چيزى جز جستجوى واژگانى كه از طريق آن تجارب مذهبى را بيان توان كرد ، نيست .\r\n\r\n","description":"","footnote":"","page_name":" 88 ","page_number":104},
  {"content":"\r\n\r\n\r\n2 تجربه ، اصل تفسير\r\n\r\n1 . كلمات و وجوه آنها\r\nكليات آثار مقاتل ، چنان كه از عناوينى برمىآيد كه در صفحات پيشين از قول ابن نديم نقل كرديم ، مىبايست شامل همهء رشته‌هاى حوزهء تفسير باشد ، و در نتيجه خلاصه گونه‌اى از علوم قرآنى متداول در نيمهء اوّل قرن دوّم هجرى را تشكيل دهد . در كنار تفسير كبير كه آن را در فصل قبل بررسى كرديم ، كتابى هست تحت عنوان كتاب الناسّخ و المنسوخ كه از مسأله‌اى سخن‌مىگويد كه ، چه از جهت تعيين تاريخ نزول سور قرآنى و چه از جهت نشان دادن تحوّل فقه اسلامى ، در نظر مسلمانان بسيار شايان اهميت است ؛ كتاب ديگر ( كتاب القراءات ) به مسئلهء اختلاف قرائتها مربوط است ، و بديهى است كه شهادتى به قدمت شهادت مقاتل براى حصول « نسخهء انتقادى » متن قرآنى بسيار ارجمند است : ولى افسوس كه اين دو كتاب ظاهرا مفقود شده است . كتابهاى سوم و چهارمى نيز هست كه اوّلى ، كتاب نوادرالتفسير ، به موارد خاصّ تفسير و دومى ، كتاب متشابهات القرآن ، به ابهامات بعضى از سوره‌ها مربوط است .\r\nدر ميان اين كتابها ، از همه مهمتر پس از تفسير كبير ، بى گمان كتاب الوجوه و النّظائر است كه ما خوشبختانه متن آن را در دست داريم . اين كتاب نقطهء عطفى در تاريخ تفسير قرآنى است ، زيرا به تصديق سيوطى « 1 » روش « وجوه و نظاير » را مقاتل وارد تفسير كرده است . اين روش كدام است ؟ در عمل اين روش عبارت است از تدوين صورتى از نظاير آيات قرآنى براى تعيين وجوه الفاظ ، يعنى معانى مختلفى كه يك لفظ در سراسر قرآن دربردارد . چنان كه مقاتل نقل مىكند ، پيغمبر ( ص ) فرموده است : « لا يكون الرّجل فقيها كلّ الفقه حتى يرى للقرآن وجوها\r\n\r\n\r\n","description":"","footnote":"\r\n( 1 ) . نگاه كنيد به الإتقان فى علوم القرآن ، باب 39 ( ص 98 ، چاپ هند ، 1280 هجرى ) . مىدانيم كه نظريّهء وجوه را قبّالهء يهودى نيز اقتباس كرده است ؛ در قبّاله آمده است كه هر لفظى و حتى هر حرفى هفتاد وجه يا « روى » دارد .\r\n","page_name":" 89 ","page_number":105},
  {"content":"\r\n\r\nكثيرة » : هيچ كس نمىتواند به فهم حقيقى قرآن دست يابد مگر آنكه در آن وجوه بسيار بيابد . « 2 »\r\nدر حقيقت ، روش وجوه و نظاير را مفسّران به معانى متفاوتى دريافته‌اند . براى بعضى ، وجوه عبارت‌است‌از الفاظ مشتركى كه در معانى متعدّدى به كار رفته باشد . « 3 » براى بعضى ديگر ، « نظاير » در لفظ است و « وجوه » در معانى « 4 » ؛ مقصود آنها از اين سخن آن است كه دريافتن قرآن بر حسب وجوه به معنى كشف تعدّد معنايى در درون يك شباهت ( نظير ) صورى ميان كلمات است . و بالأخره ، براى بعضى نيز قرائت قرآن بر اساس روش وجوه و نظاير به معنى « استفاده از اشارت باطنى و اكتفا نكردن به تفسير ظاهرى است » . « 5 »\r\nسيوطى ، از طريق اين تعاريف كه ما آنها را به نقل از او آورديم ، تاريخچهء تحوّل روش ابداعى مقاتل را رسم مىكند و در عين حال بر اهميّت آن تأكيد مىورزد . البته مقاتل هنوز از اشارات باطنى استفاده نمىكند ، ولى روش او چنين امكانى را در برداشته‌است ، و چنان كه از نحوهء معمول او در استعمال اين روش بر مىآيد ، او از صرف « تفسير ظاهرى » فراتر مىرفته است . اين فراتر رفتن از آنجا آغاز مىشود كه مفسّر از محدودهء يكسانى الفاظ بيرون مىآيد و در معانى متفاوت آنها كه ناشى از استعمال يك لفظ در سياقهاى مختلف سخن است دقيق مىشود . آن گاه ، چنان كه تاريخ نشان مىدهد ، بالضّرورة از ظاهر به باطن ، از بيرون به درون ، از معنى مستقيم و تحت اللفظى و ظاهرى به لايه‌هاى هر چه عميق‌تر و روحانىتر و باطنىتر درون مىرود . همچنين از غير اساسى به اساسى ، از « فروع » به « اصول » ، و چنان كه حكيم ترمذى مىگويد از « كثرت » به « وحدت » مىرسد .\r\nبگذاريد تا اين يادداشتهاى كلى را با توصيف كتاب مقاتل روشن كنيم و روش او را با ذكر چند نمونه [ از الفاظى كه وجوه آنها را بررسى مىكند 
  ] نشان دهيم .\r\nطرح كلّى مقاتل [ در روش وجوه و نظاير خود 
  ] ، كه همهء مفسّران بعدى آن را مىپذيرند ، در عين حال هم ساده است و هم بسيار استوار . مقاتل براى هر لفظى كه انتخاب مىكند نخست تعداد وجوهى را كه آن لفظ در قرآن دارد ذكر مىكند ؛ بعد براى هر يك از اين وجوه همهء آياتى را كه دربارهء معنى آن لفظ با هم مطابقت دارند مىآورد ؛ اين آيات « نظاير » ند [ يعنى لفظ مورد نظر در آنها به معنى واحدى به كار رفته است 
  ] . با اين كار دو گونه طبقه‌بندى آيات قرآنى\r\n\r\n\r\n","description":"","footnote":"\r\n( 2 ) . اين حديث در كتاب پيشگفتهء سيوطى نقل شده است .\r\n( 3 ) . « الوجوه هى الالفاظ مشتركة الّتى تستعمل فى معان متعدّدة كلفظ العين يطلق على العين المبصرة و على العين الجارية » ( نقل از الاشباه و النّظائر فى القرآن الكريم ، لمقاتل بن سليمان البلخى ، ويراسته و تحقيق دكتور عبدالله محمود شخانه ، قاهره ، 1395 / 1975 ، مقدّمه ، ص 84 - م . ) .\r\n( 4 ) . همانجا .\r\n( 5 ) . همهء اين تعاريف از سيوطى گرفته‌شده‌است .\r\n","page_name":" 90 ","page_number":106},
  {"content":"\r\n\r\nصورت مىگيرد : يك طبقه‌بندى از جهت الفاظ كليدى است كه در آن همهء آياتى كه اين لفظ در آنها به كار رفته است استخراج مىشود ، و طبقه‌بندى ديگر تقسيم اين آيات است بر حسب معانى مختلفى كه اين لفظ ممكن است داشته باشد . طبقه‌بندى نخست صرفا جنبهء عملى دارد و فقط مستلزم سعى حافظه است . منتها اين پرسش پيش مىآيد كه ملاك مقاتل در انتخاب الفاظ كليدى كدام است . شايد از همان زمان ابن عبّاس تهيهء چنين فهرستى از الفاظ را آغاز كرده بودند و احتمالا مقاتل آن را گرفته و كاملتر كرده است . به علاوه اين فهرست مستوفى نيست ، زيرا تنها شامل در حدود صد و سى لفظ « 6 » است كه بدون ترتيب قبلى و ضابطهء هدايت كننده‌اى در پى هم آمده است .\r\nطبقه‌بندى دوم بسيار مهمتر و هدايت‌كنندهء طبقهء اوّل است ، زيرا هدف كتاب تعيين معانى مختلفى است كه يك لفظ در قرآن دارد . اين تحقيق بدين معنى است كه ما با يك كتاب تفسيرى رو به روييم ، نه با يك « تطبيق نامه » (  concordance  ) به معنى امروزى كلمه . مقاتل در اين كتاب نيز بر سر همان قرائت قرآن در سطح ترجمهء الفاظ باز مىگردد ، يعنى همان شيوه‌اى كه در تفسير كبير به كار برده است ؛ ولى اين كتاب ، در مقايسه با تفسير ، از پيشرفتى در جهت روح تأليف و تركيب كه مقاتل را به‌سوى فهم كامل متن پيش مىبرد حكايت مىكند ، فهم كاملى كه از صرف قرائت تحت اللفظى و خطّى قرآن حاصل نمىشود .\r\nالبته شايسته بود كه الفاظ انتخابى مقاتل در اينجا به تفصيل مورد تحليل قرارگيرد ، ولى چون هدف ما ، پس از اين ، مطالعهء كتابى از ترمذى است كه به سراغ كتاب مقاتل مىرود و آن را عمق مىبخشد ، به ذكر چند نمونه كه هم نشان مىدهد كه روش ابداعى مقاتل چيست و هم اينكه چگونه جستجوى معنى الفاظ در اين كتاب ، در مقايسه با آنچه در تفسير كبير ديديم ، بيشتر برده‌شده‌است ، اكتفا مىكنيم .\r\nنخست به لفظ « نور » مىپردازيم كه مقاتل آن را در تفسير خود « ايمان » معنى كرده است ؛ ولى در اينجا معنى آن بسيار پيچيده‌تر مىشود ، زيرا مقاتل براى آن ده وجه متفاوت مىيابد .\r\nوجوه دهگانهء معناى « نور » از اين قرار است :\r\n- دين اسلام ، چنان كه مىفرمايد :  يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ  ( مىخواهند نور خدا را با دهان خود خاموش كنند و خدا جز تمام كردن نور خود نمىخواهد ، توبه ، آيهء 32 ) .\r\n- ايمان ، چنان كه مىفرمايد :  يَجْعَلْ لَكُمْ نُوراً تَمْشُونَ بِهِ  ( خدا براى شما نورى پديد خواهد آورد\r\n\r\n\r\n","description":"","footnote":"\r\n( 6 ) . در نسخهء چاپى پيشگفتهء الاشباه و النّظائر ، رقم الفاظ بالغ بر صد و هشتاد و پنج است - م .\r\n","page_name":" 91 ","page_number":107},
  {"content":"\r\n\r\nكه در پرتو آن راه خواهيد سپرد ، حديد ، 28 ) .\r\n- هدى ، چنان كه در آيهء مشهور سى و پنجم نور مىخوانيم :  اللَّهُ نُورُ السَّماواتِ وَ الْأَرْضِ ، مَثَلُ نُورِهِ . . .  شايان توجه است كه مقاتل در اينجا ضمير ملكى را به خدا ارجاع مىدهد ، در حالى كه در تفسير ، چنان كه ديديم ، بر كلمهء ارض وقف و به  مَثَلُ نُورِهِ  ابتدامىكند و ضمير را به محمّد ( ص ) نسبت مىدهد .\r\n- نبى ، چنان كه در همين آيه مىفرمايد :  نُورٌ عَلى نُورٍ  ، يعنى پيامبرى از نسل پيامبران ؛ - روشنايى روز ( ضوء النّهار ) ، چنان كه مىفرمايد :   وَ جَعَلَ الظُّلُماتِ وَ النُّورَ   ( و تاريكيها و روشنى را پديد آورد ، انعام ، 1 ) ؛ - روشنايى ماه ( ضوء القمر ) :  وَ جَعَلَ الْقَمَرَ فِيهِنَّ نُوراً  ( ماه را روشنى آنها گردانيد ، نوح ، 16 ) ، يعنى ماه را در آسمانها روشنى اهل آسمانها و زمين گردانيد ؛ - روشناييى كه خداوند به مؤمنان عطا خواهد فرمود تا در روز ( قيامت ) از صراط بگذرند :\r\n يَوْمَ تَرَى الْمُؤْمِنِينَ وَ الْمُؤْمِناتِ يَسْعى نُورُهُمْ بَيْنَ أَيْدِيهِمْ  ( روزى كه مردان و زنان مؤمن را مىبينى كه نورشان پيشاپيش آنها راه مىسپرد ، حديد ، 12 ) ؛ - بيان آنچه از حلال و حرام و احكام و مواعظ در تورات آمده است :  إِنَّا أَنْزَلْنَا التَّوْراةَ فِيها هُدىً وَ نُورٌ  ( ما تورات را كه در آن هدايت و روشنايى است فرو فرستاديم ، مائده ، 44 ) ؛ - قرآن ، كه آن نيز بيان حلال و حرام است ، چنان كه مىفرمايد :  فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا  ( پس به خدا و فرستاده‌اش و نورى كه فرو فرستاديم ايمان بياوريد ، تغابن ، 8 ) ؛ يعنى « آنچه در آن بيان حلال و حرام و امر و نهى است ، و آن به منزلهء نور در ظلمت است » . و بالأخره .\r\n- روشنايى خود پروردگار تبارك و تعالى ، چنان كه مىفرمايد :  وَ أَشْرَقَتِ الْأَرْضُ بِنُورِ رَبِّها  ( و زمين به نور پروردگارش روشن شود ، زمر ، 69 ) .\r\nهمچنين به كلمهء مودّت اشاره مىكنيم كه مقاتل براى آن در قرآن چهار وجه مختلف يافته است :\r\n- وجه اوّل ، « محبّت » يا « حبّ » ، چنان كه در دو آيهء زير مىخوانيم :  وَ اسْتَغْفِرُوا رَبَّكُمْ ثُمَّ تُوبُوا إِلَيْهِ إِنَّ رَبِّي رَحِيمٌ وَدُودٌ  ( از پروردگارتان آمرزش بخواهيد ، پس به‌سوى او باز گرديد ، چه پروردگار من مهربان و دوستدار است ، هود ، 90 ) ،  إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا  ( خداى رحمان كسانى را كه ايمان آورده‌اند و كارهاى شايسته كرده‌اند محبوب همه گرداند ، مريم ، 96 ) و اين نكته شايان توجه است ، زيرا به خوبى نشان مىدهد كه نخستين نسلهاى مسلمانان اين دو لفظ ( محبّت و حبّ ) را ، كه بعدها در نظر بعضى از فقهاى ظاهر بين\r\n\r\n","description":"","footnote":"","page_name":" 92 ","page_number":108},
  {"content":"\r\n\r\nظنّ انگيز است ، بدون پرهيز به كار مىبرده‌اند ؛ - وجه دوّم ، « نصيحت » ؛ چنان كه در بحثى از آيهء اوّل سورهء ممتحنه كه مىفرمايد :   تُسِرُّونَ إِلَيْهِمْ بِالْمَوَدَّةِ   ، در حالى كه ر . بلاشر آن را « شما به آنها در نهان دوستى مىكنيد » ترجمه مىكند ، مقاتل از آن چنين درمىيابد : « شما آنها را در نهان نصيحت مىكنيد » ؛ - وجه سوّم ، « صله » ، يا احترام به پيوند خويشاوندى است . وقتى كه محمّد ( ص ) اعلام مىكند :  لا أَسْئَلُكُمْ عَلَيْهِ أَجْراً إِلَّا الْمَوَدَّةَ  ( من چيزى جز مودّت از شما نمىخواهم ، شورى ، 23 ) معنى آن اين است كه من جز اين نمىخواهم كه حرمت پيوند خويشاوندى را پاس داريد و بيش از اين مرا ميازاريد ؛ - وجه چهارم ، همان صله است ، منتها در ساحت دين ، چنان كه در آيهء هفتاد و سوّم سورهء نساء مىفرمايد :  وَ لَئِنْ أَصابَكُمْ فَضْلٌ مِنَ اللَّهِ لَيَقُولَنَّ كَأَنْ لَمْ تَكُنْ بَيْنَكُمْ وَ بَيْنَهُ مَوَدَّةٌ يا لَيْتَنِي كُنْتُ مَعَهُمْ  .\r\nحال بجاست كه معانى مختلفى را كه مقاتل به كلمهء « اخ » ( برادر ) داده است با كلمهء « مودّت » مقايسه كنيم . معنى اوّل آن آشكارا از مقولهء زيست شناسى است ، چنان كه در آيات 30 و 31 سورهء مائده مىخوانيم :  فَطَوَّعَتْ لَهُ نَفْسُهُ قَتْلَ أَخِيهِ فَقَتَلَهُ فَأَصْبَحَ مِنَ الْخاسِرِينَ  ( نفس او او را به قتل برادر خود برانگيخت ، و او را كشت و از زيانكاران شد ) ؛  قالَ يا وَيْلَتى أَ عَجَزْتُ أَنْ أَكُونَ مِثْلَ هذَا الْغُرابِ فَأُوارِيَ سَوْأَةَ أَخِي  ( گفت : واى بر من ، آيا در پنهان كردن جسد برادرم از اين كلاغ هم عاجزترم ؟ ) بنابراين ، كسانى برادرند كه از يك پدر و مادرند ؛ - در معنى ديگر ، كسانى هم با هم برادرند كه از يك نسب‌اند ، چنان كه هود نبى برادر قوم عاد خوانده‌شده‌است :  وَ إِلى عادٍ أَخاهُمْ هُوداً  ( و بر قوم عاد برادرشان هود را فرستاديم ، اعراف ، 65 ) ، زيرا هود و عاد از يك نسب‌اند ؛ - در يك وجه سوّم ، « اخ » به معنى برادريى است كه از تعلق به كفر و هم پيمانى ( ولايت ) در شرك ناشى مىشود ؛ چنان كه مىفرمايد :  وَ إِخْوانُهُمْ يَمُدُّونَهُمْ فِي الغَيِّ  ( برادرانشان ايشان را به ضلالت مىكشند ، اعراف ، 7 ) ؛ يا :  إِنَّ الْمُبَذِّرِينَ كانُوا إِخْوانَ الشَّياطِينِ  ( اسرافكاران با شياطين برادرند ، اسراء ، 27 ) ، زيرا پيرو يك دين و حامى و هم پيمان يكديگرند ( ولايت ) ؛ - در معنى چهارم ، « اخ » به مسلمانان گفته مىشود كه در برادرى ناشى از دين اسلام با هم يگانه‌اند ؛ چنان كه قرآن مىفرمايد :  إِنَّمَا الْمُؤْمِنُونَ إِخْوَةٌ  ( مؤمنان با هم برادرند ، حجرات ، 10 ) ، از اين جهت كه همه به اسلام تعلق دارند ، و آنها نيز از حمايت يكديگر برخوردارند ؛ - معنى پنجم « اخ » « صاحب » يعنى يار و معاشر است ؛ چنان كه در آيات  إِنَّ هذا أَخِي لَهُ تِسْعٌ وَ تِسْعُونَ نَعْجَةً  ( اين برادر من است . او را نود و نه ميش است ، ص ، 23 ) و  أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً  ( آيا هيچ يك از شما دوست دارد كه گوشت برادر مردهء خود را بخورد ؟ ، حجرات ، 12 )\r\n\r\n","description":"","footnote":"","page_name":" 93 ","page_number":109},
  {"content":"\r\n\r\nاشاره به اين معنى دارد ؛ - معنى ششم آن برادر در « حبّ » و « مودّت » است ، چنان كه دربارهء « پرهيزگاران در بهشت » (  الْمُتَّقِينَ فِي جَنَّاتٍ  ) مىفرمايد :  إِخْواناً عَلى سُرُرٍ مُتَقابِلِينَ  ( همه برادرند ، بر تختها رو به روى هم‌اند ، حجر ، 47 ) .\r\nمقاتل در تعريف كلمهء « اخ » ، چنان كه ديديم ، دوبار به مفهوم « ولايت » اشاره مىكند . حال ببينيم معنى « ولى » چيست . مقاتل در اشكال متعدد فعلى يا اسمى اين كلمه ده معنى متفاوت در قرآن مىيابد :\r\n- در آيهء 5 سورهء مريم ، كه زكريّا از خدا درخواست مىكند كه « ولى » اى به او عطا كند ، اين كلمه معنى ولد يا فرزند به خود مىگيرد :  فَهَبْ لِي مِنْ لَدُنْكَ وَلِيًّا  ( مرا از جانب خود فرزندى عطا كن ) ؛ - در آيهء 111 سورهء اسراء به معنى « صاحب » ( يار ) بدون پيوند خويشاوندى است :  وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ  ( و او را شريكى در ملك نيست و به مذلّت نيفتد كه به يارى محتاج شود ) ؛ - در وجه سوّم ، « ولى » به معنى « قريب » ( خويشاوند نزديك ) است :  وَ ما لَكُمْ مِنْ دُونِ اللَّهِ مِنْ وَلِيٍّ  ( و شما را جز او وليّى نيست ، بقره ، 107 ) ، يعنى « شما را هيچ « قريب » يا خويشاوند نزديكى نيست كه شما را مفيد افتد » ،  يَوْمَ لا يُغْنِي مَوْلًى عَنْ مَوْلًى شَيْئاً  ( روزى كه هيچ « مولا » يى براى « مولا » ى خود سودمند نباشد ، دخان ، 41 ) ، يعنى هيچ خويشاوندى براى خويشاوند خود ؛ - « ولىّ » در وجه چهارم به معنى « ربّ » ( پروردگار ) است ، چنان كه در آيهء 14 انعام مىفرمايد :\r\n قُلْ أَ غَيْرَ اللَّهِ أَتَّخِذُ وَلِيًّا ؟  ( بگو آيا ديگرى جز خداى را « ولىّ » خود گيرم ؟ ) ، يا در آيهء 30 اعراف :\r\n إِنَّهُمُ اتَّخَذُوا الشَّياطِينَ أَوْلِياءَ مِنْ دُونِ اللَّهِ  ( اينان شيطانها را به جاى خدا « ولىّ » خود گرفتند ) ، يعنى « ربّ » خود گرفتند ؛ يا در آيهء 9 شورى مىفرمايد :  أَمِ اتَّخَذُوا مِنْ دُونِهِ أَوْلِياءَ فَاللَّهُ هُوَ الْوَلِيُّ  ( آيا جز خدا را « ولّى » خويش گرفتند ؟ « ولّى » حقيقى خداست ) ، يعنى پروردگار حقيقى ؛ - در وجه پنجم ، « ولى » به معنى « آلهه » ( خدايان ) است :  وَ الَّذِينَ اتَّخَذُوا مِنْ دُونِهِ أَوْلِياءَ  : آنان كه سواى او ديگرى را به خدايى گرفتند ( زمر ، 3 ) ؛  وَ لا يُغْنِي عَنْهُمْ ما كَسَبُوا شَيْئاً وَ لا مَا اتَّخَذُوا مِنْ دُونِ اللَّهِ أَوْلِياءَ  : نه مالى كه به‌دست‌آورده‌اند به حالشان سود كند و نه آنهايى كه سواى خداى يكتا به خدايى گرفته‌اند ( جاثيه ، 10 ) . با اين همه ، در اينجا معلوم نيست كه چه چيز مقاتل را بر آن داشته است كه ميان اين معنى با معنى پيشين فرق بنهد ، با توجه به اينكه آيه‌ها ساختمان يكسانى دارند . « 7 »\r\n\r\n\r\n","description":"","footnote":"\r\n( 7 ) . شايان توجه است كه ر . بلاشر (  R . blachere  ) ، در همهء آيات ، « ولىّ » را به «  patron  » ( - ارباب ) ترجمه كرده است .\r\n","page_name":" 94 ","page_number":110},
  {"content":"\r\n\r\n- وجه ششم ، خاصّ آيهء 5 سورهء مريم كه در آن زكريّا مىگويد :  وَ إِنِّي خِفْتُ الْمَوالِيَ مِنْ وَرائِي  ( من پس از مرگ خويش از « اولياء » خود بيمناكم ) . بلاشر آن را به «  lesmiens  » ( - خويشاوندانم ) « 8 » ترجمه مىكند و مقاتل به « عصبه » كه به معنى قبيله و طايفه است ؛ - مقاتل ، در بسيارى از آياتى كه اين كلمه در وجه فعلى آن به كار رفته است ، آن را به معنى « ولاية فى الدّين » ، چه ميان غير مسلمانان ( وجه هفتم ) و چه ميان مسلمانان ( وجه هشتم ) ، دريافته است :  أَ لَمْ تَرَ إِلَى الَّذِينَ تَوَلَّوْا قَوْماً غَضِبَ اللَّهُ عَلَيْهِمْ  : آيا نديده‌اى كسانى را كه « در دين » با كسانى كه خدا بر آنها خشم گرفته‌است « ولايت داشتند » ( مجادله ، 14 ) ؛ مقاتل مىگويد آنها منافقين بودند كه در دين با يهود و نصارى ولايت داشتند . در اين مورد « ولايت » به معنى يارى يا اتحاد است ، و ليكن مقاتل معنى آن را تصريح نمىكند و در نتيجه معنى چندان وضوحى ندارد .\r\n- مقاتل در آيهء پنجم سورهء احزاب :  فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَ مَوالِيكُمْ  ، براى كلمهء « موالى » وجه نهمى مىيابد كه آن عبارت است از : « بندهء آزاد شده » ، و ليكن بلاشر حق دارد كه نوشته است « اين لفظ مبهم است » ؛ - و بالأخره ، در وجه دهم ، كلمهء « اولياء » به معنى ناصحان يا مشاوران است :  يا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ  ( نساء ، 144 ) ، يعنى به جاى مؤمنان ، كافران را به عنوان ناصح و مشاور براى خود مگيريد .\r\nچهار نمونه‌اى كه آورديم براى نشان دادن روش تفسير به طريق وجوه و نظاير كفايت‌مىكند :\r\nاين روش عبارت است از احصاء دقيق همهء جزئيات معنايى (  nuance  ) كه يك كلمه بر حسب سياقهاى مختلف به خود مىگيرد . اين روش مقتضى دو تذكّر است كه ما بر سبيل نتيجه ، پيش از پرداختن به اثر حكيم ترمذى ، به آنها مىپردازيم :\r\nنخست اين تذكّر كه روش وجوه و نظاير در حقيقت مسئلهء ترجمه به طور كلى ، و ترجمهء قرآن ، به طور اخصّ ، را مطرح مىكند . مسئله اين است كه آيا در ترجمهء يك متن بايد يك كلمه را همواره با يك معادل تغيير ناپذير ترجمه‌كرد يا نه ؛ مثلا وقتى كه ترجمهء قرآن بلاشر را به ديدهء تدقيق نگاه‌مىكنيم ، مىبينيم كه كمال مطلوب در نظر او حفظ معادل است تا آنجا كه ديگر معنى آشكارا به هم مىخورد . مقاتل ، با روش وجوه و نظاير خود موقفى مخالف اين اختيار مىكند و مىكوشد تا معادلهاى يك لفظ را هر قدر كه جزئيات معنايى آن اقتضا كند متنوّع كند . كلمهء « ولىّ » نمونهء بارزى از اين روش است ؛ آنجا كه بلاشر به هر قيمت ، حتى به قيمت تهى كردن\r\n\r\n\r\n","description":"","footnote":"\r\n( 8 ) . با اين همه ، بلاشر متذكّر مىشود كه « مفسّران اين لفظ را به معنى « نزديكان » مىگيرند كه البته قابل قبول است » .\r\n","page_name":" 95 ","page_number":111},
  {"content":"\r\n\r\nعبارت‌از هرگونه معناى صريحى ، به كلمهء «  patron -  ارباب يا ولى نعمت » مىچسبد ، مقاتل گاه « قريب » ( خويشاوند نزديك ) ، گاه « ربّ » ( پروردگار ) ، گاه آلهه ( خدايان ) و گاه « ناصح » به كار مىبرد تا جزئيّات معنايى هر چه نزديكتر به متن باشد .\r\n« بايد خاطر نشان كنيم كه نتيجهء اين جستجو براى حصول جزئيات معنايى اين بوده‌است كه مقاتل را به توسّل به استعمال الفاظ غير قرآنى براى ترجمهء الفاظ قرآنى واداشته است ، و اين نكتهء مهمى است . وقتى كه مقاتل « ايمان » را به « تصديق » يا « حكم » را به « فهم » ترجمه مىكند ، الفاظ مجرّدى به كار مىبرد كه احتمالا در زمان او تداول داشته است ، ولى در هر حال اين الفاظ غير قرآنى است . البته شمار اين الفاظ غير قرآنى محدود است ، زيرا مفسّر هنوز چندان زبانى جز زبانى كه از قرآن حاصل مىكند در دست ندارد ، ولى ظهور و استعمال بى پرواى آنها نشانهء آن است كه در آن عصر وجدان مسلمانان گشاده به روى جهان خارج بود و صوفيان ، با خلق اصطلاحات جديد ، درست در خطّ كهن‌ترين سنّت اسلامى حركت مىكردند . خواهيم‌ديد كه در اين زمينه امام جعفر صادق ( ع ) با آزادى عملى بيش از معاصر خود قدم برمىدارد .\r\nو در حقيقت ، با وجود استعمال الفاظ غير قرآنى ، مىتوان گفت - و اين دومين تذكّر ماست - كه مقاتل اساسا در محدودهء درونى قرآنى باقى مىماند ، و براى توضيح واژگان قرآن جز از خود آن يارى نمىجويد ؛ و هيچ اصل تفسيرى ديگر در شيوهء احصاء وجوه و نظاير خود وارد نمىكند .\r\nنقش او در تفسير به انتخاب كلمات ، مقايسهء آياتى كه كلمهء معينى در آنها به كار رفته است و تعيين وجوه مختلف آن محدود مىشود . تفكر شخصى او ، جز در انتقال واژگان قرآنى به واژگانى ثانوى ، كه ترجمهء آن است ، دخالتى ندارد . در جاهاى ديگر ، خود به حدّ كافى گوياست : سياق سخن معنى كلمات را روشن‌مىكند ، بىآنكه مفسّر چيزى از خود بر آن بيفزايد .\r\n\r\n2 . ترمذى در برابر مقاتل يا تجربه به عنوان اصلى در تفسير\r\nميان حكيم ترمذى « 9 » و مقاتل يك قرن تاريخ فوق‌العاده پر بار حايل است ، كه در طى آن بيشتر دانشهاى دينى اسلامى تأسيس شده است . ولى آنها هر دو خراسانىاند و شايد همين سبب\r\n\r\n\r\n","description":"","footnote":"\r\n( 9 ) . دربارهء محمد بن على التّرمذى ملقب به حكيم ، نگاه كنيد به : سلمى ، طبقات الصّوفية ، ص 220 - 215 ؛ ابو نعيم ، حليةالاوليا ، جلد دهم ، ص 235 - 233 ؛ ماسينيون ، تحقيق ، ص 294 - 286 . از زمان انتشار تحقيق ، چندين كتاب مهم از كتب ترمذى به چاپ رسيده است : الف ) كتاب الرّياضة و كتاب آداب النّفس ، تصحيح آربرى  Arberry  ( 1947 ) ؛ ب ) بيان الفرق بين الصّدر و القلب و اللب و الفؤاد ، تصحيح هر (  Herr  ) ( 1958 ) ؛ ج ) كتاب به دو الشأن و كتاب ختم‌الاولياء ، تصحيح عثمان يحيى ( 1965 ) .\r\n","page_name":" 96 ","page_number":112},
  {"content":"\r\n\r\nتلاقى آنها در حول يك موضوع واحد بوده است . ترمذى همواره به تحقيق در زبان و لغت دلبستگى داشته است و بى گمان تا حدّى به سبب آنكه خود ايرانى بوده ، زبان عربى ، به سبب فراوانى و رقّت و دقّت مترادفاتش ، توجّه او را به خود جلب كرده است . ولى ، در حقيقت ، او كه حنفى تمام عيارى است بر آن است كه مترادفات حقيقى وجود ندارد « 10 » ، و براى اثبات اين معنى كتاب مفصّلى دارد به نام الفروق و منع التّرادف « 11 » كه در آن به تحليل 164 زوج لفظ اصطلاحا مترادف پرداخته است تا « فروقى » را كه در حقيقت در آنها هست نشان دهد .\r\nترمذى در اين تحقيق ، كه مانند همهء نوشته‌هاى او تا اندازه‌اى معقّد و پر اطناب است ، در تأييد نظريّهء خود به همهء منابع مربوط به روانشناسى و لغت تمسّك مىجويد ، و اگر گاهى روانشناس بد يا زياده دقيقى است ، در عوض ، اشراف قابل تحسينى بر زبان عربى دارد . در نخستين سطور مقدّمهء فروق اصلى را كه مبناى « منع الترادف » يا غير ممكن بودن « ترادف » است چنين توضيح مىدهد :\r\n« از من پرسيده‌اى كه سبب دو پهلويى افعال انسانى و فقدان استقلال آنها چيست . بدان كه سبب آن اين است كه افعال در حركات بدن متجلّى مىشوند ، و اين حركات خود از درون سينه كه منقسم ميان قلبى سليم و نفسى سقيم است نشأت مىكنند . فعل تابع آن يك از اين دو است كه در انسان غلبه دارد . از اين روست كه در درون مباينت است و در بيرون مشابهت » ( برگ 1 ب ) .\r\nاين متن چندان روشن نيست ، ولى به نظر مىآيد كه ترمذى مىخواهد بگويد : در زوجهاى كلمات موسوم به مترادف كه مبيّن افعال به ظاهر مشابه‌اند در حقيقت تفاوت يا تباينى هست ، ولى اين تباين را نمىتوان دريافت مگر آنكه از بيرون به درون ، يعنى به سرچشمهء نفسانيى كه فعل از آن جوشيدن مىكند ، راه يابيم . و امّا اين سرچشمهء دو چيز است : يكى قلب است كه مولّد افعال نيك است و ديگرى نفس ، كه به حكم سقيم بودن ، نمىتواند فعلى جز فعل ناپسند توليد كند . از اين رو ، مثلا ميان « مدارات » و « مداهنه » شباهتى در حركات بيرونى ( تشابه فى الظّاهر ) هست ، زيرا در هر دو حالت سخن از رفتار به ملاطفت با ديگران است ؛ امّا تباينى در درون ( تباين فى الباطن ) هست ، زيرا در يك حالت ( يعنى مدارات ) ، قصد فاعل مبرّا از غرض و سودجويى است ، و در حالت ديگر ( يعنى مداهنه ) تملّق گويى در كار است و قصد فاعل مغرضانه\r\n\r\n\r\n","description":"","footnote":"\r\n( 10 ) . نظريّهء او به خوبى در اين عبارت بيان شده است ؛ « يكى مىگويد كه « اسلام » و « ايمان » يكسان‌اند ، و ديگرى مىگويد كه با هم متفاوت‌اند . به آنها بگو كه كجا دو كلمه‌اى يافته‌ايد كه داراى معنايى چنان يكسان باشند كه يكى هيچ چيز ، و لو بسيار اندك ، بر ديگرى نيفزايد ؟ » ( نسخهء خطى ولى الدّين 770 ، برگ 89 الف ) .\r\n( 11 ) . نسخهء مورد استفادهء ما نسخهء اياصوفيه 1975 است . نسخهء پاريس 5018 .  B . N  ناخواناست .\r\n","page_name":" 97 ","page_number":113},
  {"content":"\r\n\r\nو سودجويانه است .\r\nترمذى از اين تمسّك به مبادى باطنى و تجربهء روحى براى تعيين گونه گونيهاى فعل و عدم اختيار و استقلال آن ، كه در سطح لغوى به صورت كلمات مترادف جلوه‌گر مىشود ، در كتابى كه به بررسى كتاب مقاتل اختصاص دارد استفاده مىكند ؛ منتها در اينجا آن را تقريبا در جهت معكوس به كار مىبرد . كتاب او موسوم است به كتاب التحصيل نظاير القرآن . « 12 »\r\nترمذى ، در مقدّمهء بسيار كوتاه اين كتاب ، نامى از مقاتل نمىبرد ، ولى كتاب مورد بررسى خود را كتابى در باب وجوه و نظاير قرآن معرفى مىكند . نسخهء او اندكى متفاوت با كتابى است كه ما در نسخه‌هاى خطّى خود يافته‌ايم . مىتوان نسخهء او را كتاب ديگرى دانست ، ولى تبعيّت آن از كتاب مقاتل به قدرى است كه جز در موارد بى اهميت تفاوتى با آن ندارد . البته اين را هم بايد گفت كه ترمذى مقاتل را خوب مىشناسد و از او ، در كنار مجاهد و قتاده ، به عنوان ثقه در تفسير نام مىبرد .\r\nدر هر حال ، ترجمهء اين مقدّمه كه ترمذى در آن نظر خود را در باب روش تفسير از طريق وجوه و نظاير به دست مىدهد چنين است :\r\n« اين كتاب را كه در باب نظاير قرآن نوشته شده است نگاه كرديم و ديديم كه يك كلمه به « وجوه » مختلفى تفسير شده است . و امّا با بررسى نحوهء تفسير آن ، دريافتيم كه اگر چه الفاظ توضيح دهندهء يك كلمه متعدّد است ، مع الوصف ، همه ، در نهايت امر ، به يك كلمهء واحد باز مىگردند . آنچه در حقيقت تغيير مىيابد و تنوّع ظاهرى الفاظ را سبب مىشود « احوال » است ، و اگر كتاب اين الفاظ را به كار مىبرد به سبب حالى است كه در هر زمان پيش مىآيد .\r\nاز اين رو ، وقتى كه مىگويد كلمهء « هدى » هيجده وجه دارد ، در حقيقت نمىتوان آن را جز به يك كلمهء ديگر ترجمه كرد ، زيرا « هدى » به معنى « ميل » است . »\r\nاين مقدّمه ، كه متن آن در چند جا درست روشن نيست ، اگر آن را خوب فهميده باشيم ، مىخواهد بگويد كه : نويسندهء كتابى كه ترمذى آن را خوانده است كوشيده است تا يك كلمهء واحد قرآنى را با الفاظ متفاوتى كه نمايندهء وجوه مختلف آن در قرآن است توضيح دهد يا ترجمه كند ؛ ولى مىتوان اين الفاظ را به وحدت نخستينى كه اين كلمه مبيّن آن است باز گرداند . اگر مىبينيم كه قرآن قابل ترجمه‌هاى متنوع است ، يعنى مىتوان براى يك كلمهء واحد قرآنى\r\n\r\n\r\n","description":"","footnote":"\r\n( 12 ) . از اين كتاب تا كنون تنها يك نسخه در دست است كه در كتابخانهء شهردارى اسكندريه ، به شمارهء 3585 ج ، نگهدارى مىشود . اين نسخه كه مورّخ 593 / 1197 است در حقيقت شامل سه رسالهء ترمذى است : الف ) كتاب المسائل المكنونة ( برگهاى 1 ب تا 47 الف ) ؛ ب ) كتاب تحصيل نظاير القرآن ( برگهاى 47 ب تا 79 الف ) ؛ ج ) كتاب الرّدّ على المعطّله ( برگهاى 79 ب تا 124 الف ) .\r\n","page_name":" 98 ","page_number":114},
  {"content":"\r\n\r\nمعادلهاى متفاوتى يافت ، به سبب آن نيست كه يك كلمه معانى مختلفى دارد ، بلكه به سبب آن است كه راجع است به تنوّع « احوالى » كه بر حسب اختلاف شرايط تغيير مىيابد .\r\nمقصود ترمذى روشن است : همچنان كه در كتاب الفروق خود كوشيده است تا به يارى تحليل روحى و لغوى بطلان وحدت ترادف را ثابت كند و نشان دهد كه مترادفات با هم فرق دارند و هرگز دو كلمه نمىتوان يافت كه مفيد يك معنى واحد باشند ، همچنان نيز در اينجا ، به روشى معكوس ، ولى با مراجعه به همان اصول تجربهء روحى سعى مىكند كه كثرت وجوهى را كه در كتاب مقاتل برشمرده شده است به وحدت يك كلمهء نخستين ، يعنى « كلمهء مادرى » كه معنى آن جامع همهء معانى ديگر و گوياى علّت تشعّب آنهاست ، بازگرداند .\r\nدر حقيقت ، روشن است كه مقاتل به احصاى معانى مختلف و آوردن آنها از پى يكديگر ، بدون بذل كوششى براى برقرار كردن سلسله مراتبى ميان آنها اكتفا كرده است . و همين گاه به فهرست او نوعى صبغهء تحكّمى مىدهد . روش او مبنى بر اينكه قرآن را جز با قرآن تفسير نكند ، و معنى يك كلمه را به پيروى از سياق سخن توضيح دهد ، بى گمان به او مجال نمىداده است كه اصلى براى ايجاد سلسله مراتب ميان وجوه خود بيابد .\r\nيافتن اين اصل براى ترمذى ، به يمن يك قرن فاصلهء تاريخى كه در طىّ آن آگاهى مسلمانان از مرحلهء عينيّت ساده‌انديشانه به مرحلهء تجربهء ذهنى انتقال يافته بود ، ميسّر بود . كتاب او در مقايسه با كتاب مقاتل از اين مزيّت عمده برخوردار است كه ما را ، در همان زمينهء كار مقاتل ، با تغييرى آشنا مىكند كه در روش تفسير حاصل شده است ، و اين تغيير ناشى از اين معنى است كه اصل تفسيرى تازه‌اى پرتوهاى روشنى بر آن افكنده است : اصل تجربهء مذهبى .\r\nترمذى چگونه اين اصل را به كار مىبرد ، و به چه شيوه‌اى كار مقاتل را ، براى تجديد نظر در آن ، دنبال مىكند و نتايج تحليل او چيست ، نكته‌هايى است كه خواننده نمىتواند تصورى از آنها به دست آورد ، مگر آنكه از نزديك با اين اثر آشنا شود . و بىگمان اين اثر شايان آن است كه در اينجا به تفصيل ترجمه شود ، زيرا نمايندهء يكى از قديمترين كوششها براى تعريف اصطلاحات دينى اسلامى بر مبناى كلمات قرآنى است . امّا افسوس كه همهء آن ارزش يكسانى ندارد ، و مانند همهء آثار ترمذى در آن درازگويى و دوباره‌گويى بسيار است . از اين رو ، براى پرهيز از خسته كردن خواننده ترجيح داده‌ايم كه گزيده‌اى از گوياترين كلمات از جهت روش يا مهمترين كلمات از نظر تاريخ تحول اصطلاحات عرفانى اسلامى به دست دهيم . البته در مورد اين كلمات ترديد نخواهيم كرد در اينكه در باب آنها به تفصيل سخن بگوييم ، تا چيزى از كتاب ترمذى از دست نداده باشيم .\r\nطرح كلّى اين اثر همانند طرحى است كه مقاتل ريخته است . ترمذى همان كلماتى را كه مقاتل\r\n\r\n","description":"","footnote":"","page_name":" 99 ","page_number":115},
  {"content":"\r\n\r\nاز قرآن برداشته است يكايك باز مىگيرد و مىكوشد تا ، به يارى تحليل زبانشناختى و روانشناختى ، هر بار نشان دهد كه معنى نخستين كلمهء قرآنى و معادل نوعى آن چيست ، سپس معلوم كند كه چگونه وجوه مختلف اين كلمه به اين معنى نخستين مربوط مىشود و از چه طريقى اين وجوه از آن منشعب مىشوند . در اينجا با او رشته تحليلهاى او را ، نه به ترتيب الفبايى ، بلكه با قرار دادن هر كلمه در جايى كه كتاب او براى آن تعيين كرده است ، دنبال مىكنيم . « 13 »\r\nهدى ( برگ 47 ب - 48 ب ) « هدى » ، در قرآن ، گويا هيجده وجه يا معنى دارد . در حقيقت ، به گفتهء ترمذى ، الحاصل من هذه الكلمة كلمة واحدة فقط : آنچه مىتوان از اين كلمه دريافت فقط يك كلمهء واحد ، يعنى تنها يك معنى « اصلى » است .\r\nدر حقيقت ، « هدى » به معنى « ميل » است ، چنان كه در تداول مىگويند من كسى را ديدم كه « يتهادى » [ فى مشيته 
  ] ، يعنى در راه رفتن از اين سو به آن سو متمايل مىشد . از اين رو ، قرآن مىفرمايد :  إِنَّا هُدْنا إِلَيْكَ  : ما به سوى تو متمايل شده‌ايم ( اعراف ، 156 ) . « 14 » « هديه » از همين معنى مىآيد ، زيرا با « هديه » دل متمايل به كسى مىشود كه آن را هدايت مىكند . و امّا دل فرمانرواى حواس است ، و هنگامى كه خدا آن را به سوى نور خود هدايت مىكند ، يعنى هنگامى كه خدا با نور خود او را به خود متمايل مىكند ، مىگويند : دل « اهتدى » يعنى « استمال » : با ميل به جانبى راه درست را يافت :  يَهْدِي اللَّهُ لِنُورِهِ مَنْ يَشاءُ  : خدا هر كه را كه بخواهد هدايت مىكند ( نور ، 35 ) ؛ و ترمذى نتيجه مىگيرد كه معنى نخستين و اصلى اين كلمه اين است .\r\nاز اينجا وجوه مختلفى كه براى اين كلمه يافته شده است توضيح داده مىشود . در حقيقت ، اگر در بعضى سور قرآنى « هدى » به معنى « بيان » است به سبب آن است كه « بيان » چون به نور علم بر دل ظاهر مىشود ، اين نور دل را به متعلّق بيان يا چيز بيان شده مىكشاند ( مدّ ) و به آن متمايل مىسازد .\r\nجاى ديگر ، « هدى » به معنى اسلام است ، زيرا وقتى كه دل به نور علم به متعلّق بيان متمايل\r\n\r\n\r\n","description":"","footnote":"\r\n( 13 ) . در حقيقت ترمذى همهء كلمات واژه‌نامهء مقاتل را تحليل نكرده است ؛ بلكه لابد كلماتى را انتخاب كرده است كه دربارهء آنها چيزى براى گفتن داشته است ، يعنى كلماتى كه قابل نوعى تحليل روانى بوده است . همچنين بر سر همهء وجوه يك كلمه بازنمىگردد ، بلكه وجوهى را انتخاب مىكند كه جالب نظر اوست : از اين رو ، از همان نخستين كلمه ( « هدى » ) خبر مىدهد كه اين كلمه 18 وجه دارد ، ولى جز 13 وجه از آنها را تحليل نمىكند .\r\n( 14 ) . بلاشر آن را چنين ترجمه كرده است : « ما آيين يهوديت را به كار خواهيم بست » كه معنى محتملى براى فعل « هدنا » ست .\r\n","page_name":" 100 ","page_number":116},
  {"content":"\r\n\r\nشد ، مؤمن سر تسليم فرود مىآورد ( اسلم ) و آن را مىپذيرد . اين انديشهء تسليم ( خضوع ) در كلمهء دين نيز كه معنى ديگر « هدى » است ديده مىشود .\r\n« هدى » در آيات ديگر به معنى « دعا » ست : هنگامى كه كسى با دلى نورانى دلها را به خدا مىخواند ، همهء دلها متوجّه نور مىشوند ، زيرا سخن او آغشته به نور است و از دلى نورانى برمىآيد .\r\nهمچنين ، به همين دليل ، مىگويند كه « هدى » به معنى « بصيرت » يا بينش درونى است ، زيرا هنگامى كه داعى دعوت خود را متوجّه دلى نورانى مىكند ، سخنش با نور به گوشها درمىآيد و آن‌گاه سينهء شنوندگان مالامال نور مىشود و چشمان جانشان بينايى مىيابند و اين چشمها بينايى درونى او مىشوند . اين بينايى ، اگر مربوط به نفس باشد ، « بصيرت » خوانده‌مىشود ، و اگر مربوط به « فؤاد » ، يا صميم دل ، باشد ، « بصر » ناميده‌مىشود . و امّا اين دونوع بينايى در درون سينه ( « صدر » ) صورت مىگيرد ، كه گويى ميدانى است كه دل و نفس در آن هر يك فرمانى از آن خود مىدهند ، و هر عملى از آنجا فوران مىكند . آن را « صدر » مىگويند ، زيرا اعمالى كه از درون به بيرون مىآيند و در اعضاى بدن تجلّى مىيابند از آن « صادر » مىشوند .\r\nاين اعمال در دل و نفس نقش مىبندند و قطعيت مىيابند ؛ دل و نفس با هم ، يا ، در صورت وجود كشمكش ميان آنها ، جدا از هم . نفس اگر برخوردار از بصيرت باشد ، در حقيقت و راستى ، از دل كه منشأ آنهاست پيروى مىكند ، زيرا دل جايگاه معرفت است ، و معرفت سر حلقهء عقل و حافظه و فهم و علم است كه همه از يك گروه ( « حزب » ) اند . اما اگر نفس كور باشد - و تحت سلطهء انفعالات و اغراى هواهاى نفسانى چنين مىشود - ، با سپاه خود به جنگ با دل برمىخيزد ، آن را به ستوه مىآورد و سرانجام به پيروى از خود وامىدارد . آن‌گاه دل نيز خود كور مىشود ، چنان كه در اين آيه مىفرمايد :  فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ  : زيرا چشمها كور نيستند ، بلكه دلهايى كه در سينه‌ها جاى دارند كورند ( حج ، 64 ) .\r\n« هدى » به معنى « معرفت » « 15 » نيز هست ؛ سينه چون نورانى شود گشادگى و شكفتگى مىيابد و همين به دل امكان مىدهد تا معرفت ردّ و قبول چيزها را در اين نور حاصل كند . مقاتل ، پس از ذكر آيهء . . .  نَنْظُرْ أَ تَهْتَدِي أَمْ تَكُونُ مِنَ الَّذِينَ لا يَهْتَدُونَ  ( نمل ، 41 ) ، آن را چنين ترجمه مىكند : « تا ببينيم كه او ( بلقيس ) تخت را مىشناسد يا از كسانى است كه آن را نمىشناسند » ( برگ 4 الف ) .\r\nدر جاهاى ديگر ، « هدى » يعنى « قرآن » يا « پيامبر » ؛ زيرا دل ، چون آنچه را در قرآن نوشته شده يا پيامبر آورده است مىشنود ، به امر و نهى و ترغيب آنها ميل مىكند ، و چون از ميل خود\r\n\r\n\r\n","description":"","footnote":"\r\n( 15 ) . كلمهء « معرفت » را مقاتل به معنايى كه در نزد مرجئه دارد ، يعنى شناخت فطرى الهى ، به كار مىبرد .\r\n","page_name":" 101 ","page_number":117},
  {"content":"\r\n\r\nبه نور پيروى مىكند ، راستگو و درست كردار مىشود ؛ آن گاه مىگويند كه « هدى » به معنى « رشد » ( راستى ) و « صواب » است . و اگر بر آن باشند كه اين صواب از جانب خدا مىآيد تا دل متمايل به نور را يارى كند ، آن گاه مىگويند كه « هدى » به معنى « توفيق » الهى است . و چون دل ، با ميل به جانب نور ، به خدا بازگردد ، آن گاه « هدى » به معنى « توبه » يا بازگشت به خدا ( رجعة الى الله ) است .\r\nو بالأخره ، « هدى » را مىتوان در بعضى از آيات به « ممرّ » ( گذرگاه ) ترجمه كرد ، به اين اعتبار كه راه مؤمنان به سوى خداست . اين گذرگاه را دل به يمن همين ميل به جانب نور كشف مىكند .\r\nبنابراين ، ترمذى مىتواند چنين نتيجه بگيرد كه همهء عناصرى كه هر يك به عنوان وجهى يا معنايى براى لفظ « هدى » ذكر شده است ، چنان كه مىبينيم ، به يك كلمهء مادر ، يا به يك معنى اصلى ، باز مىگردد و آن « ميل » است ، ميل دل به سوى خدا به سبب نورى كه سينه را روشنى و گشادگى بخشيده است .\r\nكفر ( برگ 48 ب - 49 الف ) معنى اوّليّهء « كفر » « غطاء » يا عمل « پوشيدن » است ؛ چنان كه در تداول ، مثلا ، مىگويند : كفرت الشّىء ، يعنى من چيزى را پوشاندم . اصطلاح « كفّارة الذّنوب » هم كه متداول است به همين معنى است ، زيرا گناه وقتى پاك مىشود كه پردهء عفو آن را بپوشاند . پنج وجهى كه در قرآن از كلمهء « كفر » برمىآيد همه ناشى از همين معنى است .\r\nدر بعضى آيات ، « كفر » به معنى « تكذيب » ، يا به دروغ داشتن كلام خداست ؛ كسى كه كلام خدا را به زبان ردّ مىكند ، با ردّ خود كلامى را كه پيغمبر ( ص ) از جانب خدا آورده است « مىپوشاند » .\r\nدر جاى ديگر « كفر » معنى « ظلم » مىدهد ، و اين به سبب آن است كه انكار اينكه خدا منشأ مواهب است به منزلهء ارتكاب ظلمى نسبت به خويشتن است .\r\nدر آيات ديگر ، « كفر » به معنى « جحود » يعنى دانسته انكار كردن است . در حقيقت ، گاه پيش مىآيد كه انسان از طريق ذهن و نه از طريق عقل معرفتى به خدا حاصل مىكند ، و اين معرفت يك دم ، مانند برقى كه به محض ظهور ناپديد شود ، به او روشنى مىبخشد ، و سپس روحش را در ظلمت انفعالات نفسانى كه در وجود او در تلاطم است ، رهامىكند . پس خدا را انكار مىكند ، زيرا از او تنها معرفتى از طريق ذهن داشته است نه از طريق عقل كه به يمن آن روشنى پايدار مىشود و سينه از آن همواره روشن مىماند . انكار از آن جهت حاصل مىشود كه ظلمت انفعالات دل را به تمامى در خود « مىپوشاند » . قرآن مىفرمايد :  وَ جَحَدُوا بِها وَ اسْتَيْقَنَتْها أَنْفُسُهُمْ \r\n\r\n","description":"","footnote":"","page_name":" 102 ","page_number":118},
  {"content":"\r\n\r\n ظُلْماً وَ عُلُوًّا  : آنها از روى ستم و كبر ( نشانه‌هاى ما را ) انكار كردند ، با آنكه در درون به آنها يقين آورده بودند ( نمل ، 14 ) . و امّا اين يقين يقين نفس بود نه يقين دل ، زيرا يقين دل از معرفتى برمىآيد كه از طريق عقل حاصل مىشود ، و يقين نفس از معرفت حاصل از طريق ذهن .\r\n« كفر » به معنى « كفران نعمت » نيز هست ، زيرا انسان ، با ترك شكر ، نعمت و اصل از سوى خدا را « پوشيده » مىدارد . شكرگزارى در حكم مكشوف داشتن نعم الهى بردل است ، و كفر حجابى است كه دل را فرو مىپوشاند .\r\nو بالأخره ، كفر در بعضى آيات به معنى « تبرّى » يا بيزارى جستن است ، زيرا وقتى كه دلها « پوشيده » در ظلمت باشند ، آدميان به سبب انفعالات خود از هم جدا مىشوند و مانند دشمنانى كه از هم نفرت دارند از يكديگر بيزارى مىجويند . به عكس ، اگر اين پوشش برداشته شود ، دلها به نور الهى روشنى مىگيرند و با ايمان به يك پروردگار واحد در روح او با هم يگانه مىشوند : اين ايمان دلها را در الفت به هم جمع مىكند . خدا به پيغمبر ( ص ) مىفرمايد :  لَوْ أَنْفَقْتَ ما فِي الْأَرْضِ جَمِيعاً ما أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ  : اگر تو همهء آنچه در زمين است انفاق مىكردى ، نمىتوانستى در دلهاشان الفت بيفكنى ، ولى خدا ميان آنها الفت افكند ( انفال ، 63 ) .\r\nبنابراين ، دلها با ايمان خالص ، كه مانند نورى مىدرخشد ، براى رضاى خدا متّحد مىشوند و به يكديگر مهر مىورزند ، و حال آنكه انفعالات نفسانى آنها را از هم جدا مىكند و به تبرّى جستن از يكديگر وا مىدارد .\r\nشرك ( برگ 49 الف - 49 ب ) تفكّرات ترمذى در اين كلمه ، كه در عرفان بسيار مهم ، ولى به قول ماسينيون « تحديد حدود معنايى آن » دشوار است ، زياده مختصر است ، و جز مطلب اندكى بر متن قرآنى چيزى نمىافزايد ؛ و اين جاى افسوس است . مىگويد « شرك » به معنى « تعلّق » به چيزى است ؛ چنان كه دام را « شرك » مىنامند ، زيرا [ شكار را 
  ] مىگيرد . در اصطلاح دينى ، « شرك » عبارت است از سهمى از فرمانروايى خدا بر جهان هستى را به كسى نسبت دادن ، چنان كه گويى خدا و او با هم جهان هستى را اداره مىكنند . به همين سبب است كه در بعضى از آيات ، « شرك » معادل « عدل » يعنى برابرى است ، زيرا ، با قول به آن ، كس ديگرى را ، در قدرت و پروردگارى و فرمانروايى بر جهان ، با خدا برابر مىگيرند . اين كس ديگر مورد نيايش و پرستش مىشود ، و اين نشان مىدهد كه چرا در جاهاى ديگر ، « شرك » معنى « عبادت » به خود مىگيرد ، كه سبب‌مىشود اين كلمه « ريا » هم معنى بدهد ، زيرا اگر مؤمن خدا را عبادت كند ، به اين قصد كه با مقبول شدن به\r\n\r\n","description":"","footnote":"","page_name":" 103 ","page_number":119},
  {"content":"\r\n\r\nدرگاه او عطايايى به‌دست‌آورد ، و از سوى ديگر در جستجوى همين عطايا به مخلوقات نيز روى آورد ، آن گاه گوييم كه دو رويى در كار آورده است ، زيرا در كنار خدا ديگرى را نيز وجههء نظر قرار داده است .\r\nو بالأخره شرك نسبت دادن نام ( نسبة التّسمية ) نيز هست ، آنجا كه آدم و حوا ، چنان كه ديديم ، به نخست زادهء خود ، به جاى « عبد اللّه » ، نام « عبد الحارث » دادند ، كه حارث نام شيطان است . « 16 »\r\nمرض ( برگ 50 الف ) معنى استعارى « مرض » در قرآن واضح و صريح است ، و از زمان مقاتل آن را همچنان به همان معنايى گرفته‌اند كه او از آن دريافته است .\r\nبه توضيح ترمذى ، « مرض » وقتى روى مىنمايد كه در تركيب نفس چيزى بيگانه با عناصر تركيب كنندهء آن داخل مىشود . به همين سبب است كه « مرض » در بعضى آيات به معنى « شكّ » و « نفاق » است « 17 » ، زيرا نفاق با رسوخ در دل با معرفت به هم مىآميزد و « شكّ » پديد مىآورد ، و اين « شك » در « مكر » كه مخصوص به نفس است ريشه مىكند . نفس چون در برابر معرفت به پروردگار خود متحيّر ماند ، به « مكر » روى مىآورد ، به اين معنى كه القائات شيطان يا هوى را در درون خود به هم مىبافد . « نفاق » يادآور « نفق » يعنى نوعى لانه است كه دو بيرون شو دارد و بعضى جانوران براى خنثى كردن قصد دشمن در زمين حفر مىكنند ؛ همچنين است كلمهء « نفقه » ( خرج ) و نيز اصطلاح « سلعة نافقه » ، كه به كالايى اطلاق مىشود كه بازارش رونق دارد و زود به فروش مىرسد ، و در اين هر دو ، استعارهء ناپايدارى مىبينيم كه از آن به تصور « نفاق » مىرسيم ، زيرا دل منافق گردان است و چيزى در آن ثابت نمىماند ؛ در لحظه‌اى معرفت خدا را در دل دارد و در لحظهء ديگر مىبينى كه غرق در شكّ و عدم يقين و سرگشتگى و در جستجوى معبود خويش است .\r\nدر آيات ديگر ، « مرض » مخصوصا به معنى « زنا » ست ، زيرا ريشهء زنا « فرح » ( شادمانى ) است . آيا نديده‌اى كه انسان ، وقتى كه در مصيبت بزرگى شادمانى خود را از دست مىدهد از مباشرت با زنان براى ارضاى اين هوى پرهيزمىكند ؟ ميل به زنا از شادمانى دل بر افروخته\r\n\r\n\r\n","description":"","footnote":"\r\n( 16 ) . در نسخهء خطّى مقاتل به جاى « حارث » ، « حرث » آمده است .\r\n( 17 ) .  فِي قُلُوبِهِمْ مَرَضٌ فَزادَهُمُ اللَّهُ مَرَضاً  : در دلهاشان مرضى است ، و خدا بر اين مرض مىافزايد ( بقره ، 10 ) ؛  وَ إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ إِلَّا غُرُوراً  : و چون منافقان و آنهايى كه در دلهاشان مرضى است مىگفتند : خدا و رسول او جز فريب به ما وعده‌اى نداده‌اند ( احزاب ، 12 ) .\r\n","page_name":" 104 ","page_number":120},
  {"content":"\r\n\r\nمىشود ، و چون اين شادمانى با دل بياميزد ، دل « مريض » مىشود و قوّت خود را از دست مىدهد : و امّا « مرض » دل ضعف ايمان است . « 18 »\r\nو بالأخره « مرض » به معنى ناتوانى جسم است ، يعنى آفتى كه به سلامت تن راه مىيابد و عناصر در حال سكون و آرامش را آشفته مىكند .\r\nمشى ( برگ 50 ب - 51 الف ) استعارهء « مشى » ميان اهل عرفان متداول است و مسلمانان آن را فراوان به كار برده‌اند . قرآن از « مشى » در نور سخن‌مىگويد (  وَ جَعَلْنا لَهُ نُوراً يَمْشِي بِهِ  ، انعام ، 122 ؛  وَ يَجْعَلْ لَكُمْ نُوراً تَمْشُونَ بِهِ  ، حديد ، 28 ) ؛ و از همين استعارهء قرآنى است كه ترمذى چهار وجهى را كه مقاتل از اين كلمه نشان مىدهد « 19 » مىگيرد و آنها را به دو وجه مؤوّل مىگرداند : مشى جسمانى و مشى دل .\r\nترمذى مىنويسد : « مشى » دل يعنى حركت كردن ( « نهوض » ) دل به‌سوى خدا از روى « نيّت » ، به واسطهء اعمالى كه با انجام دادن آنها خدا را از خود خشنود كند . « نيّت » مشتقّ از فعل « ناء » است كه به معنى « نهض » يعنى برخاستن و به سوى چيزى خيز برداشتن است . از اين رو ، « نيا » به معنى خيزش دل به سوى خدا به واسطهء عقل است . اين « نيا » و اين حركت « از روى نيّت » به سوى خدا وقتى آغاز مىشود كه پرتو نور عقل با پرتو نور ايمان تلاقى كند و با آن آميخته شود ؛ و اين خيزش به سوى خدا را به دل نسبت مىدهند ، زيرا اين دو پرتو نور از دل ، چنان كه گويى از چشمهء ( « مصدر » ) خود ، فوران مىكنند . « 20 »\r\nسوء ( برگ 51 ب - 52 ب ) « سوء » متضادّ « حسن » است . اين دو كلمه ، در اين صورت اسمى خود ، مفاهيم كلّى زيبا و زشت ، به معنى اخلاقى آنها ، يعنى نيك و بد ، را متمايز مىكنند . از طرف ديگر ، « حسن » و « سيّئ » را به صورت صفت براى فعل نيك يا فعل بد مىآورند ، و « حسنة » و « سيّئة » را به صورت مترادف « طاعت » و « معصيت » به كار مىبرند . و بالأخره ، اگر سخن از جايى باشد ، « حسنى » و « سوأى »\r\n\r\n\r\n","description":"","footnote":"\r\n( 18 ) . ترمذى رأى خود دربارهء « فرح » را مخصوصا در كتاب خود به نام كتاب الرّياضة ، ص 39 - 36 و 68 - 49 به شرح توضيح داده است .\r\n( 19 ) . اين چهار وجه عبارت است از : « مضى » ، « هدى » ، « ممرّ » و « مشى بعينه » ( برگ 17 الف ) .\r\n( 20 ) عقل قوه‌اى فطرى است در وجود انسان ، كه چون ايمان به يارى آن بيايد ، انسان مىتواند به شناخت خدا توفيق يابد . در جاى ديگر ، ترمذى كلمهء « معرفت » را جانشين كلمهء « عقل » مىكند و از تلاقى ميان نور آسمانى و معرفت سخن مىگويد كه از آن ايمان زاده مىشود . نگاه كنيد به : كتاب غور الامور ، نسخهء خطى ، عزت افندى 1312 ، برگ 44 الف .\r\n","page_name":" 105 ","page_number":121},
  {"content":"\r\n\r\nمىگويند ، به معنى بهشت و دوزخ ، چنان كه در آيات  وَ يَجْزِيَ الَّذِينَ أَحْسَنُوا بِالْحُسْنَى  ( نجم ، 31 ) و  ثُمَّ كانَ عاقِبَةَ الَّذِينَ أَساؤُا السُّواى  ( روم ، 10 ) آمده است .\r\nمىدانيم كه متكلّمان اسلامى در تعريف زيبايى و زشتى ، يعنى خير و شرّ ، آنها را يا بر ارادهء گزافى ( يا جزافى ) خدا ، بدون مراجعه به طبيعت اشياء يا فعل انسانى ، مبتنى مىكنند يا بر حكم عقل . ترمذى از طريق تجربهء نفسانى پيروى مىكند و توضيح مىدهد كه فرق ميان « حسن » و « سوء » از نتايج مترتب بر آنها استخراج مىشود ، از لحاظ اينكه اوّلى مؤدّى به لذّت است و دوّمى مؤدّى به الم . يك حديث نبوى مىگويد : « مؤمن آن است كه طاعت شادش كند و معصيت غمگين . » و امّا لذّت و الم در چهره هويدا مىشود ؛ اين دو به ترتيب زادهء خير و شرّ است و جايگاه آنها سينه ( « صدر » ) است . وقتى كه كسى مىگويد فلان چيز مرا شاد مىكند ( « سرّنى » ) ، بدين معنى است كه خير ( يا زيبايى ) آن چيز در سينهء او منطبع و سپس در چهره‌اش نمايان شده است ، و در نتيجه خطوط چهره‌اش را كه پيشتر منقبض‌بود شكفته كرده‌است . در « سرّ » ، يعنى شاد كردن همان ريشهء « اسارير » را مىيابيم كه به معنى خطوط پيشانى است . همچنين وقتى كه كسى مىگويد فلان چيز مرا غمگين مىكند ، اين بدان معنى است كه اثر آن در چهره ظاهر مىشود ، خطوط شكفتهء آن را مىسترد و چهره بى جلا و گرفته مىشود . در كلمهء « سوء » همان ريشهء فعل « سوّى » ، يكسان و هموار كردن ، را مىيابيم ، يعنى از فرط غم خطوط چهره را هموار و كدر كردن . در حقيقت ، وقتى كه چيزى ناخوشايند روح باشد ، افسردگيى به روح دست‌مىدهد كه آن را پژمرده و ناتوان مىكند ، و همين در چهره نمايان مىشود ، چنان كه گويى چهره رنگ و جلاى خود را از دست مىدهد . به عكس ، چيزى كه روح را خوش آيد آن را سرشار از شادى و نيرو مىكند : گويى روح بر اثر اين شادى سرشار شده است ، و اين معنى را از چهره‌اى كه خطوط آن برجسته و با حالت شده‌باشد مىتوان به خوبى دريافت .\r\nپس چنين است فرق ميان « حسن » و « سوء » در سطح تحليل روانى ؛ ولى ترمذى نكتهء عجيبى بر اين مىافزايد : ريشهء زيبايى « خندهء خدا » ( « ضحك اللّه » ) « 21 » است ، در حالى كه ريشهء زشتى « ظلّ » خدا ، يعنى سايه‌اى است كه بر تجلّيات خنده مىگسترد و آن را به تمامى مىپوشاند و يكسان مىكند ( سواء ) ؛ از اينجاست كه بامداد را « صباح » و شامگاه را « مساء » مىنامند . در حقيقت نسبتى معنايى ميان « سوء » و « مساء » « 22 » از يك طرف و « صبح » و « صباحة » از طرف ديگر\r\n\r\n\r\n","description":"","footnote":"\r\n( 21 ) . در قرآن ، تنها ، آن هم به معنايى استعارى ، آمده است :  أَنَّهُ هُوَ أَضْحَكَ وَ أَبْكى  : اوست كه مىخنداند و مىگرياند ( نجم ، 43 ) .\r\n( 22 ) . بنابراين ، در نظر ترمذى ، حرف « م » در كلمهء « مساء » از حروف مزيد است .\r\n","page_name":" 106 ","page_number":122},
  {"content":"\r\n\r\nوجود دارد : شامگاه تاريكى مىآورد و تاريكى روشنايى روز را مىپوشاند و وضوح را مىراند ، در حالى كه صبح از رخ اين روشنايى پرده برمىگيرد ؛ و به همين سبب است كه چهره‌اى را كه بر اثر شادمانى پردهء غم از آن برداشته شده باشد « صبيح » مىخوانند .\r\nاين سنجشهاى معنايى كه در تأييد تحليل روانى مىآيد به ترمذى امكان مىدهد كه اين اصل كلّى در زيبايى شناسى اخلاقى را عنوان كند كه : هر علمى ، هر مكانى ، هر موجودى يا هر شيئى ، هر چه باشد ، چون در حالت رفع حجاب و روشنايى باشد ، به صرف همين معنى ، قبول زيبايى ( يا نيكى ) مىكند و زيبا مىشود . همچنين هر چيزى يا هر عملى يا هر مكانى كه در پرده و پوشيده در سايه باشد قبول زشتى مىكند و زشت و بد مىشود .\r\nما ، به عمد ، كلمات « حسن » و « سوء » را گاه به زيبايى و زشتى ، و گاه به نيك و بد ، ترجمه كرديم تا همبستگيى را كه در زبان عربى ، چنان كه البته در زبان يونانى ، ميان اين دو مفهوم برقرار است نشان دهيم ، و همچنين آنها را از دو مفهوم ديگرى كه مراد آنها از نيك و بد « مفيد » و « مضرّ » است متمايز كنيم ؛ مقصودم مفاهيم « خير » و « شرّ » است . ترمذى « شرّ » را معنى نمىكند ، ولى در باب « خير » ، تحليل وجوهى كه براى آن مىآورد به خوبى نشان مىدهد كه چه تفاوتى ميان « حسن » ، يعنى نيكويى كه زيبا نيز هست ، و « خير » كه تنها بدين سبب نيك است كه موجب سعادت مىشود ، وجود دارد ( برگ 61 ب ) .\r\nترمذى « خير » را چنين معنى مىكند : خير آن است كه خدا ( براى بندگان خود ) اختيار مىكند : ما وقع عليه اختيار اللّه . بنابراين ، « خير » صفت ذاتى اشياء يا اعمال نيست ، بلكه نتيجهء برگزيدن است ؛ در عربى « اختيار » و « خير » از يك ريشه است ؛ اين اختيار اختيار خداست ، و مطلق نيست ، بلكه مختصّ بنده‌اى است كه مورد عنايت و لطف خدا واقع شده است .\r\nبه همين سبب است كه « خير » در درجهء اول « مال » و « سعه » و « غنا » ست ، زيرا با اينهاست كه مشى نيكوى امور دين و معاش مادّى تأمين مىشود . همچنين قرآن ، در آيات ديگر ، « خير » را « اسلام » و « ايمان » مىنامد ، زيرا اينها وسايل « مختار » خدا براى كسب نعمتهاى آن جهان است .\r\nو بالأخره ، « خير » به معنى « وفا » و « امانت » يا سعادت درونى ( « سرور » ) نيز هست ، از اين بابت كه اينها نيكوييهايى است كه خدا اختيار كرده و بر چيزهاى ديگر ترجيح داده است .\r\nذكر ( برگ 54 ب - 58 ب ) ترمذى ، در تحليل ذكر ، از مقاتل ( نگاه كنيد به بالاتر ، ص 35 ) فراتر مىرود ، ولى ، با اين همه ، به نظرگاههاى وجوديى كه در آنها صوفيان بعدى « ذكر » را در نسبتهايش با « ذاكر » و « مذكور » تحليل مىكند ، نمىرسد . ترمذى در نظر گاهى « جهانى » تر درنگ مىكند تا جايگاه ذاكر را در\r\n\r\n","description":"","footnote":"","page_name":" 107 ","page_number":123},
  {"content":"\r\n\r\nبطن « خلقت » كه آن نيز به شيوهء خود ذكر « خالق » مىكند ، نشان دهد .\r\nترمذى مىنويسد : ذكر قلب مشتعل از « حبّ » و « شوق » به خداست كه شتابان روى به خدا مىرود . بى گمان هر مؤمنى در دل چنين حبّ و شوقى دارد ، ولى در حالت نهفته ، زيرا در او هنوز حبّ جسمانى باقى است ؛ حبّ جسمانى او را خودپرست و مردّد مىدارد . حبّ و شوق در ولى آشكارا نمايان مىشود ، زيرا در او چيزى نيست كه آنها را از اشتعال باز دارد . و اما اين اشتعال با نسيم بهجت كه بر محبّان مىگذرد و ذكر خدا را در دل آنها بيدار مىكند تيزتر مىشود . و چون ايشان ذكر خدا مىكنند ، نسيم طوفانى مىشود كه در حركت خود آنها را با خود مىبرد . آن‌گاه است كه هر كس به قدر مرتبهء خود از شيرينى ذكر متلذّذ مىشود ؛ و نيز آن‌گاه است كه شوق زدگان در وادى حسرت فرو مىروند و محبّان دل خود را در درياى « وله » از كف مىدهند .\r\nو امّا منشأ ذكرى كه مؤمنان از خدا مىكنند در خداست . در حقيقت ، خدا در بندگان خود كه توحيدگوى اويند مسرور مىشود . به يمن همين سرور است كه آنها را از موهبت توحيد خود برخوردار مىكند ، همچنانكه آنها را به واسطهء رأفت خود خلق كرده است . مگر پيغمبر ( ص ) نگفته است كه خدا از گروش مؤمن بيشتر مسرور مىشود تا شتربان شتر گم كرده‌اى كه همه جا شتر خود را مىجويد و سرانجام آن را در همان جايى كه آن را گم كرده‌بود بازمىيابد « 23 » ! بنابراين ، نسيم شادى است كه موجد ذكر است ، سرورى كه خدا در بندگان بسيار محبوب خود احساس مىكند ، و همين سرور است كه موجب مىشود كه آنها نيز در خدا مسرور شوند و از او ياد كنند .\r\nترمذى ، پس از اين مقدّمه ، به مطالعهء وجوه مختلف كلمهء « ذكر » مىپردازد . نخست مىگويد :\r\nذكر به معنى نماز ( صلات ) است كه در عين حال هم حركت است و هم سخن . و امّا در آن سخن بيشتر از حركت است ؛ سخن در ملكوت آسمانى وزن و ارج بيشتر دارد و مؤثرتر است . و به همين سبب است كه ذكر در نماز ، در همه وقت و در هر شرايطى ، غلبه دارد . مگر پيغمبر ( ص ) نگفته است : « آنها مأمورند كه طواف و سعى و رمى جمره و وقوف در مشعر را به جاى آورند تا خداى را به ياد آورند » ؟ در حقيقت ، نماز بر ما مقرّرشده‌است ، ولى در هر يك از حركات آن ذكر است ؛ همچنين حج و جهاد كه دربارهء آن آمده‌است :  يا أَيُّهَا الَّذِينَ آمَنُوا إِذا لَقِيتُمْ فِئَةً فَاثْبُتُوا وَ اذْكُرُوا اللَّهَ كَثِيراً لَعَلَّكُمْ تُفْلِحُونَ  : اى كسانى كه ايمان آورده‌ايد ، اگر به فوجى [ از دشمن 
  ] برخورديد ، پايدارى كنيد و خدا را فراوان ياد كنيد . باشد كه پيروز شويد ( انفال ، 45 ) .\r\nو امّا دربارهء بيان زبانى ذكر ( « ذكر باللّسان » ) بايد گفت كه اين گونه ذكر نزد ترمذى نوعى\r\n\r\n\r\n","description":"","footnote":"\r\n( 23 ) . در اينجا نقل تمثيل برهء گمشدهء انجيل را مىبينيم . ترمذى اين حديث را بدون ذكر اسناد آن نقل مىكند .\r\n","page_name":" 108 ","page_number":124},
  {"content":"\r\n\r\nاظهار و اعلام ذكر خدا به منظور استوار كردن آسمانها و زمين و كوهها با آن است . همهء اين مخلوقات براى خدمت به انسان آفريده شده است : براى اوست كه آسمان باران به زمين مىفرستد ؛ براى اوست كه زمين از باران زندگى از سر مىگيرد و ثمر مىدهد ؛ براى اوست ، همچنين ، كه كوهها زمين را استوار نگاه مىدارند . و امّا همچنانكه ، در برابر اعلام شرك و دروغهاى يهوديان و مسيحيان  تَكادُ السَّماواتُ يَتَفَطَّرْنَ مِنْهُ وَ تَنْشَقُّ الْأَرْضُ وَ تَخِرُّ الْجِبالُ هَدًّا  ( نزديك بود كه آسمانها چاك چاك شود و زمين بشكافد و كوهها درهم فروريزد و خردشود ، مريم ، 90 ) ، همچنان نيز مؤمنان دعوت شده‌اند كه ذكر خداشان را به زبان اظهار كنند ، به نيّت عناصرى كه نه از روى آگاهى بلكه از روى « جبر » ، خداى را تسبيح مىگويند . تنها انسان است كه از حمد خود آگاهى دارد ؛ از اين رو به عنوان « امام » در قلب طبيعت جاى دارد ؛ زيرا ، به موجب نتيجه‌اى كه ترمذى از سخن خود مىگيرد ، همهء مخلوقات تابع آدميان‌اند و آدميان تابع خدا .\r\nبايد گفت كه ترمذى فرشتگان را نيز كه خدا را از روى جبر مىپرستند و در خدمت آدمىاند « 24 » ، در شمار مخلوقات مىآورد .\r\nذكر معنى « خوف » هم به خود مىگيرد ، از اين جهت كه گاه علّت با معلولهاى خود مشخّص مىشود . در حقيقت « خوف » از ذكر پديد مىآيد ، زيرا مؤمن از كبريايى و عظمت خوف انگيز او ياد مىكند .\r\nهنگامى كه مىگويند ذكر به معنى حفظ ( حافظه ) است مىخواهند بدين‌گونه ثبات ذكر را وصف كنند . ترمذى مىگويد : حفظ نشانهء يارى خاصّ خدا به مسلمانان است كه به آنها توان از بر كردن همهء قرآن را مىدهد ، در حالى كه پيروان مذاهب ديگر نمىتوانند كتابهاى مقدّس خود را جز با مراجعه به متون نوشتهء آنها بخوانند . حافظه مخزن يا « مستودع » است كه در آن علم ذخيره‌شده‌است و از آن به منصّهء ظهور مىآيد : هنگامى كه به آن نيازى هست ، تصوير حروف منطبع در حافظه در سينه در برابر نگاه دل حضور مىيابد و حروف مانند چشمه‌اى يكى پس از ديگرى ، به ترتيب توالى خود ، روان مىشوند و تشكيل كلماتى مىدهند .\r\nذكر در بعضى آيات به معنى « وعظ » و « خبر » و گاه « قرآن » نيز هست ، از اين بابت كه قرآن\r\n\r\n\r\n","description":"","footnote":"\r\n( 24 ) . اين انديشه‌اى است كه ترمذى بارها بدان باز مىگردد ( نگاه كنيد مخصوصا به : كتاب علم الاولياء ، نسخهء خطى بورسه 806 ، برگ 64 الف - ب ؛ الصلاة و مقاصده ، چاپ قاهره ، 1965 ، ص 96 - 94 ) . مىدانيم كه متكلّمان در اين معنى كه از انسان و فرشته كدام يك برترند اختلاف دارند . كلابادى خبر مىدهد كه صوفيان از حلّ قطعى اين مسئله خوددارى مىكنند ( تعرّف ، ص 68 ) ، ولى عقيدهء ترمذى ترديد آميز نيست ؛ براى او فرشتگان در زمرهء عناصرى جاى مىگيرند كه به حكم طبيعتشان تابع جبر اعمالشان‌اند ؛ فرشتگان خدا را از روى جبر مىپرستند و حال آنكه انسان آزادانه خدا را عبادت مىكند . ترمذى مىنويسد به همين سبب است كه كارهاى فرشتگان و عناصر طبيعت « افعال » ناميده مىشود ، و حال آنكه كارهاى انسان « اعمال » خوانده مىشود كه جمع « عمل » است .\r\n","page_name":" 109 ","page_number":125},
  {"content":"\r\n\r\nپر از ذكر خداست و از اين جهت كه خدا ، با آن ، در حافظه حاضر مىشود ، چه كلام اوست .\r\nو بالأخره ، ذكر معنى « امّ الكتاب » نيز مىدهد ، يعنى كتاب نمونه‌اى كه نزد خداست و شامل تسلسل وقايع خلقت تا آخرين « ساعت » است . اين كتاب « امام » نيز ناميده مىشود ، زيرا همهء كتابها گنجيده در آن و برآمده از آن‌اند ، درست مانند عمل آدميان ، كه چنان كه گفتيم ، « امام » فعل مخلوقات ديگر است كه تابع آدمىاند .\r\nخوف - رجا ( برگ 58 ب - 59 ب ، 76 ب ) كلمهء « خوف » تعبير دلى است كه بر اثر اضطراب از جا مىجهد و تعادل خود را از كف مىدهد .\r\nمعمولا دل آرام و كاملا در جاى خويش است ؛ ولى هنگامى كه رنجى عارض روح مىشود ، دل خود را در تنگنا احساس مىكند ، آشفته مىشود و از جا مىجهد ، گويى مىخواهد از چيزى كه روح را رنجه مىدارد بگريزد . به عكس ، هنگامى كه روح احساس خشنودى مىكند ، دل در جاى خود در آرامش است .\r\nبنابراين خوف به معنى « فزع » ( هراس ) است . با اين همه ، كاربرد اين دو كلمه متفاوت است . در « فزع » ، تعبير فرار هست ( الفزع صورته النفّار ) يا بهتر بگوييم « فزع » به صورت فرار خودنمايى مىكند ؛ و به همين سبب است كه دربارهء مؤمن نمىگويند كه او در برابر خدا احساس « فزع » مىكند ، زيرا مؤمن از خذا نمىگريزد ؛ بلكه از مخلوقات به‌سوى خدا مىگريزد ، يا از كيفر خدا مىگريزد . انسان در برابر خدا ، احساس خوف مىكند . ترمذى انديشهء خود را بيش از اين توضيح نمىدهد .\r\nترمذى ، پس از مقاتل ، چنين مىافزايد كه در بعضى آيات ، « رجاء » معنى « خوف » به خود مىگيرد ، زيرا خوف و رجا ، از جهت بدنى ، به صورت واحدى بر دل عارض مىشود . رجاء چيست ؟ رجاء ( جمع آن « ارجاء » ) ، از جهت مادّهء كلمه ، به معنى حدود يك سرزمين است . دلى كه اميد دارد دلى است كه روى به چيزى دارد ، مانند هنگامى كه گردن مىكشيم تا چيزى را ببينيم ؛ بنابراين ، تمايل به جانبى است و از دست دادن تعادل است ، چنان كه گويى چيزى كه دل بدان اميد دارد آن را از جاى خود بيرون مىكشد . و اما اين حركت از جاى شدن دل ، چنان كه گفتيم ، در خوف نيز صورت مىگيرد . و اين توجيه مىكند كه چرا در قرآن دو كلمهء « خوف » و « رجاء » گاه به جاى يكديگر به كار مىرود : به اين ترتيب  الَّذِينَ لا يَرْجُونَ لِقاءَنا  ( كسانى كه به ديدار ما اميد ندارند ، يونس ، 7 ) را مىتوان « كسانى كه از ديدار ما بيم‌ندارند » ترجمه كرد ، زيرا در هر دو مورد صورت دل يكسان است ( تشابه صورتيهما على القلب ) : در يكى ، از جاى شدن دل ناشى از كشيده شدن آن به چيز مطلوب است ، و در ديگرى ناشى از تنفّر .\r\n\r\n","description":"","footnote":"","page_name":" 110 ","page_number":126},
  {"content":"\r\n\r\nترمذى در پايان تذكّر مىدهد كه خوف گاهى معنى « علم » مىدهد ، زيرا آنچه مشخصهء خوف را تشكيل مىدهد از علم سرچشمه مىگيرد . تنها كسانى كه در جهان غيب او را مىشناسند از او بيم دارند . در اين تذكّر مىتوان اشاره‌اى به سخن تورات يافت كه بعدا حديثى مىشود : « خوف از خدا آغاز حكمت است » . ولى اين رابطهء ميان خوف و علم براى ترمذى اين معنى را هم مىدهد كه خوف ، آن گونه كه ممكن است از توضيحات وظايف الاعضاييش استنباط شود ، حركتى غير عقلانى نيست . وانگهى ، در همهء اثر او ، نوعى خلط دائمى ميان قلمرو روحانى و قلمرو وظايف الاعضايى وجود دارد . در اينجا نمىتوانيم جز به اشاره به اين خلط ، كه مطالعهء آن به بررسى همهء نظام انسانشناختى ترمذى مىانجامد ، اكتفا كنيم .\r\nصلات ( برگ 59 ب - 60 ب ) به جاى آوردن « صلات » يا گزاردن نماز ايستادن رو به خدا براى حاجت خواستن از اوست ، چنان كه رو به آتش مىايستند تا گرم شوند : اين است تعبير نخست و ملموس و مدرك به حواسى كه افعال « صلى » و « اصطلى » به ذهن مىآورد . در قرآن مىخوانيم :   فَأَنْذَرْتُكُمْ ناراً تَلَظَّى . لا يَصْلاها إِلَّا الْأَشْقَى   ( پس شما را از آتشى كه زبانه مىكشد بيم مىدهم . تنها آن كه شقىتر است با آن رو در رو شود ، ليل ، 14 و 15 ) . همچنان كه در برابر آتش مىايستند تا گرم شوند ، مؤمن نيز به تن خويش ، در نماز ، رو به كبريا و عظمت ، جلال رحمت و رأفت پروردگار خود ، به يمن توحيد و حبّى كه در دل دارد ، مىايستد ، تا عنايات الهى را متوجّه خود كند . انسان در نماز ، با عبارت تكبير ، گويى در مأمن الهى و در حرم الهى وارد مىشود ؛ در آن خود را از همهء اعمال غير دينى مانند سخن گفتن ، نگريستن ، راه رفتن ، خوردن ، نوشيدن و جز اينها تهى مىكند ، زيرا در حالت احرامى جدّىتر از احرام حج درمىآيد . احرام حج نمودگار در آمدن در حريم حرم است ، ولى نماز درآمدن در حريم قرب الهى است . مؤمن در اين قرب ، چنان كه رو به گرماى آتش مىايستند ، رو به نور پروردگار مىايستد ، و از او حاجت مىطلبد ، زيرا نماز جايگاه اجابت است .\r\nچنين است براى ترمذى معنى نخستين « صلات » ، معنايى كه از فعل « صلى » گرفته شده است ، كه در اصل به معنى « عمل روى به گرمى آتش آوردن » است . با اين همه ، مىتوان « صلات » را به « دعا » معنى كرد ، زيرا اگر بنده رو به خدا مىايستد براى حاجت خواستن از او با نامهاى او ، و سخن گفتن با او در خلوت دل ، با ذكر تعالى او و با ستايش او با صفات او و افعالى است كه از اين صفات صادر مىشود .\r\n\r\n","description":"","footnote":"","page_name":" 111 ","page_number":127},
  {"content":"\r\n\r\nاين ستايش « ثناء » خوانده مىشود . خدا واحد در ذات خود ، مجرد در وحدانيّت خود و يگانه با يگانگى خويش است ، و در اين وحدانيّت هيچ صفتى نيست . ستايش به صورت « ثناء » حاجت خواستن از خدا با صفات او و دوگانه نگريستن به اوست ، زيرا در « ثناء » انديشهء دوگانگى ( اثنين دو ) هست ، و اين دوگانگى فقط در جانب حاجت خواه است : فقط براى ماست كه در صفات الهى اختلاف معنى هست ، ولى در خدا و براى خدا يكسانى هست و بس . « 25 »\r\nولى صلات ، هنگامى كه قرآن آن را به خدا نسبت مىدهد ، به چه معنى است ؟ به عقيدهء ترمذى دعاى خدا بدين معنى است كه او رو به بندهء خود دعايى در حق او مىكند و اين دعا را خدا از خود مىكند و مىگويد : رحم من بر اين بنده مقدّم بر خشم من باشد ! ترمذى از حسن بصرى نقل مىكند كه : « روزى ، بنى اسرائيل از موسى پرسيدند : آيا پروردگار تو دعا مىكند ؟\r\nموسى آنها را امر به سكوت كرد ، ولى وحى از خدا آمد كه من تو را فرستاده‌ام كه واسطه‌اى ميان من و آنها باشى ؛ از تو چه پرسيدند ؟ موسى پرسش آنها را باز گفت ، و خدا پاسخ داد : به آنها بگو ، آرى ، من دعا مىكنم ، و دعاى من اين است كه رحم من مقدّم بر خشم من باشد . »\r\nو امّا چون معنى دعاى منسوب به خدا چنين است ، صلات نيز معنى « مغفرت » به خود مىگيرد ، از اين بابت كه بخشايش يكى از عناصرى است كه خدا در دعاى خود نهاده است ، زيرا اگر خدا مواظبتى در حقّ بنده‌اش دارد كه در خود آرزو مىكند كه رحمش بر خشمش مقدّم باشد ، پيداست كه در چنين دعايى بخشايش گناهكاران نهفته است ، همچنانكه در آن ، البته ، همهء ديگر مواهبى نيز كه انسان از خدا مىخواهد ، نهفته است .\r\nكتب ( برگ 61 الف ) فعل « كتب » كه در تداول به معنى نوشتن است در قرآن محتوايى امرى به خود مىگيرد كه با الفاظ « فرض » ، « قضى » و « اوجب » ترجمه مىشود ، يعنى سه « وجه » ى كه تفاوتهاى باريكى با هم دارد .\r\nترمذى توضيح مىدهد كه از جهت لغوى « كتب » به معنى ترتيب و « تنظيم » اشياء است ، از آن ، در زبان نظامى كلمهء « كتيبه » گرفته شده است كه به معنى لشكر است و همچنين كلمهء « كتاب » مشتق از آن است ، زيرا حروف در آن با نظمى معيّن ، ثبت شده است .\r\nترمذى ، با ابتداء به اين انديشهء « تنظيم » ، محتواى امريى را كه كلمهء « كتب » در قرآن\r\n\r\n\r\n","description":"","footnote":"\r\n( 25 ) . ترمذى در اينجا در جانب معتزله جاى مىگيرد ؛ البته اين تنها موردى نيست كه او در آن موقفى معتزلى يا نيمه معتزلى اتّخاذ مىكند . با اين همه ، در مسئلهء فرشتگان موقفى كاملا مخالف با موقف معتزله دارد كه فرشتگان را برتر از آدميان مىدانند .\r\n","page_name":" 112 ","page_number":128},
  {"content":"\r\n\r\nمىگيرد توضيح مىدهد و ترجمهء آن را به « فرض » ، « قضى » و « اوجب » توجيه مىكند .\r\nهنگامى گفته مىشود كه چيزى « مفروض » است كه آغاز و انجام آن به روشنى مشخص باشد . چنان كه قرآن از نصيب مفروض ( نساء ، 118 ) يعنى « سهم معيّن » سخن مىگويد .\r\nبنابراين ، در آنچه خدا « مىنويسد » فرض است ، زيرا آغاز و انجام آنچه واجب كرده است ( از پيش نوشته است ) حدّ آن را معيّن و مشخّص كرده است .\r\nكلمهء قضاء به معنى « امضاى امر و انفاذ آن » است . و امّا ممكن نيست امرى بدون نظم و بدون نقشه‌اى كه در آن عناصر مختلف و مراحل متعدّد عمل منظم شده باشد اجرا شود . چون اجرا با واسطهء جسم صورت مىگيرد ، در حقيقت مستلزم جنبشها و حركات متعدّدى است كه بايد نظم داشته باشند تا عمل « منظّم » باشد : منظّم در عين حال هم به معنى سازمان يافته است و هم به معنى مقرّر .\r\nو بالأخره « كتب » به « اوجب » ترجمه مىشود ، زيرا « وجوب » به معنى فرض از جهت روانى آن است ، از اين بابت كه دل از فرض آگاهى مىيابد و به عنوان وظيفه بر آن مقرّر مىشود . و امّا تنها آنچه « منظم » است ، يعنى حدود آن به روشنى مشخص‌است ، به عنوان امرى فرضى مقرّر مىشود .\r\nترمذى در برگ 66 الف ، به انديشهء مربوط به كلمهء « فرض » باز مىگردد . فرض در اصل به معنى عمل بريدن و ميزان كردن و به اندازه در آوردن چيزى است ، به قسمى كه حدود آن يا ، چنان كه ترمذى مىگويد ، آغاز و انجام آن نمايان‌شود . بنابراين ، در آيه‌اى كه ذكر كرديم « نصيب مفروض » به معنى سهمى كاملا مشخص است ، به قسمى كه مقدار آن معيّن باشد . به همين سبب است كه فعل فرض معنى روشن ساختن ( بيّن ) به خود مىگيرد ، چنان كه در سورهء نور ، آيهء 1 ، مىفرمايد :   سُورَةٌ أَنْزَلْناها وَ فَرَضْناها   ( سوره‌اى است كه آن را نازل كرده‌ايم و روشن ساخته‌ايم ) ، يعنى محتواى آن را كه راجع به حلال و حرام است نشان داده‌ايم ، به قسمى كه حلال و حرام به‌خوبى شناخته‌شود . حقوق الهى در فرايض ، مانند مظروف در ظرف ، گنجانده شده است ، زيرا آنچه شناخته مىشود به سبب آن شناخته مىشود كه مظروف خود را آشكار مىسازد ، به اين معنى كه خود را به عنوان ظرف ( وعاء ) نشان مىدهد .\r\nاين توضيحات روانشناختى ترمذى كه مبتنى بر مقايسات معنايى است شامل نظريّاتى اصيل و عميق دربارهء ماهيّت « فرض » است . براى متكلّم مسلمان ما ، « فرض » در بادى امر ، صورت ما قبل تجربيى از وجدان اخلاقى نيست ، بلكه « مكتوب » ى است ؛ امر از پيش نوشته شده‌اى است كه از بيرون به انسان حدود چيزى را كه حلال يا حرام است نشان مىدهد .\r\nتفضّلى كه خدا به انسان مىكند دقيقا اين است كه « نظم » اشياء را به روشنى به او مىشناساند .\r\n\r\n","description":"","footnote":"","page_name":" 113 ","page_number":129},
  {"content":"\r\n\r\n« فرايض » عبارت است از « قوالبى » كه در درون آنها « حقوق » خدا گنجانده ( نوشته ) شده است ، و فريضه‌اى نيست كه در آن تحديد روشنى از آنچه بايد كرد يا نبايد كرد نيامده باشد .\r\nترمذى در عبارت بسيار فشرده‌اى مىگويد : « اعمال الاجساد قوالب الحقوق » : اعمال جسمانى ، يعنى همان فرايض ، كه اعمالى است كه شرع مقرّر داشته است ، قوالب يا ظروف حقوق خداست ؛ به عبارت ديگر ، جاى تعيين و تبيين آنهاست : در حقيقت « وعاء » هم به معنى دربرداشتن و هم به معنى فهم‌كردن است ، زيرا آنچه در برداشته شده يعنى محدود است شناخته مىشود . و تنها وقتى كه خدا چيزها را بدين گونه « مىنويسد » ( كتب ) ، يعنى هنگامى كه حدود آنها را مىشناساند ، آن گاه است كه چيزها « فرض » مىشود ( « مفروضة » ) .\r\nطهور ( برگ 66 ب - 67 ب ) كلمهء « طهور » در دو آيهء قرآنى كه آمده است (  وَ أَنْزَلْنا مِنَ السَّماءِ ماءً طَهُوراً  ، فرقان ، 48 و  وَ سَقاهُمْ رَبُّهُمْ شَراباً طَهُوراً ،  انسان ، 21 ) معمولا به « پاك » ترجمه مىشود ، ولى ترمذى ما را به مفهوم ديگرى غير از مفهوم پاكى رجوع مىدهد . مىگويد « طهور » به معنى جموع لما تفرّق است ، يعنى بازآوردن آنچه پراكنده‌شده‌است . آب بدان سبب « طهور » گفته‌مىشود كه سبب « طهر » مىگردد ، يعنى گردآمدن آنچه پراكنده‌شده‌است . ولى چيست كه پراكنده‌شده‌است ؟ ترمذى ، پس از اشاره به اطلاعاتى كه از منابع امامى يا قرمطى مىگيرد يا با تفسير سادهء بعضى عناصر واقعهء معراج ( اسراء ) ، توضيح مىدهد كه هر مؤمن موحّدى يك صورت نورانى دارد و يك صورت جسمانى . پيغمبران با اين صورت نورانى خود در همهء مكانها و در همهء زمينها حضور دارند و بنابر روايت ابن عباس : « در همه و هر يك از زمينها يك آدم مانند آدم ، يك نوح مانند نوح ، يك ابراهيم مانند ابراهيم ، يك موسى مانند موسى ، يك عيسى مانند عيسى و يك محمّد مانند محمّد هست » زيرا ، در حالى كه جسمشان در قبر مدفون است ، نورشان صورت جسم آنها را به خود مىگيرد و در همهء زمينها و در همهء آسمانها حضور مىيابند . به همين سبب است كه محمّد ( ص ) در شب اسراء نخست موسى ( ع ) را در قبرش در حال نماز ديد ؛ سپس چون به بيت‌المقدس رفت ، موسى در آنجا بود و از او استقبال‌كرد ، به او سلام گفت و پشت سر او به نماز ايستاد ؛ آن گاه محمّد ( ص ) به آسمان برده‌شد ، و در آنجا موسى را در آسمان ششم ديد . پس آنچه محمّد مىديد انوارى بود كه صورت موسى را به خود مىگرفت .\r\nو امّا نه تنها پيغمبران ، بلكه اولياء و پاكان نيز هر يك نورى دارند و اين نور صورتى به خود مىگيرد كه با آن ، چه در آيينهاى اعياد و چه در « بيت المعمور » ( طور ، 4 ) و چه در آسمان و چه در زمين حضور دارند . هنگامى كه وليّى به ناپاكى شرعيى آلوده‌مىشود صورتهاى نوريش نابود\r\n\r\n","description":"","footnote":"","page_name":" 114 ","page_number":130},
  {"content":"\r\n\r\nمىشود . از اين رو نياز به پاك شدن با آب دارد و اين آب دوباره صورتهاى نوريش را گرد او جمع مىكند : اين آب « طهور » است .\r\nدر حقيقت اين آيين تطهير با آب سه مرحله دارد : مرحلهء اول ، هنگامى كه آب را روى خود روان‌مىسازند ، « غسل » ناميده‌مىشود : زيرا معنى تحت لفظى غسل روان ساختن آب است .\r\nكلمهء « غسلين » در آيهء  وَ لا طَعامٌ إِلَّا مِنْ غِسْلِينٍ  ( الحاقّه ، 36 ) كه مراد از آن در قرآن گوشت و پوست و خونى است كه از دوزخيان روان مىگردد . مرحلهء دوم « وضوء » ناميده مىشود ، لفظى كه در آن تصوير چيزى را مىيابيم كه از بسيارى سپيدى مىدرخشد ؛ همچنين براى چهره صفت « وضىء » يعنى درخشان و تابنده و روشن ( « مشرق » ) به كار مىبرند و مؤمنى كه آب بر خود روان مىسازد ، از پاكيى كه دوباره به خود مىگيرد مىدرخشد . و بالأخره مرحلهء سوم مرحله‌اى است كه در آن آب « طهور » گفته مىشود ، زيرا صورت نوريى كه بر اثر ناپاكى پراكنده شده بود ، دوباره با آن جمع مىشود . تفسيرى كه ترمذى از اين لفظ طهور مىكند بىگمان غير معمول است ، آنچنان غير معمول كه به نظر مىآيد حتى خود او نيز در جاى ديگر به آن بازنگشته باشد . « 26 » اين تفسير شايد تنها مبتنى بر مقايسهء معناييى باشد كه او ميان « طهر » و « رهط » مىكند ، اين نوع مقايسهء مبتنى بر تجانس حروف در ميان اعراب نسبة رايج است .\r\nدر حقيقت « رهط » به معنى جماعتى از اشخاص است كه گرد موضوعى فراهم آمده باشند ؛ از اين روست معناى گرد آمدن و فراهم آمدن كه به كلمهء « طهر » داده شده است .\r\nظنّ ( برگ 67 ب ) ظن به چيزى مىگويند كه بر دل ظاهر مىشود و دل آن را ، آن گونه كه بر آن ظاهر مىشود ، با بدگمانى و بىيقينى مىنگرد . با اين همه ، اگر پيشداورى مساعدى بر دل غلبه كند ، آن گاه « ظنّ » به « علم » تبديل مىشود ؛ در غير اين صورت فقط فرضى است ملازم با بدگمانى . مثلا هنگامى كه قرآن مىفرمايد :  وَ ظَنَّ داوُدُ أَنَّما فَتَنَّاهُ  ( و داوود « ظن » برد كه او را آزموده‌ايم ، ص ، 24 ) ، « ظنّ » در اينجا به معنى « علم » است ، يعنى داوود دانست كه . . . و اين علم از تمثيلى حاصل شد كه دو فرشته براى او حكايت كردند ؛ او با يقين تمام به ناشايستگى عمل خود در كشتن او ريا پىبرد .\r\nولى در آيات ديگر ، « ظن » به معنى گمان است ، يعنى شناختنى كه نه همراه با يقين است و نه همراه با كشف علم . « ظن » همچنين معنى بدگمانى به خود مىگيرد ، از آن جهت كه « تهمت » ( بدگمانى ) ملازم با حدس و گمان است : بنابراين « ظن » در اين معنى « گمان بد » است .\r\nبايد يادآورى كنيم كه مقاتل سه معنى ( وجوه ) براى كلمهء « ظن » يافته بود : « يقين » ، « شك » ، و\r\n\r\n\r\n","description":"","footnote":"\r\n( 26 ) . لااقل ما آن را در كتابهايى كه از او خوانده‌ايم نديده‌ايم .\r\n","page_name":" 115 ","page_number":131},
  {"content":"\r\n\r\n« تهمت » . به عقيدهء او « ظن » در آيهء 24 سورهء ص كه در بالا آورديم و نيز در آيهء  إِنِّي ظَنَنْتُ أَنِّي مُلاقٍ حِسابِيَهْ  ( الحاقّه ، 20 ) كه بلاشر آن را « من حدس مىزدم كه حساب خود را خواهم يافت » ترجمه مىكند ، به معنى « يقين » است . مقاتل بر آن است كه بايد اين آيه را « من يقين داشتم كه . . . » ترجمه كرد . مقاتل معنى « شكّ » ( ظن ) را در آيهء  إِنْ نَظُنُّ إِلَّا ظَنًّا  ( جاثيه ، 32 ) مىخواند كه در آن كافران دربارهء « ساعت » ( قيامت ) مىگويند : « ما گمانى جز شك نداريم » . و بالأخره ، معنى تهمت يا بدگمانى كه ترمذى بر آن اصرار مىورزد در آيهء  بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا  ( دلهاتان به گلو رسيده بود و به خدا گمانهاى بد مىبرديد ، احزاب ، 10 ) ديده مىشود . « 27 »\r\nحكمت ( برگ 67 ب - 68 الف ) ترمذى بارها ، در كتابهاى مختلف خود ، به تعريف « حكمت » بازگشته است . در شرح كوتاهى كه دراينجا به آن اختصاص‌مىدهد ، تنها بعضى عناصر نظريهء او را بازمىيابيم . مىنويسد :\r\nحكمت « باطن علم » است . ظاهر آن حوزهء كسانى است كه علم به امر الهى دارند ، در حالى كه « باطن » آن خاصّ كسانى است كه علم به خدا و به تدبير الهى دارند . كسانى كه عالم به امرند « عمّال » خدايند ، در حالى كه آن ديگران سردارانىاند كه سپاهها را به‌سوى خدا هدايت مىكنند . هنگامى كه خدا مىفرمايد :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  ( نساء ، 59 ) ، مراد او همين گروه اخيرند . ميان كسانى كه علم به خدا دارند و كسانى كه تنها علم به امر خدا دارند ، فاصلهء بسيارى هست ، زيرا اين گروه اخير نمىدانند خدا چيست و حكمت او كدام است . تفاوت ميان ظاهر و باطن علم از اين سخن پيغمبر برمىآيد كه مىفرمايد : « هيچ آيه‌اى در قرآن نيست كه ظاهرى و باطنى نداشته باشد . » كسانى كه بر ظاهر توقّف مىكنند تنها ظاهر شريعت و احكام آن را مىشناسند ؛ ديگران مىكوشند تا « صاحب شريعت » را بشناسند .\r\nترمذى پس از اين مقدّمه سعىمىكند كه وجوه مختلفى را كه به « حكمت » نسبت‌مىدهند براساس تعريف حكمت خود بنا كند . اگر حكمت به معنى « فقه » ( تشخيص ) ، علم يا حتى « نبوّت » است ، به سبب آن است كه اين هر سه جلوه‌هاى حكمت است . همچنين است « قضاء بين الحق » « 28 » ، زيرا چنين عملى ثمرهء حكمت است كه خود متضمّن عدل است .\r\nاگر به ديگر آثار ترمذى مراجعه كنيم نخست در كتاب علم الاولياء « 29 » توضيحى مىيابيم\r\n\r\n\r\n","description":"","footnote":"\r\n( 27 ) . همچنين آيهء  وَ ما هُوَ عَلَى الْغَيْبِ بِضَنِينٍ  ( تكوير ، 24 ) نيز هست . قرائت معمولى « ضنين » ( بخيل ) است ، ولى مقاتل و ترمذى آن را « ظنين » ( بدگمان ) مىخوانند .\r\n( 28 ) . اشاره به سليمان است كه به عنوان داور صاحب « حكمت » بود .\r\n( 29 ) . نسخهء خطّى بورسه ، 806 ، برگ 65 ب .\r\n","page_name":" 116 ","page_number":132},
  {"content":"\r\n\r\nدربارهء اينكه ظاهر و باطن كه متعلّق علم و حكمت است ، چيست . مىنويسد : « هر چه خدا براى آدميان ، چه اثباتا و چه نفيا ، مقرّر فرموده است ظاهرى دارد و باطنى . » ظاهر آن لفظ امر است ، لفظى كه مؤمنان ناگزير بايد از آن اطاعت كنند ، در حالى كه باطن آن علل يا غاياتى است كه خدا به سبب آنها انسانها را به فعلى امر يا از آن نهى مىكند . معرفت به اين علل تنها به پيغمبر و جانشينان او ، يعنى « حكما » يا صاحبان حكمت . داده شده است . »\r\nپس ، به موجب اين متن ، از يك سو « علم » ى داريم كه عبارت از شناخت امور الهى از جنبهء لفظى آنهاست ، و از سوى ديگر « حكمت » كه به علّت اين « امور » ( امرها ) دست مىيابد . « 30 »\r\nدر حقيقت تقسيمات علم مذهبى پيچيده‌تر از اين است ، و تشخيص اينكه انديشهء درست ترمذى كدام است همواره آسان نيست . بالاتر ، ديديم كه ترمذى از سه گونه علم سخن مىگفت ، يكى دربارهء خدا ، دوّم دربارهء حكومت خدا و سوّم دربارهء امر خدا . او اين تقسيم سه گانه را به نحوى روشن‌تر در همين كتاب علم الاولياء ( برگ 74 الف ) تكرار مىكند ؛ مىنويسد : « كسانىاند كه در شناخت امر خدا عالم‌اند ، يعنى در اينكه چه چيزى حلال و چه چيزى حرام است : آنها نشانه‌هاى علم بر خود دارند و با آن شناخته مىشوند ؛ ديگر كسانىاند كه در شناخت حكومت الهى عالم‌اند : آنها نشانه‌هاى حكمت دارند و با آن شناخته مىشوند ؛ سه ديگر كسانىاند كه در شناخت خدا عالم‌اند : آنها نشانه‌هاى نور خدا و عظمت خدا را بر خود دارند و به وسيلهء خدا شناخته مىشوند ؛ آنها اولياى خداىاند . » ترمذى مبدأ اين تقسيم سه گانه را به عيسى مىرساند ، كه با اين حال كاملا با او موافق نيست : « از عيسى عليه السلام منقول است كه مىگفت : عالمان بر سه نوع‌اند : عالمى كه به شناخت خدا علم دارد ، بىآنكه به شناخت امر خدا علم داشته باشد ؛ ديگر عالمى كه به شناخت امر خدا علم دارد ، بى آنكه به شناخت خدا علم داشته باشد ؛ و سه ديگر عالمى كه هم به شناخت خدا علم دارد و هم به شناخت امر خدا . » و امّا به نظر مىآيد كه در اينجا علم به حكومت خدا و حاكميّت او با علم به خدا يكى دانسته‌شده‌است . و امّا ما آنها را از هم جدامىكنيم ، زيرا علم به حكومت خدا متعلّق به بندگان است و در حوزهء عبوديّت آيينى است ، در حالى كه علم به خدا ستايشى است كه بر زبانها جارىمىشود و از باغهاى دل سرچشمه مىگيرد ( برگ 41 ب ) . . . و در حقيقت ، علم به خدا و قدرت او تو را به باطن خود مىبرد ، و حال آنكه علم به حكومت الهى تو را به ظاهر خود مىبرد . . . با علم به خدا و قدرت او تو مراقب خدايى و در قلمرو و مراقبت و مشاهده در همه چيز درمىآيى ، با علم به حكومت الهى ، تو صورت اعمال را متصوّر مىكنى و مراتب اعمال را\r\n\r\n\r\n","description":"","footnote":"\r\n( 30 ) . ترمذى همهء كتاب علل العبوديّة خود را ، كه تحليلى از آن در تحقيق ماسينيون ، ص 288 ، 289 آمده‌است ، به اين موضوع اختصاص داده‌است .\r\n","page_name":" 117 ","page_number":133},
  {"content":"\r\n\r\nدر نزد خدا مىبينى ؛ زيرا مرتبهء نماز ديگر است و مرتبهء صدقه ، ديگر ، و هر فعلى مرتبه‌اى خاص خود و پاداش خاص خود دارد ، همچنانكه صورت خاص خود دارد ، زيرا صورتها اصول اعمال است ( برگ 42 الف ) . « 31 »\r\nبنابراين ، در متنى كه آن را تحليل مىكنيم مىبينيم كه ترمذى علم به حكومت الهى را در جانب ظاهر جاىمىدهد ، در حالى كه قبلا آن را با حكمت ، كه در باطن جاىدارد ، يكى مىدانست . علم به حكومت الهى چون علم به ارزش اعمال در برابر خداست ، راجع به قلمرو اخلاق است كه بيرون از قلمرو « علم الهى » يا حكمت يعنى نظارهء خدا جاى مىگيرد .\r\nترمذى در نسخهء خطى شمارهء 104 ظاهريّه ، در دمشق ( برگ 299 ) ، بر سر تقسيم منسوب به عيسى بازمىگردد و آن را از آن خود معرفى مىكند ؛ بىآنكه ، با اين همه ، از حكمت سخن بگويد مىنويسد : « عالمان بر سه‌گونه‌اند : آن كه خدا را مىشناسد بىآنكه امر خدا را بشناسد :\r\nاو در نوع خود يگانه است ؛ آن كه هم خدا را مىشناسد و هم امر خدا را : او كامل‌است ؛ و بالأخره آن كه امر خدا را مىشناسد ، بىآنكه علم به خدا داشته‌باشد : تنها اوست كه عالم ناميده‌مىشود ، زيرا احكام شرعى خدا را مىشناسد ؛ چون جهل به خدا دارد ، علمش او را خواهد سوخت ، زيرا با آن فخر مىفروشد و آن را براى تسلّط يافتن و توانگر شدن به كار مىبرد . »\r\nذكر « حكمت » در متن كوتاه ولى بسيار صريح كتاب الاكياس و المغترّين « 32 » نيز ديده نمىشود . ترمذى در آنجا مىنويسد : « علم بر سه گونه است : علم به خدا و نامهاى او ؛ علم به حكومت ، و بالأخره علم به امر و نهى خدا . »\r\nحكمت در پاسخهايى كه ترمذى در نسخهء خطى محفوظ در ولىّالدّين ، 770 ، به پرسشهاى مختلف مىدهد بار ديگر ظاهر مىشود . در برگهاى 6 ب - 7 الف اين نسخه ، نخست فرق ميان « حكمت عليا » و « حكمت دنيا » مىآيد ؛ در اينجا ، به عكس ، ديگر سخن از دو علم نيست ، زيرا ترمذى علم « تدبير » و علم « امر » را يكى مىكند . باطن اين علم تدبير و امر حكمت دنيا را تشكيل مىدهد ، حكمتى كه به « سالكان » يعنى كسانى داده شده است كه هنوز در « طريق اولياء » گام برمىدارند ؛ در حالى كه « حكمت عليا » ، حكمتى كه به بزرگان و « مجذوبان » يعنى كسانى داده شده‌است كه بر « طريق انبيا » مىروند ، باطن علم خداست ( يعنى علمى كه متعلّق آن خداست ) .\r\n\r\n\r\n","description":"","footnote":"\r\n( 31 ) . براى ترمذى ، صورت اشياء مانند سايه‌اى بر دل مىافتد كه دل از وراى آن معناى اشياء يعنى « قصد » ى را كه به آنها معنى مىدهد كشف مىكند . به همين سبب است كه گفته شده است صورت « اصل عمل » است . نگاه كنيد به : نسخهء خطّى بورسه 806 ، برگ 40 الف و 44 ب - 45 ب .\r\n( 32 ) . نسخهء خطّى ظاهريّهء دمشق ، 104 ، برگ 134 .\r\n","page_name":" 118 ","page_number":134},
  {"content":"\r\n\r\nپايين‌تر ، در برگهاى 27 الف - 31 ب ، ترمذى ، به عنوان كسى كه بر موضوع كاملا وقوف دارد ، به سؤالى دربارهء « انواع مختلف علم » پاسخ مىدهد ، و در اين پاسخ عناصر تازه‌اى « 33 » مانند لفظ « معرفت » كه در تقسيمات قبلى نبود ، به ميان مىآيد .\r\nترمذى مىنويسد : « از من خواسته‌اى كه انواع مختلف علوم را ، و اينكه علوم بر چند گونه است و غايت آنها چيست ، برايت توضيح‌دهم . و امّا علم ، در نزد ما ، بر سه‌نوع است : نوع اول علم حلال و حرام است ؛ نوع دوم حكمت است و نوع سوم معرفت . . . عالمان به حلال و حرام تو را در راه شريعت به بهشت مىبرند : عالمان به حكمت تو را در راه صدق يا اخلاص در عمل به شريعت به « منازل » قرب مىبرند ؛ ولى بزرگان ، آنان كه عالمان به علم معرفت‌اند ، تو را در راه پاكى و « نزاهت » به خدا مىبرند . » ترمذى مىافزايد كه عالمان به حلال و حرام در معرض خطرى بزرگ‌اند ، زيرا بعضى راويان حديث‌اند ، و بعضى ديگر فقيهانى كه براى فهم حلال و حرام به رأى خود متوسّل مىشوند ؛ ولى هيچ يك از اين دو گروه براى درست انجام دادن وظيفهء خود به يقين دست نمىيابند . اهل حكمت به تو مىآموزند كه چگونه ، اعمال خود را به درستى انجام دهى ، در حالى كه اهل معرفت به تو نشان مىدهند كه چگونه در درون اين درستى اعمال ، دل خود را صادق نگاه دارى تا به آنها بسته نشود : زيرا دلبستگى به اعمال حجابى است براى دل .\r\nظلم ( برگ 68 ب ) كلمهء « ظلم » مشتقّ از « ظلمت » به معنى تاريكى است . چون « ظلم » به خودى خود تاريك است ، اعمال آن تاريك است ، و دل و سينه و روى انسان را در تاريكى مىپوشاند و نيز ، از طريق تاريكيها ، به زندان تاريكى كه دوزخ باشد منتهى مىشود . سبب آن اين است كه عدل نور است ، و هر كه از عدل دور شود تا به ديگرى ستم كند ، به صرف همين كار در ظلمت مىافتد .\r\nوانگهى كلمهء « ظلم » را مىتوان براى هر اختلالى نيز به كار برد . از اين رو « شرك » را ظلم مىنامند ، زيرا با شريك دانستن ديگرى در ملك خدا كه هيچ حقّى ندارد حقوق خدا را انكار مىكند . همچنين معصيت ظلم است ، زيرا كسى كه خود را از سهم نعمتهايى كه خدا به هنگام آفرينش براى هر كس معين فرموده است محروم كند خود را نسبت به خود ظالم نشان مىدهد و بر خود ستم روا مىدارد .\r\n\r\n\r\n","description":"","footnote":"\r\n( 33 ) . بعضى از اين عناصر به طور پراكنده در كتابهاى ديگر ، مانند كتاب الأكياس و المغترّين ، نسخهء خطّى ظاهريّه ، 104 ، برگ 138 به بعد ، و نسخهء خطّى بورسه ، 306 ، برگ 74 الف ، ديده مىشود .\r\n","page_name":" 119 ","page_number":135},
  {"content":"\r\n\r\nتأويل ( برگ 69 ب - 70 الف ) فعل « تأويل » ، از باب تفعيل ، به معنى جستجوى آغاز ( اوّل ) چيزى است . در حقيقت كسى كه اوايل چيزها و اصل اعمال را مىداند به تأويل دست مىيابد . و امّا اصل اشياء و آغاز آنها در علم تكوين ( علم البدو ) جاى دارد ، علمى كه خدا آن را روزى كه اندازهء اشياء را تعيين كرده و موجودات را از ظلمت آفريده ، پديد آورده است .\r\nبنابراين « تأويل » به معنى بازگرداندن اشياء به مبادى آنها به يمن نور خداست . ترمذى مىكوشد تا وجوه مختلف كلمهء « تأويل » را به اين معنى ربط دهد ، ولى توضيحات او بيش و كم قانع كننده است . به اين ترتيب ، « تأويل » در بعضى از آيات به معنى تفسير ، يعنى كنار زدن پرده‌اى است كه معنى باطنى قرآن را پوشانده است . در جاهاى ديگر به معنى تعبير خواب ( تعبير الرّؤيا ) است ، زيرا محتواى اين خوابها « امثال » ى است كه براى رسيدن به امر خدا بايد از آنها گذشت ( عبر ) ، چه امر خدا به صورت نماد در خوابها بيان شده است . پس « اوّل » ى كه بايد به آن رسيد « امره » است ؛ از اين رو « تأويل » هنگامى است كه از يك « مثل » به آنچه خدا امر كرده و در « لوح » مكتوب است « عبور » مىكنيم . در مرحلهء سوم ، « تأويل » مترادف با « عاقبت » است ، از اين جهت كه عاقبت چيزى قبلا نهفته در اصل ، يا « مرجع » آن است ؛ زيرا مرجع چيزى مبدئى است كه همه چيز از آن آغاز مىشود و همه چيز به آن باز مىگردد : مگر نه اين است كه فعل آلا ( يؤلو ) به معنى « رجع » ، يعنى بازگشتن است ؟\r\nو بالأخره « تأويل » به معنى « حقيقت » « 34 » است ، زيرا هر چيزى به يمن حق ( خدا ) آغاز مىشود و با پايان يافتن به حقيقت خود مىرسد . بنابراين آغاز آن به پايان آن پيوسته است ، چنان كه پايان آن در آغاز آن نهفته است ، زيرا علّت هر دو يكى است ، و آن خداست .\r\nاستغفار ( برگ 70 الف ) كلمهء « استغفار » نيز مانند بسيارى از اصطلاحات مذهبى قرآنى ، در ريشهء خود ، معنايى بسيار انضمامى دارد كه به حركات روزمرّهء انسان در جهان اطلاق مىشود . « غفر » به معنى پوشاندن و پنهان كردن چيزى است . ترمذى وجوه مختلف فعل « استغفار » را به اين معنى ريشه‌اى و انضمامى آن باز مىگرداند . معناى تحت لفظى آن طلب « مغفرت » از خداست ، يعنى از خدا بخواهند كه با پردهء رحمت خود گناهى را كه مرتكب شده‌اند بپوشاند . انسان با گناه كردن ، مانند موجود عريانى خود را بيرون از پردهء حفاظ الهى و در معرض بدنامى و از دست دادن\r\n\r\n\r\n","description":"","footnote":"\r\n( 34 ) . چنان كه ديديم ، مقاتل به‌جاى آن « تحقيق » مىگويد .\r\n","page_name":" 120 ","page_number":136},
  {"content":"\r\n\r\nآبرو قرار مىدهد . از اين رو مقرّر شده است كه طلب مغفرت كند ، يعنى از خدا بخواهد كه گناه او را با افكندن پردهء رحمت خود بر آن ، پنهان كند . انسان به يمن اين پرده از كيفرى كه به سبب گناهش مستوجب آن است نجات مىيابد .\r\nپس مىبينيم كه ترمذى معنايى كه كلمهء  pardon  ( - بخشايش ) در زبان فرانسه دارد به كلمهء « مغفرت » نمىدهد . البته اين معنى نيز هست ، و آن را با كلمهء « عفو » بيان مىكنند ، ولى معنايى ثانوى و مشتقّ است ، معنى اوّليّهء آن همان است كه گفتيم و ترجمهء آن به عربى « غطاء » يعنى پوشاندن يا پرده‌پوشى كردن است .\r\nدر دو آيهء (  الصَّابِرِينَ وَ الصَّادِقِينَ وَ الْقانِتِينَ وَ الْمُنْفِقِينَ وَ الْمُسْتَغْفِرِينَ  ، آل عمران ، 17 ؛  وَ بِالْأَسْحارِ هُمْ يَسْتَغْفِرُونَ  ، ذاريات ، 18 ) ، كلمهء « استغفار » معنى صلات ( نماز ) به خود مىگيرد ؛ بلاشر آيهء اخير را « به هنگام سحر بخشايش مىطلبند » ترجمه مىكند ، و حال آنكه مقاتل و ترمذى بر آن‌اند كه بايد آن را « به هنگام سحر نماز مىگزارند » ترجمه كرد . ترمذى متذكّر مىشود كه مىتوان نماز را « مغفرت » خواند ، زيرا ، در نماز ، انسان خود را در معرض رحمت و بخشايش خدا مىگذارد تا پردهء رحمت و بخشايش خود را بر او بگسترد .\r\nدين ، اسلام ، ايمان ( برگهاى 70 الف - 72 الف ) ما در اينجا سه مفهومى را كه ترمذى در پى هم بررسى مىكند با هم مىآوريم . از خلال اين تحليلها جوهر دين ، آن گونه كه ترمذى و با او ، صوفيان ، از آن اراده مىكنند ، اجمالا نشان داده مىشود .\r\nدين مقولهء اساسى است ، وانگهى ، پيش از آنكه مقوله‌اى مذهبى باشد ، مقوله‌اى غير مذهبى است ، زيرا مشتق از « دانّ » به معنى « خضع » يعنى اطاعت كردن است ، ولى در فعل « دانّ » قيدى مىيابيم ( « دون » ) كه به معنى « زير » است : هر چه واقع در زير چيز ديگرى باشد مطيع آن گفته مىشود .\r\nبديهى است كه انسان « دون » خدا جاى دارد ، ولى اين كافى نيست كه كلمهء « دين » را در مرتبهء مقوله‌اى مذهبى جاىدهد . ترمذى مىگويد : انسان با غرورى در خود آفريده شده‌است ، زيرا از گل آفريده شده‌است و از آن « صلابت » به ارث برده‌است . بنابراين طبيعة متمايل به اطاعت كردن و « دين » داشتن نيست . از اين رو خدا تدبيرى انديشيده است كه : با مخاطب ساختن دلش او را به اطاعت بخواند . از دل است كه به عنوان پاسخ به تدبير الهى « دين » به وجود مىآيد ؛ آن گاه در اركان بدن بيان مىشود ، كه با اطاعت از اوامر و تصميمات خدا ، احكام او را به‌جاىمىآورند .\r\n\r\n","description":"","footnote":"","page_name":" 121 ","page_number":137},
  {"content":"\r\n\r\nديگر مقولات مذهبى اساسى ، يعنى ايمان و اسلام ( تسليم به خدا ) « 35 » و اخلاص در پى چنين موقفى امكان پذير شده است . اين سه مقوله را مقاتل و ترمذى « وجوه » كلمهء « دين » دانسته‌اند ، زيرا هر سه در حقيقت مشروط به اطاعت انسان از خداست ، اطاعتى كه بدون آن وجود هيچ يك از آنها ممكن نيست . پيش از آنكه ببينيم مفهوم « ايمان » و « اسلام » در نزد ترمذى چيست ، بايد به طور خلاصه ديگر « وجوه » يا معانى كلمهء « دين » را در قرآن متذكّر شويم . مقاتل سه وجه براى دين قائل بود : « توحيد » ، « حساب » و « حكم » .\r\n« توحيد » شهادت اين معنى است كه خدايى جز اللّه وجود ندارد . وقتى كه قرآن مىگويد :  إِنَّ الدِّينَ عِنْدَ اللَّهِ الْإِسْلامُ  ( دين در نزد خدا دين اسلام است ، آل عمران ، 19 ) « دين » به معنى اين شهادت است ، از اين بابت كه شهادت مستلزم موقف اطاعت از خداست .\r\nاگر كلمهء « دين » در آيات ديگر ( مخصوصا در آيهء  مالِكِ يَوْمِ الدِّينِ ،  فاتحه ، 4 ) معنى « حساب » ، روز جزا يا روزى است كه به حساب هر كس رسيدگى مىكنند ، بدان سبب است كه روز جزا زمان اطاعت است ، زمانى است كه هيچ عصيان يا انكارى ممكن نيست : خدا انسان را دربارهء آنچه براى او مقرّر فرموده است ، دربارهء آنچه او را مسئول آن كرده است و دربارهء پيمانهايى كه از او گرفته است مؤاخذه مىكند ، و در همهء اينها انسان بايد دليل « وفا » ى خود را نشان دهد .\r\nولى از طريق همهء اين پرسشهايى كه انسان ناگزير از پاسخ دادن به آنهاست ، چيزى تحمل مىكند كه در حقيقت آزمون اطاعت است .\r\nو بالأخره « دين » به معنى « حكم » و « قضا » ى خداست ، از اين جهت كه « حكم » و « قضا » دقيقا بدان سبب به انسان مىرسد كه او را به اطاعت وا مىدارد .\r\nترمذى ضمن پرداختن از كلمهء « دين » به كلمات « ايمان » و « اسلام » متذكّر مىشود كه در اين دو مفهوم چيزى بيش از اطاعت وجوددارد . در حقيقت ، انسان كه به نور وحى روشن شده است ، پروردگار خود را بازمىشناسد و با آرامش به او دل مىبندد ؛ آن‌گاه روحش آرام مىگيرد و دلش از معرفتى كه به او داده‌شده‌است قوى مىگردد . پس خود را به خدا تسليم مىكند و به احكام او گردن‌مىنهد . اين تسليم در عبوديّت « اسلام » است ، در حالى كه آرامش روح و طمأنينهء دل « ايمان » است و اينها دو مرحله از پيمان واحدى است كه انسان با آن به خدا مىپيوندد ( « عقد واحد » ) . بنابراين ، كلمهء اسلام ، بر اطاعت ، كه دين با آن تعريف مىشود ، حركت تسليم پويا را هم مىافزايد كه با آن مسلم براى اجراى فرمانهاى خدا و پيروى از احكام خدا ، خود را تسليم او مىكند . در اين تسليم طمأنينهء دل و آرامش روح مىيابد كه\r\n\r\n\r\n","description":"","footnote":"\r\n( 35 ) . مقاتل و ترمذى هيچ يك مقولهء « احسان » را كه بر طبق سنّت معمول به « ايمان » و « اسلام » مربوط است ، در اينجا نمىگنجانند .\r\n","page_name":" 122 ","page_number":138},
  {"content":"\r\n\r\nخصايص ايمان است : در حقيقت در ايمان ريشهء امن به معنى « امين بودن » و امن » را كه به معنى « در امان بودن » است مىيابيم .\r\nترمذى مىافزايد كه احكام خدا به دو شكل به انسان ابلاغ مىشود : نخست به شكل وقايع زندگى : ثروت يا فقر ، خوشبختى و بدبختى تجلّيات چيزى است كه خدا براى انسان مقرّر فرموده است . پاسخ انسان قبول بدون جزع اين شرايط زندگى و زيستن در رضاست ؛ سپس به شكل تكاليف شرعى كه انسان را به عمل وامىدارد . زيرا تنها سخن از رضا نيست ، بلكه بايد در عمل خود را تسليم احكام خدا ، يعنى به‌جاىآوردن اوامر و خوددارىكردن از منهيات كند . تنها آن زمان است كه انسان مسلمان است .\r\nبنابراين ، اينهاست « وجوه » اساسى « اسلام » و « ايمان » ، و از اين وجوه « وجوه » تكميلى ديگر ، يعنى « اخلاص » و « اقرار » براى اسلام از يك سو و از سوى ديگر ، « تصديق » و « توحيد » براى ايمان ، منشعب مىشود .\r\nمقاتل در ميان آياتى كه در آنها كلمهء « اسلام » معنى « اخلاص » مىيابد مخصوصا آنهايى را مىگيرد كه اين كلمه با تعبيرى مجازى كه مىتوان آن را تحت لفظى به « تسليم روى ( وجه ) خود به خدا » ترجمه كرد . (  بَلى مَنْ أَسْلَمَ وَجْهَهُ لِلَّهِ وَ هُوَ مُحْسِنٌ  ( بقره ، 112 ) ؛  فَإِنْ حَاجُّوكَ فَقُلْ أَسْلَمْتُ وَجْهِيَ لِلَّهِ  ، آل عمران ، 20 ؛  وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ وَ هُوَ مُحْسِنٌ  ، نساء ، 125 ) ، و خود آن را با تعبير قرآنى ديگر « اخلص الدّين » ترجمه مىكند .\r\nترمذى ، براى تعيين معنى كلمهء « اخلاص » و به اين ترتيب نشان‌دادن پيوند آن با « اسلام » ، آن را در برابر « شرك » مىنهد و مىنويسد : مشرك انسانى تقسيم شده است : گاه خود را به خدا تسليم مىكند و گاه به بتها : بنابراين ، تسليم او خالص و متوجّه به يك جهت تنها نيست ، زيرا « روى » او گاه به جانب خدا برمىگردد و گاه به جانب مخلوقات : دلش ، به سبب شناخت فطريى كه از خدا دارد به جانب او پرواز مىكند ، ولى حبّش او را به بتها پيوندمىدهد . انسانى كه در « اخلاص » زندگى مىكند وصفى كاملا متفاوت دارد . به يمن عقل كه از نور توحيد روشنى گرفته است و نيز به يمن حبّ به خدا كه در دلش نهاده شده است ، در تسليمى بدون تقسيم و آميختگى ، تسليمى خالص ، روى به خدا مىآورد . قرآن مىفرمايد :  وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ  : خدا ايمان را محبوب شما كرد و آن را در دل شما بياراست ( حجرات ، 7 ) . ترمذى آن را چنين تفسير مىكند : خدا با حبّ آن را محبوب مىكند و با عقل آن را مىآرايد ؛ در حقيقت ، هنگامى كه عقل از خدا دريافت مىكند و سپس نور از توحيد ، كه با عشق خدا سرشته شده‌است ، دلش ، كه همهء پيوندها را گسسته‌است ، به‌سوى خدا پرمىكشد ، مانند پرنده‌اى كه از دام ( « شرك » ) صيّاد مىرهد . قبلا دربارهء كلمهء شرك تذكر داديم و گفتيم كه\r\n\r\n","description":"","footnote":"","page_name":" 123 ","page_number":139},
  {"content":"\r\n\r\nترمذى رابطه‌اى ميان آن و « شرك » مىبيند . در اينجا دوباره به اين تشبيه دام باز مىگردد تا تأكيد كند كه مشرك در دام ( شرك ) علائق خود به بتهايى كه مانع از آن‌اند كه او به تمامى از آن خدا باشد گرفتار است ) در حالى كه مسلم آزاد از موانع دام است و به سوى خدا مىگريزد : از اينجاست معنى « رهايى » كه كلمهء « اخلاص » ، اگر آن را به ريشهء « خلص » به معنى رهايى يافتن باز گردانيم ، دلالت ضمنى بر آن دارد .\r\nدوّمين معنى « اسلام » ، « اقرار » ، يعنى اعتراف شفاهى است . مقاتل دو آيه ذكر كرده بود كه در آنها اسلام به اين معنى است : نخست در آيهء مشهور  قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ  : اعراب باديه‌نشين گفتند : ايمان آورديم . بگو ايمان نياورده‌ايد ، بگوييد كه تسليم شده‌ايم و هنوز ايمان در دلهايتان داخل نشده است ( حجرات ، 14 ) كه در آن ، در مورد اعراب باديه‌نشين ، « اسلام » در تقابل با ايمان نهاده شده است ، و سپس آيهء 83 آل عمران (  أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ يُرْجَعُونَ  : آيا دينى جز دين خدا مىجوييد ، حال آنكه آنچه در آسمانها و زمين است خواه ناخواه تسليم اويند و به نزد او بازگردانده مىشوند . ) كه مىگويد كه هر چه در آسمانها و زمين است به عبوديت خود نسبت به خدا اقرار دارند . ترمذى به اختصار تذكر مىدهد كه « اسلام » معنى « اقرار » به خود مىگيرد . زيرا اين كلمهء اخير دقيقا به معنى ابراز تسليم خود به خدا از طريق زبان است .\r\nو امّا همچنانكه « اقرار » در كنار « اسلام » جاى مىگيرد ، همچنان يكى از وجوه ايمان « تصديق » ، به عنوان عمل برخاسته از دل ، است . ديديم كه ايمان طمأنينه و آرامش به دل مىآورد و ترمذى مىگويد مؤمن تنها هنگامى مىتواند تصديق‌كند كه اين طمأنينه و « استقرار » را در دل احساس‌كند . پس اين تصديق به صورت ( تحقّق ) و نتيجهء ( « تحقيق » ) اين طمأنينه ظاهر مىشود .\r\nهمچنين اگر ايمان در بعضى از آيات معنى « توحيد » به خود مىگيرد به سبب آن است كه دل نمىتواند جز در حالت طمأنينه به وحدانيّت خدا گواهى دهد . به اين ترتيب مىبينيم كه ترمذى « طمأنينه » را جوهر ايمان مىداند . و امّا طمأنينه مفهومى قرآنى است ، و دست كم يك بار قرآن آن را مستقيما به ايمان ربط مىدهد : در آيهء  مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ  ( نحل ، 106 ) . گفته مىشود كه خدا هر كافرى را كيفر خواهد داد « مگر كسى را كه به زور او را واداشته‌اند تا اظهار كفر كند و حال آنكه دلش به ايمان خويش مطمئن است » . ترمذى بىگمان به اين آيه مراجعه مىكند كه ، علاوه بر مفهوم طمأنينه ، آشكارا خصلت صرفا درونى ايمان را نشان‌مىدهد ، زيرا با وجود انكار آشكارى كه به زور از مؤمن گرفته‌مىشود ايمان در دل او محفوظ مىماند .\r\n\r\n","description":"","footnote":"","page_name":" 124 ","page_number":140},
  {"content":"\r\n\r\nشهيد ( برگ 73 الف - 73 ب ) اين كلمه ، چه به صورت صفت « شهيد » به كار رود و چه به صورت اسم فاعل « شاهد » ، در عرفان اسلامى فشردگى معناييى يافته‌است كه به آسانى قابل فهم نيست ، و به طريق اولى به آسانى قابل ترجمه به زبان ديگر نيست . لوئى ماسينيون و پس از او ر . آرنالدز محتوايى را كه اين كلمه در انديشهء حلّاج داشته است تحليل كرده‌اند . « 36 » تعاريف ترمذى كه بر سر وجوهى كه مقاتل يافته است باز مىگردد چندان غنى نيست ، ولى حاكى از آغاز تفكّر اسلامى دربارهء آيات قرآنيى است كه اين كلمه در آنها آمده است .\r\nشرح كوتاه ترمذى با اين تعريف آغاز مىشود : « شهيد آن است كه ناظر مكان و حاضر در آن بوده است » . گمان نمىكنم كه لازم باشد معنايى خاصّ به مكان بدهيم ؛ مقصود فقط مكانى است كه در آن واقعه‌اى يا عملى كه شاهد آن بوده‌اند صورت گرفته است . ترمذى مىافزايد كه ابهام كلمهء « شهيد » ناشى از چند وجهى بودن احوال مورد نظر متن قرآنى است ، و از اينجاست كه وجوه مختلف كلمه حاصل مىشود .\r\nمثلا در بعضى آيات ، « شهيد » بر پيغمبر دلالت دارد ، زيرا او ، چنان كه خود خبرمىدهد ، شاهد رابطهء وحى با عرش بوده است ، ملكوت آسمانى را به چشم دل مشاهده كرده و از رستگارى امّت در روز رستاخيز خبر داده است . « 37 »\r\nدر جاى ديگر ، « شهيد » به معنى « شاهد بالأشياء » است ، هنگامى كه شهادت زبان با گواهى همهء اندامهاى بدن تقويت مىشود ؛ پس انسان شاهد حقيقت در بطن اشياء مىشود ، هنگامى كه همهء رفتار و همهء اعمال زندگى او به حقيقت آنچه زبان مىگويد شهادت مىدهند ؛ و اين نه تنها موافقت دل و زبان ، بلكه همچنين موافقت زبان و تن است . در اين تعريف ، اساس محتواى تعليم « قائلون بالشّاهد » را باز مىيابيم ، يعنى كسانى از صوفيان كه بر آن بودند كه انسان مىتواند به قول ترمذى ، « هنگامى كه جوارحش حاضر در سخنش مىشوند » ، شاهد زندهء خدا شود . مراد از جوارح همهء اندامها و در درجهء اول حواس پنجگانه است كه در انسان مىتوانند وسيلهء بيان شوند ؛ انسان هنگامى شاهد حقيقى است كه ميان زبان ، كه آنچه را در دل است ، مىگويد و جسم ، كه در آنچه با زبان گفته‌مىشود ، با حضور در آن ، مىزيد موافقت كامل باشد . بر اين كلمهء اخير از آن جهت تكيه مىكنيم كه يكى از مفاهيمى كه در وجوه « شاهد »\r\n\r\n\r\n","description":"","footnote":"\r\n( 36 ) . نگاه كنيد به : مصائب ، ص 494 به بعد و ص 601 ؛ تحقيق ، ص 40 ؛ ر . آرنالدز ، حلّاج يا مذهب صليب (  Hallajoualr eligiondelacroix  ) ، ص 63 به بعد . ريتر در درياى جان (  DasMeerderselle  ) ، ص 477 - 470 متون بسيارى دربارهء مفهوم « شهيد » گرد آورده است .\r\n( 37 ) . در همهء اينها اشاره به مراحل مختلف معراج محمّد ( ص ) است .\r\n","page_name":" 125 ","page_number":141},
  {"content":"\r\n\r\nمىآيد دقيقا همين مفهوم « حضور » است ، زيرا به قول ترمذى شرط شهادت حضور در مشهود است ، هم با روح و هم با نفس و هم با همهء اعضاء .\r\nآخرين معنى « شهيد » « قتيل » يا كشته در راه خداست . « شهيد » در حقيقت شاهد به دو معنى است . نخست روحش ، در نزد خدا ، سهم رزقى را كه براى او در بهشت تعيين شده است مشاهده مىكند :  أَحْياءٌ عِنْدَ رَبِّهِمْ يُرْزَقُونَ  : زنده‌اند و نزد پروردگارشان به آنها روزى مىدهند ( آل عمران ، 169 ) . سپس هر يك از شهيدان شاهد « مجمع » بزرگى بوده‌اند كه در آن روحشان در پيشگاه پروردگار عرضه مىشود . اين « مجمع » بزرگ روحها چيست ؟ ترمذى به حديثى استناد مىكند كه مىگويد : هنگامى كه خدا مرگ را آفريد ، مرگ فرشتگان را به وحشت انداخت . آن‌گاه خدا به آنها خبرداد كه بندگانى خواهندبود كه در نوشيدن تلخى مرگ درنگ نخواهندكرد : حتى با هم در وصول به آن رقابت خواهندكرد ، زيرا تمناى آنها براى وصول به مرگ مرگ را برايشان آسان خواهدكرد . و چون فرشتگان اظهار تمايل كردند كه اين گروه از مؤمنان را نظاره‌كنند ، ارواح آنان در مجمع بزرگى در برابر آنها عرضه‌شدند . به همين سبب كسى كه در آن شركت كرده‌است و شاهد اين « عرض » بوده‌است شهيد ناميده شده است .\r\nاين مؤمنانى كه به شهادت تخصيص شده‌اند چگونه قابل تشخيص‌اند ؟ در قرآن آمده است :  قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّهِ مِنْ دُونِ النَّاسِ ، فَتَمَنَّوُا الْمَوْتَ إِنْ كُنْتُمْ صادِقِينَ  ( بگو : اى قوم يهود ، اگر دعوى آن داريد كه دوستان خداييد . . . پس تمنّاى مرگ كنيد ، اگر راست مىگوييد ، جمعه ، 6 ) . پس اولياء خدا به عشق ديدار او و به شوق او تمنّاى مرگ مىكنند ؛ شوق خود را با فدا كردن جان خود در راه خدا نشان مىدهند . بعضى از آنها از بسيارى معرفت خدا « كه سينه‌اشان را مىگشايد » و انوار آنجهانى كه بر دلشان مىتابد ، در سراسر زندگى خود در آتش اين شوق مىسوزند : اينان اولياء خدايند ، به شوق او زنده‌اند و مدّتها پيش از آنكه مرگ به سراغشان برود آغوش به روى آن مىگشايند . بعضى ديگر هستند كه اين شوق در دلشان ، بر اثر جنگ ( حرب ) ، در لحظه‌اى كه به آن مىپردازند ، برانگيخته مىشود : آن گاه آنان را مىبينى كه چنان حميّت پرشورى در راه خدا از خود نشان مىدهند كه با نوميدى از زندگى و تحقير مرگ ، جان خود را براى خدا در جنگ فدا مىكنند ؛ تا آنجا مىجنگند كه كشته شوند ، و اين مرگ ثابت مىكند كه روحشان در مجمع بزرگى كه در آن روحشان در معرض تماشاى فرشتگان است شركت جسته است : به اين معنى است كه آنها شهيد ، يعنى شاهدند .\r\nروح ( برگ 75 ب ) ترمذى به كلمهء « روح » ، كه ما قبلا در تفسير مقاتل آن را بررسى كرديم ، تنها شرح بسيار\r\n\r\n","description":"","footnote":"","page_name":" 126 ","page_number":142},
  {"content":"\r\n\r\nكوتاهى اختصاص‌مىدهد كه در آن به تعريف روح ، بدون تحليل وجوه آن ، اكتفا مىكند .\r\nمىگويد : روح اصل آفرينش ( بدءالخلق ) است ، و مراد از اين سخن آن است كه خدا از مادهء اوّليّهء روح باقى موجودات را آفريده است . در حقيقت ، روح نفحهء رأفتى است كه خدا از آن مشتى ( قبضه‌اى ) برمىگيرد تا با آن نخست مكان را كه هواست بيافريند . در اين مكان ، عرش ، لوح ، قلم ، نور و ظلمت ، آب و آتش را مىآفريند . پس از آن ، روح ، بر حسب اشياء تنوّع مىيابد تا گاه پيغمبر شود ، گاه قرآن و گاه وحى : اين وجوه مختلف است كه ترمذى ، چنان كه گفتيم ، از تفسير آنها خوددارى مىكند .\r\nوحى ( برگ 77 الف - 77 ب ) وحى را در زبان فرانسه به «  revelation  » ترجمه مىكنند ، ولى در حالى كه اين كلمهء فرانسوى تصوّر پرده‌اى را كه برافكنده شده است به ذهن متبادر مىكند ، ترمذى در كلمهء عربى معنى اوّليّهء فعل « وحى » را مىيابد كه به معنى « شتافتن » و سريع بودن است . از اين رو ، وحى به هر واقعه‌اى گفته مىشود كه به سرعت برق پيش آيد . اين واقعه ممكن است هر بار ظهور چيزى متفاوت منزل از سوى خدا باشد ، و وجوه مختلف كلمهء وحى در قرآن ناشى از همين معنى است .\r\nدر حقيقت ، گاهى واقعه كلامى از خدا را با خود دارد ، كه در اين صورت به آن رسالت گفته مىشود ؛ گاهى خبرى از آينده با خود دارد كه به آن نبوّت گفته مىشود و گاه علم يا حكمتى با خود دارد ؛ اگر علم با خود دارد آن را « حديث » مىگويند و اگر حكمت با خود دارد آن را « الهام » مىنامند . ترمذى نتيجه مىگيرد كه همهء اينها « وحى سماوى » است .\r\nسپس اعتراضى در پى مىآيد كه ترمذى را بر آن مىدارد كه با درگذشتن از معلومات واژه‌شناختى و قرائت لفظى قرآن و روى آوردن به معلومات تجربهء عرفانى ، به تفصيل بيشتر تحليل خود بپردازد . ترمذى از خود مىپرسد : اگر راست است كه وحى سرعت واقعه است ، چه چيزى سبب مىشود كه واقعه دقيقا با سرعت روى دهد ؟ و پيش از پاسخ دادن به اين سؤال ، خوانندهء خود را برحذرمىدارد كه حقيقتى را كه مىخواهد برايش بگويد براى نااهلان بازگو نكند . پس اين تعليمى باطنى است كه مىخواهد به خواننده ارائه دهد .\r\nمىگويد آنچه ، به سبب سرعت و ناگهانى وقوع ، وحى ناميده مىشود حيات و رأفت الهى است كه كلام خدا در ميان آنها گرفته شده است : حيات و رأفت مانند دو لوح آن را به قوّت در ميان گرفته‌اند . هنگامى كه كلام الهى در قلب پيغمبر نازل مىشد ، حيات قلب و روح او را كه غرق در رأفت الهى بودند قوّت مىبخشيد ، به قسمى كه وزن كلام را با استقامت و بدون واپس كشيدن و سستى كردن حمل مىكرد . ولى وزن كلام سبب مىشد كه پيغمبر حتى در بحبوحهء\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nزمستان عرق كند ، و اين به سبب سرعت وقوع « سرعة المجىء » حاصل از استيلاى حيات و قوّت آن بود .\r\nو امّا ترمذى همين صفت سرعت را ، كه خصيصهء وحى آسمانى است ، در وحى زمينى ( « وحى ارضى » ) نيز ، كه او آن را در برابر وحى آسمانى مىنهد ، مىيابد ، و چنين دليل مىآورد كه قرآن دربارهء زكريّا مىفرمايد :  فَخَرَجَ عَلى قَوْمِهِ مِنَ الْمِحْرابِ فَأَوْحى إِلَيْهِمْ . . .  ( مريم ، 11 ) . « 38 » در اينجا وحى به معنى اشاره‌كردن‌است ، و چه چيز سريع‌تر از اشاره‌است ؟ پس حركت زكريّا ، به سبب سرعت آن ، « وحى » ناميده شده است .\r\nهمين سرعت خصيصهء « وساوس » شيطانى (  وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ . . . ،  انعام ، 112 ) ، يا خصيصهء الهام فرديى كه خدا به مادر موسى ( «  وَ أَوْحَيْنا إِلى أُمِّ مُوسى أَنْ أَرْضِعِيهِ . . . ،  قصص ، 7 ) ، به حواريان عيسى (  وَ إِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَ بِرَسُولِي . . . ،  مائده ، 111 ) يا حتى به زنبور عسل (  وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ  ، نحل ، 68 ) اعطا فرموده است ، نيز هست . اين وحى فردى را ترمذى « الهام » مىنامد ، و افكندن ( « قذف » ) آن در دل انسان در يك چشم به هم زدن صورت مىگيرد .\r\nترمذى در برگ 79 الف ، ضمن بررسى كلمهء « ايزاع » كه آن هم معنى الهام به خود مىگيرد ، « الهام » را نورى سرشار از « محبّت » كه خدا در دل مؤمن مىافكند تعريف‌مىكند . به اين ترتيب الهام مقوله‌اى خاصّ از وحى مىشود . ولى در مورد نسبت آن با محبّت بايد گفت كه اين نسبت جزئى از نظريّهء كلّى محبّت است كه ترمذى در جايى ديگر « 39 » از آن به تفصيل سخن مىگويد ، و به موجب آن محبّت آخرين انگيزهء چيزهايى است كه خدا از خود در جهان متجلّى مىسازد .\r\n\r\n3 . امام جعفر صادق ( ع ) و مبادى واژگان تجربه\r\nبازگشت ترمذى به تفسير مقاتل نشان مىدهد كه چگونه ، با غنايى كه ذوق عرفانى به فهم متن قرآنى بخشيده ، گذار از يك واژگان به واژگان ديگر صورت گرفته است . اگر مقاتل به وجوه متعدّد يك كلمهء واحد مىپردازد و آنها را ، بىآنكه قاعده‌اى راهنمايش باشد ، يك يك برمىشمرد ، ترمذى نخست مىكوشد تا اين وجوه متعدّد احصا كردهء مقاتل را به وحدت يك\r\n\r\n\r\n","description":"","footnote":"\r\n( 38 ) . نوعى امتناع از قبول وجوه در قرآن ر . بلاشر را بر آن داشته است كه نظم اين آيه را به هم بزند تا خدا را فاعل فعل « اوحى » كند ، زيرا به گفتهء او « در زبان قرآن همواره فاعل واقعى و بالقوهء فعل « اوحى » اللّه است » ( مريم ، 12 ، يادداشت ) . نه مقاتل و نه ترمذى هيچ يك قائل به چنين يكسانى معنايى براى « اوحى » نيستند .\r\n( 39 ) . نگاه‌كنيد به : كتاب علم الاولياء ، نسخهء خطّى بورسه ، 806 ، برگهاى 40 الف - 41 ب ، 51 ب ، 57 الف ، 65 الف ، و غيره .\r\n","page_name":" 128 ","page_number":144},
  {"content":"\r\n\r\nمعنى نخستين باز گرداند ، و سپس نشان دهد كه چگونه اين كثرت وجوه از آن وحدت ناشى يا به آن مربوط مىشود . ترمذى ، براى اين كار ، يا با استفاده از شناخت عميق خود از ريزه كاريهاى زبان عربى به تحليل لغوى متوسل مىشود ، يا به اطلاعاتى استناد مىجويد كه تجربهء دينى خودش ، كه آن نيز البته با تجربهء اسلاف او غنا يافته است ، در دسترس او مىگذارد .\r\nترمذى ، بر خلاف مقاتل ، كه به گفتهء ابن مبارك « 40 » ، « متّقى » مسلمانى بيش نيست ، عارفى است « 41 » كه قرآن را در پرتو مسائلى مىخواند كه تجربهء خاصّ خودش برايش پيش آورده است ، و آن را در واژگانى تفسير مىكند كه دست آوردهاى فلسفى و عارفان پيشين به تدريج آن را وسعت بخشيده‌اند . ماسينيون در تحقيق خود از « تعميق معنى يك كلمه ، كه نتيجهء پيشرفت در ذوق عرفانى است » ( ص 118 ) سخن مىگويد ، و دقيقا همين پديدهء « تجربهء درونى » است كه علّت اختلاف ميان تفسير مقاتل و تفسير حكيم ترمذى را تشكيل مىدهد .\r\nتا كجا مىتوان در تاريخ متون قرآنى به عقب باز گشت براى اينكه بتوان زمان آغاز اين قرائت استنباطى قرآن را دريافت ؟ به نوشتهء ماسينيون « اين معنى از همان زمان حسن بصرى مشهود است ؛ او الفاظ متعارفى مانند « فقه » ، « نيّت » ، « نفاق » و « رضا » را به معنايى برآمده از ذوق و درون بينى معنوى مىگيرد ، كه مفهوم عميق‌ترى به آنها مىبخشد » ( تحقيق ، ص 118 ) .\r\nافسوس كه حسن بصرى كه بىگمان شخصيت برجستهء آغاز جنبش معنوى مذهبانهء اسلام بود گواهى است كه تنها فقرات پراكنده‌اى از تعاليمش در دست است ، و بهره‌اى هم كه مىتوان از اين فقرات پراكنده گرفت بسيار اندك است . در هر حال ، چيزى بر آنچه ماسينيون و ريتر از آنها استخراج كرده‌اند نمىتوان افزود .\r\nولى در مورد امام جعفر صادق ( ع ) ، كه به هنگام مرگ حسن بصرى ( متوفى 110 / 728 ) در حدود سى سال از عمرش مىگذشت ، وضع به گونه‌اى ديگر است . آن حضرت كه در سال 148 / 765 رحلت فرمود يكى از قديمترين گواهان روحانيّت اسلامى است . وانگهى سخنانش ، به سبب آنكه هم نزد شيعيان و هم نزد اهل سنّت معتبر است ، اهميتى اساسى دارد .\r\nدر وجود امام جعفر صادق ( ع ) هم شخصيتى تاريخى مىيابيم و هم شخصيتى اسطوره‌اى .\r\nشخصيت اسطوره‌اى آن حضرت ، كه روسكا (  Ruska  ) و پاول كراوس (  P . Kraus  ) « 42 » آن ر\r\n\r\n\r\n","description":"","footnote":"\r\n( 40 ) . به نقل از ابن خلكان ، وفيات ، جلد چهارم ، ص 342 .\r\n( 41 ) . بايد سخن جعفر خالدى را نوعى طعنه تلقّى كرد ، كه مىگفت در خانهء خود بيش از سى « ديوان » از صوفيان دارد ، و چون از او پرسيدند كه آيا چيزى هم از ترمذى دارد ، گفت : « نه ! من او را جزو صوفيان به شمار نمىآورم » ( سلمى ، طبقات ، ص 434 ) .\r\n( 42 ) .\r\n Ruska , arabischeAlchemi sten , II , Gafarsadiq , dersechsteImam , 4291 ; P . Kraus , JabirIbn Hayyan , Contributional'h istoiredesideess cientifiquesdans l'Islam ( MemoiresdeL'Inst itutfrancais d , Egypte , vol . \r\n1943 - 1942 ، ( 45 . 44 .\r\n","page_name":" 129 ","page_number":145},
  {"content":"\r\n\r\nمطالعه كرده‌اند ، متعلق به جهان كيمياگرى اسلامى است ، جهانى كه در همه حال با نام درخشان جابر بن حيّان ارتباط دارد . امام جعفر صادق ( ع ) ، به گفتهء ابن نديم « 43 » ، استاد جابر بوده است . براى قبول يا ردّ اين سخن ، بايد نخست دربارهء شخصيت خود جابر و دربارهء زمان گردآورى مجموعه آثارى كه به او نسبت‌داده‌اند تحقيق‌كرد . در هر حال ، مورّخانى مانند ابن خلّكان ، بىهيچ ترديدى ، تأييد مىكنند كه امام « تأليفاتى در كيميا و تفأل و پيشگويى دارد » . « 44 » ما بر اين معنى پاى نمىفشاريم ، زيرا اين جنبه از شخصيت آن حضرت در اينجا ربطى به موضوع سخن ما ندارد .\r\nولى ، شخصيت تاريخى آن حضرت ، به عكس ، مستقيما به تاريخ تصوّف تعلق دارد ، زيرا صوفيان اهل سنّت دقيقا تفسيرى عرفانى از قرآن به او نسبت مىدهند . ابن عطا ( متوفى 309 / 921 ) روايتى از آن فراهم آورده كه در تفسير او مندرج است ، و اين روايت از طريق ابو عبد الرّحمن سلمى ( متوفى 412 / 1021 ) كه او نيز آن را در گردآوردهء مشهور خود دربارهء قرآن ، موسوم به حقائق التفسير ، نقل كرده به دست ما رسيده است . « 45 »\r\nهمچنانكه در مورد بسيارى ديگر از متون عرفانى كهن ديده‌ايم ، در اينجا هم نخستين بار ل . ماسينيون است كه در تحقيق در سرچشمه‌هاى اصطلاحات عرفان اسلامى خود ( ص 206 - 201 ) ما را متوجّه اهميت اين تفسير منسوب به امام جعفر صادق ( ع ) مىكند . ماسينيون بر آن است كه پس از فضيل بن عياض ، « ذوالنّون مصرى نخستين كسى است كه به آن اشاره كرده است » ، و اين تفسير « به سبب آنكه ذوالنون آن را روايت مىكند اعتبار بسزايى دارد » .\r\nسپس ، ماسينيون بر سر مسئلهء صحّت انتساب اين تفسير به امام مىرود و اذعان مىكند كه « دشوار مىتوان تعيين كرد كه در ميان اين روايات محافل سنّى و عرفانى كدام روايتها محققا از امام ششم شيعيان به ما رسيده است » . با اين همه توجّه مىدهد كه « نظر به وجود مقارنه‌هاى عقيدتى آشكار ميان پاره‌اى از عبارات اين تفسير عرفانى و قطعاتى از سخنان امام جعفر صادق\r\n\r\n\r\n","description":"","footnote":"\r\n( 43 ) . فهرست ، چاپ فلوگل ، ص 355 .\r\n( 44 ) . وفيات ، جلد اوّل ، ص 291 . همچنين نگاه كنيد به :\r\n Ruska , « Gabirb . HayyanundseineBe ziehungenzumImam Gafar » , DerIslam 7291 , XIV , pp . \r\n266 - 264 .\r\n( 45 ) . ما اين متن را ، در  Melange sdelUniversitest . Joseph , t . XIII . fasc . 032 - 181 . pp  ، 1968 ، 4 منتشر كرده‌ايم ( اين متن در مجموعهء آثار ابو عبدالرحمن سلمى ، گردآورى دكتر نصرالله پورجوادى ، ج 1 ، ص 21 تا 63 درج شده است - م ) . ولى اين مسئله هنوز ناگشوده مانده است كه آيا سلمى متن كامل اين تفسير را نقل كرده است يا نه . شواهد حكايت از عكس اين معنى دارد . چنان كه مثلا خرگوشى ، در تهذيب الاسرار خود ، در فصل مربوط به « استنباط » منتخباتى از تفسير امام جعفر صادق ( ع ) را به دست مىدهد كه در تفسير سلمى نيست ؛ همچنين است روزبهان بقلى در عرائس البيان خود .\r\n","page_name":" 130 ","page_number":146},
  {"content":"\r\n\r\n( ع ) كه اماميّهء درست آيين و غلا شيعه ( نصيريّه و دروزيّه ) به طور مستقل ذكركرده‌اند ، نمىتوان پيشاپيش و تحقيق ناكرده انتساب آنها را به امام جعفر صادق ( ع ) به كلّى رد كرد » ( ص 204 ) . ماسينيون از اين مقارنه‌هاى عقيدتى چند نمونه ، مانند تمايز ميان « امر » و « مشيّة » ، استعمال كلمهء « تنزيه » ، واجب نبودن حجّ ، محكوم شمردن « قياس » و « رأى » ، مىآورد ، ولى اين نمونه‌ها بيش از آن ضمنى و ناروشن است كه قانع كننده تواند بود . وانگهى لازم است كه استقلال متقابل اين دو روايت ثابت شود . زيرا اگر در جهان تشيّع ، توانسته‌اند روايات مربوط به تفسير قرآن امام ششم را ، مستقل از صوفيهء اهل سنّت ، حفظ كنند ، عكس آن به خودى خود مسلّم نيست . چون اسنادها در اينجا غير قابل تحقيق است ، ناگزير بايد براى مقايسهء آنها به نقد درونى توسّل جست . از اتفاق نيك ، تفسير كاملى را كه به نام امام جعفر صادق ( ع ) به دست محمد بن ابراهيم نعمانى ( 328 / 940 ) ، شاگرد كلينى « 46 » ، فراهم آمده است در دست داريم . اين تفسير را ، كه دست‌كم دو نسخه « 47 » از آن موجود است ، مىتوان همتاى شيعى نسخهء ابن عطا دانست كه سلمى آن را در تفسير خود حفظ كرده‌است . « 48 » و امّا با مقايسهء اين دو نسخه با يكديگر ، عملا ، به بيش از چند مقارنهء معدود عقيدتى كه ماسينيون به آنها اشاره مىكند برمىخوريم ؛ و درمىيابيم كه با اثرى واحد سروكار داريم با الهامى واحد ، سبكى واحد و حتى محتواى روحانى واحد . حتى ، از آن مهمتر ، در هر دو جملاتى با الفاظ يكسان مىيابيم ، ولى در آنها اختلافات محتوايى مهمّى نيز هست كه حاكى از انتقال آنها از دو منبع متفاوت است . اين ملاحظه ، با همهء اهميتى كه دارد ، بىگمان مسئلهء دانستن اين معنى را كه در ميان اين روايات ، اعمّ\r\n\r\n\r\n","description":"","footnote":"\r\n( 46 ) . نويسندهء اصول كافى ، كه در آن بارها از امام جعفر ( ع ) نقل قول شده است . جان ب . تيلور  JohnB . Taylor  اين نقل قولها را در دو مقاله ، در\r\n IslamicCulture , Vol . XL , no 311 - 79 . pp , ) 6691 ( 2 etvol . XL , no 602 - 591 . pp \r\n، 4 به خوبى در معرض استفاده قرار داده‌است .\r\n( 47 ) . يكى در بانكيپور ، شمارهء 1460 ، مشتمل بر 232 برگ ، نگاه كنيد به :\r\n Ca talogueoftheArab icandPersianmass . , t . XVIII , 2 , pp .  144 - 143 و ديگرى ، در استانبول ، نافذپاشا 65 ، مشتمل بر 154 برگ .\r\n( 48 ) . با اين تفاوت مهم كه يكى سنّى است و ديگرى شيعى . در متنى كه سلمى در كتاب خود حفظ كرده است هر چه ارجاعى سياسى و اشاره‌اى به اهل بيت داشته حذف شده است . تنها يك تخطّى - غير قابل توجيه - از اين قاعده مىتوان يافت ؛ يعنى نسخهء خطّى ينى جامى 43 ، بر خلاف نسخه‌هاى ديگرى كه ما بررسى كرده‌ايم ، متنى به دست مىدهد كه از ناحيهء يك تفسير سنّى بعيد مىنمايد . امام صادق ( ع ) در تفسير آيهء  فَتَلَقَّى آدَمُ مِنْ رَبِّهِ كَلِماتٍ  ( بقره ، 37 ) مىفرمايد : « خدا در آن زمان كه هنوز هيچ چيز از آفرينش او نبود ، از نور جلال خود پنج مخلوق آفريد و از نامهاى خود به هر يك نامى داد :\r\nچون « محمود » است پيامبرش را « محمّد » ناميد ؛ چون « عالى » است امير مؤمنان را « على » ناميد ؛ چون « فاطر السموات و الارض » بود از آن نام « فاطمه » را ساخت و چون صاحب « اسماء الحسنى » بود ، از آن دو نام براى « حسن » و « حسين » بيرون آورد . سپس آنها را در سمت راست عرش جاى داد . . . »\r\n","page_name":" 131 ","page_number":147},
  {"content":"\r\n\r\nاز شيعى و سنّى ، كدام روايات واقعا از شخص امام جعفر صادق ( ع ) صادر شده است ، حلّ نمىكند . با اين همه ، نشان مىدهد كه اين تفسير منسوب به امام برساختهء صوفيان اهل سنّت نيست ، زيرا در آن صورت لازم مىآيد معلوم شود كه پس انتقال آن به محافل شيعى چگونه صورت گرفته‌است ؛ وانگهى ، در دورهء پيش از فضيل بن عياض و ذوالنّون مصرى نمىتوان صوفيى يافت كه قادر به ساختن و پرداختن تفسيرى با چنين غنا و عمق روحى بر قرآن باشد .\r\nدر هر حال ، منشأ تاريخى تفسير منسوب به امام صادق ( ع ) هر چه باشد ، يك نكته از نظر تاريخ تصوّف مسلّم است ، و در اينجا همين نكته است كه مورد توجّه ماست ، و آن اينكه ورود اين تفسير به جهان تصوّف در زمانى واقع مىشود كه تعاليم عرفانى سنّى شكل مىگيرد و واژگان فنّى صوفيانه‌اى به وجود مىآيد . بنابراين ، اين تفسير تأثيرى قطعى داشته است و در واقع يكى از قديمترين شواهد قرائت استنباطى يا تجربى قرآن است كه ما در جستجوى سر چشمه‌هاى آنيم .\r\n\r\nالف . از تخيّل تا تجربه\r\nپيشتر نوشتيم كه فاصله‌اى كه ترمذى را از مقاتل ، در تفسيرهاى قرآنيشان ، جدامىكند همان فاصله‌اى است كه تجربهء دينى در درونىكردن موضوعات روحانى قرآن پيموده است . اين فاصله را ، نه با سال بلكه ، با شور درونى ارزيابى بايد كرد . امام جعفر صادق ( ع ) معاصر مقاتل است . با اين همه ، پيوند او با قرآن به گونه‌اى متفاوت با پيوند اوست . در او ، وجدان اسلامى از عالم تخيل به تجربهء درونى منتقل‌مىشود ، يا ، بهتر بگوييم ، تجربهء درونى استعاره‌هايى را كه در كنار لفظ قرآن و در نتيجه هنوز بيرون از وجدان مانده‌بود به عنوان حقيقت قرآن مىشناسد ، زيرا اين استعاره‌ها ديگر حقيقت لفظ قرآن شده‌است . مقاتل مفسّر ، همان‌گونه كه استعاره در كنار لفظ جاىمىگيرد ، بيرون از قرآن مىماند ، در حالى كه امام جعفر صادق ( ع ) قرآن را با تجربهء درونى خود ، كه در آن لفظ و استعاره با هم تركيب و تأليف مىشود ، مىخواند . از اين پس ، تفسير نوى پا مىگيرد كه ديگر نه قرائت قرآن ، بلكه قرائت تجربهء درونى در تفسير نوى از قرآن است .\r\nاين تغيير ديد ، آشكارا ، در آنچه ما آن را مراجعهء تفسير به تاريخ يا جستجوى « اسباب النّزول » ناميديم ، ملاحظه مىشود . جستجوى « اسباب النزول » در نزد امام صادق ( ع ) ديده نمىشود ، زيرا مراجعه به واقعهء تاريخى جاى خود را به ظهور تاريخى مىدهد كه از اين پس لفظ قرآن به آن مراجعه‌مىكند . مثلا لشكرهاى ناديدنيى كه پيغمبر را يارى مىكردند (  فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها ،  توبه ، 40 ) ديگر ، آن گونه كه مقاتل از آن درمىيابد ،\r\n\r\n","description":"","footnote":"","page_name":" 132 ","page_number":148},
  {"content":"\r\n\r\nفرشتگانى كه در غزوهء بدر براى او جنگيدند نيستند ، بلكه « لشكرهاى يقين و ايمان به خدا و توكّل بر اويند » . « 49 » همچنين  سَبْعاً مِنَ الْمَثانِي  ( حجر ، 87 ) نه هفت آيهء فاتحه است و نه هفت سورهء بزرگ قرآن ، بلكه هفت كرامتى است كه خدا به محمد ( ص ) ، به عنوان وقايع تجربهء درونى ، عطا فرموده است : هدى ، نبوّت ، رحمت ، شفقت ، مودّت و الفت ، نعمت و « سكينه » ( وقار و طمأنينه ) ، و قرآن عظيم كه شامل اسم اعظم خداست . » « 50 » اين قرائت استنباطى ، كه تاريخ بيرونى را به تاريخ درونى تغيير ماهيّت مىدهد ، مستلزم مراجعهء دائم به تفسير استعارى قرآن است . چنان كه مثلا  وَ طَهِّرْ بَيْتِيَ لِلطَّائِفِينَ  ( حج ، 26 ) براى امام جعفر صادق ( ع ) به اين معنى است كه « نفس خود را از هرگونه آميزش با خطاكاران و هرگونه پيوندى با هرچه جز خداست پاكيزه دار » . « 51 »\r\nهمچنين در اين آيه كه مىفرمايد :  وَ إِذْ قالَ إِبْراهِيمُ رَبِّ اجْعَلْ هَذَا الْبَلَدَ آمِناً وَ اجْنُبْنِي وَ بَنِيَّ أَنْ نَعْبُدَ الْأَصْنامَ  ( ابراهيم ، 35 ) ، « شهر » ى كه ابراهيم براى آن دعا مىكند نماد دل عارفان است ، و « بتانى » كه ابراهيم از خدا مىخواهد كه او و فرزندانش را از آنها دور بدارد وسوسهء درونى محض است : « مرا به مشاهدهء « خلّت » ( دوستى ) بازمگردان ، و فرزندان مرا به مشاهدهء صفت پيامبريشان باز مگردان » « 52 » ، چه اين « مشاهده » نگاه را از خدا برمىگرداند و متوجّه بتهاى نعمتهاى او مىكند . همچنين امام صادق ( ع ) در آيهء  إِنَّ الْمُلُوكَ إِذا دَخَلُوا قَرْيَةً أَفْسَدُوها  : پادشاهان چون به قريه‌اى درمىآيند آن را ويران مىكنند ( نمل ، 34 ) اشاره‌اى به دل مؤمنان مىيابد و آن را چنين تفسير مىكند : « چون معرفت به دلها راه يابد ، آرزوهاى باطل و خواهشهاى جزئى را از آن مىراند تا ديگر در دل جز تنها براى خداى تعالى جايى نباشد » . « 53 » امام ( ع ) از آيهء ،  خُذُوا زِينَتَكُمْ عِنْدَ كُلِّ مَسْجِدٍ  ( اعراف ، 31 ) ، كه توضيح آن براى مفسّرانى كه در تفسير خود به لفظ اكتفامىكنند و به مناسك بيرونى زيارت توسّل مىجويند ، بسيار دشوار است ، به واسطهء استعارهء « زينت » كه در آن آمده است چنين استنباط مىكند : « اعضاى بدن خود را ، پس از آنكه خدا آنها را وسايلى براى به‌كار بستن فرايض خود كرده‌است ، از هرگونه تماس با اشياء محفوظ دار » . « 54 »\r\n\r\n\r\n","description":"","footnote":"\r\n( 49 ) . ذلك جنود اليقين و الثّقة باللّه و التوكّل على الله ( نقل از مجموعهء آثار ابو عبد الرحمن سلمى ، گردآورى نصرالله پورجوادى ، ج 1 ، ص 31 ) - م .\r\n( 50 ) . ثم اكرمناك بسبع كرامات اولها الهدى و الثّانى النبوّة و الثالث الرحمة و الرابع الشفقة و الخامس المودّة و الالفة و السّادس النّعيم و السابع السكينة و القرآن العظيم و فيه اسم اللّه الاعظم ( همان ، ص 37 ) - م .\r\n( 51 ) . طهّر نفسك عن مخالطة المخالفين و الاختلاط به غير الحق ( همان ، ص 44 ) - م .\r\n( 52 ) . لا تردنى الى مشاهدتى الخلّة و لا تردنى اولادى الى مشاهدة النبوّة ( همان ، ص 37 ) - م .\r\n( 53 ) . ان المعرفة اذا دخلت القلوب زال عنها الامانى و المرادات اجمع . فلا يكون فى القلب محلّ لغير اللّه تعالى ( همان ، ص 48 ) - م .\r\n( 54 ) . ابعد اعضاءك من ان تمسّ بها شيئا بعد ان جعلها اللّه آلة تؤدى بها فرايض اللّه ( همان ، ص 28 ) - م .\r\n","page_name":" 133 ","page_number":149},
  {"content":"\r\n\r\nدر همهء اين متنهاى قرآنى ، آنجا كه مقاتل براى توضيح ابهامات آيات به تدابير تخيّلى توسّل مىجويد ، امام جعفر صادق ( ع ) ابهامات را اشاراتى استعارى مىداند كه به تجارب زندگى روحانى باز مىگردد . آن حضرت نظير اين گونه مطابقت لفظ آيه با متن تجربه را در بسيارى از استعارات مربوط به خورشيد و ماه و مانند آنها نيز ، كه جاى جاى در گزارشهاى قرآنى آمده است ، كشف مىكند . اگر خدا در آيهء  وَ سَخَّرَ لَكُمُ اللَّيْلَ وَ النَّهارَ وَ الشَّمْسَ وَ الْقَمَرَ  ( نحل ، 12 ) شب و روز و خورشيد و ماه را مسخّر انسان مىكند ، براى آن است كه انسان ، به پيروى از آنها ، دل خود را مسخّر « محبت به خدا و معرفت او » كند ، و بدين گونه مسخّر كسى شود كه همه چيز را مسخّر او كرده است . « 55 » اين مطابقت در تفسير آيهء  أَمَّنْ جَعَلَ الْأَرْضَ قَراراً وَ جَعَلَ خِلالَها أَنْهاراً وَ جَعَلَ لَها رَواسِيَ وَ جَعَلَ بَيْنَ الْبَحْرَيْنِ حاجِزاً أَ إِلهٌ مَعَ اللَّهِ ؟  ( نمل ، 61 ) آشكارتر است . همهء اين عناصر ، يعنى رود و كوه و دريا براى امام « اشاراتى » است به حقايق دين :\r\n أَمَّنْ جَعَلَ الْأَرْضَ قَراراً  ، به توضيح امام ( ع ) ، يعنى كسى كه دل اولياء خود را قرارگاهى براى معرفت خود ساخت ؛ و در هر نفسى رودهاى فيضان احسان خود را روان كرد ؛ و آن را با كوههاى توكل استوار داشت و با انوار اخلاص و يقين و محبت بياراست ؛  وَ جَعَلَ بَيْنَ الْبَحْرَيْنِ حاجِزاً  يعنى ميان دل و نفس مانعى پديد آورد تا نفس با تاريكيهاى خود بر دل غلبه نكند ؛ اين مانع توفيق او ( توفيق الهى ) و عقل است . « 56 »\r\nدر آيهء 11 سورهء الرّحمن سخن از زمين است كه  فِيها فاكِهَةٌ وَ النَّخْلُ ذاتُ الْأَكْمامِ  ( در آن ميوه‌هاست و نخلهايى كه در غلافند ) ؛ ولى زمين براى امام جعفر صادق ( ع ) دل اولياء است و ميوه‌ها و نخلها نيز معنى استعارى دارند : « خدا دل اولياء خود را باغ انس خود كرده است ؛ در آن درختهاى معرفت نشانده كه ريشه‌هاشان استوار در سرّ آنها و شاخه‌هاشان برافراشته در حضرت الهى است . آنها در هر زمان از اين درختان ميوه‌هاى انس الهى مىچينند ، و چنان كه مىفرمايد :  فِيها فاكِهَةٌ وَ النَّخْلُ ذاتُ الْأَكْمامِ  ، يعنى ذات الألوان ، يا به انواع مختلف ، كه هر كس نوعى از آنها را به قدر سعى خود ، و آنچه از مبادى معرفت و آثار ولايت بر او آشكار شده است ، مىچيند . » « 57 »\r\n\r\n\r\n","description":"","footnote":"\r\n( 55 ) . سخّر لك الكل لئلّا يشغلك عنه شىء و تكون مسخّرا لمن سخّر لك هذه الاشياء . فانّه سخّر لك كلّ شىء و سخّر قلبك لمحبّته و معرفته و هو حظّ العبد من ربّه ( همان ، ص 38 ) - م .\r\n( 56 ) . اى من جعل قلوب اوليائه مستقر معرفته و جعل فيها انهار الزوايد من بره فى كل نفس و اثبتها بجبال التوكل و زينها بانوار الاخلاص و اليقين و المحبة « و جعل بين البحرين حاجزا » اى بين القلب و النفس لئلا تغلب النفس القلب بظلماتها . . . فجعل الحاجز بينهما التوفيق و العقل ( همان ، ص 48 ) - م .\r\n( 57 ) . جعل الحق قلوب اوليائه رياض أنسه فغرس فيها اشجار المعرفة اصولها ثابتة فى اسرارهم و فروعها قائمة بالحضرة فى المشهد . فهم يجنون ثمار الانس فى كلّ اوان . و هو قوله تعالى «  فِيها فاكِهَةٌ وَ النَّخْلُ ذاتُ الْأَكْمامِ  » اى ذات الالوان كل يجنى\r\n","page_name":" 134 ","page_number":150},
  {"content":"\r\n\r\nاين نمونه‌ها به حدّ كافى فاصله‌اى را كه فارق امام جعفر صادق ( ع ) از مقاتل بن سليمان است نشان مىدهد . اين فاصله همان است كه تجربى را از خيالى متمايز مىكند . شك نيست كه دو مفسّر اين وجه اشتراك را با هم دارند كه هر دو حلقهء تنگ تفسير لفظى را شكسته‌اند و قائل به تعدّد معانى در زبان قرآنىاند ؛ همچنين بىگمان مقاتل دريافته بود كه در قرآن نمادها ( يا امثالى ) هست مربوط به آنچه « در دل مؤمنان و آنچه در دل كافران است » ، ولى اين نمادها كمتر توجّه مقاتل را جلب كرده يا ، بهتر بگوييم ، او براى فهم آنها از روش تفسيرى موسوم به « استنباط » بىبهره بوده است ، همان روشى كه ترمذى ، چنان كه ديديم ، براى فراتر رفتن از تفسير مقاتل ، در همان حيطهء تحقيق خود او ، به كار برده است . خرگوشى ، هنگامى كه از اين استنباط سخن مىگويد ، بيشتر مثالهاى خود را از امام جعفر صادق ( ع ) مىگيرد . ما تنها به يكى از آنها ، كه تفاوت ميان روش امام صادق ( ع ) و روش مقاتل را نشان مىدهد اشاره مىكنيم . به ياد داريم كه مقاتل چه صحنهء رنگارنگى براى توضيح آيهء  وَ إِذا رَأَيْتَ ثَمَّ رَأَيْتَ نَعِيماً وَ مُلْكاً كَبِيراً  ( انسان ، 20 ) رسم مىكند . « 58 » قرآن ، در سياق مشابهى ، از « ابرار » سخن مىگويد كه  عَلَى الْأَرائِكِ يَنْظُرُونَ  ( بر تختها نشسته‌اند و نظاره مىكنند ، مطفّفين ، 23 ) ، و تفسير امام ( ع ) چنين است : « آنها بر تختهاى معرفت نشسته و « معروف » ( متعلّق معرفت ) خود را نظاره مىكنند . » « 59 »\r\nدر هر دو سخن از انتقال انديشه از زمينه‌اى به زمنيهء ديگر است ، ولى در حالى كه مقاتل براى گسترش استعاره ، كه او آن را تا آخرين حد نماد پيش مىبرد ، متوسّل به تخيّل مىشود ، امام صادق ( ع ) به تجربهء روحانى ، به عنوان اصل استنباط ، روى مىآورد و در استعاره‌اى كه قرآن به كار برده است نماد فعّاليّتى كاملا فكرى مىبيند و معرفت را به عنوان نظارهء الهى مىشناسد .\r\nاين گونه قرائت بعدها قرائت صوفيان خواهد شد كه از امام جعفر صادق ( ع ) روش قرائت استنباطى را ، كه عبارت از درونى كردن معنى آيات قرآنى است ، فرا مىگيرند .\r\nو امّا ارزش يك روش تنها در نتايجى است كه بر آن مترتب است . گفتن اينكه صوفيه از تفسير منسوب به امام جعفر صادق ( ع ) نحوهء نوى در خواندن قرآن را فرا گرفته‌اند كفايت نمىكند . بايد پيشتر رفت و نشان داد كه آنها در محتواى تعاليم خود و نيز در واژگانى كه براى بيان آن به كار مىبرند مديون اويند . ما برآنيم كه مسئله بسيار مهم‌ّاست ، چندان مهمّ كه شايانى آن دارد كه به دقت مورد بررسى قرار گيرد .\r\n\r\n\r\n","description":"","footnote":"\r\nمنه لونا على قدر سعيه و ما كشف له من بوادى المعرفة و آثار الولاية ( همان ، ص 57 ) .\r\n( 58 ) . نگاه كنيد به ص 83 .\r\n( 59 ) . نقل از : خرگوشى ، تهذيب الاسرار ، برگ 90 ب .\r\n","page_name":" 135 ","page_number":151},
  {"content":"\r\n\r\n\r\nب . جفر\r\nنخست چند كلمه‌اى درباب جفر بگوييم كه در روايات آن را با نام امام جعفر صادق ( ع ) مرتبط كرده‌اند . اين كلمه چندين معنى دارد كه ما تنها به اين معنى آن مىپردازيم كه عبارت است از علم ارزش نمادى حروف الفبا . صوفيه فراوان به اين علم توسّل جسته‌اند ، و اگر تفسير امام ( ع ) يگانه منبع آن نيست ، بارى تأثير بسيار در گسترش آن در محافل سنّى داشته است . پيدايش جفر بىگمان مربوط به « حروف مقطّعه » اى است كه در آغاز بعضى از سور قرآنى آمده است . « 60 » اين حروف ناگزير مسائلى را در برابر فهم خوانندگان قرآن مطرح كرده است . بعضى ، از همان آغاز ، آنها را علاماتى اسرار آميز دانستند كه معنى آنها هيچ گاه بر آدميان مكشوف نخواهد شد . روايتى مىگويد : « در خبر است كه عمر و عثمان و ابن مسعود مىگفتند :\r\nحروف مقطّعه رازى است كه نبايد در صدد تفسير آن برآمد . » « 61 » بعيد نيست كه مقاتل بر اين عقيده بوده باشد ، چه در تفسير خود از تفسير آنها امتناع‌كرده‌است .\r\nبعضى ديگر ، در مقام لغت شناس يا مفسّر عقلى مذهب ، آنها را حرفاغازهايى دانسته‌اند ، و به قول بلاشر با صرف « گنجينه‌هايى از مهارت » كوشيده‌اند تا كليد آنها را به دست آورند .\r\nبراى معتقدان به جفر و براى صوفيه « حروف مقطّعه » در قرآن معنى نخستينى دارد كه موقعيّت « مقطّع » بودنشان به آنها مىبخشد . اين معنى « موقعيّتى » را امام جعفر صادق ( ع ) به وجه شايان تحسينى در آغاز سورهء آل عمران ، دربارهء حروف مقطعهء « الم » ، نشان داده است :\r\n« حروف مقطّعه در قرآن اشاراتى است به وحدانيّت و فردانيّت و ديموميّت و قيام حق به ذات خود و استغناى او از ماسواى خود . » « 62 » بنابراين ، اين حروف ارزش رمزى به معنى كامل كلمه به خود مىگيرند از اين جهت كه « جدا » و « مجزّا » يند و بيرون از سياق كلماتىاند كه به حروف صورت مىبخشند . « رمزيّت » آنها ما را به خدا حواله‌مىدهد ، نه به عنوان حرفاغازهايى كه بايد كشف و كامل كرد تا معنايى براى آنها يافت ( مانند مثلا الر الرّحمن ) ، بلكه به سبب آنكه اين حروف ، به صفت خدايند ، كه واحد و يگانه و قائم به ذات است ، مستقل‌ّاند و بيرون از هر سياق سخنى به خود موجودند . امام صادق ( ع ) به سبب همين مقطّع بودن آنها به آنها محتوايى نمىدهد ، زيرا آنها دقيقا به سبب تهى از معنى بودن است كه معنايى مىگيرند و ما را به انديشيدن\r\n\r\n\r\n","description":"","footnote":"\r\n( 60 ) . نگاه كنيد به : مصائب ، ص 590 به بعد ؛ بلاشر ، مقدّمه ، ص 149 - 144 ؛  Jeffery , ThemysticL ettersoftheKoran , M . W . 062 - 742 . pp  ، ( 1924 ) 14 .\r\n( 61 ) . نقل از ابواللّيث سمرقندى ( متوفى 375 / 985 ) ، در تفسير او ، نسخهء خطى كوپريلى ، 72 ، برگ 5 الف .\r\n( 62 ) . الحروف المقطوعة فى القرآن اشارات الى الوحدانيّة و الفردانيّة و الدّيموميّة و قيام الحقّ بنفسه بالاستغناء عمّا سواء ( مجموعهء آثار عبد الرحمن سلمى ، ج 1 ، ص 24 ) .\r\n","page_name":" 136 ","page_number":152},
  {"content":"\r\n\r\nدربارهء چيزى سواى خود آنها ، يعنى خدا ، وامىدارند . اين امتياز حروف مقطعه بعدها به حروف الفبا گسترش داده مىشود و صوفيه آنها را موجوداتى زنده ، كه خدا آنها را آفريده‌است ، مىدانند . ابن عطا مىگويد « خدا حروف را پديدآورد ، از آنها رازى خاصّ خود ساخت ، و چون آدم را آفريد ، آن راز را به او ، دون مخلوقات ديگر و فرشتگان ، اعطا كرد » . شبلى نيز مىگويد : « هيچ حرفى از حروف نيست كه در زبانى تسبيح گوى خدا نباشد . » از قول محاسبى آورده‌اند كه « خدا چون حروف را آفريد ، آنها را به طاعت دعوت‌كرد » . سپس بر اين مطلبى مىافزايد كه تنها از جهت رمزى معنى دارد : « همهء حروف بر صورت الف بودند ، ولى تنها الف بود كه صورت و شكلى را كه با آنها خلق شده بود حفظ كرد . » « 63 »\r\nتعميم امتيازات حروف مقطعهء قرآن به همگى حروف الفبا ما را به نحوهء دوّم تلقى صوفيه از آنها ، يعنى تلقّى آنها ، نه به عنوان « مقطّع » بلكه به عنوان « حروف » رهنمون مىشود . ماسينيون خاطر نشان مىكند كه ، بنابر مشهور ، امام جعفر صادق ( ع ) نخستين كسى است كه علم جفر را « بر حروف صامت مكمّل الفباى سامى در زبان عربى » تطبيق كرده است . « 64 » حروف ، در اين قرائت دوّم ، ديگر نماد نيستند ، بلكه نشانه يا حرفاغازند و به اين اعتبار در تركيب با حروف ديگر معنايى مىيابند . لااقل ، اين نوع جفر است كه امام صادق ( ع ) در مورد حروف ، در متونى كه به موجب روايات از آن حضرت بر جاى مانده ، به كار برده است . چند مثال كافى است كه ماهيت آن را روشن كند .\r\nقرآن با كلمهء « بسم » ، مركب از سه حرف صامت ، آغاز مىشود . اين سه حرف بر روى هم يعنى « به نام » ، ولى اگر آنها را جدا از هم بگيريم ، هر كدام يك يا چند معنى ، كم و بيش مرتبط با معنى مجموع آنها ، مىيابند ؛ مثلا : ب - بقاء ؛ س - اسماء ، نامهاى خدا ؛ م - ملك ، پادشاهى خدا .\r\nولى همچنين مىتوان آن را چنين خواند : ب - باب النبوّة ، در پيامبرى ؛ س - سرّ النبوّة ، راز پيامبرى كه پيغمبر آن را به خواصّ امّت خود منتقل كرده‌است ؛ م - مملكة الدّين ، كه سياه و سفيد را دربرمىگيرد . « 65 »\r\nهمچنين است كلمهء « الحمد » كه امام جعفر صادق ( ع ) آن را به « شكر » معنى مىكند : ح - وحدانيّة ؛ م - ملك ؛ د - ديموميّة ؛ آن را مىتوان چنين نيز خواند : ح - حمد ، شكر ؛ م - مجد ، بزرگى\r\n\r\n\r\n","description":"","footnote":"\r\n( 63 ) . نفّرى در همين معنى مىنويسد : « همهء حروف بيمارند ، بجز الف . نمىبينى كه همه خميده‌اند ؟ نمىبينى كه الف راست و بىخميدگى است ؟ پس بيمارى يعنى خميدگى » ( مواقف ، ص 205 ) . در قبّالهء يهود نيز الف « ريشهء روحانى همهء حروف ديگر دانسته شده است و در ذات خود همهء الفبا ، و بنابراين همهء عناصر زبان آدمى را دربردارد » ( شولم ، پيشگفته ، ص 40 ) .\r\n( 64 ) . مصائب ، ص 592 .\r\n( 65 ) . « بسم » ثلاثة احرف : باء و سين و ميم . فالباء باب النبوّة و السّين سرّ النّبوّة الّذى أسر النبى به الى خواص امّته و الميم مملكة الدّين الّذى يعم الابيض و الاسود ( مجموعهء آثار عبد الرحمن سلمى ، ج 1 ، ص 21 ) .\r\n","page_name":" 137 ","page_number":153},
  {"content":"\r\n\r\nخدا ؛ د - دين الاسلام . « 66 »\r\nهمچنين به يادآوريم معنايى را كه امام ( ع ) به حرف « ن » در كلمهء « نور » مىدهد ( قلم ، 1 ) :\r\n« نون نور ازلى است كه خدا از آن همهء موجودات را پديدآورد و آن را به محمد ( ص ) اختصاص داد . به همين سبب است كه به او گفته مىشود :  وَ إِنَّكَ لَعَلى خُلُقٍ عَظِيمٍ  : و تو راست خلقى عظيم ( قلم ، 4 ) ، يعنى تو از نورى آفريده شده‌اى كه از ازل به تو اختصاص يافت . » « 67 »\r\nگفته شده است كه جفر ممكن است « به انحرافاتى بينجامد كه مردمان جدّى را از اين كوششها رويگردان كند » « 68 » ؛ ولى در اينجا اهميت نه در نتيجه‌اى است كه اين كوششها به آن مىانجامد ، بلكه در پيشفرضى است كه ملهم اين كوششهاست . پيشفرض اين است كه وحى به زبانى « چند بعدى » به انسان ابلاغ شده‌است نه به زبانى « يك بعدى » . « مردمان جدّى » بدين سبب با زبان « يك بعدى » موافق‌اند كه اين زبان در دسترس آنهاست ، در حالى كه امام جعفر صادق ( ع ) در همان آغاز تفسير خود به ما خبر مىدهد كه قرآن به زبانى « چند بعدى » فرستاده شده است . مىفرمايد : « كتاب خدا مشتمل بر چهار چيز است : عبارت و اشارت و لطايف و حقايق . عبارت براى عوام است ، اشارت براى خواص ، لطايف براى اوليا ، و حقايق براى انبياء » « 69 » بنابراين ، كلام خدا چندين لايه در عمق خود دارد كه فهم آنها « متناسب است با مقدار محبّت و صفاى ذكر و وجود قرب » . « 70 » پس يافتن چندين معنى براى حروف مشكّل كلمهء « بسم » يا « حمد » ، يا اين يا آن گروه « حروف مقطّعه » نوعى بازى فكرى كه خوش دارد دربارهء يك موضوع تفسيرهاى متنوّع بپرورد نيست ، بلكه ورود در اعماق نهان كلامى است كه ، در همهء ابعاد خود ، با سرّ آن كه آن را بيان كرده است ارتباط دارد ؛ ترمذى مىگويد : « در فواتح سور اشاره‌اى به معنى سوره هست كه تنها حكماى الهى در زمين از آن آگاه‌اند . . . يعنى كسانى كه به خلوت او راه يافته‌اند ؛ از آنجاست كه آنها اين علم ، علم حروف صامت ، را دريافت كرده‌اند . » « 71 »\r\n\r\n\r\n","description":"","footnote":"\r\n( 66 ) . ذكر عن جعفر الصادق فى قوله « الحمد لله » قال : من حمده بصفاته كما وصف نفسه فقد حمده . لان الحمد حاء و ميم و دال .\r\nفالحاء من الوحدانية و الميم من الملك و الدّال من الديمومية . فمن عرفه بالوحدانيّة و الدّيموميّة و الملك فقد عرفه ( همان ، ص 22 ) .\r\n( 67 ) . « ن و القلم » قال جعفر : نون هو نور الأزليّة الّذى اخترع منه الأكوان كلها فجعل ذلك لمحمّد صلعم . فلذلك قيل له « و انّك لعلى خلق عظيم » ، الى على النّور الّذى خصّصت به فى الازل ( همان ، ص 59 ) .\r\n( 68 ) . بلاشر ، مقدّمه ، ص 147 .\r\n( 69 ) . حكى عن جعفر بن محمد انّه قال : كتاب اللّه على اربعة اشياء : العبارة و الاشارة و اللّطائف و الحقائق . فالعبارة للعوام و الاشارة للخواصّ و اللطائف للاولياء و الحقائق للانبياء ( مجموعهء آثار سلمى ، ص 21 ) .\r\n( 70 ) . . . و على قدر المحبة و صفاء الذكر و وجود القرب يقع التفاوت فى الفهم ( نقل از سرّاج ، كتاب اللّمع ، ص 89 ) .\r\n( 71 ) . به نقل از ماسينيون ، مصائب ، ص 593 .\r\n","page_name":" 138 ","page_number":154},
  {"content":"\r\n\r\n\r\nج . ساختار تجربه\r\nدومين چيزى كه در آن صوفيان اهل سنّت بسيار به تفسير منسوب به امام جعفر صادق ( ع ) مديون‌اند راجع است به خود ساختار تجربهء عرفانى و مراحلى كه راه منتهى به خدا با سلوك درونى را مشخص مىكند .\r\nپايان اين سفر روحانى رؤيت وجه تابناك الهى است . امام جعفر صادق ( ع ) در تفسير آيهء 71 سورهء زخرف  وَ فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ  : در آنهاست هر چه نفسها آرزو كنند و چشمها از آن لذت ببرند ) آشكارا دو گونه لذّت ، لذّت جسمانى و لذّت روحانى ، باز مىشناسد .\r\nمىگويد : « چه فاصلهء بسيارى هست ميان آنچه نفوس آرزو مىكنند و آنچه چشمها از آن لذّت مىبرند ! همهء شادكاميها و شهوات و لذّاتى كه در بهشت هست در قياس با آنچه چشمها از آن لذت مىبرند مانند تر كردن انگشت در درياست . در حقيقت لذّات بهشت را حدّ و نهايتى است ، چه مخلوق است ، و حال آنكه چشمها در سراى باقى تنها آن گاه لذّت مىبرند كه در باقى جلّ و علا نظر كنند ! و امّا اين لذّت نه حدّى دارد ، نه نهايتى ، و نه قابل توصيف است . ميان رؤيت خدا و لذّات مخلوق موجود در بهشت تفاوت از خدا تا نعمتهاى اوست ، و اگر آدم مرتكب گناه شد تنها به سبب ترجيح دادن نعمت بر ولى نعمت بود . در تفسير آيهء 115 سورهء طه كه مىفرمايد :\r\n وَ لَقَدْ عَهِدْنا إِلى آدَمَ مِنْ قَبْلُ فَنَسِيَ  ( ما ، پيش از اين ، با آدم پيمان بستيم ، ولى او فراموش كرد ) ، امام جعفر صادق ( ع ) مىگويد : « ما با آدم پيمان بستيم كه ما را به هيچ روى فراموش نكند ، ولى او ما را فراموش كرد و مشتغل به بهشت شد . پس به ارتكاب عملى گرفتار آمد كه از آن نهى شده بود ، و گرفتار آمد ، زيرا نعيم او را از نظر به منعم بازداشت . پس ، از نعمت به بلا افتاد و از بهشت و نعيم آن رانده شد تا بداند كه نعيم در نزديك منعم بودن است نه در لذّت بردن از خوردن و نوشيدن . »\r\nدر حقيقت ، سرانجام دوگونه سلوك دينى دوگونه سعادت است كه امام جعفر صادق ( ع ) آنها را چنين وصف مىكند : « كسى كه از گناه مىترسد جايش در بهشت نعمتهاست . و كسى كه از خداى تعالى مىترسد پرده از برابر رويش برداشته مىشود تا حق را در همهء احوال مشاهده كند » « 72 » ( تفسير امام دربارهء  إِنَّ لِلْمُتَّقِينَ عِنْدَ رَبِّهِمْ جَنَّاتِ النَّعِيمِ ،  قلم ، 34 ) . ترس از گناه و پرهيز از آن باقى ماندن در محدودهء قانون وضعى و فراتر نرفتن از ظاهر لفظ است . كسانى كه به اين نوع سلوك دينى اكتفا مىكنند از خواستهاى جسمانى خود فراتر نمىروند ؛ سعادت آنها محدود به همان ارضاى خواهشهايشان در « جنّات نعيم » است . ديگران ، يعنى كسانى كه از خدا\r\n\r\n\r\n","description":"","footnote":"\r\n( 72 ) . من اتّقى الذّنوب كان مأواه جنّات النّعيم و من اتّقى الله تعالى كشف عنه الغطاء والحجب حتى يشاهد الحقّ جميع الاحوال ( مجموعهء آثار سلمى ، ص 59 ) .\r\n","page_name":" 139 ","page_number":155},
  {"content":"\r\n\r\nبراى خدا مىترسند ، از همين جهان در راهى گام مىنهند كه آنها را به فراتر از خواهشهايشان ، يعنى به ديدار الهى ، مىرساند . سعادت آنها ، در نزد امام صادق ( ع ) ، به ميوه‌هايى مىماند كه  لا مَقْطُوعَةٍ وَ لا مَمْنُوعَةٍ  ( واقعه ، 33 ) است ( نه منقطع مىشود و نه كس را از آنها باز مىدارند ) ؛ يعنى « آنها نه از معرفت و تأييد الهى محروم مىشوند - زيرا چنين محروميّتى آنها را هلاك خواهدكرد - و نه از تلذّذ از « مجاورت حق » بازداشته مىشوند ، زيرا بدون اين مجاورت آنها در خلأ تنهايى خواهند افتاد . » « 73 »\r\nامام صادق ( ع ) در اين متن دو منظرهء دنيوى و اخروى را در يك جا جمع كرده است تا پيوند ميان آنها را نشان‌دهد : آنهايى كه پاداششان زندگى در مجاورت حق ، يعنى برخوردارى از ديدار الهى خواهد بود كسانىاند كه ، در اين جهان ، به يمن تأييد خاصّ الهى از معرفت برخوردار بوده‌اند .\r\nمعرفت جايگاهى مركزى در تفكّر روحانى امام جعفر صادق ( ع ) دارد و احتمالا سرچشمه‌هاى اصلى اين « كلمهء كليدى » صوفيانه را ، كه از زمان ذوالنّون مصرى رواج مىيابد ، در تفسير امام بايد جستجوكرد . معرفت چيست ؟ به‌نظرمىآيد كه معرفت هم بنيان و هم قلهء بناى دين است ؛ آغاز و پايان راهى است كه به خدا منتهىمىشود . چنين وضع متناقضى به معنى آن است كه معرفت لفظى يك بعدى نيست ، بلكه چند بعدى است و بايد در سياقهاى مختلف كلامى كه اين لفظ در آنها به كار رفته است متوجه اين معنى بود .\r\nدر بادى امر ، معرفت نخستينى هست كه ريشه در فطرت دارد و حيات انسان ، من حيث طبيعت او ، مشروط به آن است : امام جعفر صادق ( ع ) در تفسير آيهء 143 سورهء اعراف (  قالَ رَبِّ أَرِنِي أَنْظُرْ إِلَيْكَ . . . )  ، در ضمن عبارت موجزى كه لبّ تعليم مشترك متكلّمان اسلامى در اين باره است ، مىگويد : « المعرفة من الفطرة . » اين « معرفت » كه مىتوان آن را به «  connaissance  » ترجمه‌كرد از خصايص انسان از جهت فطرت و سرشت اوست ، نه بيرون از قلمرو دين ، بلكه در درون آن ، به اين معنى ، معرفت ، در نزد امام ( ع ) در تقابل با خلقت است كه خصيصهء انسان به عنوان مخلوق و واقع در بيرون حوزهء دين است . امام ( ع ) مىگويد : « وقتى كه قرآن مىفرمايد  عِبادُ الرَّحْمنِ  ( فرقان ، 63 ) مقصود آن همهء مردم است ، از جهت خلقت نه از جهت معرفت ؛ ولى وقتى كه مىگويد  عِبادِي  ( حجر ، 42 ) تخصيص است در عبوديّت و معرفت . » اين معرفت در عقل جاى دارد و بىاثر است ، زيرا به قول امام ( ع ) « لا عقل يعرفه » : عقل خدا را\r\n\r\n\r\n","description":"","footnote":"\r\n( 73 ) . لم يقطع عنهم المعرفة و التّأييد و لو قطع ذلك عنهم لهلكوا و لا يمنعوا (  sic  ) من التّلذّذ بمجاورة الحق و لو منعوا عن ذلك لاستوحشوا ( همان ، ص 58 ) .\r\n","page_name":" 140 ","page_number":156},
  {"content":"\r\n\r\nنمىشناسد ( در تفسير آيهء 143 اعراف ) . « 74 »\r\nمعرفت ديگر كه ما آن را به  gnose  ترجمه مىكنيم در دل جاىدارد . « 75 » همان‌گونه كه شاهان چون به شهرها در آيند آن را ويران مىكنند ، معرفت نيز دل را تهى مىكند « تا جايى جز براى خداى تعالى نباشد » ( در تفسير آيهء 34 نمل ) . اين معرفت حياة باللّه ( در تفسير آيهء 24 سورهء انفال ) در دل رشد مىكند ، مانند درختى كه شاخه‌هايش تا حضرت الهى سر برمىكشد . « 76 »\r\nهمچنين مانند چشمه‌اى است كه دوازده چشمهء ديگر از آن مىزايد . امام صادق ( ع ) اين دوازده چشمه را ، با تأمل دربارهء سنگى كه موسى ( ع ) از آن آب براى قوم خود روان ساخت ، كشف مىكند :  وَ أَوْحَيْنا إِلى مُوسى إِذِ اسْتَسْقاهُ قَوْمُهُ أَنِ اضْرِبْ بِعَصاكَ الْحَجَرَ فَانْبَجَسَتْ مِنْهُ اثْنَتا عَشْرَةَ عَيْناً  : و چون قوم موسى از او آب خواستند به او وحى كرديم كه عصايت را بر سنگ بزن . از آن سنگ دوازده چشمه روان شد ( اعراف ، 160 ) :\r\n« از معرفت دوازده چشمه روان شد تا اهل هر مرتبه‌اى ، در مقام خود ، و به قدر خويش ، از يكى از چشمه‌ها بنوشند . اولين چشمه چشمهء توحيد است ، دوّم چشمهء عبوديت و سرور به آن ؛ سوّم چشمهء اخلاص ؛ چهارم چشمهء صدق ؛ پنجم چشمهء تواضع ؛ ششم چشمهء رضا و تفويض ؛ هفتم چشمهء طمأنينه و وقار ؛ هشتم چشمهء سخا و توكّل به خدا ؛ نهم چشمهء يقين ؛ دهم چشمهء عقل ؛ يازدهم چشمهء محبت ؛ و دوازدهم چشمهء انس و خلوت و آن چشمهء خود معرفت است كه از آن همهء اين چشمه‌ها جوشيدن مىگيرد . كسى كه از يكى از اين چشمه‌ها مىنوشد ، از حلاوت آن حظّ مىبرد و آرزوى چشمهء بالاتر مىكند ، و بدين گونه از چشمه‌اى به چشمهء ديگر مىرود تا به اصل مىرسد ؛ و چون به اصل رسيد ، در حق تحقق مىيابد . » « 77 »\r\nما اين متن را به تفصيل ترجمه كرديم زيرا شايان اهميت اساسى است . امام صادق ( ع ) در سطور آخر آن ساختار تجربهء عرفانى را كه صعود از چشمه‌اى به چشمهء ديگر است به وضوح نشان مىدهد ، و براى اين صعود دوازده مرحله تعيين مىكند كه از نظريّهء بسيار مشهور « مقامات » و « احوال » در عرفان اهل سنّت خبر مىدهد . معمولا اين نظريه را به ذوالنّون نسبت\r\n\r\n\r\n","description":"","footnote":"\r\n( 74 ) . متذكر مىشويم كه كلمهء عقل در نزد امام جعفر صادق ( ع ) دو معنى دارد ؛ يكى معنى كهن كه به موجب آن عقل مخالف هوى است ، چنان كه در تفسير  يَمْحُوا اللَّهُ ما يَشاءُ وَ يُثْبِتُ  : خدا هر چه را بخواهد محو يا اثبات مىكند ( رعد ، 39 ) مىگويد :\r\nاللّه يمحوا الهوى و يثبت العقل : خدا هوا را محو و عقل را اثبات مىكند ؛ و در معنى ديگر ، كه فلسفىتر است ، عقل در تقابل با دل قرار مىگيرد و به عنوان قوّهء شناخت گرفته مىشود ، در اين معنى مىتوان عقل را به  intellect  ترجمه‌كرد . اين معنى دوم را در نزد ترمذى قبلا در يادداشت شمارهء 20 آورديم .\r\n( 75 ) . امام صادق در تفسير آيهء 125 بقره مىگويد : جعل قلبك مقام المعرفة ( مجموعهء آثار سلمى ، ص 23 ) .\r\n( 76 ) . تفسير آيهء 11 الرّحمن ؛ متن آن در صفحهء 134 آمده است .\r\n( 77 ) . نگاه كنيد به : مجموعهء آثار سلمى ، ص 30 .\r\n","page_name":" 141 ","page_number":157},
  {"content":"\r\n\r\nمىدهند ، ولى متنى كه در بالا آورديم به روشنى نشان مىدهد كه اين اشتباهى بيش نيست ؛ كتابهاى قديمى صوفيه چيزى را به ذوالنّون نسبت داده‌اند كه خود او ، به عنوان « ناشر » تفسير منسوب به امام جعفر صادق ( ع ) ، فقط آن را منتشر كرده‌است ، نه اينكه آن را از پيش خود ساخته باشد . چند متنى كه از ذوالنّون روايت كرده‌اند ، از بابت ساختار تجربهء عرفانى ، به استوارى متن منقول بالا نيست . وانگهى اين متن منحصر به فرد نيست . دو قطعهء ديگر نيز هست كه فهرستى از مراتب تجربه به دست مىدهد . ترتيب و تعداد اين مراتب از فهرستى به فهرست ديگر فرق مىكند و اين نشان مىدهد كه اين تعليم در حال تكوين بوده و هنوز عناصر آن قطعيّت نيافته بوده است .\r\nنخستين اين قطعات كه قبلا ماسينيون آن را يافته‌بوده‌است « 78 » تفسيرى است دربارهء آيهء  تَبارَكَ الَّذِي جَعَلَ فِي السَّماءِ بُرُوجاً  ( فرقان ، 61 ) . امام جعفر صادق ( ع ) ، با توسّل به استعارهء « مطابقتها » ميان جهان هستى و دل آدمى ، مىگويد : خدا آسمان را به سبب بلندى آن « سماء » مىنامد و دل نيز « سماء » است ، چه با ايمان و معرفت تا بىحدّ و بىنهايت به بالا بر مىشود ، زيرا همچنانكه « معروف » را حدّى نيست ، « معرفت » به او را نيز حدّى نيست . « 79 » امام جعفر صادق ( ع ) ، پس از اين « مطابقت » ، مطابقت ديگرى ميان بروج دوازدهگانه و دوازده « برج » دل برقرار مىكند و مىگويد صلاح دل به يمن اين بروج برقرار مىماند ، همچنانكه دوام صلاح دارفانى و اهل آن ناشى از بروج دوازدهگانه است . اين بروج دل عبارت است از : ايمان ، معرفت ، عقل ، يقين ، اسلام ، احسان ، توكّل ، خوف ، رجا ، محبت ، شوق ، وله . « 80 »\r\nهمچنانكه در متن قبلى كه در آن از دوازده چشمه مطابق با دوازده مرتبه نام برده‌شده‌است ، در اينجا نيز رقم دوازده حفظشده‌است ، امّا از دوازده مرتبه چهار مرتبه ميان دو فهرست مشترك است . در مورد مراتب ديگر ، تفاوتها از مقولهء مباينت نيست ، بلكه تغييرى است در جهت غناى بيشتر ، زيرا از دو فهرست يكى ديگرى را تكميل‌مىكند .\r\n\r\n\r\n","description":"","footnote":"\r\n( 78 ) . مصائب ، ص 496 ، از روى عرايس‌البيان روزبهان بقلى ؛ همچنين نگاه‌كنيد به تحقيق ، ص 429 .\r\n( 79 ) . قبلا به كلمهء « معروف » كه امام جعفر صادق ( ع ) به جاى نام خدا ، به عنوان متعلق معرفت ، به كارمىبرد برخورديم .\r\nاين كلمه را بعدا خرّاز تكرار مىكند و مرتبا آن را در اشاره به خدا به كار مىبرد .\r\n( 80 ) . سمى السماء لرفعتها و القلب سماء لانه يسمو بالايمان و المعرفة بلا حدّ و لا نهاية . كما انّ المعروف لا حدّ له كذلك المعرفة به لا حدّ لها . و بروج السماء مجارى الشمس و القمر و هم الحمل و الثّور و الجوزاء و السّرطان و الاسد و السنبلة و الميزان و العقرب و القوس و الجدى و الدلو و الحوت . و فى القلب بروج و هو برج الايمان و برج المعرفة و برج العقل و برج اليقين و برج الاسلام و برج الاحسان و برج التوكّل و برج الخوف و برج الرجاء و برج المحبّة و برج الشرق و برج الوله . فهذه اثنا عشر برجا بها دوام صلاح القلب كما ان الاثنى عشر برجا من الحمل و الثور الى آخر العدد بها صلاح دار الفانية و اهلها ( مجموعهء آثار سلمى ، ص 46 ) .\r\n","page_name":" 142 ","page_number":158},
  {"content":"\r\n\r\nامام صادق ( ع ) ، در قطعهء دوّم ، نه از « چشمه‌ها » و « بروج » ، بلكه از « انوار » سخن مىگويد و از آن ميان چهل نور بر مىشمرد . اين انوار همه از انوار حق كه ذكر آن در آيهء  اللَّهُ نُورُ السَّماواتِ وَ الْأَرْضِ  ( نور ، 35 ) آمده است نشأت مىكند و ميان مؤمنان به تفاوت تقسيم شده است ؛ مؤمنان ، بعضى كمتر و بعضى بيشتر ، به تناسب حال خود ، از آنها برخوردار مىشوند ؛ و تمامى آنها تنها به مصطفى ( ص ) داده شده است : در حقيقت تنها اوست كه شرايط عبوديت و محبّت را در خود متحقّق ساخته است .\r\nنخستين اين انوار نور « حفظ قلب » و آخرين آنها نور « هويّت الهى » است . سى و هشت نور ديگر عبارت است از انوار خوف ، رجاء ، حبّ ، تفكّر ، يقين ، تذكّر ، نظر ، علم ، حيا ، حلاوت ايمان ( اسلام ) ، احسان ، نعمت ، فضل ، « آلاء » ، كرم ، لطف ، قلب ، احاطه ، هيبت ، حيرت ، حيات ، انس ، استقامت ، استكانت ، طمأنينه ، عظمت ، جلال ، قدرت ، قوّت ، الوهيّت ، وحدانيّت ، فردانيّت ، ابديّت ، سرمديّت ، ديموميّت ، ازليّت ، بقاء ، كلّيّت .\r\nهر چند امام صادق ( ع ) مىگويد كه همهء انوار ناشى از انوار حق‌اند ، با اين همه ، در درون اين فهرست انوار دو مقوله مىتوان باز شناخت . بعضى از آنها به ساختار روانى مؤمن مربوطاند و از خود وجدان به عنوان موجبات « نورانى » كه وجدان را از درون تحت تأثير قرار مىدهند سرچشمه مىگيرند . بنابراين ، حفظ قلب ، خوف و رجاء ، حبّ ، تفكّر ، يقين ، تذكّر ، نظر به يارى نور علم و جز اينها « انوار » ىاند كه فعاليت وجدان مذهبى را ، به عنوان وجدان انسانى ( كه در ريشهء خود به نور حق ، يعنى « نور السموات و الارض » ، هدايت مىشود ) تحت تأثير قرار مىدهد .\r\nدر مقابل ، انوار ديگر رابطهء بىواسطه‌ترى با خدا دارند ، از اين جهت كه اين دسته از انوار انسان را از صفات خدا روشن مىكنند ، يا درست‌تر بگوييم ، از اين جهت كه اين صفات الهى در انسان باز مىتابند و وجدان او را روشن مىكنند ، مانند جسمى نورانى كه در آينه‌اى باز مىتابد و آن را روشن مىكند . در ميان اين دسته از انوار مىتوان از انوارى كه مربوط به هيبت ، عظمت ، الوهيّت ، وحدانيّت ، فردانيّت ، بقا و هويّت الهى است نام برد . هر يك از اين صفات « نور » ى است براى انسان ، به اين معنى كه اين صفات انسان را دربارهء رابطه‌اش با خدا روشن‌مىكنند و هربار رفتارى مناسب در برابر هر يك از اين صفات را به او القا مىكنند . اين صفات ديگر متعلّق بحث و فحص ، چنان كه در نزد متكلّمان عقلى مذهب مىبينيم ، نيستند بلكه ، به قول امام صادق ( ع ) ، « مشرب » اند ، يعنى نوشيدنگاهىاند كه در آن عمل انسانى ، با يافتن نور خود ، نحوهء وجودى خود را نيز ، كه تحقّق خود در خدا با يافتن حقيقت خويش است ( تحقّق بالحقّ ) ، مىيابد ، در اينجا نيز در تفسير منسوب به امام صادق ( ع ) سابقهء\r\n\r\n","description":"","footnote":"","page_name":" 143 ","page_number":159},
  {"content":"\r\n\r\nتعليم روحانى بسيار پربارى را بازمىشناسيم كه بعدها اشكال بيانى متعدّدى به خود مىگيرد ، ولى مىتوان جوهر آن را در عبارت مشهور « تخلّق باخلاق اللّه » ، يعنى اتّصاف به صفات الهى ، خلاصه كرد .\r\nچنان كه گفتيم ، امام صادق ( ع ) تنها محمد مصطفى ( ص ) را جامع جميع اين انوار مىداند : « او نور است و نور پروردگارش فراراه اوست » . ديگر مؤمنان بيش و كم از اين نور متمتّع‌اند و در خود اين يا آن صفت الهى را باز مىسازند . در صفحات بعد ، بر سر شخصيّت پيغمبر ( ص ) ، آن گونه كه امام آن را معرفى مىكند ، بازمىگرديم . امّا در اينجا بايد بر سخنان او دربارهء مؤمنان درنگ كنيم . امام بارها بر وجود سلسله مراتبى ميان مؤمنان تأكيد كرده است ، و اين فكرى محورى در تصوّف اهل سنّت است . البته اسلام ساختارى از نوع ساختار كليسايى مبتنى بر سلسله مراتب كشيشى نمىشناسد . ولى امام جعفر صادق ( ع ) و پس از او اهل تصوّف ساختارهايى از نوعى سلسله مراتب مبتنى بر معرفت وارد اسلام كرده‌اند . همچنانكه قرآن در عين حال عبارت و اشارت و لطايف و حقايق است ، مؤمنان نيز ، بر حسب آنكه به كدام يك از اين وجوه قرآن مربوط باشند ، عوام ، خواصّ ، اوليا ، و انبياء گفته مىشوند . عوام مؤمنان تنها لفظ قرآن را درمىيابند و از « عبارت » يعنى زيبايى بيان آن محظوظ مىشوند . بنابراين ، در اينجا بايد ، نه از « معنى » ظاهرى قرآن ، بلكه از ظواهر لفظ ، يعنى سبك بيان قرآن ، سخن گفت .\r\nفراتر از عوام مؤمنان خواصّ جاى دارند كه از عبارت به « اشارت » پى مىبرند ؛ اين بدان معنى است كه آنها در لفظ و سبك متوقّف نمىمانند ، بلكه ، از طريق آنها ، به چيز ديگرى رهنمون مىشوند . اين چيز ديگر ممكن است تنها متعلّق معرفتى باشد و در اين صورت اشاره‌اى باشد به رمزى شناخته ، ولى همچنين ممكن است لطيفه‌اى يا رمزى باشد حاصل تجربهء درونى كه مؤمن از قرائت قرآن كسب مىكند ، مانند ميوه‌اى راز آميز كه خداوند تنها به اولياء خود عطا مىفرمايد .\r\nو بالأخره ، فراتر از همه « حقايق » است ؛ حقايق تأليفى است از متعلّق معرفت و تجربهء درونى كه در عين حال هم حقيقت است و هم واقعيّت : حقيقت لطايف و واقعيت اشارت . محمّد ( ص ) ، كه هم خاصّ است و هم ولىّ ، تنها كسى است كه اسرار اين حقايق قرآنى را مىداند ؛ او فوق خاصّان و اولياء است ؛ او پيامبر است .\r\nاين سلسله مراتب مؤمنان را امام صادق ( ع ) در خود قرآن مىيابد ، نه تنها در آيهء  وَ ما مِنَّا إِلَّا لَهُ مَقامٌ مَعْلُومٌ  ( صافّات ، 164 ) ، بلكه همچنين و مخصوصا در آيهء  فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ بِإِذْنِ اللَّهِ  ( فاطر ، 32 ) . امام مىگويد : « همهء « مؤمنان » و « اصفياء » ، « با وجود تفاوت مقاماتشان » ، داخل در « جنّات عدن » ( فاطر ، 33 ) مىشوند . » با اين همه ، خدا نخست از « ظالمان به نفس خود » نام‌مىبرد تا نشان‌دهد كه آنها جز به كرم او مقرّب درگاه او نتوانند شد ، و\r\n\r\n","description":"","footnote":"","page_name":" 144 ","page_number":160},
  {"content":"\r\n\r\nظلم هيچ اثرى در انتخاب الهى ( اصطفائيّة ) ندارد . آن‌گاه نوبت « مقتصدين » مىرسد كه ميان خوف و رجاء جاى دارند ، و سپس به « سابقين » مىانجامد ، براى اينكه كسى خود را از « مكر » خدا ايمن نپندارد . « 81 »\r\nاين متن از دو جهت مهمّ است . نخست از اين جهت كه تفسير امام جعفر صادق ( ع ) در اينجا مبدأ تفصيلات متعدّد صوفيانه دربارهء موضوع طبقات سه‌گانهء مؤمنان است . بايزيد بسطامى مىگويد : « ظالم در قلمرو علم است ، مقتصد در قلمرو معرفت و سابق در قلمرو جذبه . » ترمذى مىگويد : « ايمان براى ظالم است ، معرفت براى مقتصد و حقيقت براى سابق . »\r\nجنيد مىگويد : « ظالم خدا را براى خودش دوست دارد ؛ مقتصد او را براى خود او دوست دارد ، و سابق خواست خود را در هر آنچه خدا براى او مىخواهد فنا مىكند . » « 82 »\r\nاز جهت ديگر ، اهميّت تفسير امام جعفر صادق ( ع ) در اين است كه مشابهتى ميان طبقات سه‌گانهء مؤمنان و قواى سه‌گانهء روانى ، يعنى نفس و قلب و روح ، برقرار مىكند . مىگويد :\r\n« نفس ظالم است ، قلب مقتصد است و روح سابق . « 83 » آن كه با نفس خود به جهان نظر مىكند ظالم است ؛ آن كه با قلب خود به آخرت نظر مىكند مقتصد است و آن كه با روح خود به خدا نظر مىكند سابق است . » در اينجا نيز تأثير امام در صوفيه آشكار است . سلمى دو متن ذكر مىكند كه گويندگان آنها معلوم نيست ؛ يكى از آنها مىگويد : « ظالم آن است كه نفسش بر قلبش غلبه دارد ؛ مقتصد آن است كه قلبش بر نفسش غلبه دارد ؛ و سابق آن است كه نفس و قلبش تحت حفظ خداست » ؛ متن دوم نزديك‌تر به سخن امام جعفر صادق ( ع ) است : « ظالم نفس است ، زيرا با خدا انس نمىگيرد ؛ مقتصد قلب است ، زيرا هر لحظه به رنگى درمىآيد ؛ سابق روح است كه هرگز در نظارهء الهى غايب نيست » . « 84 »\r\nمىبينيم كه تا چه اندازه تأثير امام جعفر صادق ( ع ) در متون صوفيانه مشهود است . امام چه در روش تفسير و چه در جفر و چه در تحليل ساختارهاى تجربهء عرفانى استاد راستين تصوّف\r\n\r\n\r\n","description":"","footnote":"\r\n( 81 ) . قال جعفر فى قوله تعالى « فمنهم ظالم لنفسه و منهم مقتصد و منهم سابق بالخيرات » قال : فرق اللّه تعالى المؤمنين ثلاث فرق سماهم مؤمنين اوّلا ثم سماهم عبادنا فاضافهم الى نفسه تفّضلا منه و كرما ؛ ثم قال « اصطفينا » جعلهم كلهم اصفياء مع علمه بتفاوت مقاماتهم ثم جمعهم فى آخر الآية بدخول الجنّة فقال «  جَنَّاتُ عَدْنٍ يَدْخُلُونَها  » ثمّ بدأ بالظّالمين اخبارا انّه لا يتقرب اليه الّا به صرف كرمه . فان الظّلم لا يؤثر فى الاصطفائيّة . ثم ثنّى بالمقتصدين لانهم بين الخوف و الرجاء ، ثم ختم بالسابقين لئلّا يأمن احد مكره ( همان ، ص 50 ) .\r\n( 82 ) . همهء اين نقل قولها مأخوذ از سلمى ، حقائق التفسير ، در تفسير آيهء 32 فاطر است .\r\n( 83 ) . النفس ظالمة و القلب مقتصد و الرّوح سابق . من نظر بنفسه الى الدنيا فهو ظالم و من نظر بقلبه الى الآخرة فهو مقتصد و من نظر بروحه الى الحق فهو سابق ( مجموعهء آثار سلمى ، ص 51 ) .\r\n( 84 ) . سلمى ، حقائق التفسير ، در تفسير آيهء 32 فاطر .\r\n","page_name":" 145 ","page_number":161},
  {"content":"\r\n\r\nجلوه‌گر مىشود . از اوست كه قرائت نوى از قرآن پديد مىآيد كه گفتگويى است دائمى ميان تجربهء شخصى و متن مقدّس قرآن .\r\n\r\nد . پيامبران ، شخصيتهاى تجربه\r\nمىدانيم كه پيامبرانى كه قرآن از آنها ياد مىكند ، بعضى متعلق به تاريخ توراتىاند و بعضى ديگر متعلق به گذشتهء افسانه‌اى اقوام عرب . ولى در هر حال ، قرآن در روايت رسالت اين پيامبران جابه‌جايى يكسانى به كارمىبرد . به اين معنى كه آنها را از تاريخ واقعى برمىكند و بازيگران ماجرايى مىكند كه بيرون از زمان معيّن مىگذرد و پيوسته تكرار مىشود . اين كه آنها در چه زمانى و در چه مكان غير مذهبيى زيسته‌اند چندان مهم نيست ؛ يا بهتر بگوييم آنها زندگيى جز آنچه روايت قرآنى به آنها مىدهد ندارند ؛ به قسمى كه ذهن اسلامى شخصيتهاى توراتى را ، نه به عنوان شخصيتهاى تاريخ - تاريخ به معنى تسلسل زمانى وقايع اينجهانى - ، بلكه به عنوان بازيگرانى درمىيابد كه به خواست الهى ، پس از تكرار نقشى واحد ، پيدا و ناپيدا مىشوند .\r\nابراهيم ، موسى يا عيسى ( ع ) متعلق به همان زمينه‌اىاند كه عاد و صالح و گوسالهء سامرى به آن تعلّق دارند : آنها براى ذهن اسلامى فقط در « قصص » يعنى در داستانهاى مذهبى وجود دارند .\r\nمحمّد ( ص ) با گسستن از يهوديان و مسيحيان به تاريخ پايان داده و اخبار را جانشين آن كرده است . تأمّل او دربارهء « اخبار الاوّلين » به هيچ اطّلاع تاريخيى راجع نيست ، و چنان كه مفسّران متذكّر شده‌اند ، محمد ( ص ) از طريق وحى از گذشته آگاه مىشود ، و گذشته قصّه‌اى عبرت آموز و در جهت رسالتى است كه او بايد ابلاغ‌كند .\r\nنتيجهء چنين گسستى از جهت تفسير اسلامى بسيار مهم است : تفسير اسلامى به سبب آنكه راجع به شخصيتهاى توراتى از طريق « قصص » است اعتنايى به هيچ تحقيق تاريخيى دربارهء آنها ندارد و دقيقا به صورت « قصص الانبياء » يعنى به صورت انبوهى از قصّه‌ها و اخبار خياليى درآمده‌است كه هيچ پيوندى با تاريخ واقعى جهان غير مذهبى ندارد . ويرانه‌هاى نينوا يا بابل هيچ چيز به مفسّر مسلمان نمىآموزد ، اور دركلده براى او هيچ پيوندى با ابراهيم ، و اهرام هيچ ارتباطى با تاريخ بنىاسرائيل ندارد ؛ هيچ مفسّرى هرگز توجّهى به باستان شناسى نداشته است ، زيرا سنگها نمىتوانند هيچ نكته‌اى از « اخبار » ى را كه شخصيتهاى آن هيچ « وجودى در جهان » نداشته‌اند روشن كنند . اين است مشكل ذهن تفسيرى در اسلام ، زيرا از واقعيت گسسته و با تاريخ واقعى بيگانه است و دائم به « اخبار گذشته » حواله مىدهد .\r\nچگونه صوفيان از اين مشكل ، از اين پيوستگى با جهان افسانه ، رسته‌اند ؟ با اين كار كه تاريخى واقعى يعنى تاريخ سير روحانى خود را جانشين جهان افسانه‌اى « قصص الأنبياء »\r\n\r\n","description":"","footnote":"","page_name":" 146 ","page_number":162},
  {"content":"\r\n\r\nكرده‌اند . آنها در تأمّل خود دربارهء قرآن ، شخصيّتهاى نبوى را نخستين نمونه‌هاى تجربهء عرفانى يا شخصيّتهاى وجدان مذهبى يافته‌اند . آنچه آنها در « اخبار الاوّلين » مىخوانند اخبار نيست ، بلكه « عبرت » است ، تعليمى دربارهء روابط ميان خدا و انسان است . از اين رو ، در ابراهيم شخصيتى مىبينند كه خدا او را مىآزمايد ، و او از بوتهء آزمايش وفادار و نخستين نمونهء دوستى با خدا بيرون مىآيد و موسى را نمايندهء تجربهء روحانى همسخنى با خدا مىيابند ، و قس على هذا .\r\nو امّا در تفسير منسوب به امام جعفر صادق ( ع ) است كه اين درونىسازى شخصيتهاى نبوى آغازمىشود ، دو تن از اين پيامبران براى او جالب توجه‌اند : موسى ( ع ) و محمّد ( ص ) .\r\n\r\n1 . موسى ، شخصيّت شطح\r\nبالاتر ديديم كه ، از زمان مقاتل ، تأمّل اسلامى به جنبهء عرفانى داستانهاى قرآنى مربوط به موسى ( ع ) ارج مىنهاد . مع الوصف ، مقاتل در توصيف جنبهء « شگفت انگيز » زندگى موسى از سطح تخيّل فراتر نمىرود . به عكس ، امام جعفر صادق ( ع ) تفسير خود را از تخيّل تهى مىكند و درست در مركز تجربهء مذهبى موسى ، يعنى تجربهء ديدار با خدا در سخن ، جاى مىگيرد .\r\nدر حقيقت دو نوع ديدار هست : در درخت آتش ، و سپس در سينا . ديدار اوّل به امام جعفر صادق ( ع ) امكان مىدهد كه نخست بر شرايطى كه ديدار را ممكن ساخت تأكيد كند ، شرايطى كه اشاره به آن را در آيات 22 تا 24 سورهء قصص مىخواند : (  وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ  ) : و چون روى به جانب مدين نهاد ، گفت شايد پروردگار من مرا به راه راست هدايت كند ( قصص ، 22 ) . امام جعفر صادق ( ع ) توضيح مىدهد كه : پس دو توجّه هست ، توجّه به « وجه » ( روى ) و توجّه به دل : با توجّه به وجه موسى به جانب مدين مىرود و با توجّه به دل به جانب پروردگار خود مىرود كه موسى ( ع ) از او طالب هدايت است : « و هر كه به كلّى روى به خداى تعالى آورد ، خداى تعالى او را به آرزويش مىرساند . » اين توجّه به دل نخستين شرطى است كه سبب شد كه « خداى تعالى موسى را بزرگ گرداند » . « 85 »\r\nشرط دوّم در سخنانى ديده‌مىشود كه موسى ( ع ) با رسيدن به « آب مدين » ( قصص ، 23 ) بر زبان مىآورد :  فَقالَ رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ  : پس گفت : پروردگارا ، من به نعمتى كه برايم مىفرستى نيازمندم ( قصص ، 24 ) . امام ( ع ) متذكّر مىشود كه اين نياز فقرى را نشان مىدهد كه موسى ( ع ) در برابر خدا در خود احساس مىكند : « من به تو نيازمندم و از تو طلب مىكنم كه\r\n\r\n\r\n","description":"","footnote":"\r\n( 85 ) . قال جعفر : توجّه بوجهه الى ناحية مدين و توجّه بقلبه الى ربّه طالبا منه سبيل الهداية فاكرمه اللّه تعالى بالكلام . و كلّ من اقبل على اللّه تعالى بالكلّيّة فانّ اللّه تعالى يبلغه مأموله ( نقل از مجموعهء آثار ابو عبد الرحمن سلمى ، جلد اول ، گردآورى نصرالله پورجوادى ، ص 49 - م . ) .\r\n","page_name":" 147 ","page_number":163},
  {"content":"\r\n\r\nنيازم را به خود افزون كنى ، زيرا هيچ چيز نمىتواند سبب شود كه من از تو مستغنى شوم . » « 86 »\r\nالبتّه موسى دل خود را متوجّه خدا كرده بود ، ولى اين توجّه فقط در تجربهء فقر مؤثّر شد ، هنگامى كه دلش حقيقتا « فقير » ، يعنى تهى از همهء مخلوقات ، از جمله كرامات و آيات الهى ، شد و فقط نيازمند خدا گرديد . «  فَاخْلَعْ نَعْلَيْكَ  : پاى افزارت را بيرون كن » ( طه ، 11 ) دقيقا نماد همين قطع از ماسوى ( قطع العلائق ) است . اين فرمان را خدا هنگامى به موسى مىدهد كه موسى در حضور خداست ، زيرا ، چنان كه ديديم ، معرفت يعنى ديدار با خداست كه موجب انقطاع نهايى مىشود .\r\nو قطع از ماسوى را كامل مىكند .\r\nامام جعفر صادق ( ع ) در تحليل اين ديدار در درخت آتش كه در آن موسى « نور را به صورت آتش ديد » به جزئيّات بديع محيط بر آن اعتنايى ندارد و يكسر متوجّه نكتهء اساسى يعنى خطاب خدا به موسى مىشود كه قرآن آن را با اين تعبير بيان مىفرمايد :   فَلَمَّا أَتاها نُودِيَ يا مُوسى إِنِّي أَنَا رَبُّكَ   : اى موسى ، منم ، من ، پروردگار تو ( طه ، 11 و 12 ) . امام اين آيه را ، به صورت گفتگويى با موسى ، چنين تفسير مىكند :\r\n« از موسى عليه السلام پرسيدند كه از كجا دانستى كه ندا نداى حق است ؟ گفت : از اينجا كه ندا مرا فانى كرد و در خود فرو برد ، چنان كه گويى هر مويى از تنم مخاطب ندا از جميع جهات است ، و گويى خود به ندا جواب مىدهد . پس هنگامى كه انوار هيبت خدا مرا در خود فرو برد و انوار عزّت و جبروتش مرا احاطه‌كرد ، دانستم كه از جانب حق مخاطب شده‌ام . و چون نخستين كلمهء خطاب « انّى » ( منم ) و در پى آن « انا » ( من ) بود ، دانستم كه به احدى جز حقّ نمىسزد كه از خود در عين حال با دو لفظ متتابع خبر دهد . پس در دهشت افتادم و اين محلّ فنا بود . آن‌گاه گفتم : انت ، انت الّذى لم تزل و لا تزال ( تو ! تو آنى كه جاودانى و جاودان خواهى ماند ) و موسى را نه مقام آن است كه با تو سخن بگويد و نه جرأت آن ، مگر آنكه تو با بقاء خود او را بقا دهى و با صفت خود او را صفتى دهى . تو هم مخاطبى و هم مخاطب ، پس گفت : جز من كسى نمىتواند حامل خطاب من باشد و جز من كسى نمىتواند به من پاسخ دهد ، من هم متكلّمم و هم مكلّم ، و تو در اين ميانه شبحى بيش نيستى كه خطاب در تو واقع مىشود . » « 87 »\r\n\r\n\r\n","description":"","footnote":"\r\n( 86 ) . فقير اليك طالب منك زيادة الفقر اليك لانّى لم استغن عنك بشىء سواك ( همانجا ) .\r\n( 87 ) . قيل لموسى عليه‌السّلام كيف عرفت ان النداء هو نداء الحق ؟ فقال لانّه افنانى و شملنى و كأنّ كلّ شعرة منّى كانت مخاطبا بنداء من جميع الجهات و كانها تعبر من نفسها بجواب . فلمّا شملتنى انوار الهيبة و احاطت بىانوار العزّة و الجبروت علمت انّى مخاطب من جهة الحق . و لما كان اوّل الخطاب « انّى » ثمّ بعده « انا » علمت ليس لاحد يخبر عن نفسه باللّفظتين جميعا متتابعا الا الحق . فادهشت و هو كان محلّ الفناء . فقلت انت انت الّذى لم تزل و لا تزال ليس لموسى معك مقام و لا له جرأة الكلام الّا ان تبقيه ببقائك و تنعته بنعتك فتكون انت المخاطب و المخاطب جميعا فقال : لا يحمل خطابى غيرى و لا يجيبنى سواى و انا المتكلّم و انا المكلّم و انت فى الوسط شبح يقع بك محلّ الخطاب ( همان ، ص 42 ) .\r\n","page_name":" 148 ","page_number":164},
  {"content":"\r\n\r\nاهميت و غناى اين قطعه از نظر هيچ يك از متخصّصان عرفان اسلامى پوشيده نيست . ما در اينجا نه تنها با يكى از كهن‌ترين تحليلهاى تجربهء عرفانى ، بلكه ، علاوه بر آن ، با يكى از روشن بينانه‌ترين آنها سر و كار داريم . پرسشى كه از موسى ( ع ) مىكنند از همان آغاز ما را در مركز مسئله جاى مىدهد : چگونه صوفى مىتواند تشخيص دهد كه ندايى كه در گوش دل مىشنود نداى حق است ؟ در حقيقت تجربه در همان زبانى زاده مىشود كه تجربه خود آن را مىزايد . اين زبان ، اين الفاظى كه صوفى در درون خود به زبان آمدن آن را مىشنود از كيست ؟\r\nآيا نداى خود وجدان است يا اينكه خداست كه سخنانى در وجدان پديد مىآورد كه محلّ ظهور آنها فقط همان وجدان است ؟ موسى به اين پرسشها نه با استناد به معجزهء بيرونى درختى كه شعله مىكشد امّا نمىسوزد ، بلكه با تحليل خود واقعهء تجربه ، آن گونه تجربه‌اى كه وجدان حاصل كرده است ، پاسخ مىدهد . نخست سخن خدا با هيبت و جبروت نور خود او را فرو مىگيرد ، نورى كه چنان در عمق وجود او راه مىيابد كه او آثار آن را در جسم خود حس مىكند . احساس مىكند كه حتى موهايش مخاطب ندا و ناگزير از پاسخ دادن به آن‌اند . وانگهى سخنى كه موسى مىشنود ، با محتواى خود ، نشان مىدهد كه ممكن نيست جز سخن خدا باشد .\r\nعبارت « انّى انا » منم ، من ( (  CS  ) ) به صورت اثبات مطلق خود جلوه مىكند ؛ و اين امتياز غير قابل انتقال خداست كه مىتواند اين دو كلمهء انّى انا را با هم به كار برد . مطلق بودن چنين اثباتى با چنان قوّتى در موسى ( ع ) تأثير مىكند كه او را به دهشت مىافكند و اين دهشت به حدّىاست كه او را از خود فانىمىكند و اين فنا به معنى نابودى وجدان يا آگاهى نيست ، بلكه به معنى از دست دادن آگاهى از خود در آگاهى از همان كسى است كه او را به دهشت مىافكند .\r\nيعنى خدا كه سخن مىگويد . اين مفهوم سخنى است كه موسى ( ع ) در آن وقت بر زبان مىآورد : « انت انت الّذى لم تزل و لا تزال » ، سخنى كه در آن آگاهى « انّى انا » را تصديق مىكند و آن را به خدا باز مىگرداند . موسى ( ع ) مىافزايد : « و موسى را نه مقام آن است كه با تو سخن بگويد و نه جرأت آن » . آگاهى نفى خود را تصديق مىكند ، و اين نفى آن را به سكوت وامىدارد : ديگر هر سخنى كه در آگاهى به وجود مىآيد از آگاهى نيست ، از خداست .\r\nولى براى اينكه خدا در آگاهى سخن بگويد ، بايد كه آن را با بقاى خود بقا دهد تا بازگشت آن به بقا نه بازگشت به « نحوهء وجودى » طبيعى ، بلكه دگرگونى اساسيى باشد كه آن را به « نحوهء وجودى » الهى ببرد : تنعته بنعتك درست به همين معنى تغيير ماهيّت صفات انسانى به صفات الهى است . آگاهى از فناى خود به وجود خدا مىرسد ، يا بهتر بگوييم به ذات خدا مىرسد ، زيرا ديگر چيزى جز آگاهى محض خدا نيست . به همين سبب است كه از آن پس خدا در آن « در عين حال هم مخاطب است و هم مخاطب » ، « هم متكلّم است و هم مكلّم : هم كسى است\r\n\r\n","description":"","footnote":"","page_name":" 149 ","page_number":165},
  {"content":"\r\n\r\nكه خطاب مىكند و هم كسى است كه روى خطاب با اوست » ؛ آگاهى فقط محلّ خطاب است و خطاب در آن واقع مىشود ، بىآنكه بتواند در برابر آن تاب آورد يا در آن دخالت كند ؛ آگاهى در اين ميان شبحى بيش نيست .\r\nو امّا اين تجربه درست همان است كه صوفيان آن را با نام اصطلاحى آن « شطح » مىخوانند . « 88 » موسى ( ع ) در خود « انّى انا ربّك » مىشنود ، بسطامى « سبحانى ! » مىگويد و حلّاج « انا الحق » ، ولى پديده در همهء آنها يكى است ؛ در هر يك از اين حالات فاعل جمله نه موسى است ، نه بسطامى ، نه حلّاج ، بلكه خداست كه در آگاهى انسانى و از طريق آگاهى انسانى سخن مىگويد . بسطامى شايد تفسير امام جعفر صادق ( ع ) را نمىشناخته است ، ولى حلّاج مطمئنّا متن امام جعفر صادق ( ع ) را در خاطر داشته است هنگامى كه قطعهء « فوق العاده مهمّ » ( ماسينيون ) ى را مىنوشت كه در آن اين جمله را مىخوانيم : « انا انا ، و لا نعت : من « من‌ام » و ديگر صفتى نيست » « 89 » يا هنگامى كه چنين مىسرود :\r\nميان من و تو « منم » ( انّى ) ى هست كه مرا عذاب مىدهد ، آخر بردار از ميان ما با « منم » خود « منم » مرا ! « 90 » لااقل استمرار مستقيمى هست ميان نحوهء تفسير امام جعفر صادق ( ع ) دربارهء تجربهء موسى ( ع ) كه او آن را تجربهء خطاب الهى مىداند و قطعاتى كه در آن حلّاج تجربهء شطحى خود را بيان مىكند . جاى شگفتى است كه ماسينيون از اين مطلب غفلت كرده و تأثير امام جعفر صادق ( ع ) را در حلّاج محدود به اقتباس چند اصطلاح و چند تعبير از او دانسته است . « 91 »\r\nديدار دوّم موسى با خدا ديدار در كوه سيناست . امام جعفر صادق ( ع ) متذكّر مىشود كه اين ديدار « بيرون از حدود و رسوم شرايط جسمانى بشرى » ( « خارجا عن رسوم البشريّة » ) صورت مىگيرد ، به قسمى كه موسى ( ع ) « شنيد آنچه شنيد از پروردگار خود بيرون از خود و علم خود . . . و اين دليل است بر اينكه منازل ربوبيّت بيرون از رسوم بشريت است » . « 92 » در حقيقت ،\r\n\r\n\r\n","description":"","footnote":"\r\n( 88 ) . ماسينيون آن را به  loc utiontheopatique  ترجمه كرده است ؛ نگاه كنيد به : تحقيق ، ص 117 تا 120 ؛ مصائب ، ص 521 تا 532 ، 914 و 915 .\r\n( 89 ) . مصائب ، ص 521 .\r\n( 90 ) . نگاه كنيد همچنين به قطعهء بلند مربوط به آيهء 143 سورهء اعراف ( تحقيق ، ص 369 ) كه در آن تأثير امام جعفر صادق ( ع ) كاملا آشكاراست .\r\n( 91 ) . نگاه‌كنيد به كوشش او در تفسير تاريخى « انا الحق » كه در آن هيچ مراجعه‌اى به امام جعفر صادق ( ع ) نشده است :\r\nكتاب الطّواسين ، ص 173 تا 184 . مقايسه كنيد همچنين با : مصائب ص 472 ، 496 .\r\n( 92 ) . حتّى سمع ما سمع من ربّه من غير نفسه و علمه . . . دليلا بذلك على انّ منازل الربوبيّة خارج عن رسوم البشريّة ( مجموعهء آثار ابو عبدالرحمن سلمى ، در تفسير اعراف ، ص 29 - م ) .\r\n","page_name":" 150 ","page_number":166},
  {"content":"\r\n\r\nموسى در ديدار با خدا « غايب از خود و فانى از صفات خود » « 93 » بود ، درست همان گونه كه در ديدار در درخت آتش . همهء اين توضيحات به روشنى نشان مىدهد كه براى امام جعفر صادق ( ع ) ، ديدار موسى ( ع ) با خدا در سينا واقعه‌اى « عرفانى » است كه موسى آن را به صورت تجربه‌اى عرفانى درمىيابد . موسى از شرايط بشريت خود ، شرايطى كه سبب مىشود كه او فقط انسان باشد ، بيرون آورده‌مىشود ؛ بنابراين ، او « ناظر » ى كه وقوع واقعه‌اى ديدارى را از خارج نقل كند نيست ، زيرا واقعه در درون خود او روىمىدهد ، و موسى در دل خودش مىشنود كه خدا با او سخن مىگويد .\r\nبا اين همه ، تجربهء موسى ( ع ) از نظر امام جعفر صادق ( ع ) نازل‌تر از تجربهء محمّد ( ص ) است ، زيرا موسى در آنچه از خدا شنيد دوباره به خودش بازگردانده شد ، و حال آنكه محمّد در خدا بيرون از حدود مخلوق باقى ماند . امام جعفر صادق ( ع ) اين معنى را در عبارتى رمز آميز بيان مىكند كه ترجمهء آن تقريبا چنين است : « موسى از پروردگار خود صفت موسى را شنيد ، و محمّد ( ص ) از پروردگار خود صفت پروردگار خود را شنيد . » « 94 » در حقيقت ، خدا به موسى گفت :  إِنِّي اصْطَفَيْتُكَ عَلَى النَّاسِ بِرِسالاتِي وَ بِكَلامِي  : من تو را ( براى بر عهده گرفتن ) پيامهايم و كلامم بر مردمان برگزيدم ( اعراف ، 144 ) . خدا موسى را براى رسالتى كه بر عهده‌اش نهاده بود باز فرستاد ، و به او گفت صفت او چيست ؛ او برگزيده براى رسالت است و همسخن ( كليم ) خداست . با اين همه ، موسى درخواست مىكند كه خدا را ببيند ، زيرا « چون خيال كلام خدا را در دل خود ديد ، با پروردگار خود گستاخ شد و خواست تا او را ببيند » . خدا گفت : « تو هرگز مرا نخواهىديد » ، امام آن را چنين تفسير مىكند : « فانى را به باقى راه نيست . . . اگر موسى به ديدن خرد شدن كوه بيهوش افتاد ، چه مىشد اگر پروردگار خود را عيانا مىديد ؟ » « 95 » خدا در اين جهان ناديدنى است و موسى در اين معنى « اوّل المؤمنين » ( نخستين مؤمنان ) است . حال ببينيم تجربهء محمّد ( ص ) چيست .\r\n\r\n2 . محمّد و رؤيت دل\r\nاگر موسى ( ع ) كسى است كه خدا با او سخن‌گفته‌است ، محمد ( ص ) ، در حديث ، كسى است كه خدا را ديده است . امام جعفر صادق ( ع ) بسيار پيش از بسطامى و حلّاج دربارهء تجارب\r\n\r\n\r\n","description":"","footnote":"\r\n( 93 ) . فغاب موسى عن نفسه و فنى موسى عن صفاته ( همانجا ) .\r\n( 94 ) . فسمع موسى صفة موسى من ربّه و محمّد سمع من ربّه صفة ربّه ( همانجا ) .\r\n( 95 ) . انبسط الى ربّه فى معنى رؤيته لانّه رأى خيال كلامه على قلبه . فبه انبسط اليه . فقال له : « لن ترانى » اى لا تقدر ان ترانى لانّك انت الفانى فكيف السّبيل لفان الى باق . . . وصعق موسى من رؤية تدكدك الجبل . فكيف له برؤية ربّه عيانا ( همانجا ) .\r\n","page_name":" 151 ","page_number":167},
  {"content":"\r\n\r\nروحانى محمّد ( ص ) تأمّل كرده‌است . تصوّرى كه او از پيغمبر دارد بسيار متفاوت با تصوّرى است كه مقاتل داشت ؛ يا بهتر بگوييم ، كار آرمانى كردن كه در تفسير مقاتل اندكى به آن پرداخته شده‌است در تفسير امام جعفر صادق ( ع ) به روشنى جلوه‌گر است . از همان آيهء 31 آل عمران ،  إِنْ كُنْتُمْ تُحِبُّونَ اللَّهَ فَاتَّبِعُونِي  ( اگر خدا را دوست داريد ، از من پيروى كنيد ) ، محمّد ( ص ) نمونهء كامل قدسيّت است كه از او فراتر نمىتوان رفت ؛ امام جعفر صادق ( ع ) در تفسير اين آيه مىگويد : « خدا دل صدّيقان را مقيّد به متابعت محمد ( ص ) مىكند تا بدانند كه ، علوّ احوالشان و رفعت مراتبشان هر چه باشد ، نمىتوانند نه از او درگذرند و نه حتى با او برابرى كنند . » « 96 »\r\nدر حقيقت صدّيقان تنها در نورى از انوار حق مشارك‌اند ، ولى محمّد ( ص ) از تمامى اين انوار بهره‌مند است « 97 » ؛ و از آن بيشتر ، ذات ازلى محمّد همان نورى است كه خدا از آن كلّ جهان هستى را آفريد . « 98 » خدا او را به جهان فرستاده‌است تا واسطه‌اى ميان آدميان و او باشد : در ظاهر مخلوقى از جنس آنها در صورت است ( من جنسهم فى الصورة ) ، و در باطن خدا جامهء صفت خود ( من نعته ) به او پوشانده است ( در تفسير توبه ، 128 ) . از اين رو نمادى است كه بىواسطه به خدا رهنمون مىشود ؛ « كسى كه تو را به رسالت و نبوّت بشناسد ، مرا به ربوبيّت و الهيّت مىشناسد » . « 99 » با اين حال ، اين شناسايى مستلزم درگذشتن از سطح ظاهر و پىبردن به سرّ باطن در رسول است ، باطنى كه پيوسته متوجّه خدا در مشاهده است : « اسرار انبياء در دست خداست ، و به هيچ رو از مشاهده جدا نمىشود . » « 100 » امام جعفر صادق ( ع ) بارها لفظ « مشاهده » را به كار مىبرد ، ولى در هيچ جا معنى آن را تصريح نمىكند . به نظر نمىآيد كه بايد آن را به معنى مشاهدهء مبتنى بر جذبه گرفت . امام صادق در آيهء  وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  ( طه ، 82 ) ، « آمن » ( ايمان آورد ) را « شاهد » تعبير مىكند و مىگويد :  وَ آمَنَ  ، يعنى شاهدنى و لم يشهد معى سواى : [ من مىآمرزم 
  ] كسى را كه جز من با من كسى را مشاهده نمىكند .\r\nپيغمبر به سبب صرف موقعيّت پيغمبرى خود از آغاز و تقريبا به نحوى وجودى مخصّص به خصوصيّت مشاهدهء انحصارى خداست ، به اين معنى كه در هر كارى كه مىكند هيچ گاه از\r\n\r\n\r\n","description":"","footnote":"\r\n( 96 ) . قيّد اسرار الصديقين بمتابعة محمد صلعم لكى يعلموا انّهم و ان علت احوالهم و ارتفعت مراتبهم لا يقدرون مجاوزته و لا اللحوق به ( همان ، در تفسير آل عمران ، 31 ، ص 24 ) .\r\n( 97 ) . و لن تتمّ هذه الانوار لاحد الّا لمصطفى صلوات اللّه عليه و سلامه ( همان ، در تفسير نور ، 35 ، ص 45 ) .\r\n( 98 ) . ن والقلم . قال جعفر : نون هو نور الازليّة الّذى اخترع منه الاكوان كلّها فجعل ذلك لمحمد صلعم . فلذلك قيل له « و انّك لعلى خلق عظيم » ، اى على النور الذى خصصت به فى الازل . ( همان ، در تفسير قلم ، 1 ، ص 59 ) .\r\n( 99 ) . من عرفك بالرّسالة و النّبوّة فقد عرفنى بالرّبوبيّه و الالهيّة ( همان ، در تفسير نساء ، 80 ، ص 27 ) .\r\n( 100 ) . لأن اسرار الانبياء فى القبضة لا تفارق المشاهدة به حال ( همان ، در تفسير فرقان ، 20 ، ص 46 ) .\r\n","page_name":" 152 ","page_number":168},
  {"content":"\r\n\r\nفكر خدا غافل نيست .\r\nيك بار محمّد ( ص ) از اين مشاهدهء دائم خدا ، كه معمول همهء پيامبران است ، فراتر رفت ؛ او به آسمان ، به فراتر از حدود جهانى مخلوق برده شد و اين عروج امتيازى است كه او را از پيغمبران ديگر جدا مىكند . « كسى پيش جعفر بن محمد آمد و به او گفت : معراج را براى من وصف كن ! جعفر پاسخ داد : چگونه براى تو مقامى را وصف كنم كه از وسع جبرئيل ، با همهء بلندى مرتبتش ، فراتر بود ! » « 101 » اين حكايت عقيدهء امام صادق ( ع ) را دربارهء اينكه معراج يا اسراء را چگونه بايد تعبير كرد به روشنى نشان مىدهد .\r\nاسراء واقعه‌اى است استثنايى كه نمىتوان آن را با چيزى مقايسه كرد ، و جوهر آن از فهم حتى فرشتگان بيرون است . امام مىگويد : انقطعت الكيفيّة عن الدّنو ، و اين بدان معنى است كه هر سؤالى دربارهء كيفيت قرب ميان خدا و پيغمبر ( ص ) منتفى است . و به همين سبب است كه كه امام جعفر صادق ( ع ) ، بر خلاف آنچه در تفسير مقاتل ديديم ، هر گونه ملاحظهء ناشى از تخيّل را از تفسير خود دربارهء واقعهء اسراء خارج مىكند . خيال جاى خود را به واقعيت تجربه مىدهد ، و امام صادق ( ع ) در پرتو تجربهء عرفانى خود از واقعه‌اى كه پيغمبر ( ص ) در آن زيسته است به عنوان واقعه‌اى عرفانى ياد مىكند . ما در اينجا ترجمهء تفسير او را دربارهء آيات 1 تا 18 سورهء نجم به دست مىدهيم ، زيرا ، در اين تفسير ، ما نخستين نمونهء طرح اوّليهء تأمّلات بعدى صوفيان را دربارهء اين آيات ، چه از جهت روش و چه از جهت محتواى اين تأمّل ، مىبينيم .\r\n« نجم ، 1 :   وَ النَّجْمِ إِذا هَوى   ( سوگند به ستاره چون فرو شود ) : نجم قلب محمّد است ؛   إِذا هَوى   ، چون منقطع شود از هر چه جز خداست . « 102 »\r\nنجم ، 2 :  ما ضَلَّ صاحِبُكُمْ وَ ما غَوى  ( كه صاحب شما نه گمراه شد و نه به راه كج رفت ) :\r\nطرفة العينى از قرب خدا گمراه نشد . « 103 »\r\nنجم ، 3 :  وَ ما يَنْطِقُ عَنِ الْهَوى  ( و سخن از روى هوى نمىگويد ) : چگونه از روى هوى سخن مىگويد كسى كه زبانش ناطق به اظهار توحيد و اتمام شريعت و آداب امر و نهى است ؟ حقيقت اين است كه او جز به امر سخن نمىگويد و جز به امر خاموش نمىماند . امر مىكند ، و امرش قرب به حق است و نهى مىكند و نهيش زجر است و ادبار . « 104 »\r\n\r\n\r\n","description":"","footnote":"\r\n( 101 ) . قيل : جاء رجل الى جعفر بن محمد فقال : صف لى المعراج ! فقال : كيف اصف لك مقاما لم يسع فيه جبرئيل مع عظم محلّه ! ( همان ، در تفسير اسراء ، 1 ، ص 38 ) .\r\n( 102 ) .   « وَ النَّجْمِ إِذا هَوى »   . قال جعفر . . . النجم قلب محمّد . « اذا هوى » ، اذا انقطع عن جميع ما سوى الله ( همان ، ص 56 و 57 ) .\r\n( 103 ) . قال جعفر : ما ضلّ عن قربه طرفة عين ( همانجا ) .\r\n( 104 ) . كيف ينطق عن الهوى من هو ناطق باظهار التّوحيد و اتمام الشّريعة و آداب الامر و النهى . بل ما نطق الا بأمر و ما -\r\n","page_name":" 153 ","page_number":169},
  {"content":"\r\n\r\nنجم ، 8 :  ثُمَّ دَنا فَتَدَلَّى  ( سپس نزديك شد ، پس متوقّف ماند ) : اين پرسش كه چگونه نزديك شد منتفى است . نمىبينى كه خداى تعالى نزديك شدن ( محمّد ) را به پروردگارش و نزديك شدن پروردگارش را به او بر جبرئيل پوشيده داشت ؟ « 105 » امام صادق ( ع ) همچنين مىگويد : محمّد ( ص ) به آنچه در دلش از معرفت و ايمان نهاده شده بود نزديك شد ؛ سپس متوقّف ماند تا دلش در آنچه به او نزديك شد بيارامد و شك و ارتياب از دلش زايل شود . « 106 »\r\nنجم ، 9 :  فَكانَ قابَ قَوْسَيْنِ أَوْ أَدْنى  ( تا به اندازهء دو كمان ، يا نزديك‌تر ) ؛ ( خدا ) به او نزديك شد ، به حدّى كه ميان او ( محمّد ) و او ( خدا ) به اندازهء دو كمان فاصله بود . و امّا نزديكى ، چون از جانب خدا به آن نگريسته شود ، حدّى ندارد ، و چون از جانب بنده به آن نگريسته شود ، محدود است . « 107 »\r\nنجم ، 10 :  فَأَوْحى إِلى عَبْدِهِ ما أَوْحى  ( پس وحى كرد به او آنچه وحى كرد ) : بى واسطه ميان آنها ، به صورت سرّى در قلب او ، بىآنكه احدى از آن آگاه شود ؛ بىواسطه ، مگر در آخرت ، هنگامى كه به او براى امّتش شفاعت عطا خواهد كرد . « 108 »\r\nامام صادق ( ع ) دربارهء آيهء  دَنا فَتَدَلَّى  مىگويد : هنگامى كه حبيب ( بنده ) ، در غايت قرب ، به حبيب ( پروردگار ) خود نزديك شد ، به غايت هيبت رسيد ، به همين سبب بود كه خدا با او به غايت لطف رفتار كرد ، زيرا تحمّل غايت هيبت جز با غايت لطف ممكن نيست . و از اينجاست كه مىفرمايد  فَأَوْحى إِلى عَبْدِهِ ما أَوْحى  ، يعنى بود آنچه بود ، و واقع شد آنچه واقع شد ، و حبيب گفت آنچه حبيبى به حبيب خود مىگويد و به او لطفى ارزانى داشت كه حبيبى به حبيب خود ارزانى مىدارد و به او رازى گفت كه حبيبى به حبيب خود مىگويد . آنها راز خود را پنهان داشتند و به هيچ كس ديگر باز نگفتند ، و براى همين بود كه فرمود :  فَأَوْحى إِلى عَبْدِهِ ما أَوْحى  :\r\nهيچ كس نمىداند آن وحى چه بود ، جز آن كه وحى كرد و آن كه به او وحى شد . « 109 »\r\n\r\n\r\n","description":"","footnote":"\r\n- سكت الا بأمر . أمر فكان أمره قربة عن الحقّ و نهى فكان نهيه ادبارا و زجرا ( همانجا ) .\r\n( 105 ) . قال جعفر : انقطعت الكيفيّة عن الدّنو . الا ترى ان الله تعالى حجب جبريل عن دنوّه و دنوّ ربّه منه ( همانجا ) .\r\n( 106 ) . و قال ايضا : دنا محمد صلعم الى ما اودع فى قلبه من المعرفة و الايمان فتدلى به سكون قلبه الى ما ادناه و زال عن قلبه الشكّ و الارتياب ( همانجا ) .\r\n( 107 ) . قال جعفر : ادناه منه حتى كان منه كقاب قوسين . و الدنو من اللّه تعالى لا حدّ له و الدّنوّ من العبد بالحدود ( همانجا ) .\r\n( 108 ) . قال جعفر : بلا واسطة فيما بينه و بينه سرّا الى قلبه لا يعلم به احد سواه بلا واسطه الّا فى العقبى حين يعطيه الشّفاعة لامّته ( همانجا ) .\r\n( 109 ) . لمّا قرب الحبيب من الحبيب بغاية القرب نالته غاية الهيبة . فلاطفه الحق بغاية اللطف لانه لا تحمل غاية الهيبة الّا غاية اللّطف . و ذلك قوله  « فَأَوْحى إِلى عَبْدِهِ ما أَوْحى »  ، اى كان ما كان و جرى ما جرى و قال الحبيب ما يقول الحبيب لحبيبه و -\r\n","page_name":" 154 ","page_number":170},
  {"content":"\r\n\r\nنجم ، 11 :  ما كَذَبَ الْفُؤادُ ما رَأى  ( دل آنچه ديد به دروغ نداشت ) : هيچ كس نمىداند او چه ديد ، جز آن كه بيناند و آن كه ديد .\r\nحبيب به حبيب خود نزديك شد ، همراز او و همدم او گشت : خداى تعالى مىفرمايد :  نَرْفَعُ دَرَجاتٍ مَنْ نَشاءُ  « 110 » ( هر كه را بخواهيم به درجاتى بالا مىبريم ، انعام ، 83 ) .\r\nنجم ، 18 :  لَقَدْ رَأى مِنْ آياتِ رَبِّهِ الْكُبْرى  ( هر آينه پاره‌اى از بزرگترين آيات پروردگار خود را بديد ) : چنان علامات بزرگى از محبّت را مشاهده كرد كه از آنها خبر نمىتوان داد . » « 111 »\r\nمهمترين نكته در اين تفسير اسراء و پر معنىترين آن بىگمان نكته‌اى است كه در آيهء 10 گفته شده است :  فَأَوْحى إِلى عَبْدِهِ ما أَوْحى  . شايد انتظار مىرفت كه امام صادق ( ع ) مانند مقاتل از وحى قرآنى سخن بگويد ، ولى وحى قرآنى در جوهر خود عامّ است ، يعنى از آن ديگران نيز هست . به عكس ، امام بر جنبهء رازآميز و خصوصى اين ديدار ميان محمّد و پروردگارش تكيه مىكند . تجربهء اسراء راز محبّتى ميان دو حبيب است كه سخنانى ناگفتنى به يكديگر مىگويند . در چنين رازى تخيّل را راه نيست ؛ سخن نه از رؤيت است و نه از معجزه و نه حتّى از سفر آسمانى ؛ امام جعفر صادق ( ع ) از همان نخستين سطر به ما خبر مىدهد كه واقعه همه در دل پيغمبر ( ص ) واقع مىشود ، و ستاره نماد دل اوست . دل است كه « از هر چه جز اوست منقطع مىشود » ، زيرا هر تجربهء روحانيى متضمّن مرحلهء سلبيى از انقطاع و تزكيه است ، و پيغمبر به « آنچه در دلش به وديعت نهاده شده » ، يعنى به معرفت و ايمان است كه « نزديك مىشود » ؛ در حقيقت معرفت و ايمان راهى است كه از آن به خدا مىتوان رسيد . امام صادق ( ع ) گاه مىگويد كه پيغمبر ( ص ) به دل خود نزديك شد و گاه مىگويد كه به خدا نزديك شد ، و اين به خوبى نشان مىدهد كه از نظر او اين نزديكى به خدا از چه نوع است : نه رؤيتى عقلانى است ، نه ربايشى به آسمان ، بلكه تجلّى بزرگترين نشانه‌هاى محبّت ، يعنى ورود به خلوت حبيب است .\r\nبه همين سبب است كه در تفسير امام صادق ( ع ) زبان تجربه زبان محبّت مىشود ؛ و اين بى گمان بزرگترين سهمى است كه آن حضرت به جنبش تصوّف در اسلام ادا كرده است .\r\nبا اين همه ، تفسير او بعدها كاملا فهم نخواهد شد ، زيرا محبّت در نزد صوفيان به صورت مقامى\r\n\r\n\r\n","description":"","footnote":"\r\n- ألطف له الطاف الحبيب لجيبه و اسر اليه ما يسر الحبيب الى حبيبه . فاخفيا و لم يطلعا على سرهما احدا سواهما . فلذلك قال  « فَأَوْحى إِلى عَبْدِهِ ما أَوْحى »  و لا يعلم احد ذلك الوحى الّا الّذى اوحى و الّذى اوحى اليه ( همانجا ) .\r\n( 110 ) . قال جعفر : لا يعلم احد ما الّذى رأى الّا الّذى أرى ، و الّذى رأى . صار الحبيب من الحبيب قريبا و له نجيّا و به انيسا .\r\nقال اللّه تعالى :  « نَرْفَعُ دَرَجاتٍ مَنْ نَشاءُ »  ( همانجا ) .\r\n( 111 ) . شاهد من علامات المحبّة ما كبر عن الاخبار عنها ( همان ، ص 57 ) .\r\n","page_name":" 155 ","page_number":171},
  {"content":"\r\n\r\nدر ميان مقامات ديگر درخواهدآمد ، يا محبّت زيبايى شناختيى خواهدشد كه هيچ وجه شباهتى با محبّتى كه امام ( ع ) در تفسير آيهء 50 سورهء شعراء (  قالُوا لا ضَيْرَ إِنَّا إِلى رَبِّنا مُنْقَلِبُونَ  : گفتند : باكى نيست ، ما نزد پروردگارمان باز مىگرديم ) از آن سخن مىگويد ندارد :\r\n« آن كه ، در محبّت ، احساس رنج كند ، او محبّ نيست ؛ حتى آن كه شاهد رنج در محبّت باشد ، او محبّ نيست ؛ حتى آن كه از رنج در محبّت لذّت نبرد ، او محبّ نيست . » « 112 » در جاى ديگر مىگويد :\r\nاين محبّت   نارُ اللَّهِ الْمُوقَدَةُ الَّتِي تَطَّلِعُ عَلَى الْأَفْئِدَةِ   ، يعنى آتش افروختهء خداست كه بر دلها غلبه مىيابد ( در تفسير همزه ، 6 و 7 ) . « چون آتشهاى اين محبّت در دل مؤمن افروخته شود ، هر خواهشى را كه از غير خدا باشد و هر يادى را كه ياد خدا نباشد مىسوزاند . » « 113 » تنها در چنين صورتى است كه انسان مىتواند حق عبادت خدا را به جاى آورد : « خدا در برابر آفريدگان خود محبّت خود به مؤمنان را ستوده‌است و محبّت را خالص‌ترين صورت طاعتى دانسته است كه ما مىتوانيم با عبادت خود به پيشگاه او عرضه‌كنيم . » « 114 »\r\n\r\nضميمه\r\nاهمّيّت نقش تفسير امام جعفر صادق ( ع ) را در نشأت اصطلاحات عرفانى اسلامى ، به حدّ كفايت ، در صفحات بالا نشان داديم . به سبب همين اهميت ، در اينجا فهرست الفبايى صطلاحات اين تفسير را به دست مىدهيم ، و با اين كار از خواست قلبى لويى ماسينيون پيروى مىكنيم كه در تحقيق خود توصيه مىكرد كه بهترين روش براى مطالعهء اصطلاحات عرفانى اين است كه « خود به تأنّى و شكيبايى ، با بررسى دقيق و مستقيم و مستوفى ، واژه‌نامه‌هايى متجانس ( براى هر نويسنده يك واژه‌نامه ) فراهم آوريم » ( ص 40 ) .\r\nالفاظ را به ترتيب الفبايى و بر اساس ريشه‌هاى آنها تنظيم و عرضه كرده‌ايم . شماره‌ها ، به ترتيب ، ارجاع به سوره‌هاى قرآنى و آياتى است كه امام صادق ( ع ) تفسير كرده است نگاه كنيد به متن چاپ شده در « ملانژ » دانشگاه سن - ژوزف ، بيروت ، جلد هيجدهم ، جزوهء 4 ، 1968 ، ص 183 تا 230 ) . « 115 »\r\n\r\n\r\n","description":"","footnote":"\r\n( 112 ) . من احسّ بالبلاء فى المحبّة لم يكن محبّا ، بل من شاهد البلاء فيه لم يكن محبّا . بل من لم يتلذّذ بالبلاء فى المحبّة لم يكن محبّا ( همان ، در تفسير شعراء ، 250 ، ص 47 ) .\r\n( 113 ) . ونيران المحبّة اذا اتقدت فى قلب المؤمن احترقت كلّ همة لغير الله و كلّ ذكر سواه ( همان ، در تفسير همزه ، 6 و 7 ، ص 62 ) .\r\n( 114 ) . منقول در مصائب ، ص 609 ، از عرائس البيان ، روبهان بقلى .\r\n( 115 ) . اين متن در مجموعهء آثار ابو عبد الرحمن سلمى ، بخشهايى از حقايق التّفسير و رسائل ديگر ، گردآورى دكتر نصرالله پورجوادى ، جلد اول ، مركز نشر دانشگاهى ، 1369 ، ص 21 تا 63 ، چاپ شده است - م .\r\n","page_name":" 156 ","page_number":172},
  {"content":"\r\n\r\nالف ابد ابد ، 55 ، 60 ؛ 112 ، 2 ؛ ابديّة ، 24 ، 35 ؛ 112 ، 2 ؛ 112 ، 3 .\r\nاثر اثر ، آثار ، 3 ، 61 ؛ 12 ، 19 ؛ 18 ، 18 ؛ 30 ، 40 ؛ 55 ، 11 اخر آخر ، 57 ، 3 ؛ آخرت ، 3 ، 19 ؛ 8 ، 67 ؛ 12 ، 20 ؛ 24 ، 37 ؛ 33 ، 35 ؛ 35 ، 32 ؛ 39 ، 65 ؛ 43 ، 68 ؛ 57 ، 10 .\r\nادب ادب ، آداب ، 9 ، 91 ؛ 53 ، 3 .\r\nازل ازل ، 1 ، 1 ؛ 8 ، 44 ؛ 30 ، 53 ، 50 ، 7 ؛ 55 ، 60 ؛ 68 ، 1 ؛ 93 ، 7 ؛ 112 ، 2 ؛ ازليّة ، 24 ، 35 ؛ 51 ، 55 ؛ 68 ، 1 ؛ 78 ، 35 ؛ 112 ، 2 .\r\nاصل اصل ، 7 ، 143 ؛ 7 ، 160 ؛ اصول ، 55 ، 11 .\r\nالف الف ، 1 ، 1 ؛ 112 ، 2 ؛ الفة ، 15 ، 87 ؛ تأليف ، 112 ، 1 - 4 .\r\nإله إله ، 1 ، 1 ؛ الوهيّة ، 4 ، 80 ؛ 24 ، 35 ؛ 122 ، 2 .\r\nالى آلاء ، 1 ، 2 ؛ 24 ، 35 ؛ 51 ، 55 .\r\nامر امر ، 2 ، 210 ؛ 3 ، 18 ؛ 9 ، 46 ؛ 20 ، 27 ؛ 53 ، 3 ؛ اوامر ، 43 ، 68 ؛ 56 ، 79 ؛ 61 ، 5 .\r\nامل امل ، 14 ، 26 ؛ مأمول ، 28 ، 22 ؛ 43 ، 68 .\r\nامّ امام ، 66 ، 122 ؛ 22 ، 26 ؛ امّة ، 51 ، 55 ؛ 53 ، 10 ؛ 57 ، 10 .\r\nامن امن ، 2 ، 125 ؛ امان ، 2 ، 125 ؛ امين ، 1 ، 7 ؛ امانة ، 13 ، 14 ؛ 14 ، 32 ؛ امانى ، 25 ، 72 ؛ 27 ، 34 ؛ ايمان ، 1 ، 1 ؛ 2 ، 284 ؛ 3 ، 97 ؛ 12 ، 94 ؛ 12 ، 100 ؛ 13 ، 39 ؛ 14 ، 1 ؛ 24 ، 35 ؛ 25 ، 61 ؛ 43 ، 68 ؛ 50 ، 7 ؛ 51 ، 55 ؛ 53 ، 8 ؛ 57 ، 3 ؛ 57 ، 10 ؛ 61 ، 5 ؛ 68 ، 4 ؛ 71 ، 12 ؛ 78 ، 36 ؛ مؤمن ، مؤمنون ، 1 ، 1 ؛ 14 ، 32 ؛ 20 ، 3 ؛ 24 ، 63 ؛ 27 ، 34 ؛ 35 ، 32 ؛ 37 ، 164 ؛ 40 ، 51 ؛ 41 ، 12 ؛ 51 ، 55 ؛ 68 ، 42 ؛ 104 ، 6 .\r\nانت انت ( من حيث انت ) ، 18 ، 18 ؛ 20 ، 11 .\r\nانس انيس ، 53 ، 11 ؛ انس ، 40 ، 16 ؛ مؤانسة ، 6 ، 122 ؛ انس ، 7 ، 160 ؛ 20 ، 3 ؛ 22 ، 26 ؛ 24 ، 35 ؛ 24 ، 37 ؛ 28 ، 29 ؛ 52 ، 1 ؛ 55 ، 11 ؛ 83 ، 27 .\r\nانّ انا ( من حيث انا ) ، 18 ، 18 ؛ 20 ، 11 ؛ انين ، 27 ، 88 .\r\nاول آلة ، 7 ، 31 ؛ 56 ، 73 ؛ اوائل ، 26 ، 50 ؛ اوّل ، 57 ، 3 .\r\nاون ان ، 55 ، 11 اوى آيات ، 11 ، 96 ؛ 12 ، 20 ؛ 17 ، 101 ؛ 18 ، 14 ؛ 28 ، 24 ؛ 30 ، 53 ؛ مأوى ، 28 ، 10 ؛ 68 ، 34 .\r\nاهل اهل الحقائق ، 3 ، 61 .\r\nايد تأييد ، 56 ، 33 .\r\n\r\n","description":"","footnote":"","page_name":" 157 ","page_number":173},
  {"content":"\r\n\r\nب باء باء ، 1 ، 1 .\r\nبحر بحر ، 43 ، 71 .\r\nبخت تبختر ، 27 ، 63 .\r\nبدء بدء ، 1 ، 1 ؛ 3 ، 150 ؛ بداية ، 22 ، 26 ؛ بدايات ، 20 ، 33 ؛ ابداء ( تولية - ) ، 7 ، 196 ؛ ابتداء ، 30 ، 17 ؛ 30 ، 53 ؛ 78 ، 36 ؛ مبادى ، 47 ، 3 .\r\nبدع بدائع ، 1 ، 3 ؛ 6 ، 79 ؛ 12 ، 20 ؛ بدعة ، 14 ، 1 .\r\nبدن بدن ، 2 ، 125 .\r\nبه دو بوادى ، 55 ، 11 .\r\nبرء بارى ، 50 ، 7 .\r\nبرج برج ، بروج ، 25 ، 61 .\r\nبرّ برّ ، 1 ، 2 ؛ 2 ، 210 ؛ 3 ، 92 ؛ 17 ، 105 ؛ 19 ، 8 ؛ 22 ، 28 ؛ 25 ؛ 74 ؛ 27 ، 61 69 ، 38 .\r\nبستن بستان ، بساتين ، 24 ، 37 .\r\nبسط انبساط ، 3 ، 200 ؛ 7 ، 143 ؛ 24 ، 35 ؛ 25 ، 7 .\r\nبشر بشريّة ، 7 ، 142 ؛ 7 ، 143 ؛ 18 ، 18 ؛ 25 ، 20 ؛ 51 ، 55 ؛ بشارة ، 61 ، 13 .\r\nبصر بصر ، 1 ، 3 ؛ 50 ، 7 ؛ ابصار ، 1 ، 1 ؛ بصيرة ، 35 ، 1 .\r\nبطل باطل ، 3 ، 76 ؛ 61 ، 5 .\r\nبطن باطن ، 1 ، 3 ؛ 3 ، 159 ؛ 25 ، 71 ؛ 40 ، 51 ؛ 57 ، 3 ؛ 71 ، 12 .\r\nبعد بعد ، 15 ، 72 .\r\nبغض بغض ، 13 ، 39 .\r\nبقى بقاء ، 1 ، 1 ؛ 18 ، 46 ؛ 20 ، 11 ؛ 24 ، 35 ؛ 83 ، 24 ؛ 112 ، 3 ؛ باقى ، 7 ، 143 ؛ 16 ، 96 ؛ 18 ، 46 ؛ 43 ، 71 ؛ ابقاء ، 85 ، 13 .\r\nبلى بلاء ، 1 ، 2 ؛ 20 ، 115 ؛ 21 ، 83 ؛ 26 ، 50 ؛ 90 ، 4 .\r\nبوب باب ، 1 ، 1 .\r\nبون مباينة ، 7 ، 143 ؛ 10 ، 58 .\r\nبهو بهاء ، 1 ، 1 .\r\nبيت بيت ، 2 ، 125 .\r\nبيع مبايعة ، 4 ، 125 .\r\nبين بيان ، 3 ، 138 ؛ 14 ، 1 ؛ 25 ، 7 .\r\n\r\n","description":"","footnote":"","page_name":" 158 ","page_number":174},
  {"content":"\r\n\r\nت تبع متابعة ، 25 ، 72 ؛ 35 ، 28 ؛ 98 ، 8 .\r\nتمّ اتمام ، 53 ، 3 .\r\nتوب تائب ، 25 ، 7 ؛ 56 ، 73 ؛ توبة ، 10 ، 57 ؛ 37 ، 164 .\r\nث ثبت اثبات ، 13 ، 39 ؛ ثبات ، 17 ، 101 ؛ 18 ، 18 ؛ 38 ، 20 .\r\nثمر ثمار ، 55 ، 11 .\r\nثوب ثواب ، 24 ، 37 ؛ 41 ، 31 .\r\nج جبر جبروت ، 20 ، 11 ؛ 22 ، 2 ؛ مجبور ، 12 ، 92 .\r\nجحم جحيم ، 83 ، 13 .\r\nجرح جوارج ، 6 ، 59 ؛ 33 ، 35 ؛ 41 ، 12 ؛ 43 ، 68 .\r\nجرد تجريد ، 3 ، 159 .\r\nجزى جزاء ، 55 ، 60 .\r\nجسد اجساد ، 9 ، 111 .\r\nجلس مجلس ، 56 ، 19 .\r\nجلى جلال ، 1 ، 1 ؛ 1 ، 2 ؛ 24 ، 35 ؛ 25 ، 63 ؛ تجليل ، 7 ، 143 ؛ 30 ، 40 ؛ 53 ، 1 ؛ 57 ، 3 .\r\nجمد جامد ، 27 ، 88 .\r\nجند جنود ، 9 ، 40 .\r\nجنس جنس ، 9 ، 128 ؛ اجناس ، 20 ، 124 .\r\nجنّ جنّة ، 20 ، 115 ؛ 35 ، 32 ؛ 43 ، 71 ؛ 68 ، 34 ؛ 78 ، 36 ؛ جنان ، 20 ، 121 ؛ جنان ، 20 ، 121 .\r\nجوب جواب ، 28 ، 29 ؛ 40 ، 16 .\r\nجود جود ، 51 ، 55 .\r\nجور مجاورة ، 56 ، 33 .\r\nجوز تجاوز ، 78 ، 36 .\r\nجهد مجاهدة ، 29 ، 69 .\r\n\r\n","description":"","footnote":"","page_name":" 159 ","page_number":175},
  {"content":"\r\n\r\nجهل جهل ، 2 ، 32 ؛ 13 ، 39 ؛ 51 ، 55 ؛ جاهليّة ، 48 ، 26 ؛ مجهول ، 51 ، 55 .\r\nجهنم جهنّم ، 106 ، 6 .\r\nح حبّ حبّ ، 52 ، 1 ؛ حبيب ، 3 ، 92 ؛ 4 ، 125 ؛ 48 ، 2 ؛ 53 ، 8 ؛ 10 ، 11 ؛ احبّاء ، 52 ، 1 ؛ محبّة ، 3 ، 68 ؛ 4 ، 125 ؛ 7 ؛ 160 ؛ 9 ، 111 ؛ 12 ، 94 ؛ 12 ، 100 ؛ 13 ، 39 ؛ 14 ، 32 ؛ 16 ، 12 ؛ 17 ، 80 ؛ 17 ، 101 ؛ 24 ، 35 ؛ 25 ، 61 ؛ 26 ، 50 ؛ 27 ، 61 ؛ 37 ، 103 ؛ 43 ، 68 ؛ 53 ، 18 ؛ 93 ، 7 ؛ 104 ، 6 ؛ محبّ ، 3 ، 76 ؛ 20 ، 30 ؛ 26 ، 50 ؛ 112 ، 2 .\r\nحجب حجب ، 53 ، 8 ؛ حجاب ، 15 ، 72 ؛ 68 ، 34 ؛ 76 ، 21 ؛ محجوب ، 24 ، 30 ؛ محتجب ، 1 ، 1 .\r\nحجز حاجز ، 27 ، 61 .\r\nحدّ حدّ ، 7 ، 142 ؛ 25 ، 61 ؛ 37 ، 164 ؛ 43 ، 71 ؛ 48 ، 9 ؛ 53 ، 9 ؛ حدود ، 53 ، 9 .\r\nحدث حدث ، 16 ، 96 .\r\nحرف احرف ، 1 ، 1 ؛ حروف ( مقطوعة ) ، 3 ، 1 ؛ 112 ، 1 - 4 .\r\nحرك حركة ، 18 ، 30 ؛ حركات ، 46 ، 13 .\r\nحرم حرمة ، 19 ، 52 ؛ 24 ، 63 ؛ 35 ، 28 ؛ 35 ، 32 ؛ 56 ، 79 ؛ احترام ، 25 ، 7 ؛ محارم ، 24 ، 30 .\r\nحزن حزن ، 43 ، 68 .\r\nحسب حساب ، 68 ، 42 .\r\nحسّ حواسّ ، 112 ، 2 ؛ 112 ، 1 - 4 .\r\nحسن حسنة ، 28 ، 10 ؛ احسان ، 24 ، 35 ؛ 25 ، 61 ؛ 55 ، 60 ، محسن ، 9 ، 91 .\r\nحضر حضرة ، 6 ، 122 ؛ 19 ، 85 ؛ 26 ، 62 ؛ 55 ، 11 ؛ 78 ، 35 ؛ حضور ، 76 ، 21 .\r\nحظّ حظّ ، 12 ، 20 ؛ 14 ، 32 ؛ 16 ، 12 ؛ 24 ، 35 ؛ 26 ، 50 .\r\nحظو حظوة ، 38 ، 25 .\r\nحفظ حفظ القلب ، 24 ، 30 ؛ 24 ، 35 .\r\nحق حق ، 3 ، 1 ؛ 3 ، 92 ؛ 3 ، 159 ؛ 3 ، 200 ؛ 4 ، 1 ؛ 6 ، 79 ؛ 7 ، 160 ؛ 7 ، 196 ؛ 9 ، 46 ؛ 12 ، 20 ؛ 13 ، 14 ؛ 17 ، 105 ؛ 18 ، 14 ؛ 18 ، 18 ؛ 18 ، 101 ؛ 19 ، 93 ؛ 20 ، 11 ؛ 21 ، 83 ؛ 22 ، 26 ؛ 22 ، 28 ؛ 24 ، 30 ؛ 24 ، 35 ؛ 24 ، 39 ؛ 25 ، 63 ؛\r\n\r\n","description":"","footnote":"","page_name":" 160 ","page_number":176},
  {"content":"\r\n\r\n25 ، 71 ؛ 26 ، 62 ؛ 27 ، 88 ؛ 29 ، 69 ؛ 30 ، 53 ؛ 35 ، 28 ؛ 35 ، 32 ؛ 36 ، 1 ؛ 46 ، 30 ؛ 47 ، 3 ؛ 47 ، 19 ؛ 50 ، 7 ؛ 52 ، 7 ؛ 53 ، 3 ؛ 53 ، 8 ؛ 55 ، 11 ؛ 56 ، 33 ؛ 61 ، 5 ؛ 68 ، 34 ؛ حقيقة ، 2 ، 210 ؛ 3 ، 18 ؛ 9 ، 25 ؛ 9 ، 111 ؛ 12 ، 19 ؛ 18 ، 18 ؛ 24 ، 37 ؛ 49 ، 13 ؛ 112 ، 2 ؛ حقائق ، 1 ، 1 ؛ 3 ، 61 ؛ 7 ، 143 ؛ 13 ، 27 ؛ 56 ، 19 ؛ 112 ، 1 - 4 ؛ حقوق ، 56 ، 79 ؛ تحقيق ، 3 ، 61 ؛ 7 ، 160 ؛ 41 ، 31 ؛ 46 ، 30 ؛ 57 ، 3 ؛ متحقّق ، 12 ، 94 .\r\nحكم حكم ، 5 ، 1 ؛ حكمة ، 16 ، 125 .\r\nحلّ حلال ، 8 ، 69 ؛ حلول ، 19 ، 8 ؛ محلّ ، 3 ، 20 ؛ 13 ، 14 ؛ 17 ، 101 ؛ 20 ، 11 ؛ 24 ، 35 ؛ 48 ، 2 ؛ 52 ، 48 ؛ 53 ، 1 .\r\nحلى حلاوة ، 1 ، 2 ؛ 7 ، 160 ؛ 24 ، 35 ؛ حيلة ، 30 ، 53 .\r\nحمد حمد ، 1 ، 2 ؛ 39 ، 29 ؛ 39 ، 74 .\r\nحمل احتمال ، 52 ، 48 .\r\nحمى حميّة ، 48 ، 26 .\r\nحوط حياطة ، 18 ، 18 ؛ احاطة ، 1 ، 1 ؛ 24 ، 35 .\r\nحول حال ، 3 ، 39 ؛ 3 ، 68 ؛ 4 ، 125 ؛ 24 ، 35 ؛ 25 ، 20 ؛ 52 ، 48 ؛ 53 ، 37 ؛ احوال ، 3 ، 31 ؛ 13 ، 11 ؛ 18 ، 18 ؛ 19 ، 8 ؛ 26 ، 80 ؛ 47 ، 3 ؛ 68 ، 34 .\r\nحير حيرة ، 24 ، 35 .\r\nحين حين ، 8 ، 44 .\r\nحىّ حيات ، 6 ، 122 ؛ 8 ، 24 ؛ 9 ، 111 ؛ 16 ، 97 ؛ 24 ، 35 ؛ 37 ، 103 ؛ 42 ، 9 ؛ 53 ، 44 ؛ حياء ، 24 ، 35 ؛ تحيّة ، 1 ، 2 .\r\nخ خبت مخبت ، 22 ، 34 .\r\nختم خاتمة ، 3 ، 28 .\r\nخدم خدمة ، 1 ، 1 ؛ 2 ، 158 ؛ 3 ، 191 ؛ 9 ، 128 ؛ 21 ، 89 ؛ 22 ، 26 ؛ 35 ، 28 ؛ 37 ، 164 ؛ 41 ، 12 ؛ 42 ، 9 ؛ 61 ، 5 ؛ 71 ، 12 ؛ 82 ، 6 .\r\nخذل خذلان ، 41 ، 44 .\r\nخشع خشوع ، 73 ، 20 ؛ تخشّع ، 25 ، 63 .\r\nخشى خشية ، 35 ، 28 .\r\n\r\n","description":"","footnote":"","page_name":" 161 ","page_number":177},
  {"content":"\r\n\r\nخصّ خواصّ ، 1 ، 1 ؛ 17 ، 105 ؛ خصوص ، 5 ، 1 ؛ خصائص ، 10 ، 25 ؛ 25 ، 7 ؛ تخصيص ، 15 ، 42 ؛ اختصاص ، 4 ، 1 ؛ 25 ، 7 ؛ 30 ، 53 .\r\nخصل خصال ، 5 ، 1 .\r\nخطب خطاب ، 17 ، 101 ؛ 18 ، 14 ؛ 18 ، 101 ؛ 20 ، 11 ؛ 20 ، 18 ؛ 20 ، 33 ؛ 28 ، 29 ؛ 50 ، 7 ؛ 52 ، 48 ؛ مخاطب ، مخاطب ، 20 ، 11 ؛ مخاطبة ، 36 ، 1 .\r\nخطر خاطر ، 24 ، 30 ؛ خطرة ، 12 ، 20 ؛ خواطر ، 6 ، 79 ؛ 24 ، 30 .\r\nخفى خفاء ، 112 ، 2 .\r\nخلص خالص ، 3 ، 35 ؛ اخلاص ، 7 ، 160 ؛ 19 ، 52 ؛ 20 ، 82 ؛ 27 ، 61 ؛ 35 ، 32 .\r\nخلف مخالفة ، 2 ، 158 ؛ 7 ، 157 ؛ 42 ، 9 ؛ 53 ، 32 ؛ 53 ، 44 ؛ مخالفون ، 14 ، 52 ؛ 22 ، 26 .\r\nخلق خلق ، 1 ، 2 ؛ 3 ، 39 ؛ 3 ، 159 ؛ 9 ، 128 ؛ 13 ، 14 ؛ 15 ، 42 ؛ 16 ، 125 ؛ 24 ، 63 ؛ 25 ، 20 ؛ 37 ، 164 ؛ 93 ، 11 ؛ خليقة ، 51 ، 24 ؛ خلقة ، 4 ، 1 ؛ 15 ، 42 ؛ 25 ، 7 ؛ خلق ، 3 ، 39 ؛ 24 ، 63 ؛ 25 ، 63 ؛ 33 ، 35 ؛ مخلوق ، 9 ، 128 ؛ 43 ، 71 .\r\nخلّ خليل ، 51 ، 24 ؛ خلّة ، 4 ، 125 ؛ 14 ، 35 .\r\nخلو خلوة ، 7 ، 160 .\r\nخوف خوف ، 10 ، 107 ؛ 22 ، 34 ؛ 24 ، 35 ؛ 25 ، 61 ؛ 32 ، 16 ؛ 35 ، 32 ؛ 43 ، 68 ؛ خائفون ، 20 ، 3 ؛ مخافة ، 43 ، 68 .\r\nخون خيانة ، 13 ، 14 .\r\nخير خير ، 15 ، 19 ؛ اختيار ، 38 ، 35 .\r\nخيل خيال ، 7 ، 143 ؛ خيلاء ، 25 ، 63 .\r\nد دبّ دبيب ( النّمل ) ، 27 ، 50 .\r\nدبر ادبار ، 53 ، 3 ؛ تدبير ، 12 ، 67 ؛ تدابير ، 2 ، 112 .\r\nدرج درجة ، 3 ، 68 ؛ درجات ، 13 ، 14 ؛ استدراج ، 85 ، 13 .\r\nدرك درك ، 1 ، 1 ؛ 47 ، 19 ؛ 112 ، 2 ؛ ادراك ، 1 ، 1 ؛ 13 ، 27 .\r\nدعو داعى ، 13 ، 14 ؛ 30 ، 53 ؛ 33 ، 46 ؛ دعوة ( عامّة ) ، 10 ، 25 ؛ 33 ، 46 ؛ دعاوى ، 3 ، 61 ؛ 64 ، 9 ؛ دعاء ، 2 ، 125 ؛ 16 ، 125 ؛ 18 ، 14 ؛ 30 ، 53 ؛ 33 ، 35 ؛ دواعى ، 10 ، 58 ؛ 13 ، 14 .\r\n\r\n","description":"","footnote":"","page_name":" 162 ","page_number":178},
  {"content":"\r\n\r\nدلّ دليل ، 108 ، 1 ؛ 112 ، 2 ؛ دلالة ، 6 ، 59 ؛ 93 ، 9 ؛ استدلال ، 50 ، 7 .\r\nدنو دنوّ ، 37 ، 164 ؛ 53 ، 8 ؛ 53 ، 9 ؛ دنيا ، 27 ، 36 ؛ 33 ، 35 ؛ 35 ، 32 ؛ 57 ، 10 .\r\nدنأ دنائة ، 26 ، 127 .\r\nدور دار ( الباقية ) ، 43 ، 71 ؛ دار ( السّلام ) ، 112 ، 2 ؛ مداراة ، 4 ، 59 .\r\nدوم دوام ، 25 ، 61 ؛ 112 ، 2 ؛ ديموميّة ، 1 ، 2 ؛ 3 ، 1 ؛ 24 ، 35 .\r\nدهش دهش ، 20 ، 11 .\r\nدين دين ، 1 ، 1 ؛ 1 ، 2 ؛ 17 ، 80 .\r\nذ ذكر ذكر ، 1 ، 1 ؛ 7 ، 143 ؛ 13 ، 39 ؛ 24 ، 37 ؛ 48 ، 2 ؛ 51 ، 55 ؛ 52 ، 1 ؛ 78 ، 35 ؛ 94 ، 4 ؛ 94 ، 7 ؛ 104 ، 6 ؛ ذكرى ، 51 ، 55 ؛ ذاكر ، 76 ، 1 ؛ اذكار ، 18 ، 24 ؛ تذكير ، 30 ، 53 ؛ تذكّر ، 24 ، 35 ؛ تذكار ، 26 ، 80 ؛ مذكور ، 78 ، 35 .\r\nذلّ ذلّة ، 9 ، 25 ؛ 10 ، 58 ؛ ذليل ، 19 ، 93 ؛ تذلّل ، 40 ، 66 .\r\nذنب ذنوب ، 68 ، 34 .\r\nذوت ذات ، 17 ، 80 .\r\nذوق ذوق ، 1 ، 3 .\r\nر رأف رأفة ، 9 ، 128 .\r\nرأى رؤيا ، 3 ، 191 ؛ 7 ، 143 ؛ 13 ، 38 ؛ 18 ، 18 ؛ 26 ، 80 ؛ 53 ، 11 ؛ 61 ، 13 ؛ رياء ، 9 ، 37 ؛ 51 ، 56 .\r\nربّ ربّ ، 7 ، 143 ؛ 16 ، 12 ؛ 18 ، 110 ، 24 ، 35 ؛ 28 ، 22 ؛ 29 ، 69 ؛ 42 ، 23 ؛ 53 ، 8 ؛ 57 ، 10 ؛ 94 ، 7 ؛ ربّانيّة ، 18 ، 18 ؛ ربوبيّة ، 13 ، 191 ؛ 4 ، 80 ؛ 30 ، 40 ؛ 47 ، 19 ؛ 94 ، 4 .\r\nرتب مرتبة ، 7 ، 160 ؛ مراتب ، 3 ، 31 .\r\nرجع رجوع ، 25 ، 71 ؛ مرجع ، 25 ، 71 .\r\nرجو رجاء ، 10 ، 107 ؛ 24 ، 35 ؛ 25 ، 61 ؛ 35 ، 32 .\r\nرحم رحيم ، 1 ، 1 ؛ رحمن ، 1 ، 1 ؛ 1 ، 3 ؛ 15 ، 87 ؛ رحمة ، 1 ، 1 ؛ 9 ، 128 ؛ 10 ، 58 ؛ 12 ، 94 ؛ 20 ، 3 ؛ 22 ، 34 ؛ 51 ، 55 ؛ 56 ، 30 ؛ 68 ، 42 ؛ 78 ، 36 ؛ 93 ، 9 .\r\n\r\n","description":"","footnote":"","page_name":" 163 ","page_number":179},
  {"content":"\r\n\r\nرزق رزق ، ارزاق ، 1 ، 1 ؛ 1 ، 3 ؛ 4 ، 9 ؛ 18 ، 30 ؛ 53 ، 32 .\r\nرسل رسول ، رسل ، 24 ، 63 ؛ 25 ، 7 ؛ 25 ، 20 ؛ 26 ، 127 ؛ 37 ، 164 ؛ 40 ، 51 ؛ 43 ، 68 ؛ 48 ، 2 ؛ رسالة ، 2 ، 125 ؛ 4 ، 80 ؛ 5 ، 3 ؛ 30 ، 53 ؛ 46 ، 9 ؛ 94 ، 4 .\r\nرسم رسم ، 7 ، 142 ؛ رسوم ، 7 ، 142 ؛ مرسومات ، 46 ، 30 .\r\nرشد رشد ، 4 ، 64 ؛ 5 ، 1 ؛ 33 ، 46 .\r\nرضى رضا ، 3 ، 18 ؛ 4 ، 125 ؛ 7 ، 160 ؛ 9 ، 100 ؛ 10 ، 57 ؛ 17 ، 80 ؛ 29 ، 69 ؛ 48 ، 2 ؛ 57 ، 10 ؛ 98 ، 8 ؛ مرضاة ، 18 ، 30 .\r\nرعى رعاية ، 6 ، 59 ؛ 7 ، 196 ؛ 18 ، 17 ؛ 18 ، 18 ؛ 26 ، 62 .\r\nرفع رفعة ، 4 ، 1 .\r\nركن ركن ، 48 ، 2 ؛ اركان ، 3 ، 18 .\r\nروح روح ، 2 ، 158 ؛ 27 ، 88 ؛ 29 ، 69 ؛ 35 ، 32 ؛ ارواح ، 3 ، 200 ؛ 25 ، 63 ؛ 26 ، 50 ؛ 40 ، 16 ؛ راحة ، 10 ، 57 ؛ ريح ، 12 ، 94 ؛ روائح ، 6 ، 122 ؛ 83 ، 27 .\r\nرود اراده ، 2 ، 222 ؛ 5 ، 1 ؛ 12 ، 31 ؛ ارادات ، 26 ، 220 ؛ 57 ، 10 ؛ مريد ، 1 ، 1 ؛ مراد ، 1 ، 1 ؛ مرادات ، 27 ، 34 .\r\nروض رياضة ، 24 ، 37 ؛ 55 ، 11 .\r\nروى رواية ، 6 ، 59 .\r\nريب ريب ، 18 ، 84 ؛ ريبة ، 18 ، 84 ؛ ارتياب ، 53 ، 8 .\r\nز زجر زجر ، 53 ، 3 .\r\nزعج انزعاج ، 27 ، 88 .\r\nزلف زلفة ، 38 ، 25 .\r\nزلّ زلّات ، 78 ، 36 .\r\nزود زيادة ، 28 ، 24 ؛ زوائد ، 27 ، 61 .\r\nزور زور ، 25 ، 72 ؛ زيادة ، 83 ، 24 .\r\nزين زينة ، 21 ، 89 ؛ 71 ، 12 .\r\nس سأل مسئلة ، 50 ، 7 ؛ 78 ، 36 .\r\n\r\n","description":"","footnote":"","page_name":" 164 ","page_number":180},
  {"content":"\r\n\r\nسبّ سبب ، اسباب ، 18 ، 84 ؛ 26 ، 62 ؛ مسببّ ، 18 ، 84 .\r\nسبح تسبيح ، 2 ، 32 ؛ 20 ، 33 ؛ 57 ، 1 .\r\nسبق سبق ، 53 ، 32 ؛ سابق ، 1 ، 2 ؛ 9 ، 100 ؛ 12 ، 92 ؛ 19 ، 8 ؛ 35 ، 32 ؛ 51 ، 55 ؛ 53 ، 32 ؛ سابقة ، 3 ، 28 سبل سبيل ، 18 ، 30 ؛ 24 ، 39 ؛ 28 ، 22 ؛ 33 ، 46 ؛ 61 ، 5 .\r\nستر استار ، 2 ، 210 ؛ استتار ، 30 ، 40 ؛ 53 ، 1 ؛ مستور ، 1 ، 1 .\r\nسجد سجدة ، 21 ، 83 ؛ سجود ، 7 ، 120 ؛ 68 ، 42 .\r\nسحر سحرة ، 26 ، 50 .\r\nسخط سخط ، 38 ، 78 .\r\nسخو سخاء ، 7 ، 160 .\r\nسدد سدرةالمنتهى ، 7 ، 143 .\r\nسرب سراب ، 24 ، 39 .\r\nسرج سراج ، 33 ، 46 .\r\nسرّ سرّ ، 1 ، 1 ؛ 3 ، 138 ؛ 4 ، 59 ؛ 12 ، 19 ؛ 12 ، 20 ؛ 12 ، 94 ؛ 14 ، 35 ؛ 20 ، 27 ؛ 25 ، 20 ؛ 27 ، 21 ؛ 28 ، 10 ؛ 53 ، 10 ؛ 73 ، 12 ؛ 76 ، 21 ؛ اسرار ، 3 ، 31 ؛ 12 ، 20 ؛ 12 ، 111 ؛ 13 ، 11 ؛ 14 ، 32 ؛ 17 ، 105 ؛ 24 ، 37 ؛ 25 ، 20 ؛ 26 ، 220 ؛ 55 ، 11 ؛ سرائر ، 10 ، 25 ؛ 10 ، 27 ؛ 24 ، 39 ؛ سرور ، 7 ، 160 ؛ 12 ، 93 ؛ 76 ، 21 .\r\nسرمد سرمديّة ، 24 ، 35 ؛ 112 ، 3 .\r\nسعد سعادة ، 13 ، 39 ؛ 30 ، 53 ؛ 53 ، 32 .\r\nسعى سعى ، 18 ، 30 ؛ 55 ، 11 .\r\nسفر سفير ، 9 ، 128 .\r\nسكن سكينة ، 7 ، 160 ؛ 15 ، 87 ؛ 25 ، 63 ؛ سكون ، 53 ، 8 ؛ استكانة ، 24 ، 35 .\r\nسلط سلطان ، 22 ، 2 .\r\nسلك سلوك ، 47 ، 3 .\r\nسلم اسلام ، 1 ، 2 ؛ 2 ، 284 ؛ 24 ، 35 ؛ 25 ، 61 ؛ 50 ، 7 ؛ 78 ، 36 ؛ سلام ، 1 ، 2 ؛ 10 ، 25 ؛ 112 ، 2 ؛ مسلم ، 2 ، 128 ؛ تسليم ، 10 ، 57 ؛ 28 ، 10 .\r\nسمع سمع ، 1 ، 3 ؛ 3 ، 79 ؛ 50 ، 7 ؛ سماع ، 18 ، 101 ؛ سميع ، 26 ، 220 ؛ سمعة ، 51 56 .\r\n\r\n","description":"","footnote":"","page_name":" 165 ","page_number":181},
  {"content":"\r\n\r\nسمو اسم ، 1 ، 1 ؛ 4 ، 125 ؛ 112 ، 2 ؛ اسم اللّه الاعظم ، 15 ، 87 ؛ اسماء ، 1 ، 1 .\r\nسنّ سنّة ، 4 ، 59 ؛ 14 ، 1 ؛ 20 ، 82 ؛ سنن ، 18 ، 101 ؛ 24 ، 63 .\r\nسنى سناء ، 1 ، 1 .\r\nسوء سيّئة ، 28 ، 10 .\r\nسود سيّد ، 36 ، 1 ؛ 48 ، 2 .\r\nسوس سياسة ، 6 ، 59 .\r\nسوف مسافة ، 7 ، 143 .\r\nسوى سوى ، 3 ، 76 ؛ 3 ، 102 ؛ 3 ، 138 ؛ 4 ، 125 ؛ 6 ، 153 ؛ 12 ، 30 ؛ 13 ، 9 ؛ 20 ، 11 ؛ 24 ، 37 ؛ 25 ، 71 ؛ 28 ، 24 ؛ 39 ، 65 ؛ 40 ، 16 ؛ 53 ، 1 ؛ 53 ، 8 ؛ 33 ، 10 ؛ 76 ، 21 ؛ 78 ، 35 ؛ 104 ، 6 ؛ 108 ، 1 .\r\nش شبح شبح ، 20 ، 11 .\r\nشتّ شتات السّرّ ، 27 ، 21 ؛ شتات الهمّ ، 29 ، 21 .\r\nشجر اشجار ، 55 ، 11 .\r\nشدّ شدّة ، 90 ، 4 ؛ شدائد ، 68 ، 42 .\r\nشرب شراب ، 76 ، 21 ؛ مشرب ، 24 ، 35 .\r\nشرّ شرّ ، 15 ، 9 .\r\nشرط شرط ، 25 ، 20 .\r\nشرع شريعة ، 3 ، 68 ؛ 53 ، 3 ؛ شرائع ، 3 ، 68 ؛ 48 ، 2 .\r\nشرك شرك ، 7 ، 157 .\r\nشطن شيطان ، 3 ، 19 ؛ 61 ، 5 .\r\nشغل شاغل ، 6 ، 79 ؛ اشتغال ، 25 ، 20 ؛ 39 ، 30 .\r\nشفع شفاعة ، 22 ، 34 ؛ 53 ، 10 ؛ 108 ، 1 ؛ شفيع ، 48 ، 2 ؛ 50 ، 7 .\r\nشفق شفقة ، 12 ، 94 ؛ 15 ، 87 .\r\nشفى شفاء ، 10 ، 57 ؛ 41 ، 44 .\r\nشقى شقاوة ، 13 ، 39 ؛ 53 ، 32 ؛ اشقياء ، 24 ، 63 .\r\nشكر شكر ، 1 ، 2 ؛ 7 ، 120 ؛ 19 ، 8 .\r\nشكّ شكّ ، 13 ، 39 ؛ 53 ، 8 .\r\n\r\n","description":"","footnote":"","page_name":" 166 ","page_number":182},
  {"content":"\r\n\r\nشكو شكوة ، 21 ، 83 .\r\nشمل شمال ، 18 ، 17 .\r\nشمّ شمّ ، 1 ، 3 .\r\nشور اشارة ، 1 ، 1 ؛ 3 ، 1 ؛ 3 ، 61 ؛ 5 ، 1 ؛ 5 ، 3 ؛ 27 ، 34 ؛ 112 ، 1 - 4 .\r\nشوق شوق ، 22 ، 34 ؛ 25 ، 61 ؛ مشتاق ، 22 ، 34 ؛ 27 ، 88 .\r\nشهد شهادة ، 2 ، 125 ؛ 3 ، 18 ؛ 5 ، 1 ؛ 78 ، 35 ؛ شواهد ، 26 ، 50 ؛ شهود ، 22 ، 28 ؛ 53 ، 18 ؛ مشهد ( اهل ال - ) ، 19 ، 85 ؛ 22 ، 28 ؛ 55 ، 11 ؛ مشاهدة ، 3 ، 191 ؛ 3 ، 200 ؛ 7 ، 143 ؛ 10 ، 57 ؛ 13 ، 11 ؛ 14 ، 35 ؛ 17 ، 80 ؛ 18 ، 18 ؛ 18 ، 84 ؛ 19 ، 85 ؛ 20 ، 82 ؛ 25 ، 20 ؛ 26 ، 50 ؛ 26 ، 62 ؛ 37 ، 164 ؛ 41 ، 31 ؛ 46 ، 9 ؛ 52 ، 48 ؛ 56 ، 19 ؛ 68 ، 34 ؛ 83 ، 13 ؛ 94 ، 1 .\r\nشهو شهوة ، 6 ، 122 ؛ 10 ، 58 ؛ 12 ، 20 ؛ 14 ، 26 ؛ 43 ، 71 .\r\nشئ مشيئة ، 5 ، 1 ؛ 12 ، 100 ؛ 50 ، 7 ؛ 51 ، 55 ؛ 112 ، 3 .\r\nص صبر صبر ، 4 ، 59 ؛ 16 ، 127 ؛ 21 ، 83 ؛ 52 ، 48 .\r\nصحب صحبة ، 2 ، 201 ؛ 19 ، 52 ؛ 24 ، 39 .\r\nصدر صدر ، 28 ، 10 ؛ صدور ، 10 ، 57 ؛ 26 ، 62 .\r\nصدق صدق ، 4 ، 9 ؛ 7 ، 160 ؛ 16 ، 97 ؛ 17 ، 80 ؛ 18 ، 14 ؛ 29 ، 68 ؛ 38 ، 20 ؛ 53 ، 37 ؛ 54 ، 55 ؛ 112 ، 2 ؛ اهل الصّديق ، 3 ، 200 ؛ صادق ، 33 ، 35 ؛ 78 ، 35 ؛ 112 ، 2 ؛ صادقون ، 26 ، 114 ؛ صدّيق ، صدّيقون ، 3 ، 31 ؛ 12 ، 19 ؛ 18 ، 101 ؛ 35 ، 28 ؛ تصديق ، 3 ، 18 .\r\nصعق صعق ، 7 ، 143 .\r\nصفو صفاء ، 2 ، 158 ؛ 10 ، 57 ؛ 73 ، 12 ؛ اصفياء ، 35 ، 32 ؛ اصطفائيّة ، 35 ، 32 .\r\nصلح صلاح ، 3 ، 28 ؛ 25 ، 61 .\r\nصلو صلاة ، 29 ، 45 .\r\nصمد صمد ، 112 ، 2 ؛ صمديّة ، 3 ، 18 .\r\nصنع صنع ، 1 ، 2 ؛ 6 ، 79 ؛ 17 ، 105 ؛ 18 ، 84 ؛ 69 ، 38 ؛ اصطناع ، 17 ، 101 ؛ 20 ، 33 .\r\nصور صورة ، 9 ، 128 ؛ 95 ، 4 .\r\n\r\n","description":"","footnote":"","page_name":" 167 ","page_number":183},
  {"content":"\r\n\r\nض ضدّ اضداد ، 14 ، 52 .\r\nضرع تضرّع ، 6 ، 122 .\r\nضعف ضعف ، 9 ، 25 ؛ 13 ، 39 ؛ 18 ، 18 .\r\nضلّ ضلال ، 12 ، 30 ؛ 13 ، 14 ؛ ضالّ ، 93 ، 7 .\r\nضمر ضمير ، 28 ، 10 ؛ ضمائر ، 26 ، 220 .\r\nضيق ضيق ، 18 ، 30 .\r\nط طرق طريق ، 4 ، 64 ؛ 4 ، 125 ؛ 6 ، 153 ؛ 13 ، 14 ؛ 24 ، 35 ؛ 46 ، 30 ؛ 47 ، 3 ؛ 61 ، 5 .\r\nطلب طلب ، 18 ، 30 .\r\nطلع اطّلاع ، 7 ، 143 ؛ 25 ، 63 ؛ مطالعات ، 29 ، 45 ؛ 94 ، 1 .\r\nطمع طمع ، 32 ، 16 ؛ اطماع ، 26 ، 127 .\r\nطمن طمأنينة ، 24 ، 35 ؛ 25 ، 63 .\r\nطوع طاعة ، طاعات ، 2 ، 125 ؛ 3 ، 200 ؛ 6 ، 122 ؛ 9 ، 128 ؛ 19 ، 8 ؛ 25 ، 74 ؛ 51 ، 55 ؛ 53 ، 32 .\r\nطهر طاهر ، 59 ، 23 ؛ طهارة ، 3 ، 138 .\r\nطيب طيّب ، 8 ، 69 .\r\nظ ظلم ظلم ، 35 ، 32 ؛ ظالم ، 35 ، 32 ؛ ظلمات ، 3 ، 61 ؛ 14 ، 1 ؛ 24 ، 39 ؛ 27 ، 61 ؛ 41 ، 44 .\r\nظنّ ظنّ ، 1 ، 3 ؛ حسن الظّن ، 43 ، 68 .\r\nظهر ظاهر ، 1 ، 3 ؛ 3 ، 159 ؛ 4 ، 125 ؛ 12 ، 30 ؛ 24 ، 30 ؛ 25 ، 7 ؛ 25 ، 20 ؛ 25 ، 71 ؛ 40 ، 51 ؛ 57 ، 3 ؛ 71 ، 12 ؛ ظواهر ، 1 ، 1 ؛ ظهور ، 57 ، 3 ؛ اظهار ، 53 ، 3 ؛ 57 ، 1 ؛ 112 ، 2 .\r\n\r\n","description":"","footnote":"","page_name":" 168 ","page_number":184},
  {"content":"\r\n\r\nع عبد عبد ، 3 ، 35 ؛ 3 ، 92 ؛ 7 ، 143 ؛ 8 ، 53 ؛ 9 ، 46 ؛ 16 ، 12 ؛ 24 ، 30 ؛ 24 ، 35 ؛ 29 ، 69 ؛ 35 ، 32 ؛ 51 ، 55 ؛ 53 ، 9 ؛ 68 ، 42 ؛ 78 ، 36 ؛ معبود ، 1 ، 1 ؛ عبادات ، 35 ، 28 ؛ عبوديّة ، 7 ، 143 ؛ 7 ، 160 ؛ 15 ، 42 ؛ 24 ، 35 ؛ 33 ، 46 .\r\nعبر عبارة ، 1 ، 1 .\r\nعجب عجب ، 9 ، 25 ؛ عجائب ، 15 ، 28 ؛ 17 ، 105 .\r\nعجز عجز ، 7 ، 143 ؛ 9 ، 25 .\r\nعدل عدل ، 5 ، 18 ؛ 56 ، 30 ؛ 68 ، 42 .\r\nعدن معدن ، 28 ، 10 ؛ 40 ، 66 .\r\nعدو اعداء ، 28 ، 35 ؛ 85 ، 13 .\r\nعذب عذاب ، 3 ، 19 .\r\nعذر اعتذار ، 6 ، 122 .\r\nعرج معراج ، 17 ، 1 ؛ 48 ، 2 .\r\nعرش عرش ، 27 ، 88 .\r\nعرض اعراض ، 6 ، 153 ؛ 53 ، 44 .\r\nعرف عارف ، عارفون ، 1 ، 1 ؛ 2 ، 158 ؛ 13 ، 9 ؛ 14 ، 35 ؛ 22 ، 26 ؛ 39 ، 74 ؛ 56 ، 73 ؛ 112 ، 2 ؛ معروف ، 3 ، 110 ؛ 25 ، 61 ؛ معرفة ، 1 ، 2 ؛ 1 ، 3 ؛ 2 ، 125 ؛ 2 ، 158 ؛ 7 ، 143 ؛ 7 ، 160 ؛ 8 ، 24 ؛ 10 ، 57 ؛ 10 ، 58 ؛ 12 ، 20 ؛ 12 ، 94 ؛ 12 ، 100 ؛ 13 ، 39 ؛ 14 ، 32 ؛ 15 ، 42 ؛ 16 ، 12 ؛ 16 ، 97 ؛ 17 ، 70 ؛ 17 ، 80 ؛ 25 ، 61 ؛ 27 ، 34 ؛ 27 ، 61 ؛ 43 ، 68 ؛ 51 ، 55 ؛ 51 ، 56 ؛ 53 ، 1 ؛ 53 ، 8 ؛ 53 ، 44 ؛ 55 ، 11 ؛ 56 ، 33 ؛ 80 ، 7 ؛ 83 ، 13 ؛ 93 ، 7 ؛ 104 ، 6 ؛ 112 ، 2 ؛ تعريف ، 4 ، 1 .\r\nعزّ عزّ ، 22 ، 2 ؛ عزّة ، 20 ، 11 ؛ 40 ، 66 .\r\nعزم عزم ، 11 ، 112 .\r\nعشق عشق ، 12 ، 30 .\r\nعصم عصمة ، 2 ، 210 ؛ 12 ، 67 ؛ 41 ، 44 ؛ 51 ، 55 .\r\nعصى عصاة ، 37 ، 164 ؛ معصية ، 3 ، 200 ؛ 14 ، 26 ؛ 51 ، 55 ؛ 73 ، 36 .\r\nعضو اعضاء ، 7 ، 31 .\r\nعطف عطف ، 24 ، 35 .\r\nعطو عطاء ، 78 ، 36 .\r\n\r\n","description":"","footnote":"","page_name":" 169 ","page_number":185},
  {"content":"\r\n\r\nعظم عظمة ، 24 ، 35 ؛ تعظيم ، 25 ، 63 .\r\nعقب عاقبة ، 1 ؛ 3 ، 150 ؛ عقبى ، 53 ، 10 .\r\nعقب عاقبة ، 1 ، 1 ؛ 3 ، 150 ؛ عثبى ، 53 ، 10 .\r\nعقد عقد ، 38 ، 20 .\r\nعقل عقل ، 1 ، 3 ؛ 7 ، 143 ؛ 7 ، 160 ؛ 13 ، 39 ؛ 25 ، 61 ؛ 27 ، 61 ؛ 50 ، 7 ؛ عقول ، 56 ، 19 ؛ 112 ، 2 ؛ 112 ، 3 ؛ معقول ، 112 ، 3 .\r\nعلج معالجة ، 52 ، 48 .\r\nعلق علائق ، 20 ، 12 ؛ متعلّق ، 19 ، 23 .\r\nعلّ علل ، 47 ، 19 .\r\nعلم علم ، 1 ، 7 ؛ 7 ، 143 ؛ 13 ، 39 ؛ 15 ، 28 ؛ 19 ، 52 ؛ 24 ، 35 ؛ 51 ، 55 ؛ 68 ، 42 ؛ علوم ، 12 ، 20 ؛ 112 ، 3 ؛ علماء ، 35 ، 28 ؛ عليم ، 26 ، 220 ؛ اعلام ، 13 ، 39 ؛ معلومات ، 46 ، 30 ؛ علامات ، 19 ، 52 ؛ 53 ، 18 ؛ 112 ، 2 .\r\nعمد اعتماد ، 6 ، 122 ؛ 12 ، 67 .\r\nعمل عمل ، 19 ، 8 ؛ 19 ، 52 ؛ اعمال . 2 ، 32 ؛ 13 ، 39 ؛ 29 ، 45 ؛ 41 ، 31 ؛ 42 ،\r\n23 ؛ معاملة ، 9 ، 111 .\r\nعمّ عوام ، 1 ، 1 .\r\nعنى عنايةالقديمة ، 7 ، 120 ؛ 7 ، 196 ؛ 9 ، 100 ؛ 12 ، 94 ؛ 12 ، 100 ؛ 51 ، 55 ؛ 68 ، 42 ؛ 98 ، 8 ؛ معنى ، 4 ، 125 ؛ 112 ، 1 - 4 ؛ معانى ، 7 ، 143 ؛ 18 ، 18 ؛ 18 ، 84 ؛ 57 ، 3 .\r\nعوض عوض ، 8 ، 17 ؛ اعواض ، 29 ، 45 ؛ 41 ، 31 .\r\nعون معاونة ، 25 ، 74 .\r\nعهد عهد ، 3 ، 76 ؛ 4 ، 59 ؛ 14 ، 1 .\r\nعيب عيب ، 59 ، 23 ؛ عيوب ، 33 ، 46 ؛ 59 ، 23 .\r\nعين عين ، اعين ، 3 ، 79 ؛ 7 ، 143 ؛ 20 ، 12 ؛ 20 ، 121 ؛ 22 ، 34 ؛ 43 ، 71 ؛ 53 ، 9 ؛ 112 ، 2 ؛ عيون ، 7 ، 160 ؛ معاينة ، 7 ، 143 ؛ 76 ، 21 .\r\nغ غرق استغراق ، 1 ، 1 .\r\nغضب غضب ، 22 ، 34 .\r\n\r\n","description":"","footnote":"","page_name":" 170 ","page_number":186},
  {"content":"\r\n\r\nغضّ غضّ ، 24 ، 30 .\r\nغطّ غطاء ، 68 ، 34 .\r\nغفل غفلة ، 2 ، 210 ؛ 10 ، 58 ؛ 13 ، 39 ؛ 15 ، 72 ؛ 24 ، 30 ؛ 37 ، 164 ؛ غفلات ، 78 ، 36 .\r\nغيب غيب ، 112 ، 1 - 4 ؛ غيوب ، 3 ، 79 ؛ مغيب ، 2 ، 210 .\r\nغير اغيار ، 18 ، 24 ؛ 24 ، 39 ؛ 43 ، 68 ؛ 51 ، 49 .\r\nغىّ غاية ، 53 ، 8 .\r\nف فأد فؤاد ، 22 ، 26 ؛ 28 ، 10 ؛ افئدة ، 14 ، 35 ؛ 14 ، 37 ؛ 104 ، 6 .\r\nفتن فتنة ، 64 ، 15 .\r\nفتو فتوّة ، 51 ، 24 .\r\nفخر فخر ، 25 ، 63 .\r\nفرح فرح ، 40 ، 66 .\r\nفرد فرد ، 1 ، 1 ؛ 112 ، 1 - 4 ؛ فردانيّة ، 3 ، 1 ؛ 24 ، 35 ؛ 78 ، 35 ؛ تفريد ، 18 ، 46 ؛ متفرّد ، 1 ، 1 .\r\nفرس فراسة ، 19 ، 23 .\r\nفرع فروع ، 55 ، 11 .\r\nفرغ فراغ ، 94 ، 7 .\r\nفرض فرض ، 24 ، 30 ؛ فرض‌الفرض ، 24 ، 30 ؛ فريضة ، 7 ، 31 ؛ 16 ، 96 ؛ 24 ، 63 ؛ 43 ، 68 .\r\nفسح فسحة ، 18 ، 30 .\r\nفسر تفسير ، 1 ، 1 .\r\nفصل انفصال ، 29 ، 69 .\r\nفضل فضل ، 5 ، 18 ؛ 10 ، 58 ؛ 19 ، 8 ؛ 20 ، 33 ؛ 24 ، 35 ؛ 26 ، 80 ؛ 46 ، 9 ؛ 56 ، 30 ؛ تفضّل ، 35 ، 32 .\r\nفطر فطرة ، 7 ، 143 .\r\nفعل فعل ، 53 ، 37 ؛ 112 ، 2 ؛ افعال ، 16 ، 96 ؛ 26 ، 80 ؛ 41 ، 31 .\r\nفقر فقر ، 18 ، 14 ؛ 28 ، 24 ؛ فقير ، 19 ، 93 ؛ 28 ، 24 ؛ فقراء 2 ، 212 ؛ افتقار ، 9 ،\r\n\r\n","description":"","footnote":"","page_name":" 171 ","page_number":187},
  {"content":"\r\n\r\n25 ؛ 29 ، 69 .\r\nفكر تفكّر ، 12 ، 30 .\r\nفلح فلاح ، 3 ، 200 .\r\nفنى فناء ، 1 ، 1 ؛ 7 ، 143 ؛ 8 ، 17 ؛ 20 ، 11 ؛ فانى ، 7 ، 143 ؛ 16 ، 96 ؛ 25 ، 61 .\r\nفوض تفويض ، 7 ، 160 .\r\nفهم فهم ، 1 ، 1 ؛ 1 ، 3 ؛ 1 ، 7 ؛ 112 ، 1 - 4 ؛ فهوم ، 112 ، 3 .\r\nفيد فوايد ، 17 ، 105 .\r\nق قبض قبضة ، 25 ، 20 ؛ 26 ، 62 ؛ 76 ، 21 .\r\nقبل قبلة ، 2 ، 125 .\r\nقدر قدر ، 13 ، 39 ؛ 53 ، 32 ؛ قدرة ، 12 ، 19 ؛ 12 ، 100 ؛ 15 ، 28 ؛ 16 ، 125 ؛ 18 ، 18 ؛ 24 ، 35 ؛ 50 ، 7 ؛ 51 ، 55 ؛ 57 ، 3 ؛ 112 ، 3 ؛ قادر ، 50 ، 7 ؛ مقدور ، 53 ، 32 .\r\nقدس قدس ، 1 ، 2 ؛ 28 ، 29 ؛ قدّوس ، 59 ، 23 ؛ تقديس ، 2 ، 32 .\r\nقدم قديم ، 16 ، 96 ؛ عنايةالقديمة ، 7 ، 120 ؛ 51 ، 55 .\r\nقرء قرآن ، 15 ، 87 ؛ 20 ، 3 ؛ 41 ، 44 ؛ 59 ، 23 .\r\nقرب قرب ، 3 ، 68 ؛ 3 ، 92 ؛ 6 ، 122 ؛ 42 ، 23 ؛ 53 ، 2 ؛ 53 ، 8 ؛ 83 ، 27 ؛ قربة ، 5 ، 35 ؛ 52 ، 1 ؛ 53 ، 3 ؛ قريب ، 53 ، 11 ؛ 93 ، 9 ؛ اقتراب ، 52 ، 1 ؛ 90 ، 15 ؛ مقرّب ، 19 ، 52 ؛ 28 ، 9 .\r\nقصد قصد ، 4 ، 64 ؛ مقتصد ، 35 ، 32 .\r\nقضى قضاء ، 1 ، 2 ؛ 8 ، 44 ؛ 12 ، 67 ؛ 12 ، 92 .\r\nقطع قطيعة ، 14 ، 35 ؛ 21 ، 83 ؛ 43 ، 68 ؛ انقطاع ، 53 ، 1 ؛ منقطع ، 49 ، 13 .\r\nقلب قلب ، قلوب ، 2 ، 125 ؛ 2 ، 128 ؛ 3 ، 79 ؛ 3 ، 97 ؛ 3 ، 102 ؛ 6 ، 59 ؛ 6 ، 79 ؛ 6 ، 153 ؛ 7 ، 143 ؛ 8 ، 24 ؛ 9 ، 111 ؛ 12 ، 30 ؛ 12 ، 94 ؛ 13 ، 9 ؛ 14 ، 1 ؛ 14 ، 32 ؛ 14 ، 52 ؛ 16 ، 12 ؛ 17 ، 105 ؛ 18 ، 17 ؛ 19 ، 23 ؛ 19 ، 52 ؛ 20 ، 82 ؛ 20 ، 121 ؛ 22 ، 34 ؛ 24 ، 30 ؛ 24 ، 35 ؛ 24 ، 39 ؛ 24 ، 63 ؛ 25 ، 61 ؛ 27 ، 34 ؛ 27 ، 61 ؛ 27 ، 88 ؛ 28 ، 10 ؛ 28 ، 22 ؛ 28 ، 35 ؛ 33 ، 35 ؛ 35 ، 32 ؛ 37 ، 103 ؛ 43 ، 68 ؛ 46 ، 9 ؛ 50 ، 7 ؛ 52 ، 1 ؛ 53 ، 8 ؛ 53 ، 10 ؛ 53 ، 44 ؛ 55 ، 11 ؛ 61 ، 5 ؛ 73 ، 20 ؛\r\n\r\n","description":"","footnote":"","page_name":" 172 ","page_number":188},
  {"content":"\r\n\r\n104 ، 6 ؛ 108 ، 1 ؛ 112 ، 2 .\r\nقنط قنوط ، 24 ، 35 .\r\nقنع قناعة ، 3 ، 18 ؛ قنوع ، 38 ، 35 .\r\nقوم مقام ، 2 ، 125 ؛ 3 ، 68 ؛ 7 ، 143 ؛ 7 ، 160 ؛ 16 ، 97 ؛ 17 ، 1 ؛ 20 ، 11 ؛ 20 ، 27 ؛ 35 ، 32 ؛ 37 ، 164 ؛ قيام الحقّ ، 3 ، 1 ؛ 18 ، 14 ؛ قائم مع اللّه ، 24 ، 35 ؛ اقامة ( توليه - ) ، 7 ، 196 ؛ مقيم ، 2 ، 128 ؛ استقامة ، 3 ، 159 ؛ 24 ، 35 ؛ 46 ، 13 .\r\nقوى قوّة ، 9 ، 25 ؛ 13 ، 39 ؛ 17 ، 80 ؛ اقوياء ، 56 ، 73 .\r\nك كبر تكبّر ، 11 ، 96 ؛ كبرياء ، 22 ، 2 ؛ 25 ، 63 ؛ تكبير ، 20 ، 33 .\r\nكتم كتمان السّرّ ، 4 ، 59 .\r\nكرم كرم ، 19 ، 8 ؛ 24 ، 35 ؛ 26 ، 80 ؛ 35 ، 32 ؛ 51 ، 55 ؛ كرامة ، 1 ، 1 ؛ 15 ، 87 ؛ 28 ، 24 ؛ 29 ، 69 ؛ 39 ، 30 ؛ كريم ، 49 ، 13 ؛ 54 ، 55 ؛ 78 ، 36 ؛ مكرّم ، 51 ، 24 .\r\nكسل كسل ، 14 ، 26 .\r\nكشف كشف‌الغطاء ، 68 ، 34 .\r\nكفر كفر ، 3 ، 97 ؛ 13 ، 14 ؛ 13 ، 39 ؛ 14 ، 1 ؛ كفران ، 10 ، 13 ؛ كفّار ، 18 ، 18 ؛ 37 ، 164 ؛ 64 ، 9 ؛ كافرون ، 104 ، 6 .\r\nكلأ كلاية ، 26 ، 62 .\r\nكلّ كلّيّة ، 24 ، 35 ؛ 28 ، 22 .\r\nكلم كلام ، 7 ، 142 ؛ 7 ، 143 ؛ 17 ، 101 ؛ 18 ، 101 ؛ 20 ، 11 ؛ 20 ، 33 ؛ 28 ، 22 ؛ 59 ، 23 ؛ 112 ، 2 ؛ كليم ، 26 ، 62 ؛ مكلّم ، متكلّم ، 20 ، 11 .\r\nكنّ مكنون ، 17 ، 105 ؛ كناية ، 5 ، 1 .\r\nكنه كنه الكان ، 57 ، 3 .\r\nكون كون ، 24 ، 30 ؛ 57 ، 3 ؛ اكوان ، 3 ، 35 ؛ 9 ، 116 ؛ 20 ، 124 ؛ 49 ، 13 ؛ 68 ، 1 ؛ 76 ، 21 ؛ مكوّنات ، 40 ، 16 .\r\nكأس كؤوس ، 83 ، 27 .\r\nكيف كيفيّة ، 1 ، 1 ؛ 53 ، 8 ؛ 112 ، 3 .\r\n\r\n","description":"","footnote":"","page_name":" 173 ","page_number":189},
  {"content":"\r\n\r\nل لجأ الجاء ، 40 ، 66 .\r\nلحد ملحدون ، 56 ، 30 .\r\nلحظ ملاحظة ، 18 ، 84 ؛ 24 ، 37 ؛ 25 ، 20 .\r\nلذّ لذّة ، 43 ، 71 ؛ 83 ، 24 ؛ التذاذ ، 20 ، 115 ؛ 26 ، 50 ؛ 52 ، 1 ؛ تلذّذ ، 56 ، 33 .\r\nلسن لسان ، 2 ، 125 ؛ 6 ، 59 ؛ 9 ، 111 ؛ 20 ، 27 ؛ 64 ، 9 .\r\nلطف لطف ، 1 ، 2 ؛ 2 ، 210 ؛ 12 ، 100 ؛ 53 ، 8 ؛ 57 ، 3 ؛ لطائف ، 1 ، 1 ؛ 12 ، 20 ؛ 17 ، 105 .\r\nلغو لغو ، 78 ، 35 .\r\nلفظ لفظ ، 112 ، 2 .\r\nلقى لقاء ، 10 ، 57 ؛ 22 ، 34 ؛ 39 ، 65 .\r\nلمس لمس ، 1 ، 3 .\r\nلوح لوح ، 1 ، 1 ؛ الواح ، 17 ، 101 .\r\nلون لون ، الوان ، 55 ، 11 .\r\nلهم الهام ، 4 ، 1 .\r\nليل ليلةالظّلماء ، 27 ، 50 .\r\nم مأى مائيّة ، 1 ، 1 ؛ 53 ، 37 .\r\nمجد مجد ، 1 ، 1 ؛ 2 .\r\nمحن محنة ، 12 ، 94 .\r\nمحو محو ، 13 ، 39 .\r\nمرو مروّه ، 2 ، 158 .\r\nمكر مكر ، 27 ، 50 ؛ 35 ، 32 .\r\nمكن تمكين ، 7 ، 143 ؛ 57 ، 3 .\r\nملك ملك ، 1 ، 1 ؛ 1 ، 2 ؛ 22 ، 34 ؛ 69 ، 38 ؛ 112 ، 2 ؛ مالك ، 1 ، 1 ؛ مملكة ، 1 ، 1 ؛ ملكوت ، 50 ، 7 ؛ ملائكة ، 16 ، 12 ؛ 37 ، 164 ؛ 41 ، 31 .\r\nموت موت ، 85 ، 13 ؛ ميّت ، 39 ، 30 ؛ 42 ، 9 ؛ 53 ، 44 .\r\n\r\n","description":"","footnote":"","page_name":" 174 ","page_number":190},
  {"content":"\r\n\r\nن نبأ نبى ، انبياء ، 1 ، 1 ؛ 3 ، 37 ؛ 3 ، 68 ؛ 4 ، 59 ؛ 16 ، 127 ؛ 18 ، 101 ؛ 22 ، 2 ؛ 25 ، 20 ؛ 27 ، 36 ؛ 37 ، 164 ؛ 46 ، 9 ؛ 48 ، 2 ؛ نبوّة ، 1 ، 1 ؛ 4 ، 80 ؛ 12 ، 31 ؛ 14 ، 35 ؛ 15 ، 87 ؛ 33 ، 46 ؛ 46 ، 9 .\r\nنبه انتباه ، 10 ، 58 .\r\nنجم نجم ، 53 ، 1 .\r\nنجو نجّى ، 53 ، 11 ؛ مناجاة ، 13 ، 11 ؛ 14 ، 1 .\r\nنحز نحيزة ، 35 ، 1 .\r\nندو نداء ، 5 ، 1 ؛ 18 ، 14 ؛ 20 ، 11 .\r\nنذر انذار ، 14 ، 52 ؛ منذر ، 30 ، 53 .\r\nنزل منازل ، 4 ، 1 .\r\nنزه منزّه ، 1 ، 1 .\r\nنسك مناسك ، 3 ، 68 .\r\nنسى نسيان ، 51 ، 55 .\r\nنطق ناطق ، 53 ، 3 .\r\nنظر نظر ، 14 ، 32 ؛ 22 ، 34 ؛ 24 ، 30 ؛ 24 ، 35 ؛ 28 ، 10 ؛ 43 ، 71 ؛ 54 ، 55 ؛ 78 ، 36 ؛ 83 ، 24 ؛ نظرة ، 12 ، 20 .\r\nنعت نعت ، 9 ، 128 ؛ 20 ، 11 ؛ نعوت ، 16 ، 96 .\r\nنعم نعمة ، نعم ، 1 ، 2 ؛ 8 ، 53 ؛ 10 ، 13 ؛ 19 ، 8 ؛ 30 ، 115 ؛ 24 ، 35 ؛ 39 ، 29 ؛ 48 ، 2 ؛ نعماء ، 1 ، 2 ؛ 51 ، 55 ؛ منعم ، 1 ، 2 ؛ 20 ، 115 ؛ ناعم ، 15 ، 87 ؛ 20 ، 115 ؛ 20 ، 121 ؛ 43 ، 71 ؛ 82 ، 13 .\r\nنفس نفس ، 2 ، 128 ؛ 2 ، 158 ؛ 3 ، 19 ؛ 7 ، 143 ؛ 8 ، 17 ؛ 13 ، 14 ؛ 13 ، 27 ؛ 14 ، 26 ؛ 15 ، 28 ؛ 18 ، 17 ؛ 21 ، 83 ؛ 22 ، 26 ؛ 25 ، 63 ؛ 25 ، 72 ؛ 27 ، 61 ؛ 27 ، 88 ؛ 28 ، 10 ؛ 29 ، 69 ؛ 33 ، 46 ؛ 35 ، 32 ؛ 42 ، 9 ؛ 43 ، 71 ؛ 51 ، 24 ؛ 23 ، 44 ؛ 83 ، 13 ؛ نفوس ، 112 ، 1 - 4 ؛ نفسيّة ، 7 ، 143 .\r\nنفع منافع ، 22 ، 28 .\r\nنفق منافقون ، 42 ، 9 ؛ 64 ، 9 .\r\nنفل نوافل ، 16 ، 96 .\r\nنكر نكرة ، 13 ، 39 .\r\n\r\n","description":"","footnote":"","page_name":" 175 ","page_number":191},
  {"content":"\r\n\r\nنور نار ، 14 ، 26 ؛ 28 ، 29 ؛ 83 ، 13 ؛ 104 ، 6 ؛ نور ، 1 ، 2 ؛ 3 ، 138 ؛ 6 ، 122 ؛ 14 ، 1 ؛ 17 ، 105 ؛ 19 ، 85 ؛ 24 ، 35 ؛ 27 ، 88 ؛ 28 ، 29 ؛ 61 ، 5 ؛ 68 ، 1 ؛ 108 ، 1 ؛ انوار ، 1 ، 1 ؛ 3 ، 61 ؛ 20 ، 11 ؛ 24 ، 35 ؛ 27 ، 61 ؛ 28 ، 29 ؛ 53 ، 1 ؛ 53 ، 37 ؛ 71 ، 12 .\r\nنهى نهى ، 3 ، 18 ؛ 20 ، 115 ؛ 53 ، 3 ؛ نهاية ، 1 ، 1 ؛ 4 ، 1 ؛ 22 ، 26 ؛ 25 ، 61 ؛ 43 ، 71 ؛ تناهى ، 22 ، 26 ؛ 47 ، 3 ؛ انتهاء ، 30 ، 17 ؛ 78 ، 36 .\r\nو وثق ثقة ، 7 ، 160 ؛ 9 ، 40 ؛ 34 ، 10 ؛ ميثاق الاوّل ، 3 ، 76 .\r\nوجد وجود ، 13 ، 27 ؛ 18 ، 84 ؛ ايجاد ، 53 ، 32 .\r\nوجه وجه ، 22 ، 34 ؛ 25 ، 63 ؛ 28 ، 22 ؛ 54 ، 55 ؛ 78 ، 36 ؛ 83 ، 24 ؛ جهة ، 20 ، 11 .\r\nوحد واحد ، 1 ، 2 ؛ 51 ، 49 ؛ وحدانيّة ، 1 ، 2 ؛ 3 ، 1 ؛ 3 ، 18 ؛ 18 ، 18 ؛ 24 ، 35 ؛ 50 ، 7 ؛ 78 ، 35 ؛ 112 ، 3 ؛ احد ، 51 ، 49 ؛ آحاد ، 112 ، 1 - 4 ؛ احديّة ، 3 ، 18 ؛ 51 ، 55 ؛ 112 ، 2 ؛ توحيد ، 1 ، 1 ؛ 7 ، 160 ؛ 18 ، 46 ؛ 46 ، 13 ؛ 48 ، 2 ؛ 51 ، 49 ؛ 53 ، 3 ؛ 68 ، 4 ؛ 76 ، 21 ؛ موحّد ، 18 ، 46 ؛ موحّد ، 27 ، 88 ؛ 51 ، 49 ؛ 56 ، 30 ؛ 104 ، 6 .\r\nوحى وحى ، 21 ، 83 ؛ 53 ، 10 .\r\nودّ مودّة ، 15 ، 87 .\r\nودع وديعه ، 43 ، 68 .\r\nورد موارد ، 26 ، 62 ؛ 56 ، 19 .\r\nوسط وسط ، 20 ، 11 ؛ واسطة ، 50 ، 7 ؛ 53 ، 10 .\r\nوسل وسيلة ، 15 ، 72 ؛ 50 ، 7 .\r\nوسوس وسوسة ، وساوس ، 3 ، 19 ، 6 ، 79 .\r\nوصف وصف ، 3 ، 39 ؛ 19 ، 85 ؛ 112 ، 3 ؛ اوصاف ، 16 ، 96 ؛ 19 ، 93 ؛ صفة ، 7 ، 143 ؛ 10 ، 107 ؛ 43 ، 71 ؛ 112 ، 2 ؛ صفات ، 1 ، 2 ؛ 7 ، 143 ؛ 51 ، 55 .\r\nوصل وصلة ، 7 ، 143 ؛ 9 ، 111 ؛ واصلون ، 39 ، 74 ؛ مواصلة ، 7 ، 143 ؛ اتّصال ، 29 ، 69 .\r\nوضع موضع ، 12 ، 19 ؛ 14 ، 32 ؛ مواضع ، 9 ، 111 ؛ 12 ، 31 ؛ تواضع ، 7 ، 160 ؛\r\n\r\n","description":"","footnote":"","page_name":" 176 ","page_number":192},
  {"content":"\r\n\r\n11 ، 96 ؛ 22 ، 28 ؛ 22 ، 34 ؛ 25 ، 7 ؛ 25 ، 63 .\r\nوطن اوطان ، 83 ، 24 .\r\nوعد وعد ، 7 ، 142 ؛ ميعاد ، 7 ، 142 ؛ مواعيد ، 54 ، 55 .\r\nوعظ موعظة ، 14 ، 52 ؛ 16 ، 125 ؛ 20 ، 3 ؛ 26 ، 212 ؛ 30 ، 53 ؛ 56 ، 73 ؛ 69 ، 48 .\r\nوفق توفيق ، 2 ، 210 ؛ 9 ، 100 ؛ 10 ، 58 ؛ 12 ، 67 ؛ 27 ، 61 ؛ 51 ، 55 ؛ 78 ، 35 ؛ 98 ، 8 ؛ موافقة ، 3 ، 110 ؛ 9 ، 128 ؛ 53 ، 44 ؛ 57 ، 10 .\r\nوفى وفاء ، 3 ، 76 ؛ 4 ، 59 ؛ 10 ، 57 ؛ 53 ، 37 .\r\nوقت وقت ، 8 ، 44 ؛ 13 ، 38 ؛ 18 ، 110 ؛ اوقات ، 28 ، 24 ؛ 38 ، 78 ؛ ميقات ، 7 ، 143 .\r\nوقر وقار ، 7 ، 160 ؛ 25 ، 63 .\r\nوقف وقوف . 16 ، 97 ؛ 17 ، 80 ؛ 18 ، 110 ؛ واقف ، 24 ، 35 ؛ مواقف ، 3 ، 200 .\r\nوقى وقاية ، 26 ، 62 ؛ تقوى ، 3 ، 102 ؛ 4 ، 9 ؛ متّقى ، متّقون ، 3 ، 76 ؛ 3 ، 138 ؛ 19 ، 85 ؛ 49 ، 13 .\r\nوكل وكيل ، 17 ، 65 ؛ توكّل ، 2 ، 212 ؛ 9 ، 40 ؛ 18 ، 30 ؛ 25 ، 61 ؛ 27 ، 61 ؛ 33 ، 10 .\r\nوله وله ، 25 ، 61 .\r\nولى ولى ، 18 ، 18 ؛ 41 ، 31 ؛ 68 ، 42 ؛ اولياء ، 1 ، 1 ؛ 4 ، 59 ؛ 11 ، 96 ؛ 24 ، 63 ؛ 27 ، 36 ؛ 85 ، 13 ؛ مولى ، 3 ، 92 ؛ ولاية ، 12 ، 100 ؛ 55 ، 11 ؛ تولية ، 7 ، 196 ؛ 17 ، 80 ؛ 18 ، 18 .\r\nوهم وهم ، 112 ، 1 - 4 ؛ اوهام ، 1 ، 1 ؛ 112 ، 3 .\r\nه هجر هجران ، 20 ، 121 ؛ 21 ، 83 .\r\nهجس هواجس ، 3 ، 19 .\r\nهدى هدى ، 3 ، 138 ؛ 15 ، 87 ؛ هداية ، 6 ، 59 ؛ 10 ، 25 ؛ 28 ، 22 ؛ 80 ، 7 ؛ 93 ، 9 ؛ اهتداء ، 3 ، 138 ؛ هادى ، 30 ، 53 ؛ هداة ، 18 ، 101 .\r\nهلك هلاك ، 14 ، 1 .\r\nهلّ تهليل ، 20 ، 33 .\r\nهمل اهمال ، 7 ، 157 .\r\n\r\n","description":"","footnote":"","page_name":" 177 ","page_number":193},
  {"content":"\r\n\r\nهمّ همّ ، 12 ، 76 ؛ 12 ، 93 ؛ 18 ، 110 ؛ 29 ، 21 ؛ هموم ، 6 ، 59 ؛ همّة ، 1 ، 3 ؛ 4 ، 1 ؛ 18 ، 110 ؛ 51 ، 24 ؛ 104 ، 6 .\r\nهول اهوال ، 68 ، 42 .\r\nهوى هوى ، 6 ، 122 ؛ 13 ، 39 ؛ 19 ، 85 ؛ 25 ، 72 ؛ 53 ، 3 ؛ هويّة ، 24 ، 35 .\r\nهيأ هيئة ، 28 ، 29 .\r\nهيب هيبة ، 12 ، 31 ؛ 18 ، 18 ؛ 20 ، 11 ؛ 24 ، 35 ؛ 25 ، 7 ؛ 25 ، 63 ؛ 28 ، 35 ؛ 37 ، 164 ؛ 53 ، 8 .\r\nهيمن مهيمن ، 59 ، 23 .\r\nى يقن يقين ، 3 ، 138 ؛ 7 ، 160 ؛ 9 ، 40 ؛ 13 ، 39 ؛ 25 ، 61 ؛ 27 ، 61 ؛ 28 ، 10 ؛ موقنون ، 69 ، 48 .\r\nيمن يمين ، 18 ، 17 .\r\n\r\n","description":"","footnote":"","page_name":" 178 ","page_number":194},
  {"content":"\r\n\r\n\r\n3 . ساختار و واژگان تجربه\r\nدر دو فصل پيشين ، ما به ترتيب از مقاتل و ترمذى و امام جعفر صادق ( ع ) دربارهء چگونگى استنباط آنها از آيات قرآنى جويا شديم ، و از طريق تفاوت پاسخهايشان به تكوّن نوعى زبان پىبرديم ، زبانى كه در اينجا مىكوشيم تا به سرچشمه‌هاى آن دست‌يابيم .\r\nما از مقاتل تنها نه بدان سبب آغاز كرديم كه او قديمترين و ، به گفتهء ماسينيون ، « بزرگترين مفسّر قرآن » است ، بلكه ، علاوه بر آن ، بدان سبب كه مىبايست در جايى قرار گيريم كه هر دو گروه اهل تصوّف و غير آنها در آن مشترك باشند ، و مقاتل كسى است كه آثارش محلّ مراجعهء هر دو گروه است . مقاتل نمايندهء سنّتى است كه به ابن عبّاس و نخستين نسل مسلمانان باز مىگردد ؛ او قرآن را با سه گونه قرائت مىخواند : قرائت لفظى كه در مجموع ترجمه‌اى است از قرآن به زبان عربى ديگرى كه از زبان قرآن دست يافتنىتر است ؛ قرائت تاريخى ، يا مبتنى بر وقايع ، كه وحى قرآنى را در زمينهء عينى آن مىگذارد تا اشارات مبهم آن را با مراجعه به وقايع و شخصيتهاى تاريخى روشن كند ؛ و بالأخره قرائت استعارى يا تخيّلى كه در آن ذهن خود را از حدود تنگ ظاهر شرع مىرهاند و فضايى در جهان تخيّل براى خود مىسازد كه در آن بتواند آزادى خود را در هيئت اساطير و شرحهاى آخرت شناختى يا شخصيتهاى افسانه‌اى بسط دهد . ما در توصيفى كه دربارهء هر يك از قرائتهاى سه گانه به دست داديم هم در پيشرفت روش تفسيرى دقيق شديم و هم در زبان مذهبى معمول در آن ؛ و دريافتيم كه قديمترين تفسير اسلامى تفسير صرف لفظى نيست و روش قرائتهاى سه‌گانهء مقاتل به او امكان داده‌است كه سر از زبانى چند وجهى در آورد كه در عين احتوا بر تفسير لفظى متوجّه تفسيرى باطنى نيز هست .\r\nاين قرائت باطنى هنوز در حال كمون است ، زيرا مقاتل همچنان در ظاهر و خارج از متنى زندگى مىكند كه آن را تفسير مىكند ؛ چنان كه قرائتهاى سه‌گانه‌اش نيز هر يك خارج از ديگرى است . اين دو نوع « خارجيّت » كه يكى ديگرى را توجيه‌مىكند حدود نوع تفسير\r\n\r\n","description":"","footnote":"","page_name":" 179 ","page_number":195},
  {"content":"\r\n\r\nباطنى مقاتل را نشان مىدهد . با اين همه ، مىتوان در كار جستجوى سرچشمه‌هاى قرائت باطنى قرآن از اثر او آغاز كرد ، زيرا همين حدود تفسير مقاتل خود به منزلهء علامات راهنمايى است كه در راه تفسير باطنى نهاده‌شده‌باشد .\r\nاين معنى را ما به وضوح در مقايسه‌اى كه ميان اثر مقاتل و اثر حكيم ترمذى به عمل آورديم ملاحظه كرديم . اين مقايسه نشان داد كه مقاتل ، در جستجو براى يافتن معنى ، هنوز به زبان نمادى نرسيده است ، زيرا معانى مختلفى كه او در كلمات مىيابد هنوز در عرض يكديگرند و به تصويرى مىمانند كه در آن رعايت قواعد مناظر و مرايا نشده باشد . همچنين اين مقايسه نشان داد كه ترمذى با سلسله مراتبى كه براى معانى قائل مىشود از مقاتل فراتر مىرود ؛ ترمذى با مراتب طوليى كه براى معانى قائل مىشود خطّ افقى مقاتل را مىشكند ، و اين همان عمقى است كه تجربهء باطن و شناخت منازل قلب به تفسير صوفيانه مىبخشد .\r\nدر تفسير منسوب به امام جعفر صادق ( ع ) با يكى از قديمترين شواهد تفسير نمادى مبتنى بر تجربهء عرفانى آشنا شديم ؛ تفسيرى كه قرائت باطنى قرآن است و در قرآن معانى متعدّدى كشف مىكند ، زيرا خود نيز داراى اشكال متعدّد است . در حالى كه مقاتل سه نوع قرائت را در كنار هم مىنهد و متن قرآنى را به سه بخش خارج از يكديگر تقسيم مىكند ، امام جعفر صادق ( ع ) در تأليفى (  synthese  ) كه از متن قرآن به دست مىدهد عمق آن را متشكّل از چهار لايه مىداند ؛ به اين معنى كه همهء قرآن را بر حسب « عبارت » يا « اشارت » يا « لطايف » يا « حقايق » مىخواند . هر كس بر حسب ميزان تجربهء روحانى خود به يكى از لايه‌هاى چهارگانهء عمق دست مىيابد . تجربهء روحانى اصل تفسير را تشكيل مىدهد ، از اين جهت كه ، به تعبير مورد علاقهء ترمذى ، معنى از تلاقى نور باطن با نصّ مقدّس قرآنى حاصل مىشود . از اين تلاقى تجربه و نصّ در عين حال زبانى پديد مىآيد كه همان زبان عرفانى است .\r\nاين زبان هم لفظ است و هم نماد . ما در مرتبهء لفظ ، كه در اين بخش از تحقيق خود به آن توجّه داريم ، پيش از اين به تحليل دو واژگان اهتمام كرديم كه هر دو پيوند بسيار نزديكى با واژگان قرآن دارند و تابع آن‌اند . چه در كتابهاى مقاتل و چه در كتاب تحصيل نظائر القرآن ترمذى ، مادّهء واژگانها عينا از قرآن ، كه اين واژگانها تفسير آن‌اند ، گرفته شده است . با اين همه ، اين واژگانها تفاسيرىاند كه به سبب تفاوت تجربهء عرفانى در سطوح متفاوتى جاى مىگيرند و دو قاموس يا فرهنگ قرآنى مطابق با دو مرحلهء متفاوت از تاريخ حيات مذهبى در اسلام را به وجود مىآورند .\r\nدر فصل حاضر مىخواهيم فرهنگ سوّمى را تحليل كنيم كه انعكاس مرحلهء سوّم تاريخ تحوّل تجربهء مذهبى است : مرحله‌اى كه در آن عرفان ، پس از آنكه زبان قرآنى را جذب و از آن\r\n\r\n","description":"","footnote":"","page_name":" 180 ","page_number":196},
  {"content":"\r\n\r\nخود مىكند ، ديگر مفسّر واژگان قرآنى نيست ، بلكه مفسّر تجربهء خاصّ خويش و زبان اين تجربه است . اين زبان بخشى قرآنى و بخشى برون قرآنى است ؛ ولى اين تعريف تنها وجه بيرونى آن را توصيف مىكند . در وجه درونى آن ، زبانى است كه تنها به تجربه باز مىگردد و تنها با محتوايى كه تجربه به آن مىدهد قابل تعريف است . ما ، در اين سوّمين مرحلهء تحقيق خود ، براى راهيابى ، عمدة به ابو سعيد خراز توسّل مىجوييم . اثر او از اين جهت شايان اهميت است كه نه تنها فرهنگى از - شايد كهن‌ترين - اصطلاحات زبان تجربه ، بلكه علاوه بر آن تحليل بسيار پيشرفته‌اى از ماهيّت اين تجربه به دست مىدهد . در حقيقت ، در اين مرحله از تحقيق خود ، بايد بگوييم يا ، از قول صوفيان ، بدانيم كه محتواى تجربهء عرفانى چيست ، چه محتواى اين تجربه در تعريف اصطلاحات صوفيانه مقطّع و ناپيوسته به نظر مىآيد .\r\nابو سعيد خرّاز از مردم بغداد و متوفّى در قاهره در پايان قرن سوّم هجرى است . « 1 » ما با مراجعه به او در منتها يا قلّهء نهضتى روحانى جاى مىگيريم ، كه از همان قرن اوّل آغاز مىشود و پس از اندك نشو و نمايى در همه جاى جهان اسلام ، در جهان تصوّف بغداد ، در ميان صوفيان كه لويى ماسينيون آثارشان را به دقت كاويده‌است ، به اوج شكوفايى مىرسد . « 2 » خرّاز كه در زمان ترمذى ، جنيد ، نورى و ابن عطا ( كه همه به سال بزرگتر از حلّاج بودند ) مىزيست و در مهمترين مراكز اسلامى آن زمان اقامت داشت « 3 » ، به راستى ، چنان كه نوشته‌اند ، « لسان التصوّف » بود . « 4 »\r\nو اما درست به همين سبب ، يعنى به سبب آنكه آثار خرّاز ، هم از جهت معنى و هم از جهت لفظ ، در قلّهء نهضتى جاى دارد كه اين نهضت ، در آن آثار ، بيان بسيار پرورده‌اى مىيابد ، بايد آنها را به مراحل قبلى مرتبط دانست . به عبارت ديگر ، پيش از تحليل آثار خرّاز ، بايد در تاريخ تصوّف ، به گذشته‌اى دور ، و نزديك‌تر به امام جعفر صادق ( ع ) ، يعنى به آغاز تفكّر صوفيان دربارهء تجربهء آنها بازگشت تا بهتر بتوان كيفيّت پروردگى تحليلهاى خرّاز را نشان‌داد . همان گونه كه ما ، قبلا در اين تحقيق ، امام جعفر صادق ( ع ) را بر حسن بصرى ترجيح‌داديم ، در اينجا نيز از ذكر صوفيانى كه آثارشان پيش از اين به همّت محققان بررسى شده است ( ذوالنّون\r\n\r\n\r\n","description":"","footnote":"\r\n( 1 ) . تاريخ مرگ او محقّق نيست : سلمى ( طبقات ، ص 229 ) به موجب بعضى از نسخه‌ها آن را در سال 279 و به موجب بعضى ديگر ، در سال 277 مىداند ؛ ماسينيون ( تحقيق ، ص 300 ) ، با استناد به گواهى ابوالقاسم بن مردان نهاوندى ، آن را در سال 286 / 899 ذكر مىكند ؛ همچنين نگاه كنيد به : تاريخ بغداد ، جلد چهارم ، ص 278 - 276 و حليةالاولياء ، جلد دهم ، ص 249 - 246 .\r\n( 2 ) . در تحقيق ، فصول چهارم و پنجم .\r\n( 3 ) . نخست در بغداد ، سپس در بخارا ، رمله ، بيت‌المقدّس ، مكّه و قاهره ، كه در آنجا درگذشت .\r\n( 4 ) . كلاباذى ، تعرّف ، ص 30 .\r\n","page_name":" 181 ","page_number":197},
  {"content":"\r\n\r\nمصرى ، ابراهيم ادهم ، حارث محاسبى ، بايزيد بسطامى ) « 5 » مىگذريم و به آثار بر روى هم تحقيق ناشده و تقريبا ناشناختهء شقيق بلخى مىپردازيم .\r\n\r\n1 . شقيق بلخى يا تجربه در چهار منزل\r\nشقيق ، مريد ابراهيم ادهم ( متوفّى در حدود 165 / 782 ) و مرشد حاتم اصمّ ( متوفّى 237 / 852 ) ، يكى از بنيانگذاران مكتب تصوّف خراسان بود ؛ او در سال 194 / 810 در جنگ با كافران به شهادت رسيد . صاحبان تراجم احوال اسلامى جملگى به تكرار آورده‌اند كه « او پيوسته سخن از توكّل مىگفت » و اين را ماسينيون چنين تعبير مىكند : « شقيق نخستين كسى است كه تعريفى از مفهوم آرمانى توكّل به عنوان يكى از « احوال عرفانى » به دست داده است . » « 6 » ولى همچنين گفته‌اند كه او نخستين كس در خراسان است كه در « علوم احوال » سخن گفته است « 7 » ؛ و هجويرى روايت مىكند كه « وى را تصانيف بسيار است اندر فنون علم » « 8 » ؛ افسوس كه هجويرى چنان كه رسم نويسندگان تراجم احوال در اين دوره است ، هيچ يك از عناوين كتابهاى او را ذكر نكرده است ، ولى البته اين بدان معنى نيست كه او از آنها بىاطلاع بوده است ؛ سلمى نيز در مورد صوفيانى كه آثارشان را به خوبى مىشناخته به همين شيوه عمل كرده است . بنابراين ، نمىتوان اصالت رساله‌اى را كه به نام شقيق بلخى در يك نسخهء خطّى استانبول « 9 » تحت عنوان آداب العبادات محفوظ مانده است تحقيق ناكرده نفى كرد .\r\nهمه چيز در اين رساله ، از سبك گرفته تا واژگان و آراء ، نشان دهندهء ذهنى باستانى و حاكى از تحليلى دربارهء تجربهء مذهبى مقدّم بر هرگونه تأثير فلسفى ، مثلا از نوع يونانى آن ، است .\r\nوانگهى « اسناد » آن نيز همان است كه اساس قسمتى از روايات شقيق را ، كه نويسندهء حليةالاولياء ( جلد هشتم ، ص 73 - 57 ) نقل‌مىكند ، تشكيل‌مىدهد : يعنى روايت از ابو عقيل\r\n\r\n\r\n","description":"","footnote":"\r\n( 5 ) . محقّقانى مانند ماسينيون ، م . اسميث ، نيكلسن ، بدوى ، فان اس .\r\n( 6 ) . تحقيق ، ص 259 - 258 كه در آن ماسينيون تعاليم شقيق دربارهء توكّل را شرح مىدهد ؛ همچنين نگاه كنيد به :\r\n VanEss , DieGedankenwelt , p .  100 .\r\n( 7 ) . سلمى ( طبقات ، ص 61 ) مىگويد : « گمان‌مىكنم كه او نخستين كسى بود كه . . . » ولى مورخان بعدى اين قيد را خذف كرده و نوشته‌اند « نخستين كسى بود كه . . . » ؛ از جمله ابن جوزى ، نسخهء خطى ، پاريس 1505 ، برگ 16 الف .\r\n( 8 ) . كشف المحجوب ، ترجمهء نيكلسن ، ص 111 .\r\n( 9 ) . كتابخانهء توپقاپى ، امانت 1762 ، برگ 159 ب تا 163 الف . جنگ خطّى 208 ( با خط نسخ بسيار قديمى ، بدون تاريخ ) شامل از جمله ، كتاب الوسواس ( برگ 1 الف تا 2 ب ) اثر ابن قدامه ؛ آداب المريدين ( 13 الف تا 64 ب ) اثر سهروردى ؛ كتاب دواءالتفريط ( 65 الف تا 69 ب ) اثر جنيد ؛ كتاب عيوب النّفس ( 70 الف تا 80 ب ) اثر سلمى ؛ الكلام على لا إله الا اللّه ( 88 الف - 96 الف ) اثر حكيم ترمذى ، چند رساله از نجم الدّين كبرى و ابن عربى ( 99 ب - 158 ب ) و سهروردى ( 168 ب - 197 ب ) ، و غيره .\r\n","page_name":" 182 ","page_number":198},
  {"content":"\r\n\r\nرصافى و او از استادش احمد بن عبدالله زاهد و او از استادش شقيق . « 10 » و بالأخره بايد متذكّر شويم كه در پايان رساله ، چند متن از شقيق ، به صورت ضميمه ، نقل شده است - مخصوصا شرح روى آوردن او به تصوّف - كه اصالت آنها در جاى ديگر تأييد شده است . به اين دلايل ، انتساب اين رساله به شقيق از ضمانتهاى جدّى برخوردار است .\r\nاين نيز محتمل است كه اين رساله تعليمى شفاهى باشد كه بعدا تنها قسمتى از آن به دست شقيق به كتابت درآمده‌باشد ، چه مىتوان در رساله سه بخش اصلى متمايز از يكديگر تشخيص داد كه در آنها ساختمان ادبى يكسانى به كار نرفته‌است . بخش اول كه از همه بلندتر است ( برگهاى 159 ب - 163 الف ) منازلى را كه اهل صدق طى مىكنند شرح مىدهد ؛ بخش دوم ( برگ 162 الف ) عنوان « باب منازل صدق » برخود دارد و ظاهرا خلاصه يا روايت مختصرى از بخش قبلى است ؛ « 11 » و بالأخره ، در بخش سوّم ، هشت « قول » كم و بيش بلند آمده است كه همه متمركز بر موضوع توكّل است . در حالى كه دو بخش اوّل در جاهاى ديگر ناشناخته است ، قسمت اعظم اقوال را ابونعيم ، سلمى يا قشيرى نقل كرده‌اند . « 12 » از جانب ديگر ، وسعت متنى كه بخش اول را تشكيل مىدهد ، و نيز ساختمان و تحليلهاى آن خاصّ يك اثر مكتوب است و با محتواى معمول « اقوال » فرق مىكند . و بالأخره اين معنى كه بخش دوم با كلمهء « باب » معرّفى مىشود نشان مىدهد كه ما با يك اثر مكتوب سر و كار داريم ، نه با اقوالى چند كه معمولا هر يك با يك « قال » آغاز مىشود .\r\nمسئلهء توكّل و پاسخ شقيق به آن را ديگران بررسى كرده‌اند « 13 » ، از اين رو ما دراينجا بر سر « اقوال » درنگ نمىكنيم . ولى ترجمهء متن بخش دوم - روايت مختصر - را ، كه در نظر ما مقدّمه‌اى بر بخش دوم است و نويسنده در آن تجربهء مذهبى خود را تحليل مىكند ، ذيلا مىآوريم :\r\n« باب منازل صدق . ابوعقيل گفت : احمد به من گفت : از شقيق شنيدم كه منازلى كه اهل صدق در آن به عمل مىپردازند چهار منزل است ، و اهل صدق خود بر سه دسته‌اند : دستهء اول\r\n\r\n\r\n","description":"","footnote":"\r\n( 10 ) . به اين ترتيب دو راوى عمده از شقيق مىشناسيم ، يكى حاتم اصمّ ، تنها راويى كه سلمى از او نام مىبرد ، و ديگرى احمدزاهد كه ما نتوانستيم هويّت او را بازشناسيم .\r\n( 11 ) . اين دو بخش از رسالهء آداب العبادات را دكتر نصرالله پورجوادى به فارسى ترجمه كرده‌اند . ترجمهء ايشان ، همراه با متن اصلى رساله ، در معارف ، سال چهارم ، شمارهء 1 ، ص 108 تا 119 چاپ شده‌است . در اين مقاله ، هر جا كه پل نويا عباراتى از اين رساله را به فرانسه ترجمه كرده است ، ما به جاى ترجمهء مستقيم آنها ، از اين ترجمه استفاده كرده‌ايم - م .\r\n( 12 ) . گفتنى است كه در لمع سراج حتى يك بار هم ذكرى از شقيق به ميان نيامده است .\r\n( 13 ) . نخست ماسينيون ( تحقيق ) ، سپس ، اخيرا ، راينرت  Reinert , DieLehr evomTawakulinder klassischenSufik  ، 1968 .\r\nما نتوانستيم از اين كتاب استفاده كنيم ، زيرا تحقيق ما پيش از انتشار آن پايان يافته‌بود .\r\n","page_name":" 183 ","page_number":199},
  {"content":"\r\n\r\nكسانىاند كه در منزل زهد و خوف به سر مىبرند . از اين دو منزل بيرون نمىروند و منزلى جز آنها نمىشناسند ؛ دستهء دوم كسانىاند كه در منزل شوق به بهشت به سر مىبرند و منزلى در وراى آن نمىشناسند و از آن بيرون نمىروند . و دستهء سوم كسانىاند كه همهء منازل را به سوى خدا يكى پس از ديگرى پشت سر مىگذارند ، پس به آسايش و رحمت خدا مىرسند و دلهايشان به پروردگارشان تعلّق مىگيرد و چون به خلوت مىروند از لذّت مناجات با او بهره‌مند مىگردند و دلهايشان آكنده از اميد به رحمت و لطف خدا مىگردد . و اين چنين است كه خدا بر دلهاى ايشان غالب مىشود . مايهء انس و سكون و سرور و شادى دلهايشان در دنيا كسى جز خدا نيست . » « 14 »\r\nپيش از اين ، در تفسير منسوب به امام جعفر صادق ( ع ) به چند بار احصاء مقامات يا منازلى كه صوفى در طىّ طريق به سوى خدا از آنها مىگذرد برخورديم ، ولى تنوّع تعداد اين منازل نشان‌مىداد كه امام صادق ( ع ) با وجود توصيف تجربهء خود قصد آن ندارد كه نظريّهء منسجمى براى آن بپردازد . با ظهور شقيق ، ذهن صوفيانه گام ديگرى برمىدارد و مىكوشد تا مراحل اصلى اين عروج به سوى خدا را ، با نشان‌دادن ارتباط و تدرّج آنها و موقعيّت صوفى در درون هر يك از آنها ، مشخّص كند . اين ارتباط و اين تدرّج در قطعه‌اى كه ترجمهء آن را به دست داديم به خودى خود قابل درك است ، ولى در بخش اوّل رساله كه ما ذيلا به تحليل آن مىپردازيم با قوّت بيشترى بر آنها تأكيد شده است .\r\nطرح بخش اوّل بسيار دقيق است . شقيق به ترتيب هر يك از مراحل چهارگانه را توصيف مىكند و جايگاه آن را نسبت به مرحلهء بعدى نشان مىدهد . در مقدّمه‌اى كه اين طرح را بيان مىكند نام مرحلهء چهارم نيز ذكر مىشود ، در حالى كه ، شقيق در « روايت مختصر » آن را به عنوان مرحله‌اى كه از آن صوفى يكسر به سوى خدا مىرود معرفى مىكند ، لكن از آن نام نمىبرد . نام اين مرحلهء چهارم « محبّت به خدا » ( « محبّة للّه » ) است . ترجمهء مقدّمه چنين است :\r\n« منازلى كه اهل صدق در آنها به عبادت مىپردازند چهار منزل است : اوّلين آنها زهد است و دوّمين خوف و سوّمين شوق به بهشت و چهارمين محبّت به خدا . »\r\n\r\n\r\n","description":"","footnote":"\r\n( 14 ) . دنبالهء متن شايد در نسخهء خطّى ما تحريف شده باشد ، زيرا شقيق در پى اين سخن كه « اگر خواستار آنى كه [ چشم 
  ] دلت به نور خدا روشن شود » مىگويد « دل خود را از چهار چيز سبك گردان » ؛ و حال آنكه نسخهء ما عملا پنج شرط برمىشمرد كه بايد آنها را به جاى آورد : « اوّل ردّ مظالم ، دوم تقديم مازاد قوت ؛ سوم مخالفت با هواى نفس در همهء چيزهايى كه رضاى خدا در آنها نيست ؛ چهارم بيمناك نبودن از فقر و پنجم بىاعتنا بودن به آنچه مردم دربارهء تو مىگويند ، خواه خوبى تو باشد و خواه بدى تو . و با اينهاست كه دل تو زنده و به نور خداى تعالى بينا گردد . »\r\n","page_name":" 184 ","page_number":200},
  {"content":"\r\n\r\n\r\nالف . زهد يا كيمياى گرسنگى\r\nشقيق بنا را بر معتقد بودن خوانندهء خود به ضرورت زهد مىنهد و بابى را كه از آن به زهد مىتوان رفت به او نشان مىدهد : « و ابتداى ورود به زهد ادب نفس است ، و از براى اين منظور بايد دست از شهوتهاى نفس به خوردنيها و آشاميدنيها برداشت ، و به آن مقدار از قوت كه نياز تن است بسنده كرد ، و نفس را شب و روز بايد از سيرى منع كرد تا گرسنگى شعار او شود . »\r\nبراى اين منظور ، نخست بايد مقدار معلومى طعام براى خود مقرّر دارد كه در آن قصد او لذّت بردن از خوردن نباشد ، زيرا خوردن تنها براى زنده ماندن است ؛ سپس ، زاهد بايد به دو وعده غذا اكتفا كند ؛ يك وعده در بامداد بخورد و يك وعده در شب ، يا اگر بخواهد روزه بدارد يك وعده در شب و يك وعده در سحرگاه ، زيرا در سير روحانى روزه مؤثرتر است . شقيق مىگويد همهء طعام را نبايد در يك وعده خورد ، زيرا ، « اگر خوراك روز و شب در يك وقت با هم خورده شود ، روز را و بيشتر شب را بدون گرسنگى مىماند ، پس در آن حال متوجّه شهوات زياد گردد و بدن او به علّت انباشته شدن غذا در شكم [ از خدا 
  ] غافل شود و پرى اندرون او بدنش را از عبادت و نماز باز دارد » .\r\nبه عكس ، چون از گرسنگى در ستوه باشد ، نفس مشتغل به گرسنگى او از شهوات زياد و آرزوهاى بيهوده ( تمنّى ) اعراض كند .\r\nپيداست كه شقيق نظريّهء زهد مبتنى بر گرسنگى را بر كدام فرض روانشناختى بنا مىكند ؛ محروم داشتن شخص از آنچه از جهت نيازهاى حياتى ضرورى است به معنى نگاه داشتن او در فشار اين نيازهاست ، براى اينكه روحش از توجّه به دو چيز بازداشته شود ، يكى به شهوات زياد و ديگرى به تمنّيات يا آرزوهاى بيهوده ؛ در اينجا هنوز سخن از برشدن (  sublimation  ) نيست ، بلكه سخن از نوعى پرداختن از غير اساسى به اساسى در سطح جسم است كه نفس از طريق آن به دنيا روى مىآورد . شقيق مىگويد : « شهوت زياد هر آينه دنيا دوستى است ( انّ شهوة الفضول حبّ الدّنيا ) » ، دنيايى كه آرزوهايى بيهوده نيز متوجّه آن است . گرسنگى وسيلهء قطع اين شهوت است كه در نتيجه جسم آزاد و مستعدّ اشتغالات مذهبى مىشود . شقيق واقع بينانه و بىتكلّف مىگويد : « و نشايد كه بيش از سه يك شكم خود بخورد ، و از اين سه يك قسمت را از براى نفس كشيدن و يك قسمت را هم براى تسبيح گفتن و قرآن خواندن بگذارد .\r\nپس دو وعده غذا خوردن از براى بدن مقوّىتر و بهتر از يك وعده غذا خوردن است . »\r\nدر اينجا كيمياى گرسنگى متوقّف مىماند ؛ شقيق آن را به شيوهء پزشكى كه دارويى را تجويز كند توصيف مىكند . كيمياى گرسنگى تن را در شرايط مساعد براى نفس كشيدن و تسبيح گفتن و قرآن خواندن قرار مىدهد . امّا فوايد روحانيى كه انسان از آن مىگيرد حاصل\r\n\r\n","description":"","footnote":"","page_name":" 185 ","page_number":201},
  {"content":"\r\n\r\nتعيين هوشمندانهء مقدار غذايى كه بايد خورد نيست ، بلكه فيضى الهى است كه عمل آن را شقيق با اين عبارات بيان‌مىكند :\r\n« و چون يك روز اين چنين بر او بگذرد ، و خداى تعالى صدق نيّت او را بداند ، مقدارى از حبّ دنيا را از دل او بيرون‌كند و به جاى آن نور زهد و گرسنگى داخل كند . و چون روز ديگرى بدين منوال بر او بگذرد ، نفس خود را رياضت دهد و ادب كند تا شهوت را از آن بگسلد ، شهوات نفس را از دلش بيرون كند و روز به روز خدا تاريكى را از دل او بيرون كند و به جاى آن نور درآورد ، تا چهل روز كه بدين منوال بر او بگذرد ، ديگر هيچ ظلمتى در دلش باقىنماند ، مگر اينكه خداى تعالى آن را از دلش بيرون كرده به جاى آن نور نهاده باشد . پس دل او نورى شود تابان ، و نور زهد در آن متمكّن گردد . »\r\nآن‌گاه شقيق نشانه‌هاى بيرونى چنين مؤمنى را توصيف مىكند ، مؤمنى كه دلش بدين گونه ، با نورى كه خدا بر آن مىتاباند ، از ظلمتهاى درونى رها مىشود . اين نشانه‌ها نخست در رابطهء او با جهان پديد مىآيد : « او در دنياست ، ولى بر خلاف دنياطلبان طالب دنيا نيست ، و بر خلاف رغبت‌كنندگان به دنيا راغب دنيا نيست ، و ميلى به نعمتهاى دنيا ندارد و به دوستى آن شادمان نمىشود . » و بنابراين ، از شهوت زياد كه با گرسنگى با آن مبارزه مىكرد مىرهد ؛ مىتواند از انواع رنجها بياسايد و در آرامش زندگى كند زيرا ، از اين پس ، از دنيا تنها چيز اندكى مىخواهد ، يعنى تنها آنچه براى زنده ماندن بدان نياز دارد ؛ به همين سبب است كه « او را همواره نيرومند و بانشاط و قانع و توانگر مىبينى ؛ همّ و غمّ او اندك و وقار او بسيار ؛ روشنايى عبادت كنندگان در چهره‌اش نمايان و نور زاهدان در دلش تابان » .\r\nاين است منزل اوّل سير اهل صدق . اين منزل را شقيق با صفات « زيبا » و « خوب » و « نيكو » وصف مىكند . در زمان او همهء صوفيان گرسنگى را ، به گفتهء قشيرى ، « يكى از اركان مجاهدت » مىدانستند ، با اين همه ، انحرافات بزرگى نيز در دو جهت پيش آمد كه مىتوان آن را در متن شقيق احساس كرد .\r\nاز يك جهت ، بعضى از صوفيان در گرايش به نوعى توجيه وظايف الاعضايى ارتباط جسم و روح مبالغه مىكنند . مشهورترين نمايندهء اين گرايش حكيم ترمذى است كه انسان را آزمايشگاهى شيميايى مىداند و خصوصيّات خلقى انسان ( شادى ، غم ، اعمال نيك و بد و خواهشهاى شهوانى ) را ناشى از بخارهايى كم و بيش « كثيف » يا به عكس كم و بيش « لطيف » مىداند كه از كليه‌ها و سپرز برمىخيزد و قلب ، مركز ادارهء همهء اعمال و رفتارها ، را تحت تأثير قرار مىدهد . شقيق هنوز از همهء اين جزئيّات وظايف الاعضايى ، كه ترمذى از فيلسوفان معاصر خود مىگيرد ، آگاهى ندارد ، ولى براى او نيز شكم پر مانع زهد و عبادت است ؛ از اين\r\n\r\n","description":"","footnote":"","page_name":" 186 ","page_number":202},
  {"content":"\r\n\r\nرو توصيه مىكند كه تنها ثلثى از آن را پر كنند تا دو ثلث ديگر براى نفس كشيدن به كار رود و ديگرى براى تسبيح خدا و خواندن قرآن . « 15 » آنچه در نزد شقيق هنوز توضيح خامى بيش نيست ، در نزد ترمذى - كه او نيز مانند شقيق خراسانى است - نظام وظايف الاعضايى پيچيده و غير متعارفى مىشود كه ما بعضى عناصر آن را قبلا ديديم .\r\nگرايش ديگرى كه صوفيان اصيلى مانند شقيق از آن بركنارند گويا بيشتر در محافل صوفيانهء بصره رواج يافت كه در آنجا سالكان راه تصوّف براى وصول به حالات عرفانى يا دست كم براى تهذيب نفس پيش از نيل به چنين حالاتى ، خود را متمايل به حفظ روزه و گرسنگى نشان مىدادند . بنابراين ، نوعى پرستش شكم خالى كه چيزى جز صورت معكوس پرستش شكم پر ، به تعبير قديس پولس ، يا شكم پرستى نيست به وجود آمد . در اين باره عبارت زير را به سهل تسترى نسبت مىدهند ( نسخهء خطى 283 / 896 ) : « چون نفس را به تحمّل گرسنگى وادارند ، خون كاهش يابد و انديشهء بد از دل بيرون رود ؛ چنان كه اگر ديوانه‌اى خود را مكلّف به تحمل گرسنگى كند ، سالم شود » . « 16 » همين سهل تا آنجا پيش مىرود كه گرسنگى را « سرّى از اسرار الهى در زمين » مىداند و مىگويد : « چون خداى دنيا را آفريد معصيت اندر سيرى نهاد و جهل ، و اندر گرسنگى علم و حكمت نهاد » . « 17 » البته در چنين زبانى بايد سهم استعاره و تغزّل را نيز در نظر گرفت ، ولى چنان كه ابو نصر سرّاج خبر مىدهد ، بعضى از صوفيان ناآزموده جان خود را بر سر اين پندار صادقانه از دست دادند كه با خوددارى از غذا خوردن سرانجام به حال عرفانى دست خواهند يافت . « 18 »\r\nشقيق با وضوح تمام مرز ميان دست آورد انسان از راه زهد و صرف عنايت الهى را نشان مىدهد . ولى در مكتب بصره چندان ثباتى در اين معنى نبود ، و به همين سبب است كه محاسبى در كتاب المكاسب خود آن را به شدّت مورد حمله قرار مىدهد « 19 » و تا آنجا پيش مىرود كه\r\n\r\n\r\n","description":"","footnote":"\r\n( 15 ) . بعدها سهل تسترى مىگويد كه بايد ثلثى از شكم را به غذا ، ثلثى را به آب و ثلثى را به نفس اختصاص داد تا طبع بهيمى ( طبع البهائم ) كه در انسان است رام شود . نگاه كنيد به : نسخهء خطى اياصوفيه 1428 ، برگ 150 ب تا 151 الف .\r\n( 16 ) . نسخهء خطى كوپريلى 727 ، برگ 90 ب و نسخهءخطى عزّت افندى 1623 ، برگ 7 الف . در يك متن كاملا متفاوت ، هسيود (  Hesiode  ) ( آثار ، 218 ) چنين نوشته است : « رنج كشيدن عقل را به سر ديوانه بازمىگرداند ! »\r\n( 17 ) . نقل از قشيرى ، رساله ، ص 72 ؛ ( ترجمهء رسالهء قشيريّه ، تصحيح فروزانفر ، مركز انتشارات علمى و فرهنگى ( تهران ، 1361 ) ، ص 212 - م . ) دربارهء سهل گفته‌اند كه متجاوز از ده روز گرسنه مىماند : « او مشتغل به واردات قلب خود بود تا آنجا كه غذا خوردن را فراموش مىكرد » ( لمع ، ص 202 ) .\r\n( 18 ) . لمع ، ص 417 .\r\n( 19 ) . نسخهء خطّى جاراللّه 1110 ، برگ 48 الف تا 49 الف . متن آن را فان اس در ،  VanEss , dieGedankenwelt  119 - 115 .  pp  ترجمه‌كرده‌است . محاسبى شقيق را مىشناسد و از تعاليم مبتنى بر توكّل او انتقاد مىكند ، همان ، برگ 37 الف .\r\n","page_name":" 187 ","page_number":203},
  {"content":"\r\n\r\nمىگويد : « كسى كه مردم را به گرسنگى فرا مىخواند از خدا اطاعت نمىكند ، زيرا مىداند كه گرسنگى براى انسان هلاكت بار است » . گرسنگيى كه او آن را ردّ مىكند گرسنگيى است كه او به آن « جوع التّكلّف » مىگويد ، يعنى گرسنگيى كه انسان آن را به زور برخود تحميل كند . او از كسانى كه به گرسنگى به ديدهء « طريقتى » مىنگرند و آن را روش و وسيله يا « سبب » زهد مىشمرند انتقاد مىكند و مىنويسد : البته « منزل جوع خشوع مىآورد ، ولى اين خشوع تصنّعى است ، چه سيرى ، با از بين بردن علّت آن ، آن را هم از بين مىبرد . حالت روحانى تنها وقتى ستودنى است كه پيوسته روى در تزايد داشته‌باشد » ؛ كاهش يا زوال آن بر اثر يك علّت خارجى نشانهء عدم اصالت آن است . ولى اين بدان معنى نيست كه محاسبى سيرى را بر گرسنگى ترجيح مىدهد ، زيرا قبول دارد كه سيرى دل را سخت و ادراك روحانى را تيره مىكند ، بلكه سخن او مخالفت با كسانى است كه « به ادّعاى آنها مرتبه‌اى بالاتر از مرتبهء گرسنگى نيست ، و گرسنگى فوق همهء ديگر عبادات است » . محاسبى با استناد به حديثى كه مىگويد « كسى كه با شكر خدا غذا مىخورد برابر است با كسى كه با شكيبايى تحمّل گرسنگى مىكند » طريقهء « جوع المنع » را توصيه مىكند ، يعنى قبول گرسنگى هنگامى كه خدا ما را از هر گونه وسيلهء معاش محروم ( « منع » ) مىكند ، نه جستجوى آن به عنوان اينكه سبب زهد خاصّ است . البته شقيق بر اين عقيده نيست ، ولى گرسنگى را مرتبه‌اى فوق مراتب ديگر نمىداند . براى او گرسنگى تنها « مبتدأ الدّخول فى الزّهد » ( ابتداى ورود در زهد ) است كه فراتر از آن عنايت الهى است كه سالك را وارد در نور زهد مىكند ، و اين نور در انسان حالتى روحانى پديد مىآورد كه هيچ وجه مشتركى با « جوع التّكلّف » يا گرسنگى خودخواسته و غير معقول ندارد .\r\n\r\nب . خوف ، روح زهد\r\nشقيق منزل زهد را مرحله‌اى مىداند كه مرد مىتواند تا پايان عمر در آن زندگى كند ، ولى انتخاب گذار به مرحلهء بالاتر را كه او آن را منزل خوف مىنامد به خواست زاهد واگذار مىكند . اين بدان معنى است كه ، نزد او ، هر يك از مراحل عروج روحانى تجربه‌اى كامل است كه در آن ، مرد ، با وصول به خدا ، به شكفتگى روحانى خود دست‌مىيابد ؛ در عين حال ، شقيق هرمنزلى را به روى مرحلهء بعدى گشوده نگاه مىدارد ؛ ولى با آنكه ، به اتّفاق عموم صوفيان ، زاهد نبايد در جستجوى گذار از « حال » ى به « حال » ديگر باشد ، زيرا اين گذار تنها موقوف به خواست الهى است ، شقيق ظاهرا سخنى مخالف اين مىگويد ، چنان كه دربارهء كسى كه در منزل زهد است مىنويسد : « اگر خواست مىتواند تا پايان عمر در اين منزل به سر برد ، و اگر\r\n\r\n","description":"","footnote":"","page_name":" 188 ","page_number":204},
  {"content":"\r\n\r\nنخواست ، مىتواند از زهد به منزل خوف رود . » در حقيقت ، سخنان شقيق تا اندازه‌اى ناهمگون مىنمايد ، زيرا با نحوهء ارتباطى كه ميان اين دو منزل تصوّر مىكند ، معلوم نيست چگونه مىتوان تا پايان عمر در يكى بدون ديگرى زيست . مىنويسد : « زهد و خوف دو برادرند كه هيچ يك بدون ديگرى تمام نيست . همانند جان و تن به هم پيوسته‌اند ، زيرا كه اگر خوف از خدا نباشد ، زهدى نيست . پس بنده نمىتواند ملازم زهد باشد ، مگر اينكه ملازم خوف شده باشد . و چون ملازم خوف شد ، با زهد قرين شود ، پس آنگاه زاهد گردد ، و بدين گونه نور خوف و نور زهد [ با هم بتابد 
  ] . »\r\nشقيق ، چنان كه در منزل زهد ديديم ، در اينجا نيز سهم خدا و انسان را در تجربه‌اى كه زاهد در منزل زهد مىكند بسيار روشن نشان مىدهد . انسان خود با دو سير روحانى به منزل خوف درمىآيد : از يك سو با الزام قلب خود به ذكر مرگ ، تا اينكه سرانجام قلب نرم شود « 20 » ، و از سوى ديگر با مداومت نفس در خوف و خشيت در برابر خدا ، تا آنجا كه خوف از خدا بر او چيره شود ، چنان كه گويى او را به چشم مىبيند . شقيق كه مانند قديس ايگناتيوس لويولايى (  IgnacedeLoyola  ) فايدهء عملى را مدّنظر دارد و بىگمان از تجربهء شخصى خود سخن مىگويد ، در اينجا متذكّر مدّت سير در خوف مىشود ؛ اين مدت را با « روز » تقويم مىكند ، ولى اين استفاده‌اى بيش نيست ، و كلمهء « روز » ( يوم ) را بايد به معنى « مدّتى از زمان » گرفت . پس مىنويسد : « و چون يك روز بدين منوال بر او بگذرد و او در طلب منزل خوف دست در دامن رياضت و خوف زند ، خداى تعالى چون نيّت و صحّت او را بداند نظرى بر او افگند . پس مهابتى به دو دست دهد و نور خوف بر دلش بتابد . و چون يك روز ديگر بر او بگذرد و او همين گونه بماند ، خداى تعالى مهابت بر مهابت او افزايد ، و نور بر نور دل او بتابد . پس مهابت در رويش آشكار شود [ تا چون چهل روز بدين گونه سپرى شود ، خداى تعالى مهابت او را به درجهء كمال رساند 
  ] و در اين هنگام است كه زن و فرزند را از مهابت او ترسى پديد آيد . »\r\nپس زاهد به حال دائم خوف درمىآيد و خائف كامل مىشود ، كه شقيق تصوير او را چنين ترسيم‌مىكند : همواره حزين و ذليل و مسكين است ، با لهوكنندگان به لهو نمىپردازد ؛ پيوسته گريان است ، دعايش بسيار و خوابش اندك است . خوفش چنان شدّت مىگيرد كه زندگى برايش بىثمر مىشود . با اين همه ، زندگى را به بطالت نمىگذراند ، زيرا ، به قول شقيق ، « خوف هرگونه تن‌آسانى و ملال و خستگى را از انسان دور مىكند » و خائف هيچ گاه در ذكر خدا\r\n\r\n\r\n","description":"","footnote":"\r\n( 20 ) . اشاره به آيهء  ثُمَّ تَلِينُ جُلُودُهُمْ وَ قُلُوبُهُمْ  ( زمر ، 23 ) ، ولى ، در حالى كه قرآن براى معنى « نرم شدن » فعل « تلين » را به كار مىبرد ، شقيق از فعل « رقّ » استفاده مىكند ( و مبتدأ الخوف ان يلزم قلبه ذكر الموت حتى يرقّ ، معارف ، سال چهارم ، شمارهء 1 ، ص 112 ) .\r\n","page_name":" 189 ","page_number":205},
  {"content":"\r\n\r\nسستى و در شكرش قصور نمىورزد . شقيق به نكتهء ديگرى كه بسيار پرمعنى است اشاره مىكند . مىگويد : كسى كه در منزل خوف به سر مىبرد ديگران را از خود مطمئن مىكند ، چنان كه « همنوعانش از مكر او در امانند و كسى را از شرّش هراسى نيست » ، و اين نكته‌اى بس شايان توجّه است ، چه در نزد صوفيان كم ديده مىشود كه در تحليل تجربهء مذهبى اشاره به بعد اجتماعى نيز به ميان آيد . حقيقت اين است كه در منازل زهد خوف ، سير باطنى تجربه هنوز در حال كمون است ؛ آثار اين زهد و خوف بيش از همه در رفتار بيرونى - و بنابراين ، اجتماعى - زاهد منعكس مىشود . « 21 » شقيق ، به عنوان سير باطنى ، در اين مرحله تنها از نورى سخن مىگويد كه همچون پاسخى از جانب خدا به كوشش انسان ، بر دل زاهد تابيدن مىگيرد . امام جعفر صادق ( ع ) نيز ، چنان كه ديديم ، در تفسير آيهء نور مىگويد كه انوار به تناسب موقعيّت روحانى يا « حال » مؤمنان بر آنها مىتابد ، و حالاتى را برمىشمرد كه شمار آنها كم از چهل نيست . ولى در نزد شقيق ، رابطهء ميان « نور » و « حال » را روشن‌تر مىبينيم ، يعنى رابطهء ميان نورى كه از بالا وارد مىشود و حال ( يا به گفته او « منزلت » ) ى كه انسان با سعى زاهدانهء خود در آن قرار مىگيرد . در تصوّرى كه شقيق از اين رابطه دارد طرح نظريّه‌اى ديده مىشود كه بعدا در رساله‌هاى صوفيّهء اشعرى مذهب صورت محصّلى به خود مىگيرد ، يعنى نظريّهء مربوط به « مكاسب » يا حالات مكتسب و « مواهب » يا حالات موهوب . با اين همه ، يك نكتهء اساسى شقيق را از اصحاب اين نظريّه جدا مىكند : در حالى كه در رسائل صوفيانه مقامات و مكاسب را در يك سو ، و احوال و مواهب را در سوى ديگر ، چنان كه گويى خارج از يكديگرند و يكى از پى ديگرى مىآيند ، برمىشمرند ، شقيق در هر مرحله‌اى از تجربه ، و در هر منزلتى ، هم يك « مقام » مىبيند و هم يك « حال » ، يعنى در آن واحد هم يك عنصر مكتسب مىبيند كه از طريق سعى زاهد حاصل مىشود و هم يك عنصر موهوب كه از جانب خدا به دل زاهد وارد مىشود :\r\nدر حقيقت ، هم زهد هست و هم نور زهد ، و هم خوف هست و هم نور خوف . شقيق هنوز اصطلاحات « مقام » و « حال » را به‌كار نمىبرد ، چه اين اصطلاحات متأخر است ، ولى تجربه‌اى كه اساس آنها را تشكيل مىدهد و در آنها بيان مىشود يكى است . زبان شقيق در اينجا در قياس با تجربهء امام جعفر صادق ( ع ) نوتر و در مقايسه با تجربهء صوفيان بعدى ، كه به سبب دغدغهء سازگار كردن خود با مذهب اشعرى تمايزات را مشخص كردند ، كهنه‌تر است .\r\n\r\n\r\n","description":"","footnote":"\r\n( 21 ) . در اينجا بى مناسبت نيست كه به اين بيت مولانا اشاره كنيم كه مىگويد :\r\n سير بيرونى است قول و فعل ما * سير باطن هست بالاى سما \r\n( مثنوى نيكلسن ، دفتر اول ، ص 36 ) - م .\r\n","page_name":" 190 ","page_number":206},
  {"content":"\r\n\r\n\r\nج . شوق به بهشت\r\nشقيق تحليل خود را در باب منزل خوف ، مانند منزل قبل از آن ، با اين تصريح به پايان مىبرد كه زاهد اگر بخواهد ( ان شاء ) ، مىتواند تا بازپسين دم در اين منزل بماند ، « و اگر نه ، با حفظ زهد و خوف در خود ، به منزلى كه منزل شوق به بهشت است فرود آيد » .\r\nمسلّم است كه اين شوق ، حدّاقلّ در حالت نهان ، در دل هر مسلمانى كه معتقد به زندگى در جهان ديگر و مؤدّب به تعاليم قرآنى ، ولو به نحوى مقدّماتى ، باشد ، وجود دارد . حتى مىتوان گفت كه پس از كلمهء « شهادت » اين نكتهء تعليم قرآنى بيش از هر چيز ديگر در ايمان عامّه شناخته و پذيرفته است . با اين همه ، شقيق شوق به بهشت را منزلى در راه عروج به سوى خدا و مرحله‌اى جداگانه از تجربهء روحانى مىداند . در اينجا تناقضى ، مخصوصا از اين بابت آشكار ، به چشم مىخورد كه شوق به بهشت كه او از آن سخن مىگويد شوقى نه روحانى ، بلكه مربوط به « جسمانى » ترين نعمتهاى بهشت است . مىنويسد : « اوّلين قدم در منزل « شوق به بهشت » تفكّر است در نعمتهاى بهشتى و آنچه خداى تعالى از انواع كرامات و نعمتها و خادمان براى بهشتيان فراهم آورده‌است و نفس را به حوريان بهشتى و نعمتهاى دائم و پايدار تشويق كند . »\r\nشقيق در ميان معاصران صوفى خود ، تا آنجا كه ما مىدانيم ، يكى از متفكّران نادرى است كه آشكارا ارزشى روحانى به شوق پيشاپيش به لذّات بهشت مىدهد . البته گاه صوفيى مانند ابوسليمان دارانى ( متوفّى 215 / 830 ) از « ظهورات دلفريب عروسان آسمانى و حوريان دلربا » « 22 » يى كه در رؤيا ديده است سخن مىگويد ؛ دارانى اين سخن را محرمانه به شاگرد خود ابن ابى الحوّارى مىگويد و از او مىخواهد كه آن را پيش از مرگ او نقل نكند . « 22 » صوفيان ديگرى مانند بايزيد بسطامى بىآنكه وجود لذّات بهشتى را انكار كنند ، از آنها با تحقيرى كه خالى از خشم و نفرتى نبود ياد مىكردند . « 23 »\r\nنظر شقيق چيز ديگرى است . او با تحليل تجربه مىخواهد روش تعليمى يا روش عروجى از مرحلهء فروتر به مرحلهء بالاتر را نيز استخراج‌كند . شوق از اين جهت كه شوق است ، از\r\n\r\n\r\n","description":"","footnote":"\r\n( 22 ) . نگاه‌كنيد به حليةالاولياء ، جلد نهم ، ص 259 . به علاوه ، دارانى تصريح مىكند كه اين نوع رؤيا ، مانند وسوسه ، ضعيفان را مىآزارد ، و مىافزايد : « گاه من سالها خواب نمىبينم » ( همان ، ص 260 ) ؛ نگاه‌كنيد همچنين به : ماسينيون ، « عرفان و عفاف » در  Operaminora  ، جلد دوّم ، ص 441 - 434 .\r\n( 23 ) . نگاه‌كنيد به متن آن در مجموعهء متون چاپ نشده مربوط به تاريخ عرفان در سرزمينهاى اسلامى ، ص 32 و ترجمهء آن در مصائب ، ص 692 : « هنگامى كه خدا نخستين بار خود را به حكيمان مىنماياند ، بازار ( سوق ) ى به آنها نشان‌مىدهد كه در آن چيزى جز « صور » مردان و زنان خريد و فروش نمىشود ؛ و آن كس ( از ميان آنها ) كه در اين بازار وارد خواهدشد هرگز ديگر براى ديدن خدا بازنخواهدگشت . واى كه خدا تو را در اين زندگى در بازار مىفريبد ، و در زندگى ديگر نيز در بازار ؛ تو تا ابد بندهء بازارى ! »\r\n","page_name":" 191 ","page_number":207},
  {"content":"\r\n\r\nاين نظر گاه نحوه‌اى از توجّه به اشياء است كه فراتر از نحوهء توجّه به خوف است ؛ انسان در توجّه به شوق ، در خود امكاناتى به وجود مىآورد كه خوف را به آن راه نيست . افق خوف مرگ است كه منشأ آن نيز هست ، زيرا با تأمّل در مرگ است كه مؤمن در خود ايجاد خوف مىكند . با شوق ، مرگ به عنوان افق انديشهء انسانى ، از ميان برمىخيزد ، زيرا شوق دقيقا شوق به چيزى است كه فراتر از مرگ است . مهمّ در اينجا نه ماهيّت چيزى است كه مطمح نظر شوق است - مانند حوريان بهشتى - بلكه « اجتهاد » ى است كه انسان براى « خود را به رنج شوق در افكندن » ( هو يكابد نفسه على الشّوق ) به كار مىبرد ؛ و اين « اجتهاد » دوام و قوام گرفته از « نيّتى درست » است كه « خوفى را كه مؤمن از مرگ در دل دارد از ياد او مىبرد » و « نور شوق به بهشت » را به خود جلب مىكند . اين نور را خدا به تدريج و به تناسب استقامت مؤمن به او عطا مىفرمايد ، و چون مؤمن چهل روز در شوق استقامت ورزد ، خدا « نور شوق به بهشت را در دل او به كمال » مىرساند ، به قسمى كه « آنچه از اين پس بر دل او چيره است شوق است » . او از خوف مىرهد « بى آنكه ، با اين همه ، نور خوف از او دور شود » ، زيرا نور ، چنان كه شقيق اندكى سپس‌تر توضيح مىدهد ، نور ديگر را نمىراند ؛ آن را در بر مىگيرد .\r\nآثار اين شوق كه مرد را به آن سوى مرزهاى مرگ مىبرد آثار گريزى به جلو در عالم خيال نيست ، بلكه آثار شكفتگيى است كه از انسان « مشتاق » ، انسانى مىسازد هم « غريب » در اين جهان و هم « دائم الاحسان » به همنوعان ، « نه كسب مال دلش را شاد گرداند و نه به چيزى جز خدا مشغول شود ، نه از مصائب محزون گردد و نه از سختيها بى تاب . در گفتار صادق است و در كردار بخشنده . چهره‌اش هميشه خندان است و از هر چه دارد شادمان . نه بخل ورزد و نه منّت نهد . نه عيبجويى كند و نه بدگويى و نه سخن‌چينى . پيوسته روزه‌دار است و نمازگزار . و چون بدينجا رسد ، به جايگاهى فرودآمده‌است عالىتر و شريف‌تر از منزل خوف » .\r\nمىبينيم كه شوق به بهشت در نزد شقيق خيالپردازى نيست ، بلكه تمرينى است به قصد آموزش ، كه تنها كسانى بايد آن را به جاى آورند كه از آزمون دو منزل ديگر ، يعنى خوف و زهد ، گذشته و رنج تهذيب نفس را بر خود هموار كرده باشند . تصويرى كه شقيق از انسان مشتاق مىسازد نشان‌مىدهد كه در اين مرحله سخن نه از سقوط در پستى لذّتجويى ، بلكه از گذار ارادى ، از وضع زهد و تزكيهء نفس و غم و خوف ، به وضع رهايى روحى و شادمانى درونى و شكفتگيى است كه بر اثر شوق به سعادت دست مىدهد . اين سعادت ، البته ، صورت يك بهشت جسمانى دارد ، ولى در اينجا ، شقيق خود را با زبان قرآن تطبيق مىدهد ؛ نه مبالغهء زبانى بايزيد بسطامى را دارد و نه سرمستى خلسه‌آميز رابعه را ، تا جرئت‌كند كه بگويد « همهء اينها فريبى بيش نيست . »\r\n\r\n","description":"","footnote":"","page_name":" 192 ","page_number":208},
  {"content":"\r\n\r\nمع الوصف ، شقيق با آنكه شوق به بهشت را « منزلى عالىتر و شريف‌تر از خوف » مىداند و قبول دارد كه مؤمن مىتواند تا واپسين دم حيات در آن بماند ، به اين مرحله اكتفا نمىكند و به فراتر از شوق ، به منزلى باز هم بالاتر مىرود ، منزلى كه منزل دوستى ( محبّت ) خداست .\r\n\r\nد . در آستانهء زندگى عرفانى\r\nشقيق از همان سطور اوّل تصريح مىكند كه در اين مرحله تجربه تغيير وضع مىدهد ، و راهى كه مؤمن تا كنون پيموده است ، در آستانهء اين منزل جديد و آخرين منزل ، قطع مىشود : « بسا مردمى كه از منزل خوف و شوق به بهشت فراتر رفته‌اند تا به منزل دوستى خدا فرود آيند . امّا هر كسى را بدين منزل راه ندهند . چه اين منزل بلندترين و شريفترين و نورانىترين آنهاست .\r\nو هيچ كس را خداى به اين منزل نبرد مگر اينكه نخست دل او را با يقين صادق و كردار برتر نيرو بخشيده باشد ، كردارى پاك از گناه و مبرّا از عيب . »\r\nبنابراين ، معلوم است كه گذار به منزل چهارم ديگر در اختيار انسان نيست . بسيارى به آن دست مىيابند ، ولى نه همه ، زيرا تنها خدا را سزد كه صاحبان دلهاى لايق را به آنجا برساند .\r\nشقيق نه همان پاك بودن از هر گونه آلودگى به گناه و مبرّا بودن از هر گونه عيبى ، بلكه داشتن يقينى صادق را نيز شرط رسيدن به اين منزل مىداند ؛ مراد او از يقين صادق ايمانى چنان استوار به خداست كه در آن دل از هرگونه مشغله‌اى صافى باشد و بتواند همگى خود را به خدا بسپارد .\r\nچون اين شرايط به جاى آورده شد ، خدا ، با تابان ساختن نور محبّت در دل مؤمن ، او را وارد منزل محبّت مىكند . « اين نور بر او چيره گردد ، بى آنكه انوار زهد و خوف و شوق به بهشت از او دور شود يا كاهش يابد . پس دل او لبريز از محبّت و شوق به خدا گردد . و آنچه از خوف و شوق به بهشت با خود داشت همه را به دست فراموشى سپارد . و اين بخششى است و رحمتى و نورى و پاداشى از خدا به وى . »\r\nيك بار ديگر ، شقيق به صراحت تمايز ميان يك مرحلهء روحانى و نورى را كه در اين مرحله خدا به مؤمن عطا مىفرمايد نشان مىدهد ، و تأييد مىكند كه در منزل محبّت ، خوف و شوق به بهشت به دست فراموشى سپرده مىشود و حال آنكه نورشان همچنان بر جاى مىماند . شقيق براى توضيح انديشهء خود تمثيلى مىآورد : « نور زهد و نور خوف در دل مانند ستاره‌اى است كه در آسمان بدرخشد ، و در آن هنگام كه بدان مىنگرند ماه برآيد . پس نور آن ستاره [ در پرتو ماه 
  ] ناپديد شود ، بى آنكه ستاره خود به تاريكى گرايد يا مكان خود را ترك گويد : همچنين است نور شوق ، كه بر نور خوف و نور زهد غالب گردد ، بى آنكه از نور آنها چيزى بكاهد . نور شوق نيز با نور محبّت چنين است . نور شوق مانند ماه تابان است . در آن هنگام كه به ماه مىنگرند\r\n\r\n","description":"","footnote":"","page_name":" 193 ","page_number":209},
  {"content":"\r\n\r\nناگهان خورشيد نيز طالع شود و ماه ناپديد گردد ، در حالى كه ماه در مكان خود همچنان باقى است و نور آن كاهش نيافته است . همچنين است نور محبّت خدا كه قوىترين و عالىترين نورهايى است كه بر بندگان مىتابد . »\r\nگفتيم كه شقيق ، در حركتى كه صوفى را از سه منزل نخست به چهارمين منزل يعنى منزل محبّت مىبرد ، گسستگيى وارد مىكند . اين گسستگى در پرتو متنى كه نقل كرديم قابل فهم است : گسستگى نه در درون حركت ، بلكه در بيرون ، يعنى در رابطهء آن با عللى است كه حركت را به پيش مىبرد . ميان محبّت و حالات روحانى قبلى انقطاعى نيست ، زيرا محبّت نورى را كه شوق به بهشت و خوف و زهد بر وضع انسان در جهان مىافكند زايل نمىكند . اين نور در دل انسان مىماند و انسان همواره مىتواند در روشن كردن راه خود از آن مدد جويد ؛ محبّت تنها نور خود را بر آنها مىافزايد ؛ نور آن به قدرى شديد است كه همهء انوار ديگر را بى رنگ مىكند . ولى آنها را زايل نمىكند . گسستگى تنها در نحوهء ورود انسان به حيطهء محبّت است ، به اين معنى كه تنها خواست خداست كه اين ورود را ميسّر مىسازد .\r\nدر حقيقت ، در حالى كه شقيق « ابتداى ورود » ( « مبتدأ الدّخول » ) در ديگر منازل را به اختيار انسان گذاشته بود ، در اينجا « ابتداى ورود در محبّت خداى « 24 » آن است كه محبّت آنچه خدا دوست دارد در دلش جاى گيرد و از هر آنچه خدا از آن بيزار است بيزار گردد ، تا جايى كه هيچ كس و هيچ چيز نزد او محبوب‌تر از خدا و آنچه رضاى خدا در آن است نباشد . » انسان تنها مىتواند خواهان محبّت باشد . « و آن كس كه خواهان محبّت است خداى بر او نظر كند و بر او ببخشايد و محبّت خود را بر او افكند . و چون روزى ديگر سپرى شود و او در اين حال باشد ، خداى بر محبّت او بيفزايد تاجايى كه پس از چهل روز تمام دوستى او در دل فرشتگان و بندگان افتد . »\r\nاينكه اين محبّت چيست ، شقيق از آن چيزى نمىگويد ، بيشتر به آن از وجه آثار و علايمش مىنگرد . از اين رو ، همين كه مؤمن محبوب فرشتگان و انسانهاست نشانهء آن است كه او در نور محبّت است . زيرا كسى كه با نيّتى خالص در اين محبّت مىزيد دلپسند همگان واقع مىشود : « هر كه او را ببيند و ذكر او را بشنود محبّت او را در دل گيرد ، و اين به سبب محبّتى است كه خدا به او دارد » و به سبب صفات شخصى اوست ، چه محبّت او را مهربان ، حليم ، كريم ، شادمان و خندان ، مخالف دروغ و دور از هرگونه جاه‌طلبى و استيلاجويى مىكند . بنابراين انسانى كه خدا او را به قلمرو محبّت خود درمىآورد ، در نظر شقيق ، انسانى انزوا گزيده در نيكبختى خود نيست ، بلكه\r\n\r\n\r\n","description":"","footnote":"\r\n( 24 ) . شقيق گاه مىگويد « محبّة للّه » و گاه مىگويد « محبّة اللّه » .\r\n","page_name":" 194 ","page_number":210},
  {"content":"\r\n\r\nانسانى است مردم دوست ، در خدمت مردم و محبوب آنان ، زيرا در خدمت خداست و محبوب اوست . يك بار ديگر ، عرفان شقيق ، با ابعاد اجتماعيى كه غالبا راهى در روحانيّت صوفيان ندارد ، ظاهرمىشود .\r\n\r\nنتيجه\r\nاين است ، بنابراين ، مراحل چهارگانه‌اى كه اهل صدق براى وصول به خدا طى مىكنند .\r\nپيداست كه رسالهء شقيق بيش از آن كوتاه است كه بتواند دعوى تأليف (  synthese  ) مستوفايى داشته باشد . شقيق ، در بعضى اقوال خود « 25 » ، از چند مرحله يا منزل ديگر سخن مىگويد كه گنجاندن آنها را در اين اثر لازم ندانسته است . از سوى ديگر ، صوفيان پيش از او چهار مرحله‌اى را كه او در رسالهء خود حفظ كرده است ، جداگانه ، تحليل يا توصيف كرده‌اند . پس ، اصالت رسالهء او ، نه در عناصرى است كه در تأليف او به كار رفته است ، بلكه در صرف كوشش اوست دريافتن تأليفى كه به تجربهء مذهبى ساخت پويايى بدهد ، تا در آن بتوان در عين حال هم به حركت صعودى تدريجى از مرحله‌اى به مرحلهء ديگر پى برد ، و هم به رشتهء ( توان گفت ) ديالكتيكيى كه مرحله‌اى را به مرحلهء ديگر مىپيوندد . شقيق شايد نخستين صوفيى باشد كه در مرحلهء برشمردن « احوال » و « مقامات » متوقّف نمىماند ، بلكه از آن فراتر مىرود و به توالى و تسلسل پوياى آنها توجّه مىكند . او خطّ سير عرفانى را كه در نزد حسن ( بصرى ) و ابراهيم ادهم و حتى وكيع « 26 » هنوز خوب ترسيم نشده بود ، بر حسب تدرّج تغيير ناپذير عناياتى كه روح را روشنى مىبخشد ، « منزل بندى » مىكند ؛ و اين طرح اوّليّه‌اى از نظريّهء « احوال » و « مقامات » ى است كه بعدا ذوالنّون مصرى آن را تثبيت مىكند » . « 27 » در حقيقت ، بسيار پيش از ذوالنّون مصرى ( متوفّى 245 / 856 ) و حتى پيش از دارانى ( متوفّى 215 / 830 ) ، شقيق بلخى به زبانى روشن در اين تدرّج مراحل مختلف سلوك راه عرفانى سخن گفته است . مخصوصا شقيق ، در درون هر مرحله نقش متقابل فعل انسانى و فعل الهى را به روشنى درمىيابد ، و فعل الهى را نورى توصيف مىكند كه در هر مرحله سعى زاهد را ، از درون ، روشنى و گويى معنى مىبخشد .\r\nبا اين همه ، شقيق در آستانهء زندگى عرفانى متوقّف مىماند ، زيرا ، به سبب نداشتن واژگانى مناسب ، تحليلهايش دربارهء تجربهء مذهبى هنوز ابتدايى است . يا بهتر بگوييم ، سعى او نمونهء\r\n\r\n\r\n","description":"","footnote":"\r\n( 25 ) . حليةالاولياء ، جلد هشتم ، ص 71 - 58 .\r\n( 26 ) . وكيع بن جرّاح ، متوفّى در سال 197 / 812 ، نويسندهء كتاب الزّهد .\r\n( 27 ) . تحقيق ، ص 221 .\r\n","page_name":" 195 ","page_number":211},
  {"content":"\r\n\r\nگويايى است از چگونگى زندگى روحانى اسلامى در زمانى كه هنوز واژگانى جز واژگان قرآنى در دست نبود ؛ در او هيچ نشانى از تأثير خارج از قرآن ديده نمىشود ؛ خطّ سير روحانيى كه او ترسيم مىكند نتيجهء تلاقى ميان تجربهء شخصى و داده‌هاى دريافتى از قرآن است ؛ او واژگان قرآنى را مىگيرد و در ساختارى به‌كارمىبندد كه ناشى از قرآن نيست ، زيرا از درون تجربه كشف‌شده‌است : تجربه‌اى كه آگاهى از سير مراحل است ، و ميان درون و بيرون ، و ميان آنچه از قرآن گرفته شده است و آنچه در درون وجدان تجربه شده است ، وحدت برقرار مىكند .\r\nتحليل شوق به بهشت از اين بابت روشن كننده است ، به اين معنى كه شقيق اطلاعات قرآنى را به معنى لفظى آنها مىگيرد و از واژگان قرآنى بهره مىجويد ، امّا با گنجاندن شوق به بهشت در درون يك ساختار به عنوان مرحله‌اى از تجربهء روحانى ، معنى آن را تغيير مىدهد ، زيرا مثلا شوقى مانند شوق به حوريان بهشتى كه از صافى اصلى زهد و خوف بگذرد ديگر شوق به معنايى كه عامّهء مسلمانان با خواندن اوصاف قرآنى بهشت از آن اراده مىكنند نيست . شوقى است كه نحوهء وجودى خود را از خود تجربه مىگيرد : ديگر يك لذّت نفسانى « 28 » نيست ، بلكه فراتر رفتن از ترس است ، كه فكر مرگ آن را القا مىكند ، و دريچه‌اى است گشوده به روى محبّت به خدا ، با نيّتى درست ( نيّة صحيحة ) . « 29 » بنابراين ، واژگان تجربه هنوز قرآنى است ، ولى ساختارهايى كه اين واژگان در آنها به عنوان مصالح به كار مىرود نو است . يك قرن ديگر هم بايد بگذرد تا تجربه مشعر به اصالت خود شود و با ايجاد قطعى زبانى خاصّ خود به استقلال دست يابد . در طىّ اين قرن ، جنبش صوفيانه رفته رفته از گرايشهاى فقهى و سياسى اسلام رسمى دور مىشود و علمى جداگانه به وجود مىآورد كه همانا علم تجربه است . آثار ابو سعيد كه اكنون به بررسى آن خواهيم پرداخت در پايان اين جنبش جاى مىگيرد ؛ اين جنبش در اين آثار متوقف نمىشود ، بلكه بيانى مىيابد كه در خط خود كمال است .\r\n\r\n2 . تجربهء خدا در آثار خرّاز\r\nابوسعيد خرّاز يكى از شخصيّتهاى بزرگ مكتب بغداد است ، ولى شهرت او دگرگونيهاى بسيار يافته است . خواجه عبداللّه انصارى در طبقات الصوفيّهء خود او را برتر از مشهورترين مشايخ اين مكتب مىشمارد و مىگويد : « خويشتن به شاگردى جنيد فرا نمايد ، خود بار خداى جنيد است . از ياران و اقران جنيد است و ازومه است . پيش از وى برفته ، در سنهء سبع و\r\n\r\n\r\n","description":"","footnote":"\r\n( 28 ) . از نوع تأمّلات شهوانى ابن قيّم جوزيّه ، در كتابش به نام كتاب روضات المحبّين ( چاپ قاهره ، 1956 ) ، ص 239 و بعد .\r\n( 29 ) . ضرورت نيّت درست را شقيق در هر يك از مراحل چهارگانه‌اى كه از آنها سخن مىگويد متذكّر مىشود .\r\n","page_name":" 196 ","page_number":212},
  {"content":"\r\n\r\nسبعين ، اوستّ و ثمانين ، و اللّه اعلم . « 30 » اصل وى از بغداد بوده و به مصر « 31 » بوده ، در محنت صوفيان به مصر شد و به مكّه بوده ايّامى . . . از مشايخ هيچ كس مه از او نشناسم در علم توحيد ؛ همه بر او وبال‌اند ، هم واسطى و فارس عيسى بغدادى و جز ازيشان . . . دنيا از خرّاز پر بود ، نيز به سر مىآمد . » « 32 » خواجه عبداللّه براى اظهار چنين تحسينى در حق ابوسعيد خرّاز به آثار او استناد مىجست ؛ و همين آثار بود كه خشم فقها را برمىانگيخت و سبب محكوميّت او در بغداد شد .\r\nولى در زمان ما ، چون آثار عمدهء خرّاز را از بين رفته مىدانند ، دربارهء او بر اساس آنچه از او برجا مانده است ، يعنى كتاب الصّدق و مسائل ، كه ماسينيون آنها را « مجموعه‌هاى ساده‌اى از روايات مسند در باب زهد » توصيف مىكند ، داورى مىكنند . « 33 » به همين سبب است كه ، ماسينيون باز چند صفحه‌اى از تحقيق خود را به او تخصيص مىدهد ، زيرا پى برده است كه « قطعات پراكندهء بسيار نشان‌مىدهد كه از نظريّهء عرفانى متمايزى داشته است » . با اين همه ، اخلاف ماسينيون ديگر او را شايان ذكر در شمار شخصيّتهاى بزرگ مكتب بغداد ندانسته‌اند . « 34 » بىگمان وقتى كه كسى از آثار خرّاز جز كتاب الصّدق و مسائل او چيزى را نشناسد ، به علّت ستايشهاى بيدريغى كه انصارى نثار او مىكند خوب پى نمىبرد .\r\nكتاب مسائل چند « قول » بيش نيست و بر سه برگ استنساخ شده است كه معلوم نيست چگونه در آثار جنيد ، در نسخهء خطّى كتابخانهء شهيد على « 35 » ، راه يافته است . در باب كتاب الصّدق هم بايد گفت كه آربرى تا حدّى مبالغه مىكند كه مىنويسد : « اين كتاب سواى آثار محاسبى قديم‌ترين بيان منظّم نظريّهء تجربهء صوفيانه‌اى است كه يك صوفى اهل عمل نوشته است « 36 » » . ولى ما بيشتر برآنيم كه كتاب الصّدق كتاب تعليمى كوچكى در تصوّف و خاصّ مبتديان است ، كتابى است كه خرّاز در آن تعليم زاهدانهء رايج در زمان خود را دربارهء چند مفهوم اساسى ، از قبيل صدق و اخلاص و صبر ، گرد آورده است . خرّاز نيز مانند شقيق بنيان بسيار\r\n\r\n\r\n","description":"","footnote":"\r\n( 30 ) . دربارهء تاريخ وفات خرّاز ، نگاه‌كنيد به بالاتر صفحهء 181 ، يادداشت 1 .\r\n( 31 ) . در آنجا با ذوالنّون ملاقات كرد . محنت صوفيان اشاره به محنتى است كه غلام خليل پديد آورد . نگاه كنيد به : مصائب ، ص 39 ؛ روزنامهء آسيايى ، 1912 ، ص 566 ؛ پايين‌تر ، فصل چهارم ، 1 .\r\n( 32 ) . طبقات الصّوفية ، تصحيح دكتر محمد سرور مولائى ، انتشارات توس ، تهران ، ص 159 - م .\r\n( 33 ) . تحقيق ، ص 301 .\r\n( 34 ) . به همين سبب است كه در طرح تاريخ تصوّفى كه قنواتى - گارده ، در عرفان اسلامى به دست مىدهند ، با وجود پيروى آنها از تحقيق ماسينيون ، نامى از خرّاز برده نمىشود .\r\n( 35 ) . نسخهء خطى شمارهء 1374 ، برگ 31 ب - 32 الف .\r\n( 36 ) . نگاه‌كنيد به : مقدمهء ترجمهء كتاب الصّدق ، ص  IV . \r\n","page_name":" 197 ","page_number":213},
  {"content":"\r\n\r\nاستوارى به منازلى كه مريد بايد بپيمايد مىدهد ، و بر نقش مؤثرى كه صدق در هر يك از اين منازل دارد سخت تأكيدمىكند . تحليل اين منازل نيز چندان مبسوط نيست ، ولى اين مبسوط نبودن تحليل دليلى دارد : خرّاز بارها تصريح مىكند كه تجربهء روحانى را به زبان ظاهر و متناسب با مبتديان بيان مىكند ، و اين خود نشان مىدهد كه ، فراتر از آن ، اسرارى باطنى نيز هست كه نمىتوان به مريد بازگفت ، و بررسى آنها زبانى فنّىتر طلب مىكند .\r\nمىدانيم كه خرّاز اين بررسى را در كتابى موسوم به كتاب السّرّ انجام داده بود ، همان كتابى كه فقها با فتواى خود آن را در بغداد محكوم كرده بودند . « 37 » عطّار در تذكرةالاولياء قطعهء زير را از آن حفظ كرده‌است . « انّ عبدا رجع ( الى ) اللّه و تعلّق باللّه و سكن فى قرب اللّه ، قد نسى نفسه و ما سوى الله . فلو قلت له : من اين انت ؟ و ايش تريد ؟ لم يكن له جواب غير : اللّه » : گفت ، چون بنده به خداى تعالى رجوع كند و تعلّق به خداى كند [ و 
  ] در قرب خدا ساكن شود ، هم نفس خويش و هم ماسوى اللّه فراموش كند ، اگر او را گويند : تو از كجايى ؟ و چه مىخواهى ؟ او را هيچ جواب خوب‌تر از آن نباشد كه گويد : « اللّه » . « 38 »\r\nو اما ، از انديشه‌هايى كه خرّاز در اينجا بيان كرده است چهار تحرير مختلف در دست است :\r\nكوتاهترين آنها روايتى است كه خوانديم ؛ بلندترين آنها را سلمى از كتابى از خرّاز به نام درجات المريدين « 39 » برگرفته است . روايت سوّم در كتابى مجهول المؤلّف با عنوان كتاب اقوال الائمة الصّوفية « 40 » است . اين روايت اخير بسيار نزديك به روايت چهارمى است منقول در كتاب الصّفات كه ما از آن اندكى پايين‌تر سخن خواهيم گفت . اين چهار روايت از يك سو نشان‌مىداد كه تجربهء موصوف در آنها تا چه اندازه در چشم خرّاز مهم بوده است ، و از سوى ديگر معلوم مىدارد كه كتاب درجات المريدين همان كتاب السّر نيست و هر دو اكنون مفقود است . و امّا كتاب الصّفات ، كه آن نيز متفاوت با دو كتاب پيشين است « 41 » ، رساله‌اى است از مجموعهء نسخ رسالهء خرّاز كه در سال 1952 به همّت مرحوم ا . آتش كشف شد . « 42 »\r\nاين رسالات تحت عنوان مشترك كتاب الشّيخ سعيد الخّراز فى علم الاشارات گردآمده و\r\n\r\n\r\n","description":"","footnote":"\r\n( 37 ) . نگاه‌كنيد به سرّاج ، لمع ، ضميمه ، چاپ آربرى ، ص 8 .\r\n( 38 ) . نگاه‌كنيد به : تذكرة الاولياء ، تصحيح دكتر محمد استعلامى ، زوّار ، ص 456 - م .\r\n( 39 ) . نگاه‌كنيد به : سلمى ، حقائق التّفسير ، مقدمه .\r\n( 40 ) . نسخهء خطى موزهء بريتانيايى ، 12632 ، برگ 32 ب .\r\n( 41 ) . نقل قول نسخهء خطى لندن چندان با متن كتاب الصفات فرق ندارد كه لازم شود وجود كتاب چهارمى را فرض كنيم . به نظر مىآيد كه ما در اينجا با خانواده‌هايى از نسخه‌هاى خطى متفاوت كتاب الصّفات رو به روييم .\r\n( 42 ) . در كتابخانهء قسطمونى ، شمارهء 2713 ، برگ 57 الف تا 87 ب . نگاه كنيد به :  Oriens  ، 1925 ، جلد پنجم ، ص 33 - 28 . قاسم سامرّائى آنها را در سال 1967 در بغداد چاپ كرده است .\r\n","page_name":" 198 ","page_number":214},
  {"content":"\r\n\r\nمنقسم به دو مجلّد ( جزء ) است : جلد اول شامل كتاب الصّفات ( برگ 57 ب تا 62 الف ) ، كتاب الضّياء ( برگ 62 ب تا 64 ب ) و كتاب الكشف و البيان ( برگ 64 ب تا 70 ب ) است ؛ جلد دوم كتاب الفراغ ( برگ 71 الف تا 78 ب ) و كتاب الحقائق ( برگ 78 الف تا 87 ب ) را در بر دارد . بنابراين ، مجموعهء اين رسالات « گفتار خرّاز در باب علم اشارات » يا علم تجربهء عرفانى را به دست مىدهد .\r\nرساله‌هاى اوّل و آخر از همه مهمتر است و ما را مدّت بيشترى به خود مشغول خواهد داشت ، زيرا به كلّى تحليل بسيار مبسوطى است از حال « قرب » ، و ديگرى كوششى است در تعريف اصطلاحات صوفيانه . با اين همه ، رساله‌هاى ديگر نيز خالى از فايده نيست ، نه تنها از جهت اطّلاع بر انديشهء خرّاز ، بلكه همچنين از اين جهت كه وجوه تجربه را ، آن گونه كه در كتاب الصّفات بررسى شده است ، تشريح و تصريح مىكند . پس بحث خود را با تحليل اين سه رساله به عنوان مقدمه‌اى بر دو رسالهء ديگر آغاز مىكنيم .\r\n\r\nالف . كتاب الضّياء\r\nسلمى قطعه‌اى از اين كتاب را در حقائق التّفسير خود آورده و با اين كار دليلى بر اصالت آن به دست داده است . خرّاز در اين كتاب ، به سبكى فشرده و مبهم ، هفت « مرتبهء » كسانى را كه او به نام اهل تيهوهيّة و حيروريّة مىخواند توصيف مىكند ؛ اين الفاظ را خود به پيروى از فيلسوفان يونان‌شناس ، و به تقليد از زبان انتزاعى آنها ، برساخته است . اهل تيهوهيّة ( از تاه - تيها ) صوفيان گمگشته در درياى نور وحدت الهىاند ، كه در آن در برابر ذات حقيقت الهى ( عين العين ) « 43 » دچار حيرت شده‌اند : « آنها ، با دور شدن از آنچه موجب دورى آنها بود و با بيرون رفتن از نفس خود ، به حبيب پيوستند و در عظمت توحيد او جاىگرفتند و در نور گم گشتند . خدا حجاب از دلشان برگرفت و خود را بر روحشان بنمود ، و بر افهامشان چهره گشود . »\r\nبه اعتقاد خرّاز آنها كه خدا را مىجويند ، پيش از رسيدن به اين غايت ، به هفت مرتبه تقسيم مىشوند . مرتبهء اول اهل الاشارات‌اند . خرّاز مىنويسد : « آنها ، با همان قوّت اشارتى كه آيهء  بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ  به آنها دارد ، خدا را جسته‌اند ، بهرهء آنها از خدا انوار و اشارات است . »\r\nاهل مرتبهء دوم تا آنجا كه در توان دارند خود را در پاكى علم نگاه مىدارند . هر چه علم در\r\n\r\n\r\n","description":"","footnote":"\r\n( 43 ) . عين در مقابل اثر ، حقيقت در مقابل آثار آن است . بنابراين ، عين العين حقيقت حقيقت است ، آنچه به وسيلهء آن حقيقت حقيقى است ، جوهر حقيقت .\r\n","page_name":" 199 ","page_number":215},
  {"content":"\r\n\r\nآنها پاك‌تر شود ، رؤيت آنها افزون‌تر مىشود . در حالى كه اصحاب طبقهء اول خدا را از طريق زبان استعارى اشاره مىيافتند ، اينها او را در زبان علم معمول ، علمى كه اجماع فقيهان بر آن صحّه نهاده‌اند ، مىيابند . براى آنكه بتوان از طريق اين علم به خدا رسيد ، بايد پيوسته آن را پاك ساخت ، يعنى حدود آن را بازشناخت . و از آنها فراتر رفت و به كشف رؤيت كه خود مرتبهء ديگرى سواى مرتبهء علم است دست يافت .\r\nمرتبهء سوّم مرتبهء « اهل مجاهده » است ، مرتبهء كسانى است كه با از خود گذشتگى قدم به ميدان جهاد روحانى مىگذارند و با عشقى صادق پشت پا به همه چيز مىزنند . براى آنها زندگى حقيقى پرستش قدرت كامله است . با اين همه ، آنها در « احوال » خود دستخوش دگرگونى ( « تلوين » ) اند .\r\nكسانى كه در مرتبهء چهارم جاى دارند « اهل الخصوصيّة » اند ؛ خاصّانىاند كه وسيلهء وصول به خدا را خدا خود به آنها اعطا مىفرمايد . خدا آنها را نه به شناختنيها حواله مىدهد تا از طريق آنها پى به صفات او ببرند ، و نه به جهان هستى تا از طريق آن از حقيقت وجود او آگاه شوند ؛ زيرا مخلوقات در فهم صفات او حيران‌اند .\r\nمرتبهء پنجم مرتبهء « اهل التّجريد » است ، يعنى كسانى كه با تحمّل انقطاع از جهان و قبول محنتهاى زمان به زهد و وارستگى مطلق درآمده‌اند . خدا آنها را به آن سوى صدق هدايت مىكند تا ناب‌ترين شراب محبّت را به آنها بنوشاند : هر چه بيشتر اين شراب بس ناب را بنوشند ، بيشتر به محبوب نزديك مىشوند .\r\nمرتبهء ششم مرتبهء « اهل استلاء و تمكين » يعنى مرتبهء كسانى است كه بر احوال خود حاكم‌اند و ثبات روحى يافته‌اند . اين ثبات روحى آنها را از دگرگونى ( تلوين ) هاى احوال اهل طبقهء سوم بر كنار مىدارد . « 44 » خدا آنها را از عالم شهود به عالم غيب مىبرد ، و چون خود را بر آنها آشكار مىكند ، آنها از خود بى خود مىشوند ، و چون به خود مىآيند خود را از برگزيدگان خدا مىيابند .\r\nخرّاز چنين نتيجه مىگيرد : « اينهاست شش مرتبهء روحانيان « 45 » كه خدا با تجلّى خود آنها را پاكيزه گردانيده و درهاى « رؤيت » را به روى آنها گشوده است : شش مرتبه‌اى كه هر يك با\r\n\r\n\r\n","description":"","footnote":"\r\n( 44 ) . دربارهء تلوين و تمكين نگاه كنيد به : رسالهء قشيريّه كه آنها را چنين تعريف مىكند : « تلوين صفت ارباب احوال بود و تمكين صفت اصحاب حقايق ؛ مادام كه بنده اندر راه بود صاحب تلوين بود و از حالى به حالى همى شود و از صفتى به صفتى همى گردد و از اين منزل كى بود به منزلى برتر از آن فرود آيد . چون برسد صاحب تمكين بود » ( نقل از ترجمهء رسالهء قشيريه ، به تصحيح فروزانفر ، مركز انتشارات علمى و فرهنگى ، ص 121 - م ) .\r\n( 45 ) . لفظ غير قرآنى كه از جهت معنى شناسى يادآور « رحانايه » ادبيات رهبانى سريانى است . لفظ قرآنى آن بيشتر ربانيّون است ( آل‌عمران ، 79 ) .\r\n","page_name":" 200 ","page_number":216},
  {"content":"\r\n\r\nوجهى از اشارت روى به دو آورده‌اند ( خرجت اليه ) ، و خدا درى از درهاى بخشندگى خود را به روى آنها گشوده است . آنها با خشنودى از نزد او بازگشته‌اند . »\r\nخرّاز مرتبهء هفتم را از مراتب ديگر جدا مىكند ، زيرا آنچه مشخصّهء تجربهء شش منزل نخستين را تشكيل مىدهد محدود بودن آن در شيوهء خاصّ خود و زمانيّت خود است :\r\nدر حقيقت ، اين منزل بر اساس نوع خاصّى از اشارت صورت مىگيرد . مقصود از اين سخن آن است كه خدا در هر يك از اين منازل به صورت خاصّى كه محتواى زبان اشاره يا نمادى را تشكيل مىدهد متجلّى مىشود ؛ با اين زبان است كه سالك آن منزل تجربهء خود را بيان مىكند . اين تجربه « خروجى » است به سوى خدا ، ولى خروجى محدود در زمان ، زيرا همواره « رجوعى » در پى دارد .\r\nتجربهء مرتبهء هفتم كاملا از اين دو حدّ درمىگذرد ، زيرا خروجى است كامل و بدون « رجوع » ؛ خرّاز مىنويسد :\r\n« در مورد اهل طبقهء هفتم بايد گفت كه آنها « اهل المحاباة » اند ، يعنى برخوردار از رجحانى خاص‌اند . چون خدا حقيقت « محابات » را بر آنها آشكار كرده است ، آنها به خروجى اساسى به سوى خدا قيام كرده‌اند و خدا آنها را به آنجا برده است كه ديگر « آنجا » نيست ( من حيث لا حيث ) . همهء پيوندهايشان با جهان گسسته است ، و ديگر به هيچ چيز وابسته نيستند .\r\nخدا آنها را برگزيدهء خاص خود كرده و اسرار عظمت خود و گنجينه‌هاى ذات خود و كانونهاى نور خود را بر آنها گشوده و آنها را در جوار رحمت خود گرفته است ؛ آنها از اين قرب ملكوت و كبرياى او را نظاره مىكنند . نقصهايشان همه زايل شده ، و خدا آنها را از صفاتشان عارى ساخته است ؛ در كبرياى او محو شده و در فضاى ابديّت او جاى گرفته‌اند و در درياى يگانگىاش شناكنان به ذات ذاتش ، به سرچشمهء شهادت وحدانيتش ، رسيده‌اند . آنگاه در حصار عظمتش زندانى شده‌اند ، زيرا ديگر به وراى سفر خود رسيده‌اند و بر در فضل الهى او جاى گرفته‌اند . . . اشاراتشان از ناشناختنى به ناشناختنى است ؛ زيرا در حالى كه در نحوهء وجود خود متّصف به صفاتى بودند ، اكنون همهء صفاتشان از ميان برخاسته است و چون در غيب به رويشان گشوده است ، به صفات الهى پيوسته‌اند . »\r\n\r\nب . كتاب الكشف و البيان\r\nمسأله‌اى كه خرّاز مىخواهد در اين رسالهء دوم « روشن كند » همان است كه حكيم ترمذى ، تقريبا در همان زمان ، كتاب مشهور خود را به آن اختصاص داده است « 46 » ، يعنى مسئلهء رابطهء\r\n\r\n\r\n","description":"","footnote":"\r\n( 46 ) . كتاب ختم الاولياء ، تصحيح عثمان يحيى ، 1965 ، ص 445 - 114 . بايد يادآورى كنيم كه اين كتاب از روى دو نسخهء\r\n","page_name":" 201 ","page_number":217},
  {"content":"\r\n\r\nميان ولىّ و نبىّ . تلاقى اين دو صوفى بزرگ در يك موضوع نشانهء اهميّت و فوريّت آن در زمان آنهاست ؛ همچنين امكان‌مىدهد كه دو اثر را با هم مقايسه كنيم و صفات و نيز حدود توانايى فكرى نويسندگان آنها را ارزيابى كنيم .\r\nدر هر دو كتاب ، فكر آشفته و فاقد طرح مشخّص و عارى از توالى منطقى است : شايد دليل آن دشوارى موضوع بوده است كه مىبايست با ملاحظه از آن سخن گفته شود ، و نيز نشانهء فقدان نظريّه‌اى روشن و استوار در نزد صوفيان بوده است كه نمىتوانستند در احاديث سنّى مبانى استوارى براى تفكّرات خود ، آن گونه كه در احاديث شيعى مىتوان يافت ، بيابند . ولى در حالى كه خرّاز افكار كم عمقى را بسط مىدهد و در حدود آنچه قابل قبول متكلّمان اهل سنّت بوده است باقى مىماند ، ترمذى خود را متفكّرى سخت بىباك و اصيل و خارق العاده نشان مىدهد . آراء نو و اصيل پيوسته از قلمش روان است . دامنهء بحث وسعت مىيابد ، و اگر تركيب مطالب آشفته و استطرادها فراوان است ، مجموع اثر در معرض وزش نسيم نيرومندى است كه به همين آشفتگى ظاهرى تأليف انسجامى درونى مىبخشد .\r\nآيا بايد نوعى رابطه ميان اين دو اثر جستجو كرد ؟ به عبارت ديگر ، آيا تأليف يكى نوعى ارتباط با تأليف ديگر دارد ؟\r\nمسلّم است كه هر دو نوشته‌هايى مولود شرايط خاصّ خويش‌اند كه براى پاسخگويى به انگيزه‌اى معيّن پديد آمده‌اند . خرّاز رسالهء خود را بدان سبب مىنويسد كه « كسانى از ميان صوفيان در نحوهء تمييز ميان مقام انبياء و مقام اولياء به خطا رفته‌اند : آنها اولياء را در مقامى برتر از مقام انبياء جاى داده‌اند ، و اين به سبب آن است كه جوهر حقيقت بر آنها پوشيده مانده است » ( ص 31 ) . از اين رو ، مىخواهد پرده از روى اين حقيقت بردارد ( كشف ) و ماهيّت حقيقى وابستگيهاى ميان اولياء و انبياء را نشان دهد .\r\nقاسم السّامرّائى ، مصحّح رسالات خرّاز ، پس از آنكه سخن خود را با اين ملاحظات آغاز مىكند ، آرائى عنوان مىكند كه دست كم شگفت انگيز است ، يكى اينكه مىگويد : « به موجب گواهى سلمى به نقل از ذهبى ( تذكرة الحفّاظ ، ج 2 ، ص 197 ) ، ترمذى از ترمذ بدان سبب رانده شد كه به تصوّر مردم شهر مدّعى انديشهء برترى مرتبهء اولياء بر مرتبهء انبياء بود ، و از آن ، بى هيچ دلايل ديگرى ، نتيجه مىگيرد كه « خرّاز كتاب الكشف و البيان ترمذى را ، بى آنكه صريحا از او نام ببرد ، رد مىكند » ( ص 16 ) ، و اين كتاب بايد پيش از سال 285 / 898 يعنى سالى نوشته شده باشد كه ترمذى از بلخ ، كه به آن پناه برده بود ، به نيشابور رفت ؛ و ديگر اينكه\r\n\r\n\r\n","description":"","footnote":"\r\nخطى استانبول تصحيح شده است ، ولى نسخهء سومى نيز در موزهء بريتانيايى ، به شمارهء 8348 برگ 95 ب - 124 الف ، تحت عنوان رسالة فى تحقيق الولاية و الولىّ ( بدون تاريخ ) موجود است .\r\n","page_name":" 202 ","page_number":218},
  {"content":"\r\n\r\nاين تاريخ مؤيّد روايت ابن مردان نهاوندى است كه به موجب آن خرّاز پس از سال 285 / 898 درگذشته است .\r\nهمهء اين آراء چندان مهمّ نيست ، ولى قاسم سامرّائى ، در پى استدلال خود ، چنين مىنويسد :\r\nاگر ما به كتاب ختم الاولياء بازگرديم ، مىبينيم كه ترمذى در آن برترى اولياء از انبياء را به نحوى قاطع انكار مىكند . آيا اين بدان معنى است كه عقيدهء او چنين است ؟ نه ، زيرا اگر مردم ترمذ ، نظر به عدم اهليّتشان در اين مسائل ، ممكن است در معنى حقيقى تعاليم او اشتباه كرده باشند ، نمىتوان قبول كرد كه خرّاز به ترمذى بر سر سخنى حمله كرده باشد كه او نگفته باشد .\r\n« در حقيقت ، مقايسه‌اى سريع ميان كتاب الكشف و البيان و كتاب ختم الاولياء به نحوى بسيار روشن به ما نشان مىدهد كه قصد خرّاز افكار ترمذى بوده است » ( ص 17 ) . در نتيجه ، سامرّائى تصوّر مىكند كه « از همهء اينها مىتوان اين حقيقت را استنباط كرد كه كتاب ختم الاولياء كه ما امروز در دست داريم ، همان كتابى كه ترمذى نوشته است نيست ، در آن دستكارى كرده‌اند تا ابهامى را كه به موجب آن ترمذى اولياء را برتر از انبياء دانسته است متوقّف كنند ؛ اگر غير از اين باشد ، آيا عنوان اثر خود كافى نيست كه محتواى حقيقى آن را نشان دهد ؟ » ( ص 18 ) .\r\nما وظيفهء ردّ ترديدى چنين اساسى دربارهء كتاب ختم الاولياء را به مصحّح دقيق آن عثمان يحيى واگذار مىكنيم . از آنجا كه گفته‌هاى قاسم سامرّائى بر هيچ دليلى استوار نيست ، شك داريم كه عثمان يحيى بتواند در اين باره جوابى جز اظهار شگفتى بدهد . و اما دربارهء كتاب خرّاز بايد گفت كه نه تنها « مقايسه‌اى سريع » ، بلكه حتّى مقايسه‌اى بسيار مشروح هم نمىتواند نشانه‌اى دالّ بر اينكه او در اين كتاب به ترمذى پاسخ گفته است به دست دهد . بى گمان ، رسالهء او بر ضدّ صوفيانى نوشته شده است كه « اولياء را در مقامى برتر از مقام انبياء جاى مىدادند » ، ولى از آن چنين نتيجه گرفتن كه مقصود او ترمذى است ، در حكم تاريخ را به نحوى من عندى خواندن است . انديشهء برترى اولياء از انبياء به هيچ روى زاييدهء ذهن ترمذى نيست ؛ پيش از او در نزد رباح بن عمر القيسى ( متوفى در حدود 180 / 796 ) « 47 » و حتى در نزد عامر بن عبد قيس كه از او نزد عثمان خليفه شكايت بردند ، كه خود را برتر از ابراهيم دانسته است ، نيز ديده مىشود . « 48 » در زمان ترمذى و خرّاز اين انديشه ديگر از امور مألوفى بود كه دربارهء آن در مجالس صوفيان بحث مىشد . رسالهء خرّاز چه بسا براى آن نوشته شده باشد كه آن گروه از صوفيانى را كه دربارهء اين مسئله دچار اشتباه بودند روشن كند ، و بنابراين هيچ ربطى با اثر ترمذى\r\n\r\n\r\n","description":"","footnote":"\r\n( 47 ) . تحقيق ، ص 217 .\r\n( 48 ) . نگاه كنيد به : سرّاج ، لمع ، چاپ آربرى ، ص 9 .\r\n","page_name":" 203 ","page_number":219},
  {"content":"\r\n\r\nنداشته است . و گرنه چگونه مىتوان اين معنى را توجيه كرد كه حتى فكر خاتم الاولياء ، كه انديشهء محورى كتاب ترمذى است ، يك بار هم به قلم خرّاز نيامده است ؟ اگر بخواهيم اين دو رساله را با هم مقايسه كنيم ، و اگر فكر نوعى رابطه ميان آنها فى نفسه غير محتمل نباشد « 49 » ، ما به سهم خود وسوسه مىشويم كه در رسالهء خرّاز مسئلهء طرح مقدّماتى « ولايى - نبوى » اى ببينيم كه نه خوب بيان شده و نه خوب حل شده است ؛ و ترمذى آن را گرفته و پرورده است ، و در حوزهء حقيقى آن جاى داده است .\r\nدر حقيقت ، ترمذى طرح خود را با ياد آورى اين نكته آغاز مىكند كه كسانى كه مسئلهء ولايت را بررسى كرده‌اند بيگانه از موضوع بوده‌اند ؟ آنها به مسئلهء ولايت از ديدگاه علم و به طريق قياس و در سطح تخيّل من عندى نگريسته‌اند ؛ « آنها مقرّب درگاه پروردگار نيستند و هيچ به مراتب ولايت دست نيافته‌اند تا بتوانند نحوهء فعل خدا را در آنها دريابند . گفتار آنها دربارهء صدق عمل است ، زيرا صدق براى آنها معيار امور است . » « 50 » آيا مىتوان در اين متن اشاره‌اى به خرّاز يافت ؟ مسلّما مىتوان گفت كه در سطر آخر خرّاز را در نظر داشته است . مگر نه اين است كه او كتابى نوشته است كه سراسر بر اهمّيّت صدق در زندگى مذهبى مبتنى است ، اثرى كه در آن صدق دقيقا به عنوان معيار قضاوت دربارهء ارزش مذهبى هر عملى معرفى مىشود ؟\r\nبا اين همه ، سواى اين اشاره به صدق ، هيچ نشانهء ديگرى در دست نيست كه معلوم كند كه ترمذى از رسالهء خرّاز آگاهى داشته است . در هر حال حتى سخن دو نويسنده هم متفاوت است . در حالى كه خرّاز خود را در محدوده‌هاى مسئلهء فوق العاده باريكى محصور مىكند و هدفى جز يافتن دلايلى براى اثبات برترى انبياء ندارد ، ترمذى شرح مبسوط ولى استادانه‌اى دربارهء كلّ تعاليم مربوط به ولايت به دست مىدهد .\r\nكربن اين نظريّه را نوعى انتقال آراء اساسا مربوط به امامت به مذهب تسنّن مىداند . « 51 »\r\nدر حقيقت بعيد نيست كه ترمذى متأثّر از آراء شيعى بوده باشد ، ولى خود مفهوم ولايت به عنوان پيوند ميان انسان و خدا - خدايى كه حامى و دوست انسان است - منشأ قرآنى دارد « 52 » ، بنابراين ، جا داشت كه در تصوّف ، بى آنكه « پارادوكسى » يا « مسأله‌اى » باشد ، شرح و بسط يابد . به هر حال ، در مورد خرّاز ، بايد گفت كه در اثر او هيچ نشانى كه به نحوى از انحاء يادآور\r\n\r\n\r\n","description":"","footnote":"\r\n( 49 ) . در حقيقت ، جاى شگفتى است كه مىبينيم با وجود بعد مسافت ، با چه سرعتى افكار و اخبار در جهان اسلام آن زمان نشر مىيافته است .\r\n( 50 ) . كتاب ختم الاولياء ، ص 116 - 115 .\r\n( 51 ) . نگاه كنيد به : تاريخ فلسفهء اسلامى ، ص 275 - 273 .\r\n( 52 ) . نگاه كنيد به بالاتر ، ص 115 - 114 .\r\n","page_name":" 204 ","page_number":220},
  {"content":"\r\n\r\nساختار تعاليم اماميّت شيعى باشد نمىتوان يافت . انديشه‌هاى او نوسانى است ميان تعاليم قرآن و دست آوردهاى تجربهء روحانى ، و در تلاقى اين دو منبع است كه در نظر او خطوط متمايز كنندهء نبوّت از ولايت رسم مىشود . در نظر او ، نبىّ انسانى است كه « به زبان امر دعوت به خدا مىكند » ، و پيامى امرى براى ابلاغ به انسانها دارد . از اين رو ، هر نبيّى هم شاعر به اين پيام است و هم شاعر به رسالت خود به عنوان نبىّ . اين شعور دوّم در نظر خرّاز « محنتى » است ، « محنت اشاره به خود » ( « اشارة الى نفسه » ) ، همان محنتى كه ابليس را به هلاكت افكند ، وقتى كه گفت انا خير منه ( من از او ، يعنى آدم ، بهترم ، اعراف ، 12 ) . اگر انبياء مىتوانند از ابتلاء به سرنوشت ابليس احتراز كنند به سبب حضور وليّى است كه در كنار آنهاست ؛ وليّى كه زبانش از حكمت و اشاره به خدا « 53 » سخن مىگويد : خرّاز در اينجا مفهوم حضور خضر در كنار موسى و آصف در كنار سليمان را تفسير مىكند « 54 » ( ص 31 ) . نه اينكه ولىّ برتر از نبىّ باشد ، بلكه او به محنت وعظ ، كه شاعر بودن به رسالت متضمّن آن است ، ملزم نيست . ولىّ به تمامى روى به جانب خدا دارد و مستغرق در نظارهء تدبير الهى است . خرّاز مىنويسد : « در حالى كه زبان انبياء ملزم به ابلاغ فرمان الهى است ، زبان اولياء جز براى تكرار ذكر پروردگار به حركت نمىآيد ، دلشان ناظر ارادهء اوست و روحشان اشاره به قرب او دارد » ( ص 37 ) . به همين سبب است كه حضور آنها در كنار انبياء خود اشاره‌اى است كه « انتباه » انبياء را بيدار مىكند ، زيرا اولياء مردانىاند « كه دلشان به نور هدايت و حكمت و معرفت منوّر است » ( ص 37 ) . آنها فارغ از محنت اشاره به خويشتن‌اند ، زيرا خدا ، از هنگامى كه محبّت خود را در دلشان ساكن كرده است ( اسكن قلوبهم محبته ) ، براى آنها در همه چيز شاهد است ( ص 35 - 34 ) .\r\n\r\nج . كتاب الفراغ\r\n« 55 » خرّاز در اين رسالهء سوم مىكوشد تا حدود و تجربهء مذهبى عرفانى را روشن‌تر كند ؛ تجربهء\r\n\r\n\r\n","description":"","footnote":"\r\n( 53 ) خرّاز در اينجا خدا را با لفظ « المعروف » نام مىبرد ، چنان كه در جاهاى ديگر از او با نام « الحق » ياد مىكند . حتى بر خلاف صوفيان ديگر ، معمولا اوّلى را بيشتر از دوّمى به كار مىبرد . با اين حال ، لفظ « المعروف » قبلا در تفسير امام جعفر صادق ( ع ) ( تفسير آيهء 110 آل عمران ) ، و غالبا در آثار ترمذى ( نگاه كنيد به معرفة الاسرار ، نسخهء خطى قسطمونى 2713 ، برگ 143 ب ، 145 ب و جز آنها ) به كار رفته است .\r\n( 54 ) . در احاديث است نه در قرآن كه از اين دو شخصيت راز آميز معاضد موسى و سليمان نام برده مىشود . آصف شخصيتى است كه دربارهء او در قرآن گفته شده است :  قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ  ( من پيش از آنكه چشم برهم زنى آن را ( تخت سليمان را ) نزد تو مىآورم ، نمل ، 40 ) . نگاه كنيد به ثعلبى ، قصص الانبيا ، ص 117 و لمع ، ص 423 .\r\n( 55 ) نفّرى اين كلمهء « فراغ » را با غناى معنايى كه در نزد خرّاز ندارد به كار مىبرد ؛ خرّاز آن را تنها در عنوان رسالهء خود به كار برده است : نگاه كنيد به : مواقف ، ص 109 - 108 .\r\n","page_name":" 205 ","page_number":221},
  {"content":"\r\n\r\nمذهبى عرفانى براى او حقيقتى بسيار پيچيده شده است و قابل آن است كه از زواياى متعدّدى به آن نگريست . هدف او در اين رساله نخست استخراج مبانى مردمشناختى تجربه و سپس نشان دادن اين معنى است كه چگونه تجربه به ساختارهاى روانى انسان پيوند مىخورد .\r\nخرّاز در رسالهء قبلى خود به اين ساختارها ، با سخن گفتن از « ارزاق » ( روزيها ) كه خداوند به انبياء و اولياء عطا مىفرمايد ، اشاره مىكند . مىگويد اين « ارزاق » به نفس و طبع و قلب مىرسد . در مورد انبياء رزق نفس عبارت از خوردنى و نوشيدنى است ؛ رزق طبع زن و عطر است « 56 » و بالأخره رزق قلب كتاب ، حكمت و ابلاغ پيام نبوى است . در مورد اولياء ، اگر رزق نفس همان است كه در انبياء هست ، رزق طبع فقط چيزى است كه خدا حلال كرده است ، در حالى كه رزق دل معرفت حقايقى است كه روح به طريق الهام كسب مىكند .\r\nتا آنجا كه مىدانيم ، خرّاز در ميان صوفيان تنها كسى است كه اين سه عنصر روانى را از هم متمايز كرده و به معنايى كه ديديم تعريف كرده است . « 57 » براى او « نفس » « من » جسمانيى كه خواهشهايش مخالف خواهشهاى قلب يا روح باشد نيست ، بلكه حقيقتى زيست شناختى است كه از آن شهوت غذوى يا ميل خوردن و نوشيدن نشأت مىكند . « طبع » ، كه ما چون معادل بهترى براى آن نيافته‌ايم آن را به  instinct  ( غريزه ) ترجمه مىكنيم ، عنصرى برتر از نفس و متفاوت با آن است ، زيرا متعلّق آن در نبىّ و ولىّ يكسان نيست : خداوند به طبع انبياء رزق زن و عطر مىدهد ، در حالى كه اولياء طبع خود را جز بر حلال نمىگمارند : مراد از اين سخن اين است كه شماره و استعمال عطرها در مورد انبياء نا محدود است ، و حال آنكه اين امور در مورد اولياء تابع شرع است . و اما قلب در انبياء جايگاه وحى است ، در حالى كه در اولياء ، به موجب اين متن ، كار باز شناختن محرّكاتى را بر عهده دارد كه رفتار نفس را القا مىكند .\r\nخرّاز از همان آغاز كتاب الفراغ بر سر اين سه عنصر روانى باز مىگردد و با افزودن عناصرى ديگر بر آنها نظريّهء خود را دربارهء روانشناسى انسانى تكميل مىكند . البته اين روانشناسى لنفسه بررسى نمىشود . بلكه تنها در روابط آن با ساختارهاى تجربهء مذهبى مطالعه مىشود . اين تجربه در مراتب متفاوتى بسط مىيابد .\r\nنخست مرتبه « عبوديّت » يا عبادت شرعى است كه درستى ( استقامت ) آن مستلزم سه چيز است : تضعيف نفس ، آرامش دل و امحاء طبع . ديگر مرتبهء « معامله » يا رفتار اجتماعى است كه آن نيز مقتضى سه چيز است : حفظ اراده ، گروش دل به خدا و تعلّق روح به خواست الهى\r\n\r\n\r\n","description":"","footnote":"\r\n( 56 ) اشاره به حديثى است كه در آن حضرت محمّد ( ص ) مىگويد از جهان نماز و زن و عطر را بيش از همه دوست دارد .\r\n( 57 ) نفّرى در متن چاپ نشده‌اى همين سه گانه را به كار مىبرد ؛ منتها به جاى « قلب » « عقل » مىگذارد ( نگاه كنيد به :\r\nنسخهء خطى حاجى محمود ، 2406 ، برگ 130 ب ) .\r\n","page_name":" 206 ","page_number":222},
  {"content":"\r\n\r\n( مشيئة ) . و ديگر مرتبهء توحيد صادق ، شهادت محض به وحدانيت الهى است كه آن نيز شامل سه چيز است : انكار تشبيه ، كشف توحيد و نظارهء فردانيّت . و بالأخره مرتبهء معرفت است كه خلوص آن باز مقتضى سه چيز است : ترك اراده ، امحاء جاه طلبى روحى ( همّت ) و رام كردن خواست ( مشيئة ) « 58 » خود .\r\nپس ، بنا بر متنى كه ما خلاصه‌اى از آن را آورديم ، خرّاز نفس و طبع را مربوط به اعمال عبادى مىداند ، اما دل ، كه در اولين مرحلهء زندگى روحانى مهذّب مىشود ، در مرتبهء رفتار اجتماعى از نو ، به عنوان محل گروش به خدا ، ظاهر مىشود ؛ عناصر نفسانى ديگر در مراتب زير وارد عمل مىشوند : اينها عبارت‌اند از اراده ، روح ، همّت ، مشيّت . خرّاز در اينجا هيچ يك از اين الفاظ را تعريف نمىكند . « 59 » و در اينجا نيست كه بايد اصالت انديشهء او را جستجو كرد :\r\nاصالت انديشهء او در تقسيم دوگانه‌اى است كه در روانشناسى وارد مىكند ، تقسيم عناصر نفسانى به آنچه بايد نابود كرد و آنچه بايد ابقا كرد . در مقولهء اوّل ، نفس و طبع و دل جاى دارند كه محكوم به مرگ و فنا و هلاك‌اند ، در حالى كه خرّاز در برابر آنها معرفت و روح و ولايت را جاى مىدهد كه مخصّص به بقايند . « 60 » مىنويسد : « نفس و آلت آن خواهند مرد ، طمع و آلت آن فانى خواهند شد ، دل و آلت آن هلاك خواهند شد ، در حالى كه معرفت به يارى متعلّق آن ( معروف ) ، روح به يارى حق ( خدا ) و ولايت در علم سابق الهى باقى خواهند ماند » ( ص 39 ) .\r\nفنا و بقا را بايد به معنى عرفانى آنها گرفت ، زيرا با زهد و جدايى از مرتبهء خاصّ نفس و طبع و دل است كه گذار معرفت و روح و ولايت به بقا صورت مىگيرد : بقاى معرفت در فناى ما سوى اللّه ، در بقاى سرّ درون و در بقاى علم تحقّق مىيابد ؛ بقاى روح در بقاى آن در علم سابق الهى ، در علم ازلى ( علم الأزل ) و در علم ابدى ( علم الأبد ) است ، از اين جهت كه اين سه علم كلّ زمان را در بر مىگيرند ، و فراتر از آن شامل علم سابق مىشوند كه لازمانى است . و بالأخره بقاى ولايت وابسته به سه چيز است : وابسته به زمانى است كه متعلّق علم الهى بوده است ، وابسته به آنچه در « عهد الميثاق » روى داد ، و وابسته به آنچه در علم خدا بود ، هنگامى كه آدم را خلق كرد و پهلوهاى او را جايگاه انبيا و اوليا كرد . اين سخن خدا كه مىفرمايد  إِنِّي أَعْلَمُ ما لا \r\n\r\n\r\n","description":"","footnote":"\r\n( 58 ) بنا بر اين ، كلمهء « مشيئة » گاه به معنى ارادهء الهى به كار مىرود و گاه به معنى ارادهء انسانى . چنان كه ماسينيون متذكر مىشود ، مفهوم مشيئة فى نفسه مبهم است . نگاه كنيد به : مصائب ، ص 624 ، يادداشت 4 .\r\n( 59 ) بجز لفظ اراده را ، كه ما اندكى سپس‌تر بر سر تعريف آن باز مىگرديم .\r\n( 60 ) ما در اين مفاهيم « فنا » و « بقا » را باز مىيابيم كه مىگويند خرّاز آنها را وارد اصطلاحات صوفيّه كرده است . اين سخن را بايد به اين معنى گرفت كه او نخستين كسى است كه اين دو لفظ را به شيوه‌اى نظام يافته به كار برده است .\r\nهمچنين بايد يادآورى كنيم كه در اينجا خرّاز توحيد را ناديده گرفته و ولايت را جانشين آن كرده است كه در آغاز آن اشاره‌اى نشده بود .\r\n","page_name":" 207 ","page_number":223},
  {"content":"\r\n\r\n تَعْلَمُونَ  ( آنچه من مىدانم شما نمىدانيد ، بقره ، 30 ) يادآور اين معنى است كه علم خدا شامل همهء نسلهاى انبيا و اوليايى بود كه از پهلوهاى آدم بيرون مىآمدند : چيزى كه فرشتگان نمىدانستند . خرّاز نتيجه مىگيرد كه « خدا به قدرت خود همهء ارواح را از پهلوى آدم خارج كرد و آنها در پاسخ او ، كه پرسيد :  أَ لَسْتُ بِرَبِّكُمْ  ؟ گفتند : بلى » ( اعراف ، 72 ) .\r\nاين اشاره به اعتراف ازلى ارواح كه شهادت دادند كه خدا پروردگار آنهاست به خرّاز امكان مىدهد كه پيوند ميان ولايت و روح را نشان دهد و در عين حال انسان شناسى دينى خود را نيز تصريح كند ( ص 42 ) . در حقيقت ، در آغاز ( فى البدو ) ، همهء ارواح ، اعمّ از دوستان ( اولياء ) خدا و دشمنان ( اعداء ) خدا ، پاسخگو ( مجيبه ) « 61 » ى پرسش خدا مىشوند ؛ آنها همه در « بلى » ى شهادت عامّ شركت جستند ، زيرا « در آن زمان بستهء نفوس و طباع نبودند . پس چون خدا ارواح موجودات و طباع آنها را بيافريد ، جدايى ميان ارواح و نفوس و طباع اولياء از يك سو ، ارواح و نفوس و طباع دشمنان خدا ، داغ خوردهء گمراهى و خطا ، از سوى ديگر ، حاصل آمد . آن ارواح دشمنان خدا از پاسخى كه در آغاز به خدا داده بودند بازگشتند » ( ص 40 ) .\r\nبنا بر اين ، در نزد خرّاز ، كفر حاصل تأثير نفس و طبع در روح است . با اين همه ، معلوم نيست چرا نفس و طبع ، در بعضى ، در جانب گمراهى جاى دارند ، و در نزد بعضى ديگر - مخصوصا در اولياء - « آسمانى » خوانده مىشوند . حتى اندكى پايينتر ، خرّاز مىگويد : « خدا ارواح مؤمنان را از جايگاه نور ( موضع النّور ) آفريده است و ارواح كافران را از جايگاه ظلمت » ( ص 41 ) ، كه معنى آن اين است كه تفريق و تمييز ارواح قبل از آفرينش نفوس و طباع صورت گرفته است ، از اين رو ، به نظر مىآيد كه ارواح پس از آن خود را در شرايط زمينى در وضع متضادّى مىيابند كه قبلا ميان آنها فرق نهاده شده است . در حقيقت خرّاز مىنويسد : « ارواح مؤمنان از جسم خود كه بر ايشان زندانى است نفرت دارند ، اما ارواح كافران از جسم خود كه بر ايشان چون باغ و بوستان است اطاعت مىكنند . . . ارواح مؤمنان مشتاق ديدار الهىاند ، زيرا خدا آنها را آسمانى و از موضع فضل آفريده و سپس آنها را فرود آورده و در موضع عيب و پستى و حقارت نهاده است ؛ از اين رو ، در انتظار دعوت پروردگار خويش و مشتاق گريز از موضع فنا به موضع بقايند . به عكس ، ارواح كافران از موضع ظلمت آفريده و در موضع شهوت افكنده شده‌اند .\r\nپس از دعوت پروردگار خود ، روزى كه آنها را فرا خواهد خواند ، بيم دارند ، و به وعظ رسولان گوش نمىسپارند و به حقيقت پشت مىكنند » ( ص 41 ) .\r\nپس مىبينيم كه نوعى ناهمگونى در انديشهء خرّاز هست كه اين احساس را در ما پديد\r\n\r\n\r\n","description":"","footnote":"\r\n( 61 ) سامرّائى اين كلمه را « مجتمعه » خوانده است كه در اينجا هيچ معنايى ندارد . مقصود ارواح است از اين جهت كه به پرسش ميثاق پاسخ دادند .\r\n","page_name":" 208 ","page_number":224},
  {"content":"\r\n\r\nمىآورد كه او چندين جريان فكرى را به هم آميخته است و با اين همه ، شاعر به اين معنى است كه در اينجا بر اصول دين و بر جوهر حكمت ، كه جستجوى خدا با تكيه بر « اصول معرفت و استنباط حكما » ست ، انگشت نهاده است ( ص 42 ) . در نظر خرّاز ، اين شرح اصول دين مقدمهء لازم براى فهم توحيد است ، ولى كافى نيست . زيرا توحيد تنها متوجّه وقايعى نيست كه در پيشگاه خدا ، در ما قبل تاريخى كه در آن سرنوشت همه كس رقم خورده روى داده است ؛ بايد علاوه بر آن بر اين سرنوشت حاكم باشد ، و براى اين منظور بايد « ريشهء همهء اعمال ما » شود ( ص 42 ) . و خرّاز مىگويد : « كسى كه توحيدش صادقانه باشد اعمالش همه نشان از اخلاص دارد . »\r\nبه همين سبب است كه خرّاز ، در بخش دوم رسالهء خود ، اين اخلاص عمل را ، با نشان دادن پيوند آن با اخلاص توحيد ، تحليل مىكند ، اما حقيقت اين است كه انديشهء او فاقد صراحت است و تحليلهايش چندان توالى منطقيى ندارد ، ولى ظاهرا مىتوان از آنها نكات زير را استخراج كرد .\r\nخرّاز مىنويسد : « اخلاص عمل ناشى از شناخت « معروف » در توحيد ، و نور معرفت در احوال دل است » ( ص 43 ) . سخنى كه در زبان امروزى بدين معنى است كه به عمل از دو وجه مىتوان نگريست : از وجه تاريخ و از وجه تجربه .\r\n1 . از وجه تاريخ ، عمل انسان همگى در تسخير مشيّت الهى است و مطابق با قصد اين مشيّت نشو و نما مىيابد : « اعمال آدميان موقوف در ميان عدل و فضل الهى است ، تا آنكه خدا آن را بر حسب فضل خود داورى كند يا بر حسب عدل خود » ( ص 44 ) . بنا بر اين ، شناخت خدا در توحيد به معنى بازگشت به سرچشمهء عمل آدمى براى نظارهء توقّف « فى المبدأ » سرنوشت دوگانهء آن است ، يكى مطابق با فضل الهى و ديگرى مطابق با عدل الهى . خرّاز در اينجا سخت قائل به تقدير ازلى است كه خبر آن را در قرآن مىخواند كه مىفرمايد :  فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً  ( انعام ، 125 ) . بنا بر اين ، « اعمال اولياء اللّه مطابق با علم قبلى « خداى عليم » و اعمال اعداء اللّه مطابق با تقدير ازلى « خداى قدير » و « داناى به غيب » ( « علّام الغيوب » ، مائده ، 109 ) است » .\r\nخرّاز از اين نظريّه ، كه عارى از جزئيّاتى است كه بعدا متكلّمان اشعرى به آن خواهند افزود ، نتيجه‌اى مىگيرد كه در تصوّف بسيار اساسى است . براى صديق بودن ، كافى نيست كه عمل متوجّه خدا باشد و پيوسته ، از طريق عطاى الهى متجلّى در آن ، به آن نگريسته شود ؛ توحيد مقتضى آن است كه از اين قدم فراتر نهاده شود و خدا موضوع واحد تاريخ انسانى دانسته شود ، به قسمى كه انسان عدم تخصيص به خود (  desapprobation  ) اعمال خود را\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nتصديق كند . خرّاز اين معنى را با اين سخن بيان مىكند كه « به هيچ كس جز خدا نرسد كه بگويد « من » ( انا ) » زيرا « هر كه بگويد « من » حكمت بر او پوشيده است » ( ص 45 ) . به همين سبب است كه نه تنها ابليس چون گفت  أَنَا خَيْرٌ مِنْهُ  ( اعراف ، 12 ) كيفر يافت ، بلكه فرشتگان نيز در معرض آزمون سجده بر آدم واقع شدند ، براى آنكه جرأت كرده بودند بگويند :  نَحْنُ نُسَبِّحُ بِحَمْدِكَ وَ نُقَدِّسُ لَكَ  ( بقره ، 30 ) .\r\nدر پرتو اين تفكّرات بهتر مىتوان مفهوم انا الحقّ حلاج را دريافت . اشاره به « ما » ى فرشتگان به خوبى نشان مىدهد كه خرّاز در اينجا از مسئلهء « من » نفسانى ، كه بيان « وحدت نفس شخصى » « 62 » است فراتر مىرود و از ديدگاه معرفت و توحيد به آن مىنگرد . در تحليل كتاب الصّفات خواهيم ديد كه اين عدم « تخصيص به خود » من انسانى در حالات عرفانى عالى تحقّق مىيابد . ذيلا متن ديگرى به نقل از سلمى « 63 » مىآوريم كه همين موضوع عدم تخصيص به خود در من الهى را توصيف مىكند :\r\n« كسانى هستند كه از فراموشى مصالح شخصى خود در گذشته‌اند و وارد فراموشى بهرهء خود از خدا و فراموشى نياز خود به خدا شده‌اند ، به قسمى كه مىگويند : من نمىدانم چه مىخواهم يا چه مىگويم يا چه هستم يا كجايى هستم ؛ نام خود را از دست داده‌ام ، و بىنامم ؛ نادانم و هيچ عملى ندارم ؛ دانايم و هيچ جهلى ندارم . چقدر مشتاق ديدن كسىام كه بداند من چه مىگويم و مرا در آنچه مىگويم يارى كند ! و اگر از يكى از اين كسان پرسيده شود : « چه مىخواهى ؟ » پاسخ مىدهد : « خدا » ، « چه مىدانى ؟ » پاسخ مىدهد : « خدا » ، و اگر اعضاء و جوارحش به سخن آيند ، مىگويند : « خدا » ، زيرا اعضاء و جوارح و بند و پيوندهايش لبريز از نور خدايند . »\r\nچنان كه اشاره كرديم ، انا الحقّ حلّاج ، اگر از منظر اين متن و متون قبلى به آن نگريسته شود ، كمتر موهم تناقض (  paradoxe  ) مىنمايد . زيرا خرّاز ، با توصيف اين حالت از دست دادن شعور به خود در شعور به خدا ، و با تأييد بسيار محكم اين معنى كه تنها خدا مىتواند هويّت خود را با لفظ « انا » « 64 » بيان كند ، قبلا نشان داده بود كه شعور به « من » جديدى كه در سرّ صوفى به وجود مىآيد چيزى جو شعور الهى نيست ، و « انا » از جهت وجود شناختى مرتبط با لفظ « الحقّ » به معنى خداست . تناقض شطح حلّاج از پيش رفع شده است : صوفيى كه مىگويد « انا » نمىتواند به خود اشاره كند « 65 » ، و حتّى اگر مىگويد « انا » نمىتواند جز انا الحقّ بگويد ،\r\n\r\n\r\n","description":"","footnote":"\r\n( 62 ) . دربارهء « من » نفسانى نگاه كنيد به : يادداشت ماسينيون ، مصائب ، ص 937 ، يادداشت 1 .\r\n( 63 ) . در مقدّمهء حقائق التّفسير .\r\n( 64 ) . احتمال مىرود كه خرّاز در اينجا از تفسير امام جعفر صادق ( ع ) الهام گرفته باشد .\r\n( 65 ) . انديشه‌اى كه قبلا در تأمّل امام جعفر صادق ( ع ) دربارهء تجربهء موسى آمده است .\r\n","page_name":" 210 ","page_number":226},
  {"content":"\r\n\r\nو گرنه صوفى نخواهد بود و « معرفت بر او پوشيده خواهد ماند » : « هر يك از مخلوقات كه بگويد « انا » گفتهء او ناشى از غرور و ضلالت او در معنى شرط بندگى است . اگر بنده بگويد « من » ، خدا به او پاسخ مىدهد « من نه تو » ، و اگر بنده بگويد « تو » ، آن گاه خدا به او پاسخ مىدهد : « تو و من » . « 66 » از اين رو ، غيرت اولياء به يكديگر بر سر همين نكته است كه هيچ يك نمىگويند « انا » ( ص 34 ) .\r\n2 . خرّاز عمل انسان را ، از آن جهت كه تجربهء روانى است ، ديگر با رجوع به سرچشمهء وجودى و ما بعد الطّبيعى آن توصيف نمىكند ، بلكه آن را نتيجهء نور معرفت در احوال دل مىداند . مىنويسد : « نتايج نور معرفت در دل عبارت است از شوق به « معروف » ، بازگشت به سوى پروردگار ( « انابة » ) و محبّت به او . نتايج شوق اشعارى است كه زبان عاشقان يك دم از سرودن آن ، در ظلمت شب و روشنايى روز ، نمىآسايند ؛ نتايج « انابه » تضرّع براى رهايى از گناه است ، و نتايج محبّت گشودن دل به ذكر دائم محبوب است » ( ص 43 ) .\r\nاهميت اين متن در اين است كه نشان مىدهد كه چگونه صوفى ، به يمن تجربهء درونى ، مىتواند از نگرشهاى فلج كنندهء « توحيد » ى كه با الفاظ فضل و عدالت بيان‌مىشود به‌درآيد و به معرفت ، كه همان شوق و محبّت است ، درآيد . همچنانكه در مورد شقيق بلخى ديديم ، در اينجا نيز با دو زبان سروكار داريم : زبان توحيد و حكم ازلى خدا دربارهء عمل انسانى كه خرّاز آن را از وحى قرآنى گرفته است ، و زبان شوق و محبّت كه در « احوال القلب » كشف شده است .\r\nبايد گفت كه اشاره به شقيق بلخى تصادفى نيست ، زيرا تأثير او در خرّاز ، در نحوهء توصيف او دربارهء رابطهء ميان اين احوال مختلف قلب ، كه او آنها را گاه « ثمرات » ، گاه « انوار » ، و گاه « منازل » مىنامد ، آشكارا به چشم مىخورد . چنان كه در رسالهء خرّاز مىخوانيم : « بدان كه نور شوق برتر از نور خوف ، و نور خوف برتر از نور زهد است . « 67 » و امّا دربارهء نور معرفت بايد گفت كه اين نور پوست را مىلرزاند (  تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ  ، زمر ، 23 ) و ارواح را به شوق ديدار محبوب به پرواز درمىآورد . اگر نور شوق بر دل عاشقان استيلا يابد به آنها آسيب خواهد زد ، اين نور آتشى فروزان است . همچنين ، نور خوف آتشى است كه گوشت و استخوان را در كام خود فرو مىبرد ، مانند آتش كه چوب خشك را به كام خود مىكشد . زهد زينت خوف\r\n\r\n\r\n","description":"","footnote":"\r\n( 66 ) . نگاه‌كنيد به : مصائب ، ص 700 ، يادداشت 3 . سهل تسترى مىنويسد : « بدبختى در خود پسندى است و نيكبختى در ترك نفس . و اگر بنده بگويد : « انا » ، من ، خدا خواهد گفت : من ، ولى اگر بنده بگويد : تو ، خدا خواهد گفت : تو ، « انت » » ( نسخهء خطى عزّت 1623 ، برگ 19 ب ) .\r\n( 67 ) . تأثير شقيق خاصّه از اين جهت محتمل‌است كه در اينجا مىبينيم كه « خوف » و « زهد » بدون علّت روشن جانشين « انابه » و « شوق » شده است .\r\n","page_name":" 211 ","page_number":227},
  {"content":"\r\n\r\nاست ، و خوف زينت زهد : هر دو زادهء فكرند و به « شاخه‌ها » ىشوق به خدا تقسيم مىشوند » ( ص 43 ) . با اين همه ، خرّاز در دنبالهء سخن مىگويد : « اگر شوق ، در چشم شاغلان به اعمال عبادى ، برتر است ، اگر عشق ، در چشم مريدان منزلى والاست ، اگر خوف در چشم زاهدان منزلى رفيع است ، و اگر اهل ولايت مشتاق همهء اين مقامات‌اند ، اهل معرفت مشرف بر همهء اين احوال‌اند ، زيرا عارف در معرفت معروف از همهء آنها در مىگذرد » ( ص 43 ) . و به همين سبب است كه تجربهء خاصّ عارف از آنجا آغاز مىشود كه منازل ديگر متوقّف مىماند . خرّاز در دو سطر بسيار موجز راه عرفانيى را كه عارف مىپيمايد چنين توصيف مىكند : « اوّل مقامات اهل معرفت تحيّر است با افتقار ، پس سرور [ است 
  ] با اتّصال ، پس فناست با انتباه ، پس بقاست با انتظار . و نرسد هيچ مخلوقى بالاى اين . » « 68 »\r\n\r\n3 . كتاب الصّفات يا تجربهء قرب به خدا\r\n\r\nالف ) معرفى\r\nخرّاز زبان « قرب » را ، لااقل از جهت لفظى ، بىگمان از قرآن گرفته‌است . با اين حال ، منظرى كه اين لفظ در آن به كار رفته است با از آن قرآن متفاوت است و جز ملهم از تجربه نمىتواند بود . در حقيقت ، وجههء نظر قرآن « قرب » از جانب خداست ، چنان كه خدا را « قريب » يا « اقرب » خوانده است . « 69 » قرب انسان به خدا را تنها از ديدگاه آخرت شناختى نگريسته است : در آخرت ، آدميان ، مانند فرشتگان « مقرّب » مىشوند (  الْمَلائِكَةُ الْمُقَرَّبُونَ  ، نساء ، 172 ؛  فَأَمَّا إِنْ كانَ مِنَ الْمُقَرَّبِينَ  ، واقعه ، 88 ؛  عَيْناً يَشْرَبُ بِهَا الْمُقَرَّبُونَ  ، مطفّفين ، 28 ) . با اين همه ، قرآن يك بار ، در سياق سخنى دقيقا عرفانى ، نزديك‌شدن انسان به خدا را ممكن دانسته است (  وَ نادَيْناهُ مِنْ جانِبِ الطُّورِ الْأَيْمَنِ وَ قَرَّبْناهُ نَجِيًّا  ، مريم ، 52 ) . خدا دربارهء موسى مىفرمايد : « و او را از جانب راست كوه طور ندا داديم و به خود نزديك ساختيم تا با او راز گوييم . » ولى مورد موسى موردى جداگانه است ، و به همين سبب است كه مسلمانان صدر اسلام مانند مقاتل ، قرب را تنها از جانب خدا دانسته‌اند ، و به نحوى كوشيده‌اند تا با تصريح اين معنى كه تنها علم خداست كه « نزديك » انسان است نه خود او ، معنى آن را تعديل كنند . « 70 »\r\n\r\n\r\n","description":"","footnote":"\r\n( 68 ) . نقل از تذكرة الاولياء ، پيشين ، ص 460 - م ؛ همچنين نگاه كنيد به : حكايات الصّوفيّة ابن باكويه ، نسخهء اياصوفيه ، شمارهء 4128 ، برگ 163 الف ، و اقوال الائمّة ، مجهول المؤلف ، نسخهء خطى موزهء بريتانيايى ، شمارهء 12632 ، برگ 36 الف - ب .\r\n( 69 ) .  فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ  ( بقره ، 186 ) ؛  إِنَّ رَبِّي قَرِيبٌ مُجِيبٌ  ( هود ، 61 ) ؛  إِنَّهُ سَمِيعٌ قَرِيبٌ  ( سبا ، 34 ) ؛  نَحْنُ أَقْرَبُ إِلَيْهِ مِنْ حَبْلِ الْوَرِيدِ  ( ق ، 50 ) ؛  نَحْنُ أَقْرَبُ إِلَيْهِ مِنْكُمْ  ( واقعه ، 85 ) .\r\n( 70 ) قرآن ، در آيهء 45 سورهء آل‌عمران ، عيسى بن مريم را « من المقرّبين » خوانده است ، ولى مقاتل تصريح مىكند : « فى\r\n","page_name":" 212 ","page_number":228},
  {"content":"\r\n\r\nآيا انسان مىتواند از شرايط بندگى خود فراتر رود و به پروردگار خود ، خدا ، نزديك شود ؟\r\nصوفيان به اين سؤال پاسخ داده‌اند ، ولى نه به نحوى انتزاعى - مانند مقاتل كه به بن‌بست مىرسد - بلكه ، با در پيش گرفتن راهى كه به خدا منتهى مىشود . زندگى مذهبى از همان آغاز براى آنها به صورت نوعى « سلوك » ، نوعى طىّ طريق و رفته رفته تصوّر نوعى سفر به سوى خدا ، كه به « مقامات » و « مراحل » و « منازل » ى تقسيم مىشود ، درآمده‌است . زندگى مذهبى ، خط هدايتى به آنها ارائه داده‌است كه آنها را در انديشيدن دربارهء تجربهء خود يارىمىكند ، و به اين ترتيب آنها را مسخّر خود ساخته است . « 71 » ديديم كه شقيق بلخى منازل چهارگانهء سفر به سوى خدا را توصيف كرده است . خرّاز در كتاب الضّياء هفت منزل براى اين سفر برمىشمرد ، ولى شمار منازل در قياس با خود تمثيل چندان مهم نيست ، چه اين تمثيل ممكن نبود صوفيان را به تفكّر به زبان قرب دربارهء غايت اين سفر و قبول لفظ « قرب » ، كه قرآن و پاره‌اى از احاديث به دست داده‌اند ، واندارد .\r\nدر هر حال ، خرّاز تحليل تجربهء عرفانى خود در كتاب الصّفات را ، كه ذيلا به بررسى آن خواهيم پرداخت ، در حول محور اين تصوّر متمركز مىكند . عبارت « مفهوم قرب » را بدان سبب به كار مىبريم كه موضوع عبارت از مفهوم يا تصويرى است كه حقيقت آن در تجربهء عرفانى مىگذرد و در سخن گفتن دربارهء اين تجربه ظاهر مىشود . خرّاز از مخاطب فرضى خود مىپرسد : « قرب چيست ؟ » به عبارت ديگر چگونه خدا به انسان نزديك مىشود ؟ آيا خدا نزد او مىآيد و خود را « حالّ » در تاريخ او مىكند ؟ يا به عكس ، انسان است كه ، با درگذشتن از شرايط خاصّ انسانى خود ، بلندى مىگيرد تا در مرتبهء « تعالى » خدا با او ديدار كند ؟ خرّاز مىداند كه اين دو سؤال يك معنى دارد ، زيرا در عبارت بسيار موجزى مىگويد : « خدا چون متعالى است نزديك است ، و چون نزديك است متعالى است ، « على فدنى و دنى فعلى . » « 72 » با اين همه ، مسئله را با الفاظ تعالى و حلول طرح نمىكند . در پاسخ به سؤال « قرب چيست ؟ » با ابتداء به تجربهء موسى مىگويد كه او تنها انسانى بود كه خدا او را نزديك خود فراخواند ( « قرّبناه » ) .\r\n\r\n\r\n","description":"","footnote":"\r\nالاخرة » ، در آخرت .\r\n( 71 ) . در اينجا بايد در درجهء اول از تأثير بعضى احاديث قدسى ياد كرد . حتى كسى مانند ابن حنبل حديث مشهور « من تقرّب » را ذكر مىكند . نگاه كنيد به : تحقيق ، ص 126 .\r\n( 72 ) . نگاه‌كنيد به : مقدمهء كتاب الضّياء ، ص 28 . كلمهء « دنى » همان است كه قرآن در ذكر تجربهء معراج پيغمبر به كار برده است ( نجم ، 8 ) . صوفى ديگر ، از زبان خدا در گفتگو با موسى ، مىگويد : « منم كه از تعالى خود با تو سخن مىگويم و در حلول خود به تو گوش مىدهم . با حلول خود هرگز تعالى خود را ترك نمىگويم و با تعالى خود هرگز حلول خود را ( به نقل از سلمى ، حقائق ، در تفسير آيهء 30 ، سورهء قصص ) .\r\n","page_name":" 213 ","page_number":229},
  {"content":"\r\n\r\nخرّاز نخست همه تصوّرات مكانيى را كه كلمهء قرب به ذهن القا مىكند كنار مىزند . متون قرآنى راجع به موسى ( ع ) ما را به اين انديشه فرا مىخواند كه نزديك شدن به خدا به معنى منظور نظر شدن اوست ، و با ابتداء به اين مفهوم است كه خرّاز به بحث در اين مسئله مىپردازد . در عبارتى مىگويد : « المقرّب . . . كانّه منظور اليه » : ( آن كه نزديك اوست ، يعنى كسى كه تجربهء قرب را مىگذراند ، در حقيقت ، گويى متعلّق نظر الهى است ) . كلمهء « گويى » ( كانّه ) نشان مىدهد كه او كاملا چنين نيست ، زيرا نظر خدا نظرى دگرگون كننده است ، چندان كه اگر مستقيما ( على الكشف ) بر او بيفتد ، او را نابود خواهد كرد ، چنان كه كوه سينا از نگاهى كه خدا بر آن افكند خرد شد (  فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا  ، اعراف ، 143 ) . از اين رو ، خدا « از پس حجابى » به اولياء خود مىنگرد ، و به يمن اين حجاب ، « قويترين آنها » از او « فوايد » ىروحانى مىگيرند كه آنها را نابود نمىكند ، بلكه از درون دگرگون مىكند .\r\nاين معنى با « وجد » آغاز مىشود كه آن را به «  extase  » ( عمل از خود بيرون شدن ) ترجمه مىكنند و در حقيقت «  instase  » است نه «  extase  » : زيرا وجد نخست بيرون شدن از خود نيست ، بلكه در خود فرو رفتن براى يافتن ( وجد ) كلام خدا و به وجد آمدن از آن است . « وجد » يافتن است و آنچه در آغاز ، با نزديك شدن به خدا ، مىيابند آرامش و سكوت « همهء حواس » در توجّه كامل به خداست .\r\nآن گاه منزل « دهشت » از پى مىآيد ؛ در اين منزل روح در بيم آن است كه مبادا خدا حجاب را به يك سو زند و مستقيما به برگزيدهء خود نظر افكند . زيرا خدايى كه « يافته شده » است ذاتى كبريايى است كه شكوهش بيم‌انگيز است . آن گاه ممكن است صوفى دستخوش « وله » يا وحشتى شود كه روحش را سرگشته كند . حتى قويترين كسانى كه معمولا آرامش خود را حفظ مىكنند به فرياد مىآيند . ديگران ، مخصوصا مريدان ، ضبط خويشتن را از دست مىدهند :\r\nبعضى ديگر اشك مىريزند ، فرياد مىكنند ، به اين سو و آن سو مىروند ، مىنالند يا هلهلهء شادى مىكنند ، زيرا از نخستين انوار قرب الهى به هيجان آمده‌اند . بنابراين ، منزل دهشت مرحلهء خوف انگيزى است كه حسّاسيّت انسان را مىآزمايد و به همين سبب با برگرفتن نقاب از چهرهء صوفيان غير حقيقى و بازشناختن آنها از كسانى كه به قول خرّاز از همه قويترند ( « الاقوياء » ) نقشى اجتماعى دارد .\r\nدر منزل بعد ، انسان به دگرگونى درونى خود نزديك مىشود ، زيرا نگاه خدا به او در ريشهء آنچه شخصيّت او را تشكيل مىدهد ، يعنى « ياد » ش ، اصابت مىكند . نه تنها فراموش مىكند كه چه مىتواند از خدا بخواهد يا به چه چيزى حاجت دارد ، بلكه علاوه بر آن ، ياد خدا را هم فراموش مىكند ؛ ديگر نمىتواند خدا را به ياد بياورد تا او را با واسطهء علم بيابد . خدا در\r\n\r\n","description":"","footnote":"","page_name":" 214 ","page_number":230},
  {"content":"\r\n\r\nبنده‌اش حاضر و باقى است ، ولى بنده غايب است و در ميان نيست ( سقط ) . خرّاز مىگويد :\r\n« قرب خدا او را از ياد ( ذكر ) خدا بيرون مىآورد » ، به عبارت ديگر ، خدا چنان از نزديك در يادش حضور دارد كه ياد نمىتواند از او فاصله بگيرد تا او را مذكور ذكر خود سازد . خرّاز در عبارت بسيار عميقى مىگويد : « فهم راهى براى رسوخ در ميان خدا و بنده‌اش نمىيابد » .\r\nدر چنين « حال » ى هر علمى نيز از دست مىرود : انسان ديگر نه شناختى دارد نه اراده‌اى و نه احساسى ؛ چنان غرق در حضور خداست ، و چنان لبريز از نور خداست كه ديگر نمىتواند خود را از خدا بازشناسد : « اگر از او بپرسند : « تو كيستى ؟ » نمىتواند بگويد « من » ، زيرا در پاسخ تنها يك چيز مىتواند بگويد : « خدا » . ما در اينجا در منزل ماقبل آخر قربيم : در اين منزل انسان چنان به خدا نزديك است كه گويى ديگر با او يكى شده است . در همه حال خود را به كلّى گم كرده است ، تا آنجا كه ديگر سخن بى سخنگويى بيش نيست ؛ سخنى است كه مىگويد « خدا » ، بىآنكه كسى آن را گفته باشد .\r\nوقتى كه انسان ناپديد مىشود ، شك نيست كه خدا نيز ناپيدا مىشود . خرّاز مىنويسد : « در پايان ، خود معرفت نيز ناپيدا مىشود ، و اگر ( از صوفى ) بپرسند : « تو كيستى ؟ » ) ديگر مانند منزل قبلى نمىتواند بگويد « خدا » . آن گاه زمان دهشت است ، زمان انقطاع كامل است كه در آن هر حركتى ، هر سخنى ، بار سنگين تحمّل ناپذيرى مىشود . به همين سبب ، عارف نمىتواند دائم در آن منزل بماند ، به حقايق ايمان و تصديقات اعتقادى باز مىگردد تا اطمينان يابد كه [ خودش 
  ] خدا نيست ، بلكه « براى خدا ، از جانب خدا و از خدا و با خداست » . آن‌گاه درمىيابد كه اين تجربهء درونى چيزى جز تحقّق زمانى آنچه از ازل حكم شده و به او تخصيص يافته است ، نيست :\r\nعنايتى است مطلقا بى علّت و تجلّيى است از احسان بى نهايت الهى .\r\nاين است نقطه‌چين وار خط تحوّلى كه انديشهء خرّاز در كتاب الصّفات خود پيموده است . ما بر نكات مهمّ آن تأكيد كرديم تا خوانندگان را در آشنايى مستقيم با متن يارى كنيم . ولى به گمان ما اين متن سزاوار آن است كه در اينجا به تمامى ترجمه‌شود ، نه تنها به سبب آنكه با ترجمهء كامل آن مىتوان محتواى آن را دقيقا منتقل‌كرد ، بلكه همچنين به سبب سبك آن كه هنوز از آتش تجربه‌اى كه بىگمان تجربهء خود نويسنده است مىسوزد . جنيد كه بهتر از هر كس از غناى روحانى خرّاز آگاه بود مىگفت : « اگر خدا حقيقتى را كه در ابو سعيد خرّاز هست از ما طلب مىكرد ، ما هلاك مىشديم . » « 73 »\r\n\r\n\r\n","description":"","footnote":"\r\n( 73 ) . لو طالبنا الله بحقيقة ما عليه ابو سعيد الخرّاز لهلكنا ( تاريخ بغداد ، جلد چهارم ، ص 277 ) .\r\n","page_name":" 215 ","page_number":231},
  {"content":"\r\n\r\n\r\nب . ترجمه\r\nبه نام خداوند بخشايندهء مهربان ( مقدّمه ) سپاس خداى را كه آفريدگان را ، آن گاه كه خواست و آن گونه كه خواست ، و به نيكوترين وجه ، بيافريد و مشيّت خود را در ايشان به كمال رسانيد . سپس ايشان را به فهم سخن خود فرا خواند ، و از اين رو ، به ايشان قوّهء فهم داد تا آنچه را شناساندشان فهم كردند و به خواستش چنان كه از پيش مقدّر فرموده بود ، پاسخ دادند . و حجّت بر كسانى كه از حقايق اجابت روى گرداندند تمام كرد .\r\nالف ) بعضى اين جهان را اختيار كردند و دل بدان بستند . پس خدا ميان دلشان و آن جهان حجابى افكند و ايشان از اين جهان زيانكار بيرون رفتند و از دلبستگى بدان پشيمانى خوردند . « 74 »\r\nب ) بعضى ديگر امر خدا و نهى او را دريافتند . پس حلال اين جهان را طلب‌كردند ، پاك آن را گرفتند و از مناهى پرهيز كردند و به جستجوى ثوابى كه خدا به آنها نويد داده‌بود برآمدند ؛ به نيكى روىآوردند و از بدى دورى جستند . ولى ثواب‌خدا چون حجابى خدا را از آنها پوشاند ؛ روحشان تا فضاى دوستى خدا پر نكشيد ، پس ، از اين جهان با پشيمانى بيرون‌رفتند و از اينكه عمر در جستجوى دنيا تباه كردند زيانكار شدند . « 75 »\r\nج ) بعضى ديگر خداى را به صدق دل اجابت كردند ، چه خدا آنها را به فضل خود برگزيده و به توحيد خود راه نموده و نعمتهاى خود را بر آنها تمام كرده بود . با روح خود به سوى خدا پركشيدند ، او را و دوستى او را برگزيدند ؛ و چون آن را برگزيدند كه خدا به آنها اختصاص داده بود ، خدا نيز ايشان را براى خود برگزيد . روحشان پهنهء ملكوت را در نور ديد . آن‌گاه خدا يقين و صدق و توكّل و بىنيازى و زهدشان داد . ايشان را با ذكر خود مأنوس كرد و شوق ديدار خويش بخشيد . پس به نعمت ذكر او و آرامش و بركت نايل آمدند . امّا اين مقامات ، و سرورى كه در آنها يافتند ، چون حجابى ايشان را از حقيقت معرفت و حقايق تعظيم خداى عزّوجلّ جدا كرد تا سرانجام در چنين حالى جهان را ترك گفتند . ايشان بىگمان از خاصّان آفريدگان‌اند ،\r\n\r\n\r\n","description":"","footnote":"\r\n( 74 ) . مقصود هم كافران است و هم مسلمانانى كه به امور دين بى اعتنايند .\r\n( 75 ) . گروه دوّم گروه مسلمانان پرهيزگارى است كه از سطح دين ظاهرى فراتر نمىروند و محدود به امر و نهىاند ، و پاداشهاى خدا ، يعنى بهشت جسمانى ، را طلب مىكنند ، نه خدا را .\r\n","page_name":" 216 ","page_number":232},
  {"content":"\r\n\r\nولى بيشترشان به سبب اين مقامات از خدا محجوب ماندند ، زيرا از خدا به مقامات مشغول شدند . « 76 »\r\nد ) خدا به خواست خود گروهى از ايشان را مميّز گردانيد و با عظمت ملك خود آشنايى داد تا در پى رياضتى حقيقى كه به ايشان مىدهد مواجهه با عظمت او را طاقت آورند . « 77 » نشنيدى خداى جلّ و علا را كه فرمود : «  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ  : بدين‌سان به ابراهيم ملكوت آسمانها و زمين را نشان داديم تا از اهل يقين گردد » ( انعام ، 75 ) ؟ خدا ملكوت آسمانها را به ابراهيم نشان داد « 78 » تا بتواند مواجهه با قرب خدا و عظمت او را تاب آورد . « 79 »\r\n( سؤال اوّل ) گفتم : مقام‌قرب را براى من وصف كن .\r\nگفت : الف ) عالمان به علم خدا يقين دارند كه اگر خداى جلّ ثناؤه به چيزى بنگرد ، آن چيز توان بر جاى ماندن ندارد . نديدى كه چون خداى جبّار بر كوه تجلّى كرد ، كوه چگونه خرد شد و از هم گسست و چگونه موسى بيهوش بر زمين افتاد ( اعراف ، 143 ) ؟ از اين روست كه خدا از پس حجابى به اولياء خود مىنگرد . تفاوت اولياء خدا در چگونگى نگريستن خدا به ايشان است .\r\nب ) خدا از ميان ايشان بعضى را مىنگرد و با مواهب خود از آنان ياد مىكند و گراميشان مىدارد ، بىآنكه ايشان به اين نگرش او علم داشته باشند . مع الوصف در اين بى علمى از نعمتى كه خدا به ايشان داده است آگاهند . امّا توقّف در نعمت و فايده و مقام حجابى نهان مىگردد كه ايشان را از خدا باز مىدارد .\r\nج ) و امّا تواناترين عارفان چنان‌اند كه چون خدا به ايشان روى آورد و « بى پرده » به ايشان بنگرد ، به آن علم دارند ، و از كسب فايدهء روحانى ( موجودالفايده ) و تنعّم درمىگذرند ، زيرا احساس عظمت خدا ايشان را از آنچه حاصل كرده‌اند منقطع مىكند و غرق در وجد مىشوند . چه بسا در اين اوقات ، به اذن الهى ، نشاطى مىيابند كه حقايق قرب به ايشان مىبخشد ؛ و از اين نشاط با شگفتيهاى بسيار و فهم استوار و علم خالص باز مىگردند .\r\n\r\n\r\n","description":"","footnote":"\r\n( 76 ) . خرّاز خواصّ ، يعنى صوفيانى را كه از دين ظاهرى فراتر رفته و زندگى روحانى شخصى را تجربه كرده‌اند ، در اين گروه سوم جاى مىدهد . ولى آنها در ميانهء راه متوقّف مانده‌اند ، و اجازه داده‌اند كه مواهب روحانى ، يعنى مقامات و احوالى كه كسب كرده‌اند ، آنها را از ياد خدا منصرف كند .\r\n( 77 ) . الهجوم على عظمته ، تعبيرى بسيار قوى كه نفّرى غالبا آن را به كار مىبرد . نگاه كنيد به : مواقف ، ص 41 ، 48 ، 69 ، 100 ، 130 و جز اينها .\r\n( 78 ) . بايد خواند : اراه ، نه اراد ، چنان كه سامرّائى خوانده است . مقايسه كنيد با : سلمى ، حقائق ، در تفسير انعام ، 75 .\r\n( 79 ) . اين گروه چهارم گروه انبياء و اولياء است .\r\n","page_name":" 217 ","page_number":233},
  {"content":"\r\n\r\nد ) و امّا توانمندان در دين و معرفت كسانىاند كه به خدا تقرب يافته‌اند و خوراكشان از ادراك او و آرامششان از صحبت و همسخنى با اوست ؛ باب ميان ايشان و خدا گشوده است : در هيچ لحظه‌اى فوايد الهى او از ايشان منقطع نمىشود . و همين است كه آنها را در دهشت فرو مىبرد ، غرق در حيرت و سرشار از طرب مىكند .\r\n( سؤال دوم ) گفتم : نخستين مقام از مقامات اهل قرب را براى من وصف كن .\r\nگفت : اين مقام مقام وجد است ! گفتم : نشانه‌هاى اهل وجد را در آغاز طىّ طريقشان در قرب براى من وصف كن .\r\nگفت : اين نشانه‌ها عبارت است از : تمركز توجّه در مراقبهء شديد نفس ؛ آرامش اعضاء در سكون و بيحركتى ، روى آوردن به خدا بدون زياده دگرگون شدن از « خطرات مشاهده » و بيش از اندازه به جنبش درآمدن بر اثر طلوع نخستين انوار معرفت ذوقى بر دل ؛ گريز در عزلت و تنهايى ، هنگامى كه متنعّم از غذاى ملاطفت اوست ؛ آرامش در او پس از اضطراب و كثرت وسايل نيل به شايستگى ؛ و بالأخره انبساط با او و آرام گرفتن به سخن او ، هنگامى كه او « بار گرانشان را از دوششان برگرفت » ( اعراف ، 157 ) ؛ پس ايشان با يكديگر به نرمى رفتار مىكنند . اين است يكى از مقامات خوش در مقامات قرب .\r\n( سؤال سوم ) گفتم : مقامى در قرب از اين نيكوتر برايم وصف كن .\r\nگفت : الف ) اين مقام عبارت است از مقام دهشت از واردات هيبت الهى است ؛ بهت زدگى ناشى از اجلال دائم خدا و شادمانى حاصل از صفاى اتّصال به حق است ؛ خوردن طعام بسيار با نداشتن اشتها ، از شدّت سرگشتگى است ؛ و بالأخره حكمت بالغه است .\r\nب ) و اما بيشتر عارفان توانا ، در برابر حقايق قرب ، فرياد برمىآورند و مدهوش مىشوند ، زيرا چون خدا به ايشان هر بار به لونى ديگر مىنگرد دچار هراس مىگردند ، تا اينكه خدا پردهء رحمت خود را بر آنها مىافكند و در ظلّ حمايتشان مىگيرد و به وراء پرده‌هاى منوّر به نور خود مىبرد و در « جايگاه صدق » ( قمر ، 55 ) مىنشاند . پس ، از آنجا با كرامات بلند باز مىگردند و نمىدانند كه در كجا بودند ، زيرا در اين مقام مدهوش بودند . چون از دهشت بيرون مىآيند از آنچه به اذن الهى ديده‌اند متحيّر مىشوند . و آنچه پوشيده مىدارند بسيار بيشتر است .\r\nج ) همچنين بدان كه غالبا گريه‌هاى مبتديان و اضطرابها و فريادها و جنبشهايشان چيزى جز حسرت بر مقامات نيست . هنگامى كه سخن آن را مىشنوند خواستشان به جنبش مىآيد و رغبتشان برانگيخته مىشود . همچنين است حال عالمان به خدا « 80 » كه دعوى معرفت و قوّت\r\n\r\n\r\n","description":"","footnote":"\r\n( 80 ) . تعبير عالم باللّه ظاهرا در مقابل « عارف » است ، بنابراين مقصود از آن متكلّمان در برابر عارفان است .\r\n","page_name":" 218 ","page_number":234},
  {"content":"\r\n\r\nدر قرب دارند و مىبينيم كه آه و شادى و طرب بسيار از خود نشان مىدهند . در حقيقت ، اينها جز تجلّيات قرب نيست ، زيرا ايشان كسى را مىبينند كه هرگز نديده‌اند و از سخنان خداى تعالى چيزهايى مىشنوند كه بيرون از طاقتشان است ، و مغلوب حالات خود مىشوند ، زيرا اين حالات ناگهان بر دلشان مىگذرد ، و هنگامى كه چيزى بر دلشان مىگذرد كه به ندرت تجربه‌اى از آن داشته‌اند ، بىآرام مىشوند و از ايشان آنچه مىبينى ظاهر مىگردد . و امّا به آنها كه در معرفت قوىاند چنين حالاتى دست نمىدهد .\r\n( سؤال چهارم ) گفتم : مقامى به از اين در قرب برايم وصف كن .\r\nگفت : مقام قربى كه بعد از آن مقامى ، مگر زياده بر آن ، نيست فراموشى نصيب خود نزد خدا و فراموشى حاجت خود از خداست . در حقيقت قرب خدا بنده را از ذكر خدا منقطع مىكند : بنده با خداست بىآنكه خدا را در ياد خود بيابد ، زيرا فهم راهى براى دخول در ميان خدا و او نمىيابد . مواجهه با خداى عزّ و جلّ او را از اين آگاهى كه خدا را يافته است منقطع مىكند : پس بنده زايل مىشود و خداى عزّ و جلّ مىماند ! اين حالات هر چند متوجّه به خداوندگار است و به حكم او و به اذن او به بنده دست مىدهد ، خدا را از بنده و بنده را از خدا دور مىكند . « 81 »\r\n( سؤال پنجم ) گفتم : مقام اين بنده در اين موطن كدام است ؟\r\nگفت : الف ) بنده با رگهاى دلش از دست آويز توحيد آويخته است .\r\nگفتم : مرا از اين چشمهء پاكيزهء سرشار كه نزد خلق وجود ندارد ، پيش از آنكه آن را از دست بدهم ، سيراب كن ! گفت : آرى ، ايشان سرانجام علم خود را فراموش مىكنند ، علمى كه در سينه‌ها مكنون است و محتواى عقلها و نهان در فهمهاست .\r\nب ) بدان كه اهل قرب ، در حقيقت ، فرودآمدگان ساحت تعظيم‌اند . آنچه ايشان را ربوده است همان است كه از پيش در حقشان حكم شده است : ايشان حاكمانى خيرخواهند كه در اشياء ، بدون بودن ، بودند و از آنها ، بدون جدا شدن ، جدا شدند .\r\nج ) فى الجمله ، آنچه براى تو گفتم سواى آن است كه مىخواستم بگويم ؛ من آن را نمىشناسم ، نمىدانم چه مىخواهم و چه مىگويم ؛ نمىدانم كه‌ام و كجايىام . اى كه سخن مرا\r\n\r\n\r\n","description":"","footnote":"\r\n( 81 ) . مقصود خرّاز در اين بند اين است كه خدا ديگر پاداش دهنده يا كسى كه انسان به او نياز دارد نيست ؛ ديگر در ذكر نمىتوان او را يافت ، زيرا قرب چنان است كه فاصله‌اى را كه براى « ذكر » نسبت به « مذكور » لازم است از بين مىبرد .\r\nديدار خدا در وراى احوال دست مىدهد ؛ احوال واسطه‌هايى است كه در سطحى معيّن خدا را از انسان جدا و دور مىكند : بنابراين ، بنده پس از نيل به اين احوال بايد از آنها فراتر رود .\r\n","page_name":" 219 ","page_number":235},
  {"content":"\r\n\r\nمىشنوى ، آيا مىفهمى چه مىگويم ؟ اين بنده‌اى است كه نام خود را گم كرده است ، پس ديگر نامى ندارد ؛ نادان است و ديگر علمى ندارد ؛ داناست و ديگر جهلى ندارد . « 82 »\r\nد ) سپس گفت : وه كه چه مشتاقم تا كسى را بيابم كه بداند من چه مىگويم و با من در آنچه مىگويم درآيد ! ( سؤال ششم ) گفتم : وجد ايشان را در اين مقام برايم وصف كن ! گفت : آرى ، بىگمان كسى كه مقرّب « 83 » است ، در حقيقت ، گويى متعلّق نظر خداست « 84 » ؛ پس مطلوب معلّق است ، او را نه علمى است ، نه فهمى ، نه اراده‌اى ، نه حسّى ، و نه حركتى . از همهء آفريدگان شادكام‌تر است ، ولى حقايق وجد او در توحيد حايلى ميان او و شادكامى مىشود . با اين همه ، مقام او مقام طرب از نگاه دائم به خداست ! ب ) و اگر از يكى از اينان بپرسند : « چه مىخواهى ؟ » مىگويد : « خدا » ، و اگر از او بپرسند :\r\n« چه مىگويى ؟ » مىگويد : « خدا » ؛ اگر از او بپرسند : « چه مىدانى ؟ » مىگويد : « خدا » ، و اگر حواسّ او را قدرت سخن گفتن بود ، مىگفتند : « خدا » . زيرا اعضاء و مفاصل و جوارح او پر از نور خداست . جز خدا چيزى نمىشناسد ، و علم او همه از خداست ؛ پس او از خداست ، در دست خداست ، براى خداست و با خداست ؛ حسب و نسب خود را گم كرده است . اگر از او بپرسند :\r\n« كه اى تو ؟ » از شدّت غلبهء قدرت خدا بر او ، حتى نمىتواند بگويد : « من » . « 85 »\r\nاين است حقيقت وجد . و چون به غايت قرب برسد ، حتى نمىتواند بگويد : « خدا » . « 86 »\r\n( سؤال هفتم ) گفتم : ديگر چه ؟\r\nگفت : الف ) بدان كه علم به خدا را حدّى نيست ، چنان كه براى معرفت به خدا حدّى\r\n\r\n\r\n","description":"","footnote":"\r\n( 82 ) . انسان با گم كردن خود خود را در ماوراء مقولاتى مىيابد كه معمولا متضادّ با يكديگرند : هم داناست و هم نادان .\r\n( 83 ) . « مقرّب » اشاره است به آيات قرآنى  « أُولئِكَ الْمُقَرَّبُونَ »  و  « فَأَمَّا إِنْ كانَ مِنَ الْمُقَرَّبِينَ »  ( واقعه ، 11 ، 88 ) . خرّاز در متنى منقول از حلية الاولياء ، جلد دهم ، ص 248 ، راه عرفانى را وصف مىكند و « مقرّبون » را در منتهاى آن جاى مىدهد .\r\n( 84 ) . به معنايى كه در آغاز پاسخ به پرسش اوّل تصريح شده است .\r\n( 85 ) . قبلا ( نگاه كنيد به همين كتاب ، ص 198 ) ، روايت ملخّصى از اين متن اصلى ، يعنى روايتى كه عطّار از روى كتاب السّرّ خرّاز نقل كرده است به دست داديم . روايتى مبسوطتر و نزديكتر از آن به متن اصلى چنين است : « اهل توحيد در اتّحاد با او مخلّد مىمانند . ايشان در قرب قرب‌اند . نه حس دارند ، نه حركت ، نه فهم هيچ موجودى ، نه شوق به هيچ خوشبختيى .\r\nبا اين همه ، خوشبخت‌ترين مخلوقات‌اند ، ولى حقايق وجد در توحيد ميان آنها و خوشبختى حايل مىشود . چون هر حقيقتى را تجربه كرده‌اند ، مقام ايشان مقام كسى است كه نظرش دايم به خداست ، روحشان مسخّر معرفتهايى است كه به قلبشان مىريزد ، چنان كه گويى او را مىبينند . اگر از يكى از ايشان بپرسند : « چه مىخواهى ؟ » مىگويد : « خدا ! » - « چه مىگويى » مىگويد : « خدا ! » - « چه مىدانى ؟ » مىگويد : « خدا ! » ، زيرا اعضاء و جوارح او سرشار از خداست . جز خدا چيزى نمىشناسد ، هر چه در اوست علّتش خداست ؛ او از خداست ، در دست خداست و روى به خدا دارد . علاقه‌اى نه به خود دارد ، و نه به هيچ كس ديگر » ( اقوال الائمّة الصّوفية ، برگ 32 ب ) .\r\n( 86 ) . پديدهء تجربى سلبى كه استفاده از سخن را از عارف مىگيرد .\r\n","page_name":" 220 ","page_number":236},
  {"content":"\r\n\r\nنيست . براى « نجباء » علم به خدا دائم روى در فزونى دارد ، زيرا دائم از ايشان « بيشتر » خواسته مىشود  ( لِلَّذِينَ أَحْسَنُوا الْحُسْنى وَ زِيادَةٌ )  ، يونس ، 26 ) و ايشان دائم « بيشتر » مىخواهند ، چه خداى جلّ ثناؤه ايشان را به انتخاب مخصوص مميّز گردانيده است . در حقيقت ، ايشان در نهانىترين نهانيهاى خود در طلب « بيشتر » ند ، نه در انديشهء چيزى ديگر . بدين سبب است كه علمشان به خدا بيشتر مىشود ، و نيز به همين سبب است كه علم به خدا نهانىتر و دقيق‌تر از معرفت به خداست « 87 » : در حقيقت ، علم به خدا رهنمونشان به شناخت معرفت است ؛ آن گاه است كه علم معرفت و شرح و تفسير از ميان مىرود و هرگونه پيوندى گسسته مىشود . اى كاش مريدانى كه چون در خلوت ايشان را مىبينند و از ايشان سؤال مىكنند ، مىدانستند كه هر حركتى و هر سخنى براى آنها چه بار سنگينى است ! ولى خداى را سپاس كه سبكبارشان مىگرداند تا بتوانند سخن بگويند يا علم بر زبان آورند ! آن گاه معرفت نيز ناپديد مىشود . و اگر در آن زمان از يكى از ايشان بپرسند : « تو كه‌اى ؟\r\nچگونه‌اى ؟ چه مىخواهى ؟ » نمىتواند حتّى ، آن گونه كه در چنين مقامى مىگفت ، بگويد :\r\n« خدا » .\r\nب ) گفتم : نه ، چنين نيست ! او در حقيقت ، از حقيقت به حقيقت و سپس از خدا به خدا رفته است . پس خدا جايى در او براى اينكه [ بگويد 
  ] « خدا » نگذاشته است ؛ زيرا خدا جلّ ثناؤه  غالِبٌ عَلى أَمْرِهِ  ( يوسف ، 21 ) است و به سبب همين غلبهء امر او بر مقرّبان است كه ايشان را ياراى سخن گفتن نيست . براى همين است كه در حديث آمده است : « عقل عقلا به حيرت بدون حيرت مىكشد . » « 88 » با اين همه ، آنچه بر ايشان غلبه دارد حبّ تعظيم ( خدا ) ست كه در آن‌اند ، نه حيرت تهى كه از انقطاع دانش و آرامش پديد مىآيد .\r\nج ) ابو سعيد پس از نقل اين سخن گفت : چون عارف به حقيقت ايمان بازگردد مىداند كه از آن خداست « 89 » ، و حركاتش از خداست ، و خدا را ، آن گاه كه خدا بخواهد و بدان سبب كه\r\n\r\n\r\n","description":"","footnote":"\r\n( 87 ) . صوفيان در باب مسئلهء دانستن اين معنى كه كدام يك از اين دو ، علم يا معرفت ، برتر است اختلاف دارند ( نگاه كنيد به : مصائب ، ص 545 و بعد ) . خرّاز جانب برترى علم را مىگيرد ، ولى علم را به معنايى متفاوت با معنايى كه متكلّمان به كار مىبرند مىگيرد . آن را « معرفة المعرفة » تعريف مىكند ؛ معرفت براى او متعلّق علم است .\r\n( 88 ) . نتوانستيم اين حديث را در فهرست احاديث بيابيم . بايد گفت كه اين عبارت را به صورتى اندكى متفاوت در حقائق سلمى مىتوان يافت ، ولى در آنجا سخن از حديث نيست : « فيصيرون فى القرب الى غاية لايقدر احدهم ان يقول اللّه لانّه ورد من الحقيقة على اللّه و من اللّه على اللّه فلا يكون فيه من اللّه ان يقول اللّه و انتها عقل العقلاء الى الحيرة و لاحيرة :\r\nپس در قرب به غايتى مىرسند كه هيچ يك از ايشان نمىتواند ديگر بگويد : « خدا » ، زيرا از حقيقت به خدا و از خدا به خدا رسيده‌است . خدا براى او جايى نمىگذارد كه بتواند بگويد « خدا » . در اينجا عقل عقلا به حيرت مىانجامد ، و چه حيرتى ! » ( مقدّمهء حقائق التفسير ، متن مأخوذ از كتاب درجات المريدين ، ترجمهء فارسى بر اساس ترجمهء پل نويا ) .\r\n( 89 ) . زبان تجربه از بوتهء امتحان رجوع به محتواى جزمى ايمان كه عارف را در معنى تجربهء درونى خود مطمئن مىسازد ،\r\n","page_name":" 221 ","page_number":237},
  {"content":"\r\n\r\nخدا مىخواهد ، ياد مىكند ، زيرا اعضاء و جوارح او همه از خداست . هيچ كارى بىاذن او نتواند كرد .\r\n( سؤال هشتم ) گفتم : پس بنده و زبانش از آن خداست ؟\r\n[ گفت 
  ] « 90 » : علم در اين باب آن است كه او ( خدا ) ، هنگامى كه خواست ، خود از خود ياد كرد ، و هنگامى كه خواست ، خود به زبان خود خود را ستود ، و خود از شايستگيهاى خود در اعمال قدرت خود به بزرگى ياد كرد . من و تو كجا بوديم ؟\r\nو بدان كه عارفان را زندگى آرام نيست و هرگز چيزى چشمشان را روشن نمىكند ، زيرا پس از حضور غايب‌اند ، ولو حاضر باشند . « 91 »\r\n( سؤال نهم ) گفتم : اين را براى من اندكى روشن كن ! گفت : الف ) ايشان را همّت و مراد و سبب و طلب و هرب و وجد و فقد « 92 » نيست .\r\nگفتم : ناگزير بايد ايشان را به صفتى باز خواند ! گفت : حق با توست ! و اكنون تو را با بعضى از آنچه مىتوانى دريابى آشنا خواهم كرد :\r\nبدان كه ايشان مىبينند كه فرمانروايى او كامل است ، و يادكرد او از ايشان در امورى كه اراده كرده‌است كامل است ؛ و نصيب ايشان از او و از آنچه نزد اوست ، پيش از آنكه باشند و پس از آنكه بودند ، كامل است ؛ و آنچه از ايشان و براى ايشان خواسته است كامل است ؛ نه يادكرد ايشان از او چيزى بر قربشان به او مىافزايد و نه غفلت ايشان از او چيزى از آنچه از پيش نزد\r\n\r\n\r\n","description":"","footnote":"\r\nموفق بيرون مىآيد : اتّحاد عرفانى با خدا به اين معنى نيست كه عارف « خداست » ، بلكه به اين معنى است كه او به همگى « از خداست » . اين رجوع به احكام ظاهرى ايمان ، مخصوصا در تجربهء شطح ، ضرورى است ، يعنى در تجربه‌اى كه « من » الهى جانشين « من » انسانى مىشود و صوفى به عنوان « شاهد » مطلق خدا و به صورت اوّل شخص مفرد ، چنان كه گويى خداست ، سخن مىگويد : قشيرى در متن مهمّى ، موقعيت صوفى را در چنين تجربه‌اى با ظرافت تمام تحليل كرده است .\r\nمىنويسد : « براى آنها كه به نهايت رسيده‌اند ( « اهل نهايت » ) مسأله‌اى پيش‌مىآيد و آن اين است كه گاهى در سرّ ايشان خطابى وارد مىشود كه شك ندارند كه از سوى حق است : خدا با سرّ ايشان به لطف و مناجات سخن مىگويد ، و سرّ جواب مىدهد ، و بنده جواب سرّ و خطاب حقّ را مىشنود . گاه بنده در حال « هيبت » است . سرّ او خاموش است . امّا گاهى نيز كلامى مىشنود كه هم خطاب است و هم جواب ، بىآنكه بنده در آن دخالتى داشته باشد . بنده با معرفت خود - چنان كه گويى در خواب است - مىداند كه خدا نيست ، ولى شك هم ندارد كه كلام از سوى خداست . پس اگر اين معرفت لطيف از بنده ربوده شود و بنده قوّهء تمييز خود را از دست بدهد ، آن گاه جمع جمع است و به سبب آن است كه كسى « اناالحقّ » مىگويد و ابويزيد ( بسطامى ) « سبحانى » مىگويد : در حقيقت حقّ است كه اين را مىگويد ؛ اشخاص « محق » شده‌اند ( كتاب ترتيب السلوك ، تصحيح و ترجمهء آلمانى از فريتس ماير  FritzMeier  در  Oriens  ، 1963 ، ص 28 - 1 ؛ همچنين نگاه كنيد به :  The ThemeofAscension  ، قاسم السّامرائى ، ص 162 ) .\r\n( 90 ) . در متن ندارد ؛ احتمال مىرود كه آغاز پاسخ هم ساقط شده باشد .\r\n( 91 ) . از جهت عرفانى غايب‌اند ، و با جسم خود حاضرند .\r\n( 92 ) . « وجد » يافتن خدا و « فقد » بيرون‌آمدن از « وجد » است .\r\n","page_name":" 222 ","page_number":238},
  {"content":"\r\n\r\nاو دارند مىكاهد . همهء اينها ، يعنى يادى كه ايشان از خدا مىكنند و عبادتى كه به درگاه او به جاى مىآورند ، نامهايى است وابسته به خدا . اگر خدا همهء جهانيان را صم بكم عمى ( كر و لال و كور ) آفريده بود به قسمى كه نمىتوانستند به هيچ وجه او را تا روز رستاخيزشان به يادآورند ، آنچه قبلا براى آنها در نزد او مقرّر شده است ، به سبب اين ناتوانى ، به هيچ وجه كاهش نمىيافت ؛ و باز اگر همه گونه جنبش و كوشش به كار برند ، اين نيز چيزى بيشتر نصيبشان نخواهد كرد .\r\nج ) خدا همهء مردم را به اخلاق و اعمالى آراسته است كه مطابق است با آنچه از پيش نزد خود براى آنها مقرّر داشته است ، تا اين براى اوليائش بشارت بىدرنگ كرامتى باشد كه از پيش درنزد خود ايشان را بدان مخصوص گردانيده است ، و نشانه‌اى براى كسى باشد كه با او خلاف مىورزد و پاى از طاعت او بيرون مىنهد . از اين رو ، اولياء خدا بر شكر خود از آنچه خدا ايشان را از آن معاف داشته است مىافزايند و او را ، به سبب چيزهاى بسيارى كه به آنها ارزانى داشته است ، بيشتر دوست دارند ، بيشتر مىخواهند و بيشتر مىجويند ، چه ، مىدانند كه شكر و محبّت و رغبت و طلب را خداى عزّوجلّ خود از راه كرم و تفضّل و رحمت و احسان به ايشان عطا فرموده است ، زيرا بزرگوارترين بزرگواران و بخشنده‌ترين بخشندگان و سرچشمهء جود و كرم و فضل و احسان است . از جود و كرم و لطف اوست كه اولياء خود را بىدرنگ از كرامت خود و نعمت طاعت خود و لذّت محبّت خود برخوردار مىگرداند .\r\nعارفى كه از اين كرامت ، و ذخيره‌اى كه از پيش درنزد خدا داشته است آگاه مىشود چشمانش روشنى مىگيرد و سرورش و نيز مراقبتش ، آشكار و نهان ، پايدار مىماند ، زيرا قدر عظيم احسانى را كه به او ارزانى داشته شده است مىشناسد .\r\n( نتيجه ) اين است بخشى از علم يقين ، و آن نخستين علم موحّدان ، از ميان پاكان ، است ، علمى كه در آن تنها كسى ساكن تواند بود كه خدا او را در آن ساكن كرده باشد . ولى پيش از اين چيزهاى بيشمار هست و مقامات بسيار .\r\nو امّا اين علم بسيارى از علم « 93 » ، و وجد و عبادات او را از او مىگيرد ، چنان كه حالاتش را دگرگون مىكند تا آنجا كه منكر خويشتن مىشود . « 94 » و اين علم صفاست ، زيرا بسيارى از عارفان خدا را براى خود دوست دارند ، با خود ذكر او مىكنند ، و او را براى خود مىخواهند .\r\n\r\n\r\n","description":"","footnote":"\r\n( 93 ) . علم عرفانى صوفى را از علم شرعى تهى مىكند .\r\n( 94 ) . متن چندان روشن نيست ، احتمال مىرود كه تحريف شده باشد .\r\n","page_name":" 223 ","page_number":239},
  {"content":"\r\n\r\nمتن اصلى بسم اللّه الرحمن الرحيم قال أبو سعيد الخرّاز رحمه اللّه :\r\nالحمدللّه الذى خلق الخلق حين أراد كما أراد فأحسن خلقهم و تمت مشيئته فيهم ، ثم دعاهم الى الفهم عنه ففهّمهم حتى تفهموا عنه « 1 » ما عرّفهم ، فأجابوا لما أراد على ما سبق لهم عنده . وله الحجة عليهم فى التخلف عن حقائق الاجابة .\r\nفآثر اقوام الدنيا فركنوا اليها فحجب اللّه قلوبهم عن الآخرة ، فخرجوا من الدنيا مغبونين و على ماركنوا اليها نادمين .\r\nو عقل آخرون أمر اللّه و نهيه ، فرغبوا فى حلال الدنيا ، فأخذوا ما طاب منها و اجتنبوا ما نهاهم عنه ، و رغبوا فى ثواب اللّه الذى وعدهم ، فاكتسبوا الحسنات و هربوا من السيئات فهم محجوبون به ثواب اللّه عن اللّه ؛ لم تسم أرواحهم الى محبّةاللّه فخرجوا من الدنيا نادمين و على ما ضيعوا من أعمارهم فى طلب الدنيا خاسرين .\r\nو استجاب اقوام بصدق قلوبهم بما اختارهم اللّه بفضله و دلهم على « 2 » توحيده و اسبغ « 3 » عليهم نعمه فسموا اليه بأرواحهم ، فآثروه و أحبوه و افتاروا ما خصهم به ، و اختارهم له ، فجالت ارواحهم فى الملكوت فأفادهم اليقين و الصدق و التوكل و الغنى « 4 » و الزهد و آنسهم بذكره ( 57 ظ ) و شوّقهم « 5 » الى النظر اليه فتنعموا و حنوا فكانوا المحجوبين « 6 » بهذه المقامات و المستورين « 7 » ، فيها عن حقيقةالمعرفة و حقايق التعظيم للّه عزوجل حتى خرجوا من الدنيا على ذلك . فهؤلاء الخاصة من الخلق ، غير ان اكثرهم محجوبون بهذه المقامات عن « 8 » الحق لانهم متشاغلون بالمقامات عن الحق .\r\nثم اختصّ منهم من شاء « 9 » فأطلعهم على عظيم ملكه ليروضهم بذلك رياضة حقيقية « 10 » ليطيقوا الهجوم على عظمته . أما سمعت اللّه جل و علا يقول : « و كذلك نرى ابراهيم ملكوت السموات و الارض و ليكون من الموقنين » ، انما اراه ذلك ليطيق الهجوم على قرب اللّه و عظمته .\r\nقلت : صف لى مقام القرب .\r\n\r\n\r\n","description":"","footnote":"\r\n( 1 ) . عند\r\n( 2 ) . على .\r\n( 3 ) . واشبتع\r\n( 4 ) . والغنا .\r\n( 5 ) . مطموسة فى الاصل\r\n( 6 ) . مطموسة فى الاصل\r\n( 7 ) . والمسرور\r\n( 8 ) . من\r\n( 9 ) شا .\r\n( 10 ) . مطموسة فى الاصل\r\n","page_name":" 224 ","page_number":240},
  {"content":"\r\n\r\nفقال : قد صح عند العلماء « 1 » باللّه ان اللّه جل ثناؤه لا ينظر الى شىء على الكشف فيقوم له ، أما ترى الجبل كيف دكّ و قطع حين تجلى له الجبار و كيف خرّ موسى صعقا . و أما نظره إلى اوليائه فمن وراء حجاب ، ثم يفترقون فى نظره اليهم .\r\nفمنهم من ينظر اليه و يذكره و يكرمه بالمواهب و لا يعلم الا انه فى حملةالعلم ، عارف بالنعمة التى احدثها اللّه عنده . و الوقوف مع النعمة و الفايدة و مقامه حجاب عن اللّه خفى .\r\nو اما الاقوياء من العارفين ( 58 و ) اذا اقبل [ اللّه 
  ] « 2 » عليهم و نظر اليهم علموا و انقطعوا عن موجود الفايدة و التنعم فاقتطعهم التعظيم بما جنوا فأدركهم الوجد . و ربما أذن لهم فى هذه الاوقات فنشطوا عند حقائق القرب فرجعوا بالعجائب و الفهم الثابت و العلم الخالص .\r\nو أما الاقوياء فى الدين و المعرفة الذين قربوا من اللّه عزوجل فصار الفهم منه غذاءهم و مجالسته و محادثته انيسهم فالباب بينهم و بينه مفتوح ؛ لاينقطع عنهم فوائده فى كل طرفة :\r\nفمن ذى يدهشون و من ذى يتحيرون و من ذى يطربون .\r\nقلت : صف لى اول مقام اهل القرب .\r\nقال : الوجد ! قلت : صف لى علامة الواجدين فى القرب فى ابتداء « 3 » امورهم .\r\n[ قال 
  ] « 4 » : جمع الهمّ بشدة المراقبة و هدوّ الجوارح بالسكون و الاقبال على اللّه مع قلة التقلب بخطرات المشاهدة و قلة الحركات بطوالع ذوق المطالعة و الهرب الى العزلة و الانفراد و الوحدة لما يعدوهم من غداء الملاطفة و السكون اليه بعد الاضطراب و كثرة الوسائل فى طلب المنافسة و الانبساط اليه و الاستيناس بقوله حين وضع عنهم الإصر و ثقل الاحمال ( 58 ظ ) فعاملوه و عاملهم بالمسامحة . فهذا مقام ناعم من مقامات القرب .\r\nقلت : صف لى مقاما فى القرب احسن من هذا .\r\nقال : الدهشة من طوارق الهيبة و البهتة من دوام الاجلال و الحنين الخالص و الارتياح من صفاء الاتصال و أكل الطعام الكثير بلاشهوة من شدة الولهان و الحكمة البالغة .\r\nو اكثر الاقوياء من العارفين هم عند حقائق القرب يصيحون و يدهشون لمايتوحشون\r\n\r\n\r\n","description":"","footnote":"\r\n( 1 ) العلما\r\n( 2 ) فى الحاشية\r\n( 3 ) ابتدا\r\n( 4 ) فى الحاشية\r\n","page_name":" 225 ","page_number":241},
  {"content":"\r\n\r\nانه اليهم ناظر بألوان شتى حتى يسبل عليهم ستره و يظلهم فى كنفه و يدخلهم فى وراء تلك الحجب المنورة بنوره فيجلسهم على مقعد صدق كما يشاء فيرجعون من هناك بالكرامات السنية لايدرون ما ورودوا عليه لانهم مدهوشون فى ذلك المقام ، فاذا افاقوا من دهشتهم تحيروا بما ورودوا عليه فيما اذن لهم و ما يخفون اكثر .\r\nو اعلم ان اكثر بكاء « 1 » المريدين و اضطرابهم و صياحهم و حركاتهم إنما هو أسف على المقامات اذا سمعوا بها هاج مرادهم و هاجت رغبتهم ، و كذلك من رأيت من العلماء باللّه يدعى المعرفة و القوة فى القرب ثم ( 59 ) و رأيته كثير الشهيق و العبث و الطرب فانما ذلك من مطالعات القرب لانه رأى من لم يره و سمع من كلام اللّه تعالى ما ليس هو غذاءه فيغلبه ذلك لان ذلك انما هو معه خطرات ، فاذا ورد عليه ما ليس له به عهد الّا فى الاوقات ازعجه ذلك و ظهر منه ما تراه . و اما الاقوياء فى المعرفة فلا يكون لهم تلك الحال .\r\nقلت : صف لى مقاما فى القرب احسن من هذا .\r\nقال : مقام القرب الذى لا بعده مقام الّا الزيادة منه ؛ نسيان حظه من اللّه و نسيان حاجته الى اللّه ؛ اقتطعه قرب اللّه عن ذكر اللّه ، فهو مع اللّه بلا وجود ذكره فلم يجد الفهم مدخلا فيما بين اللّه و بينه فاستلبه الهجوم على اللّه عزوجل عن وجود اللّه فسقط العبد و بقى اللّه عزوجل ؛ فالحالات منه باينة و عنه واقفة ، غير انها اليه ناظرة و بأحكام مليكه فيه اذا اذن له - جارية .\r\nقلت : ما مقام هذا العبد فى هذا الموطن ؟\r\nقال : معلق بأنياطه بعرى التوحيد .\r\nقلت : زدنى من هذه العين الصافية الغزيرة المعدومة عند الخلق قبل ان افقدها .\r\nقال : نعم . . . ويحك . . . ثم يصيرون ( 59 ظ ) الى نسيان العلم الذى تكنه الصدور و تحويه العقول و تجنّه الفهوم .\r\nاعلم ان اهل القرب على الحقيقة نزول بعرصة التعظيم فذلك الذى استلبهم المحكوم عليهم و هم الحكام المسامحون الذين كانوا فى الاشياء بلاكون و بانوا منها بلا بينونة .\r\nو بعد كل ما ذكرته لك غير ما اردته و لا اعرفه و لا ادرى ما اريد و لا ما اقول و لا ادرى من انا و لا من اين انا فهل تعرف ايها المستمع ما اقول لك ؟ هو عبد قد ضاع اسمه\r\n\r\n\r\n","description":"","footnote":"\r\n( 1 ) بكا\r\n","page_name":" 226 ","page_number":242},
  {"content":"\r\n\r\nفلا اسم له ، و جهل فلا علم له ، و علم فلا جهل له ، ثم قال : و اشوقاه الى من عرف ما اقول و يدخل معى فيما اقول .\r\nقلت : صف لى وجدهم فى هذا المقام .\r\nقال : نعم ، المقرب على الحقيقة كأنه منظور اليه فهو مطلوب معلق لا علم له و لا فهم و لا ارادة و لا حس و لاحركة و هو أنعم الخلق غير ان حقائق الوجود له فى التوحيد حائلة بينهم و بين النعيم . فمقامهم الطرب بدوام النظر اليه .\r\nفان قيل لاحدهم : ما تريد ؟ قال اللّه ! و ان قيل لاحدهم « 1 » : ما علمك ؟ قال : اللّه ! ولو تكلمت جوارحه لقلن : اللّه . فاعضاؤه ( 60 و ) [ و مفاصله 
  ] « 2 » و جوارحه ممتلئة من نور اللّه ؛ لا يعرف الّا اللّه ، فعلمه كله من اللّه فهو من اللّه و باللّه و الى اللّه و مع اللّه ؛ ذهبت نسبته و ذهب حسبه . ولو قيل له : ما انت ؟ لم يكن له جواب من غلبة اقدار اللّه عليه ان يقول انا .\r\nفهذا حقيقة وجدهم ، فاذا صار الى غايته فى القرب فلا يطيق ان يقول اللّه .\r\nقلت : ثم ماذا ؟\r\nقال : اعلم ان العلم باللّه لا غاية له كما انه لا غاية لمعرفة اللّه فالعلم باللّه مع النجباء يزداد ابدا لانهم مطلوبون ابدا و مطالبون للزيادة لان اللّه جل ثناؤه ارادهم بالخصوصية فهم طالبون للزيادة فى اخفى الخفية بلا اشتغال بطلب ؛ فعلمهم باللّه يزداد بذلك فلذلك صار العلم باللّه أخفى و ادق من المعرفة باللّه فأداهم العلم باللّه الى معرفة المعرفة و ذلك اوان ذهاب علم‌المعرفة و الترجمة و ذهاب الشرح و الانقطاع عن الوصل فلو علم المريدون السائلون ما لهم اذا خلوا به تقلّ الحركات و يثقل الكلام عليهم فسبحان من بسطهم حتى يتكلموا أو ينطقوا بالعلم .\r\nو بعد ذلك ذهاب المعرفة . فلو قيل له الآن : من ( 60 ظ ) أنت ؟ و ما حالك ؟ و ما تريد ؟ لم يقدر ان يقول اللّه كما قال فى ذلك المقام : اللّه .\r\nقلت : هيهات ! ورد من الحقيقة على الحقيقة ثم ورد من اللّه على اللّه فلم يكن فيه فضل من اللّه للّه . و اللّه جل ثناؤه غالب على امره فمن غلبة امره على المقربين انقطعوا . و هكذا يروى فى الحديث انه انتهى عقل العقلاء الى الحيرة بلاحيرة ، انما غلبه الود للتعظيم الذى هو فيه لا حيرة فقد من انقطاع العلم و السلم .\r\n\r\n\r\n","description":"","footnote":"\r\n( 1 ) فى الحاشية « يقول : قال الله و ان قيل لاحدهم ما »\r\n( 2 ) فى الحاشية\r\n","page_name":" 227 ","page_number":243},
  {"content":"\r\n\r\nقال ابوسعيد فى عقب هذا الحديث : العارف اذا رجع الى حقيقة الايمان عرف انه للّه و ان حركاته باللّه و انه ذكر اللّه حين اراد اللّه بما اراداللّه اذ كانت جوارحه للّه فانه لايطيق شيئا « 1 » الّا باذن اللّه .\r\nقلت : فالعبد و لسانه للّه .\r\nوالعلم فى ذلك انه ذكر نفسه بنفسه حين اراد و سبّح نفسه بلسانه حين اراد و مجد نفسه بمحامده فى مجارى قدرته . فاين انا و انت ؟\r\nو اعلم انه [ لا 
  ] « 2 » يصفو للعارفين العيش على الكمال و لا تقر اعينهم على التمام لانهم غائبون بعد الحضرة و ان كانوا حضورا .\r\nقلت : بين لى من ذلك شيئا . « 3 »\r\nقال ( 61 و ) : يكونون بلاهمة و لامراد و لاسبب و لاطلب و لا هرب و لاوجد و لافقد .\r\nقلت : لابد ان ننسبهم الى شىء .\r\nقال : احسنت اما انى ساذكر لك بعض ما تفهم من ذلك . اعلم انهم يرون ملكه تاما و ذكره لهم تاما بما اراد من الامور ؛ نصيبهم منه تام و مالديه تام قبل ان يكونوا و بعد ماكانوا و مراده منهم و لهم تامّ ؛ لا يزيدهم ذكرهم له قربة اليه و لاينقصهم غفلتهم من الذى سبق لهم لديه و انما هذه أسام معلقة على الحق ؛ ذكرهم له و عبادتهم له . ولو خلق جل و عز كل الخلق صما و بكما و عميا فلم يذكروه الى يوم يبعثون لما نقصهم ذلك ما سبق لهم لديه لقلة حركاتهم ، و لو تحركوا و اجتهدوا بكل الحيلة ما زادهم ذلك شيئا .\r\nالا انه تبارك و تعالى زين كل قوم من الاخلاق و الاعمال ما يشبه السابق لهم عنده ليكون عاجل بشراه لاوليائه بالكرامة التى خصهم بها عنده فى السابق و علامة لمن خالفه و زاغ عن امره فيزاد اولياؤه شكرا لما عافاهم و له محبة و اليه رغبة و عليه اقبالا لما اولاهم ، و علموا ( 61 ظ ) ان ما بهم من السكون و المحبة و الرغبة الاقبال كله منه عزوجل كرما و تفضلا و رحمة و نعمة و كرمه و احسانه و أياديه لانه اكرم الاكرمين و اجود الاجودين و هو معدن الجود و الكرم و الفضل و الاحسان . ثم انه بجوده و كرمه و لطفه يحب ان يذيق اولياءه فى العاجل كرامته و ينعّمهم بطاعته و يلذذهم بمحبته جودا و برا .\r\nفمن اطلع من العارفين على هذه الكرامة و الذخيرة التى كانت لهم عنده سابقة قرت\r\n\r\n\r\n","description":"","footnote":"\r\n( 1 ) شسا\r\n( 2 ) فى الحاشية\r\n( 3 ) شيا\r\n","page_name":" 228 ","page_number":244},
  {"content":"\r\n\r\nعينه و دام سروره و دام فى سره خفى حذره « 1 » لعظيم قدر معرفته بالمنة عليه .\r\nفهذا بعض علم اليقين و هو اول علم الموحدين من اهل الخالصة و لا يسكن فيه الا من اسكنه اللّه . و قبل ذلك امور كثيرة و مقامات كثيرة و ان هذا العلم يسلب كثيرا من علمه و كثيرا من وجده و من عباداته معنى يختلف عليه احواله فينكر نفسه .\r\nو ان هذا العلم هو الصفاء « 2 » لان كثيرا من العارفين يحبون اللّه لانفسهم و يذكرونه بانفسهم و يريدونه لانفسهم ( 62 و ) .\r\n\r\n4 . « كتاب الحقائق » يا حقيقت كلمات\r\nبا كتاب الحقائق به پنجمين و آخرين رسالهء خرّاز مىرسيم . در حالى كه در چهار رسالهء ديگر سخن به نحوى از انحاء به ماهيّت تجربهء دينى ، و هر بار از جنبه‌اى متفاوت ، مربوط بود ، در اينجا سروكار ما با مجموعهء كلماتى است كه در آنها خرّاز توجّه خود را معطوف به واژگان اين تجربه مىكند و مىكوشد تا اصطلاحات آن را تعريف كند .\r\nاين اصطلاحات كه شمار آنها به هفتاد و دو بالغ مىشود و نيز خصلتهايى كه نويسنده نشان مىدهد « 95 » معلوم مىكند كه انتخاب كلمات از جهت ارتباط آنها با ماهيّت اثر ، كه مجموعه اصطلاحاتى از نوع كاملا خاصّى است ، معنايى دارد . خرّاز خود از همان سطور نخستين كتاب مقصود خود را تصريح كرده است : « من در اين كتاب مسائلى را كه از طريق حكمت ، براى بيان شريعت در زبان اهل معرفت وارد شده است ، بر سبيل ايجاز و اختصار و با پرهيز از درازگويى و بسيار گويى ، فراهم آورده‌ام » ( ص 47 ) .\r\nبنابراين ، كلماتى كه در اين كتاب تعريف شده است « مسائل » ى است نه به سبب آنكه اين كلمات معمّا آميز است ، بلكه به سبب آنكه در خود مسائلى نهفته دارد كه مربوط به تجربهء روحانى است . خرّاز مىگويد كه اين مسائل « از طريق حكمت » ( من طريق الحكمة ) به ذهن مىآيد ، و اين حكمت را خود « درستى گفتار همراه با كمال خدمت » تعريف مىكند . در حقيقت ، مسائل روحانى خاصّ كسى است كه خود را به تمامى وقف خدمت به پروردگار خود كرده و موافق مقتضيات اين خدمت زيسته است و در رفتار نمونهء خود در عين حال دربارهء معنى و\r\n\r\n\r\n","description":"","footnote":"\r\n( 1 ) هكذا فى الاصل و لعلها جذلة\r\n( 2 ) الصفا\r\n( 95 ) . خرّاز در نتيجه گيرى نخستين خود متذكر مىشود كه از هفتاد و دو خصلت نيكى بحث كرده‌است . سپس در نتيجه‌گيرى دوم مىگويد دو خصلت ديگر بر آنها افزوده است : محبّت ياران و لطف محبّت . بايد گفت كه سابقا ماسينيون چنين پنداشته بود كه بايد منكر اصالت مواقف نفّرى شد ، زيرا ، به قول او ، شمار 77 مقام در قرن چهارم ناشناخته بود ( نگاه كنيد به : مقدمهء آربرى بر مواقف ، ص 6 ) . با اين اثر خرّاز مىبينيم كه كاملا حق با او نبوده است .\r\n","page_name":" 229 ","page_number":245},
  {"content":"\r\n\r\nشرايط آن انديشيده است تا گفتارش نيز به درستى رفتارش باشد . اين خدمت را مسلمان جز بر اساس قواعد مقرّر شريعت قرآنى نمىتواند به جاى آورد و به همين سبب است كه تفكّر دربارهء خدمت در عين حال « بيان شريعت » ، يعنى تحليل عميق و تفسير جديدى از كلام الهى نيز مىشود .\r\nخرّاز مىگويد كه اين بيان شريعت « در زبان اهل حكمت » ( لسان اهل المعرفة ) صورت مىگيرد ؛ مقصود او از اين سخن اين است كه توضيح كلمات ، يعنى روشن كردن مسائلى كه عمل به شرع براى وجدان حكيم پيش مىآورد ، در پرتو تجربهء عرفانى كه حكمت عبارت از آن است و نيز به زبان اين تجربه ميّسر است . به همين سبب است كه ، اگر كلمات عبارت از مسائلى است ، تعريفها چيزى جز پاسخهاى تجربه يا تحليل عميقى كه تجربه در زبان شريعت به عمل مىآورد نيست . به سخن ديگر ، هر كلمه‌اى در اينجا مترادف با « حال » ى روحانى است « 96 » ، و تعريف آن ، در حقيقت ، انتقال آن از قلمرو ظاهر شريعت به قلمرو تجربه است ، به قسمى كه بيان آن در عين حال تبدّل آن نيز هست . پرسشى كه خرّاز دربارهء هر كلمه‌اى از خود مىكند پرسش دربارهء « ذاتيّة » آن كلمه است ؛ او نه دربارهء معنى مادّى كلمه ، بلكه دربارهء ذات يا خصلت خاصّ موقعيت روحانيى كه اين كلمه به آن اشاره دارد از خود سؤال مىكند .\r\nبنابراين ، رسالهء او رساله دربارهء اصطلاحات عرفان اسلامى نيست ، بلكه تحليلى از عناصرى است كه تجربه از آنها تشكيل مىشود ، از طريق كلماتى كه نماد اين عناصرند . به حكم اين مقدّمات ، طرح او بسيار متفاوت با طرح نويسندگان رسالات صوفيانه‌اى است كه آنها هم تعاريف اصطلاحات صوفيه است . نويسندگان اين گونه رسالات اصطلاحات خاصّ تصوّف ، يعنى الفاظى را كه فهم آنها براى ناآشنايان دشوار است انتخاب مىكنند و مىكوشند تا آنها را قابل فهم كنند . خرّاز ، به عكس ، عين كلمات شريعت را مىگيرد ، نه براى آنكه آنها را توضيح دهد بلكه براى گفتن اين معنى كه اين كلمات در انتقال به واژگان تجربه چه معنايى به خود گرفته‌اند .\r\nاز اين جهت ، اصطلاحات او تفاوتى نيز با كتاب معرفة الاسرار دارد كه در آن معاصر او ، حكيم ترمذى ، نيز تعدادى از الفاظ واژگان عرفانى را تعريف مىكند . « 97 » ما پس از اين ، از اين كتاب براى تكميل و غنىتر كردن تعاريف خرّاز استفاده خواهيم كرد ، ولى البته كلمات اندكى مشترك ميان اين دو واژه‌نامه است ، زيرا هدف ترمذى همان است كه معمولا مورد نظر رسالات\r\n\r\n\r\n","description":"","footnote":"\r\n( 96 ) . خرّاز در نتيجه‌گيرى خود از « خصال اصول البرّ » يعنى خصلتهاى اساسى نيكو كردارى سخن مىگويد .\r\n( 97 ) . نسخهء خطى منحصر به فردى كه در همان مجموعه‌اى محفوظ است كه شامل آثار خرّاز است ، قسطمونى ، 2713 ، برگ 133 ب - 164 ب و 209 الف . اين اثر در صحافى به دو قسمت شده است .\r\n","page_name":" 230 ","page_number":246},
  {"content":"\r\n\r\nتعليمى است ، يعنى توضيح اصطلاحاتى كه قبلا قابل فهم شده است . در مقدمه چنين آمده است : « ما حالات عرفانى و كلماتى را كه براى بعضى نامفهوم است توضيح داده‌ايم » ( برگ 133 ب ) .\r\nمىتوان از خود پرسيد كه آيا اين دو واژه‌نامه كاملا مستقل از يكديگرند . در حقيقت تنها يك قرينه امكان اين حدس را به ما مىدهد كه بگوييم يكى از دو نويسنده احتمالا اثر ديگرى را مىشناخته است : همهء تعاريف خرّاز به صورت پاسخ به سؤالى مىآيد كه با عبارت تغيير ناپذيرى دربارهء هر كلمه مطرح مىشود : ما ذاتية ال . . . ، چيست ذات . . . و امّا ، در چندين جا ترمذى نيز همين كلمهء « ذاتية » را در تعاريف خود به كار مىبرد . او « ذاتيّة » يك « حال » را ، كه كلمهء مورد تعريف آن حال را بيان مىكند ، در برابر « فعل » آن حال مىگذارد ، يعنى در برابر فعلى كه از اين حال حاصل مىشود و آن را نشان مىدهد . با اين همه ، اين قرينه ضعيف‌تر از آن است كه بتوان از آن وجود رابطه‌اى ميان اين دو اثر را استنتاج كرد .\r\nپيش از آنكه به تحليل محتواى واژه نامهء خرّاز بپردازيم ، بايد به ويژگى ديگر اين اثر اشاره كنيم . خرّاز براى هر كلمه‌اى دو معنى به دست مىدهد : يكى بسيار كوتاه و موجز ، و ديگرى مبسوطتر ، كه نقاط تاريك اوّلى را روشن مىكند . علّت اين دو تعريف چيست ؟ ما احتمال مىدهيم كه اين تعريف دوگانه توضيحى در دو سطح باشد ، نخست در سطح زبان اشاره ، كه تنها زبانى است كه برق انديشه را مىتوان از آن دريافت ؛ و سپس ، در سطح زبان عبارت كه ترجمه به زبان مستقيم و قابل فهم چيزى است كه اشاره مىكوشد تا آن را با زبان غيرمستقيم القا كند . بدين گونه ، ما در واژه‌نامهء خرّاز نمونهء اعلاى دو طريقى را داريم كه صوفيه همواره براى سخن گفتن از تجربهء خود اختيار كرده‌اند . در تحليل اين واژه نامه - تحليلى كه از ترتيب و توالى كلمات آن گونه كه نويسنده اتخاذ كرده است پيروى مىكند - ما تعريفى را كه بر حسب زبان اشاره داده شده است به شيوهء تحت لفظى ترجمه مىكنيم ، زيرا تنها به اين شيوه است كه تعريف معناى خود را حفظ مىكند ؛ سپس با استفاده از تفسيرى كه خرّاز از آن به زبان عبارت ارائه مىكند آن را توضيح مىدهيم . عند الاقتضاء ، توضيحات حاصل از تعاريف كتاب معرفة الاسرار ترمذى و نيز ملاحظات مؤكّد معنى و اهميت اين يا آن تعريف را نيز مىافزاييم .\r\nعقل « نورى است در دل كه نفس را به اصول عمل هدايت مىكند . » پس آن كه در نور معرفت خدا براى خدا عمل كند ، بىآنكه هرگز به غير خدا التفات كند ، او « عاقل » است . از همين تعريف اول مىبينيم كه خرّاز معنى كلمه را جابه‌جا مىكند . در حقيقت ، عقل در معنى غير باطنى در\r\n\r\n","description":"","footnote":"","page_name":" 231 ","page_number":247},
  {"content":"\r\n\r\nتقابل با « روح » نهاده مىشود . خرّاز گاهى آن را به اين معنى مىگيرد ، مانند آنجا كه آيهء مشهور  قُلِ الرُّوحُ مِنْ أَمْرِ رَبِّي  ( اسراء ، 85 ) را تفسير مىكند . مىگويد : « روح است كه نام زندگى بر بدن مىنهد . با روح است كه عقل تثبيت مىشود و با روح است كه حجّت خدا اقامه مىشود ؛ بدون روح عقل متعطّل مىماند ، نه حجّتى بر او هست و نه حجّتى براى او . » « 98 » عقل در اينجا قوّه‌اى است كه اهل تفكّر به يارى آن حجّتهاى مؤيّد توحيد در برابر كفر را تمييز مىدهند ؛ در حالى كه در « زبان معرفت » ، عقل نورى است كه بر ظلمتهاى نفس مىتابد و فعل را روشن مىكند . اين نور از روح سرچشمه نمىگيرد ، از معرفت مىآيد . بنابراين ، قوّه‌اى نيست كه انسان به طور طبيعى از آن برخوردار باشد ، بلكه ثمرهء معرفت تجربى خداست . تنها كسى كه اين معرفت را دارد عاقل است . « 99 »\r\nترمذى تصريحاتى مىآورد كه اين تمايزات را روشن مىكند ( برگ 146 ب ) : او بر سبيل عادت كه ما در فصل قبل مجال يافتيم كه آن را نشان دهيم ، از اشتقاق كلمهء « عقل » آغاز مىكند و به فعل « عقل » كه به معنى بستن و پاى بند زدن است مىرسد . بنابراين ، عقل « عقال » ( پاى بند ) ى است كه نفس را از پيروى از « هوى » بازمىدارد ؛ از اين رو ، فعل او تمييز درست است ( « فعله حسن التّمييز » ) . با اين همه ، عقل بر دوگونه است : يكى عقلى كه اقامهء حجّت مىكند ( « عقل حجة » ) و جايگاه آن در دماغ است كه از آن نور خود را بر دل مىتاباند ، و ديگرى عقلى كه كرم الهى است ( « عقل كرامة » ) كه جايگاه آن در عالم غيب است ، ولى نور و قوّهء آن در دل است . اين دو عقل يكى از طبيعت مىآيد و ديگرى از تجربه ؛ يكى « مطبوع » است ، يعنى فطرى است و ديگرى « مصنوع » ، يعنى مكتسب از طريق عمل . « 100 »\r\nايمان « ديدار آنچه در جهان غيب ثواب بهشت است و عذاب دوزخ . » خرّاز در ميان متعلّقات ايمان ، بر طبق بسيارى از آيات قرآنى ، وقايع اخروى را انتخاب مىكند . مىگويد : « آن كه نگاه خود\r\n\r\n\r\n","description":"","footnote":"\r\n( 98 ) . عبارتى است كه سلمى در حقائق التفسير ، در تفسير سورهء اسراء ، آيهء 85 ، نقل كرده است : هى الّتى اوقع على البدن اسم الحياة و بالرّوح ثبت العقل و بالرّوح قامت الحجة و لو لم يكن الرّوح كان العقل متعطّلا لاحجة عليه و لا له . ترجمهء ما با ترجمهء ماسينيون ( مصائب ، ص 483 ، يادداشت 3 ) ، كه از روى متن منقول در كتاب روزبهان بقلى صورت گرفته است ، اندكى فرق دارد .\r\n( 99 ) . مقايسه كنيد با معانى مختلف كلمهء عقل كه محاسبى به دست داده‌است ، متن ترجمه‌شده به قلم فان اس ، پيشگفته ، ص 67 تا 71 .\r\n( 100 ) . در متن چاپ نشده‌اى كه در اقوال الائمّة الصوفية محفوظ است ، عمرو بن عثمان مكّى ( متوفّى 297 / 909 ) دربارهء اين معنى بحث مىكند كه آيا جايگاه عقل در دماغ است يا در قلب ( برگ 48 الف - 50 الف ) .\r\n","page_name":" 232 ","page_number":248},
  {"content":"\r\n\r\nرا در نور حقايق ايمان به آنچه در غيب انوار بهشتى ( « جنان » ) و آتشهاى دوزخى است متوجّه مىكند و در دل ( « جنان » ) « 101 » از آن اطمينان مىيابد ، او مؤمن است . » چنين توضيحى از تعريف سنّتى ايمان كه شهادت به زبان و رضايت به قلب است فراتر مىرود . « 102 » ايمان در اينجا « عيان » مىشود ( « عيان ما فى الغيب من ثواب الجنان و عذاب النّيران » ) ، يعنى ديدارى كه ثمرهء آن ، در قلب ، بيش از رضايت است : اطمينانى است كه بيم دوزخ و شوق خودخواهانه به لذّات بهشت را طردمىكند .\r\nمعرفت « انكار هر چه آن را نه « حول » است و نه « قوت » و نه « قدر . » بنابراين ، معرفت از ظواهر درمىگذرد و به فراتر از آن به‌سوى حقيقت مىرود . انكار چيزى است كه جز ظاهر نيست و اثبات چيزى است كه حقيقى است . « آن كه خداى جلّ جلاله را به كمال قدرت مىشناسد ، و در خود هر گونه التفات به چيزى را كه در او هيچ قدرتى نيست نابود مىكند ، او عارف است . »\r\nچرا به چنين ارتباطى ميان معرفت و قدرت قائل مىشود ؟ زيرا معرفت شناخت مجرّد نيست ، بلكه خردمندى عملى است و نحوهء التفات به خدا و جهان بر حسب حقيقت عميق آنهاست . و امّا حقيقت جهان ، آن گونه كه عارف آن را مىبيند ، اين است كه تنها خداست كه در آن عمل مىكند ، زيرا تنها اوست كه قدرت عمل كردن را به تمامى در دست دارد . از اين رو ، عارف در جهان در نهايت استقلال نسبت به اشياء عمل مىكند و به آنها هيچ اعتنايى ندارد ، زيرا همهء توجّه او معطوف به خداست . خرّاز در كتاب الفراغ ( ص 46 ) تصريح مىكند كه « معرفت سه وجه اساسى دارد : در درجهء اول معرفت « فردانيّت » الهى است ، سپس معرفت « ابديّت » و سوم معرفت « ازليّت » است . در مرحلهء اول قلب عارف در جنب معرفت به « فردانيّت » از همه چيز مىگسلد ؛ در مرحلهء دوم ، در جنب معرفت به « ابديّت » در باطن ( « فؤاد » ) از خواست عطاء مىگسلد ، و در مرحلهء سوّم با روح خود به معرفت « ازليّت » مىپيوندد . » پيوند روح با ازليّت ما را به واقعهء بيرون از زمان ميثاق باز مىگرداند كه خرّاز از آن در جاى ديگر سخن گفته است « 103 » ؛ معرفت فردانيّت نشان دهندهء موقعيت مؤمن در زمان و جهان است : موقعيّت انقطاع از ماسوى اللّه است ، زيرا در واقع تنها خدا « هست » و اين انقطاع در مورد ابديّت يا زمان\r\n\r\n\r\n","description":"","footnote":"\r\n( 101 ) . خرّاز در اينجا با كلمات « جنان » ( قلب ) و « جنان » ( جمع جنّة ) كه به معنى باغها يا بهشتهاست بازى كرده است .\r\n( 102 ) . براى معانى مختلف ايمان ، نگاه كنيد به : مصائب ، ص 668 و بعد و مقالهء ر . آرنالدز ، در كتاب عرفان و عارفان ، ص 573 و بعد : « ايمان و عبادت » .\r\n( 103 ) . نگاه‌كنيد به بالاتر ، ص 208 .\r\n","page_name":" 233 ","page_number":249},
  {"content":"\r\n\r\nاخروى صورت رويگردانى از شوق به پاداش در جهان ديگر به خود مىگيرد ، زيرا ، چنان كه خرّاز در جاى ديگر مىگويد « 104 » ، « پاداش خدا حجابى است كه خدا را پنهان مىدارد » .\r\nترمذى تا اندازه‌اى به معانيى كه خرّاز دربارهء معرفت مىپرورد مىپيوندد . مىنويسد ( برگ 209 ب ) : جوهر معرفت كشف حقيقت چيزى است كه در ايمان با زبان گفته مىشود ؛ يا معرفت يافتن ( « وجود » ) علم و ايمان از طريق ذوق و بىواسطگى ( « مباشرة » ) كشف‌است .\r\nعمل آن اكتفاكردن به « معروف » دون هر چه جز اوست ، به قسمى كه عارف به معروف خود بپيوندد و هرگز از او جدا نشود . لذا عارف كسى است كه پاى بند چيزى نيست و خود را از هر دو جهان آزاد احساس‌مىكند . » ترمذى در جاى ديگر ( برگ 154 الف ) عارف را « لا يعرف » تعريف‌مىكند ( العارف هو انّه لا يعرف ) ، و باز در جاى ديگر ( برگ 217 الف ) تصريح‌مىكند كه معرفت سه مرحله دارد : آغازش « وله » ، « 105 » و تحيّر ، ميانش « لذت » است و پايانش « فنا » و « حيرت » است : فنا نسبت به آنچه خدا نيست ، و حيرت در وجد .\r\nعلم « خشيت از خدا كه نهانىترين نگاهها از او پوشيده نيست . » خرّاز در اين تعريف بى گمان ملهم از حديثى است كه به موجب آن خشيت آغاز حكمت است . مىگويد : آن كه در هر موضع و مقامى چنان خشيتى از خداى « علّام » دارد كه براى او ديگر غير ممكن است كه مرتكب گناه و خطا شود او عالم است . » در بالا ديديم كه خرّاز « عالم بالله » يعنى كسى را كه شناسندهء خدا از طريق علم مىشناسد در تقابل با « عارف بالله » مىنهد يعنى كسى كه خداى را از راه معرفت مىشناسد . « 106 » روشن است كه در تعريفى كه در اينجا داده شده است علم در تقابل با معرفت نيست ، بلكه بيشتر در تقابل با هر علمى است كه هيچ گونه تأثيرى در رفتار اخلاقى نداشته باشد . لذا علم لفظى چند پهلو است : معنى آن از شخصى به شخصى و حتى گاه از متنى به متن ديگر فرق مىكند .\r\nترمذى با تكيه بر معانى مختلف ريشهء « علم » توضيح مىدهد كه : « علم « علامتى » ميان خدا و تو است ، ميان تو و امر يا نهى او . فعل علم عمل است و متضادّ آن « جهل » است » ( برگ 212 ب ) . سپس ( برگ 214 ب ) از « علم الباطن » سخن مىگويد : « اين علم مولود صفاى\r\n\r\n\r\n","description":"","footnote":"\r\n( 104 ) . نگاه‌كنيد به بالاتر ، ص 217 .\r\n( 105 ) . « وله » حالت كسى است كه احساس شوق شديد مىكند و در طلب محبوب خويش است ، كه در بيرون از او زندگى مىكند . نگاه كنيد به : سلمى ، حقائق التفسير ، در تفسير اعراف ، 57 و فاطر ، 1 .\r\n( 106 ) . همين تقابل را در جملهء خرّاز كه سلمى ، طبقات ، ص 230 ، آن را نقل كرده است مىيابيم .\r\n","page_name":" 234 ","page_number":250},
  {"content":"\r\n\r\nپيوند با خداست ؛ انسان در مقابل اطاعت از خدا نورى از او دريافت مىكند كه با آن بخشى از سرّ حق و بخشى از سرّ خلق را كشف مىكند . » و بالأخره ترمذى در فقرهء سوّم ( برگ 216 الف ) دوباره بر سر « علم الباطن » بازمىگردد و متذكّرمىشود كه اين علم « كه كشف اسرار خدا و خلق است نمىتواند بدون « اماتت » ( ميراندن ) نفس به وجود آيد . « 107 »\r\nحكمت « حكمت اصابت در گفتار و احكام خدمت است . » خرّاز توضيح مىدهد كه : « آن كه در سخن صائب و در فرمانبردارى از خداى علّام استوار و صاحب حسن رفتار است او حكيم است .\r\nبه عبارت ديگر حكيم آن است كه آنچه بايد مىگويد و آنچه بايد مىكند . حكمت به اين معنى مرتبه‌اى از مراتب دانش و مقامى از مقامات سلوك روحانى نيست ، بلكه طريقهء كامل بيان ما فى الضّمير و زيستن در مرتبه‌اى است كه شخص در آن است . به همين سبب است كه خرّاز در كتاب الفراغ مىنويسد : « نصيب زاهد از حكمت ذمّ دنيا و مدح آخرت است ، و نصيب مشتاقان از حكمت حيرت قلب و احساس اضطرار است و نصيب محبّان از حكمت ذكر آلاء و نعم او و نصيب عارفان از حكمت اشاره به اسرار « معروف » است » ( ص 43 ) . خدا به هر يك از طبقات مؤمنان نصيبى از حكمت عطا مىكند كه مناسب مرتبهء اوست . خرّاز مىنويسد : « كتب ( منزل ) انقطاع‌پذير است ولى حكمت انقطاع نمىپذيرد ، زيرا حكمت از طريق هدايت الهى ( « هدى » ) به قلب انبيا و اوليا وارد مىشود » .\r\nما در فصل قبل گفتيم كه مقصود ترمذى از حكمت چيست . « 108 » در كتاب معرفة الاسرار دو تعريف از آن به دست مىدهد كه تعريف اوّل آن به تعريف خرّاز نزديك است . مىنويسد :\r\n« آغاز معرفت كشف اسرار خدا از طريق قلب است ؛ عمل آن سخن گفتن در حدّكمال و عمل كردن به چنان خوبيى كه بهتر از آن ممكن نباشد ، و هر چيز را در جاى خود نهادن . عكس آن سعى محال و به كار بردن زبان خودستايانه است ( برگ 149 الف ) . ترمذى در تعريف دوّم ( برگ 216 ب ) ، در حكمت ، بر حسب طريقهء كسب آن ، سه مرتبه باز مىشناسد : « حكمتى هست كه از كثرت تجارب حاصل مىشود ؛ حكمت ديگر از خلوص پيوستگى ( با خدا ) حاصل مىشود . . . و حكمت سوّم از « قرب » ( به خدا ) و « مشاهده » حاصل‌مىشود . » نخستين اين حكمتها متوجّه مصالح اين جهان است ، حكمت دوّم متوجّه آن جهان و حكمت سوّم متوجّه\r\n\r\n\r\n","description":"","footnote":"\r\n( 107 ) . بديهىاست كه اين توضيحات بيش از آن كوتاه است كه بتوان انديشهء كامل ترمذى دربارهء « علم » را از آن دريافت .\r\n( 108 ) . نگاه‌كنيد به : بالاتر ، ص 116 و بعد .\r\n","page_name":" 235 ","page_number":251},
  {"content":"\r\n\r\nخداست ، كه « جود » و « حق » است .\r\nفطنت « نورى كه انوار نعمتها و نيكوييهاى الهى را مىبيند . » توضيحى كه خرّاز دربارهء اين تعريف مىدهد آن را چندان روشن‌نمىكند : « فطن كسى است كه انوار نيكوييهاى پروردگار جل و علا را ، كه روز قيامت قسمت او كرده‌اند ، به نور فطنت مىبيند . » اشاره به روز قيامت معنى « فطنت » را باز هم مبهم‌تر مىكند . « فطنت » در معنى متداول آن يعنى نوعى حدّت ذهن ، يا چنان كه كازيميرسكى (  Kasimirski  ) آن را ترجمه مىكند «  sagacite  » ( تيز خاطرى ) . ولى معنى اصطلاحى آن چيست ؟ به نظر نمىآيد كه كلمهء « فطنت » جزو اصطلاحات صوفيّه باشد : آن را نه در ميان الفاظ رسائل مختلف صوفيه « 109 » مىبينيم ، نه در نزد جرجانى و نه حتى در نزد حلّاج « 110 » . ترمذى نيز نه در كتاب المعرفةالاسرار و نه در كتاب الفروق خود متعرّض آن نشده‌است . با اين همه ، كلمهء « فطنت » را در آثار سهل تسترى ( متوفّى 283 / 898 ) ، كه نقش مهمى به آن مىدهد ، مىيابيم . مىنويسد : « بنيان همه چيز ايمان است ، سپس فعل نيك ، سپس محاسبهء نفس ، سپس فهم و سرانجام فطنت . « 111 » اگر به فطنت برسى ، ديگر حتّى يك حرف از سنّت را هم از دست نمىدهى . » « 112 » مفسّر او ، عبد الرّحمن صقلّى ، فطنت را چنين تعريف مىكند : « سرعت در فهم يك واقعه ، پيش از درآمدن در آن ، به هنگام بودن در آن و پس از بودن در آن . اين سرعت حاصل استوارى و حضور عقل است كه غالب بر انفعال نفسانى و حاكم بر عمل حواسّ است . » « 113 »\r\nتسترى در جاى ديگر مىنويسد : « هر چه قلب به عقل نزديكتر شود ، ذهن به فطنت نزديكتر خواهد شد . » به اين ترتيب ، به نظر مىآيد كه فطنت كمال ذهن در قلمرو امور مذهبى ، يا حتى ، چنان كه از متن زير برمىآيد ، كمال حكمت است : « حكمت موهبتى است ، و فطنت در حكمت موهبتى ديگر ، ولى ادب فطنت در حكمت موهبت موهبتهاست » ( برگ 19 الف ) ، كه صقلّى آن را چنين تفسير مىكند : « حكمت موهبتى است ، زيرا به كار بستن علم است و اين موهبت عالمان\r\n\r\n\r\n","description":"","footnote":"\r\n( 109 ) . رسائل سرّاج ، كلاباذى ، قشيرى ، و جز آنها .\r\n( 110 ) . روزبهان بقلى يك بار آن را در تفسير طواسين ، در فهرست « قوا » ىبشرى به كار برده است . نگاه كنيد به : شرح طواسين ، ص 482 . اين كلمه در همين سياق ، در متنى از امام جعفر صادق ( ع ) آمده است كه در آن « فطنت » ، « فهم » ، « حفظ » و « علم » به عنوان نشانه‌هاى عقل داده شده است . نگاه كنيد به : تايلور ، پيشگفته ، ص 198 .\r\n( 111 ) . عبد الرحمن صقلّى چنين تفسيرمىكند : « « فهم » يعنى فهم قرآن ، سپس « فطنت » ، يعنى اينكه تو قرآن را بخوانى و در حقيقت از خدا بشنوى » ( كتاب الاسرار و البيان ، نسخهء خطّى عزّت افندى ، 1623 ، برگ 31 ب ) .\r\n( 112 ) . همانجا .\r\n( 113 ) . پيشگفته ، برگ 19 ب .\r\n","page_name":" 236 ","page_number":252},
  {"content":"\r\n\r\nاست ؛ فطنت در حكمت موهبتى ديگر است ، زيرا عبارت از ترتيب بخشيدن به احوال عرفانى ( « ترتيب الاحوال » ) و تحصيل فهم كتاب و سنّت است ؛ ادب فطنت در حكمت موهبت موهبتهاست ، زيرا عبارت از انتقال حكمت به محرمان و پنهان داشتن آن از اغيار است » ( برگ 19 الف - ب ) . تسترى در پايان مىگويد : فطنت « نامى از نامهاى فقه است » و فقه را « معرفة الغيب » تعريف مىكند ( برگ 19 ب ) .\r\nيقين « اطمينان به « حق المبين » « 114 » توأم با استقامت در دين . » پس يقين اطمينان نظرى نيست ، بلكه اطمينان قلبى است ؛ اعتقادى تجربى است در انسان « كه قلبش در جمال ربوبيّت پروردگار جلّ وعلا آراميده است ( سكن ) و با روح و قلب خود بر بساط عبوديّت ثابت قدم است » . با اين همه ، بايد گفت كه كلمهء يقين كه بارها در قرآن به كار رفته است از كلماتى است كه غالبا به قلم صوفيان مىآيد . از اين رو ، غناى معنايى يافته كه به مراتب فراتر از تعريفى است كه خرّاز از آن مىدهد .\r\nترمذى نيز بيان محدودى به كار مىبرد و چيزى بيش از اين تعريف به دست نمىدهد .\r\nمىنويسد ( برگ 209 الف ) : « جوهر يقين تصديق قلبى خدا و كلام اوست . عمل آن مشغول بودن قلب تماما به خدا و نيز اخلاص است ؛ ضدّ آن شرك است . » تصديق قلب و اطمينان و آرامش او در خدا : همهء اين تعبيرها ما را به ابراهيم بازمىگرداند كه از خدا اطمينان قلب مىخواهد (  قالَ أَ وَ لَمْ تُؤْمِنْ قالَ بَلى وَ لكِنْ لِيَطْمَئِنَّ قَلْبِي ،  بقره ، 260 ) و خدا او را از يقين‌كنندگان به شمار مىآورد (  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ  ، انعام ، 75 ) .\r\nخرّاز معنى عرفانى يقين را در تفسير خود از آيهء 7 ، سورهء تكاثر (  ثُمَّ لَتَرَوُنَّها عَيْنَ الْيَقِينِ  ) كه در آن از عين اليقين سخن مىرود . مىنويسد : عين اليقين هنگامى است كه خدا حجابها را از قلوبشان برمىدارد ، بر سرّهايشان و روحهايشان تجلّى مىكند و افهامشان را روشن مىدارد چندانكه او را با چشم يقين مىبينند . سپس از او مست باز مىگردند و كارشان به حيرت مىكشد . » « 115 »\r\nتوفيق توفيق در معنى متداول آن يارى الهى است كه به انسان امكان مىدهد كه در كارهاى خود موفق\r\n\r\n\r\n","description":"","footnote":"\r\n( 114 ) .  يَوْمَئِذٍ يُوَفِّيهِمُ اللَّهُ دِينَهُمُ الْحَقَّ وَ يَعْلَمُونَ أَنَّ اللَّهَ هُوَ الْحَقُّ الْمُبِينُ  ( نور ، 25 ) .\r\n( 115 ) . به نقل از حقائق التفسير ، در تفسير تكاثر ، 7 .\r\n","page_name":" 237 ","page_number":253},
  {"content":"\r\n\r\nباشد . خرّاز دوبار كلمهء توفيق را تعريف مىكند : يك بار آن را در جانب خدا در نظر مىگيرد و بار ديگر در جانب انسان : الف ) در جانب خدا ، توفيق « رفق رفيق و ملك شفيق براى بنده در هدايت او به راه راست است » ؛ ب ) در جانب انسان ، توفيق براى خود عبارت است از « تحميل نكردن بر روح آنچه را نمىتواند نه حمل كند و نه به جاى آورد ، تا كارش به ناتوانى نكشد » .\r\nترمذى در تعريف خود چيزى بيش از اين نمىگويد . يادآورى مىكند كه ضدّ « توفيق » « خذلان » است ، يعنى مدد نكردن به ديگران .\r\nعصمت « بازداشته شدن به يارى خدا از ارتكاب معصيت . » خرّاز ، بر خلاف شيعهء اماميّه كه در بحث از امامان خود آنها را منزّه از هر گونه گناه و خطا مىدانند ، معصوميّت را مقامى يا ملكه‌اى فوق طبيعى نمىداند ؛ معصوميّت در نزد او دخالت مداوم خدا در بازداشتن انسان « از پيش گرفتن طريق ظلم و فساد و جور به بندگان » است .\r\nترمذى دو تعريف از « عصمت » به دست مىدهد كه يكى از آنها تا اندازه‌اى نامنتظر است .\r\nمىنويسد : « عصمت عمل حسّى است كه نيك را از بد باز مىشناسد و دو چيز متضادّ و متشابه را از يكديگر تشخيص مىدهد ( برگ 146 ب ) : آيا اين تعريف عصمت به معنى منزّه از گناه بودن است ؟ در معتقدات اماميّه ، امر تشخيص حرام از حلال تعلّق به امام دارد . تعريف دوّم سنّتىتر است : « آغاز عصمت اين است كه خدا بندهء خود را از عمل به كارى كه مكروه است و او را خوش نمىآيد باز مىدارد . عمل عصمت اين است كه نفس را از شهوات خود پاك مىكند ؛ ضدّ آن شهوت است » ( برگ 149 الف ) . اشاره به شهوت در اينجا مطابق است با كلّ نظام فلسفى ترمذى كه هم خطاى عقل و هم ضعف اراده را با تحليل شهوات نفسانى تعليل مىكند . متن زير ، از جمله متون بسيار ديگر ، تصوّر روشنى از آن به دست مىدهد . مىنويسد : « از من پرسيده‌اى كه آيا انسان صالح گاه به معصيت كشيده مىشود يا آيا انسان درستكار و پرهيزگار ممكن است گرد معصيت بگردد . بدان كه آدمى قلبى دارد و نفسى ؛ قلب جايگاه ايمان است و نفس جايگاه شهوات . ميان اين دو مكان بزرگى هست كه سينه ( صدر ) ناميده مىشود ؛ از سينه فرمانهايى صادر مىشود كه اندامهاى بيرونى آنها را اجرا مىكنند . قلب دريچه‌اى به اين مكان دارد ، و همچنين ، نفس نيز دريچه‌اى به آن دارد . از دريچهء قلب نور ايمان و فروزندگى آن به سينه مىتابد و از دريچهء نفس آتش شهوات و دود آنها به درون آن جستن مىكند ؛ و اين دو در سينه با هم تلاقى مىكنند . اگر فروزندگى نور در سينه فايق آيد ، طاعت در اندامهاى بيرونى نمايان مىشود ؛ ولى اگر دود آتش شهوات غالب آيد ، معصيت ظاهر مىشود . و اين است همهء حديث\r\n\r\n","description":"","footnote":"","page_name":" 238 ","page_number":254},
  {"content":"\r\n\r\nقلب و نفس . » « 116 »\r\nخوف خوف حقيقى آن است كه نه ندامت برانگيزد و نه اعتراض . « 117 » خرّاز حكايت مىكند : « روزى دربارهء خوف نزد عارفى شكوه مىكردم ؛ عارف گفت : من آرزو دارم كه كسى را ببينم كه بداند خوف از خدا چيست . بعد گفت : بيشتر خائفان براى خود از روى شفقت به نفس خود و براى اينكه نفس خود را از امر خداى عزّوجلّ خلاص كنند ، از خدا خوف دارند . » « 118 »\r\nترمذى مىگويد : « خوف در بند داشتن دل است از روى تعظيم عظمت خدا . عمل آن گريز از برابر خشم خدا ، دور از هر چه تو را از خدا دوركند . ضدّ آن امن است » ( برگ 211 الف ) .\r\nرجاء « يأس از هر چه پروردگار بر آن مهر فنا نهاده‌است » ، از هر چه جز خداست . زيرا رجاء حقيقى » آن است كه ما را به پروردگار چنان اميدوار كند كه ابناء دنيا را از ياد ببريم » .\r\nصدق الرّغبة « نوميدى ( قنوط ) از هر چه در آن حرص و رغبت است . » خرّاز ميان رغبت كه حرص صرف است و « صدق الرّغبة » كه رغبت صادقانه و حقيقى است فرق مىنهد : « آن كه به آنچه در نزد خداست رغبت دارد و از ماسوى اللّه بى نياز است او راغب حقيقى است ( راغب حقا ) » . قرآن به پيغمبر ( ص ) مىگويد :   فَإِذا فَرَغْتَ فَانْصَبْ وَ إِلى رَبِّكَ فَارْغَبْ   : چون از كارها فارغ شوى رنج بكش و به پروردگارت راغب شو ( انشراح ، 7 و 8 ) .\r\nصدق الرّهبة « روى گرداندن از هر چه در آن بيم و وحشت است . » رهبت حقيقى آن است كه تو را از كسى كه\r\n\r\n\r\n","description":"","footnote":"\r\n( 116 ) . « مسئله » در نسخهء خطّى ولى الدّين ، 770 ، برگ 24 الف .\r\n( 117 ) . بخشى از اين متن در اينجا خوب خوانده نمىشود .\r\n( 118 ) . قال ابوسعيد الخرّاز رحمه اللّه فى كلام له قال شكوت الى بعض العارفين الخوف فقال لى انى اشتهى أن أرى رجلا يدرى أيش الخوف من الله ثم قال ان اكثر الخائفين خافوا على انفسهم من الله شفقة منهم على انفسهم و عملا فى خلاصها من امر اللّه عزّوجلّ ( لمع ، ص 60 ) .\r\n","page_name":" 239 ","page_number":255},
  {"content":"\r\n\r\nاز هيچ كس بيم ندارد بيم دهد و از تنعّم به نعيم دنيايى بازدارد .\r\nصدق ، اخلاص تشخيص تفاوت معنى اين دو كلمه همواره آسان نيست ، زيرا غالبا اين تفاوت بسيار اندك است . ماسينيون « اخلاص » را به «  intentiondroite  » ( نيّت درست ) يا «  p ureted'intention  » ( خلوص نيّت ) ، و « صدق » را به «  sincerite  » ترجمه‌مىكند ، ولى در قرآن « صدق » غالبا به معنى «  veracite  » يا «  verite  » است . خرّاز صدق را « التزاق صدق اللسان بصدق الجنان » ( وادوسيدن صدق زبان به صدق دل ) تعريف مىكند . ما «  adherence  » را براى ترجمهء « التزاق » اختيار كرده‌ايم كه قوىتر از «  adequatio  » ( موافقت ) مدرسيان ، يعنى « موافقت ميان زبان و دل » است كه ماسينيون آن را عميقا بررسى كرده است . « 119 » اين « التزاق » را طبيعت به آدمى نداده است ، بلكه « در نور معرفت و ايمان » تحقّق مىيابد . صدق با اين پيوند ميان معرفت و ايمان بيشتر به سخن تعلّق مىگيرد تا به عمل . دلالت آن مستقيما بر رفتار صادقانه نيست « 120 » ، بلكه بيشتر بر سخن راست است . راست نه از اين جهت كه موافق حقيقت شىء - از ديدگاه فلسفى - باشد ، بلكه از اين جهت كه « حقيقت قلب » را باز مىگويد كه در ايمان و معرفت به وجود مىآيد ، يعنى عطاى خدا و تجربهء زندگى عرفانى است . آنچه بر عمل يا رفتار پرهيزگارانه دلالت دارد « اخلاص » است كه خرّاز آن را چنين تعريف مىكند : « اخلاص استقامت در طاعت است بدون نظر به اخلاص . » بنابراين ، اخلاص بيش از نيّت درست يا خلوص نيّت است كه ممكن است از قلمرو اخلاق تجاوز نكند . خرّاز سپس چنين توضيح مىدهد : « آن كه راست در طريق طاعات قدم برمىدارد ، بىآنكه ، با اين حال ، رستگارى خود را در طاعات بداند ، او مخلص است . » خلوص نيّت لازمهء استقامت در طاعت و عمل به همه گونه فضايل است . اخلاص از اين فراتر مىرود : در « بلا رؤية » ( نظر نكردن به ) اخلاص است كه از طريق آن انسان به چيزى دست مىيابد كه جنيد آن را « فناؤك عن العمل » « 121 » مىنامد ، يعنى فنا كردن آگاهى از\r\n\r\n\r\n","description":"","footnote":"\r\n( 119 ) . مصائب ، ص 498 و بعد .\r\n( 120 ) . چنان كه آن را از نظر امام جعفر صادق ( ع ) چنين تعريف مىكند : « ماهيّت ( مائيّت ) صدق وفاى به عهود در همه حال و در همهء اعمال » ( حقائق ، در تفسير آيهء 37 نجم ) . عين همين تعريف را خرّاز در شرحى كه لمع سرّاج ( ص 216 ) آن را نقل مىكند ، مىآورد : « ابوسعيد الخرّاز مىگويد : ديدم كه گويى دو فرشته از آسمان به سوى من فرود آمدند . به من گفتند :\r\nصدق چيست ؟ گفتم : وفاى به عهد . گفتند : راست مىگويى . بعد به آسمان بازگشتند ، در حالى كه من آنها را مىديدم ، يعنى در رؤيا . »\r\n( 121 ) . « سئل الجنيد رحمه اللّه عن الاخلاص فقال ارتفاع رؤيتك و فناؤك عن الفعل » ( لمع ، ص 218 ) .\r\n","page_name":" 240 ","page_number":256},
  {"content":"\r\n\r\nآنچه انسان عمل مىكند در آگاهى از آن كه انسان براى او عمل مىكند ( يعنى خدا ) . « 122 » رويم ( متوفّى 303 / 915 ) تقريبا كلمه به كلمه همهء تعبيرات خرّاز را به كار مىبرد : « الاخلاص ارتفاع رؤيتك من العمل ، اخلاص يعنى قطع نظر تو از عمل . » « 123 »\r\nترمذى ميان صدق و اخلاص سه فرق اساسى مىنهد ؛ مىنويسد : « صدق متحقّق ساختن ( « تحقيق » ) سرّ تو و احوال تو است ، و نيز توجّه به خدا از روى راستى است . اين تحقيق محصول علم تو است « 124 » ، در حالى كه اخلاص تزكيهء سرّ و احوال از طريق رضا به رضاى خدا و قبول شهادت خدا به صفات خويش است . فرق ديگر اين است : صدق آن است كه تو با سعى خود مىكنى ، و حال آنكه اخلاص آن است كه خدا آن را با شكر مىپذيرد « 125 » ؛ اطاعت از خداست . و بالأخره اخلاص آن است كه خدا مىپذيرد ، در حالى كه صدق موافقت علم و عمل است . « 126 »\r\nصبر « كسى كه تلخى محنتها را به اميد ديدن پاداش و درجات ( كمال ) مىنوشد صابر است ؛ بلكه كسى كه تلخى صبر صابران را براى نيل به ديدار خدا در طريق حقيقت مىنوشد ، او صبر صابران دارد . » صبر فضيلتى كاملا قرآنى است . محاسبى براى تعريف آن اين تعبير زيبا را يافته بود : « صبر ماندن در نشانه‌گاه تيرهاى قضاهاى الهى است . » « 127 » خرّاز بر انگيزه‌هايى كه به سبب آنها « انسان تلخى محنتها را مىنوشد » تأكيد مىكند : براى بعضى انگيزه پاداش در آن جهان است ، چنان كه قرآن مىفرمايد :  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  : مؤمنان پاداش بىحسابى خواهندگرفت ( زمر ، 10 ) ؛ بعضى ديگر از طريق صبر خود علوّ درجات زندگى\r\n\r\n\r\n","description":"","footnote":"\r\n( 122 ) . سراج متذكّر مىشود كه بعضى صوفيان عراق در باب اخلاص به گمراهى افتاده‌اند ، زيرا مىپندارند كه قبل از سلوك همهء مناهج و تأدّب به آداب اخلاص ، كه در پايان آن انسان مستعدّ آن است كه مخلص حقيقى شود ، مىتوانند به اخلاص برسند . نگاه كنيد به : لمع ، ص 421 .\r\n( 123 ) . سلمى ، طبقات ، ص 183 ؛ همچنين نگاه كنيد به : حقائق ، در تفسير آيهء 29 اعراف ( قال رويم الاخلاص الدعاء ان يرفع رؤيتك عن افعالك ) و تفسير آيهء 22 يونس ( قال رويم الاخلاص ارتفاع رؤيتك من الفعل ) . بنابراين مسئلهء اخلاص مسئلهء « اسقاط الوسائط » است ، يعنى عدم موافقت عمل انسان با هدف مورد نظر از طريق او ، خدا ، و ضرورت فراتر رفتن از شرع براى وصول به خدا كه يگانه رستگارى است .\r\n( 124 ) . ثمرهء علمى است كه عمل را روشن‌مىكند .\r\n( 125 ) . خدا در قرآن « شاكر » خوانده شده است (  فَإِنَّ اللَّهَ شاكِرٌ عَلِيمٌ  ، بقره ، 158 ؛  وَ كانَ اللَّهُ شاكِراً عَلِيماً  ، نساء ، 147 ) .\r\n( 126 ) . عملى كه موافق احكام علم ( علم شرعى ) صورت گيرد ، يعنى دانستن حكم شرع و به آن عمل كردن .\r\n( 127 ) . ماسينيون با مراجعه به روزبهان بقلى ، كه « سهام البلاء » ، آورده آن را به «  fl achesdeladouleur  » ( تيرهاى بلا ) ترجمه‌كرده‌است ، و حال آنكه سلمى « سهام الاقدار » گفته است ( در تفسير آيهء 10 زمر ) .\r\n","page_name":" 241 ","page_number":257},
  {"content":"\r\n\r\nروحانى را مدّنظر دارند ، و بالأخره بعضى ديگر - و اينها از همه بهترند - تحمّل صبر مىكنند تا شايستهء برخوردارى از ديدار خدا شوند ، زيرا :  وَ اللَّهُ يُحِبُّ الصَّابِرِينَ  ( آل‌عمران ، 146 ) .\r\nترمذى مىگويد : اساس صبر خود را به كارى مقيدكردن يا از كارى پرهيزكردن است .\r\nفعل آن استقامت است در آنچه خدا و رسول دوست دارد ؛ عكس آن « جزع » است .\r\nشكر « بيدار شدن انسان از شكرى كه محض دريافت نعمتها به جاى مىآورد . » خرّاز « ذاتيّت » شكر را با فراتر رفتن از شكر تعريف مىكند ، زيرا كسى كه شكر مىكند و در همان نعمتهايى كه دريافت كرده‌است متوقّف مىماند خفته‌اى است كه بايد از فعل شكر گزارى خود بيدار شود ( « افاقة عن الشّكر » ) ، تا نعمتهاى منعم او را از منعم باز ندارد . خرّاز و ديگر صوفيان با ظرافت احساس دريافته‌اند كه چه فاصلهء بسيارى است ميان خدا و نعمتهاى او . خرّاز مىنويسد :\r\n« شريك كردن ياد نعمت در ياد منعم حجابى است ؛ ديدن نعمت در عين ديدن منعم نيز حجابى است . » « 128 » از اينجاست اين دغدغهء صوفيان كه شكر را متابعت حظّ نفس از نعمتهاى خدا مىدانند ؛ و اين بعضى از آنها مانند جنيد را به دورى جستن نه تنها از اين حظّ نفس ، بلكه همچنين از خود نعمتهاى خدا مىكشاند ، چنان كه مىگويد : « زير هر نعمتى محنتى نهفته است . » « 129 » و اين ناشى از نظريّهء « مكر » الهى است « 130 » كه امام جعفر صادق ( ع ) مىگفت :\r\n« مكره غائب فى فضله : مكر او در فضلش نهفته‌است . » و از اينجاست اعتراف اضطراب آميز شبلى كه مىگويد : « اخترنا طريقة التصوّف سلامه من مكر اللّه فاذا كلّه مكر : ما طريقهء تصوّف را اختيار كرديم تا از مكر خدا در امان باشيم ، و حال مىبينيم كه اين طريقه همه مكر است . » « 131 »\r\nقاطعيّت ترمذى در تعريف شكر كمتر است . مىنويسد : « ريشهء شكر علاقهء دل به منعم است ؛ شكر از رضاى خدا زاده‌مىشود ؛ فعل آن - چون خدا تو را از محبّت برخوردار مىكند - عمل كردن براى محبّت اوست ؛ عكس آن « كفر » است و عمل آن كينه‌كشى ( « نقمت » ) است .\r\n\r\n\r\n","description":"","footnote":"\r\n( 128 ) . لانّ ذكر النّعمة عند ذكر المنعم حجاب ، و رؤيةالنّعمه عند رؤيةالمنعم حجاب . منقول در حلية ، جلد دهم ، ص 249 .\r\nروزبهان بقلى كه در چنين فضايى روحانى زندگىنمىكند تعجب‌مىكند كه « اكابر مشايخ » نعمت خدا را حجابى مىدانند كه خدا را مىپوشاند ( نگاه‌كنيد به : عرائس البيان ، در تفسير آيهء 17 حجرات ، برگ 368 ب ، نسخهء خطّى نافذ 117 ) .\r\n( 129 ) . منقول در اقوال الائمةالصوفية ، برگ 65 الف .\r\n( 130 ) . دربارهء « مكر » نگاه‌كنيد به : كتاب ما ، ابن عبّاد روندايى ، ص 117 و بعد ، 176 و بعد .\r\n( 131 ) . سلمى ، حقائق ، در تفسير آيهء 50 نمل . نورى به عكس مىگويد : « لو لا المكر ما طاب عيش الاولياء : اگر مكر نبود ، زندگى براى اولياء لطفى نمىداشت . »\r\n","page_name":" 242 ","page_number":258},
  {"content":"\r\n\r\nتعظيم « يعنى اينكه خبر « عظيم » « 132 » را نبينى . » بنابراين ، تعظيم به معنى تصديق عظمت خدا در سخن نيست ، بلكه ، چنان كه خرّاز ، بر سخن خود مىافزايد ، « ادراك قرب و احساس قدرت او با چنان قوّتى كه اين قرب و قدرت تو را در برابر او به كلّى فانى كنند » . در اينجا مىبينيم كه چگونه خرّاز به كلمات سابق ، كلمات « سنّت » ، معنى تازه‌اى مىدهد : به اين ترتيب از « سخن » دين درمىگذرد و به « حقيقت » دين مىرسد . « حقيقت » اين است كه چون عظمت خدا تجلّى كند ، انسان نمىتواند باقى بماند ؛ پس فناى انسان تعظيم حقيقى يعنى تصديق حقيقى عظمت خداست . « 133 »\r\nمحبّت « تهى كردن دل از حلاوت هر محبّت ديگرى سواى محبّت محبوب . » اندكى پايين‌تر ، خرّاز در پاسخ سؤال « كدام است ذاتيّت حلاوت محبّت ؟ » ، اين تعريف را به تفصيل توضيح مىدهد :\r\n« ذاتيّت آن تلخ يافتن هر محبّتى سواى محبّت محبوب است كه منزّه است از هر عيبى ، قادر است بر هر چه خواسته است و مىخواهد و او در حجابهاى غيب است . » خرّاز بر تلخيى كه محبّت خلق به بار مىآورد و بر لذّت حلاوت محبّت حق تأكيد مىكند : و اين ماسينيون را بر آن داشته است كه در بعضى از نوشته‌هاى او - كه بارى بسيار فراوان است - « ته رنگى از لذّت جسمانى » بيابد . « 134 » ولى محبّتى كه خرّاز از آن سخن مىگويد ، چنان كه از نشانه‌هايى كه او برمىشمرد مستلزم وجود شرايط بسيار است : « اطاعت از احكام خدا ، اجتناب از حرام ، خوف از قرب او به اميد آمرزش او ، دشمنى با دشمن او ( شيطان ) ، پيروى از پيامبر او ، زيستن دائم در بيم و لرز و اميد ، بدون نوميدى از رحمت او ؛ بدون اينكه لحظه‌اى از گريستن بياسايد و خود را از مكر او و تعرّضهاى او ايمن بپندارد ؛ بىآنكه هرگز شرع او را از يادببرد و حمد و ذكر او را ترك گويد و از بندگى او و قرب او احساس ملال كند ؛ بىآنكه چيزى را بر او ترجيح دهد و در انديشهء خود و صلاح خود باشد : اينهاست لااقل صفاتى از صفات محبّت او . »\r\n\r\n\r\n","description":"","footnote":"\r\n( 132 ) . قرآن خدا را « العظيم » مىخواند (  وَ هُوَ الْعَلِيُّ الْعَظِيمُ ،  بقره ، 255 ) . خرّاز با كلمات « تعظيم » و عظيم » ، به سبب علاقه‌اى كه به آوردن قافيه دارد ، بازى مىكند ، و اين علاقه غالبا او را بر آن مىدارد كه روشنى را فداى خوش‌آهنگى كلام كند .\r\n( 133 ) . ماسينيون بر آن است كه جنيد نيز گرايش مشابهى داشته است ، يعنى گرايش به اثبات خدا با نفى مخلوقات نه با وجود آنها ، نگاه كنيد به : مصائب ، ص 45 .\r\n( 134 ) دربارهء اين قطعه : « طوبى لمن شرب كأسا من محبته و ذاق نعيما من مناجاة الجليل و قربه بما وجد من اللّذات بحبّه فملئ قلبه حبا و طار باللّه طربا و هام اليه اشتياقا . فياله من وامق اسف بربّه كلف دنف ليس له سكن غيره و لا مألوف سواه » ( تحقيق ، ص 303 ؛ لمع ، ص 59 ) .\r\n","page_name":" 243 ","page_number":259},
  {"content":"\r\n\r\nترمذى نيز كه محبّت را « فضلى فرود آمده از جانب محبوب به اعماق دل » ( برگ 211 ب ) تعريف مىكند بر تمايز ميان دو محبّت تأكيد مىكند : الف ) محبّت كسانى كه مىكوشند تا خداى را دوست بدارند و از او اطاعت كنند ؛ نشانه‌هاى اين محبّت نزارى و خضوع است « 135 » ؛ ب ) كسانى هستند كه از محبّت خدا به خود سخن مىگويند و چنان مجذوب اين محبّت الهىاند كه محبّت خود به خدا را فراموش مىكنند . ترمذى مىگويد : اين محبّت عميقا وابسته به معرفت است ، « زيرا آغاز معرفت سوختن از محبّت است ، ميان آن شناخت و لذّت در « معروف » است ، و پايان آن خود معرفت است » ( برگ 143 الف ) . متعلّق اين معرفت ، وراى سوختن از محبّت به خدا و لذّتى كه انسان در شناخت خدا مىيابد ، خود خداست كه سرچشمهء محبّت است .\r\nاشتياق « سوختنى دائم در پيشى جستنى دائم . » خرّاز از « اشتياق » سخن مىگويد ، نه از « شوق » ، براى تأكيد بر جنبهء پويايى « شوق » كه انسان را ، چنان كه گويى در مسابقه‌اى ( « سباق » ) است ، به حركت درمىآورد .\r\nترمذى خاطر نشان مىكند ( برگ 143 ب - 144 الف ) كه « شوق » به صورت قلق ظاهر مىشود ، يعنى بيقراريى كه ديگر هيچ آرامشى براى كسى كه نخستين انوار زيباى الهى را مشاهده كرده و به ذوق شاديهاى ديدار نايل آمده باشد باقى نمىگذارد . اين انوار در عقل و روح نفوذ مىكند و آنها را مسخّر مىسازد ، و آن گاه « وجد » حاصل مىشود . ترمذى همچنين مىگويد كه « شوق » آتش خداست كه ارواح را مشتعل مىكند تا در چيزى جز در خدا آرامش نيابند . همهء اين استعارات ما را به يكى از مهمترين تجارب در زندگى عرفانى ارجاع مىدهد ، تجربه‌اى كه بهتر از تجارب ديگر تحليل شده است ، زيرا حالات روانى را به كلّى متزلزل مىكند و مشابهات بيشترى در قلمرو غيردينى دارد : صوفيان در تحليل « شوق » از دست آورد شعر غيردينى كه در آن احساس شوق جاى مهمّى دارد استفاده كرده‌اند . با اين همه بايد گفت كه كلمهء « شوق » در قرآن به كار نرفته است .\r\nخشيت « فرونشاندن آتش ( « اخماد » ) شهوت و قلّت خيانت در خلوت . » « خشيت » احساسى باريك‌تر از « خوف » است : « آن كه در خلوت شهوت را مىميراند و از معصيت مىپرهيزد ، او از اهل\r\n\r\n\r\n","description":"","footnote":"\r\n( 135 ) . نزارى و خضوع نشانه‌هايى است كه محاسبى در محبت باز مىشناسد : نگاه كنيد به : حلية الاولياء ، جلد دهم ، ص 79 .\r\n","page_name":" 244 ","page_number":260},
  {"content":"\r\n\r\nخشيت است . » اشاره به خلوت به اين معنى نيست كه « خشيت » فضيلتى خاص خلوت گزينان است ، بلكه به اين سبب است كه غالبا انگيزه‌هاى حقيقى اعمال ما بيرون از فشار اجتماعى با وضوح بيشترى نمايان مىشود .\r\nانتباه اوّل متن در اينجا آسيب‌ديده‌است . خرّاز از ميان « انتباه الابتداء » ، يعنى بيدارى دل در آغاز زندگى ، هنگامى كه فضل الهى شوق و عفّت را در انسان برمىانگيزد ، و « مخاطرة الانتهاء » ، يعنى انتباه از مخاطرات پايان زندگى ، فرق مىگذارد . اين انتباه دوم در برابر سرگشتگيهاى لحظهء واپسين عمر موجب حزن و گريه مىشود .\r\nبراى ترمذى ، « انتباه » يعنى زندگى دل و حالت بيدارى و هشيارى آن ؛ عمل آن وفادار ماندن به امر خدا با انجام دادن كارى كه تعهّد اجراى آن به او داده شده است ، و نيز به معنى فهم چيزها و حدود آنهاست ؛ ضدّ آن « خواب » و « بىقيدى » است .\r\nتوبه « توبه از توبه با رؤيت گناه . » مراد خرّاز از اين عبارت عجيب تكيه بر اين معنى است كه اساس توبه پشيمانى از گناه نيست ، بلكه اساس آن ، در اين پشيمانى ، توبه از نقصان اين پشيمانى است . در اينجا نيز مىبينيم كه معنى يك كلمه از قلمرو بيرونى سنّت به قلمرو درونى معرفت منتقل مىشود : توبهء عارف به موضوع توبه ، كه گناه ناشى از تخطّى از شرع است ، مربوط نيست ، بلكه مربوط به نفس عمل توبه است كه خود نشانهء نقصان است .\r\nترمذى سه نوع توبه برمىشمرد : نخست توبهء « مقبوله » است كه نشانهء آن احساس خشنودى تائب از طاعت و طاعت‌پيشگان و احساس نفرت از معصيت است ؛ دوم توبهء « موقوفه » است كه در آن انسان از طاعت كه برايش پرزحمت است ، نه احساس خشنودى ، بلكه احساس مرارت مىكند ؛ با اين همه از آن بازنمىگردد ، بلكه از آن با ناشكيبايى پيروى مىكند ؛ و بالأخره توبهء « مردوده » است كه نشانهء آن خود پسندى و غرور كسى است كه خود را تائب مىخواند ( برگ 135 ب ) .\r\nاستعداد « دوام جهد در راه خير و راستى » : اين است « استعداد » . « استعداد » ، در نزد ترمذى ، ريشه در محاسبهء نفس و معارضه با آن دارد ؛ عمل آن سعى و انتظار است ، و ضدّ آن تسامح و بىقيدى\r\n\r\n","description":"","footnote":"","page_name":" 245 ","page_number":261},
  {"content":"\r\n\r\nاست ( برگ 149 ب ) .\r\nامانت « صدق صيانت نفس و ترك خيانت . » يعنى ، چنان كه خرّاز توضيح مىدهد : « آن كه با حفظ امانات پروردگار دو جهان و ردّ امانات خلق ( كه به او سپرده شده است ) نفس خود را صيانت مىكند و از خيانت به اهل دنيا و دين مىپرهيزد ، او امين است . » خرّاز دراينجا كلمهء « امانت » را به معنى اخلاقى آن درنزد عربها مىگيرد ، نه به معنى ماوراء تاريخيى كه در آيهء 72 احزاب دارد (  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ . . .  ) ( نگاه‌كنيد به بالاتر ، ص 48 و 49 ) .\r\nتقوى « داشتن دلى هشيار كه خود را به دست هدايت هوى نسپارد و نفسى كه خود را از مواضع گناه و خطا نگاه‌دارد . » تقوى در اينجا ، آن‌گونه كه معمولا آن را ترجمه‌مىكنند ، معادل «  piete  » ( پارسايى ) نيست ، بلكه بيشتر به معنى پرهيز از بدى است . خرّاز چنين توضيح مىدهد : « آن كه ، با دل ، از پيروى هوى ، و با نفس از فرو افتادن در ورطهء معصيت و گمراهى مىپرهيزد ، او متّقى است . »\r\nترمذى آن را با « حذر » معنى مىكند : « بر حذر بودن تا آنجا كه انسان از آنچه زيان‌آور نيست دست بدارد ، از بيم آنكه مبادا زيان آور باشد ؛ ضدّ آن سقوط در شرّ و بهتان است » ( برگ 148 ب ) . در جاى ديگر تقوى را با « وقاية القلب و الورع » ، محافظت دل و پارسايى ، تعريف مىكند . « 136 »\r\nحيا « آن است كه بنده بداند كه خدا او را مىبيند : آن كه مىداند كه پروردگار او را مىبيند و اين را به علمى مىداند كه او را از پرداختن به چيزى سواى او باز مىدارد ، او مستحيى است . »\r\nبراى ترمذى نيز حيا از سپاس عظمت الهى برمىخيزد . نشانهاى آن تواضع و حفظ اعضاء از هرگونه بدى و فقدان القائات سوء است . ضدّحيا « استهزا » ست ( برگ 213 الف ) .\r\n\r\n\r\n","description":"","footnote":"\r\n( 136 ) . نسخهء خطى ظاهريّه ، دمشق ، 104 ، ص 300 . به نظر مىآيد كه معنى تقوى در قرآن به اين محدودى نيست و حقيقىتر است . فراوان‌ترين عبارت در قرآن « اتقوااللّه » است كه بلاشر آن را با «  soyez picuxenversAllah  :\r\nپرهيزگار باشيد در برابر خدا » ترجمه كرده است .\r\n","page_name":" 246 ","page_number":262},
  {"content":"\r\n\r\nتواضع « خداى بخشاينده را همه جا بدون تصنّع ياد كردن . » خرّاز اين تعريف « تواضع » را چنين توضيح مىدهد : « كسى كه در هر لحظه و در هر ساعت خداى بخشاينده را تواضع مىكند و خود را با اهل ايمان موافق نشان مىدهد ، بىآنكه به دين و ايمان زيان برساند ، او متواضع است . »\r\nبراى ترمذى « تواضع در اساس خوار داشتن خود بدون تبعيض در پيش كسانى است كه حقّى برگردن تو دارند ؛ عمل آن انقطاع شهوات است ، و ضد آن كبر و غروراست ( برگ 210 الف ) .\r\nبايد دانست كه كلمهء « تواضع » در قرآن نيامده است .\r\nنصيحت « موافقت با اهل سنّت و شريعت ، و مخالفت با اهل بدعت و فضيحت . » به عبارت ديگر « ناصح مؤمن آن است كه در كارهاى دين و دنيا با اهل اسلام و دين موافق و در راه خدا با « اهل بدعت » مخالف است . ترجمهء « نصيحت » به  bonconseil  ، چنان كه از تعريف خرّاز برمىآيد ، همهء معنى اين كلمهء عربى را منتقل نمىكند . نصيحت نه تنها به معنى اندرز دادن است بلكه علاوه بر آن به معنى صدق و صفا نيز هست ، چنان كه خدا در قرآن مىفرمايد :  لَيْسَ عَلَى الضُّعَفاءِ وَ لا عَلَى الْمَرْضى وَ لا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّهِ وَ رَسُولِهِ  ( توبه ، 91 ) . از اين رو ، وظيفهء نصيحت كه بر هر مسلمانى « 137 » واجب‌است تنها پنددادن به كسانى كه به آن نيازدارند نيست - از جمله رهبران امّت - بلكه علاوه بر آن و مخصوصا زيستن با امّت مؤمنان در صميمانه‌ترين و صادقانه‌ترين موافقت ، و مبارزه با هر گونه بدعت است .\r\nخشوع « توجّه دل با همهء همّت خود به جانب حق . » « 138 » « خشوع » تأمّل ، يعنى متوجه ساختن همهء همّت خود به خداست ، به قسمى كه دل « نه به طلب تنعّمى كه نعمتهاى الهى فراهم مىكند مشتغل باشد و نه به گريز در برابر محنتهايى كه بر او وارد مىشود » .\r\nديديم كه « خشوع » در قرآن به چه معنى است و مقاتل آن را چگونه تعبير مىكند .\r\nترمذى آن را چنين تعريف مىكند : « بيحركتى دل و فناى آن در برابر عظمت خدا و كبرياى او .\r\nعمل آن شكستن دل و تضعيف آن با فراموشى شهوات است . » بنابراين ، خشوع توقّف\r\n\r\n\r\n","description":"","footnote":"\r\n( 137 ) . نگاه‌كنيد به : لائوست ، تحقيق دربارهء ابن تيميّه ، ص 312 ، و ابن بطّه ، ص 129 ، يادداشت 4 .\r\n( 138 ) . « قيام القلب بين يدى الحق بهمّ مجموع . »\r\n","page_name":" 247 ","page_number":263},
  {"content":"\r\n\r\nفعّاليّت روح با انجذاب در رؤيت كبرياى الهى است . آن‌گاه هرگونه حركتى اعراضى است كه توجه را از مركز منحرف مىكند . به همين سبب است كه ترمذى ضدّخشوع را « حركت توجّه و تأمّل » مىداند ، خواه اين حركت باطنى باشد و خواه ظاهرى ( برگ 211 ب ) .\r\nزهادت « ترك تكلّف كردن . نيّت و ارادهء صادق داشتن . » ترك تكلّف كردن ، ولى نه ترك كسب كردن و رها كردن هرگونه وسيلهء كسب معاش . خرّاز كه خود حرفه‌اى ( پينه دوزى ) داشت زهد را در خطّى جاى مىدهد كه مغاير آراء فقها نباشد ، ولى در عين حال در سطحى نسبة بلند و مستلزم شرايط سخت . مىنويسد : « زاهد آن است كه از نعمتهاى دنيايى كه هنوز ندارد اعراض كند ، به شوق نعيم آخرت از نعمتهايى كه دارد اظهار خشنودى نكند ، و از هر تكلّفى براى كسب نعمتهاى ديگر خوددارى كند . »\r\nبراى ترمذى زهد ريشه در اين احساس دارد كه جهان و جويندگان آن هيچ نيستند ؛ ولى شگفت اينكه اين احساس منجر به تحقير جويندگان جهان منتهى نمىشود . ترمذى مىنويسد :\r\n« عمل زهد طلب آسايش و رحمت خدا براى آنهاست » ( برگ 211 الف ) . سپس مىافزايد : ضدّ زهد « رغبت » ، يعنى حرص براى به دست آوردن نعمتهاى اين جهان است . در حقيقت ، رغبت است كه انسان را به تكلّف ، يعنى سعى بيش از حدّ براى كسب مال دنيا ، مىكشاند .\r\nقصرالأمل « دست به داشتن از حيلتها و زيستن در انتظار دائم اجل ناگهانى . » « قصرامل » ضدّ افراط در شوق به خوشبختى در اين جهان است و با احساس بيهودگى چيزها و ناگهانى اجل پيوند دارد .\r\nكسانى كه در « امل » زندگى مىكنند در قرآن چنين توصيف شده‌اند :   رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ . ذَرْهُمْ يَأْكُلُوا وَ يَتَمَتَّعُوا وَ يُلْهِهِمُ الْأَمَلُ فَسَوْفَ يَعْلَمُونَ   : بسا كه كافران آرزو كنند كه اى كاش مسلمان مىبودند . واگذارشان تا بخورند و بهره‌ور شوند و آرزو به خود مشغولشان دارد ، زودا كه خواهند دانست ( حجر ، 2 ، 3 ) . حسن بصرى كه همواره در حال ندامت به سر مىبرد ضرورت « قصر الامل » را تأكيد فراوان مىكند : « آن كه براى آرزوهاى خود ميدان فراخى مىگشايد كارى جز بدى نمىتواند كرد » « 139 » ، عبارتى كه خرّاز آن را چنين تكرار مىكند : « آن كه ميدان آرزوهاى خود را محدود مىكند نيك عمل خواهد كرد . »\r\n\r\n\r\n","description":"","footnote":"\r\n( 139 ) . به نقل از ابن الجوزى ، در آداب حسن بصرى ، نسخهء خطى اياصوفيه ، 1642 ، برگ 14 الف .\r\n","page_name":" 248 ","page_number":264},
  {"content":"\r\n\r\nقناعت « تهى داشتن دل از مشغول بودن به هرگونه حاجتى . » قناعت بسيار نزديك به قصرالامل است ، و عبارت است از دلى فارغ از هر چه جز خداست داشتن ، و بسنده كردن به آنچه خدا براى ما اختيار كرده است . هر كس حظّى از اين جهان دارد كه خدا به او عطا فرموده است . در نزد ترمذى قناعت رضا دادن به اين حظّ است بدون توسل به ديگرى در مقام نياز . ضدّ آن حرص است ( برگ 212 الف ) .\r\nتوكّل « اعتماد كردن به دل بر وكيل « 140 » ، بى يك‌دم آسودن از ناليدن و گريستن . » خرّاز در جاى ديگر توكل را چنين تعريف مىكند : « هو اضطراب بلا سكون و سكون بلا اضطراب : توكّل اضطرابى بود بىسكون و سكونى بود بىاضطراب » « 141 » ؛ و اين مخالفت با توكّل ساده انگارانهء بعضى صوفيان است كه مشيّت را دستى از غيب (  deusexmachina  ) مىدانستند . خرّاز در كتاب الصّدق نشان مىدهد كه توكّل موجب آن نمىشود كه خدا در هر چه آرزو مىكنيم « وكيل » ما شود ، زيرا قصدهاى نهان خدا مقدّم بر توكّل ما و مستقلّ از آن است : و اين اضطراب در سكون است . ترمذى مىگويد كه « توكّل دل به خدا مبتنى است هم بر وجود خدا و هم بر قول او » . در هر دو حال ، توكّل انسان را به « نوميد بودن از خلق و خشنود نبودن از مصاحبت هر چه جز خداست » ( برگ 148 ب ) رهنمون مىشود .\r\nخرّاز و ترمذى نيز مانند ديگر صوفيان مسئلهء « توكّل » را به مسئلهء « كسب » « 142 » مربوط مىدانند و بر آن‌اند كه توكّل تعيين كنندهء رفتار مؤمن در برابر اين جهان است . خرّاز اين مسئله را در اين سؤال طرح مىكند : « آيا توكّل بر خداى تعالى به اسباب است يا به قطع اسباب ( بالاسباب او بقطع الاسباب « 143 » ) ؟ » كسانى كه به اين معضله برخورده‌اند ، آن را با انتخاب يكى از دو شق حل كرده‌اند « 144 » ، مانند ابوبكر طمستانى ( متوفّى 430 / 951 ) كه گفته است :\r\n« مردم در معنى توكّل و ماهيّت آن با هم اختلاف دارند . و اما به عقيدهء من بايد در ظاهر و باطن از\r\n\r\n\r\n","description":"","footnote":"\r\n( 140 ) . « وكيل » يكى از اسماء الهى در قرآن است .\r\n( 141 ) . سلمى ، حقائق ، در تفسير آيهء 59 عنكبوت (  الَّذِينَ صَبَرُوا وَ عَلى رَبِّهِمْ يَتَوَكَّلُونَ  ) .\r\n( 142 ) . دربارهء « كسب » ، نگاه‌كنيد به :\r\n Ritter , DasMeerdeSeele  ( درياى جان ) ،  pp . 092 sq . ; VanEss . DieGedankenwelt , pp . 99 sq . et 671 sq . \r\n( 143 ) . كتاب الصّدق ، چاپ قاهره ، ص 58 .\r\n( 144 ) . مصائب ، ص 777 ، و تحقيق ، ص 111 .\r\n","page_name":" 249 ","page_number":265},
  {"content":"\r\n\r\nاشياء پرهيز كرد و بدون واسطه دل بر خداى بست . » « 145 » بعضى ديگر ، مانند ابن‌عطا ، از قبول اين معضله امتناع مىكنند و از آن درمىگذرند ؛ ابن‌عطا مىگويد : « توكّل نه لزوم كسب است و نه ترك آن ؛ توكّل طمأنينه در قلب است . » « 146 »\r\nترمذى در رساله‌اى به نام كتاب بيان الكسب « 147 » كه سراسر اختصاص به اين مسئله دارد توضيح مىدهد كه هر كس به پيروى از سرمشق آدم ملزم به كار و خستگى است . از اين رو ، به موجب سنّت ، بهترين شيوهء زندگى كسب معاش از طريق پرداختن به حرفه‌اى است . ولى چه بايد گفت دربارهء كسانى كه با توكّل از كسب امتناع مىكنند ؟ ترمذى كسانى را كه خود از كسب امتناع مىكنند ( قعدوا عن الكسب ) و كسانى كه ناگزير از امتناع از كسب مىشوند ( اقعدوا ) از يكديگر متمايز مىكند . گروه اول مىخواهند ، از همان آغاز سير روحانى خود ، با طىّ همهء مراحل در يك جا ، به پايان برسند ، و با روح توكّل از كسب امتناع مىكنند . و امّا توكّل زادهء يقين است كه جز با مجاهده به آن نمىتوان رسيد ، و يكى از عناصر مجاهده دقيقا همين « كسب حلال » است . گروه دوم دل خود را از هرگونه ميل به نعمتهاى اين جهان پاك كرده و به يقين دست يافته‌اند ؛ در يقين احساس اعتماد كامل به خدا مىكنند كه دل آنها را سرشار از « طمأنينه » مىكند ؛ آن گاه ، با اين اعتماد و با يقين به زيستن در توكّل ، يعنى در انتظار وصول سهم رزقى كه خدا برايشان مقرّر فرموده است ، سوق داده مىشوند .\r\nرضا « خشنودى دل است به احكام آسمانى هر گاه قضاى الهى بر آن واردشود . » اين تعريف اهميّت مابعدالطبيعى « رضا » را آن‌گونه كه قبلا حسن بصرى به آن پىبرده بود نشان مىدهد .\r\nماسينيون مىنويسد : « براى حسن بصرى تباين ظاهرى ميان تقدير و مسئوليّت ، قضا و امر ، به اين طريق قابل حل است كه در ما حالت عرفانى رضا ، يعنى خشنودى نفس و خدا از يكديگر ، تحقّق‌يابد . » « 148 » هر تفكّر مابعدالطبيعى تا آنجا به اين تباين برخورد مىكند كه قائل به فاصله‌اى نامتناهى ميان قصد الهى و اختيار انسانى باشد . ولى در تجربهء عرفانى « رضا » ، چنان كه ترمذى مىگويد ( برگ 211 الف ) ، اين فاصله با موافقت كامل دوخواست ، و با متابعت\r\n\r\n\r\n","description":"","footnote":"\r\n( 145 ) . سلمى ، حقائق ، در تفسير آيهء 57 فرقان : « اختلف النّاس فى التوكّل و ماهيته فوقع لى انّه الكفّ عن الاغيار فى السّرّ و العلانية و السّكون بالحق بلاواسطة . »\r\n( 146 ) . همانجا : « ليس التوكّل لزوم الكسب و لا تركه . انّما التوكّل طمأنينة فى القلب . »\r\n( 147 ) . نسخهء خطّى 104 ، ص 218 تا 246 .\r\n( 148 ) . تحقيق ، ص 125 . مقايسه كنيد با قرآن : «  رَضِيَ اللَّهُ عَنْهُمْ وَ رَضُوا عَنْهُ  » ( مائده ، 119 ) .\r\n","page_name":" 250 ","page_number":266},
  {"content":"\r\n\r\nخاضعانهء خواست انسانى از حكم الهى ، از ميان مىرود . اين موافقت در خشنودى متقابل چنان است كه ترمذى دربارهء آن مىگويد : « علامت رضاى خدا از بنده رضاى بنده از خداست » « 149 » ( برگ 139 الف ) .\r\nوفاءبالعهود « بذل مجهود با ضميرى و قولى راست . » خدا در قرآن خطاب به يهوديان مىفرمايد :  وَ أَوْفُوا بِعَهْدِي أُوفِ بِعَهْدِكُمْ  : به عهد من وفا كنيد تا به عهد شما وفا كنم ( بقره ، 40 ) . كلمهء « عهد » ( جمع آن « عهود » ) يادآور كلمهء توراتى « عهد » است . خرّاز در اينجا نه معنى خود كلمهء « عهد » ، بلكه نحوهء وفا كردن به آن را تعريف مىكند : « آن كه خدمت و طاعت خود را به احسن وجه به جاى مىآورد و نيّت و ارادهء او در اين كار پاك است او عهودى را كه به گردن گرفته است به قدر وسع خود انجام مىدهد . »\r\nبكاء « سيلان اشك حسرت بر گونه از خجلت و حيا . » مراد خرّاز در اينجا تنها اشكى است كه از روى ندامت به سبب گناه و خجلت ريخته مىشود . خرّاز در جاى ديگر ، درعبارتى كه سرّاج در كتاب اللّمع آورده‌است ، از اشكهايى سخن مىگويد كه « من اللّه » ، « الى الله » و « على اللّه » ريخته‌مىشود ( ص 229 ) . اين تقسيم بندى را در نوشتهء ترمذى ( برگ 135 الف ) نيز بازمىيابيم كه آن را چنين توضيح‌مىدهد : « گريستن « من اللّه » گريستن در زير بار « وجد » و سوختن از قطع « فقد » است . . . گريستن « على اللّه » گريستن از بيم جدايى و ترس از ترجيح چيزى بر خداست . . . گريستن « الى اللّه » گريستن از سر حسرت ، وله محبّت و شوق شديد به خداست » . « 150 »\r\n\r\n\r\n","description":"","footnote":"\r\n( 149 ) . « از استاد امام ابوعلى رحمه اللّه شنيدم كه گفت : شاگردى فرا استاد خويش گفت : بنده داند كه خداى از او راضى است ؟ گفت : نه . شاگرد گفت : داند . استاد گفت : چون داند ؟ گفت : چون دل خويش را از خداى راضى يابم ، دانم كه خداى از من راضى است . گفت : احسنت يا غلام » ( ترجمهء رسالهء قشيريه ، ص 297 - م . ) .\r\n( 150 ) . سخنى كه ابويعقوب السّوسى ( متوفى 330 / 941 ) آن را تكرار مىكند ، نگاه كنيد به : حقائق ، در تفسير آيهء 109 سورهء اسراء . حديثى قدسى دربارهء شعيب نبى حكايت مىكند كه او سه‌بار از شدّت گريستن بينايى خود را از دست داد و خدا هر بار بينايى او را به او باز داد . ولى سومين بار خدا از او پرسيد : اگر گريهء تو از بيم آتش است ، من تو را از آن حفظ كرده‌ام ، و اگر براى بهشت است ، آن را به تو ارزانى داشته‌ام . شعيب در پاسخ گفت : پروردگارا من از شوق ديدار تو گريه مىكنم ! » خدا گفت : براى اين‌گونه گريه‌ها درمانى جز ديدار نيست . پس گريه كن تا زمانى كه مرا مىبينى » ( نسخهء خطى موزهء بريتانيايى 8049 .  rO  ، برگ 137 ب ) . نگاه‌كنيد همچنين به : ريتر ، درياى جان ، ص 250 .\r\n","page_name":" 251 ","page_number":267},
  {"content":"\r\n\r\nسعهء صدر « در نعمت و محنت مانند وسعت بيكران دريا بودن . » « سعهء صدر » كنايه از بلندى يا عظمت روح است : « آن كه در برابر جفاى خلق خود را صاحب وسعت خلق ، بىريا ، خالى از مداهنه و فارغ از قلق و جزع نشان‌دهد او سعهء صدر دارد . »\r\nبايد يادآورى كنيم كه اين استعاره منشأ قرآنى دارد ؛ ضدّ آن داشتن سينهء تنگ است (  فَلَعَلَّكَ تارِكٌ بَعْضَ ما يُوحى إِلَيْكَ وَ ضائِقٌ بِهِ صَدْرُكَ  ، هود ، 12 ) .\r\nفراست « آن است كه بنده حركات ضماير را با نگاه حراست و مراقبت مىبيند . » فراست را گاه به «  physiognomonie  » ( قيافه شناسى ) ترجمه‌مىكنند . ولى براى صوفيان ، فراست به معنى قدرت خواندن دلهاست ، به قول خرّاز « تا در آنها حركات سرابهاى پندار را فاش كند و با آتش نكوهش و اخطار آنها را بسوزاند » . قشيرى دو عبارت ديگر خرّاز را دربارهء فراست نقل مىكند . نخستين عبارت اين است : « هر كه به نور فراست نگرد به نور حق [ جل جلاله 
  ] نگريسته باشد و مادّهء علم او از حق بود و او را سهو و غفلت نباشد بلكه حكم حق بود كه بر زبان بنده برود » ( ترجمهء رسالهء قشيريه ، ص 367 ) . عبارت دوّم معنى چندين لفظ مهم را كه كم و بيش نزديك به فراست است شرح مىدهد : « مستنبط آن بود كه دائم به غيب مىنگرد و از وى غائب نباشد و هيچ‌چيز از او پوشيده نبود و قول خداى تعالى دليل است بر اين آنجا كه گفت  لَعَلِمَهُ الَّذِينَ يَسْتَنْبِطُونَهُ مِنْهُمْ  ( نساء ، 83 ) و متوسّم آن بود كه نشان داند و دانا بود بر آنچه اندرون دل بود . به دليلها و نشانها و خداوند تعالى مىگويد :  إِنَّ فِي ذلِكَ لَآياتٍ لِلْمُتَوَسِّمِينَ  ( حجر ، 75 ) اى عارفان را به نشانها ( يعنى عارفان نشانها ) كه پيدا كنند بر فريقين از اولياء و اعداء او و متفرّس به نور خداى بنگرد و آن سواطع انوار بود كه در دل بدرخشد ، معانى بدان نور ادراك كند و آن از خاصگى ايمان بود و آن گروه كه حظّ ايشان فراتر بود ربّانيان « 151 » باشند . قال اللّه تعالى  كُونُوا رَبَّانِيِّينَ  ( آل عمران ، 79 ) ، يعنى عالمان باشند و حكيمان ، اخلاق حق گرفته‌اند به ديدار و خلق و ايشان آسوده باشند از خبر دادن از خلق و نگريستن بديشان و به ايشان مشغول بودن » ( همان ، ص 369 ) .\r\nبراى ترمذى ، فراست « اساسا عبارت از غور دلها و خواندن اسرار است بدون توسّل به اطلاع شفاهى و هيچ علّت ظاهرى ديگر ؛ عمل آن حكم كردن است دربارهء آنچه كشف مىكند به يارى آنچه از خدا مىگيرد ؛ ضدّ آن « ظنّ » است .\r\n\r\n\r\n","description":"","footnote":"\r\n( 151 ) . نگاه‌كنيد به يادداشت ر . بلاشر دربارهء اين كلمه ، در آيهء 79 آل عمران .\r\n","page_name":" 252 ","page_number":268},
  {"content":"\r\n\r\nگفتنى است كه هم خرّاز و هم ترمذى به موضوع « حكم » توجّه كرده‌اند . فراست به كسى كه از آن برخوردار است قدرت « توبيخ و انذار » مىدهد ؛ صاحب فراست ، با خواندن اسرار ، ضمير زندهء خواستهاى خدا از انسان مىشود « تا سرابهاى پندار را محو كند » . جنيد دربارهء تفاوت « فراست » و « ظنّ » چنين گفته است : « ظنّ بر حسب تغييرات دل تغيير مىكند ؛ ولى فراست با نور پروردگار هرگز به خطا نمىافتد . » « 152 »\r\nحسن خلق « قبول بدون جزع و قلق آنچه از غيب مشيّت الهى از طريق جفاى خلق و قضاى حق بر تو وارد مىشود . » « 153 » در حقيقت ، حسن خلق ، به موجب تعبيرى كه خرّاز از محاسبى « 154 » نقل مىكند ، اين است كه « خود را آماج تيرهايى كنى كه از قضاى پروردگارت نازل مىشود » و نيز آن است كه خود را و ديگران را تحمّل‌كنى ، بىآنكه هرگز شكايت خود را نزد ابناء جنس خود ببرى .\r\nبراى ترمذى حسن خلق « از « حرّيّت » نشأت مىكند ؛ عمل آن از بين بردن خشم و كاستن از اعتراض است ؛ ضدّ آن آزار و شناعت و پستى است ( برگ 149 الف ) .\r\nعدل « ترك دادستانى از اهل جهل و بذل فضل به اهل فضل . . . » و با اين همه « بدون استحقار اهل جهل و ميل و محابا به اهل فضل » : اين است عدل .\r\nترمذى « شروع عدل را در شناختن امر و حقوق خدا » مىداند ؛ « عمل آن استقامت و ضدّ آن جور است » ( برگ 149 الف ) . ترمذى فرق ميان فضل و عدل و جود را چنين تصريح مىكند : « فضل هنگامى است كه باطن انسان بهتر از ظاهر او باشد ؛ عدل هنگامى است كه ظاهر و باطن يكى باشد ؛ و بالأخره جود هنگامى است كه ظاهر بهتر از باطن باشد » ( برگ 139 ب ) .\r\nرحمت « ترحّم بر نفس با بازداشتن آن از معصيت و حفظ آن در پناه دژهاى طاعت ؛ در حقيقت نفس\r\n\r\n\r\n","description":"","footnote":"\r\n( 152 ) . منقول در اقوال الائمّه ، برگ 220 الف .\r\n( 153 ) . « گفته‌اند خلق آن است كه هر چه فرا تو رسد ارجفاء خلقان همه فراپذيرى و قضاء حق را گردن نهى ، هيچ ناشكيبايى و بىآرامى نكنى » ( نقل از ترجمهء رسالهء قشيريه - م . )\r\n( 154 ) . نگاه‌كنيد به بالاتر ، ص 241 .\r\n","page_name":" 253 ","page_number":269},
  {"content":"\r\n\r\nاست كه اولى به رحمت است : آن كه بر خود ترحّم ندارد بر ديگران ترحّم نخواهد داشت . »\r\nمىبينيم كه چگونه خرّاز به رحمت خدا ، كه قرآن تقريبا همه جا از آن سخن مىگويد ، هيچ اشاره‌اى ندارد . رحمت از واژگان الهى به واژگان تجربه منتقل شده است ، درست مانند توفيق كه در صفحات قبل تحليل آن را آورديم : رحمت بر نفس احساسى است كه در انسانى پديد مىآيد كه ضعف خود را تجربه كرده است و مىداند كه بعضى توقّعات ممكن است « نفس را در بن‌بست بگذارد » ، چنان كه خرّاز در مورد « توفيق » مىگفت .\r\nاراده « فرو نشاندن آتشهاى آنچه خاصّ خلق و عادت است . » صوفيان كلمهء « اراده » را كه متعلّق به واژگان صفات الهى است به معنى تعهّد اخلاقى و عزم ورود به طريق زهد گرفته‌اند : « آن كه با آتش صدق اراده غليان آتش شهوات را ، كه بر سبيل عادت روشن نگاه داشته شده است ، مىميراند ، به قسمى كه كاهلى و بلادت را از خود دورمىكند تا در عبادت بانشاط باشد ، او اهل اراده است . » خرّاز در كتاب الفراغ توضيح‌مىدهد كه اصول اراده سه چيز است : حفظ اطّلاع بر قلب ، حفظ انتباه از قلب و حفظ مناجات به قلب ( ص 46 ) .\r\nترمذى مراتب سه‌گانهء اراده را چنين برمىشمرد : الف ) يكى آن است كه خدا را براى خود مىخواهد ( مريد ) : نشانهء آن معامله با خدا با نفع طلبى و خوف و تسليم است ؛ ب ) ديگرى آن است كه خود را براى خدا مىخواهد : نشانهء آن معامله با خدا با رضا به قضاى الهى و وفادارى است ؛ ج ) و بالأخره كسى هست كه فقط خدا را مىخواهد : نشانهء آن معامله با خدا بدون طلب پاداشى ، بدون طمع و علاقه به چيزى ( برگ 134 ب ) . « 155 »\r\nصلابت « سخن حق براى حق بدون عجز و بدون بيم . » : اين است صلابت . خرّاز آن را چنين توضيح مىدهد : « آن كه به حق و براى حق و در مواضع حق ، بدون بيم از نكوهش خلق سخن مىگويد ، او اهل صلابت به حق است . »\r\nاجتهاد « اطاعت دائم از خواست الهى همراه با آرامش دل و سرّى فارغ از الم معاشرت اهل فساد . »\r\n\r\n\r\n","description":"","footnote":"\r\n( 155 ) . قشيرى ( رساله ، ص 100 ) در معنى كلمهء ارادت ما را به اين آيهء قرآنى ارجاع مىدهد : «  وَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ  : كسانى را كه هربامداد و شامگاه پروردگار خود را مىخوانند و خواستار روى اويند طرد مكن » ( انعام ، 52 ) .\r\n","page_name":" 254 ","page_number":270},
  {"content":"\r\n\r\nكلمهء « اجتهاد » كه متعلّق به واژگان رسمى اسلام است به معنى جهد شخصى مجتهد در زمينهء علوم اسلامى است . براى صوفيان ، جهد حقيقى شخصى بايد در راه اطاعت از خدا در زهدى بىوقفه براى تصفيه سرّ از همهء آلودگيهاى اخلاقى باشد . صوفيان غالبا براى بيان جهد زاهدانه و جهاد با نفس به جاى « اجتهاد » « مجاهده » مىگويند .\r\nاستقامت « آن است كه براى خدا عمل كنى ، چنان كه گويى در عرصات قيامتى . » استقامت حالى است كه صوفيان به آن ارج بسيار مىنهند ، به سبب آنكه « تمامى كارها به دو بود و چيزها همه به دو حاصل آيد » و نيز به سبب آنكه متعلّق امرى الهى است كه خطاب به پيغمبر مىفرمايد : در راه راست گام بردار (  فَاسْتَقِمْ كَما أُمِرْتَ  ، هود ، 112 ) . خرّاز ، براى گام برداشتن در راه راست ، سفارش مىكند كه انسان بايد خود را در وهم چنان ببيند كه گويى در روز قيامت است و در برابر خدا ايستاده است ( قام ، استقام ) .\r\nترمذى دو بار « استقامت » را تعريف مىكند ( برگ 211 الف و 213 الف ) . در نزد او استقامت اساسا حالت دلى است كه در حضور خدا مىايستد تا حقوق او را بشناسد و امر او را به‌جاىآورد . عمل آن عدل است و ضدّ آن « ميل » .\r\nانابه « بيرون آوردن دل از ظلمت ابر . » اين ظلمت ابر ظلمت عرفانى نيست ، « ظلمت دلى است پوشيده از زنگ گناه و نافرمانى » . انابه عبارت از بيرون كشيدن دل است از اين ظلمات « براى آنكه بتواند پرتو عنايات و نعمتهاى الهى را ببيند ، تا با نور ديدار اين نعمتها به بساط خدمت و احسان بازگردد » . براى ترمذى انابت اساسا حالت دلى است كه چنگ در قرب‌خدا زده است تا آنجا كه از آتش آن سوخته شود ؛ عمل آن اين است كه نه عنايت و نه محنت هيچ يك دل را از خدا جدا نمىكند ؛ ضدّ آن « تهمت » و « منيت » است ( برگ 211 الف ) .\r\nبايد به تفاوت ميان توبه و انابه ، آن گونه كه صوفيان از آن مىفهميدند ، توجه كنيم ، زيرا در قرآن اين دو غالبا مترادف يكديگر آمده است . مثلا ابوعثمان مغربى ( متوفّى 373 / 983 ) مىگويد : « انابه برتر از توبه است ، زيرا توبه ممكن است جزئى باشد ، ولى انابه فقط وقتى است كه منيب كاملا به پروردگار خود بازگردد و از همهء اشكال نافرمانى دورىكند . » « 156 »\r\n\r\n\r\n","description":"","footnote":"\r\n( 156 ) . به نقل از سلمى ، حقائق ، در تفسير آيهء 24 سورهء ص : « قال ابوعثمان الانابة اجلّ من التّوبة لانّ التأديب قد يرجع ببعضه . . . لاسيّما منيبا الّا من رجع الى ربه بالكلّية و فارق المخالفات اجمع ) .\r\n","page_name":" 255 ","page_number":271},
  {"content":"\r\n\r\nرعايت « با مراقبت رفتار كردن و در انتظار توفيق خدا و هدايت او بودن . » مىدانيم كه كلمهء رعايت در يكى از آيات مشهور قرآن دربارهء راهبان مسيحى آمده‌است :  « فَما رَعَوْها حَقَّ رِعايَتِها  « 157 » : ولى حق آن را بسزا نگزاردند . » خرّاز تعريف خود را چنين توضيح مىدهد : « كسى كه مواظب خويش براى خويش است و آزار همنوعان خود را براى خدا تحمل مىكند ، او اهل رعايت است . »\r\nسكينه « نورى كه به دل مىتابد تا حسد و كينه را از آن براند و شفقت و نصيحت را در آن ساكن گرداند . » خرّاز « سكينه » را بيشتر با آثار آن در دل تعريف مىكند تا با مراجعه به آيات قرآنيى كه در آنها اين كلمه آمده‌است . آنجا كه گولد تسيهر « 158 » نوعى دورى از معنى اصلى كلمهء « سكينه » مىبيند ، بايد آن را بيشتر نوعى انتقال معنى دانست كه مقتضاى تجربه است . خرّاز مىنويسد : « آن كه در دل خود - دلى تهى از دروغ و حسد و كينه - شفقت و نصيحت مىيابد بداند كه سكينه در دل او فرود آمده است . » ترمذى ، به عكس ، هم به تعليم قرآن و حديث باز مىگردد و هم به دست آورد تجربه . مىنويسد : « جوهر سكينه در اين است كه از خدا ناشى مىشود و بر حسب تنوع آزمونها صورتهاى مختلف به خود مىگيرد : سكينهء حروف « 159 » ديگر است و سكينهء قبول ديگر ؛ سكينه‌اى كه ابراهيم با آن كعبه را از روى اندازه ساخت « 160 » ديگر است و سكينه‌اى كه خدا بر پيامبرش نازل كرد ديگر . « 161 » عمل آن آسايش و طمأنينهء دل در عناياتى است كه خدا بر اولياء خود مىپراكند ، زيرا سكينه نشانهء ولايت است همچنانكه معجزه نشانهء نبوّت است :  إِنَّ آيَةَ مُلْكِهِ أَنْ يَأْتِيَكُمُ التَّابُوتُ فِيهِ سَكِينَةٌ مِنْ رَبِّكُمْ  : نشانهء پادشاهى آن است كه تابوتى حاوى سكينه‌اى از پروردگارتان نزد شما خواهد آمد ( بقره ، 246 ) . عمل آن\r\n\r\n\r\n","description":"","footnote":"\r\n( 157 ) . حديد ، 27 .\r\n( 158 ) . « مفهوم « سكينه » كاملا از معنى اصليى كه در سنّت يهودى و . . . داشته جداشده‌است . . . اين تعبير راه را بر استعمال اين كلمه در عرفان و حكمت اسلامى به عنوان « نور فى القلب » ، يعنى به معنى اشراق درونى ، گشوده است » نگاه‌كنيد به :\r\nمقالهء او با عنوان « مفهوم سكينه در نزد مسلمانان » در  Revuedel , hist oiredesReligions , 21 . p  ، 1893\r\n( 159 ) . هنوز در بقيهء آثار ترمذى متنى نيافته‌ايم كه توضيح دهد كه مقصودش از « سكينة الحروف » چيست .\r\n( 160 ) . ترمذى در كتاب ختم الاولياء ( ص 350 ) توضيح‌مىدهد كه خدا به ابراهيم فرمان‌داد كه خانهء كعبه را بسازد ، به فرمان خود « سكينه » اى نيز افزود كه در محل گسترده‌مىشد و به اين ترتيب ابعاد بنايى را كه مىبايست بسازد تعيين‌مىكرد .\r\n( 161 ) .  ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ  : آن‌گاه خدا آرامش خويش را بر پيامبرش و بر مؤمنان نازل‌كرد ( توبه ، 26 ) .\r\n","page_name":" 256 ","page_number":272},
  {"content":"\r\n\r\nقدرت ، و پيروزى بر كسى است كه آن را انكارمىكند ؛ ضدّ آن « شك » و « اضطراب » است » ( برگ 148 الف ) .\r\nترمذى در كتاب ختم الاولياء توضيح مىدهد كه « سكينه » اطمينانى است كه دل ، هنگامى كه در خود « حديث » ( كلام ) خدا را دريافت مىدارد احساس مىكند . « حديث » به او اطمينان مىدهد كه الهامى كه در او به وجود مىآيد از خداست ، همان گونه كه پيغمبر اطمينان دارد كه وحيى كه بر او نازل مىشود از سوى خدا مىآيد ( ص 350 ، 372 ) .\r\nسكوت « سخن گفتن فقط به قدر ضرورت . » : اين است « سكوت » . در حقيقت ، « آن كه زبان از گفتن سخنان بيهوده نگاه دارد و به آنچه خدا و رسول جايز دانسته‌اند اقتصار كند ، او از اهل سكوت است » .\r\nفكرت « نگاه دل به ديدهء عبرت به جلال قدرت و جمال نعمت . » پس فكرت در قدرت خدا و عجايب خلقت براى عبرت گرفتن از آنهاست : همه چيز آيت است و هر آيتى عبرتى دربردارد كه بايد آن را در فكرت « به نور معرفت » آموخت . اين فكرت در دل « انوار فوايد روحانى و عبرت را برمىانگيزد و آتش شهوات را فرو مىنشاند » .\r\nترمذى از « تفكّر » سخن مىگويد كه « اساسا جولان دل است در جهان غيب و ملكوت الهى . عمل آن خاموش‌كردن‌است ، مگر براى برزبان‌آوردن حكمت ؛ ضدّ آن « شهوت » است » ( برگ 212 الف ) . « 162 »\r\nوجل « شوريدگى دل از خوف ناگهانى اجل . » « وجل » نوعى « خوف » است كه متعلّق آن مخصوصا مرگ ناگهانى و حيا و خجلتى است كه اين مرگ ممكن است با خود همراه داشته باشد .\r\n\r\n\r\n","description":"","footnote":"\r\n( 162 ) . بعضى از صوفيان ميان « فكرت » و « تفكّر » فرق مىنهند : يكى از آنها مىگويد : « فكرت انديشه‌اى است كه بر آن درنگ مىكنند ، ولى تفكّر گريز دل به سوى ملكوت الهى است » ( اقوال‌الائمّة ، برگ 161 الف ) . صوفيان ديگرى ، مانند عمرو بن عثمان مكّى ، كه مخالف عقلى مذهبىاند ، هرگونه تفكّر در عظمت خدا و صفات او را منع مىكنند . حتى حديثى هست كه مىگويد : « در نعمتهاى خدا تفكّر كنيد ، ولى در خدا تفكّر مكنيد » ( همان ، برگ 160 ب - 161 الف ) . همين ضدّ عقلى مذهبى در مسئلهء برترى « ذكر » بر « فكر » نيز هست ( نگاه كنيد به : مصائب ، ص 545 ) .\r\n","page_name":" 257 ","page_number":273},
  {"content":"\r\n\r\nخلوت « خلوت دل در خانهء حسرت با اجتماع همهء قواى روحى ( همّت ) . » خلوت به معنى تنهايى و گوشه نشينى است ، و در اين معنى مترادف با « عزلت » است . ولى علاوه بر آن به معنى تهى كردن ( « اخلى القلب » ) از « آفات شهوت » است تا در آن چيزى جز « حسرت » به خدا نباشد . در اين معنى مربوط است به اجتماع « همّت » شخص « براى آنكه جز دربارهء عظمت خدا نينديشد » .\r\nاهتمام « همواره دغدغهء قلّت حزن و توجّه داشتن . » « اهتمام » هم به معنى دغدغهء خاطر چيزى داشتن و مشتغل به آن بودن است و هم به معنى دقيق و به هوش بودن . براى خرّاز ، موضوع دغدغهء خاطر صوفى بايد قلّت دغدغهء خاطر براى چيزى باشد كه بايد دربارهء آن دغدغهء خاطر داشته باشد . مخصوصا در لحظات سرور كه انصراف خاطر مىآورد نبايد اين موضوع را از نظر دور دارد ، براى اينكه در لحظات سرور به ياد بياوريد كه در جهان دغدغهء خاطر است .\r\nاحتمال « تحمّل آزار جهّال بدون مقابلهء به مثل . » خرّاز با كلمهء « حمل » و « حليم » بازى مىكند . « حليم آن است كه آزار همه را تحمّل مىكند ( احتمل ) و بر سختيها بدون جزع و شكوه صبر مىكند . »\r\nطاعت « انقياد از حكم مطاع الهى بدون سستى . » در اسلام ، از آن جهت كه شريعتى است كه احكام ازلى خداوند را بىچون و چرا براى انسان مقرّر مىدارد ، مفهوم « طاعت » اهميتى اساسى و توسّعى فراتر از توسّع هر لفظ فرانسوى معادل آن مىيابد . چنان كه ترمذى مىگويد ( برگ 136 الف ) هر فعل پرهيزگارانه‌اى ، از نيّت كه تصوّر آن را به ذهن مىآورد تا عمل ، كه پس از گذشتن از همهء مراحل روانى و وقوع آن ، آن را متحقّق مىسازد ، تماما در كلمهء « طاعت » ، مندرج است ، همان گونه كه بدى در همهء اشكال خود « معصيت » ناميده مىشود ، زيرا در هر عمل بدى همواره تخلّف از شريعت نهفته است .\r\nافتقار « پيوسته بر در « سلام » « 163 » ايستادن ، در عين حال هم با افتخار و هم با احساس نيازمندى . »\r\n\r\n\r\n","description":"","footnote":"\r\n( 163 ) . خدا در قرآن « سلام » خوانده‌شده‌است : «  هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ السَّلامُ . . .  ( حشر ، 23 ) .\r\n","page_name":" 258 ","page_number":274},
  {"content":"\r\n\r\nبنابراين احساس افتقار مبناى روابط انسان با خداست ؛ و اهميت آن در چشم صوفيان نيز از همين معنى ناشى مىشود . افتقار دقيقا عبارت است از آگاهيى كه انسان از فقر خود و نيز از نياز اساسى خود به خدا دارد . از اين رو بايد بر در او به پاى افتخار بايستد ، زيرا خدا خداست ، ولى همچنين با احساس فقر مطلقى كه او را بر آن مىدارد كه همه چيز را با اعتماد از خدا انتظار داشته باشد و هر تدبير و تقدير و اختيارى را نفى كند .\r\nمحاسبه « مراقبت دائم از خود براى حسن حكومت بر خود . » معنى تحت لفظى محاسبه « به حساب كارهاى كسى رسيدگى كردن » است . براى خرّاز معنى آن بيش از محاسبهء نفس دربارهء اعمال گذشته است : براى او محاسبه آن است كه انسان در زمان حال و در روشنى دل خواطر نيك و بدى را كه در سرّ او مىگذرد كشف‌كند . اين كشف خواطر را ابوالحسن فارسى « 164 » يكى از مبانى تصوّف مىشمرد . حسن بصرى به آن اهميت بسيار مىداد و مىگفت : « حساب قيامت براى كسانى كه خود را در اين جهان محاسبه كرده‌اند سبك خواهد بود . » « 165 » چنان كه ماسينيون مىگويد : « تعاريف او از محاسبهء مقدّمهء تعاريف محاسبى است ( تحقيق ، ص 191 ) . محاسبى كه غالبا از حسن بصرى نقل قول مىكند نخستين كسى است كه « محاسبه » را استادانه بررسى كرده است . « 166 »\r\nرياضت « تعذيب نفس در ميدان رعايت قواعد زندگى . » نفس نيز ، كه سرچشمهء همه گونه شرّ است ، مانند اسب كه او را رام مىكنند ( راض ) با تمرينهاى رياضت رام مىشود . خرّاز در ميان اين تمرينها مخصوصا از « قلّت طعام » و « ادمان خرس » ( مداومت در سكوت ) نام مىبرد .\r\nاستعاذه « فرياد همهء قواى روحى ( همّت ) به زبان پناه خواهى از خدا ، به هنگام هيجان انديشه‌هاى ناشايست . » در قرآن مىخوانيم :  وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ  ( اگر شيطان تو را به بدى برانگيزد ، به خدا پناه ببر ، فصّلت ، 36 ) . « استعاذه » عمل پناه‌بردن به خداست براى\r\n\r\n\r\n","description":"","footnote":"\r\n( 164 ) . نگاه‌كنيد به : كلاباذى ، تعرف ، ص 89 تا 90 .\r\n( 165 ) . تحقيق ، ص 192 ، به نقل از رعاية محاسبى ( چاپ قاهره ، ص 40 ) .\r\n( 166 ) . نگاه‌كنيد به رعاية ، ص 36 به بعد .\r\n","page_name":" 259 ","page_number":275},
  {"content":"\r\n\r\n« سوزاندن ظلمات وساوس و هواجس با نور استعاذه و آتش استغاثه » .\r\nسخاء « بذل روح و مال خود در راه خدا در غايت حيا . » خرّاز توضيح‌مىدهد كه « بذل روح به معنى ميراندن شهوات و هواهاى نفسانى است و ترجيح مراد حق بر مراد خود با شكر و رضا » .\r\nبراى ترمذى ، اساس سخاء آزادگى و بزرگوارى است ؛ عمل آن بخشيدن بدون ملاحظات شخصى است ، عكس آن « بخل » است .\r\nذكر « غرقه ساختن ذكر در درياهاى يادكرد ذكر . » نويسنده اين تعريف را كه به سبك اشاره بيان شده است چنين تفسير مىكند : « كسى كه يادى را كه با تكلّف و كاهلانه از خدا مىكند در يادى كه خدا با عنايات ازلى خود از او مىكند غرقه كند ، او ذاكر است . » ما در صفحات پيشين كلمهء « ذكر » را تحليل كرده‌ايم . صوفيان از آيهء  وَ لَذِكْرُ اللَّهِ أَكْبَرُ  : و ذكر خدا بزرگتر است « 167 » چنين درمىيابند كه خدا از انسان ياد مىكند و اين ياد يا ذكر ازلى خداست كه اين امكان را در انسان به وجود مىآورد كه مىتواند كه نام خدا را به زبان و در دل ذكر كند . ابوبكر ورّاق مىگفت :\r\n« ذكراللّه لكم فى الازل اكبر من ذكركم فى الوقت لان ذكره لكم اطلق السنتكم بذكره : ذكر خدا از شما در ازل بزرگتر از ذكر شما از خدا در زمان است ، زيرا ذكر او از شما زبانهاى شما را به ذكر مىگشايد . » « 168 » ابن‌عطا چنين مىگفت : « ذكر الله اكبر من ذكركم له لانّ ذكره بلا علّة و ذكركم مشوب بالعلل و الأمانى و السّؤال : ذكر خدا از شما بزرگتر است ، زيرا ذكر او بىعلّت است و ذكر شما از او مشوب به علائق و آرزوها و خواهشهاى شماست . » « 169 »\r\nترمذى نظريّهء طبقات سه‌گانهء ذاكران را طرح‌مىكند : « طبقه‌اى هست كه مشغول به ذكر است و طبقهء ديگر كه ذكر او را مشغول مىدارد و طبقهء سوم كه از ذكر درمىگذرد و به مذكور مىرسد . » طبقهء اوّل به ذكر مشغول است ولى همين كه چيزى در خارج مىبيند يا مىشنود از ذكر منصرف مىشود : اين طبقهء مبتديان است . طبقهء دوم چنان مجذوب ذكر است كه هيچ چيز\r\n\r\n\r\n","description":"","footnote":"\r\n( 167 ) . قرآن ، عنكبوت ، 45 . بلاشر كه « ذكر » را به «  edification  » ترجمه‌مىكند ، با اين همه ، اذعان دارد كه معنى كلمهء « ذكر » در اين آيه « معلوم نيست » . ماسون (  Masson  ) آن را چنين ترجمه‌مىكند : « يادكرد نام خدا از همه چيز بزرگتر است . » براى صوفيان ، خدا در اين جمله فاعل « ذكر » است نه مفعول آن .\r\n( 168 ) . به نقل از سلمى ، حقائق ، در تفسير آيهء 45 عنكبوت .\r\n( 169 ) . به نقل از سلمى ، حقائق ، در تفسير همان آيه .\r\n","page_name":" 260 ","page_number":276},
  {"content":"\r\n\r\nديگر براى او اهميّت ندارد و هيچ چيز نمىتواند ديگر او را از ذكر منصرف كند . طبقهء سوم كه از ذكر به مذكور درگذشته‌است نشانه‌اى مىشود كه نگاه به او ديگران را به ذكر برمىانگيزد ، و همه چيز براى او انگيزه‌اى براى يادكرد خداست ( برگ 139 الف ) .\r\nتسليم « توكّل به حكم حكيم . » « 170 » ريشهء كلمهء « تسليم » همان ريشهء كلمهء « اسلام » ، يعنى فرمانبردارى از خدا و توكّل به اوست : « كسى كه افعال عبادى خود را به معبود مفوّض كند و در برابر احكام حضرت پروردگارى در خوشحالى و بدحالى سر تعظيم فرود آورد ، او از اهل تسليم است . »\r\nخرّاز در تفسير آيهء 89 شعراء مفهوم « اسلام » را چنين تعريف مىكند : « الاسلام مجمع شيئين من اصل واحد و هو اخلاص القلوب بتوحيد اللّه و استكانة العبوديّه فى ملازمه موافقة الله : اسلام مجمع دو چيز است كه هر دو يك ريشهء واحد دارد ، يكى اخلاص دل در شهادت به يگانگى خداست و ديگرى گردن‌نهادن به بندگى از طريق موافقت دائم با خدا . » « 171 »\r\nهدايت « عنايتى از عنايات انوار بدايت كه عظمت قدر آن را نهايت نيست . » « هدايت » كه سوق دادن به راه راست است و لفظى غير قرآنى است همان معنى « هدى » را دارد كه در قرآن به فراوانى به كار رفته است . « 172 » نورى است كه خدا « در آغاز » ، قبل از زمان ، به برگزيدگان خود اختصاص داده است ، و انسان در آن تشخيص مىدهد كه همهء اعمال نيكش نصيبى است كه خدا بلاعلّت به او عطا فرموده است .\r\nاستغاثه « فرياد تضرّع برآوردن و دائم در استقامت زيستن . » استغاثه فرياد خواهى نااميد و درمانده است . در قرآن يك بار دربارهء كافران آمده‌است :  وَ إِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوهَ  ( و چون به استغاثه آب خواهند با آبى چون مس گداخته كه چهره‌ها را كباب مىكند به فرياد آنها خواهند رسيد ، كهف ، 29 ) . براى خرّاز شرط چنين دعايى كه فرياد خواهى ( صراخ ) از خداست استقامت رفتار كسى است كه هم آرام و هم دقيق در اجراى تكاليف خويش است .\r\n\r\n\r\n","description":"","footnote":"\r\n( 170 ) . « حكيم » يكى از نامهاى خدا در قرآن است .\r\n( 171 ) . به نقل از سلمى ، حقائق ، در تفسير آيهء 89 شعراء .\r\n( 172 ) . ما ، پيش از اين ، در صفحهء 100 معنى آن را تحليل كرده‌ايم .\r\n","page_name":" 261 ","page_number":277},
  {"content":"\r\n\r\nحسن ظنّ « اعمال نيكوى بسيار ، تضرّع دائم با حسن آمال . » خرّاز در توضيح خود مىگويد : « ظنّ نيكو داشتن به خدا نيكو عمل كردن و بسيار و با ابرام دعا كردن و حسن رجاء و صدق اميد داشتن به رحمت خداى ذو الجلال است . حسن بصرى قبل از او بر اهميّت حسن ظن در زندگى دينى تأكيد كرده بود : « اعمال مؤمن بدان سبب نيكوست كه به خدا حسن ظن دارد و اعمال منافق از آن جهت بد است كه به خدا سوء ظن دارد . » « 173 »\r\nدعا « سير دل و جان در طريق وفاى به عهد . » دعا نيايش انفرادى است ، در برابر نماز كه نيايش مقرّر و دستور است . خرّاز دعا را با تصريح شرايط اجابت آن تعريف مىكند : « آن كه از روى صدق و صفا و در بيم و اميد حفظ عهد مىكند درهاى اجابت به سه‌گونه به روى او گشوده خواهد شد : يا بىدرنگ به مطلوب خود خواهد رسيد ؛ يا گناهش بخشوده خواهد شد ؛ يا به درجه‌اى رفيع‌تر ارتقا خواهد يافت . در هر حال ، هيچ كس در عبوديّت ملك كريم زيان نخواهد كرد . »\r\nفريضه « وفا كردن بنده به عهدى كه ، به موجب سنن و شريعت ، با معبود خود بسته است . » فريضه‌اى كه بنده بايد به جاى آورد همان عهدى است كه روز ميثاق ، هنگامى كه در پاسخ  أَ لَسْتُ بِرَبِّكُمْ  گفته است بلى ( اعراف ، 172 ) ، با خدا بسته است . محتواى اين عهد را شرع در عبارت « لا إله الّا اللّه » گنجانده است . كسى كه در سخن ، در انديشه و در عمل محتواى اين كلمهء « بلى » را متحقّق سازد ، او همهء فريضهء خود را به جاى مىآورد ، به شرط آنكه معنى « بلى » را تمام دريابد . « 174 »\r\nسنّت « دلسردى از دنيا و محبّت به صحابهء پيغمبر . » خرّاز در اينجا چيزى را كه اساس شيوهء زندگى\r\n\r\n\r\n","description":"","footnote":"\r\n( 173 ) . تحقيق ، ص 188 . يادآورى مىكنيم كه در قرآن ، « ظنّ » همواره معنى ناپسندى دارد . دربارهء « ظنّ » نگاه‌كنيد به :\r\nكتاب ابن عبّاد ، ص 117 و بعد .\r\n( 174 ) . اين معنى را خرّاز بر اساس روش جفر يا مفهوم نمادى سه حرف ب ، ل ، ى به اين كلمه مىدهد : ب برى ، معصوم از هرگونه ارتداد و كفر ؛ « باعد القلب » ، دورى قلب از هر گونه معصيت و غيره .\r\n","page_name":" 262 ","page_number":278},
  {"content":"\r\n\r\nمطابق با شيوهء زندگى ( سنّت ) پيغمبر است تعريف مىكند . « آن كه در چشم او دنيا ارزش خود را از دست مىدهد و از آن جز لقمه‌اى برنمىگيرد ، صحابه را از صميم دل دوست دارد و متخلّق به اخلاق و اعمال آنهاست ، او پيرو سنّت است . » چرا خرّاز چنين تأكيد بر حبّ صحابه مىكند ، و حال آنكه ، در جاى ديگر ، در دعاى خود خطاب به پيغمبر مىگويد : « مرا ببخش ، آخر دوست داشتن خدا سبب مىشود كه تو را از ياد ببرم » ؟ بىگمان در اين تأكيد قصد توجيهى در كار است . زيرا اندكى دور تر ، خرّاز به سؤال : « ذات يافتن حلاوت حبّ صحابه چيست ؟ » ( ماذاتيّة ؟ ) پاسخ‌مىدهد : « مخالفت با سخن صاحب بدعت » و سپس مىافزايد : « آن كه دوستدار كسى است كه خدا و رسول او را دوست دارد و از كسى كه خدا و رسول او را كافر شمرده‌اند دورى جويد ، او از كسانى است كه حلاوت حبّ صحابه را دريافته‌اند . »\r\nحفظ حرمت « امحاء صفات بشريّت با نور آتش جلال ربوبيّت بر اساس حسن قيام به اداى تكاليف عبوديّت . » اين است طريقهء حفظ حرمت در برابر خدا .\r\nكلمهء « حرمت » در قرآن نيست ، ولى در آن ريشهء كلمهء « حرام » كه هم به معنى مقدّس است و هم به معنى ممنوع آمده است . « حرمت » كرامت چيزى است كه چون مقدّس است بايد بزرگ داشته شود .\r\nحلاوة المحبّة : نگاه كنيد به : محبّت .\r\nحلاوة المنّة « ذات يافتن حلاوت احسان ( الهى ) چيست ؟ يافتن تلخى در هر شهوت و همه گونه معصيت است . » خرّاز « حلاوت منّت » يا « شيرينى احسان » را با ضدّ آن ، يعنى « تلخى شهوت و معصيت » تعريف مىكند : « آن كه حلاوت شهوت را تلخ مىيابد و از قدرت و قوّت آن روى مىگرداند و خود را از آلايشهاى آفات معصيت پاك مىكند ، او شيرينى احسان ( منّت ) الهى را درمىيابد .\r\nحلاوة حبّ الصّحابه : نگاه‌كنيد به : سنّت .\r\n\r\n","description":"","footnote":"","page_name":" 263 ","page_number":279},
  {"content":"\r\n . \r\n","description":"","footnote":"","page_name":" 264 ","page_number":280},
  {"content":"\r\n\r\n\r\n4 . از تمثيلها تا نمادهاى تجربه\r\nدر فصول پيشين ديديم كه چگونه واژگان مذهبى از طريق تأويلى بسط يافت كه نخست تفسير متن قرآن بود و سپس اندك اندك به صورت تفسير تجربهء خاصّ صوفيان با استفاده از كلمات مأخوذ از قرآن ، ولى حامل معنايى تازه ، درآمد .\r\nاين معناى تازه ، در حقيقت ، معنايى قديمى بود كه آگاهى اسلامى به تدريج ، با بازگشت به منبع وحى محمّدى به آن دست يافت . خرّاز مىگفت : نخستين مرحله در استماع قرآن آن است كه به آن چنان گوش فرادهى كه گويى پيغمبر خود آن را براى تو مىخواند ؛ مرحلهء دوّم آن است كه به آن چنان گوش فرا دهى كه گويى جبرئيل آن را براى تو مىخواند ؛ مرحلهء سوّم آن است كه از اين مرحله پا فراتر نهى و قرائت قرآن را از خود خدا بشنوى . « 1 » شنيدن قرائت قرآن ازخدا همان بازگشت به معنى قديم و ، از طريق تجربه ، بازيافتن غناى بعضى آيات قرآنى سرشار از معنى عرفانى است .\r\nاين كه اين معنى عرفانى در قرآن وجود دارد ، گمان مىكنيم كه تحليلهاى گذشتهء ما آن را به حدّ كافى نشان داده باشد . ما از همان تفسير مقاتل بن سليمان چنين دريافتيم كه واژگان قرآنى شامل معانى متعدّد ( « وجوه » ) است كه نمىتوان آنها را ، جز با تضييق مفرط ميدان چشم اندازها ، در چهارچوب تفسيرهاى لفظى گنجاند ؛ اين تضييق مفرط ميدان چشم‌اندازها خود نتيجهء موضع فكرى و مذهبيى است كه صوفيان از همان آغاز كار با آن مخالفت برخاستند . با اين حال ، اين تعدّد معانى تنها در زندگى مذهبى پويايى متجلى مىشود كه بتواند از لفظ ، كه آن نيز خود در حركت است درگذرد ، به اين معنى كه پيوسته از آنچه به دست آمده است به سوى آنچه\r\n\r\n\r\n","description":"","footnote":"\r\n( 1 ) . نگاه‌كنيد به : سرّاج ، لمع ، ص 80 . اين انديشه را قبلا مسلم خوّاص ( متوفّى درحدود 200 / 815 ) بيان‌كرده‌است .\r\nنگاه‌كنيد به : ماسينيون ، مجموعه ، ص 10 و تحقيق ، ص 46 ، يادداشت شمارهء 1 .\r\n","page_name":" 265 ","page_number":281},
  {"content":"\r\n\r\nهنوز به دست نيامده است فراتر رود .\r\nو امّا تحليلهاى شقيق بلخى و سپس خرّاز نشان داد كه زندگى صوفيانه صعود دائم از مقامى به مقام ديگر ، و از حالى به حال ديگر است ؛ اين صعود ، به گفتهء كلاباذى ، كه ما متن آن را در آغاز فصل اول آورديم ، نفى مقام گذشته در اثبات مقام بعدى است . اين حركت كه آگاهى مذهبى را پيوسته تجديد مىكند ، و مانع از تحجّر آن در مرحله‌اى از مراحل سلوك يا سير الى اللّه آن مىشود در عين حال حركتى در فهم قرآن و بنابراين ، حركتى در « احياى » بىوقفهء واژگان همواره قديم و همواره جديد قرآن بود . ماسينيون در مقدّمهء تحقيق خود متذكّر مىشود كه « اهميت بيش از حدّ دادن به استعمال الفاظ قاصدا مبهم و پوشيده دقيقا يكى از نشانه‌هاى انحطاطى است كه با مكتب ابن عربى آغاز مىشود » ، و چنين مىافزايد : « صوفيان بزرگ صدر اسلام چنين عمل نمىكردند » ( ص 16 ) . البته صوفيان بزرگ صدر اسلام الفاظ نوى به كار مىبردند كه آنها را از منابعى سواى قرآن مىگرفتند . ولى اين امر غالب نيست . در مجموعهء الفاظى كه خرّاز تحليل كرده است ، تقريبا تمامى الفاظ مأخوذ از قرآن و شريعت است ، و آنچه اصيل است ، باز به قول ماسينيون ، « قصد اساسى » يعنى معنى تازه است كه در عين حال معنى اوّليّه نيز هست .\r\nديديم كه اين معنى تازه ، در تجربه و در مرتبهء الفاظ ، به وجود آمده است . در صفحات پيشين ، آنچه در حقيقت توجه ما را به خود جلب‌كرد تحليل واژگان بود ، واژگانى نه در حالت ايستا و انتزاعى ، آن‌گونه كه در فرهنگها مىتوان يافت ، بلكه واژگانى در همان حركتى كه آن را به وجود مىآورد ، يعنى در مراتب مختلف تجربه . در سه فصل پيشين ، كار ما تحليل سه واژگان مختلف ، يعنى واژگانهاى مقاتل و ترمذى و خرّاز بود ، ولى در هر مرحله پيشرفتهاى تفكّر را در بيان آنچه به تجربهء باطنى دريافته شده است نشان داديم ، به قسمى كه ، در تحقيق ما ، بررسى الفاظ و توصيف محيط روانشناختى آنها پا به پاى يكديگر صورت گرفته است .\r\nو امّا زبان عرفانى ، مانند هر زبان ديگر ، به الفاظى كه به كار مىبرد محدود نيست ؛ و معنى تازه‌اى كه در تجربه حاصل‌مىشود تنها استحالهء همان الفاظ كه ارادهء جديدى در آنها دميده شده باشد نيست . با زبان عرفانى نه تنها اصطلاحات ، بلكه علاوه بر آنها ، تمثيلات جديد و نمادهاى جديدى به وجود مىآيد كه سرنوشت آنها لزوما بسته به سرنوشت اصطلاحات نيست . عارف ، بدون توسّل به اين اصطلاحات ، ولى در عين حال بدون طرد قطعى آنها ، مىتواند جهانى از تمثيلات و نمادها بيافريند كه به اندازهء واژگان اصطلاحات قادر به بيان تجربهء اوست . اصطلاحات در ذيل « عبارت » جاى مىگيرد كه عارفان معمولا حدّ و رسم آنها را مشخّص مىكنند ، و حال آنكه نمادها و تمثيلها به وجود آورندهء زبان اشاره است كه در نظر\r\n\r\n","description":"","footnote":"","page_name":" 266 ","page_number":282},
  {"content":"\r\n\r\nصوفيان تنها زبان معتبر در بعضى سطوح مراتب است .\r\nو به همين سبب است كه تحقيق ما ، پس از تحليل اصطلاحات ، اكنون جنبهء استعارى زبان عرفانى را حوزهء بررسى خود مىسازد ، يعنى تمثيلات و نمادهايى كه در تجربه زاده مىشود و صوفى از طريق آنها چيزى دربارهء اين تجربه مىگويد كه به يارى اصطلاحات نمىتوان گفت ، چه به سبب آنكه اصطلاحات وافى به مقصود نيست ، و چه ، مخصوصا ، به سبب آنكه زياده اختصاصى است و روح اين يا آن صوفى را كه با زبان اشاره آسان‌تر بيان مقصود مىكند خرسند نمىسازد . بنابراين ، فصل حاضر در دو بخش بسط مىيابد . در بخش اول ، موضوع ما استعاراتى است كه صوفى براى متصوّر ساختن مراحل مختلف تجربهء خود به آنها توسّل مىجويد . در اين بخش ، هدايت كنندهء ما ابوالحسن نورى است كه از او رساله‌اى در دست داريم كه تماما به زبان استعارى نوشته شده است . سپس ، در بخش دوّم ، در پايان اين جنبش بيان تجربه ، يعنى در قلّهء آن ، جاى مىگيريم ؛ در آنجا نماد جانشين استعاره مىشود . آثار نفّرى گوياترين نمونهء آن است .\r\nپيش از آنكه به بررسى آثار اين دو نويسنده بپردازيم ، بايد تصريح كنيم كه مراد ما از تمثيل و نماد چيست . تفاوت ميان آنها را از جنبهء نسبت آنها با تجربه در نظر مىگيريم و مىگوييم كه اين نسبت در مورد تمثيلها بيرونى و در مورد نمادها درونى است .\r\nدر حقيقت تمثيلها توصيفاتى است كه صوفى از طريق آنها مىكوشد تا به عناصر روحانى تجربه‌اى كه در آن زيسته و از آن درگذشته است هيئتى ملموس ببخشد ؛ اين تجربه از آن خود اوست ، ولى ممكن است از آن ديگران نيز باشد ، و اين معنى خارجيّت تمثيل را نسبت به تجربه بيشتر نشان مىدهد . تمثيل غالبا مثل است و مفهوم آن را مىتوان ، در بيشتر موارد ، به زبان انتزاعى ترجمه كرد . قرآن اين تمثيلات را « امثال » مىنامد ، يعنى تشبيهاتى كه هدف آنها اساسا تعليمى است :  يَضْرِبُ اللَّهُ الْأَمْثالَ لِلنَّاسِ  : خدا براى مردم مثلها مىآورد ( ابراهيم ، 25 ) ؛  ضَرَبَ لَكُمْ مَثَلًا مِنْ أَنْفُسِكُمْ  : براى شما از خودتان مثل مىآورد ( روم ، 28 ) . حكيم ترمذى مثل را چنين تعريف‌مىكند : « تمثيل چيزى نمونهء ( « نموذج » ) آن است . خدا چيزى را كه در حال حاضر پوشيده است ذكر مىكند و آن را با چيز ديگرى كه آشكار و شناخته است وصف مىكند تا انسان با آن به چيز پوشيده راهنمايى شود . » « 2 » اين تعريف كتاب معرفة الاسرار را ترمذى در كتاب الامثال « 3 » خود به تفصيل توضيح مىدهد . مىنويسد : « بدان كه مثل را براى كسى\r\n\r\n\r\n","description":"","footnote":"\r\n( 2 ) . كتاب معرفة الاسرار ، نسخهء خطى قسطمونى ، شمارهء 2713 ، برگ 215 الف . سلمى اين تعريف را به شكل خلاصهء آن مىآورد : « الامثال تصوير ما فى الغيب » ؛ نگاه كنيد به : حقائق التفسير ، در تفسير آيهء 74 ، سورهء نحل .\r\n( 3 ) . نسخهء خطى پاريس ، كتابخانهء ملى ، شمارهء 5018 ، برگ 141 ب ( نسخه‌اى است به خطّى تقريبا ناخوانا ) .\r\n","page_name":" 267 ","page_number":283},
  {"content":"\r\n\r\nمىآورند كه « غايب » از چيزهاست و براى كسى كه چيزها براى او پوشيده است . از اين رو ، مؤمنان محتاج‌اند به اينكه برايشان مثل آورده شود ، زيرا چيزها براى آنها مكتوم است . خدا « براى ايشان از خودشان مثل مىآورد » ، نه از خودش ، تا آنچه را برايشان غايب است دريابند . و امّا آن كه چيزى برايش ، چه در زمين و چه در آسمانها ، پوشيده نيست هرگز نيازى به مثل ندارد ، او برتر از همه چيز است ! او هرگز براى خودش از خودش مثل نياورده است ، چگونه ممكن است كسى كه هيچ شريك و شبيهى ندارد ، چنين كرده باشد ؟ از اين روست كه گفته است :\r\n فَلا تَضْرِبُوا لِلَّهِ الْأَمْثالَ  : براى خدا مثل مزنيد ( نحل ، 74 ) . و امّا امثال نمونه‌هايى است كه حكمت دربارهء چيزى كه بر سمع و بصر پوشيده است مىآورد تا نفوس بتوانند به يارى آنچه با حس ادراك مىكنند راه خويش را تشخيص دهند . رفتار خدا با بندگانش متضمّن آن بود كه براى آنها مثالهايى از خودشان بياورد ، زيرا آنها ، براى درك و فهم آنچه بر سمع و بصر بيرونيشان پوشيده است ، به اين مثالها نياز داشتند . »\r\nاز اين متن ترمذى چنين برمىآيد كه « امثال » از جهان محسوس ، كه از جنس حواس بيرونى است ، گرفته مىشود تا انسان را از آنچه بى واسطه براى او حاضر و شناخته است به آنچه براى حواسش غايب است ، يعنى امور غير مادّى ، هدايت كند . و امّا همچنانكه حواس بيرون از چيزىاند كه ادراكش مىكنند ، همچنين ، با توجه به تفاوتها ، تمثيلها نيز بيرون از چيزىاند كه نشانش مىدهند ؛ تمثيلها چيز غايبى كه بايد آن را حاضر كرد نيستند ، بلكه ، چنان كه ترمذى مىگويد ، ما را به آن هدايت مىكنند . وانگهى قراينى براى نفوس ضعيف‌اند كه نياز به تمثيلى محسوس دارند تا به چيزى كه فى نفسه نامرئى است هدايت شوند . از اين رو ، صوفى تمثيلها را براى آن به كار مىبرد كه تجربهء خود را براى كسانى كه تنها « مثالهاى مأخوذ از خودشان » را درمىيابند قابل فهم كند .\r\nرابطهء نماد با تجربه به گونه‌اى ديگر است . اين رابطه ، چنان كه گفتيم ، ذاتى است ، همچنانكه شعر ذاتى الهامى است كه آن را به وجود مىآورد . در حقيقت ، نماد در همان فعلى كه تجربه را به وجود مىآورد به وجود مىآيد يا بهتر بگوييم ، تجربه به شكل نماد زندگى مىيابد و به شكل نماد به ذهن مىآيد . در حالى كه تمثيل پس از تجربه ، و براى تصوير و توصيف آن به يارى تشبيه ، به كار مىرود ، نماد در عين حال هم همگى تجربه را در خود دارد و هم خود در درون تجربه است . نماد و تجربه با هم زاده و باليده مىشوند و محتواى واحدى دارند . بنابراين ، نماد ، مانند تمثيل ، كوششى براى به دست دادن تصوّرى از تجربه و قابل فهم كردن آن براى ديگران نيست ، بلكه خود تجربه است ، و همان تفسيرى را مىطلبد كه تجربه مىطلبد : نه كمتر از آن روشن است و نه بيشتر از آن تاريك ، نه بيشتر از آن حاضر است و نه كمتر از آن غايب . براى صوفى زبانى است\r\n\r\n","description":"","footnote":"","page_name":" 268 ","page_number":284},
  {"content":"\r\n\r\nكه در آن تجربه به ذهن او مىآيد . بنابراين خود عين تجربه است .\r\n\r\n1 . نورى يا زبان تمثيلى تجربه\r\nابوالحسن « 4 » نورى كه از دوستان جنيد و حلّاج بود يكى از جذّابترين شخصيتهاى مكتب تصوّف بغداد است . خانواده‌اش خراسانى الاصل و خودش ، به قول سلمى « 5 » ، « بغدادى المنشأ و المولد » است . از اين عبارت بايد چنين دريافت كه او از بغداديان اصيل است ، نه تنها به اين سبب كه در بغداد زاده و زيسته ، و هم در آنجا ، در سال 295 / 907 ، وفات يافته است ، بلكه علاوه بر آن به اين سبب كه تعاليم كاملى ، اعمّ از مذهبى و غيرمذهبى ، از نوع تعاليمى كه پايتخت عباسى در آن زمان به جامعهء صاحبذوقان مىداد ، ديده است ، جامعه‌اى كه خود را مركز جهان اسلام مىدانست .\r\nلويى ماسينيون كه در مصائب حلّاج ( ص 40 - 38 ) مجملى از شرح احوال نورى را آورده است خصيصهء بارز او را « اصرار در تحمل رنج مىداند » « 6 » ؛ به اين خصيصه قنواتى و لويى گارده هم در اثر خود به نام تصوّف اسلامى اشاره كرده‌اند .\r\nشخصيت نورى بسيار پيچيده‌تر از اين و داراى وجوه گوناگون بسيار است : نه تنها او از ذوق شاعرانه‌اى برخوردار است « 7 » ، بلكه بى پروايى يك مصلح را هم دارد و بيمى ندارد از اينكه حتى براى تنبيه خليفه نقش محتسب را به خود نسبت دهد . « 8 » در محاكمه‌اى كه به تحريك غلام\r\n\r\n\r\n","description":"","footnote":"\r\n( 4 ) . او را ابوالحسين نيز مىنامند .\r\n( 5 ) . طبقات الصّوفيّه ، ص 164 .\r\n( 6 ) . نگاه‌كنيد به : مجموعهء متون [ قبلا 
  ] منتشر نشده (  Recuei ldetextesinedits  ) ، ص 51 . همچنين دربارهء نورى نگاه كنيد به : ابونعيم ، حلية الاولياء ، جلد دهم ، ص 249 تا 255 ؛ بغدادى ، تاريخ بغداد ، جلد پنجم ، ص 130 تا 136 ؛ عطّار ، تذكرة الاولياء ، تصحيح استعلامى ، ص 474 - 464 .\r\n( 7 ) . ذوق شاعرانه‌اى كه شاهد آن ، از جمله ، ابيات چهارگانهء زير است :\r\n ربّ ورقاء هتوف فى الضّحى * ذات شجو صدحت فى فنن\r\nفبكائى ربّما ارّقها * و بكاها ربّما ارّقنى\r\nهى ان تشكو فلا افهمها * و اذا اشكو فلا تفهمنى\r\nغير انّى بالجوى اعرفها * و هى ايضا بالجوى تعرفنى \r\nقمريى چاشتگاه بر شاخه‌اى غمگنانه شكوه سرمىدهد .\r\nگريهء من بسا خواب او را آشفته مىكند و گريهء او بسا خواب مرا .\r\nولى نه من شكوهء او را درمىيابم ، و نه او شكوهء مرا درمىيابد .\r\nبا اين همه من از درد او آگاهم ، و او نيز از درد من آگاه است .\r\n( اللّمع ، تصحيح نيكلسون ، ليدن ، بريل ، 1914 ، ص 305 )\r\n( 8 ) . مىگويند كه روزى خمره‌هاى شرابى را كه براى دربار خليفه مىبردند شكست . خليفه از او پرسيد : « تو كه هستى ؟ »\r\n","page_name":" 269 ","page_number":285},
  {"content":"\r\n\r\nخليل ( متوفّى 275 / 888 ) « 9 » بر ضدّ صوفيان بر پا مىشود ، نورى شجاعانه دفاع از ياران خود را بر عهده مىگيرد ، در حالى كه جنيد احتياط مىكند و پنهان مىشود . نورى اين كار را تنها نه بدان سبب مىكند كه از همه فصيح‌تر و در فنّ اقناع از همه تواناتراست - به حدّى كه قضات محكمه را به گريه مىآورد - بلكه همچنين بدان سبب كه غلام خليل شخصا با او مخالف است و او را از اين بابت سرزنش مىكند كه گفته است : « انا اعشق الله عزوجل و هو يعشقنى » ( من عاشق خدايم و خدا عاشق من است ) ؛ نورى در پاسخ به اين سرزنش مىگويد : « من شنيده‌ام كه خدا گفته است :  يُحِبُّهُمْ وَ يُحِبُّونَهُ  . « 10 » عشق شديدتر از محبّت نيست ؛ بلكه در حالى كه عاشق بايد از معشوق دور نگاه داشته شود ، محبّ از محبّت محبوب برخوردار است . » « 11 »\r\nميان نورى صوفى و غلام خليل حنبلى اختلاف بر سر ماهيّت زبان دينى بود . براى حنبلى « سخن گفتن از خدا جز بدان‌گونه كه او خود در قرآن از خود سخن گفته است جايز نيست » ، وانگهى مفهوم كامل قرآن يكباره به صحابهء پيغمبر ( ص ) آموخته شده است ، و بنابراين « كسى كه مدّعى است هنوز چيزى در دين اسلام باقى مانده است كه صحابهء پيغمبر ( ص ) براى ما تصريح نكرده‌اند مانند آن است كه آنها را انكار كرده باشد . . . او ملحد است و گمراهى است كه ديگران را گمراه مىكند و مبتدعى است كه چيزى را وارد اسلام مىكند كه در آن نيست . » « 12 » بنابراين ، غلام خليل با هرگونه تحوّلى در زبان دينى مخالفت مىورزد و تفسير قرآن را محكوم مىكند به اينكه همان باشد كه در زمان صحابهء پيغمبر ( ص ) بود و هر گونه تفكّر كلاميى را كه از تصديق سادهء بى چون و چراى سخنان پيغمبر ( ص ) « 13 » فرا تررود ، ردّ مىكند .\r\nميان نورى و چنين طرز تفكّرى تفاهم ممكن نبود ، زيرا در نظر اهل تصوّف سخن خدا را نه تنها در قرآن ، بلكه همچنين در تجربهء شخصى نيز مىتوان شنيد « 14 » ، و اين تجربه خود اصلى است در تفسير كه به عارف كمك مىكند تا قرآن را ، نه به عنوان كلام يك وجهى ، بلكه به عنوان كلام\r\n\r\n\r\n","description":"","footnote":"\r\n- گفت : « محتسب . » خليفه گفت : « كى تو را محتسب كرده است ؟ » گفت : « آن كه تو را خليفه كرده‌است . » ( نگاه‌كنيد به :\r\nدرمنگم (  Dermenghem  ) ، پيشگفته ، ص 253 ) .\r\n( 9 ) . كه خود را صوفى مىدانست ، ولى نمىخواست از اخلاقيات خشك مذهب حنبلى تخطّى كند .\r\n( 10 ) . مائده ، 59 .\r\n( 11 ) . « فقال النورى رحمه [ الله 
  ] سمعت الله تعالى ذكره يقول يحبّهم و يحبّونه و ليس العشق بأكثر من المحبّة غير أنّ العاشق ممنوع و المحبّ يتمتّع بحبّه » ، سرّاج ، اللّمع ، ضمايم ، تصحيح آربرى (  Arberry  ) ، ص 5 ( چاپ قاهره ، ص 492 ) ؛ و نيز نگاه‌كنيد به : تلبيس ابليس ، ابو الفرج ابن جوزى ، ترجمهء عليرضا ذكاوتى قراگزلو ، تهران 1368 ، ص 141 .\r\n( 12 ) . نقل از ماسينيون ، مجموعه (  Recueil  ) ، ص 213 .\r\n( 13 ) . مجموعه ، ص 213 .\r\n( 14 ) . غلام خليل بر ضدّ اين تجربهء شخصى مخصوصا هشدار مىدهد : « از نشست و برخاست با هركس كه شوق و عشق را موعظه مىكند احتراز كن » ( مجموعه ، ص 214 ) .\r\n","page_name":" 270 ","page_number":286},
  {"content":"\r\n\r\nچندوجهى داراى معانى بسيار دريابد ، و هر چه عارف در تجربهء شخصى پيشتر رود ، اين معانى بر او مكشوف‌تر مىشود . نورى مىگويد : « مقامات اهل نظر در كار نظر اشكال بسيار دارد » « 15 » ، و اين نشان مىدهد كه زبان آنها نيز يك وجهى و ثابت و لا يتغيّر نيست ، بلكه پيوسته در تحوّل است تا بتواند همهء گونه گونيهاى تجربه را دقيقا بيان كند . وقتى كه نورى فرق ميان زبان خود در مورد « عشق » و زبان قرآنى « محبّت » را تصريح مىكند ، بر يكى از اين « گونه » هاى تجربه انگشت مىگذارد ؛ در نظر او ، رابطهء عاشقانهء ميان خدا و انسان كه قرآن به آن اشاره كرده است رابطهء « زيستهء » انسانى است كه ديگر به پايان سلوك روحانى خود رسيده است و در وصال عرفانى از حضور محبوب بهره‌مند است . انسان در تجربهء روحانى درمىيابد كه راهى كه به اين « پايان » مىانجامد دراز است : او از مقامات بسيار مىگذرد ؛ در طىّ اين مقامات رابطه‌اش با خدا هزار گونه تغيير مىكند و پيوسته رو به تعالى مىرود . پيش از رسيدن به محبّت بايد از عشق بگذرد ، عشق به خدايى كه آرزوى مشتاقان ديدار خود را كمتر برمىآورد و حضورش به صورت غيبت احساس مىشود . نورى مىگويد : « قرب القرب فى معنى ما اشرنا اليه نحن بعد البعد : آنچه قرب مىنمايد ، به معنايى كه ما از آن درمىيابيم ، درحقيقت بعد است ! » اينكه نزديكى به خدا ، به يك معنى ، دورى از اوست و حضورش غيبتى است كه بايد از آن گذشت و به شكلهاى ديگرى از نزديكى و حضور دست يافت چيزى است كه از فهم كسى چون غلام خليل بيرون بود . براى او زبان به همان زبانى خلاصه مىشد كه در كتابى براى همهء زمانها و همهء اعصار ثبت شده باشد .\r\nبا اين همه ، آنچه براى نورى ايجاد دشوارى مىكرد تنها دغدغهء زبانى كه بخواهد بيان وافى تجربه باشد نبود . او نيز مانند بسيارى از صوفيان ، گاه براى جلب توجّه ديگران به حقيقتى ، و گاه براى پنهان داشتن انديشهء خود و مصون ماندن از كنجكاوى نااهلان « 16 » ، سخنان غير مألوفى\r\n\r\n\r\n","description":"","footnote":"\r\n( 15 ) . « سمعت ابا الحسين الفارسى يقول سمعت ابراهيم بن فاتك يقول سمعت النّورى يقول : مقامات اهل النّظر فى النّظر شتّى . فمنهم من كان نظره نظر التّسلّى و منهم من كان نظره نظر استفادة و منهم من كان نظره نظر عيان المكاشفة و منهم من كان نظره نظر المنافسة فى المشاهدة و منهم من كان نظره نظر المشاكلة و المماثلة و منهم من كان نظره نظر طيبة و ملاحظة و منهم من كان نظره نظر اشراف و مطالعة و كلّ واحد منهم اهل النّظر » ( سلمى ، طبقات ، ص 169 ؛ ليدن ، بريل ، 1960 ، ص 157 ) .\r\n( 16 ) . نورى سخت مراقب است كه كسى از سرّ زندگى باطنى او آگاه‌نشود ، چنان كه در اين ابيات مىگويد :\r\n لعمرى ما استودعت سرّى و سرّه * سوانا خدارا ان تشيع السّرائر\r\nولا لاحظته مقلتاى بلحظة * فتشهد نجوانا العيون النّواظر\r\nو لكن جعلت الوهم بينى و بينه * رسولا فادّى ما تكنّ الضمائر \r\nنه ! من سرّ خود و او را به هيچ‌كس نسپرده‌ام .\r\nاز بيم آنكه اسرار ما هويدا شود .\r\n","page_name":" 271 ","page_number":287},
  {"content":"\r\n\r\nبر زبان مىآورد . از اين نوع است بعضى از سخنان او كه ظاهر آنها در نظر شنوندگانش زننده مىنموده ، ولى محتواى آنها كاملا منطبق بر مذهب مألوف بوده است . سرّاج حكايت مىكند كه « روزى نورى را نزد خليفه بردند و شهادت دادند كه او گفته است : « ديروز من در خانه‌ام با خدا بوده‌ام . » از او مىپرسند كه آيا اين سخن راست است ؟ مىگويد : راست است ! من در همين لحظه هم با خدا هستم ، در خانه هم با خدا هستم ، در بيابان هم با او هستم ؛ كسى كه دراين جهان با خداست ، در آن جهان هم با خدا خواهد بود . مگر خداى جلّ ذكره نفرموده است :  وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  ( ق ، 16 ) ؟\r\nتا كنون ما نورى را فقط از راه حكاياتى از نوع آنچه نقل كرديم و از طريق اقوالى كه از او در كتابهاى تذكرهءاولياء آمده است مىشناختيم . « 17 » هر چند در كتاب كلاباذى « 18 » خوانده بوديم كه نورى يكى از كسانى است كه « به طور اشاره » دربارهء تصوفّ كتاب نوشته‌اند . از اين رو ، از كشف رساله‌اى از او تحت عنوان مقامات القلوب « 19 » ، در يك جنگ خطى كتابخانهء نافذپاشا در استانبول ، تعجّب نكرديم . از آن پس ، به يمن اثر فؤاد سزگين نسخه‌هاى ديگرى از آن را مىشناسيم كه محفوظتر مانده است ، و همين به ما امكان داده است كه طبع انتقاديى از آن به دست دهيم . اين اثر به نظر ما به قدرى استثنايى آمد كه شايسته ديديم كه آن را در اينجا ، به عنوان نمونه‌اى از زبان تمثيلى كه در بالا از آن سخن گفتيم به تفصيل تحليل‌كنيم .\r\nرسالهء نورى ، در حقيقت ، نوعى شعر منثور است كه حقايق تجربهء روحانى را با تمثيل بيان مىكند . شامل يك مقدّمه و بيست پرده است كه هر يك توصيف كوتاهى از يك يا چند تمثيل است . ولى اين شعر با هدفى آشكارا تعليمى نوشته شده است ، و اين مىرساند كه تجربه‌اى كه از آن سخن مىگويد هنوز سوزان از آتش ديدار نيست . تمثيل در اينجا مثل است به اين معنى كه از تأمّلى استعارى دربارهء تجربه زاده مىشود كه مكانيسم آن را گاه با مفاهيم انتزاعى القا\r\n\r\n\r\n","description":"","footnote":"\r\nچشمان من لحظه‌اى نگاه خود را به او برنگردانده است مبادا كه نگاههاى نامحرمى بر صحنهء نجواى ما بيفتد و لكن من ميان خود و او از خيال رسولى ساخته‌ام تا پيام نهانيهاى دل را به او برساند ! ( اللّمع ، ص 494 ، چاپ قاهره )\r\n( 17 ) . اين حكايات و سخنان كوتاه را درمنگم در كتاب پيشگفته گرد آورده است ، ص 263 - 247 .\r\n( 18 ) . تعرّف ( چاپ قاهره ، 1960 ) ، ص 30 .\r\n( 19 ) . ما آن را بر اساس چهار نسخهء خطى تصحيح و در  Melangesdel 'Universitesaint - Joseph  ، جلد چهل و چهارم ، ص 117 تا 154 چاپ كرده‌ايم . نگاه كنيد به : « رسالهء مقامات القلوب » للشيخ ابى الحسن النّورى ، تحقيق الاب بولس نويا ، متن عربى همراه با ترجمهء عليرضا ذكاوتى قراگزلو ، معارف ، دورهء ششم ، سال 1368 ، شماره‌هاى 1 و 2 ، ص 81 تا 119 - م ) .\r\n","page_name":" 272 ","page_number":288},
  {"content":"\r\n\r\nمىكند و گاه با تشبيهاتى كه معنى آنها ارجاع به آنچه به صورت مفاهيم گفته شده است دارد .\r\nتمثيل نه براى نفس تمثيل جستجو مىشود و بسط داده مىشود و نه مستقل از ارجاع آن به مفهوم است ، زيرا ما ديگر در سطح خيال نيستيم ، بلكه در سطح تجربه‌ايم . انديشهء نورى پيوسته از پوششى استعارى به بيانى به زبان انتزاعى در حركت است : گاه گفتار تمثيلى را به مفاهيم انتزاعى برمىگرداند و گاه تمثيل محتواى مفاهيم را جامهء مثل مىپوشاند ؛ بااين‌همه مهمترين جايگاه به گفتار تمثيل داده مىشود ، و همين امر است كه اين رساله را در ادبيات تصوّف اين عصر مميّز مىگرداند .\r\n\r\nالف . تعاريف مقدّماتى\r\nنورى رسالهء خود را با توضيح عنوانى كه به آن داده‌است ، يعنى مقامات القلوب ، آغاز مىكند .\r\nاين عنوان نشان مىدهد كه رسالهء او در چه مسيرى بسط مىيابد . از يك سو مقامات است و از سوى ديگر قلب . صوفيان مراحل مختلف تجربه يا منازل مختلف سير روحانى را مقامات مىنامند : اين مراحل « مقامات » است ، زيرا صفت « مقامات » داشتن مدّت است كه صوفى را مجبورمىكند كه يكچند در مرحله‌اى پيش از گذشتن به مرحلهء ديگر متوقف كند ، بر خلاف « احوال » كه آن نيز مراحل تجربه است ، منتها تجربه‌اى كه از ارادهء صوفى بيرون است و با آهنگ غيرقابل پيش‌بينى حاصل مىشود ، آهنگ ديدارهاى الهى كه مانند برق سريع و زودگذر است . نورى همگى اين تجربه را در قلب جاى مىدهد كه آن را جايگاه « مقامات » مىداند .\r\nبراى او انسان روحانى به قلبش خلاصه مىشود ، و به اين ترتيب انسان‌شناسى براى او نوعى قلب‌شناسى روحانى مىشود كه اصول و خطوط كلّى آن از قرآن گرفته شده است . مىنويسد :\r\n« مقامات دلها چهار است ، از آن روى كه خداى تعالى دل را به چهار نام ناميده است : صدر ، قلب ، فؤاد و لبّ . اما صدر جايگاه اسلام است ، چنان كه در قرآن آمده است :  أَ فَمَنْ شَرَحَ اللَّهُ صَدْرَهُ لِلْإِسْلامِ  : آيا كسى كه خدا صدرش را به روى اسلام گشوده است [ در نور پروردگار خويش نيست ؟ 
  ] ( زمر ، 22 ) ؛ قلب جايگاه ايمان است ، چنان كه مىفرمايد :  وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ :  : و لكن خداوند ايمان را محبوب شما ساخت و آن را در دلهاى شما بياراست ( حجرات ، 7 ) ؛ فؤاد جايگاه معرفت است ، چنان كه مىفرمايد :  ما كَذَبَ الْفُؤادُ ما رَأى  :\r\nدل آنچه را ديد دروغ نشمرد ( نجم ، 11 ) ؛ و لبّ جايگاه توحيد است ، چنان كه مىفرمايد :  لَآياتٍ لِأُولِي الْأَلْبابِ  : نشانه‌هايى است صاحبان لبّ را ( آل‌عمران ، 190 » . « 20 »\r\nدر تفسير منسوب به امام جعفر صادق ( ع ) چنين خوانديم : « صدر جايگاه تسليم ، قلب\r\n\r\n\r\n","description":"","footnote":"\r\n( 20 ) . نقل از ترجمهء ذكاوتى ، پيشگفته ، ص 93 .\r\n","page_name":" 273 ","page_number":289},
  {"content":"\r\n\r\nجايگاه يقين ، فؤاد جايگاه نظر و ضمير جايگاه سرّ است و نفس مأواى هر نيكى و بدى » « 21 » ( در تفسير آيهء 10 قصص ) . شباهت دو متن آشكار است ، ولى نورى به واژگان قرآنى نزديكتر است ، زيرا « ضمير » در قرآن نيست . از نفس نيز سخن‌نمىگويد ، زيرا قلمرو نفس واقع در محلى فروتر از « مقامات » است كه قلب در آنها سير مىكند . اين مقامات در حقيقت حركت درونى شدهء خود آگاهى است كه از پوشش خارجى ( صدر ) آغاز مىشود و به مناطق هر چه عميق‌تر درون ادامه مىيابد ، يا از نگرش مذهبى سطحى و صوريى مىگذرد و به نگرشهايى هردم متعهدانه‌تر و درونى شده‌تر مىرسد . در حقيقت « صدر » جدار بيرونى قلب ، يعنى قلب گشوده به روى جهان خارج است . از اين رو جايگاه « اسلام » ، يعنى اطاعت بيرونى از خداست . « صدر » قلب به معنى اخصّ كلمه ، يعنى جايگاه ايمان ، را كه درونىتر از اسلام عادى است مىپوشاند .\r\nنورى مىنويسد : « ايمان عزم قلب به نفى همهء سود و زيانهايى است كه قلبها را شيفته دارد به سواى حق عزّوجل » . فؤاد جايگاه معرفت يعنى شناخت قطعى خدا از روى صفات و اسماى حسناى او ، در درون قلب جاى دارد و در درون فؤاد ، مانند مردمك در ته چشم يا هسته در دل پوست ، لبّ نهان است ، يعنى جايگاه توحيد كه براى نورى شهادت به يگانگى خداست .\r\nتوحيد « تنزيه الحق عن دركه » ، يعنى اعلام تنزيه خدا از هرگونه شناخت است .\r\nو امّا همچنانكه مراتب چهارگانهء قلب يكى در ديگرى جاىدارد ، همچنين ، در نزد نورى ، پيوندى تكوينى ميان چهار مرتبهء شناخت مذهبى وجود دارد : « معرفت جز با توحيد و ايمان جز با معرفت و اسلام جز با ايمان درست نيايد . پس كسى را كه توحيد نيست معرفت نيست و آن را كه معرفت نيست ايمان نيست و آن كه ايمان ندارد اسلام ندارد و هر كس اسلام ندارد كارها و رفتارها و كردارهاى ديگر او را سود ندهد » ( ص 131 ) . نورى اين چهار مرتبهء شناخت را انوارى مىنامد كه هر يك از آنها يكى از مناطق احوال شخصى مؤمن را روشن مىكند و « جميع تكاليفى كه خدا ، در آشكار و نهان و برون و درون ، مقرّر فرموده است » بر آنها بنيان نهاده شده است .\r\nنورى با يك سلسله قضاياى پنجگانهء موازى ، در مورد هريك از اين انوار ، پرده‌اى از اين تكاليف ترسيم مىكند . طرح اين قضايا از اين قرار است :\r\nنور اسلام پيوسته عواقب انسان را به او يادآورى مىكند و به اين ترتيب اين عواقب را روشن مىكند . از اين يادآورى تكليف سياست نفس ، يعنى شناخت آن و حفظ آن از بدى ، و تكليف صبر بر آنچه انسان ندارد ( « صبر عن المفقود » ) زاده مىشود . انسان با اين سياست\r\n\r\n\r\n","description":"","footnote":"\r\n( 21 ) . قال جعفر الصادق الصّدق معدن التسليم و القلب معدن اليقين و الفؤاد معدن النّظر والضّمير معدن السّرّ و النّفس مأوى كلّ حسنة و سيّئة ( نقل از حقائق التفسير ، در تفسير آيهء 10 ، سورهء قصص - م . ) .\r\n","page_name":" 274 ","page_number":290},
  {"content":"\r\n\r\nنفس به تصديق مىرسد كه جوهر ايمان است . « 22 » بنابراين ، نورى اسلام را به معنايى بسيار پوياتر از معنايى كه مذاهب فقهى به آن مىدهد مىفهمد « 23 » : زيرا اگر اطاعت از خدا مستلزم صبر است ، مقتضى سياستى نسبت به خود ( سياسة النّفس ) و بنابراين افعال شخصى نيز هست .\r\nاين افعال در مورد ايمان همهء اشكال رياضت را به خود مىگيرد . در حقيقت نور ايمان انسان را بيدار مىكند كه سخنانى را كه از بيرون دريافت مىكند به دل بسپارد « 24 » « و اين بيدارى مقتضى رياضت نفس است » تا توفيق الهى رفيق راهش شود و او را از گمراهى برهاند . رياضت عبارت است از ادب نفس و تسلّط بر آن براى اينكه خود را به دست پندارها نسپارد : در حقيقت ، واقع بينى سالم مستلزم آن است كه انسان به آنچه دارد راضى باشد ( « الرّضاء بالموجود » ) بى آنكه به چيزى فراتر از آن توجّه كند . « 25 »\r\nنور سوّم نور معرفت است كه گذشته‌هاى ( سوابق ) « 26 » انسان را به او يادآورى مىكند و تكليف حراست از قلب خويش را بر او مقرّر مىدارد تا بتواند از اين طريق به « تحقيق » « 27 » و اصل شود . اين حراست كه عبارت از مطالعهء نيكيهاى خداى تعالى در ضماير است رعايت دقيق حدود الهى را بر انسان واجب مىكند .\r\nو بالأخره نور چهارم نور توحيد است كه حقايق روحانى را بر انسان مكشوف مىسازد ، و علاوه بر حدود رعايت حقوق الهى را مقرّر مىدارد « 28 » ؛ رعايتى كه مراعات حقوق « مولى بالسّرائر » است و با آن انسان به حق جلّ و علا و اصل مىشود ( ص 108 ) .\r\nچنان كه مىبينيم ، نورى رسالهء خود را با سلسله تعاريفى آغاز مىكند كه مربوط به عناصر\r\n\r\n\r\n","description":"","footnote":"\r\n( 22 ) . بنابراين ، براى نورى ، تصديق ثمرهء عمل است ، در حالى كه معمولا اين دو را معادل يكديگر مىدانند .\r\n( 23 ) . ماسينيون ، مصائب ، ص 668 و بعد .\r\n( 24 ) . نورى مىگويد : انتباه للطوارق . به گفتهء سراج ( لمع ، ص 346 ) « و الطّوارق ما يطرق قلوب اهل الحقائق من طريق السّمع فيجدّد لهم حقائقهم : آنچه از طريق شنوايى به دل صوفيان وارد مىشود و حالگردان آنهاست طوارق ناميده مىشود » . بنابراين ، طوارق سخنانى است كه صوفى درحال جذبه مىشنود .\r\n( 25 ) . خطرى كه طوارق در معرض آن است اشكال مختلف پندار روحانى است . از اين رو ، تمييز درستى كه متن زير به آن اشاره دارد لازم است : « حكى عن بعض المشايخ انّه قال يطرق سمعى علم من علوم اهل الحقائق فلا ادع ان يدخل قلبى الّا بعد ان اعرضها على الكتاب و السنّة : از صوفيى حكايت كرده‌اند كه گفته است : اتفاق مىافتد كه علمى از علوم صوفيان وارد شنوايى من شود ؛ ولى من آن را نمىگذارم كه به دلم راه‌يابد ، مگر پس از آنكه آن را مطابق قرآن و سنّت بيابم ( لمع ، ص 346 ) . نگاه كنيد به بحث ميان حلّاج و نهرجورى در باب معرفت درونى و واردات از خارج ، اخبار الحلّاج ، ص 102 ( ش 67 ) .\r\n( 26 ) . ضد « عواقب » و بنابراين اشاره دارد به عهد الست ، زندگى در ماقبل زمان .\r\n( 27 ) . تضادّ ميان « تصديق » ، يعنى صرف موافقت روح با حقيقتى بيرونى ، و « تحقيق » ، يعنى كسب حقيقى اين حقيقت در تجربه .\r\n( 28 ) . يعنى حقوق الهيى كه در آيهء مشهور مربوط به رهبانيت ، آيهء 27 سورهء حديد ، از آن سخن گفته مىشود :  حَقَّ رِعايَتِها  .\r\n","page_name":" 275 ","page_number":291},
  {"content":"\r\n\r\nپايهء روانشناسى قرآنى است . سپس بيست پرده يا تابلو مىآيد كه در آنها سبك تمثيلى بر گفتار منطقى غلبه دارد ، ولى با اين همه جانشين آن نمىشود . اين تمثيل را مىتوان ذيل سه عنوان اصلى گروه‌بندى كرد : تمثيلهاى خانه و دژ ؛ تمثيلهاى باغ و درخت ؛ و بالأخره تمثيلهاى آب و آتش .\r\nولى پيش از آنكه به جزئيات هر يك از اين گروهها بپردازيم بايد توجه كنيم كه تخيّل نورى تا چه اندازه پر از تمثيلاتى است كه مستقيما از قرآن گرفته شده است ؛ و اين در عين حال نشان مىدهد كه زبان قرآنى نيز خود تا چه اندازه سرشار از تمثيلاتى است كه بىواسطه مربوط به تجربهء روحانى است . اين تمثيلات قرآنى در سراسر رساله ديده مىشود ، ولى مهمترين آنها را نورى در دو قطعهء آغاز اثر گرد آورده است .\r\nنخستين اين قطعات از « هفت چيزى كه خدا به قلب مؤمن داده است تا او را بشناسد » ياد مىكند . قرآن دربارهء قلب انسان مىگويد كه خدا آن را نرم ( « لينة » ) آفريده است تا ملايم باشد (  ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ ،  زمر ، 23 ) ؛ آن را گشوده است « 29 » تا بتواند معرفتى را كه آسمان و زمين و كوهها از كشيدن بار آن عاجز آمدند در برگيرد « 30 » ؛ همچنين آن را از هرگونه بيمارى شفا داده است (  وَ يَشْفِ صُدُورَ قَوْمٍ مُؤْمِنِينَ  : و دلهاى مؤمنان را شفا مىبخشد ، توبه ، 14 ) و با ايجاد محبّت ايمان در دل ، آن را به راه راست هدايت كرده است (  وَ زَيَّنَهُ فِي قُلُوبِكُمْ  : آن را در دلهاتان بياراست ، حجرات ، 7 ) ، و سپس خدا در آن طمأنينه و « سكينه » نهاد (  هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ  : اوست كه بر دلهاى مؤمنان آرامش فرود آورد ، فتح ، 4 ) و به آن روشنى بخشيد ( « تنوير » ، زيرا  يَهْدِي اللَّهُ لِنُورِهِ مَنْ يَشاءُ  : خدا هر كه را بخواهد به نور خود راه مىنمايد ، نور ، 35 ) .\r\nقطعهء دوم « فعل » خدا را « در دل دشمنان خود » وصف مىكند « تا او را منكر شوند » . « 31 »\r\nدر حقيقت قرآن موضع خنثى ندارد كه در آن دل انسان فعل خاصّ خود را در اختياراتى ابراز دارد كه صرفا اختيارات انسانى بدون هيچ پيوندى با مطلق باشد . براى قرآن ، دل انسان به دست خدا ساخته شده است تا او را بشناسد يا منكر شود ، و در هر دو حال خداست كه آن را آنچنان كه هست مىسازد . در حقيقت ، خدا دل دشمنان خود را تنگ مىگرداند (  وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً  : خدا هر كس را بخواهد گمراه كند قلبش را سخت تنگ گرداند ،\r\n\r\n\r\n","description":"","footnote":"\r\n( 29 ) .  أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ  ( زمر ، 22 ) .\r\n( 30 ) . « فمن وسع اللّه صدره حتى وسع المعرفة الّتى عجز السّماء و الارض و جبال عن حملها . » نورى اين كشيدن بار را كه خدا دربارهء امانت مىگويد به معرفت نسبت مىدهد ( نگاه‌كنيد به : احزاب ، 72 ) .\r\n( 31 ) . فعله بقلوب اعدائه حتى انكروه .\r\n","page_name":" 276 ","page_number":292},
  {"content":"\r\n\r\nانعام ، 125 ) تا حكمت و توحيد در آن نگنجد « 32 » ؛ آن را سخت ( « صلب » ) « 33 » مىكند تا به گفتار انبيا و اوليا نرم نشود ، و آن را با پوششى از زنگار سياه مىگرداند (  كَلَّا بَلْ رانَ عَلى قُلُوبِهِمْ  : نه چنين است ، بلكه دلهاشان زنگ بسته است ، مطفّفين ، 14 ) و در آن ظلمت مىنهد ؛ سپس بر آن مهر مىنهد تا گشوده نشود (  خَتَمَ اللَّهُ عَلى قُلُوبِهِمْ  : خدا بر دلهاشان مهر نهاده‌است ، بقره ، 7 ) و قفل مىنهد (  أَمْ عَلى قُلُوبٍ أَقْفالُها  : يا بر دلهايشان قفلهاست ؟ ، محمّد ، 24 ) : « و بعد از اينها ، او را منكر شناخت خدا گرداند » ، چنان كه مىفرمايد :  فَالَّذِينَ لا يُؤْمِنُونَ بِالْآخِرَةِ قُلُوبُهُمْ مُنْكِرَةٌ  : آنان كه به آخرت ايمان ندارند دلهاشان منكر است ( نحل ، 22 ) .\r\n\r\nب . دل ، خانهء خدا\r\nخانهء خدا ، براى قرآن ، كعبه است ، پرستشگاهى كه ابراهيم آن را « مقام » ( بقره ، 125 ؛ آل عمران ، 97 ) خود كرده بود : زيارتگاه ، قبله و مأمن مردمان . ولى به زودى صوفيان اين تعابير را در معنايى عرفانى به كار بردند . در عين اينكه فكر سفر روحانى پديد مىآمد « 34 » ، خود « بيت » ( خانه ) كه سفر به آن منتهى مىشد معنى جديدى به خود مىگرفت .\r\nاز يك جهت ، اين معنى جديد در تقابل امر روحانى با امر مادّى تعبير مىشود : در مقابل خانهء كعبه كه از سنگ است دل ، جايگاه روحانى ، نهاده مىشود : ابن عطا ترجمان اين نگرش مىشود و مىنويسد : « در بيت ( الحرام ) ، مقام ابراهيم هست ، ولى در دل ( آدمى ) آيات خود خدا هست ؛ اگر بيت ستونهايى دارد ، دل نيز ستونهايى دارد : ستونهاى بيت از سنگ است ، ولى ستونهاى دل از گوهر است كه از نور حكمت ساخته‌شده‌است » . « 35 » با جاىگرفتن در چنين موقفى است كه صوفيان انديشه‌هاى دل را در برابر حركات جسم مىنهند كه از طريق آنها تكاليف عبادى نماز و روزه و حج و غيره به جاى آورده مىشود .\r\nولى از جهت ديگر ، انديشه نه به طريق « تقابل » ، بلكه به طريق « اشاره » عمل مىكند . تمثيل كعبه به اشاره در تمثيل ديگرى به‌كارمىرود كه معنى آن را در بردارد . به همين طريق است كه امام جعفر صادق ( ع ) با اخذ تمثيل « مقام » ابراهيم ، مىگويد : « خدا دل تو را مقام حكمت ، زبانت را مقام شهادت و تنت را مقام عبادت كرده است » « 36 » . كلمهء « مقام » در اينجا ارزش تمثيلى دارد ،\r\n\r\n\r\n","description":"","footnote":"\r\n( 32 ) . حتى لا يسع المعرفة و الّتوحيد .\r\n( 33 ) . قرآن كلمهء « قسوة » به‌كارمىبرد : «  ثُمَّ قَسَتْ قُلُوبُكُمْ  » ، بقره ، 74 .\r\n( 34 ) . نگاه‌كنيد به : ماسينيون ، مصائب ، ص 277 - 275 ؛ تحقيق ، ص 63 - 62 ؛ همچنين نگاه‌كنيد به : متن مهم شبلى ، منقول در حقائق التفسير ، در تفسير آيهء 97 سورهء آل‌عمران .\r\n( 35 ) . به نقل از مصائب ، ص 277 .\r\n( 36 ) . تفسير ، در تفسير آيهء 125 ، سورهء بقره .\r\n","page_name":" 277 ","page_number":293},
  {"content":"\r\n\r\nزيرا به متن قرآنى اشاره مىكند ولى معنايى كه در بردارد به تجربه راجع است و خود بدون ارجاع به قرآن افادهء معنى مىكند . و امّا بدين شيوه است كه نورى استعارهء « بيت » را مىگيرد و آن را به صورت استعارهء دل به كار مىبرد كه از طريق آن مىتوان ، در نهايت امر ، استعارهء كعبه ، خانهء خدا ، را به حدس دريافت .\r\nنويسنده اين استعارهء خانه را بارها به كار مىبرد ، ولى بيش از همه آن را در سه بند اصليى كه ما در اينجا بر سر آن درنگ مىكنيم مىپروراند .\r\n1 . بند اول شبيه به « درآمد » موسيقى است كه در آن همهء موضوعات ذكر مىشود ، ولى بر يكى از آنها بيشتر تأكيد مىشود . در حقيقت نورى به بيشتر استعاره‌هايى كه بعدا بدانها باز مىگردد اشاره مىكند ، ولى آنها را گرد يك استعارهء اصلى ، يعنى استعارهء خانه ، متمركز مىكند :\r\n« بدان كه خدا خانه‌اى در درون مؤمن آفريده كه قلب ناميده مىشود و نسيمى از كرمش برانگيخته تا آن خانه را از شرك و شك و نفاق و شكاف پاكيزه سازد . سپس ابرى از فضلش فرستاده تا بر آن خانه ببارد و در آن انواع گياه از قبيل يقين و توكّل و اخلاص و خوف و رجا و محبّت بروياند . سپس در بالاى آن خانه تختى از توحيد نهاده و بر آن تخت فرشى از رضا گسترده و در پيش روى آن خانه درخت معرفت نشانده كه ريشه‌اش در قلب مؤمن و شاخه‌هايش در آسمان ( ابراهيم ، 24 ) و زير عرش است . در راست و چپ آن تخت پشتيهايى از شريعت نهاده و درى از بوستان رحمت بر آن گشاده و در آن انواع رياحين تسبيح و ستايش و بزرگداشت و يادكرد خدا كاشته . و آبى از درياى هدايت در جويبار فضل براى آبيارى آن روييدنيها روان ساخته و بر درگاه بلند قنديلهاى فضل آويخته و در آن روغن پالودگى ريخته و چراغش را به روشنايى تقوى افروخته ، سپس در فراز كرده تا تباهى و تبهكاران ره نيابند و كليدش را برداشته و نگه داشته و هيچ آفريده‌اى - نه جبرئيل ، نه ميكائيل ، نه اسرافيل - را بر آن محرم نداشته ، و فرموده است : اين گنجينهء من است در زمين و نظرگاه من است و جايگاه توحيد من و منم ساكن آن . چه نيكو ساكنى و چه نيكو مسكنى ! » « 37 » ( ص 132 - 131 ) .\r\nچنان كه مىبينيم ، هر چند اين متن بر استعارهء خانه متمركز است ، با اين همه به بيشتر استعاره‌هاى ديگرى نيز كه جهان نويسنده را تشكيل مىدهد مانند آب و آتش و باغ و درخت و\r\n\r\n\r\n","description":"","footnote":"\r\n( 37 ) . در بعضى از نسخه‌ها آمده‌است : « درخت محبّت و معرفت » ، ولى ما اين قرائت را نقل نكرديم ، به دليل اهميت متن امام جعفر صادق ( ع ) كه مىفرمايد : « جعل الحق قلوب اوليائه رياض انسه فغرس فيها اشجار المعرفة اصولها ثابتة فى اسرارهم و فروعها قائمة بالحضرة فى المشهد : خدا دل اولياء خود را باغ انس خود كرده‌است ، باغى كه در آن درختان معرفت نشانده است : ريشه‌هاى آن در دل آنها و شاخه‌هاى آن تا حضرت ( الوهيّت ) در ملأ اعلا » ( تفسير ، در تفسير آيهء 11 ، سورهء الرّحمن ) . ترجمهء فارسى ، نقل از ترجمهء عليرضا ذكاوتى قراگزلو ، پيشگفته ، ص 95 - م .\r\n","page_name":" 278 ","page_number":294},
  {"content":"\r\n\r\nغيره اشاره شده است . وانگهى اين متن نمونهء زيبايى از شيوهء ادبى نورى است ، شيوه‌اى كه ما آن را بر روى هم نهادن استعاره و مفهوم مجرّد توصيف كرده‌ايم . هنگامى كه نورى از « نسيمى كه خدا ازكرم خود برانگيخته است » سخن مىگويد ، در عين حال به ما هم استعاره و هم تعبير مجرّد آن را مىدهد ، زيرا نسيم كرم خداست كه همان گونه كه باد همهء آلودگيها را از هوا مىراند آن نيز شرك و شك را از دل بيرون مىراند .\r\nاين متن را كه در آن نكات اصلى برشمرده شده است مىتوان با متن ديگرى كه در آن نورى « دل احبّاء خدا » را وصف مىكند مقايسه كرد . درحقيقت ، سخن از دل موسى است كه در اينجا نمونهء حبيب كامل خدا دانسته شده است ! « 38 » نورى از قول خدا به سبك احاديث قدسى سخن مىگويد و اين است آنچه خدا به موسى مىگويد : « دلت را تنها به محبّت من اختصاص ده ، چه من آن را ميدانى براى محبّت خود اختيار كرده‌ام . در آن قلمروى از محبّت خود گسترده‌ام و خانه‌اى از ايمان به خود ساخته‌ام ؛ در دلت خورشيدى برآورده‌ام كه شوق به من است ، ماهى كه محبّت به من است و ستارگانى كه ديدارهاى من‌اند ؟ در دلت ابرى نهاده‌ام كه تأمّل در من است و بادى برخيزانده‌ام كه يارى من است ؛ سپس بارانى بر آن فروباريده‌ام كه از رحمت من است ؟ در آن تخمى از صدق خود پاشيده‌ام و درختانى رويانيده‌ام كه درختان طاعت‌اند : برگهاى آنها درست پيمانى است ، و ميوه‌هايى كه از آنها آويخته است حكمت است كه از گفتگوى خالصانه با من زاده مىشود . در دلت جويهايى از دانشهاى ژرف دربارهء ازليّت خود روان ساخته‌ام و در آن موهبتى نهاده‌ام كه يقين در حق من است » « 39 » ( ص 135 ) .\r\nبا اين همه ، بايد متذكر شويم كه ميان اين متن و متن قبلى فرقى هست : در حالى كه در اين متن دوّم ، دل فقط جايگاهى است كه خدا آن را با مواهب خود مىآرايد ، به نظر مىآيد كه در متن اول ، خود خداست كه ساكن خانه است ، زيرا مىگويد « ساكن المأوى » . البته اين استعاره‌اى بيش نيست كه در آن كلمهء « مأوى » ما را به بهشت ارجاع مىدهد ؛ در قرآن بهشت  جَنَّاتُ الْمَأْوى  ( سجده ، 19 ) ناميده شده است ، ولى هيچ آيهء قرآنى استعمال استعاره‌اى را كه دل را « مأوا » ى خدا كند توجيه نمىكند . نورى همچنين مىگويد كه دل « مسكن » خداست ، جايى است كه خدا در آن « ساكن » است : استعاره‌اى كه آن نيز به واژگان آخرت شناختى قرآن باز مىگردد ، زيرا ، در بهشت ، برگزيدگان خدا « مساكن » نيكو خواهند داشت (  وَ مَساكِنَ طَيِّبَةً فِي \r\n\r\n\r\n","description":"","footnote":"\r\n( 38 ) . مطابق سنّت محمّد است كه حبيب خداست ، موسى فقط « كليم اللّه » است . با اين حال ، ممكن است نورى از اين آيهء قرآن كه مىفرمايد :  وَ أَلْقَيْتُ عَلَيْكَ مَحَبَّةً مِنِّي  : و محبّت خويش به تو افكندم ( طه ، 39 ) الهام گرفته باشد .\r\n( 39 ) . همهء اين عبارت را حيدر آملى در كتاب جامع الاسرار خود به صورت حديثى منقول از وهب بن منبّه نقل كرده است ( نگاه‌كنيد به : ص 513 ) .\r\n","page_name":" 279 ","page_number":295},
  {"content":"\r\n\r\n جَنَّاتِ عَدْنٍ  ، توبه ، 72 ) . آيا اين استعارهء بهشت به عنوان مسكن اولياء است كه استعارهء دل به عنوان مسكن خدا را به نورى القا كرده است ؟ بدون نفى اين مأخذ ، مىتوان اين استعاره را زادهء خود تجربه نيز دانست . در حقيقت ، بايد به سير صعودى استعاره‌هايى كه نورى به كار برده است توجه كرد : دل نخست گنجينهء خدا در زمين است ، سپس نگاه خدا و بالاخره « مسكن توحيد » اوست . مسكن توحيد دانستن دل بىگمان از اين بابت است كه دل خدا را در توحيد مىيابد ، نه به معنى « حلولى » كه ممكن است خوانندهء مسيحى در بادى امر از اين استعاره استنباط كند .\r\n2 . متن دوّم نيز استعارهء خانه را به عنوان نماد ( « مثال » ) دل شرح مىدهد . در اينجا نيز بعضى عناصر متون قبلى و مخصوصا استعارهء تخت ( « سرير » ) را باز مىيابيم كه در قرآن دربارهء بهشت آمده است . اولياء خدا بر تختهايى رو به روى هم نشسته‌اند (  إِخْواناً عَلى سُرُرٍ مُتَقابِلِينَ  ، حجر ، 47 ) . نزد نورى ، « سرير » تختى است مانند آنچه در تالار پذيرايى شرقى مىنهند ، مركزى است كه مهمانان گرد آن جاى مىگيرند . در دل ، اين مركز جايگاه يقين است كه قلّه و كانون همهء فضيلتهاست . نورى مىگويد :\r\n« مثال آن ( دل ) چون خانه‌اى است كه دو در دارد ، يكى رو به دنيا راه دارد و يكى رو به آخرت . اوّلى عبرت است و دوّمى فكرت . و در آن خانه تختى است با چهار پايه ، يكى جلال هيبت ، ديگرى خشوع طاعت ، ديگر ترك معصيت و ديگر خوف عاقبت . و بر تخت پادشاهى نشسته است با دو وزير ، آن شاه يقين است ، وزير دست راستش خوف ، وزير دست چپش رضا .\r\nو در پيشگاه تخت دوازده مهتر و سالار ( « نقيب » ) ايستاده‌اند » « 40 » ( ص 140 ) .\r\nنورى « نقيب » را به معنايى استعارى مىگيرد . معمولا اين كلمه به معنى يكى از مراتب صوفيه است كه سلسله مراتب اولياء را تشكيل مىدهد . نورى معنى آن را تغيير مىدهد و بر عناصر اساسى دين اسلام اطلاق مىكند : دوازده نقيب دوازده اصل ايمان اسلامى است : « اوّل شهادت گفتن كه آرايهء اسلام است ؛ دوم نماز كه ستون اسلام است ؛ سوّم زكات كه پاكيزگى اسلام است ؛ چهارم روزه كه كمال اسلام است ؛ پنجم حج كه ركن اسلام است ؛ ششم عرف ( نيكويى و پسنديدگى ) كه عزّت اسلام است ؛ هفتم امر به معروف كه حفاظ اسلام است ؛ هشتم نهى از منكر كه حجّت اسلام است ؛ نهم جماعت كه زينت اسلام است ؛ دهم صدقه كه گوهر اسلام است ؛ يازدهم صلهءرحم كه شفقت اسلام است ؛ دوازدهم حسن عاقبت كه آن ( در ) حفظ اسلام است » « 41 » ( ص 141 ) .\r\n\r\n\r\n","description":"","footnote":"\r\n( 40 ) . نقل از ترجمهء ذكاوتى ، پيشگفته ، ص 113 - م .\r\n( 41 ) . همانجا - م .\r\n","page_name":" 280 ","page_number":296},
  {"content":"\r\n\r\nاين دوازده عنصر به ساختن خانهء خدا ، به عنوان قطعات اصلى بنا ، كمك مىكنند . ولى آيا اين خانه باز هم دل مؤمن است ؟ به نظر مىآيد كه انديشهء نورى از قلمرو خاص به قلمرو عامّ اسلام مىلغزد . آيا ميدانى كه در برابر شاه گسترده مىشود ابعاد اين اسلام را به خود نمىگيرد ؟\r\nدر هر حال ، نورى در اين آخرين بخش رسالهء خود از زبان استعارى به زبان انتزاعى متكلّمان منتقل مىشود : استعارهء خانه را رها مىكند و به شمارش انتزاعى اصولى كه اسلام بر آنها مبتنى است مىپردازد . از اين رو ، توصيف او دربارهء دل به عنوان خانهء خدا ناگهان تغيير جهت مىدهد و ما را خرسند ناكرده رها مىكند . اين احساس هنگامى تقويت مىشود كه اين نوشته‌هاى نورى را با نوشته‌هاى صوفيان ديگر كه استعارهء « بيت » را به كار برده‌اند مقايسه كنيم . آن گاه مىبينيم كه نويسندهء ما در حدّاستعاره ، به متداول‌ترين معنى لفظ ، باقى مانده است ، و استعاره براى او - لااقل در اين نوشته‌ها - تدبيرى براى عرضهء انديشه بيش نيست .\r\nشيوه‌اى كه مثلا نفّرى در بررسى استعارهء « بيت » به كار مىبرد با از آن نورى كاملا متفاوت است ، ولى البته درست است كه نزد او استعاره به نماد حقيقى تغيير شكل مىدهد . نفّرى خود را در درون « بيت المعمور « 42 » » ى مىيابد كه در آن فرشتگان و همهء ديگر ساكنان « معبد آسمانى » را مىبيند كه خداى را نماز مىبرند . سپس خداى را مىبيند كه على الدّوام در نماز است در حالى كه خانه ناپديد مىشود و مىبيند كه فرشتگان ديگر به نماز ادامه نمىدهند . آن‌گاه خدا خطاب به نفّرى در خانهء خود ، كه دل اوست ، سخن مىگويد : « به من گفت : من حكومت خانهء خود را در هر خانه‌اى نهفته‌ام ، به قسمى كه با آن خانهء من بر هر خانه‌اى حكومت دارد . » « 43 » به اين ترتيب ، خدا نقش مثالى بيت المعمور يا ، چنان كه تلمسانى « 44 » مىگويد ، « قصدمندى جامع » آن را اعلام مىكند : هر خانه‌اى به اين اعتبار خانه خداست كه « در درون بيت المعمور او » ست ( ضمن بيته المعمور ) . خدا مستلزمات اين تضمّن و شرايط مؤثّر واقع شدن آن را چنين تعيين مىكند : « به من گفت : خانه‌ات را از « سوا » ى من تهى كن ، و مرا به هر شيوه‌اى كه برايت آسان‌تر است ياد كن . آن‌گاه مرا در جزءجزء خانه‌ات خواهى ديد . . . و به من گفت : اگر مرا در خانه‌ات تنها ديدى ، از آن بيرون مرو ؛ و اگر مرا با « سوا » ى من ديدى ، چهره و دلت را بپوشان تا آن گاه كه « سوى » بيرون رود ؛ زيرا اگر آنها را نپوشانى ، تو بيرون مىروى و « سوى » مىماند ، و اگر\r\n\r\n\r\n","description":"","footnote":"\r\n( 42 ) . اين « بيت المعمور » آيهء چهارم سورهء طور است (      وَ الطُّورِ وَ كِتابٍ مَسْطُورٍ فِي رَقٍّ مَنْشُورٍ وَ الْبَيْتِ الْمَعْمُورِ      ) . روايتى قديم ، كه به ابن عبّاس مىرسد و تفسير مقاتل آن را تصديق مىكند ، اين « بيت معمور » را مثال آسمانى كعبه مىداند كه مسكن فرشتگان است ، و آن را در آسمان پنجم جاى مىدهد .\r\n( 43 ) . كتاب المواقف ، چاپ آربرى ، ص 39 ( موقف 20 ) .\r\n( 44 ) . تفسير مواقف ، نسخهء خطى كوپريلى .\r\n","page_name":" 281 ","page_number":297},
  {"content":"\r\n\r\n« سوى » بماند ، تو را از خانه‌ات بيرون مىكند ؛ آن‌گاه نه من مىمانم و نه خانه . . . و به من گفت :\r\nاگر مرا در خانه‌ات تنها ديدى ، در آن نه خنده خواهد بود و نه گريه ؛ و اگر مرا با « سوى » ديدى ، در آن گريه خواهد بود ، ولى اگر « سوى » بيرون رود ، آن گاه خندهء نعمت خواهد بود . . . به من گفت : خانهء تو طريق تو است ، خانهء تو گور تو است ، خانهء تو حشر تو است ؛ ببين چگونه آن را مىبينى ، همان گونه « سوا » ى آن را خواهى ديد . » « 45 »\r\nهنگامى كه دل جايگاه انحصارى خدا مىشود ، هنگامى كه تهى از « سوا » ى اوست ، مجلاى خدا مىشود ، معبدى مىشود كه در آن خدا با آفريدگان خود سخن مىگويد : « به من گفت :\r\nدلهايى از آن من هست كه درهايشان به روى من گشوده است و ديدگانشان به من نگرنده ؛ اين دلها بدون حجاب ، بر من وارد مىشوند . اين دلها خانهء من‌اند كه من در آنها به حكمت خود سخن مىگويم و خود را به بندگان خود مىشناسانم . پس به دل خود نظر كن : اگر از خانه‌هاى من است ، آن حرم من است . جز من كسى را در آن جاى مده ، نه علم مرا ، زيرا علم من از خانه‌هاى من نيست ، نه ذكر مرا ، زيرا ذكر من از خانه‌هاى من نيست . اگر هر ساكنى را در آن جاى دهى ، مرا در حجاب كرده‌اى ، پس ببين چه را در حجاب مىكنى . » « 46 »\r\n3 . در همهء استعاراتى كه تا اينجا نورى به كار مىبرد ، دل ، از جهت ارتباطى كه با خدا دارد صورت خانه‌اى به خود مىگيرد . در متن سوّم ، نورى از استعارهء خانهء آرام به استعارهء دژى منتقل مىشود كه براى مقابله با دشمن ، يعنى شيطان كه قرآن او را « دشمن انسان » مىخواند آماده شده است (  إِنَّ الشَّيْطانَ لَكُمْ عَدُوٌّ  ، فاطر ، 6 ؛  وَ لا يَصُدَّنَّكُمُ الشَّيْطانُ إِنَّهُ لَكُمْ عَدُوٌّ مُبِينٌ  ، زخرف ، 43 ) .\r\nبنابراين ، دل از « بيت » به « حصن » تبديل مىشود ، دژى كه انسان براى مصون ماندن از حملات شيطان در آن پناه مىگيرد . نورى مىنويسد : « بدان كه خداى تعالى در دل مؤمنان هفت « 47 » دژ ( حصون ) آفريده با هفت ديوار ( اسوار ) و حصار و به مؤمنان امر كرده كه در داخل اين قلعه‌ها باشند و شيطان را بيرون اين هفت حصار قرار داده كه از پشت ديوارها آدميان را ندا مىدهد و مثل سگ پارس مىكند » « 48 » ( ص 135 و 136 ) .\r\nپس از اين صحنه‌پردازى ، توصيف هر يك از دژها مىآيد ، ولى واژگان سوق الجيشى نورى روشن نيست ، به قسمى كه معلوم نيست كه آيا هر دژى محاط در هفت حصار است يا همهء دژها با\r\n\r\n\r\n","description":"","footnote":"\r\n( 45 ) . نقل از ترجمهء ذكاوتى ، پيشگفته ، ص 39 تا 41 .\r\n( 46 ) . همان ، ص 148 .\r\n( 47 ) . عدد هفت قرآنى است . چنان كه هفت آسمان ( سبع سموات ، بقره ، 29 ) هست ، و هفت در دوزخ  ( وَ إِنَّ جَهَنَّمَ . . .   لَها سَبْعَةُ أَبْوابٍ  ، حجر ، 44 - 43 ) ، هفت سوره  ( وَ لَقَدْ آتَيْناكَ سَبْعاً مِنَ الْمَثانِي  ، حجر ، 87 ) و هفت دريا  ( أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ . . .  لقمان ، 27 ) ، و غيره .\r\n( 48 ) . نقل از ترجمهء ذكاوتى ، پيشگفته ، ص 103 - م .\r\n","page_name":" 282 ","page_number":298},
  {"content":"\r\n\r\nهم محاط در هفت ديوار مشترك‌اند : « دژ اول معرفت خداست كه ديوارش از ياقوت است « 49 » ، محيط بر آن « 50 » دژ ديگرى است كه ايمان به خداست و زرّين است ، محيط بر آن دژى است از نقره و آن اخلاص در گفتار و كردار است . محيط بر آن دژى است از آهن و آن رضا به قضاى الهى است ، محيط بر آن دژى است از مس و آن عمل كردن به فرايض خدايى است . محيط بر آن دژى است از برنج و آن قيام به امر و نهى الهى است . محيط بر آن دژى از سفال است و آن ادب نفس است در هر عملى ، چنان كه در قرآن آمده است :  إِنَّ عِبادِي لَيْسَ لَكَ عَلَيْهِمْ سُلْطانٌ  ( تو را ، اى شيطان ، بر بندگان من تسلّطى نيست ، حجر ، 42 ) » ( ص 136 ) . « 51 »\r\nبنابراين ، مؤمن در درون اين هفت دژ است كه آنها نيز در درون دلش جاى دارند ؛ او مادام كه به وظايف دينى خود قيام مىكند از حملات شيطان ايمن است . اگر در دژ آخر سستى كرد و آداب نيكو را خوار انگاشت ، شيطان آن دژ سفالى را مىگيرد و طمع در دژ بعدى مىبندد ؛ و اگر در دژ بعدى نيز سستى كرد و در امر و نهى خدا تقصير ورزيد ، شيطان دژ برنجين را مىگيرد و در دژ بعدى طمع مىكند ، و قس على هذا .\r\nبايد متذكّر شويم كه نورى نخستين كسى نيست كه اين استعارهء « حصن » ( ديوار ) را به كار مىبرد . پيش از او در آثار حكيم ترمذى ، و مخصوصا در كتاب غور الامور « 52 » او نيز آن را بازمىيابيم . ولى هم ترمذى و هم نورى تنها به جنبهء ايستاى استعاره توجّه دارند . جنبهء پويا ، يعنى ساخت دژ به عنوان استعارهء تهذيب انسان درونى از ذهن آنها به دور است . ما در اينجا با « كاخهاى روح » كه قدّيسه ترساى آويلايى « 53 » توصيف مىكند فاصله داريم .\r\nهمچنين بايد يادآورى كنيم كه استعاره‌هاى ديگرى را هم كه متعلّق به نماد مكان است\r\n\r\n\r\n","description":"","footnote":"\r\n( 49 ) . بايد خاطرنشان كنيم كه استعمال سنگها و فلزّات گرانبها به عنوان استعاره و مثال فضايل در همهء متون ادبى روحانى ديده مىشود . نمونهء زير را از نوشتهء پ . لوباك (  p . lobac  ) نقل مىكنيم : « مفسّر ناشناسى كه غزل غزلها را تفسير كرده است سه ديوار درونيى را كه به اين جايگاه شاهانه زيبايى مىبخشد چنين توصيف مىكند : اوّلى كه از مفرغ است اعتراف به گناهان است ؛ دومى كه از نقره است سپاسگزارى است و سوّمى كه از طلاست دعا از صميم قلب است . » چند سطر بعد همين نويسنده مىنويسد : « گياردولائون (  guiardelaon  ) ، به شيوهء جالب توجّهى ، انسان عادل را به خانهء حكمت مانند مىكند ، بعد در آن ، « چنان كه گويى شهرى است » ، يك سلسله خانه‌هاى ديگر بنا مىكند » ( تفسير قرون وسطايى [  exegesemedievale  
  ] ، بخش دوم ، جلد دوّم ، ص 48 و 49 ) .\r\n( 50 ) . بنابراين دژ زرّين محيط بر ديوارى است كه آن نيز محيط بر دژ اوّل است .\r\n( 51 ) . نقل از ترجمهء ذكاوتى ، پيشگفته ، ص 103 و 105 - م .\r\n( 52 ) . نسخهء خطى عزّت افندى 1312 ، برگ 33 الف و بعد .\r\n( 53 ) .  sain tetheresed'Avila  راهبه و نويسندهء اسپانيايى . نوشته‌هاى او از برجسته‌ترين آثار ادبيّات عرفانى مسيحيت است . از آثارش راه كمال و كاخ روح است كه در سال 1587 انتشار يافت . نقل به اختصار از دايرة المعارف فارسى ، ص 627 - م .\r\n","page_name":" 283 ","page_number":299},
  {"content":"\r\n\r\nمىتوان به اين استعاره‌هاى مأخوذ از تعابير معمارى مربوط دانست . پيش از اين ديديم كه ، « در درون خانهء دل ، عناصر بر حسب اهميت آنها ، بعضى در سمت راست و بعضى در سمت چپ و بعضى پيش‌رو ، جاى دارند . در بخش ديگرى كه متأسّفانه بيش از آن كوتاه است كه بتوان آن را خوب دريافت ، نورى « قلب سليم » « 54 » را چنين وصف مىكند : « صاحب قلب سليم از پايين به وفا و از بالا به رضا و از راست به عطا و از چپ به منى ( جمع منيه آرزو ، خواهش ) و از پيش روى به لقا و از پشت سر به بقا نظر دارد و اشاره مىكند » « 55 » ( ص 134 ) . بعيد نيست كه مراد نورى مقابلهء مؤمنان با رفتار شيطان بوده باشد كه بر آنها « از پيش ، از پس ، از راست و از چپ » مىتازد (  ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ  ، اعراف ، 17 ) .\r\n\r\nج . دل ، باغ خدا\r\n« خداى را در روى زمين بوستانهايى است كه هر كه [ عطر 
  ] آن را بوييد هوس بهشت نكرد ، و آن دل عارفان است » ( ص 134 ) . با اين سطور است كه نورى سلسله استعارات مأخوذ از جهان نباتى خود را آغاز مىكند ، استعاراتى كه قبلا در بعضى بخشهايى كه ديديم آمده است .\r\nالبته اين استعارات ، از جهت ادبى ، هيچ اصالتى ندارد ، ولى براى ما داراى ارزش رمزى است ، زيرا از قرائت استعارى قرآن حكايت مىكند . هنگامى كه نورى مىنويسد كه خدا بادهاى رحمت خود را بر دل برمىخيزاند تا ابر به آن ببرد و به بارانى بباراند و همه گونه گياه در آن بروياند ، بايد در هر يك از اين استعارات ترجمهء روحانى آيه‌اى از آيات قرآنى ديد .\r\nمثلا قرآن مىفرمايد :  أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً فَتُصْبِحُ الْأَرْضُ مُخْضَرَّةً  : اين زمين دل است كه در آن آب رحمت الهى بذرهاى فضايل را مىروياند ، همان گونه كه در باغ زيباترين گلها مىرويد ( حج ، 63 ) .\r\nنورى اين باغ را گاهى در درون دل و گاه در بيرون آن همچون باغى كه دل در آن « مىچرد » تصوّر مىكند . اين استعاره در زبان فرانسه غير معمول است ، ولى مىتوان دريافت كه نويسنده مىخواهد چه تعبيرى را القا كند . مىنويسد : « دل عارف در سه گونه باغ ( « روضه » ) مىچرد ( « يرتع » ) : يكى در باغ جفا ، ديگر در باغ نعمتها ( « آلاء » ) ، ديگر در باغ حال خوش و آسايش ( « نعماء » ) . چون در باغ جفا باشد ، حيا بر او چيره شود و چون در باغ آلاء باشد اميد\r\n\r\n\r\n","description":"","footnote":"\r\n( 54 ) . اشاره به قرآن (  إِلَّا مَنْ أَتَى اللَّهَ بِقَلْبٍ سَلِيمٍ  ، شعراء ، 89 ؛ و  إِذْ جاءَ رَبَّهُ بِقَلْبٍ سَلِيمٍ  ، صافّات ، 84 ، كه در آنها تعبير « قلب سليم » دربارهء ابراهيم به كار رفته است .\r\n( 55 ) . نقل از ترجمهء ذكاوتى ، پيشگفته ، ص 101 - م .\r\n","page_name":" 284 ","page_number":300},
  {"content":"\r\n\r\nدر دلش راه يابد و چون در باغ نعماء باشد به وظايف وفا قيام كند » « 56 » ( ص 137 ) .\r\nنورى در درون دل ده باغ جاى مىدهد و مؤمن را باغبان آن مىسازد كه پيوسته از باغى به باغ ديگر مىرود تا آنها را از گياهان هرزه و خارها بپيرايد : « هر گاه در بستان توحيد خار شرك و نفاق بيابد آن را از جاى مىكند و دور مىاندازد ؛ و اگر در بستان سبيل « 57 » هواء و بدعت بيند ، آن را برمىكند ؛ و اگر در بستان يقين به شكّ و ظنّ برخورد كند ، آن را مىكند : و اگر در بستان تواضع خودبينى و سركشى بيند ، از جاى مىكند ؛ و اگر در بستان حلال حرام و شبهه بيند آن را مىكند ؛ و اگر در بستان حلم دشمنى و كينه يابد ، آن را از جاى برمىكند ؛ و اگر در بستان سخاوت بخل و حرص يابد ، آن را برمىكند : و اگر در بستان اخلاص ريا و سمعه بيند ، برمىكند ؛ و اگر در بستان رضا بيتابى و گله‌مندى يابد ، آن را از جاى برمىكند ؛ و اگر در بستان علم جهل و غفلت يابد ، آن را از جاى برمىكند » « 58 » ( ص 142 ) .\r\nبا اين همه ، نورى در ميان استعارات مأخوذ از جهان نباتات بيش از همه به بسط استعارهء درخت پرداخته است ؛ استعاره‌اى كه آيهء قرآنى مشهورى در اختيار او نهاده است « 59 » :   أَ لَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها   : آيا نديده‌اى كه خدا چگونه مثل زد ؟ سخن پاك چون درختى پاك است كه ريشه‌اش در زمين استوار و شاخه‌هايش در آسمان است . به فرمان خدا هر زمان ميوهء خود را مىدهد « 60 » ( ابراهيم ، 24 و 25 ) . ولى نورى اين مثل را در معنايى فراتر از محتواى قرآنى آن به كار مىبرد و آن را چنان تغيير مىدهد كه معنى مستقلى مىدهد . « 61 » براى نورى ، درختى كه از آن در اين آيه سخن\r\n\r\n\r\n","description":"","footnote":"\r\n( 56 ) . اين متن عبارتى از تفسير امام جعفر صادق ( ع ) را در نسخهء محمد النّعمانى به ياد مىآورد . امام صادق ( ع ) در تفسير آيهء  « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ . . .  ( بقره ، 164 ) چنين توضيح مىدهد : شب عقل است ، روز معرفت است ، كشتى دل است و دريا خداشناسى است . كسى كه عقل دارد در بهشت مىچرد ، ولى عارف در باغ لقاء مىچرد . »\r\n( 57 ) . اين كلمه ، كه در همهء نسخه‌هاى ما آمده است ، كاملا غير معمول است . « سبيل » در لغت به معنى راه است و وسيلهء نيل به چيزى است . نورى آن را در برابر « هوى » و « بدعت » آورده است ، كه نشان مىدهد كه « سبيل » ظاهرا معنى « راه راست » و « دين درست » داشته است . در كتابى ، منسوب به ابو طالب مكّى ، به نام كتاب علم القلوب ، كه در آن اين عبارت نقل شده است چنين مىخوانيم : « بستان السّبيل و السّنّة » . مصحّح در يادداشت مىافزايد : « بستان الطّريق الى اللّه » ( عبد القادر احمد عطاء ، قاهره ، ص 38 ) . ترمذى در نظائر القرآن مىگويد كه « سبيل » از جمله به معنى « دين » و « ملك » است ، زيرا دين راه به سوى خداست و ملك نحوهء به كار بردن وسايل براى حكومت است ( نسخهء خطّى اسكندريّه ، برگ 79 الف ) .\r\n( 58 ) . نقل از ترجمهء ذكاوتى ، پيشگفته ، ص 117 - م .\r\n( 59 ) . ما قبلا چندين بار به اين آيه پرداخته‌ايم . نگاه كنيد به ص 59 و 135 و 278 .\r\n( 60 ) . نقل از قرآن ترجمهء آيتى - م .\r\n( 61 ) . نورى تنها كسى نيست كه مثل قرآنى را به اين شكل خوانده است . ابو سعيد خرّاز نيز آن را نزديك به همين عبارات -\r\n","page_name":" 285 ","page_number":301},
  {"content":"\r\n\r\nمىرود ، نه استعارهء « كلمهء طيّبه » ، بلكه استعارهء معرفت است ؛ و اين ما را به زبان تجربه حوالت مىدهد ، زبانى كه در آن نورى اين مثل را در دو متن اصلى خود بسط مىدهد .\r\nمتن اوّل ، به نماد مكان باز مىگردد و درخت معرفت را كه به پنج شاخه مىشود و به پنج جهت مىرود وصف مىكند : « نخست در دل عارفان باران كرامت مىبارد و درخت معرفت « 62 » بار مىآرد با پنج شاخه كه يكى به عرش مىرود ، دوّمى به مشرق ، سوّمى به مغرب ، چهارمى به افق راست و پنجمى به افق چپ . آن شاخه كه به عرش مىرسد ، آبش از سعادت است ، و ميوه‌اش مناجات ، و آن كه به مشرق مىرسد ، آبش از كرامت است و ثمره‌اش خدمت ؛ و آن كه به مغرب مىرسد آبش از رحمت است و ثمره‌اش علم و عبرت كه خود انديشه و طاعت را در زير دارد ، و آن كه به افق راست مىرسد ، آبش از محبّت است و ثمره‌اش ذكر ؛ و آن كه به افق چپ مىرسد ، آبش از توبه است و ثمره‌اش رؤيت » « 63 » ( ص 139 و 140 ) .\r\nدر متن دوم ، توجه نورى از نماد مكان بيرونى به مكانهاى درونى انسان منتقل مىشود . زيرا درخت ديگر شاخه‌هايش را به جهات اصلى براى پوشاندن مكان جهانى ، مانند معرفت كه كلّ قلمرو دين را مىپوشاند ، نمىگسترد ، و ديگر پنج شاخه - كه شاخهء پنجم معرّف بعد عمودى است - ندارد ، بلكه درختى است با هفت شاخه ، كه چهار شاخهء آن به‌سوى درون انسان است و سه شاخهء ديگر به سوى بيرون از او : « معرفت در دل مؤمن مثل درختى است كه هفت شاخه دارد كه يكى به سوى چشمان او ، دومى به سوى زبان او ، سوّمى به سوى قلب او ، چهارمى به سوى نفس او ، پنجمى به سوى آفريدگان پروردگار ، ششمى به سوى آخرت و هفتمى به سوى پروردگار اوست . و هر شاخه دو ميوه دارد : آن شاخه كه به سوى دو چشم است ، ميوه‌اش عبرت است و گريه ( از شوق يا بيم خدا ) ؛ و آن شاخه كه به‌سوى زبان است ، ميوه‌اش علم است و حكمت ؛ و آن شاخه كه به سوى قلب است ، ميوه‌اش شوق است و توبه ؛ و آن شاخه كه به سوى نفس است ، ميوه‌اش زهد است و عبادت ؛ و آن شاخه كه به سوى آفريدگان پروردگار است ، ثمره‌اش امانت است و وفا ؛ و آن شاخه كه به سوى آخرت است\r\n\r\n\r\n","description":"","footnote":"\r\nتفسيركرده‌است : « خزاين خدا در آسمان ابرهاست و خزاين او در زمين دلهاست . زيرا خدا دل مؤمن را چون خانه‌اى براى خزاين خود آفريده است ، سپس بادى فرستاده است كه در آن وزيده است تا آن را از كفر و شرك و نفاق و غشّ پاك كند ، سپس ابرى پديد آورده است كه در آن باران بارانيده و درختى رويانيده است كه ميوه‌هاى آن رضا و محبّت و شكر و صفا و اخلاص و طاعت است . و از اين روست كه خدا مىفرمايد : «  كَشَجَرَةٍ طَيِّبَةٍ  » ( ابراهيم ، 24 ) ( نقل از سلمى ، حقائق التّفسير ، در تفسير آيهء 24 سورهء ابراهيم ) .\r\n( 62 ) . بايد يادآورى كنيم كه قرآن در حكايت هبوط آدم شجرهء ممنوعه را « شجرة الخلد » ( درخت جاودانى ) ناميده است ، در حالى كه كتاب مقدّس آن را درخت معرفت و درخت زندگى مىنامد ( قرآن ، طه ، 120 ؛ سفر پيدايش ، دوّم ، 9 ) .\r\n( 63 ) . نقل از ترجمهء ذكاوتى ، پيشگفته ، ص 111 - م .\r\n","page_name":" 286 ","page_number":302},
  {"content":"\r\n\r\nميوه‌اش بهشت است و نعمات آن ؛ و آن شاخه كه به‌سوى مولى است نزديكى است و ديدار » « 64 » ( ص 141 ) . « 65 »\r\nنورى در برابر اين درخت معرفت كه جز در دل مؤمن نمىرويد استعارهء درخت ديگرى « 66 » مىآورد ، استعارهء هوى و هوس كه در دل هر آدميزادى مىرويد . اين درخت نيز هفت شاخه دارد كه دو شاخهء آخر آن ، نه به سوى آخرت و خدا ، بلكه به سوى دنيا و آخرت است .\r\nميوه‌هايى كه اين درخت دارد البته ضدّ ميوه‌هاى درخت اوّل است . زيرا چشمان كافر جز آز و شهوت و زبانش جز فضول و غيبت ، دلش جز بغض و عداوت ، و نفسش جز حرام و شبهت ، و رابطه‌اش با ديگران جز مكر و خديعت ، و دنيايش جز زينت ( قصص ، 60 ) و ريا ، و آخرتش جز حسرت و ندامت ، چه چيزهايى تواند داشت . ( ص 142 ) ؟\r\nولى نورى در اينجا نيز از مثال قرآنى كه درخت ناپاك ( شجرة خبيثة ) را استعارهء سخن ناپاك ( كلمة خبيثة ، ابراهيم ، 26 ) مىسازد دور مىشود . براى قرآن « شجرة خبيثه » « ريشه در زمين ندارد و بر پا نتواند ماند » ، چيزى حقير و بىارزش است . نورى ، به عكس ، متوجّه جنبهء پويايى است كه قواى حياتى درخت از خود نشان مىدهد ، و بر رشته‌اى كه « فرع » را به « اصل » ( و شاخه‌ها را به ريشه ) مىپيوندد تكيه مىكند . از يك سو معرفت است و از سوى ديگر هوى و هوس ، اينها دو « اصل » ىاند كه آب از خير و شرّ مىگيرند ؛ تا هم رشد و هم انسجام به مجموع روابط ، اعمّ از خوب و بد ، بدهند كه در دل انسان ، مانند شاخه‌هايى كه درخت را به همهء نقاط مكان جهانى مىپيوندند ، بسط مىيابد .\r\n\r\nد . آب و آتش\r\nمنشأ استعاره‌هايى را كه نورى در مورد آب و آتش به كار برده است ، همان گونه كه در استعاره‌هاى درخت و خانه ديديم ، بايد در قرآن جستجو كرد . ماسينيون قبلا متذكّر اين معنى شده بود ، چنان كه مىنويسد : « همچنين استعاره‌هاى ممتاز عرفان اسلامى نيز ريشه در قرآن دارد : « آتش » و « نور » خدا ( قصص ، 29 ؛ نور ، 35 ) ؛ حجابهاى نور و ظلمت كه بر دلها نهاده است ( فصّلت ، 5 ؛ زمر ، 8 ) . . . آب از آسمان ( ن ، 9 ) . » « 67 »\r\n\r\n\r\n","description":"","footnote":"\r\n( 64 ) . همان ، ص 113 - م .\r\n( 65 ) . اين بخش از سخنان نورى در جنگ خطّى سليمانيّه 1028 ، برگ 246 الف ، بدون ذكر نام نويسنده نقل شده است .\r\n( 66 ) . درست مانند قرآن كه شجرهء خبيثه را در برابر شجرهء طيّبه مىآورد .\r\n( 67 ) . تحقيق ، ص 108 .\r\n","page_name":" 287 ","page_number":303},
  {"content":"\r\n\r\nپيش از اين ، در بررسى تفسير مقاتل ، نقش اين مثلها را در پيدايش تفسير روحانى قرآن نشان داديم . ولى در حالى كه مقاتل به زحمت از محتواى مثل قرآنى فراتر مىرفت ، نورى و صوفيان همين مثلها را در پرتو تجربهء خود مىخوانند و آنها را در معناى جديدى كه معنايى تحكّمى نيست - زيرا معنى در بطن تجربه تولّد مىيابد و تجربه بر آن نظارت دارد - تفسير مىكنند .\r\n1 . بدين گونه است كه باران و آب كه از آسمان براى احياى زمين خشك فرود مىآيد ، براى قرآن آيت قدرت الهى و نماد رستاخيز ابدان است كه در روز بازپسين ، مانند زمين كه در موسم بهار زندگى از سر مىگيرد ، دوباره زنده مىشوند :  وَ مِنْ آياتِهِ أَنَّكَ تَرَى الْأَرْضَ خاشِعَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ إِنَّ الَّذِي أَحْياها لَمُحْيِ الْمَوْتى إِنَّهُ عَلى كُلِّ شَيْءٍ قَدِيرٌ  : و از آيات قدرت او آنكه تو زمين را خشك مىبينى . چون آب بر آن بفرستيم به جنبش آيد و گياه بروياند . آن كس كه آن زنده مىكند زنده‌كنندهء مردگان است ، كه او بر هر چيزى تواناست « 68 » ( فصّلت ، 39 ) .\r\nاصالت تفسير صوفيانه - و تهوّر آن - در فهم احياء مردگان به معنى استعارى مرگ و زندگى روحانى است .  فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها  : پس به آثار رحمت خدا بنگر كه چگونه زمين را پس از مردنش زنده مىكند » ( روم ، 50 ) : سهل تسترى اين آيه را چنين تفسير مىكند : « به ظاهر مقصود باران است ، ولى در باطن مقصود زنده شدن دل با ذكر خداست » .\r\nهمچنين ابن عطا آيهء  وَ أَنْزَلْنا مِنَ السَّماءِ ماءً طَهُوراً  را چنين تفسير مىكند : « ما از آسمان فهم و علم و معرفت فروفرستاديم و قلوب « اولى الالباب » و اهل معرفت و فهم را به آنها مزيّن كرديم .\r\nپس آنها « خطاب » خدا را فهم كردند و آن را به كار بستند ، از آن محظوظ شدند و از آن پيروى كردند و بدين آب در دلهاشان معرفت خود و بر زبانهاشان ياد خود و بر جوارحشان خدمت خود را رويانيد . » « 69 » و آنجا كه قرآن مىگويد :  إِنَّ ذلِكَ لَمُحْيِ الْمَوْتى  جنيد آن را چنين تفسير مىكند : « او خدايى است كه با انوار معرفت خود و آثار هدايت خود نفوس مرده از شهوتها و قلوب مرده از غفلتها را زنده مىگرداند . » « 70 »\r\nنورى با روح اين تفسير ، كه در زمان او جنبهء « كلاسيك » يافته بود ، در آخرين باب رسالهء\r\n\r\n\r\n","description":"","footnote":"\r\n( 68 ) . نقل از قرآن ترجمهء آيتى - م .\r\n( 69 ) . نقل از سلمى ، حقائق التفسير ، در تفسير آيهء 9 ، سورهء ق ، و آيهء 50 ، سورهء روم . مفاهيم زندگى و مرگ را قشيرى در بيان اعتقاد صوفيان چنين خلاصه مىكند : « بدان كه مرگ بر دوگونه است : مرگ نفس و مرگ دل . آن كه نفسش مىميرد زندگيش را از دست مىدهد ، ولى آنكه دلش مىميرد پروردگارش را از دست مىدهد . همچنين زندگى بر دوگونه است :\r\nزندگى نفس و زندگى دل . . . نشانهء زندگى دل آن است كه فرح خود را در طاعت خدا مىيابد و از نافرمانى در رنج است » ( كنز اليواقيت ، نسخهءخطّى موزهء بريتانيايى ، برگ 43 الف ) .\r\n( 70 ) . مقايسه كنيد با يادداشت قبل .\r\n","page_name":" 288 ","page_number":304},
  {"content":"\r\n\r\nخود ، با عنوان « بارانهايى كه بر دل دوستان و دشمنان [ خدا 
  ] مىبارد » ، بر سر استعارهء باران باز مىگردد . دوگونه باران باز مىشناسد ، باران رحمت و باران نقمت ( بلا ) . باران رحمت نشانهء برگزيده شدن براى سعادت است و باران نقمت نشانهء شقاوت . « در باران رحمت چهار چيز هست : رعد هيبت و برق شوق ، بارش كرامت و نسيم آسايش . رعد هيبت در دل توبه‌كاران مىخروشد و برق شوق در دل زاهدان مىدرخشد و بارش كرامت بردل دوستاران ( خدا ) مىبارد و نسيم آسايش بر دل عارفان مىوزد » « 71 » ( ص 143 ) .\r\nهمين استعارات براى توصيف « باران نقمت » و آثار آن در دل دشمنان خدا تكرار شده است : « در باران بلا چهار چيز هست : رعد گسستگى ، برق دشمنى ، بارش كينه و نسيم ( گردآلود ) حجاب . امّا رعد گسستگى در دل كافران است و برق دشمنى در دل منافقان و بارش كينه در دل ظالمان و نسيم ( گردآلود ) حجاب در دل گنهكاران « 72 » ( ص 143 ) .\r\n2 . استعارهء ديگرى كه نورى از قرآن مىگيرد استعارهء درياست كه براى بعضى از صوفيان نماد دل شده است . قبلا تسترى ، دربارهء آيهء  ظَهَرَ الْفَسادُ فِي الْبَرِّ وَ الْبَحْرِ  ( روم ، 41 ) ، نوشته بود :\r\n« خدا حواسّ بيرونى را به خشكى تشبيه مىكند ، ولى دل را به دريا ، كه فوايد بيشتر دارد ، امّا خطرناك‌تر نيز هست ، تشبيه مىكند . » براى صوفيان ديگر ، مانند واسطى از مكتب حلّاج ، خشكى نماد چيزهايى است كه خدا از صفات خود متجلّى مىكند ، در حالى كه دريا استعارهء حقيقت نامتناهى اوست .\r\nاستعارهء دريا در رسالهء نورى وسعتى مىيابد كه آن را به مرزهاى نماد مىبرد . در باب يازدهم رساله ، با عنوان « درياهاى دل عارف » سفر عرفانى را به صورت عبور از سه دريا ، مانند سفر دريايى حضرت موسى ( ع ) به « ناشناخته » ( كهف ، 60 و بعد ) وصف مىكند . مىنويسد : « عارف تا از سه دريا نگذرد به عظمت پروردگارش راه نبرد ؛ يكى درياى ربوبيّت ، دو ديگر درياى مهيمنيّت « 73 » ، سه ديگر درياى لاهوتيّت . امّا درياى ربوبيّت چنان است كه چون در آن فرورود داند كه پروردگار خداست و خود پروردهء اوست ( « ربّ » ، « مربوب » ) ، پس دلش در بحر فكر غواصّى كند و زبانش به يادكرد نعمتهاى خدا و چشمش در عبرت گرفتن از حال خوش و آسايش دنيا و نفسش به خدمت و جستجوى رضاى خدا مشغول باشد و در اين حالت سزاوار است كه طاعت را دريايى انگارد و خدمت را سفينه‌اى و انديشه در حال خوش و آسايش را بادبان و يادكرد نعمتهاى الهى را بادى بداند كه مىبردش و عبرت را سكّاندار آن سفينه . باد\r\n\r\n\r\n","description":"","footnote":"\r\n( 71 ) . نقل از ترجمهء ذكاوتى ، پيشگفته ، ص 117 - م .\r\n( 72 ) . همانجا .\r\n( 73 ) . از كلمهء قرآنى « مهيمن » ، يكى از نامهاى الهى به معنى نگهبان و محافظ است ( حشر ، 23 ) .\r\n","page_name":" 289 ","page_number":305},
  {"content":"\r\n\r\nمنّت بر سفينه مىوزد و آن را به درياى مهيمنيّت مىكشاند و در اينجا ديگر سفينه‌اى در كار نيست ؛ شايسته است كه پلى از شوق و محبّت و توبه بسازد و بر آن بگذرد تا به درياى لاهوتيّت برسد . چون به آن دريا رسيد نه سفينه مىماند و نه پل ، مىسزد كه خود را تسليم سازد و در آب اندازد تا باد الفت و موج كرامت برسد و او را به ساحل برساند و در اينجاست كه عظمت خداى تعالى را درمىيابد » « 74 » ( ص 138 و 139 ) .\r\nبراى كسى كه اين متن را به دقت بخواند و از سبك سرد و تعليمى آن درگذرد ، چنين مىنمايد كه نورى در اينجا ، چنان كه گفتيم ، از زبان استعاره فراتر مىرود و به زبان حقيقى نمادى مىرسد . درياهايى كه او وصف مىكند و سفرى كه شرح مىدهد مثلهايى نيست كه بتوان آنها را از معنى آنها جدا كرد . اينها حقيقت عظمت خدا به زبان نماد است كه كسى كه راه سفر به درون را در پيش مىگيرد درآن غوطه‌ور مىشود .\r\nنورى مراحل مثبت و منفى اين سفر و نيز مراتب عمقى را كه عارف در هر يك از مراحل سه‌گانهء سفر خود به آنها مىرسد ، به اختصار ولى بسيار روشن ، نشان‌مىدهد . در مرحلهء اول خود را با « خدا » به عنوان « ربّ » روياروى مىيابد ، و عارف براى رسيدن به ساحل اين دريا وسايل متعدّد دارد ، يعنى همهء وسايلى كه « انسان » به عنوان « مربوب » در اختيار دارد . « 75 » نورى بعضى از آنها را برمىشمرد : فكر ، ذكر ، عبرت ، طاعت ، خدمت و غيره . ولى فراموش نمىكند كه آنچه در حقيقت سفينهء عارف را هدايت مىكند « ريح المنّة » ، باد منّت ، يا باد احسان است ؛ اين باد است كه سفينه را از طريق كوششهاى انسان براى هدايت آن به ساحل درياى دوّم هدايت مىكند ، دريايى كه در آن خدا « مهيمن » است : ديگر او « خدا - ربّ » در برابر « انسان - مربوب » نيست ، بلكه نگهبان و حافظ است ، كسى است كه خود را به انسان نزديك مىكند تا از او مراقبت و او را از هرگونه انحراف محافظت كند . در ساحل اين دريا ديگر سفينه‌اى در كار نيست : وسايلى كه انسان را در پهنهء درياى اوّل هدايت كرده بود جاى خود را به وسايلى ديگر مىدهد ؛ عارف سفينه را رها مىكند تا پلى از شوق و محبّت و انابت خود بسازد كه از طريق آن به ساحل درياى سوم ، يعنى درياى « لاهوتيّت » ، برسد . در برابر اين دريا همهء وسايل انسانى بيفايده مىشود ؛ نه سفينه به كار مىآيد و نه پل : بايد خطر افكندن خود در آب را به جان خريد و خود را به دست ناشناخته سپرد ، مانند حلّاج كه اين سفر را در بيت مشهورى وصف مىكند :\r\n\r\n\r\n","description":"","footnote":"\r\n( 74 ) . نقل از ترجمهء ذكاوتى ، پيشگفته ، ص 107 - م .\r\n( 75 ) . محاسبى قبلا نشان داده بود كه نخستين و عميق‌ترين نسبت ميان خدا و انسان نسبت « ربّ - مربوب » است . نگاه كنيد به : رعاية ، چاپ مصر ، ص 35 .\r\n","page_name":" 290 ","page_number":306},
  {"content":"\r\n\r\nآرى بگو به دوستانم كه من دل به دريا زدم ، و كشتىام شكسته است ! « 76 » آن‌گاه خدا حفظ او را برعهده مىگيرد : « باد الفتى » كه ميان آنها به وجود مىآيد و « موج كرامت » الهى مسافر را مىبرد و به ساحل دريايى مىرساند كه « در آن عظمت خدا را درمىيابد » . « 77 »\r\nنورى ، سپس ، وضع اين مسافر را كه به پايان سفر دريايى خود رسيده است وصف مىكند ؛ در توصيف او بار ديگر استعاراتى راجع به نماد مكان مىيابيم كه دليل بر آن است كه اين نماد ، در تصوّر او از اشياء ، جاى مهمّى دارد ؛ مىنويسد : « و چون عظمت و جلال خدا را شناخت ، دلش به چهار چيز آراسته مىشود : در ميان دلش چراغ معرفت ، سمت راستش تجلّى عظمت [ الهى 
  ] و پيش رويش جلالت و پشت سرش عزت پرتو مىافكند » « 78 » ( ص 139 ) . بنابراين ، خود را از همه سو در محاصرهء خدا مىيابد و « درمىيابد كه دلش غرق در منن خداى تعالى » است . آن گاه همهء وجودش متوجّه خدا و همهء افعالش به دست اوست : « خدا مهر خوف بر زبانش مىگذارد تا جز به وسيلهء او سخن نگويد ، و مهر خشيت بر چشمش مىنهد تا جز خدا را نبيند و بند پرواپيشگى بر دستش مىنهد تا جز از دست خدا چيزى نگيرد و به بيم پاى بندش سازد تا جز راه خدا نپويد » « 79 » ( ص 139 ) .\r\nخالى از فايده نيست كه اين متن نورى دربارهء نماد دريا را با استعمال همين نماد از جانب صوفى مشهور ديگر ، كه نيم قرن بعد از او مىزيست ، مقايسه كنيم : اين صوفى مشهور نفّرى است كه عنوان يكى از مواقف او « موقف البحر » است . « 80 » در صفحات بعد خواهيم گفت\r\n\r\n\r\n","description":"","footnote":"\r\n( 76 ) . ديوان حلّاج ، تصحيح و ترجمهء ماسينيون ، 1955 ، ص 91 ( يادداشت 56 ) . ماسينيون چنين ترجمه مىكند : « كشتى من مىشكند » .\r\n( 77 ) . بعيد نيست كه نورى در اين عبارت از محاسبى الهام گرفته باشد كه همين استعارات را به كار مىبرد و عظمت خدا را نهايتى مىداند كه سفر دريايى به آن رهنمون مىشود . در حقيقت ، محاسبى ، ضمن سخن گفتن از مراقبه ، به عنوان حضور در خود زير نظر خدا ، آن را تشبيه مىكند به « دريايى بيكران كه از آن جويها و رودهايى منشعب مىشود و در آن كشتيهايى به سوى سرچشمه‌هاى غنا روان‌اند » . آن گاه از خود مىپرسد : « مىگويم ، مراد تو در اينجا از دريا چيست و چرا آن را به صورت تمثيل مىگيرى ( « تمثيل به » ) و او مىگويد : دريا علمى است كه نه نهايت دارد و نه حدّ . و اين علم معرفتى است كه دل از قرب پروردگار دارد . همچنين علمى است كه به عظمت الهى رهنمون مىشود ، عظمتى كه بىحدّ و بىپايان است » ( القصد و الرّجوع الى اللّه ، نسخهء خطى جاراللّه 1728 ، برگ 40 الف - ب ، نقل از عثمان يحيى ، در ضميمهء كتاب ختم الاولياء ، ص 453 ) .\r\n( 78 ) . نقل از ترجمهء ذكاوتى ، پيشگفته ، ص 109 - م .\r\n( 79 ) . همانجا .\r\n( 80 ) . كتاب المواقف ، ص 7 . ترجمه‌اى فرانسوى از اين مواقف را ( كه با ترجمهء ما متفاوت است ) در  LesCahiersde - \r\n","page_name":" 291 ","page_number":307},
  {"content":"\r\n\r\nكه مراد نفّرى از « موقف » چيست : اين كلمه اساسا متضمّن « توقّف » ، « مقام » و « در حضور قرار گرفتن » است . در « موقف دريا » ، خدا با نفّرى سخن مىگويد ، ولى نه دربارهء سفر دريايى و موقعيتهايى كه انسان در مراحل مختلف اين سفر تجربه مىكند ، بلكه دربارهء دريا به عنوان يكى از وسايل ( « آلات » ) ى سخن مىگويد كه براى هدايت انسان به سوى او به كار مىرود . از همان آغاز سفر كشتيها غرق مىشود ، پلها فرو مىريزد : « خدا مرا در دريا متوقف‌كرد و ديدم كه كشتيها غرق‌شد ، ولى تخته پاره‌ها سالم‌ماند ؛ سپس تخته پاره‌ها نيز غرق‌شد . » « 81 » اين مرحلهء نفى وسايل تا طرد خود دريا نيز پيش مىرود ، براى اينكه ميان انسان و خدا هيچ حاجبى از واقعيتهاى مخلوق در كار نباشد : « و او به من گفت : بر دريا كشتى مران ، زيرا من اين آلت را حجابى خواهم كرد ، و خود را در دريا ميفكن ، زيرا من آن را حجابى ميان خود و تو خواهم ساخت . . . اگر تن به دريا بدهى ، در آن غرق خواهى شد و جانورى از جانوران آن خواهى شد . سپس گفت : من تو را فريب مىدهم اگر به ديگرى سواى خود دلالتت كنم . » « 82 »\r\nاين جملهء آخر تمامى تفاوت نظر ميان نورى و نفّرى را خلاصه مىكند . براى نفّرى ، دريا « سوا » ى خداست ، حجابى است كه خدا را از نظر پنهان مىكند ، در حالى كه براى نورى سه دريا نماد مراتب سه‌گانهء اسرار الهى است يا به سخن ديگر سه طريقى است كه به يمن آنها انسان به اين راز نزديك مىشود . بنابراين ، دريا حجابى نيست ، نمادى است كه در آن خدا مجال تقرّب به خود را ميسّر مىسازد . دريا ، مانند كوه سينا براى موسى ، جايى است كه جلال خدا بر انسان متجلّى مىشود . از اين جهت ، دريا ديگر استعاره نيست ، بلكه خود واقعيّت است كه در نماد خود ظاهر مىشود .\r\n3 . نورى اين فراتر رفتن از زبان استعاره به سخن نمادين را ، در فقراتى نيز كه سخن از آتش و نور است ، انجام‌مىدهد . در آنجا گاه از « نار » سخن مىگويد و گاه از « نور » ؛ ولى به نظر مىآيد كه لازم باشد كه اين دو استعاره را از هم جدا كنيم . هردو از قرآن گرفته‌شده و مربوط به نمادهاى آسمانى خورشيد و ماه و ستارگان است كه از آنها نيز در قرآن فراوان نام برده شده است . به همين دليل به كلّ ادبيات اسلامى تعلق دارد « 83 » و در آثار همهء صوفيان ديده مىشود .\r\nبنابراين ، سخن از تحقيق اين معنى نيست كه آيا نورى نخستين كسى است كه به اين موضوع پرداخته است يا نه .\r\n\r\n\r\n","description":"","footnote":"\r\n29 .  p , 5691 , III , etnorO , I ,  به قلم  LodyAoueiss  مىتوان يافت .\r\n( 81 ) . « اوقفنى فى البحر فرأيت المراكب تفرق و الالواح تسلم ، ثم غرقت الالواح » ، همانجا .\r\n( 82 ) . نگاه كنيد به : تفسير اين متن به قلم نيكلسن ، عارفان اسلام ، ص 74 تا 78 .\r\n( 83 ) . و همچنين به ادبيّات غير اسلامى .\r\n","page_name":" 292 ","page_number":308},
  {"content":"\r\n\r\nبا اين همه ، نورى توانسته است در چند سطر كوتاه ، ولى فكرانگيز ، آنچه را مىتوان دو نقش مثبت و منفى نور و آتش ناميد به روشنى مشخّص كند . مىنويسد : « در دل عارف چهار آتش هست ، آتش خوف ، آتش محبّت ، آتش معرفت و آتش شوق » « 84 » ( ص 137 ) . اين چند سطر جنبهء مثبت نماد را به دست مىدهد ، جنبه‌اى كه درآن نماد حقيقت است . نورى نمىگويد كه خوف مانند آتش است ، كه دراين صورت ، آتش استعارهء ساده‌اى بيش نمىبود ؛ بلكه از آتش خوف ( « نارالخوف » ) سخن مىگويد ، زيرا خوف آتش و عمل آن در دل عمل آتش است .\r\nو امّا خاصيّت آتش سوختن و ويران كردن است ؛ نقش نفى كنندگى و پاك كنندگى دارد .\r\nدر حقيقت ، نورى مىنويسد : « آتش خوف شيرينى معصيت را مىسوزاند و آتش محبّت شيرينى طاعت را مىسوزاند و آتش معرفت شيرينى علايق ( به جهان ) را مىسوزاند و آتش شوق روح را مىسوزاند و به رضاى محبوب مىرساند » « 85 » ( ص 137 ) . اين چهار « سوختن » نماد چهار مرحلهء تصفيهء روحانى است . اولى هنگامى به انسان اصابت مىكند كه هنوز بيگانه با هرگونه زندگى روحانى است و بردهء سنّت است ، ولى با تخلّف از آن با آن به عصيان برمىخيزد .\r\nدوّمى انسان را از روح رياكارانه ، يعنى از لذّت خودخواهانهء ناشى از مؤمن نشان دادن خود به سنّت مىرهاند . سوّمى به انسان ، به قول هايدگر ، در ريشهء « دنيايى بودن » او اصابت مىكند و همهء دلبستگيهاى او به جهان را از بين مىبرد ، نه تنها دلبستگيهاى حرام ، بلكه همچنين دلبستگيهاى حلال يا حتى مقرّر را ، و بالاخره ، سومى روح را مىسوزاند ؛ اين لفظ يك بار در قرآن براى اشاره به پاداشهايى كه مقرّبان در آخرت خواهند گرفت آمده است :   فَأَمَّا إِنْ كانَ مِنَ الْمُقَرَّبِينَ ، فَرَوْحٌ وَ رَيْحانٌ وَ جَنَّةُ نَعِيمٍ   : امّا اگر از مقرّبان باشد ، براى اوست آسايش و روزى و بهشت پرنعمت ( واقعه ، 89 و 90 ) . نورى جزء را به جاى كلّ مىگيرد و در كلمهء « روح » كلّ نعمتهاى آن جهان را جاى مىدهد و خاطرنشان مىكند كه عارف به « رضاى محبوب » نمىرسد مگر آنكه شوق به خدا شوق به بهشت را بسوزاند . « 86 »\r\nاين است دو نقش آتش . و امّا نورى اين دو نقش را به نور نيز نسبت مىدهد ، ولى با توسّل به مقولاتى ديگر مىنويسد : « در دل عارف سه نور هست : نور معرفت ، نور عقل و نور علم .\r\nمعرفت چون آفتاب است و عقل مثل ماه و علم مثل ستارگان » ( ص 137 ) . اگر در اينجا باز هم سخن از معرفت است ، بايد آن را به معنى ديگرى دريافت . از آن جهت كه مانند آتش است ، در\r\n\r\n\r\n","description":"","footnote":"\r\n( 84 ) . نقل از ترجمهء ذكاوتى ، پيشگفته ، ص 105 - م .\r\n( 85 ) . همانجا .\r\n( 86 ) . نگاه‌كنيد به ، بالاتر ، به توضيحات ما دربارهء دو سعادت . همچنين بايد رابعهء عدويّه را به ياد آورد كه مىخواست آتش دوزخ را خاموش كند و بهشت را به آتش بكشد تا آن را نابود كند .\r\n","page_name":" 293 ","page_number":309},
  {"content":"\r\n\r\nمجموعه‌اى كه علاوه بر آن شامل خوف و محبّت و شوق نيزهست ، به معنى رفتارى مذهبى و نحوه‌اى از پرداختن به زندگى همراه با نفى آن است . دراينجا ، سخن راجع به عناصر اساسى روانشناسى انسانى است ، يعنى دربارهء مقولاتى است كه رفتارهاى مذهبى موصوف در بالا ، يعنى معرفت و عقل و علم ، ديگر نحوهء عمل كردن انسانى نيست ، بلكه سرچشمه‌هايى است كه از آنها اين عمل كردن ناشى مىشود . نورى تصريح مىكند : « به نور معرفت ( عارف ) پروردگار را مىبيند ، و به نور عقل حق را مىپذيرد و به نور علم به حق عمل مىكند » ( ص 137 ) . به عبارت ديگر ، معرفت سرچشمه همهء دانشهاى عرفانى ، عقل مبدأ همهء دانشهاى عقلانى و علم مبدئى است كه به انسان امكان مىدهد كه مطابق با اين دانشها عمل كند .\r\nو امّا چون طبيعت نور چنين است ، نقش نفى كنندهء آن نيز متفاوت با نقش نفى كنندهء آتش است . در حالى كه آتش مىسوزاند و نابود مىكند ، نورمىپراكند و چيزها را مىپوشاند ؛ اگر نقش مثبت آن آشكار كردن چيزهاست ، نورى بىدرنگ مىگويد كه در عين حال نقش پوشاندن و نهان‌كردن چيزى را هم كه در تقابل با آن است دارد . مىنويسد : « نور معرفت هوى « 87 » و هوس را مىپوشاند ؛ نور عقل شهوت را مىپوشاند ، و نور علم جهل را مىپوشاند ( ص 137 ) . هوى و شهوت و جهل نيز عناصر اساسى روانشناسى انسانىاند ؛ اين عناصر عمل ما را در جهتى عكس جهت معرفت و عقل و علم هدايت مىكنند . زيرا هوى انسان را « از راه خدا منحرف مىكند » (  وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ  ، ص ، 26 ) ؛ انسان با هوى به جاى متابعت عقل از خواستهاى شهوت حيوانى خود پيروى مىكند ، و در ظلمت جهل عمل مىكند ، زيرا انسان در سرشت خود « ظلوم و جهول » ( احزاب ، 72 ) است . نور اين تمايلات مظلم را « مىپوشاند » ، يعنى مانند پرده‌اى ميان آنها و حوزهء عمل قرار مىگيرد و تا اندازه‌اى مانند عفو خداست كه گناهان را با افكندن پردهء ( « ستر » ) فراموشى بر آنها مىزدايد . « 88 »\r\nبا اين همه بايد خاطر نشان كنيم كه نورى در اين متنها عناصر روانى انسانى را تنها از ديدگاهى ايستا و با برشمردن مقولات خير و شرّى كه او را متأثّر مىكند نگريسته است . متن ديگرى نماد نور را در منظرى پويا مىنگرد . حركت نور كه آن را از نخستين روشناييهاى خود به درخشش خورشيد نيمروز مىبرد نماد ترقى تدريجى انسان در طريق كمال است كه از نفى به نفى ، يعنى از تزكيه به تزكيه تا تبدّل به نور اعلاى خدا پيش مىرود . نورى مىنويسد : « هر بنده‌اى كه خدا سعادتش را بخواهد نخستين چيزى كه در دلش ظاهر شود نورى است ، سپس آن نور ضياء شود و آن ضياء شعاعى شود و آن شعاع ماهى شود و آن ماه آفتابى . پس چون نور\r\n\r\n\r\n","description":"","footnote":"\r\n( 87 ) . ديديم كه درخت معرفت در تقابل با درخت هوى و هوس است .\r\n( 88 ) . نگاه‌كنيد ، بالاتر ، به ملاحظات ترمذى دربارهء « كفر » و « استغفار » ص 102 و 120 .\r\n","page_name":" 294 ","page_number":310},
  {"content":"\r\n\r\nپديد آيد ، آخرت و هر چه در آن هست برايش سرد شود ؛ و چون ماه پديد آيد نه دنيا بيند و نه آخرت و نه هرچه درآن دو هست و جز خدا را نشناسد . درآن حالت تن او و دل او و سخن او همه نور است . چنان كه در قرآن آمده‌است :  نُورٌ عَلى نُورٍ يَهْدِي اللَّهُ لِنُورِهِ مَنْ يَشاءُ  : نورى بالاى نورى و خدا هر كه را خواهد به نور خويش هدايت كند » « 89 » ( نور ، 34 ) ( ص 138 ) .\r\nبه اين ترتيب اين متون مربوط به نماد آتش و نور با نقل آيهء مشهور نور كه زيباترين آيهء قرآن است پايان مىيابد :  اللَّهُ نُورُ السَّماواتِ وَ الْأَرْضِ ، مَثَلُ نُورِهِ كَمِشْكاةٍ فِيها مِصْباحٌ . . .  ( نور ، 35 ) . بنابراين ، نورى ما را وارد قلمرو زبان نمادين مىكند كه اكنون به ذكر آن خواهيم پرداخت .\r\n\r\n2 . نفّرى يا نمادهاى تجربه\r\nشك نيست كه آيهء قرآن دربارهء نور سهم مهمى در ايجاد زبانى نمادين در اسلام داشته است ، ولى در عين حال حدودى را هم كه اين زبان براى خود قائل بوده است نشان مىدهد . رمز اين آيه از اين جهت شايان توجّه است كه وجهه نظر آن خود خداست . و به همين جهت اين آيه در عين حال انديشهء اسلامى را در وضع دشوارى قرار مىداد ؛ از اين رو ، اين انديشه كوشيده است تا راههاى بيرون شدى براى آن بيابد .\r\nقرآن در پايان اين آيه ( نور ، 35 ) مىفرمايد :  وَ يَضْرِبُ اللَّهُ الْأَمْثالَ لِلنَّاسِ  : خدا براى مردم مثلها مىآورد » . و امّا در اين كه مراد از اين مثل خداست ظاهرا ترديدى نيست : « خدا نور آسمانها و زمين است . . . مثل نور او چون چراغدانى است . . . » ولى انديشهء اسلامى نمىتوانست بپذيرد كه خدا به شىء مخلوقى ، ولو خود نور باشد ، تشبيه شود . مگر در قرآن نيامده است :  لَيْسَ كَمِثْلِهِ شَيْءٌ  ( شورى ، 11 ) ؟ وانگهى صريحا به انسان امر شده است كه براى خدا مثل نزند :\r\n فَلا تَضْرِبُوا لِلَّهِ الْأَمْثالَ  ( نحل ، 74 ) ، كه بلاشر آن را به « پس هرگز شبيه‌هايى به خدا نسبت مدهيد » ترجمه كرده است و ترجمهء درست آن ، همان گونه كه در آيات ديگر مىبينيم (  انْظُرْ كَيْفَ ضَرَبُوا لَكَ الامثال ،  اسراء ، 48 ، فرقان ، 9 ،  وَ كُلًّا ضَرَبْنا لَهُ الْأَمْثالَ  ، فرقان ، 39 : « دربارهء خدا مثل مزنيد » « 90 » است .\r\nحكيم ترمذى در متنى كه ما ترجمهء آن را قبلا به دست داديم معنى اين آيه را چنين مىفهمد . پس اين مثل را كه مطمح نظر نصّ آن به صراحت خداست چگونه بايد دريافت ؟ يا بهتر بگوييم\r\n\r\n\r\n","description":"","footnote":"\r\n( 89 ) . نقل از ترجمهء ذكاوتى ، پيشگفته ، ص 107 - م .\r\n( 90 ) . در آيهء بعد ( از همين سورهء نحل ) مىفرمايد : «  ضَرَبَ اللَّهُ مَثَلًا قَرْيَةً  : خدا قريه‌اى را ( مثل مىزند ) » . از اين رو ، كازيميرسكى اين آيه را چنين ترجمه مىكند : « هرگز خدا را موضوع تشبيهات خود مگيريد » .\r\n","page_name":" 295 ","page_number":311},
  {"content":"\r\n\r\nتفسير اسلامى در برابر اين مشكل چه كرده است ؟\r\nمىتوان حدس زد كه آنچه در اين سؤال مضمر است مسئلهء امكان و وسايلى است كه انسان براى شناخت خدا و سخن گفتن از او در اختيار دارد . در شيوه‌اى كه صوفيان براى حل اين مسئله به كار برده‌اند تفاوت ميان زبان انتزاعى و گفتار نمادين آشكار مىشود .\r\nدر ساحت زبان انتزاعى مىتوان به اختصار گفت كه تفكّر اسلامى به طور كلّى ميان تشبيه و تعطيل و تنزيه در نوسان است ، يعنى ميان سه روش عقلانى كه در اساس يكسان‌اند « 91 » ، زيرا هر سه در درون يك معضله محصورند : يا سخن خدا غير مخلوق است و روح بايد آن را در نصّ لازمانى آن بپذيرد ، يا سخنى است خطاب به انسان ، كه براى اينكه آن را دريابد به زبان او گفته شده است ؛ در اين صورت غير مخلوق نيست و روح آزاد است كه آن را مطابق با قواعد خاصّ خود دريابد . ما خود وقوف داريم كه اين سخن بيش از حدّ مختصر است ، ولى در حقيقت ، همهء مسائل كلام اسلامى ، در نهايت امر ، مسائل تفسيرى است ؛ و اين تفسير ، چون به زبان انتزاعى بيان شود ، چيزى دربارهء خدا جز آنچه در قرآن آمده است نمىگويد . « 92 » تنها صوفيان‌اند كه چيزى بيشتر ، يا چيزى ديگر ، براى گفتن داشته‌اند ، ولى آن را فقط با توسّل به گفتار نمادين گفته‌اند .\r\nدر حقيقت صوفيان در سطح زبان انتزاعى چندان فراتر از ديگران نرفته‌اند . از اين رو مىبينيم كه موضع آنها در تفسير آيهء نور شباهت بسيار با موضعى دارد كه مقاتل يا امام جعفر صادق ( ع ) اختيار كرده‌اند . آنها نيز قائل به « وقفى » در آيه‌اند كه  اللَّهُ نُورُ السَّماواتِ وَ الْأَرْضِ  ، را از بقيهء آيه جدا مىكند ، و بقيّهء آيه را به صورت مثلى تفسير مىكنند كه آثار نور الهى را در دل مؤمنان توصيف مىكند . گويى ميان اين آثار توصيف شده با مثل و نور الهى منشأ اين آثار ، كه به عقيدهء آنها دربارهء آن هيچ مثلى نمىتوان زد ، هيچ پيوندى وجود ندارد ! به سبب\r\n\r\n\r\n","description":"","footnote":"\r\n( 91 ) . ابن‌تيميّه در بيانى بسيار عميق مىگفت كه شاگردان جهم ( متوفّى 128 / 745 ) به پيروى از منطق اصول خاصّ خود به تعليم « تعطيل » در قلمرو نظرى و « حلول » يا « اتّحاد » در قلمرو عملى كشانده شده‌اند . در حقيقت اگر زبان انسانى ، هنگامى كه بر خدا اطلاق مىشود ، معنايى ندارد ، به گفتهء ابن‌تيميه ، هم مىتوان گفت كه « خدا هيچ چيز نيست » ، و هم مىتوان گفت كه « خدا همه چيز است » ، و ادامه مىدهد كه متكلّمان جهمى قضيّهء اوّل را ترجيح مىدهند ، زيرا آنها را از جهت تفكّر نظرى بيشتر راضى مىكند ، در حالى كه عارفان جهمى دوّمى را ترجيح مىدهند ، زيرا دشوار است كه انسان « چيزى را كه هيچ نباشد « بجويد ، بپرستد و دوست بدارد » . آن‌گاه ابن‌تيميّه مىگويد : « از اين رو مىگفتند كه متكلّمان جهمى چيزى نمىپرستند و صوفيان جهمى همه چيز را مىپرستند » و « حلول » را تعليم مىدهند ، يعنى حتّى ضدّ آنچه مفهوم « تعطيل » ، يعنى اساس انديشهء جهميّه دلالت ضمنى بر آن دارد ( نگاه‌كنيد به : ابن‌تيميّه . مجموعة الرّسائل و المسائل ، جلد اوّل ، ص 70 ) . با اين مثال مىبينيم كه تا چه اندازه نظامهاى مختلف فكرى متوجّه يك معضلهء واحد بودند ، معضلهء زبان مذهبى .\r\n( 92 ) . چنان كه در موضوع نزاع نورى و غلام خليل ملاحظه كرديم ، حتى حاضر نيست چيزى بيش از آن بگويد .\r\n","page_name":" 296 ","page_number":312},
  {"content":"\r\n\r\nفقدان مفهوم درستى از قياس ، كه در كلام اسلامى جايى ندارد ، صوفيان در قلمرو تفكّر انتزاعى درنيافته‌اند كه سخن گفتن از فعل خدا در دل مؤمن در عين حال سخن گفتن از خود خدا نيز هست ، زيرا خدا در اين فعل و با اين فعل است كه بر انسان ظاهر مىشود . اين درنيافتن ناشى از اين معنى بود كه براى آنها سخن گفتن از خدا « با امثال » به معنى نسبت دادن شباهتهايى به اوست ؛ به عبارت ديگر ، ناشى از اين معنى بود كه آنها هر نمادى را به استعاره تعبير مىكردند . و امّا نسبت دادن استعاره به خدا در حقيقت استقرار حكومت بتهاست .\r\nولى حكيم ترمذى گفته بود كه نماد عبارت است از سخن‌گفتن از « غيب » بر حسب « شاهد » ، يعنى سخن گفتن از آنچه از دسترس حواس بيرون است با كلمات واقعيّات ظاهر ، و بنابراين نماد سخن گفتن از « باطن » به حسب « ظاهر » است . و امّا چيست كه « غيب » تر از خود خدا باشد ، خدايى كه قرآن او را  الظَّاهِرُ وَ الْباطِنُ  ( حديد ، 3 ) مىخواند ؟ ازآنجا كه اين دو مقولهء « ظاهر » و « باطن » از اساسىترين مقولات تصوّف است ، متوجّه مىشويم كه صوفيان در چه نوع بيان نمادينى مىبايست وارد شوند .\r\nدر حقيقت ، صوفيان از ورود انتزاعى در اين مقولات امتناع كرده‌اند ، ولى هنگامى كه بر آن شده‌اند كه ، نه از تصوّرى كه از خدا در ذهن خود ساخته‌اند ، بلكه از تجربه‌اى كه از او داشته‌اند سخن بگويند ، ناگزير به نحو انضمامى به آنها پرداخته‌اند . آنها ، با سخن گفتن نمادين از فعل خدا در دل خود ، از او « به صورت مثل » « 93 » سخن گفته‌اند . در اين نوع سخن گفتن است كه آنها چيزى بيشتر از آنچه در قرآن آمده است يا ، بجز از آنچه در قرآن آمده است ، گفته‌اند . بنابراين مىماند كه ما نشان دهيم كه صوفيان چگونه ، با درگذشتن از تفسير سادهء قرآن و شكستن حلقهء معضله‌اى كه انديشهء اسلامى خود را در آن محصور كرده بود ، در حيطهء تجربهء شخصى خود ، زبان جديدى ابداع كردند تا با آن از خدا سخن بگويند ، از خدايى كه متكلّمان همهء فرق به او حقّ ظهور در جاى ديگرى بجز در كتاب او نمىدادند ، ولى همچنان در دل سوخته از عشق « فقرا » سخن مىگويد .\r\n\r\nالف . عناصر زندگى شناختى و كتابشناختى\r\nموافق روشى كه در طىّ اين تحقيق به كار برده‌ايم ، دراينجا نيز مىكوشيم تا تحليلى از اثرى مشخّص به دست دهيم ، زيرا كاملا معتقديم كه بهترين شيوهء پىبردن به حقيقت يك حركت فكرى ، نه ورود در جريان غير شخصى ، بلكه استفهام از يكى از برجسته‌ترين نمايندگان آن است . راهنماى ما دراينجا نفّرى ، به قول شوشترى ، شاعر اندلسى و شاگرد ابن سبعين ، « محرم\r\n\r\n\r\n","description":"","footnote":"\r\n( 93 ) . ما دراينجا كلمهء « مثل » را به معنى قرآنى آن ، كه شامل نماد نيز مىشود ، مىگيريم .\r\n","page_name":" 297 ","page_number":313},
  {"content":"\r\n\r\nخدا » در گفتگو « ميان دو ذات » است . « 94 » چرا او ، و نه كسى ديگر ؟ نخست براى اينكه نفّرى ، مانند مقاتل يا خرّاز يا نورى ، نويسنده‌اى است كه علاقه‌مندان به تاريخ تصوّف اسلامى او را نشناخته‌اند يا كم شناخته‌اند يا قدر او را چنان كه بايد نشناخته‌اند . در آخرين كتابهايى كه دربارهء تاريخ تصوّف اسلامى نوشته‌اند ، نامى از او نيست . « 95 » البته اثر او به اهتمام آربرى تصحيح و به دقّت به انگليسى ترجمه شده است « 96 » ، ولى توجّه خوانندگان را بسيار كم به خود جلب‌كرده و به نفّرى امكان نداده است كه در تصوّرى كه از عرفان داريم مقام شايستهء خود را به دست آورد . حقيقت اين است كه اين اثر دشوار و رمزآميز و حتى غيرمنتظر است ، و بىگمان عدم موفقيّت آن ، نه تنها در زمان ما ، بلكه حتى درگذشته ، در ميان مسلمانان ، به همين سبب بوده است .\r\nنفّرى پس از آنكه در نيمهء دوّم قرن چهارم / دهم درمىگذرد « 97 » ، ديگر سه قرن تمام از او خبرى نيست ، تا آنجا كه ماسينيون ، بىگمان تحت تأثير سكوت همهء سيره‌نويسان قديم « 98 »\r\n\r\n\r\n","description":"","footnote":"\r\n( 94 ) . نگاه‌كنيد به مقالهء ما ، « النفّرى يا انسان در گفتگو با خدا »  Al - Ni ffarioul'hommeen dialogueavecDieu  ، كه در  LesC ahieredel'Oronte  ، دورهء سوم ، 1965 ، ص 13 تا 27 منتشر شده است .\r\n( 95 ) . از او نه در تاريخ فلسفهء اسلامى (  Histoiredelaphil osophiemusulmane  ) ( 1964 ) هانرى كربن نام برده شده است ، نه در عرفان اسلامى (  Mystiquemusulman  ) ( 1961 ) قنواتى - گارده ، البته اگر بخواهيم به ذكر آخرين نوشته‌هاى مربوط به اين موضوع اكتفاكنيم .\r\n( 96 ) . در مجموعهء اوقاف گيب  GibbMemorial  ، مجموعهء شمارهء نهم ، 1935 ، همراه با تفسيرى بسيار پرمايه كه بهترين چيزهايى را كه تفسير تلمسانى دربردارد به دست داده‌است .\r\n( 97 ) . تاريخ مرگ او شناخته نيست . صاحب كشف الظّنون ( چاپ فلوگل ، چهارم ، ص 234 ) ، بدون آنكه شاهدى به دست دهد ، مىنويسد كه مرگ او در سال 354 / 965 واقع شده است ، ولى اين تاريخ را نمىتوان قبول كرد ، زيرا بعضى از الهامات نفّرى مربوط به سال 566 است ( نگاه كنيد به : آربرى ، مقدّمه ، ص 1 و آتش ،  Belleten  ، شانزدهم ، 1952 ، ص 75 ) .\r\n( 98 ) . اين سكوت سبب شده است كه ما تقريبا آگاهيى از نفّرى نداشته باشيم ، جز اينكه او بايد اصلا از نفّر - نيپور مشهور بابليان - بوده باشد و اينكه زندگى او پيوسته در سفر مىگذشته و به همين سبب است كه بعضى نسخه‌ها به او لقب « سائح » داده‌اند . به گفتهء تلمسانى ، پس از مدتى اقامت در نيل ( شهرى در عراق بين بغداد و كوفه ) و بصره ، در مصر بدرود زندگى گفته است . از سوى ديگر نام او نيز درست مشخّص نيست . معمولا او را محمّد بن عبدالجبّار النّفّرى مىنامند . و امّا در فاتحهء نسخه‌اى خطى در بورسا كه آتش كشف‌كرده و از آن ذيلا سخن خواهيم گفت ، سخن از كسى است به نام شيخ محمد بن عبدالجبّار بن حسن البصرى ، صوفى متكلّم كه « در صحبت » شيخ ديگرى بوده است ، زاهد و سيّار ، به نام محمّد بن عبدالله النفّرى ، كه شيخ اوّل الهامات او را رونويس كرده است . امّا در همين نسخهء خطّى از كسى به نام محمّد بن عبدالجبّار النّفّرى نيز سخن مىرود . همين ابهام را در نسخهء ديگرى در استانبول ( حاجىمحمود 2406 ) نيز مىبينيم ، كه در آن علاوه برآنچه گفتيم ، محمد بن عبدالجبّار « المصرى » نيز خوانده شده است . ما ، به اتّفاق آتش ، برآنيم كه سخن از دو شخصيّت جداگانه است ، يكى صاحب الهام ، محمّد بن عبدالله النفّرى ، و ديگرى ، راوى او ، محمّد بن عبدالجبّار البصرى . نسخه‌هاى خطّى آنها را يك تن دانسته‌اند ، زيرا وحدت سبك و الهام اثر جايى براى ترديد باقى نمىگذارد .\r\n","page_name":" 298 ","page_number":314},
  {"content":"\r\n\r\nسكوتى كه گويى ناشى از تصميم قبلى همگانى است - در قدمت اثر او شك مىكند و آن را متعلّق به زمانهاى متأخّرتر مىداند . و تنها در قرن هفتم / سيزدهم است كه ابن عربى ( متوفّى 638 / 1240 ) نشان از او به دست مىدهد و چندين بار در فتوحات مكّيّه « 99 » از او نام‌مىبرد . از اين تاريخ نفّرى ناگهان دوباره به صحنه مىآيد : پس از آنكه ابن عربى از او نام مىبرد ، شاذلى ( متوفّى 656 / 1258 ) كتاب او را مىخواند و عفيف الدّين تلمسانى ( متوفّى 690 / 1291 ) آن را تفسير مىكند و شوشترى ( متوفى 650 / 1252 ) در منظومهء مشهورى كه الهامى فوق تاريخى از حلقه‌هاى پيونددهندهء عرفان اسلامى به دانايان هرمسى يونان است ، از او در زمرهء « بندگان عشق » « 100 » آيين هرمسى نام مىبرد . « 101 »\r\nاين است نخستين دليل آنكه ما نفّرى را به عنوان راهنما انتخاب كرده‌ايم . نفّرى ما را در جهانى نو ، ناشناخته براى بسيارى از خوانندگان ما ، وارد مىكند . دليل دوم مستقيم‌تر به موضوع ما ربط دارد . كدام است آن دليل ؟ بالاتر گفتيم كه زبان عرفانى در واژگانى فنّى ، در استعاره‌ها و نمادها تحقّق مىيابد . در طىّ راهى كه تا اينجا پيموديم ، ديديم كه اين نمادها هنوز چندان آغاز به پيدايش نكرده است ، ولى ته نقشى از آنها هم در تفسير مقاتل بن سليمان و هم در سخنان حكيم ترمذى ، امام جعفر صادق ( ع ) و شقيق بلخى ديده مىشود ؛ اثر نورى ما را به آستانه‌اى مىبرد كه در آن استعاره ناگهان فشردگى نماد به خود مىگيرد . ولى براى آنكه كاملا در قلمرو نماد وارد شويم ، درنگ در نشانه گاههاى پراكندهء ميان راهى كه به آن مىپيوندد كفايت نمىكند . بايد در پايان اين راه جاى گرفت ، جايى كه اين حركت ، پس از اكمال بسط خود ، معنى خود را ظاهر مىكند و بهترين بيان خود را مىيابد . اين است دقيقا وضع اثر نفّرى . اين اثر ، كه انعكاس تمامى سنّت تصوّف پيشين - مخصوصا سنّت مكتب حلّاج - است ، به عنوان پايان و به عنوان لحظهء ممتازى از زبان نمادين جلوه مىكند . آخرين اثر بزرگ آخرين عارف بزرگ مكتب معيّنى است ، يعنى مكتبى كه با حسن بصرى آغاز مىشود و با تحرير رسالات بزرگ كلاسيك تصوّف ، در حدود پايان قرن چهارم هجرى ، عصرى مقارن نشو و نماى فرقه‌ها پايان مىيابد .\r\nآثار نفّرى از چه چيزهايى تشكيل‌شده‌است ؟ نسخه‌هاى خطيى كه تا كنون شناخته شده و آربرى آنها را به كار برده است شامل دو بخش اصلى ، يكى به نام مواقف و ديگرى به نام\r\n\r\n\r\n","description":"","footnote":"\r\n( 99 ) . نگاه كنيد به : « گواهيها » (  Testimonies  ) ، آربرى ، پيشگفته ، ص 8 تا 11 .\r\n( 100 ) . بندگان عشق عبارتند از هرمس ، سقراط ، افلاطون ، ارسطو ، ذوالقرنين ، حلّاج ، شبلى ، نفّرى ، حبشى ، . . . ، سهروردى ، ابن الفارض ، . . . ، ابن مسرّه ، ابن سينا ، طوسى ( غزالى ) ، ابن طفيل ، ابن رشد ، . . . ، ابن سبعين - م .\r\n( 101 ) . نگاه‌كنيد به : ديوان ، چاپ نشار ، ص 75 ، و ماسينيون ،  Operaminora  ، جلد دوم ، ص 409 و 419 ؛ ديوان حلّاج ، ص 137 و 138 .\r\n","page_name":" 299 ","page_number":315},
  {"content":"\r\n\r\nمخاطبات است . ولى از آن پس ، نسخه‌هاى ديگرى كشف شده است كه حاكى از وسعت بيشتر اين آثار است . در حقيقت ، در سال 1952 ، از طريق مقاله‌اى به قلم احمد آتش « 102 » مىدانستيم كه در قونيّه و بورسه سه نسخهء خطى هست كه محتواى آن اندكى متفاوت با اثر چاپ شده است ؛ ولى تحليل احمد آتش موجزتر از آن بود كه تصوّرى از تفاوتها و اهميت اين كشف به دست دهد . سال بعد ، خود آربرى كه زحمت وارسى نسخه‌هاى خطّى مورد اشارهء آتش را به خود نداده بود ، در كتابخانهء چستر بيتى نسخه‌اى به خط خود نفّرى يافت و در بولتن مدرسهء مطالعات شرقى و افريقايى [  BSOAS  
  ] « 103 » ده صفحه از متن را كه بافت آن متفاوت با از آن مواقف و مخاطبات بود چاپ كرد . بالاخره خود ما نيز ، از روى اطلاعاتى كه ف . سزگين به دست داده بود ، در استانبول ، در كتابخانهء حاجى محمود ، به شمارهء 2406 نسخهء تازه‌اى يافتيم كه بسيارمهمّ است ، زيرا شامل تمامى اثر مورد اشاره در نسخه‌هاى خطّى ديگر است . اين نسخه ، با قطع متوسّط ( 15 سطر در هر صفحه ) و به خط نسخ بسيار خوانا ، تاريخ كتابت ندارد ، ولى مركّب و كاغذ آن نشان مىدهد كه متأخّر است « 104 » . ذيلا تحليل مبسوطى كه بر قسمتهاى تازه و اهميّت آنچه از آثار نفّرى كه هنوز چاپ نشده است تكيه خواهد كرد به دست مىدهيم .\r\n1 . برگهاى 1 الف تا 88 ب : متن مواقف ، آن گونه كه آربرى تصحيح و تلمسانى تفسير كرده‌اند . با اين همه ، بايد گفت كه فصل « مخاطبه و بشارة و ايذان الوقت » كه تلمسانى از آن بىاطّلاع بوده و آربرى آن را به آخر كتاب برده ، در اينجا نيز ، مانند بعضى نسخه‌هاى مورد استفادهء آربرى ، در وسط مواقف ، در برگهاى 39 ب تا 42 ب ، آمده است ( نگاه كنيد به : مقدّمهء آربرى ، ص 7 ) .\r\n2 . برگهاى 88 ب و 89 الف : متنى در يازده سطر كه با كلمات « و من كلامه » آغاز مىشود .\r\n3 . برگهاى 89 الف تا 90 الف : « باب الخواطر و احكامها » فصلى است در باب خواطر دل و احكام آن . آغاز آن چنين است : « خواطر ، از جهت حقيقت آنها ، تقليب ( تحوّلات ) دل است ، و دل يگانه محلّ آنهاست . و امّا تقليب دل بر دو قسم است : محمود و مذموم . قسم سوّمى در ميان نيست . . . و امّا دل نيز بر دو قسم است : دل علمى كه محمود و مذموم را با وعد و وعيد ( الهى ) مىشناسد ، و دل معرفتى و وجدى كه محمود و مذموم را با احكام وجد كاشف علائم ارادهء الهى مىشناسد . . . »\r\n\r\n\r\n","description":"","footnote":"\r\n( 102 ) . منتشرشده در  Belleten  ، آنكارا ، جلد 16 ، 1952 ، ص 49 تا 128 ( صفحات 74 تا 78 به نفّرى اختصاص دارد ) .\r\n( 103 ) . جلد 15 ، 1953 ، ص 29 تا 42 ، با عنوان  MoreNeffari . \r\n( 104 ) . بنابراين نسخهء اصليى كه اين نسخه از روى آن استنساخ شده است بايد در يكى از كتابخانه‌هاى استانبول موجود باشد .\r\n","page_name":" 300 ","page_number":316},
  {"content":"\r\n\r\n4 . برگهاى 90 ب تا 130 ب : متن مخاطبات ، عين آنچه آربرى تصحيح كرده است .\r\n5 . برگهاى 130 ب - 132 ب : و هذه مقالة فى القلب عالية الحكم . مقاله‌اى دربارهء دل به عنوان محل نظر خدا و دربارهء اختلاف ميان ارتباط با نظر و استماع سخن . تحليل بسيار فشرده و بسيار تخصّصى احوال مختلف تجربه است : « نظر گاهى به ناظر چيزى مىگويد كه با هيچ عبارتى نمىتوان آن را بيان كرد و با هيچ توضيحى نمىتوان آن را ترجمه كرد . . . ولى قدرت سمع بسيار محدودتر از قدرت نظر است . » ( ان النّظر ربّما خاطب النّاظر بما لاتنقال به عبارة و لاتحمله ترجمة ) ( نقل از : نويا ، نصوص صوفية غير منشورة ، ص 315 - م ) .\r\n6 . برگ 132 ب تا 138 الف : و من خصائص كلامه الغريب فى المحبّة : مقالهء كوتاهى دربارهء محبّت متقابل خدا و انسان .\r\n7 . برگهاى 138 الف تا 139 الف : و من كلامه . « سخنانى كه به موهبت و عنايت الهى ، در بصره ، در سال 359 ، به او ابلاغ شده است » و به اهتمام آربرى در  BSOAS  انتشار يافته است .\r\n8 . برگهاى 139 ب تا 169 الف : « مواقف لعبد الجبار المصرى » . « 105 » اين مهمترين بخش چاپ نشده است ، زيرا نوعى كتاب دوّم مواقف است كه درآن شرح رؤيتهاى نفّرى در حدود سال 366 ه ق داده‌شده‌است ، در حالى كه كتاب اوّل ، به تصحيح آربرى ، شامل مواقف مربوط به حدود سال 359 است . فهرست اين 66 موقف ازاين قرار است ( كتاب اوّل شامل 77 موقف است ) .\r\n1 . موقف استواءالمعرفة 2 . موقف المقامات ، 3 . موقف رحمة الخلق ، 4 . موقف عهود الانبياء السلام ، 5 . موقف وصايا الاولياء ، 6 . موقف الاعيان ، 7 . موقف الاسماء ، 8 . موقف المعانى ، 9 .\r\nموقف نفسى ، 10 . موقف الدّنيا ، 11 . موقف الهموم ، 12 . موقف الجلال ، 13 . موقف الجمال ، 14 ؛ موقف الكمال ، 15 . موقف حق معرفته علىّ ، 16 . موقف المعرفة ، 17 . موقف ما خلق ، 18 .\r\nموقف المواقف ، 19 . موقف ادب المعرفة ، 20 . موقف العمل ، 21 . موقف الصّمت ، 22 . موقف النطق ، 23 . موقف النطق و الصمت ، 24 . موقف محادثة ، 25 . موقف القلوب المستقرة ، 26 .\r\nموقف العلم ، 27 . موقف غربتى ، 28 . موقف البلاء ، 29 . موقف العافية ، 30 . موقف القلوب ، 31 . موقف العقل ، 32 . موقف النار ، 33 . موقف علمه ، 34 . موقف المجلس ، 35 . موقف الهوى ، 36 . موقف السرّ ، 37 . موقف غيرته علىّ ، 38 . موقف الاسماء ، 39 . موقف العلوم كلها ، 40 .\r\nموقف الضنائن ، 41 . موقف قبل كن ، 42 . موقف مقامه الّذى لا ستر فيه ، 43 . موقف مهرب\r\n\r\n\r\n","description":"","footnote":"\r\n( 105 ) . عنوان كلى مواقف المعارف و سخن كاتب كه اثر را به صدرالدّين فتوى ( كذا ) ( ولى بىگمان بايد خواند : قونوى ) شايان توجّه است . اين منسوب داشتن اثر به صدرالدين قونوى ( يا قونيوى ) مخصوصا از آن جهت غير قابل توجيه است كه در متن نسخه سخن از نفّرى است .\r\n","page_name":" 301 ","page_number":317},
  {"content":"\r\n\r\nالانبياء ، 44 . موقف اليقين الحق ، 45 . موقف حنانه ، 46 . موقف أدب الحروف ، 47 . موقف أقصى كل شىء ، 48 . موقف الأمر ، 49 . موقف رفقه ، 50 . موقف حجته ، 51 . موقف حضرته ، 52 . موقف النظر الى وجهه ، 53 . موقف النفس ، 54 . موقف الضمير ، 55 . موقف المجالسة ، 56 . موقف الحزن ، 57 . موقف مجلس الغنى ، 58 . موقف أدب المجالسة ، 59 . موقف حضرته التى تمتحن فيها الاسماء و يحترق فيها العلم و العلماء ، 60 . موقف السياحة ، 61 . موقف مجلس العزيز ، 62 . موقف ما بدا و ما يبدو ، 63 . موقف الابواب ، و فيه كلمات الصبر ، 64 . موقف الوسوسة ، 65 . موقف المقامات ، 66 . موقف رؤيته الكبرى .\r\n9 . برگ 169 ب تا 172 ب : سلسله مواقف ديگر ، مقدّم بر مواقف پيشين ، زيرا اينها در ماه رمضان سال 354 ه ق نوشته شده است .\r\n10 . برگهاى 173 الف تا 174 الف : متن موقفى كه با كلمات « اوقفنى فى النّجاة » آغاز مىشود و در پايان آن مىخوانيم : « منتخب از جزء اول از مجموع تعليقات و زيادات كه به خط او - رحمه‌الله - نوشته شده است ، زيرا در اجزاء ديگر در ميان چيزهاى غير مواقف پراكنده بود » ( برگ 174 الف ) .\r\nاين يادداشت مىرساند كه چگونه مجموعهء نوشته‌هاى نفّرى فراهم آمده است . در آغاز نفّرى حاصل رؤيتهاى خود را در دفترهايى يادداشت مىكرد . بعضى از اين دفترها در مصر و بعضى ديگر در بصره و بعضى هم در مداين نوشته شده است . سپس اين دفترها را به صورتى تقريبا پراكنده و بدون رعايت ترتيب زمانى به كتابهايى منتقل كرده‌اند .\r\n11 . برگهاى 174 ب تا 213 ب : سلسله مواقف و مسائل و مناجاتهايى كه بخش عمدهء آنها را آربرى در مقالهء  BSOAS  خود منتشر كرده است .\r\n\r\nب . گفتگو ميان دو ذات\r\nاثر نفّرى از اين بابت جالب توجّه است كه انديشهء صوفيانه در آنها از گفتار دربارهء خود به گفتگو با خدا منتقل مىشود . در آنها ديگر عارف نيست كه از تجربهء خود سخن مىگويد ، بلكه خداست كه دائم او را در متن اين تجربه مخاطب مىسازد و خود را از اين طريق متجلّى مىكند . چنان كه گفتيم ، شوشترى اين آثار را « گفتگو ميان دو ذات » ، ميان خدا و انسان ، مىخواند ، و اين تازگى آنها را نشان مىدهد ، نه تنها نسبت به آثار عرفانى ديگر ، بلكه علاوه بر آنها نسبت به قرآن .\r\nبىگمان ، براى مسلمان ، خداست كه در قرآن سخن مىگويد ، ولى اين سخن گفتگويى با انسان نيست ، « تنزيلى » است ، پاسخى الهى است كه از آسمان نازل مىشود و به انسان ، نه به\r\n\r\n","description":"","footnote":"","page_name":" 302 ","page_number":318},
  {"content":"\r\n\r\nعنوان شخص مورد خطاب ، بلكه به عنوان موجودى مىرسد كه خدا ارادهء مطلق خود را بر او ظاهر مىكند . خود پيغمبر ( ص ) نيز وحى را ، نه به عنوان محرمى دريافت مىكند كه سخن محرمانه‌اى با او در ميان نهاده مىشود ، بلكه به عنوان واسطه‌اى كه بايد امرى را اجرا كند :   اقْرَأْ بِاسْمِ رَبِّكَ   ( علق ، 1 ) . تنها يك بار محمد ( ص ) به هنگام معراج از امتياز ملاقات مستقيم با خدا برخوردار شد و در آن خدا  فَأَوْحى إِلى عَبْدِهِ ما أَوْحى  ( نجم ، 10 ) ، يعنى چيزى شخصى « 106 » وحى كرد ، چيزى متفاوت با آنچه به صورت آيات قرآنى براى همهء جهان نه براى يك شخص نازل شد .\r\nو امّا همهء آثار نفّرى گويى پيروى از تجربهء شخصى پيغمبر ( ص ) ، يعنى گفتگو در ملاقاتى است كه درآن انسان محرم خدا مىشود . نه تنها بعضى از رؤيتهايش به صورت معراج معرّفى مىشود ، مانند مخاطبهء 45 كه در آن مىخوانيم : « ربّى عرّج بى اليه و قال لى » ( ص 200 ) ، بلكه علاوه برآن ، نفّرى به خود صفتى يا لقبى مىدهد كه بسيار پرمعنى است ، از قول خدا خود را « جليس اللّه » يا « صاحب الرّؤية » مىخواند ، مانند موسى كه كليم‌الله خوانده شده است . و اينجا بايد فصل ماقبل آخر مواقف دوم را بخوانيم تا دريابيم كه نفّرى با چه نحوهء نگرشى با خدا وارد گفتگو مىشود ، گفتگويى كه به هيچ گفتگوى ديگرى شباهت ندارد ، زيرا بيشتر سكوت است تا سخن : « مولاى من مرا در موقف رؤيت كبراى خود نهاد ، سپس گفت : اى صاحب الرّؤية و جليس خدا ، كجاست مقامات اولياء و كجاست مواقف كسانى كه در برابر من مىايستند ؟ ببين چگونه حجاب ساخته‌ام و چگونه در حجاب مقامات ساخته‌ام و چگونه در آن مواقف ساخته‌ام ! نگاه كن ! اينها حجابهاى چشمها و آنها حجابهاى دلها . پس ملك و ملكوت را حجابهاى چشمها ديدم و عزّت و جبروت را حجابهاى دلها . سپس به من گفت : نخستين حجابى كه رؤيت آن را مىدرد حجاب « انصات » ( گوش دادن ) است : تو به خدا گوش مىدهى و گوش دادن تو حجابى است ، و در اين حجاب هزار مرتبه است . درهر مرتبه حجابى است و براى هر حجاب هزار علم . براى هر علم رؤيتى است ، ولى علم تو را در خود محبوس مىكند ، و نه از رؤيت مىرهاند و نه از خود . و امّا اگر « انصات » خدا حجابى است كه با سكوت در برابر خدا پاره مىشود ، خود سكوت را نيز مراتبى به اندازهء مراتب انصات است . . . سپس به من گفت : كسى كه در مرتبهء « قولانيّت » است هنگامى كه سخن مىگويد مرامىبيند و اگر ساكت بماند مرا با اين رؤيت نمىبيند : رؤيت او كه حقيقت اوست در قول اوست ، ولى حقايق قول او در سكوت اوست نه در قول او . و امّا تو اين را مىبينى و او نمىبيند ، زيرا تو مرا در وراى هر قولى ،\r\n\r\n\r\n","description":"","footnote":"\r\n( 106 ) . نگاه‌كنيد به : بالاتر دربارهء تفسير امام جعفر صادق ( ع ) دربارهء اين آيه ، ص 154 . همچنين نگاه‌كنيد به ر . آرنالدز ، دستور زبان و كلام (  Gram maireettheologie  ) ، ص 318 .\r\n","page_name":" 303 ","page_number":319},
  {"content":"\r\n\r\nو در وراى هر فعلى و هر علمى و هر عملى مىبينى . بنابراين ، صاحب رؤيت كبرايى ، زيرا خدا را بدون پرده‌اى ميان او و خود مىبينى . قول پرده‌اى است در رؤيت ، علم پرده‌اى است در رؤيت و عمل پرده‌اى است در رؤيت . و من بندگانى دارم كه مرا از وراى پرده‌ها مىبينند . » « 107 »\r\nعناصرى چند از اين متن هست كه آنها را ضمن مطالعهء آثار نفّرى روشن خواهيم كرد :\r\nعجالة آنچه مهمّ است اين است كه زمينهء روانشناختيى را كه اين آثار در آنها به وجود آمده است بررسى كنيم . اين زمينه را نفّرى به نامى ، كه غناى يك رمز را دارد ، يعنى به نام « وقفه » مىخواند . وقفه از جهت لفظى به معنى « توقّف » و « ايست » است . هرگفتگويى با عبارت تغيير ناپذير « اوقفنى فى . . . و قال لى : مرا در وقفهء . . . نگاه داشت و گفت » آغاز مىشود ؛ ولى در تجربهء « وقفه » در حقيقت دو زمان هست : زمان رؤيت كه آگاهى در وراء محدوده‌هاى مفهومى فاعل شناسايى و موضوع شناسايى زندگى مىكند ، و زمان « بازگشت » كه در آن اندك اندك آنچه بر آگاهى گذشته است به حافظه باز مىگردد و سخن گفتن ممكن مىشود . بهتر است به توصيفى كه خود نفّرى از تجربهء وقفهء خود به دست مىدهد گوش كنيم : « و به من گفت : به آنها بگو كه به ميان شما بازگشتم ؛ پس من گفتم : « اوقفنى » ؛ پيش از آنكه بازگردم چيزى نداشتم كه بگويم ، زيرا او به من توحيد نشان داد و من در آن بى خبر از « فنا » و « بقا » بودم ؛ و به من توحيد شنواند و نمىدانستم چه مىشنوم ، و بعد از آن ، مرا به آنچه قبلا بودم بازگرداند ، و من دراين بازگشت نامه‌اى ديدم كه آن را براى شما مىخوانم » ( ص 79 ) . « 108 »\r\nتلمسانى در تفسير خود توضيح مىدهد كه در خواندن اين نامه ، عارف نيز همان وضعى را دارد كه هر خوانندهء ديگرى دارد ؛ به اين معنى كه چيزهايى كه از خواندن اين نامه درمىيابد چنان است كه گويى خود آنها را تجربه نكرده است ، زيرا چنان كه نفّرى مىگويد ، « در ناآگاهى » تجربه شده است . آنچه او در توحيد « ديده » يا « شنيده » است به صورت متعلّق شناسايى به آگاهى داده نشده است ، او در وراى مقولات روانشناختى از قبيل « فنا » و « بقا » زيسته است : آگاهى چيزى مىيابد بىآنكه چيزى بداند ، زيرا « وجود » هنوز « شهود » نيست .\r\nصوفى تنها دربازگشت ، يعنى با بازيافتن « آگاهى از خويشتن » خويش است كه مىتواند از\r\n\r\n\r\n","description":"","footnote":"\r\n( 107 ) . نسخهء خطى حاجىمحمود 2406 ، برگ 167 الف تا 168 ب ( نگاه‌كنيد به : نويا ، نصوص صوفية غير منشوره ، ص 233 و بعد ) .\r\n( 108 ) . « و قال لى قل لهم رجعت اليكم ، فقلت اوقفنى و من قبل ان ارجع ما كان لى من قول لانّه ارانى التّوحيد فكنت به لااعرف فناء و لابقاء واسمعنى التّوحيد و لم اعرف استماعه وردّنى بعد هذا كلّه كما كنت فرأيت فى الردّ صحيفة و انا اقرأها عليكم » ( ازاين پس در ارجاعات ما به متن نفّرى ، كه فقط شامل اشاره‌اى به صفحه‌اى است ، همواره مراد چاپ آربرى است ) .\r\n","page_name":" 304 ","page_number":320},
  {"content":"\r\n\r\n« وقفهء » خود با ديگران سخن بگويد . « 109 » زيرا ، چنان كه نفّرى در جاى ديگرى مىگويد :\r\n« جليس نگاه‌مىكند بىآنكه نگاهش به خود بازگردد ؛ فهم مىكند بىآنكه بتواند فهم خود را به نطق درآورد ؛ ادراك مىكند بىآنكه ادراك او به چيزى تعلق گيرد . » « 110 »\r\nاكنون مىدانيم كه معنى كلمهء « اوقفنى » چيست . با اين همه ، اگر معنى وضعى « وقفه » را به آسانى مىتوان تعيين كرد ، محتواى نمادى آن از لونى ديگر است . محتواى نمادى تنها وقتى بر ما آشكار مىشود كه پا به پاى نفّرى راه منتهى به لحظهء اعلاى ملاقاتى را طى كنيم كه انسان « جليس » خدا مىشود .\r\nدر حقيقت ، انسان ، پيش از نيل به اين لحظهء اعلا با خدا تنها نيست ؛ ميان آنها مشارك ثالثى حايل مىشود ، يا سعى مىكند كه حايل شود ، كه بيم آن مىرود كه حضورش در اشكال متعدّد ، اگر قبول شود ، انسان را از خدا دور كند . اين مشارك سوّم كه تهديد او ، در لحظهء « وقفه » از مجذوب دور شده است ، موضوع بخش بزرگى از گفتگو را تشكيل مىدهد ، زيرا در « وقفه » خدا حقيقت مراحلى را كه او قبلا طى كرده است بر او آشكار مىكند . نام اين مشارك سوّم چيست ؟\r\nنام آن « لجئون » « 111 » است ، زيرا با آنكه هميشه يك چيز بيش نيست ، بر حسب تغييرات حاصل در تجربه تغيير چهره مىدهد . به طور كلى ، او دنياست به عنوان واقعهء خارج از خدا و انسان ، ولى اين واقعه اشكال متعدّدى به خود مىگيرد كه متن زير آنها را توصيف مىكند : « و به من گفت : اگر به‌سوى من روى آورى ، با علم روبه‌رو مىشوى ، آن را در حرف بيفكن ، زيرا علم در حرف است ؛ و چون آن را در حرف افكندى ، معرفت به‌سوى تو خواهدآمد : آن را در علم بيفكن ، زيرا معرفت در علم است ، و چون معرفت را در علم افكندى ، ذكر به‌سوى تو خواهد آمد : آن را در معرفت افكن ، زيرا ذكر در معرفت است ؛ و چون آن را در معرفت افكندى ، حمد به‌سوى تو خواهدآمد ، آن را در ذكر بيفكن ، زيرا حمد در ذكر است ؛ و چون آن را در ذكر افكندى حرف دركلّ خود به‌سوى تو خواهدآمد : آن را در اسماء بيفكن ، زيرا حرف در اسماء است ؛ چون آن را افكندى ، اسماء به‌سوى تو خواهدآمد ، آن را در اسم بيفكن زيرا اسماء در اسم است ؛ سپس اسم به‌سوى تو خواهدآمد ، آن را در ذات بيفكن ، زيرا به آن تعلّق دارد ، و\r\n\r\n\r\n","description":"","footnote":"\r\n( 109 ) . ما براى تفسير تلمسانى دربارهء مواقف از نسخهء كوپريلى 785 استفاده كرديم . متنى كه ما آن را نقل به معنى كرديم در برگ 178 الف است .\r\n( 110 ) . « ان الجليس ناظرّ ، لايرجع ناظرة ؛ فهّم ، لا ينطق فهمه ؛ مدركّ لا بشىء ادراكه » ( نسخهء حاجىمحمود 2406 ، برگ 160 الف ) ( نقل متن عربى از نصوص صوفية غير منشورة ، ص 224 - م ) .\r\n( 111 ) .  legion  ، احتمالا اشاره است به لوقا ، هشتم ، 30 : « عيسى از او پرسيده گفت نام تو چيست ؟ گفت : « لجئون » ، زيرا كه ديوهاى بسيار داخل او شده‌بودند . »\r\n","page_name":" 305 ","page_number":321},
  {"content":"\r\n\r\nچون ذات را افكندى ، خود « افكندن » به سوى تو خواهد آمد : آن را در رؤيت بيفكن ، زيرا در قلمرو آن است » ( ص 89 ) . « 112 »\r\nتلمسانى كه اين متن را تفسير مىكند نتيجه مىگيرد كه : « كسى كه از اسرار اين سلسله مراتب كه نويسنده آن را توصيف مىكند آگاه شود در آن نردبان ( سلّم ) ى براى صعود به قلّهء حضرت الهى و هبوط از آن تا پايين‌ترين مرتبهء « خلقيّت » خواهد يافت . « 113 » در حقيقت ، براى نفّرى ، اين « نردبان » ، نه ايجابا به صورت وسيله‌اى مناسب براى وصول به هدف ، بلكه سلبا ، از اين جهت كه صوفى همهء پله‌هاى آن را به عنوان موانعى بر سر راه خود به دور مىافكند ، به خدا منتهى مىشود . « 114 » پس سخن از تزكيهء وسايل نيست ، بلكه سخن از حذف آنهاست ، براى اينكه ميان خدا و انسان هيچ واسطه‌اى باقى نماند ، مگر خود گفتگو كه ديدار با آن صورت مىگيرد . « 115 »\r\nدر انديشهء ما نيست كه همراه با نفّرى همهء سلسله وسايطى را كه يكى پس از ديگرى حذف مىكند طى كنيم . چون هدف ما در اينجا ترصّد زايش زبان نوى است ، تنها بر سر سه واسطه از ميان آنها ، يعنى حرف و علم و معرفت ، درنگ مىكنيم ، سه واسطهء اصليى كه ، از دور و نزديك ، به همهء ديگر وسايط مربوط است .\r\nخدا ضرورت افكندن اين سه واسطه را در يكديگر به نفّرى مىآموزد و اين آموزش غالبا لحن آمرانه‌اى به خود مىگيرد كه تا عمق وجود او تأثير مىكند و هيچ مفرّى براى او باقى نمىگذارد . اين بدان معنى است كه انتقال سبك آمرانهء اين گفتگو از زمينهء خود به زمينهء شرحى\r\n\r\n\r\n","description":"","footnote":"\r\n( 112 ) . « و قال لى اذا قصدت الىّ لقيك العلم فالقه الى الحرف فهو فيه فاذا القيته جاءتك المعرفة فالقها الى العلم فهى فيه فاذا القيتها جاءك الذّكر فالقه الى المعرفة فهو فيها فاذا القيتها جاءك الحمد فالقه الى الذّكر فهو فيه فاذا القيته جاءك الحرف كلّه فألقه الى الاسماء فهو فيها فاذا القيته جاءتك الاسماء فالقها الى الاسم فهى فيه فاذا القيتها جاءك الاسم فالقه الى الذّات فهو لها فاذا القيتها جاءك الالقاء فالقه الى الرّؤيه فهو من حكمها » ( نقل از كتاب المواقف ، تصحيح آربرى ، ص 89 - م . ) .\r\n( 113 ) . پيشگفته ، برگ 191 ب .\r\n( 114 ) . براى نفّرى ترتيب اشياء و نيز تعيّنات آنها حجابهايى است كه با پوشاندن معنى حقيقى خود خدا را مىپوشانند :\r\n« يا عبد انا اظهرت كلّ شىء و جعلت الترتيب فيه حجابا عن معنويته و صيّرت الحدّ عليه حجابا عن مرادى فيه : اى بندهء من ، منم كه همه چيز را ظاهر كرده‌ام و ترتيب اشياء را حجابى بر معنى آنها ساخته‌ام ، همچنانكه از حدّ آنها حجابى بر مراد خود دربارهء آنها ساخته‌ام ( ص 161 ) .\r\n( 115 ) . خدا به نفّرى مىگويد : « اى بندهء من ، اگر من علم كون را بر تو مكشوف كنم و اگر از طريق اين علم حقايق كون را بر تو آشكار سازم ، به قسمى كه تو مرا از طريق حقايقى كه خود برتو آشكار كرده‌ام طلب كنى ، مرا از طريق عدم طلب كرده‌اى . نه آنچه از طريق آن مرا طلب مىكنى تو را به من خواهد رساند ، نه آنچه آن را براى من طلب مىكنى تو را به سوى من خواهدآورد » ( ص 165 ) .\r\n","page_name":" 306 ","page_number":322},
  {"content":"\r\n\r\nعينى ، كه بخواهد نظامى به نظريه‌اى بدهد ، فوق العاده دشوار و خطرناك است ، از اين رو ، بايد ، هر چه ممكن است ، متن را نقل كرد تا بتوان خواننده را در جريان « اين گفتگوى ميان دو ذات » قرار داد .\r\nبا اين همه ، بايد پيشاپيش از هرگونه توهّمى جلوگيرى كرد : اين گفتگو تجربه‌اى شخصى است كه به سبكى معمّايى بيان شده است ، و تا اندازه‌اى پوشيده نگاه داشته شده است ، زيرا نفّرى دستور دارد كه ثمرات تجربهء خود را به ديگران منتقل نكند : « اى بندهء من ، اجازه ندارى ، و باز هم اجازه ندارى و هفتاد بار اجازه ندارى كه وصف كنى كه چگونه مرا مىبينى و چگونه به « خزانهء » من درمىآيى و چگونه از آن به قدرت من مهرها ( « خواتم » ) ى مرا برمىگيرى و چگونه به عزّت جبروت من از حرفى حرفى ديگر مىآموزى » ( ص 205 ) . اگر نفّرى يادداشتهاى تجارب خود را روز به روز مىنويسد ، خدا مىگويد ، « براى آن است كه يادآوريى براى تو و قرارى براى دلت باشد » ( ص 100 ) ، و در جاى ديگر خدا به او فرمان مىدهد :\r\n« بنويس كه تو كيى تا بدانى كه كيى ، و اگرندانى كه كيى ، از اهل معرفت من نيستى » ( ص 30 ) .\r\nچندى بعد ، نفّرى اين فرمان ديگر را دريافت مىدارد كه تصريح مىكند كه چگونه بايد نوشت : « اى آن كه مىنويسى . . . اگر از براى ديگرى جز من مىنويسى ، تو را از كتابم محو خواهم كرد ؛ و اگر جز با عبارت من چيزى به عبارت درمىآورى تو را از خطاب خود بيرون خواهم كرد » ( ص 136 ) .\r\nبنابراين روشن است كه اين اثر براى خود نويسنده نوشته شده است ، نه براى ما ، و به سبك گفتگو نوشته شده است ، همراه با همهء چيزهايى كه گفتگو دربردارد ، از اشارات غير صريح گرفته ، تا رازگوييهاى سربسته و استيضاحات پنهانى كه به زحمت صورت بيان يافته است . تفسير چنين متنى وظيفه‌اى بس مخاطره جويانه است . سخن اين نيست كه چگونه بايد آن را شرح داد ، سخن اين است كه چگونه بايد از آن سؤال كرد تا پاسخ يا پاسخهاى مطلوب انتظار ما مجال روى نمودن بيابد . اين كارى است كه تلمسانى مىكند و در نوشته‌هاى نفّرى جهان بينيى مىيابد كه همان جهان بينيى است كه او در مكتب ابن عربى با آن آشنا شده است .\r\n\r\nج . حرف يا جهان اعداد\r\nپيش از اين ، از پيدايش زبانى مبتنى بر اعداد ، كه جفر يا معنى نمادين حروف الفباست ، در نزد امام جعفر صادق ( ع ) ياد كرديم . از قرن سوم هجرى ، مسئلهء حروف دامنه‌اى وسيع مىيابد ، تا آنجا كه ، از طريق مسئلهء غيرمخلوق بودن قرآن ، به صورت مركز بحثهاى كلام اسلامى درمىآيد . مذهب حنبلى با استيلا بر اسلام اهل سنّت ، به ناخواه و به رغم اعتقادى كه به متعالى\r\n\r\n","description":"","footnote":"","page_name":" 307 ","page_number":323},
  {"content":"\r\n\r\nبودن خدا از جهان داشت ، نوعى پرستش حرف قرآنى را ، كه به سطح بتى الهى ارتقا مىيافت ، در جهان اسلام رواج مىداد . سخنانى مانند اين سخن ابن حنبل كه مىگفت : « لفظى بالقرآن غير مخلوق » « 116 » : ( تلفّظ قرآن من غير مخلوق است ) ، طبيعة اين احساس را در مسلمان به وجود مىآورد كه صرف خواندن قرآن به آواز بلند او را به دينى عالىتر ارتقا خواهد داد . به صرف همين معنى ، زبان عربى نيز تقدّس الهى مىيافت و جزء لاينفكّ وحى مىشد و دين را به پرستش صداى كلمات لازمانى خدا تبديل مىكرد .\r\nبعضى از صوفيان خيلى زود به بت پرستى متضمّن چنين مذهبى پىبردند و با « حرف پرستى » آن به مخالفت برخاستند . ولى هيچ يك در اين كار به قاطعيّت نفّرى نبودند كه تجربه‌اش صورت امحاء كامل همهء بتهايى به خود مىگيرد كه در راه او به سوى خدا سربرمىآورند . درست است كه انتقاد او مستقيما متوجه نظريّهء غير مخلوق بودن قرآن نيست ، ولى غير مستقيم به آن مىانجامد ، زيرا ضمن طى راهى دراز نخست همهء موجودات و كلّ جهان هستى را ، كه به صورت حرف بر صوفى ظاهر مىشوند ، مسلّم مىگيرد و سپس آنها را يكى پس از ديگرى حذف مىكند .\r\nدر حقيقت ، تجربهء « حرف » دو مرحله دارد . در مرحلهء اوّل ، حرف نمودگار هر چيزى است ، از اين بابت كه آن چيز نسبت به خدا « ديگر » است : حرف « سوائيّت » محض است از اين بابت كه انسان ، به واسطهء آن و در آن ، به اين آگاهى مىرسد كه چيزى سواى خدا هست و توجّه او را به خود جلب مىكند . نفّرى از خدا مىشنود كه مىگويد : « ديگرى همه حرف است و حرف همه ديگرى است » ( السّوى كلّه حرف والحرف كلّه سوى ، ص 90 ) . ما كلمهء « سوى » را ، كه نفّرى به معنى مطلق هر چه خدا نيست ، به « ديگرى » ترجمه مىكنيم . « سوى » به صورت حرف به ذهن مىآيد و اين بدان معنى است كه همهء جهان « خلقيّت » ( به تعبير تلمسانى ) ازاين بابت براى انسان آغاز به وجود داشتن مىكند كه اشياء در آن هر يك نامى مىگيرند و نام ، خود ، به يارى حروف به تلفّظ درمىآيد . بدين معنى ، جهان « سوى » با خود خدا آغاز مىشود ، زيرا « ديگرى بودن » صفات جز به يارى نامهايى كه با خود مىگيرند بر انسان ظاهر نمىشوند و اسماء الهى به وسيلهء حروف مشكّل آنها وجود مىيابند .\r\nبايد يادآورى كنيم كه اين نظريّه اختصاص به نفّرى ندارد ؛ حكيم ترمذى ، مخصوصا در كتاب تحصيل نظائر القرآن خود آن را از جنبهء صوفيانه چنين تقرير كرده است : « همهء علوم در حروف الفبا نهفته است ، زيرا آغاز علم اسماء الهى است كه ازآنها هم خلقت و هم حكومت\r\n\r\n\r\n","description":"","footnote":"\r\n( 116 ) . نگاه‌كنيد به : ماسينيون ، مصائب ، ص 592 . متألّهانى مانند ابن تيميّه بر آن بوده‌اند كه اين نظريّه ، كه به نام ابن حنبل شايع شده است ، از آن او نيست . نگاه‌كنيد به : لائوست ، شقاقها (  Lesschismes  ) ، ص 399 .\r\n","page_name":" 308 ","page_number":324},
  {"content":"\r\n\r\nجهان در محدودهء احكام خدا ، از حلال و حرام ، نشأت مىكند . و امّا اسماء الهى خود از حروف صادر مىشوند و به حروف بازمىگردند . به اين گنج نهان تنها اولياء معرفت دارند كه عقولشان فهم از خدا مىگيرد و قلوبشان بسته به خدا و ربودهء الوهيّت اوست ، آنجا كه حجاب از برابر حروف و صفات ، يعنى صفات ذات ، برگرفته مىشود . » « 117 »\r\nاين نظريّهء نقش و حيانى حروف ، هرچند مستقلا در جايى توضيح داده نشده است ، در تعليم نفّرى ، در گفتگوى او با خدا ، دربارهء ضرورت حذف واسطهء حروف ، مضمر است : « و به من گفت : بر تو حرف و هر چه در آن است خواهد آمد - و هرچه به منصّهء ظهور آمده است درآن است - ؛ و در آن اسم من و اسماء من « 118 » بر تو خواهند آمد و در اسم من و اسماء من سرّ من « 119 » است و سرّ آفرينش من » ( ص 112 ) . بنابراين ، سلسله مراتبى در اشيائى كه به ظهور مىپيوندند وجود دارد ، ولى حرف نسبت به آنها نقش « جامع » « 120 » دارد ، به اين معنى كه حرف در اصطلاح صوفيانهء نفّرى بعدى دارد كه درنزد صوفيان مسلمان ديگر ندارد . حرف با ارتقاء به مقام اقنومى حقيقى نمادكلّيّت چيزهايى است كه به نطق آدمى درمىآيد « 121 » : « آنچه به بيان مىتوان آورد تو را به « قوليّت » باز مىگرداند . و امّا قوليّت سخن است و سخن حرف است و حرف تصريف است » ( ص 59 ) . خدا ظهور اشياء را صرف مىكند ، از اين جهت كه با حرف اشكال متعدّد به آنها مىدهد « 122 » : « و به من گفت : من ميان هر دو حرفى با صفتى از صفات خود الفت مىدهم ، و همهء هستيها با تأليفى كه صفات به آنها داده‌اند به هست آمده‌اند . صفت خود بيان كردنى نيست ، زيرا فعال است : معانى را تشكيل مىدهد و به يمن معانى اسماء تركيب مىشوند » ( ص 107 ) . بنابراين ، حروف تاروپود وجودند ، از اين جهت كه اشياء با سخن نامى مىگيرند كه معنى آنها را آشكار مىكند : « و به من گفت : هر نطقى كه به ظهورمىآيد ، منم كه آن را اختيار كرده‌ام و حروف من است كه آن را تأليف كرده است ؛ پس ببين چگونه نطق زبان را فراتر از مشهود و معلوم نمىبرد ، و من نه اينم و نه آن ، و صفات من نيز نه مانند اين است و نه مانند آن » ( ص 56 ) .\r\nاكنون درمىيابيم كه مراد نفّرى ازاينكه مىگويد « هر چيزى حرف است » چيست . حرف ،\r\n\r\n\r\n","description":"","footnote":"\r\n( 117 ) . نسخهء خطى اسكندريه ، ج 3585 ، برگ 67 الف .\r\n( 118 ) . فرق نهادن ميان « اسماء » الهى و « اسم » به تمام معنى الهى از قديم سابقه دارد ؛ در حالى كه اسماء الهى قابل كشف براى همهء انسانهاست ، كشف اسم مكتوم الهى جز براى راز آشنايان ممكن نيست .\r\n( 119 ) . تلمسانى توضيح مىدهد كه مقصود از آن « صفات من » است .\r\n( 120 ) . الظّاهر و الباطن فى الحرف : كلّ وجود ، در بيرون و درون خود ، در حرف نهفته است ( ص 169 ) .\r\n( 121 ) . لو جمعت النطقية فى حرف : اگر كلّ چيزهايى را كه به نطق درمىآيد در حرف گردآورى . . . ( ص 150 ) .\r\n( 122 ) . تلمسانى : تصريف عملى است كه خدا با آن اشكال متنوّعى به اشياء مىدهد .\r\n","page_name":" 309 ","page_number":325},
  {"content":"\r\n\r\nميان روح جهان مشهود و معلوم ، واسطه است ، زبانى است كه با آن روح اشياء را هر يك به نامى مىنامد ، و اشياء در « مفرديّت » خود بر آن آشكار مىشوند : « و به من گفت : اگر با من بمانى مىبينى كه چه چيزى فرود مىآيد و چه چيزى به آسمان مىرود . حرف با هر چه در آن است برتو مىآيد ، و هر چيزى به زبان خود با تو سخن مىگويد و هر چيزى تورا به خود مىخواند و هر جنسى تورا براى جنس خود طلب مىكند » ( ص 86 ) . اشياء ، از اين جهت كه حرف‌اند ، بعضى نسبت به بعضى ديگر در مراتب مختلف جاى مىگيرند ، بعضى به واسطهء بعضى ديگر صرف مىشوند و بعضى به واسطهء بعضى ديگر قابل فهم مىشوند : « و به من گفت : علم حرفى است كه تنها با عمل صرف مىشود ؛ عمل حرفى است كه تنها با اخلاص صرف مىشود ؛ اخلاص حرفى است كه تنها با صبر صرف مىشود و صبر حرفى است كه تنها با تسليم صرف مىشود » ( ص 90 ) . بنابراين ، حرف واسطه‌اى جهانى است ؛ واسطه‌اى است كه اين سخن آن را به خوبى توصيف مىكند : « و به من گفت : من حرف را دربرابر جهان هستى ( كون ) نهاده‌ام و عقل را دربرابر حرف » ( ص 115 ) . معنى اين سخن ، با توجّه به آنچه گفتيم ، روشن است ؛ و اين آن چيزى است كه ما آن را نخستين مرحلهء تجربهء حرف ناميده‌ايم ، حرف نه به عنوان چيزى مفرد يا مفهومى كه بتوان آن را با بيانى انتزاعى تعريف كرد ، بلكه به عنوان نماد يا رمز كلّ جهان هستى ، ازاين جهت كه به عنوان « ديگرى » ، يعنى چيزى سواى خدا ، بر آگاهى عرضه مىشود .\r\nو امّا مرحلهء ديگرى از تجربهء حرف هست كه در آن حرف نشان مىدهد كه « سوائيّت » آن به كلّى مغاير با جستجوى وجود مطلق است و بنابراين ، حذف آن ، از اين جهت كه واسطه است ضرورى است . از معادله‌اى كه حرف را برابر با « سوى » معرّفى مىكرد و مىگفت هر چيزى حرف است و حرف هر چيزى است ، معادلهء ديگرى حاصل مىشود كه نفّرى آن را با اين عبارت تقرير مىكند : « الحرف حجاب و الحجاب حرف » : حرف حجاب است و حجاب حرف است ( ص 114 ) . در مرحلهء اول تجربه ، « سوائيّت » اشياء با ترتيب يافتن بر حسب مراتب « ابداء » يا تكوّنشان به ذهن مىآمد و اشياء به واسطهء يكديگر قابل فهم مىشدند . از اين رو ، نفّرى حق داشت كه بگويد : « اسماء نور حرف است و مسمّى نور اسماء » ( ص 171 ) يا : « هر چيزى محبوس است در معنى خود و معنى آن محبوس است در اسم خود . بنابراين ، اگر از اسم خود و معنى خود بيرون آيى ، آن كه محبوس در اسم خود و معنى خويش است هيچ دستى بر تو نخواهد داشت » ( ص 94 ) . در مرحلهء دوّم تجربه ، كار عبارت از بيرون آمدن از اشياء با عروج از نردبانى است كه نزول اشياء از آن صورت گرفته است : « به من گفت : اگر از اسماء بيرون آيى از مسمّيات بيرون خواهى آمد ، و اگر از مسمّيات بيرون آيى ، از هر چه ظهور آمده است\r\n\r\n","description":"","footnote":"","page_name":" 310 ","page_number":326},
  {"content":"\r\n\r\nبيرون خواهى آمد ، و اگر از هر چه به ظهور آمده است بيرون آيى ، من سخن خواهم گفت و تو خواهىشنيد و من دعوت خواهم كرد و تو اجابت خواهى كرد » ( ص 37 ) .\r\nنخستين خروج از حرف خروجى است كه هنوز حذف كامل وساطت آن نيست ، بلكه خروج از ظاهر حرف به باطن آن است . درعبارتى كه الهام اخلاقى دارد و مربوط به نيكى و بدى به عنوان دو قطب ممكن حرف است ، به اين دو بعد حرف اشاره شده است : « به من گفت : حرف در جهت قصد حركت مىكند » ( ص 121 ) ، زيرا حرف « جيم » هم به « جنّت » راجع است و هم به « جحيم » ( دوزخ ) ، بر حسب آنكه قصد ما نيك باشد يا بد ، يعنى در حقيقت ، برحسب آنكه در ظاهر حرف بمانيم يا به باطن آن برويم : « و به من گفت : اهل دوزخ كيانند ؟ گفتم : اهل ظاهر حرف . گفت : اهل بهشت كيانند ؟ گفتم : اهل باطن حرف . گفت : ظاهر حرف چيست ؟ گفتم :\r\nعلمى كه به عمل رهنمون نشود ، گفت : باطن حرف چيست : گفتم : علمى كه به حقيقت رهنمون شود » ( ص 122 ) .\r\nما بعدا نسبت علم با حرف را تحليل خواهيم كرد . علم ، پس از حرف ، دومين واسطه‌اى است كه بايد آن را طرد كرد . زيرا حرف ، اگر از جهت باطن خود ارزش مثبت رهنمون شدن به بهشت را دارد ، از اين جهت كه در كلّ خود نماد « سوائيّت » و سواى خدا بودن است ، حجابى است كه افق نظر را تيره مىكند و مانعى است كه بايد در درجهء اول از ميان برداشته شود : « مرا پيش روى خود ايستانيد و گفت : حرف را به پس پشت افكن و گرنه رستگار نخواهى شد ، زيرا حرف تو را به سوى خود خواهد كشيد . حرف حجاب است و كليّهء حرف حجاب است و فرعيّهء حرف نيز حجاب است . مرا نه حرف مىشناسد ، نه آنچه در حرف است و نه آنچه از حرف برمىآيد و نه آنچه حرف به آن دلالت مىكند . زيرا معنيى كه حرف از آن خبر مىدهد حرف است و راهى كه حرف به آن رهنمون مىشود حرف است » ( ص 90 ) . پس حرف نمىتواند ما را به سوى خدا ببرد و بالأخره نشانه‌اى نيست كه بتوان تعالى الهى را در آن خواند .\r\nبراى يافتن خدا بايد « از حرف بيرون آمد » زيرا « حرف نمىتواند در حضرت الهى درآيد ، و اهل حضرت از حرف درمىگذرند و در آن نمىمانند » ( ص 118 ) .\r\nاين درگذشتن يا اين خروج از حرف چگونه صورت مىگيرد ؟ به اين سؤال نمىتوان مستقيم و جداگانه پاسخ داد . چون حرف نماد « سوى » يعنى نماد هر چيزى است كه نسبت به خدا « ديگرى » است ، خروج از حرف اشكال متعدّد و جداگانهء درگذشتن از صورتهايى را به خود مىگيرد كه « سوى » درآنها به ذهن مىآيد . از جمله ، دو صورت هست كه نفّرى مخصوصا بر آنها تكيه مىكند : يكى علم و ديگرى معرفت . پس ، خروج از « سوى » كه حرف است مخصوصا خروج از علم و معرفت مىشود . ولى پيش از پرداختن به اين خروج دوگانه ، بايد مسئلهء\r\n\r\n","description":"","footnote":"","page_name":" 311 ","page_number":327},
  {"content":"\r\n\r\nديگرى را كه آن هم مربوط به حرف است بررسى كنيم : مسئلهء رابطهء حرف با قرآن .\r\nبالاتر گفتيم كه مطمح نظر نفّرى در حمله به حرف مستقيما قرآن به عنوان غيرمخلوق نيست . ولى اگر اسماء الهى نيز از حروف است كه بايد از آنها فراتر رفت « 123 » ، به طريق اولى بايد از تعبير مادّى اين اسماء به حرف خارج شد و روى به سوى كسى آورد كه اين اسماء مجلاى اوست . عباراتى كه درآنها خدا نفّرى را دعوت مىكند به اينكه ميان او و قرآن يكى را انتخاب كند بايد از اين نظرگاه تفسير شود . در اين انتخاب بر « سوائيّت » قرآن نسبت به خدا و نيز بر ضرورت فراتر رفتن از آن ، به عنوان واسطه‌اى كه در جانب « سوى » و حرف جاى دارد ، تأكيد شده است : « و به من گفت : شب براى من است نه براى قرآن كه مىخوانند » ( ص 62 ) ؛ « مىخواهى شب زنده‌دارى كنى ، و مىخواهى جزوه‌هاى قرآن را بخوانى . پس تو شب زنده‌دار نيستى . تنها كسى شب زنده‌دار است كه براى من شب زنده‌دارى كند ، نه براى وردى معلوم يا براى جزوى معلوم از قرآن . آن گاه من با او رودررو ديدار مىكنم . او با قيّوميّت من برپاى مىايستد ، چيزى نه براى من مىخواهد و نه از من . اگر بخواهم چيزى به او بگويم ، مىگويم ، و اگر بخواهم چيزى به او بياموزم ، مىآموزم » ( ص 203 و 204 ) . آن كه خدا او را به شنيدن مستقيم سخن خود ، فراتر از قرآن ، دعوت مىكند بنده‌اى است كه از « دين كتاب » « 124 » فراتر رفته و خود را از همهء بت پرستيهايى كه حرف تحميل مىكند رهانيده است ، و در برابر خدا « مىايستد » ، يعنى اينكه در « وقفه » است . ولى كسى به چنين قلّه‌اى نمىرسد ، مگر آنكه راه درازى پيموده باشد و از همهء واسطه‌ها درگذشته باشد .\r\n\r\nد . از علم تا جهل\r\nپيش از اين گفتيم كه پيوند مستقيمى ميان علم و حرف هست . در متنى كه بالاتر آورديم « 125 » ، خدا به نفّرى مىگفت : « اگر به‌سوى من روىآورى ، علم در راه تو سر برخواهد آورد ؛ آن را در حرف بيفكن ، زيرا جاى آن در حرف است . » اين علم شناختى است كه نگاه آن متوجّه\r\n\r\n\r\n","description":"","footnote":"\r\n( 123 ) . « اگر مرا مىبينى و اسم مرا نمىبينى ، . . . تو بندهء منى . اگر اسم مرا مىبينى و مرا نمىبينى ، عمل تو براى من نيست و تو بندهء من نيستى » ( ص 41 ) .\r\n( 124 ) . گفتنى است كه ، بر خلاف معمول مسلمانان ، نفّرى بسيار كم از قرآن نقل قول مىكند : در مجموع ، هفت بار نقل قول مىآورد : چهار بار در مواقف و سه بار در مخاطبات . با اين همه ، به كسانى كه در سطح حرف مىمانند حق مىدهد كه به تلاوت قرآن اكتفا كنند : « اگر تو از اهل قرآنى ( من اهل القرآن ) باب تو در تلاوت است و تو نمىتوانى ، جز از طريق آن ، ( به من ) برسى » ( ص 133 ) . تعبير « من اهل القرآن » نشان مىدهد كه مىتوان از اين طبقه خارج شد ، يا لااقل اين مشخصه همهء مؤمنان را دربرنمىگيرد .\r\n( 125 ) . نگاه‌كنيد به : ص 305 .\r\n","page_name":" 312 ","page_number":328},
  {"content":"\r\n\r\n« معلومات » « 126 » يا شناختنيهاست ، يعنى دقيقا متوجّه حرف يا « سوى » است كه نماد كلّيّت چيزهايى است كه خدا نيست و ديگرى بودن محض است : « حرف راهنماى ( « دليل » ) علم است و علم معدن حرف ( ص 117 ) . در حقيقت نظام علم مبتنى بر كثرت و سوائيّت اشياء است و به سبب علم است كه كثرت آگاهى را اشغال مىكند . « 127 » عالم بيگانه از خود و از علم خود است ، زيرا اين علم از او نيست ، « نزد ديگران است ( كان علمه عند غيره ، ص 10 ) .\r\nدر حقيقت انسان علم امر و نهى ( العالم يخبر عن الامر و النّهى و فيهما علمه ) را از طريق تقليد از ديگران مىگيرد . « 128 » و چون بدين ترتيب علم در سطح فعل اخلاقى جاى مىگيرد ، عالمان اهل « ماء و الظّلّ » اند ، مردمىاند كه تنها در انديشهء آب و سايه‌اند « 129 » : دراين جهان ، در كثرت اوامر سنّت - صورت ديگرى از حرف - گم مىشوند ، و در آن جهان ، تنوّع پاداشها آنها را از خدا غافل مىگرداند . بنابراين ، درهر حال همواره بيگانه از خدا و از خويش‌اند : « علم در بعد است ، و اين حدّ آن است ؛ عالم اگر از بعد من بيرون رود ، مىسوزد » ، همان گونه كه « حضرت الهى حرف را كه در آن جهل و علم هست مىسوزاند » ( ص 118 ) . به اين ترتيب ، علم در جانب « غيبت » جاى مىگيرد : علم نسبت به خدا سوى است ، همان گونه كه حرف نسبت به خدا سوى بود .\r\nو امّا به سبب همين سوائيّت علم بايد از آن فراتر رفت ، همان گونه كه از سنّت كه علم برآن مبتنى است فراتر بايد رفت . در موقف بعد ، هم بر رابطهء علم با سنّت انگشت نهاده شده است و هم بر فراتر رفتن از سنّت به قصد وصول به شناخت معرفتى (  Conna issancegnostique  ) خدايا « تعرّف » . « و به من گفت : از من بپرس و بگو : اى پروردگار ، چگونه مىتوانم به تو تمسّك كنم تا هنگامى كه روز من فرا مىرسد مرا به عذاب خود عذاب ندهى و روى از من برنگردانى - و آن‌گاه به تو پاسخ مىدهم : تمسّك كن به سنّت و علم خود ، و تمسّك كن به تعرّفى كه در وجد دلت از من مىيابى ، و بدان كه هرگاه كه من خودرا بر تو آشكار كنم ، ديگر از تو چيزى از سنّت نمىپذيرم ، مگر آنچه تعرّف من براى تو حاصل مىكند ، زيرا از اين پس تو از اهل مخاطبت منى :\r\nبه من گوش مىدهى و مىدانى كه به من گوش مىدهى و مىبينى كه همه چيز از من است » ( ص\r\n\r\n\r\n","description":"","footnote":"\r\n( 126 ) . نگاه‌كنيد به : ص 150 ، 164 ، 168 : « در علم ممان : علم تو را به سوى « معلومات » باز خواهد گرداند . » ( و لا تقف فى العلم فيصرنك الى المعلومات ) .\r\n( 127 ) . نگاه‌كنيد به : تفسير تلمسانى ، برگ 228 ب كه در آن چنين مىخوانيم : مقام العلم غيرية محضة ( مقايسه كنيد با :\r\nبرگ 66 الف ) .\r\n( 128 ) . نفّرى مىگويد : « علم همه امر است و نهى » نگاه كنيد به :  BSOAS  ، پيشگفته ، ص 41 .\r\n( 129 ) . نگاه كنيد به :  BSOAS  ، ص 38 . اشاره نفرّى به قرآن است كه مىفرمايد : «   إِنَّ الْمُتَّقِينَ فِي ظِلالٍ وَ عُيُونٍ وَ فَواكِهَ مِمَّا يَشْتَهُونَ   » : پرهيزگاران در ميان سايه‌ها و چشمه‌سارها هستند ، و ميوه‌هايى كه آرزو مىكنند ( مرسلات ، 41 و 42 ) .\r\n","page_name":" 313 ","page_number":329},
  {"content":"\r\n\r\n22 و 23 ) . حذف سنّت به معنى ابطال فورى و سلبى آن نيست ، بلكه بيشتر فراتررفتن تدريجيى است كه اين يا آن قسمت از سنّت را ، بر حسب ميزان پيشرفت در تجربهء عرفانى ، كهنه مىگرداند : خدا براى نفّرى تصريح مىكند كه : « تعرّف من مستلزم ترك سنّت من نيست ، بلكه مستلزم اختيار سنّتى به جاى سنّتى ديگر است » ( ص 23 ) . در حقيقت سنّت « آلت » است ، و به اين اعتبار هميشه و همه جا معتبر نيست . به گفتهء حلّاج ، كه نفّرى سخت تحت تأثير تعاليم او بوده است ، روزى مىرسد كه عارف احساس مىكند كه بيرون از حدود مقرّر سنّت است .\r\nحلّاج مىگفت : « بدان كه مرد ، مادام كه هنوز به مواقف « 130 » توحيد نرسيده است قائم بر بساط شريعت است ، و چون به آن رسيد ، از شريعت درمىگذرد و آن گاه ديگر فقط مشتغل به انوار طالع از معدن صدق است . » « 131 »\r\nمرحلهء استعارهء مذهبى علم مرحله‌اى است كه مرد هنوز قائم بر بساط شريعت است .\r\nاز اين رو ، فراتر رفتن از آن موازى با فراتر رفتن از علم است . جالب توجّه است كه مراد نفّرى از اين فراتر رفتن از علم ورود در جهل است . براى درك اين سخن موهم تناقض ، بايد توجّه كرد كه ، درحقيقت ، علم بر دوگونه است : يكى قبلى و ضدّجهل ، و ديگرى بعدى و تقريبا مساوى با جهل : « و به من گفت : علمى كه ضدّ آن جهل است علم حرف است ؛ و جهلى كه ضدّ آن علم است جهل حرف است ؛ از حرف خارج شو ، آن گاه عالم به علمى خواهى شد كه ضدّ ندارد ، و آن علم ربّانى است ، و جاهل جهلى خواهى شد كه ضدّ ندارد ، و آن يقين حقيقى است . و چون عالم به علمى شدى كه ضدّ ندارد و جاهل به جهلى شدى كه ضدّ ندارد ، تو ديگر نه از اهل زمينى و نه از اهل آسمان » ( ص 91 ) . در حقيقت ، اهل زمين در غفلت و طلب علايق مادّى خود غرقه‌اند و اهل آسمان مشتغل به ذكر و حمد خويش‌اند ، حال آنكه خدا فراتر از اينهاست . « 132 »\r\nبراى رسيدن به او ، بايد در خود خلأ كامل ( « فراغ » ) پديد آورد ؛ و به اين « فراغ » دقيقا با جهل مىتوان رسيد ، مانند شبى كه صوفى در آن وارد مىشود : « مرا درشب متوقّف ساخت و گفت :\r\nچون شب بر تو فرا رسيد ، نزد من آى و در برابر من بايست و جهل را به دست خود بگير و با آن علم آسمانها و زمين را از من بران ؛ و چون آن را راندى ، فرود مرا خواهى ديد » ( ص 105 ) .\r\nپس سخن از جهلى كه فقدان دانش باشد نيست ، بلكه سخن از جهلى است كه انسان وقتى به آن مىرسد كه از علم متوجه به حرف يا متوجّه به جهان « سوائيّت » ( يا « غيريّت » كه در اينجا با نماد آسمانها و زمين نشان داده شده است ) درگذشته باشد . دو متن عمده به ما كمك مىكند تا\r\n\r\n\r\n","description":"","footnote":"\r\n( 130 ) . شايان توجّه است كه همين كلمه عنوان الهامات يا « تعرّف » هاى نفّرى مىشود .\r\n( 131 ) . اخبار الحلّاج ، ص 91 ، يادداشت شمارهء 47 .\r\n( 132 ) . همچنانكه « علم ربّانى تعلّق به عبوديّت ندارد » ( ص 66 ) .\r\n","page_name":" 314 ","page_number":330},
  {"content":"\r\n\r\nدريابيم كه مراد نفّرى از جهل ، به عنوان استعاره‌اى مذهبى فراتر از علم ، چيست .\r\n1 . متن اوّل از حجابها ( « حجب » ) سخن مىگويد كه حايل ميان عارف و خداست . « هر چه ظاهر مىشود و با ظهور خود به دل مىآيد » حجاب است . به اين معنى ، تنها يك حجاب هست ، و آن جهان است ، ازاين جهت كه سوائيّت نسبت به خداست . با اين حال ، اين سوائيّت به اشكال مختلف در دل تأثير مىكند ، و در لايه‌هاى مختلفى از عمق حجاب مىشود ، يعنى بر حسب اينكه حجاب بيش يا كم ضخيم باشد . از اين نظرگاه ، نه يك حجاب ، بلكه پنج حجاب هست كه عبارت است از « حجاب اعيان « 133 » ، حجاب علوم ، حجاب حروف ، حجاب اسماء و حجاب جهل » ( ص 108 ) . پايين‌تر خواهيم ديد كه حجاب جهل كدام است ، زيرا نفّرى در تعريف يكايك اين حجابها از حجاب جهل سخن نگفته است ، نه تنها به اين سبب كه از حجابهاى ديگر جداست ، بلكه علاوه برآن ، به اين سبب كه ، چنان كه خواهيم گفت ، او پيوند بسيار نزديكى ميان حجاب علوم و حجابهاى ديگر مىبيند .\r\nنخست حجاب اعيان است كه پيوند آن با علوم در پيوند ميان اقوال و معانى ديده مىشود :\r\n« و به من گفت : حجاب علوم با اقوال و معانى اقوال به حجاب اعيان باز مىگردد ، و حجاب اعيان بامعانى اعيان و با اسرار مجهولات اعيان به حجاب علوم باز مىگردد . و به من گفت :\r\nحجاب اعيان ريشه در حجاب علوم دارد و حجاب علوم ريشه در حجاب اعيان دارد » ( ص 108 ) . در حقيقت ، ديديم كه خاصيّت علم اين است كه متوجّه خدا نيست ، بلكه متوجّه اشياء است . و امّا علم به اشياء يعنى سخن گفتن از آنها و بيان آنها در اقوال ؛ اقوال معنايى دارند كه در اشياء نهفته است . بنابراين اشياء اساس علم را تشكيل مىدهند ، ازاين جهت كه سرّ ناشناخته‌اى در خود دارند : اين سرّ ناشناخته اسم آنهاست . نفّرى مىگويد : « كلّ سوى در معنى آن محبوس است ، و معنى آن در اسم آن محبوس است » ( ص 94 ) . به همين سبب است كه نفّرى در جايى ديگر مىگويد : « اسم معدن علم است و علم معدن همه چيز . ازاين رو ، مرجع همه چيز علم است ، مرجع علم اسم است و مرجع اسم مسمّى است » ( ص 169 ) . با اين عبارت رابطهء ميان حجاب علوم و حجاب اسماء نيز روشن مىشود . « 134 »\r\n\r\n\r\n","description":"","footnote":"\r\n( 133 ) . « اعيان » براى تلمسانى اشياء مرئى است . نفّرى آنهارا غير مستقيم چنين تعريف مىكند : « دنيا و آخرت و همهء آفريدگان موجود در ميان آنها حجاب اعيان‌اند » ( ص 108 ) .\r\n( 134 ) . نفّرى در مواقف دوم حدود علم نسبت به شىء ناميده ( مسمّى ) را عميقا تحليل مىكند . او ميان علم و « سرّ » علم فرق مىنهد و نشان مىدهد كه سرّ علم بيرون از تصرّف علم است : « و به من گفت : هر چيزى سرّى دارد : اگر بر آن سرّوقوف يا بى ، تو حامل آن چيزى ، آن چيز حامل تو نيست ؛ تو بر آن چيز احاطه‌دارى ، آن چيز بر تو احاطه ندارد . . . سپس گفت :\r\nسرّ علم طلب حقيقت ( « عين » ) چيز ناميده ( مسمّى ) در آن است ؛ و امّا علم نمىتواند [ طالب را 
  ] به اين مسمّاى در خود\r\n","page_name":" 315 ","page_number":331},
  {"content":"\r\n\r\nو امّا رابطهء حرف را با حجاب علوم چنين بيان مىكند : « حجاب علوم ظاهرى دارد كه آن علم حروف است و باطنى دارد كه آن حكم حروف است » ( ص 158 ) . بنابراين علم تماما محصور در قلمرو حرف است : علم شناخت مخلوق است ، من حيث اينكه مخلوق سوى است ، و شناخت حكم مذهبى است ، من حيث اينكه حكم مذهبى منقسم به حلال و حرام است . علم ، در هر دوحال ، درى است كه از طريق آن آگاهى انسان به اشغال مخلوق درمىآيد ، و به همين سبب است كه خدا ، پس از آنكه از حرف سخن مىگويد ، بىدرنگ بندهء حقيقى خود را وصف مىكند ، و مىگويد بندهء حقيقى از همه چيز فارغ است ؛ فارغ از همهء چيزهايى است كه خدا به انسان عطا مىفرمايد و انسان بايد آنها را از طريق دانش به تصرف درآورد : « و به من گفت :\r\nبندهء من ، كه بندهء تامّ و تمام من است ، بنده‌اى است كه فارغ از سواى من است ؛ تا وقتى كه من همه چيز را به او ندهم نمىتواند فارغ از سواى من باشد : و وقتى كه من همه چيز را به او مىدهم ، آن را با دستى مىگيرد كه من به او امر مىكنم كه آن را بگيرد و آن را با دستى به من ردّ مىكند كه من به او امر مىكنم كه آن را ردّ كند . و به من گفت : اگر من همه چيز را به او ندهم ، او بندهء فارغ من نيست ، ولو فارغ از چيزى باشد كه من به او داده‌ام ، زيرا ميان من و او هنوز چيزى هست كه من به او نداده‌ام . فقط آن كس بندهء من است كه فارغ از همه چيز سواى من است :\r\nزيرا او بنده‌اى از آن من است كه من اسباب همه چيز ، و علم آن و حكم « 135 » آن را به او داده‌ام .\r\nاو اين حكم را آشكارا مىبيند ، آن گاه فارغ از علم و حكم مىشود و آنها را ، هر دو ، به سوى من مىافكند . او بنده‌اى از آن من است كه فارغ از سواى من است » ( ص 109 ) .\r\nاكنون متن آخر را مىخوانيم كه در آن خدا حجابهاى متعدّدى را كه در نفّرى هست و از ميان برداشتن آنها شرط وصول به خداست به او يادآورى مىكند ؛ در ميان اين حجابها علم\r\n\r\n\r\n","description":"","footnote":"\r\nرهنمون شود ، زيرا اين حقيقت سرّ علم است و سرّعلم در تصرّف علم نيست تا بتواند آن را منتقل كند . سرّ وديعهء خداى عزّوجلّ است كه به علم سپرده شده است . بنابراين علم [ طالب را 
  ] به چيزى دعوت مىكند كه نمىتواند پرده از روى آن بردارد ؛ و به سبب سرّى كه در آن است [ طالب 
  ] دعوت آن را اجابت مىكند و آن را مىآموزد . بنابراين ، علم مخلوقات نزد تو مىآيد ، و اين علم حاوى حقايق مخلوقات و صفات مخلوقات است . تو را ترغيب مىكند كه آن را بياموزى و صاحب اين حقايق و اين صفات شوى . ولى با علم تنها علم را مىآموزى ؛ حقايق و صفات به تو امكان نمىدهند كه با علم به آنها دست يا بى . همچنين علم پروردگار نزد تو مىآيد تا تو را به پروردگار دعوت كند . ولى علم ، پروردگار را نه آشكار مىكند و نه پنهان ، زيرا علوم نمىتوانند كسى را به حضرت او رهنمون شوند . امّا تو دعوت هر علمى را به سبب سرّى كه در آن است اجابت مىكنى . اكنون كه اين را مىدانى ، ديگر دعوت علم را اجابت نمىكنى ، بلكه دعوت خدا را اجابت مىكنى ، و علم راهى از راههاى تو به سوى خدا مىشود » ( برگهاى 147 الف و 147 ب ) ( همچنين نگاه‌كنيد به : نويا ، نصوص صوفيّة غير منشورة ، ص 205 - م ) .\r\n( 135 ) . « حكم » هر چيزى معنى آن از جهت مذهبى است : « حكم هرچيزى به معنى آن بازگردد ، و معنى هر چيز حاكى از آن چيز است » ( ص 69 ) .\r\n","page_name":" 316 ","page_number":332},
  {"content":"\r\n\r\nبيشترين جاى را دارد : « و به من گفت : من به تو مىنگرم و مىخواهم كه تو نيز به من بنگرى ، زيرا هر چه به ظهور مىآيد حجابى است كه تو را از من جدا مىكند : نفس تو حجاب تو است ، علم تو حجاب تو است ، معرفت تو حجاب تو است ، اسماء تو حجاب تو است و تعرّف من به تو نيز حجاب تو است : همه چيز را از دلت بيرون كن : علم همه چيز و ذكر همه چيز را از دلت بيرون كن . هر بار كه من چيزى از ظهور بر دلت ظاهر مىكنم آن را به مظهر آن بيفكن و دلت را براى من خالى كن و بر من چيرگى مكن » ( ص 31 ) .\r\n2 . چون هر علمى حذف شود و دل به تمامى تهى از هر حجابى باشد يكى از شرايط اصلى تجلّى خدا بر « سرّ » آنچنانكه اكنون هست تحقق مىيابد ، يعنى خداى شناخته در جهل يا « چيزى به كلّى متفاوت » كه هيچ چيز مانند او نيست .\r\nاين محتواى دوّمين متنى است كه بالاتر از آن خبر داديم : « مرا در موقف معرفةالمعارف « 136 » نگاه داشت و گفت : معرفةالمعارف جهل حقيقى از همه چيز به من است . و به من گفت : صفت آن در رؤيت دل تو و عقل تو آن است كه تو با سرّ خود مىبينى كه همهء ملك و ملكوت و همهء آسمان و زمين و برّ و بحر و شب و روز و نبىّ و ملك و علم و معرفت و كلمات و اسماء و هرچه در آنها و ما بين آنهاست مىگويد كه  لَيْسَ كَمِثْلِهِ شَيْءٌ  : هيچ چيز مانند او نيست ( شورى ، 11 ) ، و مىبينى كه اين قول آن به اينكه « هيچ چيز مانند او نيست » غايت علم آن و نهايت معرفت آن است » ( ص 19 ) . بنابراين ، خداى را ، به عنوان چيزى به كلّى متفاوت ، شناختن اوج جهل و در عين حال نقطهء نهايى علم است ، زيرا ، در اين مرز جهل و علم ، جهل و علم يكسان‌اند . چون هرگونه علاقه و توجه به مخلوق گسسته شد ، آن گاه انسان در تهيگى قرار مىگيرد ، نه تهيگى منفى جهلى كه فقدان علم است ، بلكه تهيگى مثبت آن كه همه چيز را به صورت عطيّه از خدا دريافت كرده و همه را از دل خود رانده است ، زيرا به خدا ، « لامن طريق و لامن علم » ( ص 174 ) ، بلكه با حذف همهء راهها و از طريق جهل مىتوان رسيد . چه اگر هيچ چيز مانند خدا نيست ، پس هيچ چيز هم نمىتواند انسان را به خدا برساند . « 137 » اين است معنى عميق « موقف البحر » كه ما بالاتر آن را تفسير كرديم « 138 » ؛ معنايى كه در « موقف اللّيل » كه ، درآن ، شب دقيقا نماد جهل ، به عنوان حجابى است كه همهء حجابهاى ديگر را مىپوشاند ، تكرار شده است :\r\n« مرا در موقف شب نگاه داشت . . . سپس گفت : جهل حجاب حجابهاست و حاجب هر حجابى\r\n\r\n\r\n","description":"","footnote":"\r\n( 136 ) . تلمسانى تذكّر مىدهد كه اين مقام فروتر از مقام معرفت است . زيرا معرفت خدا را بلاواسطه مدّنظر دارد ، در حالى كه معرفةالمعارف شناخت معرفت من حيث استعارهء سرّ است .\r\n( 137 ) . « آن كه خدا جاذب او نيست هرگز به خدا و اصل نمىشود » ( ص 344 ) .\r\n( 138 ) . ص 292 .\r\n","page_name":" 317 ","page_number":333},
  {"content":"\r\n\r\nاست . بعد از جهل ديگر نه حجابى هست و نه حاجب حجابى ؛ ديگر جز جهل در پيشگاه پروردگار چيزى نيست ، به قسمى كه هنگامى كه پروردگار مىآيد ، حجاب او جهل است . . . هر علمى كه به من دارى يا از من دارى يا براى من دارى يا هر علمى كه به هرچيزى دارى ، آن را با جهل انكار كن . اگر از آن شنيدى كه مرا تسبيح مىگويد يا به من راه مىنمايد ، گوشهايت را ببند و اگر خود را به تو مىنماياند چشمهايت را بپوشان . آنچه نمىدانى سعى مكن كه بدانى و آن را مياموز . تو نزد منى و نشانهء اين « نزد من بودن » ( « عنديّت » ) اين است كه از علم و معلوم در حجاب جهل باشى ، چنان كه من در حجابم » ( ص 105 و 106 ) .\r\nبنابراين ، « مطلق » در جهل تجلّى مىيابد . « مطلق » ، نه آن گونه كه در ذات خويش هست ، بلكه آن گونه كه در ذات خويش نيست ، چه ، ذاتى كاملا متفاوت است و « هيچ چيز مانند او نيست » . دراين درياى جهل ، همه چيز غرق مىشود « 139 » ، از جمله سخن كه ، از طريق كلمات ، از بن تغيير ماهيّت مىدهد . مگر نه اين است كه كلمات آخرين تخته‌پاره‌هاى شناورى است كه غريق ، چون از همه جا نوميد شود ، بدان تشبّث مىجويد ؟ « مرا در حقيقت ( « حق » ) خود نگاه داشت و گفت : اگر از آن دريايى بسازم ، تو به كشتى توسّل خواهى جست « 140 » ؛ و اگر از كشتى دورشوى - زيرا من تو را از آن دور مىكنم - آن گاه به « سير « 141 » » توسّل خواهى كرد ، و اگر از سير درگذرى ، و به دو ساحل توسّل خواهى جست . و اگر دوساحل « 142 » را طرد كنى ، به دو تسميهء « حقيقت » و « دريا » توسّل خواهى كرد . و امّا هريك از اين دو اسم شنوايى ( سمع ) را به فنا شدن در دو زبان دعوت مىكنند ، به قسمى كه تو نه به حقيقت من و اصل مىشوى و نه در دريا سير مىكنى . شعشعه‌هاى نور را ظلمات خواهى ديد و آبها را صخره‌اى سخت » ( ص 69 و 70 ) . به اين ترتيب ، تسميهء اشياء آخرين تخته‌پاره‌اى است كه غريق ، هنگامى كه خود اشياء از ميان رفته‌اند ، به آن متشبث مىشود ، ولى با كلمات به كثرت بازمىگردد كه دراينجا با نماد دوگانگى نشان داده شده است ، و در نتيجه از خدا رانده مىشود : « و به من گفت : هر سخنى كه به ظهور مىآيد ، منم كه آن را شكل داده‌ام و كلمات من است كه آن را تركيب كرده است . در\r\n\r\n\r\n","description":"","footnote":"\r\n( 139 ) . « مرا در وقفهء دريا نگاه داشت و من كشتيها را ديدم كه در دريا غرق مىشدند ، ولى تخته‌پاره‌ها بر جاى ماندند . آن گاه تخته‌پاره‌ها نيز غرق شدند » ( ص 7 ) .\r\n( 140 ) . تلمسانى توضيح مىدهد كه تو از حق ، كه دريا نماد آن است ، روى مىگردانى تا به وسايطى كه در دريا مىيابى توسّل جويى ؛ كشتى نماد وسايط است .\r\n( 141 ) . تو مىپندارى كه « سير » مىتواند ، مانند راهى كه درست به مقصد منتهى مىشود ، تو را به خدا برساند . ولى « بلاطريق مىتوان به خدا رسيد » .\r\n( 142 ) . دو حدّ وجود ، آغاز و انجام ( تلمسانى ) .\r\n","page_name":" 318 ","page_number":334},
  {"content":"\r\n\r\nآن نيك نظركن ، ببين كه اين سخن از زبان ديدنى و شناختنى فراتر نمىرود . و امّا من نه اينم و نه آن » ( ص 56 ) . از اين نظر گاه هر زبان « تشبيهى » اى به كلّى مردود است . خدا آن را از همان دومين موقف كه با نفّرى از « قرب » سخن مىگويد طرد مىكند . گفتن اينكه خدا نزديك يا دور است زبان ناتراشيده‌اى نيست كه فيلسوف به آسانى بتواند از آن درگذرد و به جاى آن زبان انتزاعى معانى به كار برد ؛ به عكس ، به قول ياسپرس ، سخن گفتنى به زبان اوّليه و اصيل است ، زبانى است كه نمىتوان هيچ زبانى را جانشين آن كرد . و امّا به همين زبان است كه خدا حمله مىكند تا نارسايى و محدوديتهاى آن را نشان دهد و انسان را دعوت كند كه حتى از آن هم كه بهترين موهبت اوست عارى شود .\r\n« مرا در موقف قرب نگاه داشت و گفت : هيچ چيز ، از من دور تر از چيز ديگر نيست ، و هيچ چيز ، به من ، نزديكتر از چيز ديگر نيست ، مگر در صورتى كه من خود آن را در قرب به خود يا بعد از خود بگذارم .\r\n« بعد را تو با قرب مىشناسى و قرب را با « وجد » : و امّا من آنم كه قرب نمىتواند مرا طلب كند و وجد نمىتواند به من دست يابد .\r\n« قربى كه تو مىشناسى در قياس با آنچه من مىشناسم معرفت تو است در قياس با معرفت من .\r\n« بعد مرا تو نمىشناسى ، و قرب مرا تو نمىشناسى ، زيرا تو صفت مرا چنان كه من مىشناسم نمىشناسى .\r\n« من قريبم ، نه چون قرب چيزى به چيزى ، و بعيدم نه چون بعد چيزى از چيزى .\r\n« قرب تو هرگز بعد تو نيست و بعد تو هرگز قرب تو نيست ، ولى من قريب بعيدم ، قربى كه بعد است و بعدى كه قرب است .\r\n« قربى كه تو مىشناسى مسافت است ، و بعدى هم كه مىشناسى مسافت است ، ولى من قريب بعيد بىمسافتم .\r\n« من نزديكتر به زبان از نطق آنم چون به نطق مىآيد » ( ص 2 و 3 ) .\r\nحقيقت آيهء  لَيْسَ كَمِثْلِهِ شَيْءٌ  ، چنان كه مىبينيم ، از همان آغاز ورود در سخن بيان شده بود .\r\nولى اين حقيقت كه از آن خبر داده شده بود ، براى صوفى اكنون قطعيّت يافته است كه از همهء تزكيه‌هاى موصوف در صفحات قبل گذشته است ؛ تزكيه‌هايى كه نقاب از چهرهء استعارات غير حقيقى شعور مذهبى برداشته و آنها را حذف كرده است . با اين همه ، استعارهء ديگرى ، كه از همه باريكتر است ، باقى مىماند و آن استعارهء معرفت است . ولى در « وقفه » است كه حقيقت آن ظاهر مىشود .\r\n\r\n","description":"","footnote":"","page_name":" 319 ","page_number":335},
  {"content":"\r\n\r\n\r\nه . وقفه ، حقيقت انسان فراتر از معرفت\r\nنفّرى بر آن است كه همچنانكه نوعى بت‌پرستى حرف هست يا نوعى از خود بيگانگى در علم هست ، شكلى از بت پرستى نيز هست كه بسيارى از صوفيان به آن گرفتار مىشوند ، و آن بت پرستى معرفت است . زيرا اگر ، در سطح اسلام صورى ، علم عالىترين استعارهء مذهبى دانسته مىشود ، بسيارى از صوفيان كمال مطلوب خود را در مرتبهء معرفت مىجويند و به تجربهء عرفانى لنفسه مىپردازند . صوفيان حقيقى از مدتها پيش به مقابله با دلبستگى به اشكال بيرونى اين تجربه ( مقامات و احوال ) برخاسته بودند ، ولى هيچ يك مانند نفّرى پىنبرده‌اند كه بالاترين صورت رابطه با خدا يعنى معرفت نيز خود ممكن است حجابى بس لطيف شود و خدا را بپوشاند .\r\nو امّا حقيقت حجاب معرفت فقط هنگامى مكشوف مىشود كه عارف از معرفت درگذرد و به « وقفه » درآيد ، وقفه در برابر خدا كه مرحلهء زوال سوائيّت در رؤيت وحدت الهى است : « و به من گفت : وقفه باب رؤيت است ؛ آن كه در آن است مرا مىبيند و آن كه مرا مىبيند توقّف مىكند » ( ص 11 ) . « مرا در « وقف » ( توقّف كن ) متوقّف كرد ، سپس گفت : چون به تو مىگويم « توقّف كن » ، بايد براى من توقّف كنى ، نه براى خودت و نه براى اينكه با تو سخن بگويم يا به تو فرمانى بدهم يا براى آنكه به من گوش فرادهى ؛ نه براى آنچه از من مىدانى يا براى آنچه از من نمىدانى ، نه براى « اوقفنى فى » « 143 » يا « يا عبدى » . « 144 » توقّف كن نه براى اينكه من با تو سخن بگويم يا تو با من سخن بگويى ، بلكه براى آنكه من به تو نظر كنم و تو به من نظر كنى » ( ص 113 ) .\r\nاين متن از همين‌جا نشان مىدهد كه مراد نفّرى از « وقفه » در كتاب خود چيست . وقفه ، كه در هيچ جاى كتاب به روشنى تعريف نشده است ، همه جا نقطه‌اى مفروض است ، زيرا رسيدنگاهى است كه از آن دربارهء راهى كه قبلا طى كرده‌اند قضاوت مىكنند . هر مرحله از اين راه طى شده موقفى بوده است ، يعنى مرحله‌اى بوده است كه عارف در آن يكچند توقّف كرده و پس از آن به مرحلهء بعد منتقل شده است . در حقيقت « واقف ( كسى كه در وقفه است ) در هرخانه‌اى داخل شده است ، ولى هيچ خانه‌اى نتوانسته است او را در خود بگنجاند ؛ از هر چشمه‌اى نوشيده است ، ولى هيچ يك عطش او را فروننشانده است . پس به من روى آورده است ، زيرا من قرار اويم و موقف او نزد من است » ( ص 10 ) .\r\n\r\n\r\n","description":"","footnote":"\r\n( 143 ) . اشاره به مواقف است كه هر يك با عبارت « اوقفنى فى » آغاز مىشود .\r\n( 144 ) . اشاره به مخاطبات است كه هر يك با عبارت « يا عبدى » آغاز مىشود .\r\n","page_name":" 320 ","page_number":336},
  {"content":"\r\n\r\nمعرفت آخرين موقفى است كه واقف ناگزير آن را ترك گفته است ، زيرا مانند همهء مواقف ديگر كاملا خالى نبوده است . در معرفت هنوز وسوسهء « سوائيّت » هست ، زيرا معرفتى كه انسان ازخدا دارد - هر چند بلند و كامل باشد - خدا نيست ، سوى است نسبت به خدا : « وقفه آتشى است كه معرفت را مىسوزاند ، زيرا معرفت را همچون « سوا » يى بر تو آشكار مىكند » ( ص 68 ) . همهء عارفان جز به هنگام وصول به معرفت آگاه نيستند ؛ با اين همه ، باز ممكن است گرفتار اين وسوسه شوند كه بت را به‌جاى حقيقت الهى بگيرند : « عارف به معرفت خود توسّل مىجويد و مدّعى است كه به من توسّل جسته است . اگر به من توسّل جسته بود از معرفت مىگريخت ، همان گونه از « نكره » ( جهل ) مىگريزد » ( ص 98 ) . در جاى ديگر خدا به نفّرى مىگويد : « عارف شايانى حضرت مرا ندارد ، چه سرّش در معرفتش كاخهايى مىسازد ، و همچون ملكى است كه نمىخواهد از ملك خود فرود آيد » ( ص 106 ) . اين كاخهايى كه عارف به آنها دلبسته است بتهاى او ، يعنى تجارب او ، ست ، و دلبستگى به آنها كه نشان‌مىدهد كه عارف هنوز بردهء « سوائيّت » است دقيقا همان چيزى است كه معرفت را از وقفه جدا مىكند :\r\nخدا به نفّرى مىگويد : « عالم علم را مىبيند و معرفت را نمىبيند ؛ عارف معرفت را مىبيند و مرا نمىبيند ؛ و واقف مرا مىبيند و سواى مرا نمىبيند » ( ص 14 ) . واقف به ماوراى تجارب خود نظر دارد ، ولى عالم و عارف از مرحلهء تجربه فراتر نمىروند و « در حدود » اين مرحله محبوس مىمانند . در حقيقت « وقفه در وراى بعد و قرب است ، معرفت در قرب است و قرب در وراى بعد است ؛ و علم در بعد است كه حدّ آن است » ( ص 15 ) .\r\nبنابراين ، مىبينيم كه رفته رفته حدود دو استعارهء مذهبى « معرفت » و « وقفه » روشن مىشود .\r\nنفّرى ، چنان كه گفتيم ، در هيچ جا وقفه را تعريف نكرده است . در حقيقت ، مىتوان گفت كه وقفه تعريف ناپذير است ، زيرا مفهومى انتزاعى نيست ، بلكه نمادى است كه با نزديك شدن مداوم به آن مىتوان حدود آن را مشخص كرد و به فهم آن دست يافت . بنابراين ، در اينجا نمىتوانيم نظريه‌اى را خلاصه كنيم ، بايد پابه‌پاى نفّرى قدم برداريم ، و اگر نوعى ناهمگونى در شهودهايى مىيابيم كه در توضيحات او ، به تدريج كه از برابر چشم مىگذرد ، جستن مىكند ، به آن وقعى ننهيم . وانگهى رفته رفته فكر غالبى ظاهر مىشود كه از آن مىتوان به صورت رشتهء راهنماى تفكّراو استفاده كرد ، فكر غالبى كه در سراسر كتاب در كار است ، و متن بعدى آن را به خوبى خلاصه مىكند : « و به من گفت : اگر نزد من آيى ، عبارت را پس پشت افكن ، و معنى را به پس پشت عبارت و وجد را به پس پشت معنى افكن . زيرا اگر با من ديدار كنى ، ولى ميان من و تو هنوز چيز مخلوقى باشد ، تو از من نيستى و من از تو نيستم » ( ص 92 و 93 ) .\r\nاگر سخنان نفّرى را در فصل بلند « موقف الوقفه » تعقيب كنيم ، مىبينيم كه صفت وقفه در\r\n\r\n","description":"","footnote":"","page_name":" 321 ","page_number":337},
  {"content":"\r\n\r\nدرجهء اول حذف هرگونه « سوائيّت » و پايان وابستگى به مخلوق ( سوى ) است ، و در اين فصل مىخوانيم كه مىگويد : « اگر در تو اندك كششى به سوى « سوى » هست ، تو در وقفه نيستى .\r\nزيرا در وقفه « سوى » را در نهايت حدّ آن مىبينى ، و چون آن را چنين مىبينى ، از آن خارج مىشوى . وقفه وراى شب و روز ، و وراى حوادث واقع در آنهاست . وقفه آتشى براى « سوى » است ، آن را به آتش بسوزان و گرنه سوى تو را مىسوزاند . در وقفه نه اثبات هست نه محو ، نه قول هست و نه فعل ، و نه علم هست و نه جهل . وقفه يكسانى خود با خود است ؛ آن كه در آن است ظاهر او چون باطن اوست ، و باطن او چون ظاهر او . وقفه تو را از بندگى دنيا و آخرت مىرهاند » ( ص 9 و بعد ) . نفّرى حتى مىگويد كه واقف شرايط بشرى را ترك مىگويد ( ص 11 ) ، زيرا از خدا مىشنود كه مىگويد : « من حسّ واقف را با جبروت عصمت خود آميخته‌ام ، بنابراين ، او متعالى از همه چيز است و هيچ چيز ملائم طبع او نيست » ( ص 11 ) . واقف از وقفهء خود ، از اين جهت كه وقفه مشخصهء آگاهى اوست فراتر مىرود « 145 » ، به قسمى كه آگاهى ، به عنوان آگاهى محض از خدا ، بىهيچ توجّهى به خويشتن ، در محضر خدا حاضر مىشود : « مرا در تقرير متوقّف كرد و گفت : آيا تو مرا مىخواهى يا وقفه را يا هيئت وقفه را ؟\r\nاگر مرا مىخواهى ، تو در وقفه‌اى ، نه درخواست وقفه ؛ اگر وقفه را مىخواهى ، تو درخواست خويشى ، نه در وقفه ؛ و اگر هيئت وقفه را مىخواهى ، تو خود را مىپرستى و وقفه از دستت مىرود » ( ص 37 ) .\r\nآيا اين بدان معنى است كه انسان ، در وقفه ، در خدا فانى مىشود ، به قسمى كه ديگر براى خود وجود ندارد ؟ نظر به اصرار نفّرى در حذف هرگونه سوائيّت ، از جمله سوائيّت سرّ ، به عنوان سرّ لنفسه ، از چنين پرسشى چاره نيست . در حقيقت ، در اينجا وقفه ، چنان كه تلمسانى مىگويد ، مترادف با « فنا » ست ، يعنى مرحلهء فنا كردن خود در خدا . و امّا همچنانكه پس از فنا ، به تعبير بعضى از صوفيان ، بقاء فى اللّه مىآيد « 146 » ، در تعبير نفّرى نيز وقفه‌اى فراتر از وقفه هست كه درآن خدا انسان را به خود او مىنماياند و حقيقت او را به عنوان « وجود براى خدا » يا وجوداللّه ، متجلّى مىسازد . دراين تجلّى كرامت برجستهء انسان يا ، توان گفت ، « شكوفايى شخصيّت اسلامى » حقيقى آشكار مىشود . « 147 » بىگمان شكوفايى شخصيتى كه صوفيان در\r\n\r\n\r\n","description":"","footnote":"\r\n( 145 ) . « به من گفت : به آگاهى ( سريرة ) خود بگو : در برابر من بايست ، نه با چيزى ( لا بشىء ) و نه براى چيزى ( لا لشىء ) » ، يعنى در برهنگى مطلق ، بدون تكيه بر چيزى يا مراجعه به هيچ تجربه‌اى از تجارب آگاهى .\r\n( 146 ) . نفّرى به ندرت كلمات « فنا » و « بقا » را به كار مىبرد . نگاه كنيد به فهرست  A ) ndexA  ) كه آربرى تنظيم كرده است ؛ اين فهرست نشان‌مىدهد كه در متون نفّرى ، « فنا » شش بار و « بقا » سه بار آمده است .\r\n( 147 ) . نگاه‌كنيد به دو مقالهء م . لهبابى ، در مجلهء  TravauxetJours  ، سال 1967 ، شمارهء بيست و دوم ، ص 27 تا 55 ، و شمارهء بيست و سوم ، ص 63 تا 93 ، كه در آنها او به انتقادى كه ما درهمين مجله ، سال 1964 ، شماره‌هاى چهاردهم -\r\n","page_name":" 322 ","page_number":338},
  {"content":"\r\n\r\nزندگى درونى خود تجربه مىكنند موقعيّتى آرمانى است كه نمىتوان آن را به عنوان كمال مطلوب به همهء جهانيان پيشنهاد كرد ، ولى اين موقعيت آرمانى نيز مانند هر موقعيّت آرمانى ديگر سرنوشت انسان را روشن مىكند [ يعنى نشان مىدهد كه مقصود غايى خدا از آفرينش انسان چيست 
  ] . امتناع اسلام از قبول آن ، به عنوان بدعتى بيرون از ايمان ، به منزلهء قطع يكى از بهترين اعضاى پيكر خويش است . « 148 »\r\nاين « انسان براى خدا » يى كه از دگرديسى وقفه گذشته و به وراء سوائيّت يا غيريّت رسيده باشد چگونه انسانى است ؟ پاسخ به اين سؤال را خدا ، در سلسله « تعرّف » هايى ، به نفّرى مىدهد ، كه درآنها پيام خدا به نحو شگفت انگيزى نو است و به زبانى نزديك به زبان فلسفهء امروزى بيان شده است . و اين گواه بر اين معنى است كه لفّاظى بيمارى ذاتى زبان عربى نيست ، و آنجا كه تجربهء صادقانهء درونى در كار است ، اين زبان كاملا منطبق بر مقتضيات انديشهء واقع بينانه است .\r\nنكتهء اساسى در اين پيام را مىتوان چنين خلاصه كرد : انسانى كه به وراى سوائيّت جهان رفته باشد به همين سبب واسط ميان خدا و جهان مىشود . نفّرى ، هنگامى كه خدا خطاب به او اين سخن شگفت انگيز را مىگويد كه « انت معنى الكون كلّه » : تو معنى كلّ جهان هستيى ( ص 5 ) ! « تحقق » اين حقيقت را دريافت مىكند . آربرى كه در تفسير اين سخن اندكى متوحّش شده است مىگويد : «  Th isisanexcessivel yambiguoussaying  » : اين سخنى فوق‌العاده مبهم است ( ص 193 ) ، و براى تعديل آنچه او آن را « گستاخى سخن » ( ص 195 ) مىخواند ، پيشنهاد مىكند كه اين عبارت را چنين ترجمه كنيم : «  Thou « isthemea ningofthewholeof phe nomenalexistence  » : « تو » معنى كلّ جهان مخلوق ( كون ) است » . آربرى در توضيح اين ترجمه مىگويد كه « مراد نفّرى اين است كه « كون » ، در قياس با خدا ، دوّم شخص است ؛ به اين معنى كه مادام كه عارف خودرا سواى خدا تصوّر مىكند - يعنى مادام كه خدا را « تو » خطاب مىكند - مساوى با « كون » است » ( ص 195 ) . ولى آربرى مطمئن نيست كه تفسيرش درست باشد ، زيرا مىداند كه تفسير ديگرى نيز هست ، يعنى تفسيرى كه تلمسانى از اين متن به دست مىدهد .\r\nدر حقيقت تلمسانى متن نفّرى را با توجّه به نظريّهء « انسان كامل » و روابط ميان عالم صغير\r\n\r\n\r\n","description":"","footnote":"\r\nپانزدهم ، ص 58 تا 77 از كتاب او به نام  Leperso nnalismemusulman  ، كرده بوديم پاسخ گفته است .\r\n( 148 ) . مثلا  Lahbabi  مىنويسد : « تصوّف كه منشئى غير اسلامى دارد روح اصلى اسلام را تغيير داده و همهء ساختارهاى آن را اشغال كرده است » (  Perso nnalismemusulman  ، ص 94 ) . او با اين سخن مىخواهد بيماريهايى را كه سبب انحطاط اسلام شده است نشان دهد .\r\n","page_name":" 323 ","page_number":339},
  {"content":"\r\n\r\nو عالم كبير تعبير مىكند كه به موجب آن انسان « ناطق عن الوجود » « 149 » و نيز كتابى دانسته شده است كه درآن رمز جهان را مىتوان خواند . تلمسانى مىگويد : اگر انسان اشياء را معنى نكند ، اشياء هيچ معنايى نمىدهند ، زيرا هيچ امكانى براى بيان آن ندارند .\r\nبا اين همه بايد گفت كه تفسير تلمسانى نيز قانع كننده‌تر از تفسير آربرى نيست ، زيرا اگر آربرى برد سخن خطاب شده به نفّرى را محدود مىكند ، تلمسانى آن را به معنايى كيهانشناختى تحريف مىكند و به انسان ، به عنوان خليفة اللّه فى الارض ( بقره ، 30 ) ، امتياز « معنى جهان بودن » مىدهد . ما امكان چنين تفسيرى را ، كه راجع به مبانى قرآنى هرگونه انسان‌شناسى اسلامى است ، نفى نمىكنيم ، مع الوصف نبايد فراموش كرد كه نفّرى از انسان در مرتبهء طبيعت « 150 » سخن نمىگويد ، بلكه از انسانى سخن مىگويد كه در وقفه است و ، با « جليس خدا شدن در گفتگوى ميان دو ذات » ، خليفهء خدا شده است . چنين انسانى معنى جهان هستى است ، نه تنها براى اينكه ، از بركت موهبت سخن ، مىتواند معنى جهان را بيان‌كند ، بلكه همچنين و مخصوصا براى اينكه ، با برخوردارى از عين صفات خدا ، سرنوشت جهان را در دست دارد ، و قدرت تسلط بر جهان را كه در انحصار خداست از خدا دريافت مىكند . زيرا خدا كه انسان را از جهان بيرون كشيده است تا او را ، از طريق حذف همهء واسطه‌هاى ميان خود و او ، به حضرت خود راه دهد ، دوباره او را به جهان بازمىگرداند ، نه تنها براى اينكه معنى جهان را بيان كند ، بلكه همچنين براى اينكه با برخوردارى از عين صفات خدا ، كه خدا به او عطا مىكند ، و درنتيجه ، با بهره‌مندى از استيلاى مطلق او بر اشياء ، در جهان عمل كند .\r\nاين « تعرّف » ى است كه نفّرى در موقف « رحمانيّت » از خدا دريافت مىكند . رحمانيّت ، كه به گفتهء تلمسانى مبناى « معنويّة الوجود » ، يعنى معناى وجود است - وجود از اين حيث كه در انحصار مطلق خداست - تنها به خدا تعلّق دارد . و امّا خدا ، با نصب انسان به خلافت خود در زمين ، سهمى از اين رحمانيّت را به او عطا مىكند ، و اين معنى اين سخن است : « و به من گفت : با نصب تو به خلافت خود ، تو را در حضرت خود جاى داده‌ام و قيّوميّت خود را در پشت تو نهاده‌ام و خود پشت قيّوميّتم ؛ سلطنت من در سمت راست تو است ، و من خود پشت سلطنتم ؛ اختيار من در سمت چپ تو است ، و من خود در پشت اختيارم ؛ نور من در چشمان تو است ، و من خود در پشت نورم ؛ و زبان من بر زبان تو است ، و من پشت زبانم ؛ به تو نشان داده‌ام كه منم كه برپاداشته‌ام آنچه برپاداشته‌ام ، و من خود پشت آنم كه برپاداشته‌ام ، زيرا من چيزى سواى خود پيش روى تو ننهاده‌ام . تو مرا بدون غيبت ديده‌اى و از احكام من بىحجاب\r\n\r\n\r\n","description":"","footnote":"\r\n( 149 ) . مقايسه‌كنيد با اين سخن هايدگر كه مىگويد انسان « شبان وجود » است .\r\n( 150 ) . اين انسان « طبيعى » زندانى « همّ » خويش است : « از همّ خويش بيرون آى ، تا از حدّ خود بيرون آيى » ( ص 145 ) .\r\n","page_name":" 324 ","page_number":340},
  {"content":"\r\n\r\nبرخوردارى » ( ص 8 و 9 ) . در جاى ديگر ، خدا به نحوى روشن‌تر به نفّرى مىگويد : « اى بندهء من ، در من مقام كن ، و اگر در اين مقام سخن بگويى ، منم كه سخن مىگويم ، و اگر حكم مىكنى ، منم كه حكم مىكنم » ( ص 168 ) . اين سخن واقف همان كلام خلّاق « كن » است كه عارف برزبان مىآورد ، همان گونه كه خدا در نخستين روز آفرينش فرمود . « و به من گفت : اگر مرا ببينى براى تو تنها دو مسئلت مىماند : در غيبت من مسئلت كنى كه تو را در رؤيت خود حفظ كنم ، و در رؤيت من مسئلت كنى كه بتوانى به شيئى بگويى : كن فيكون » ( ص 52 ) . انسانى كه از چنين قدرتى برخوردار باشد در حقيقت خود را منتقل شدهء به آغاز همهء اشياء مىيابد ؛ خدا او را دعوت مىكند كه تكوّن اشياء را ببيند و حركت خلّاق را تكرار كند .\r\n« و به من گفت : جهان هستى ( كون ) را نه بالاى خود بنه نه زير خود ، نه در راست خود و نه در چپ خود ، نه در علم خود و نه در وجد خود ، نه در ذكر خود و نه در فكر خود ، آن را به هيچ صفتى از صفات خود مبند ، و به هيچ زبانى از زبانهاى خود بيان مكن ؛ به جاى آن به من بنگر ، زيرا اين مقام تو است . « 151 » پس در آن مقام كن و ببين چگونه من آفريده‌ام و مىآفرينم و چگونه آنچه را آفريده‌ام دگرگون مىكنم و چگونه آن را كه دگرگون كردم به غيب مىبرم و به شهادت مىآورم و چگونه بر آنچه به شهادت مىآورم مستولىام و چگونه بر مستولاى خود احاطه دارم و چگونه آنچه را برآن احاطه دارم از آن خود مىكنم و چگونه آنچه را از آن خود مىكنم از دست مىنهم و چگونه نزديكم به‌آنچه آن‌را از دست مىنهم و چگونه دورم از آنچه به آن نزديكم . . . و به من گفت : بگو و تو خواهى گفت و آنچه تو با گفتن من مىگويى « خواهد شد » و تو برأى العين فعل آفرينش را مشاهده خواهى كرد » ( ص 130 و 131 ) .\r\nنفّرى در اينجا تعليم حلّاج را دربارهء « مطاع » تكرار مىكند ، يعنى تعليم او دربارهء « آن كه همه چيز مطيع اوست » و « به شىء مىگويد : باش ، و خواهد شد ( كن فيكون ) » . « 152 » . حلّاج مىگويد :\r\n« كلام « بسم اللّه » تو بايد براى تو مانند « كن ! » باشد . و اگر تو به « بسم اللّه » اعتقاد تمام داشته باشى ، اشياء با كلام « بسم اللّه » تو تكوّن خواهند يافت ، همان گونه كه با كلام الهى « كن ! » تكوّن مىيابند . » « 153 » ولى آنچه دراين ميان خاصّ خود نفّرى است مشاهدهء اين « كن ! » در رؤيتى چنان صاعقه آساست كه اين مشاهده براى عارف تحمّل ناپذير مىشود و عارف محتاج آن\r\n\r\n\r\n","description":"","footnote":"\r\n( 151 ) . همهء اين نهىها توصيف عبور از « سوائيّت » جهان است ، درحالى كه دنبالهء متن مرحلهء بازگشت به جهان را به عنوان جهانى كه در خدا ديده مىشود توصيف مىكند .\r\n( 152 ) . مصائب ، ص 791 .\r\n( 153 ) . مصائب ، ص 521 . دربارهء نقش آفرينش در تفكّر حلّاج ، نگاه‌كنيد به : ر . آرنالدز ، حلّاج يا مذهب صليب (  R . Arnaldez , Hallajoular eligiondelaCroix  ) ، ص 105 تا 110 .\r\n","page_name":" 325 ","page_number":341},
  {"content":"\r\n\r\nاست كه نگاه خود را ، با متوجّه كردن آن به روشنيهاى علم كه با طبع او سازگارتر است ، تقويت كند . متنى كه درآن نفّرى رؤيت خود را در تكوّن اشياء توصيف مىكند چنين است : « و او به من گفت : بنويس كه چگونه من خود را به تو شناساندم . . . و من چنين نوشتم : پروردگار من خود را با تعرّفى شناساند كه درآن من تكوّن همه چيز را درنزد او ( من عنده ) مشاهده كردم ، و چون تكوّن همه چيز را من عند ديدم ، در اين رؤيت كه رؤيت تكوّن اشياء من عنده است مقام كردم « 154 » و چون سپس نتوانستم بر مداومت اين رؤيت من عنده تاب آورم در رؤيت « تكوّن » و در علم اينكه اين تكوّن « من عنده » است مقام كردم ، نه در رؤيت اينكه اين تكوّن « من عنده » است . آن گاه جهل آمد و هر آنچه در آن است ، و آن به سبب همين علم به من روى آورد . سپس پروردگار من مرا به رؤيت خود باز برد و علم مرا در رؤيت خود محو كرد » ( ص 101 ) . بنابراين ، اين رؤيت فنا نيست ، بلكه توليت است كه به موجب آن خدا قدرت خود بر اشياء را به عارف اعطا مىكند . بايد متن ديگرى را نقل كنم كه در آن اين انديشه روشن‌تر بيان شده است و آن اين است : « اى بندهء من ، اگر در رؤيت من مقام كنى ، به آب خواهى گفت « بيا » و « برو » . اى بندهء من . همه چيز به آب زنده است (  مِنَ الْماءِ كُلَّ شَيْءٍ حَيٍّ  ) ، اگر برآن تسلط يا بى ، بر هر چه در آن است تسلط خواهى داشت » ( ص 151 ) .\r\nگفتن ندارد كه در اينجا مقصود تسلّطى جادويى بر عناصر طبيعت نيست . استحالهء زبان نمودگار تغيير اساسيى است كه انسانى كه در قلمرو حرف درگذشته و به موقف « رؤيت » درآمده است آن را به تجربهء باطنى دريافته است . پيش از اين گفتيم كه زبانى هست كه از حرف زاده مىشود و « از زبان معيون و معلوم ( ص 56 ) فراتر نمىرود » ، ولى زبانى هم در رؤيت هست كه فراتر از « نطق » ( سخن گويى ) و « صمت » ( خاموشى ) است : زيرا صمت راجع به فكر است و نطق مبيّن قصد است ؛ و امّا در رؤيت من نه فكرى هست كه خاموشى بخواهد و نه قصدى كه محتاج به نطق باشد » ( ص 186 ) . « اى بندهء من ، هيچ سخنى برزبان مياور ، زيرا كسى كه به من و اصل شده باشد سخن نمىگويد » ( ص 176 ) . اين شرط اساسى گفتگو است ، زيرا « گفتگو ( محادثه ) تنها ميان ناطق و صامت ميسّر است » ( ص 184 ) . « 155 » تا وقتى كه صداى انسان صداى\r\n\r\n\r\n","description":"","footnote":"\r\n( 154 ) . رؤية بدوالاشياء من عنده .\r\n( 155 ) . كلمات « ناطق » و « صامت » از الفاظ فنّى واژگان شيعى است ، ولى به نظر نمىآيد كه در انديشهء نفّرى رجوعى به اين واژگان بوده باشد . اين كلمات در حالى كه در تشيّع مبيّن اعمال اجتماعى - مذهبى است ، در نزد نفّرى راجع به نقش خاموشى و سخنگويى در تجربهء الهى است . به همين سبب است كه دركتاب مواقف مىخوانيم : « مرا در موقف خاموشى ( صمت ) نگاه داشت و گفت : من بندگانى از آن خود دارم كه خاموش‌اند ؛ آنها جلال مرا ديده‌اند و ديگر نمىتوانند با آن سخن بگويند ؛ آنها درخشندگى ( بهاء ) مرا ديده‌اند و ديگر نمىتوانند تسبيح گوى آن باشند . آنها همچنان خاموش مىمانند تا آنكه من نزد آنها بروم و آنها را ازمقام خاموشيشان بيرون آورم . . . سپس مرا در وقفهء نطق نگاه داشت و گفت :\r\n","page_name":" 326 ","page_number":342},
  {"content":"\r\n\r\nخدا نشده است ، يعنى تا وقتى كه انسان هنوز در عرصهء « سوائيّت » است براى گفتن خود يا براى گفتن جهان سخن مىگويد . در اين مرحله ، براى او بهتراست كه خاموش بماند و سخن نگويد ، زيرا خاموشى او وجود او را آشكار مىكند . به همين سبب است كه عالم و عارف سخن مىگويند ، و حال آنكه واقف خاموش مىماند : « حكومت واقف خاموشى اوست ، حكومت عارف نطق او و حكومت عالم علم او » ( ص 15 ) . عالم غرقه در علم خويش است كه آن نيز غرقه در كثرت حرف است ؛ عارف دربند معرفت خويش است كه از طريق سخن به خدا مىرسد ؛ تنها واقف است كه از سخن درمىگذرد و از آن فراتر مىرود ؛ چه او به زبان رؤيت رسيده است كه زبان خداست ؛ او مىشنود كه خدا مىگويد : « اگر جز به عبارت من عبارت كنى ، تو را از خطاب خود بيرون مىكنم » ( ص 136 ) . اين بدان معنى است كه ممكن است خدا به انسان امكان دهد كه به زبان او سخن بگويد ، زبانى كه ديگر تابع سوائيّت نيست ، زيرا با تبديل شدن به زبان آفرينندگى سوائيّت را تابع خود مىكند : « و به من گفت : ازمن اطاعت كن ، زيرا من خدايم و خدايى جز من نيست ؛ من به تو امكان مىدهم كه به چيزى بگويى : باش ، و باشد ( كن فيكون ) » ( ص 58 ) . استحالهء زبان ما را به بطن تجربهء عرفانى اسلامى مىبرد . اين زبان كه امام جعفر صادق ( ع ) آن را در گفتگوى خدا با موسى ( ع ) مىيابد « 156 » و خرّاز آن را به عنوان تجربهء حيرت زدگى تحليل مىكند « 157 » و بسطامى و حلّاج آن را به صورت شطح « 158 » بر زبان مىآورند ، نفّرى آن را نشانهء نهايى تأليه انسان ، يعنى اتحاد انسان با خدا ، مىشناسد .\r\nانسان به زبان خدا سخن مىگويد ، زيرا از همهء پالايشها و هر اسمى و هر ذكرى درگذشته است و حق را در خود حق بازيافته است : « و به من گفت : اگر اسم و ذكر را نفى كنى « 159 » ، تو در\r\n\r\n\r\n","description":"","footnote":"\r\nمن بندگانى از آن خود دارم كه ناطق‌اند و هرگز با كسى سواى من سخن نگفته‌اند و سخن نخواهند گفت . زيرا كسى كه با من سخن مىگويد و باسواى من سخن نمىگويد ، او بندهء ناطق من است . . . سپس به من گفت : ميان نطق و صمت برزخى هست كه گور عقل است و گورهاى اشياء » ( نسخهء خطى حاجى محمود 2406 ، برگ 143 ب [ اين متن بعدا به اهتمام نويا در نصوص صوفيّة غير منشوره چاپ شده است ، ص 199 و 200 - م . 
  ] . بنابراين ، خاموشى در اينجا راجع به تجربهء حيرت زدگى است كه خرّاز از آن سخن مىگفت .\r\n( 156 ) . نگاه‌كنيد به بالاتر ، ص 148 .\r\n( 157 ) . تجربه‌اى كه درآن عارف هويت خود و سپس خدا را گم مىكند و ديگر نمىتواند نه خود را بنامد و نه خدارا . نگاه كنيد به : بالاتر ، ص 214 .\r\n( 158 ) . پديدهء شطح ، چنان كه ماسينيون گفته است ، پديدهء كلام مجذوبانه ، يعنى تجربه‌اى است كه در آن « روح مجذوب به خواستن و بر زبان راندن نظر محبوب ، « به زبان اول شخص » ، دعوت مىشود ، بىآنكه خود از آن آگاه باشد » ( تحقيق ، ص 119 ) . نگاه‌كنيد همچنين به :  Corbin , Com mentairesurlespa radoxesdessoufis , pp .  19 - 7 .\r\n( 159 ) . يعنى اگر وساطت اسم و ذكر را ، كه انسان با آنها خدا را در سطح تصوّر درمىيابد ، نفى كنى .\r\n","page_name":" 327 ","page_number":343},
  {"content":"\r\n\r\nوصولى ؛ اگر اسم و ذكر ديگر به خاطرت راه نيابد ، تو در اتّحادى ؛ و اگر در اتّحاد باشى و چيزى بخواهى ، « خواست تو متحقّق خواهد شد » ( ص 110 ) .\r\n\r\nو . هنگامى كه خدا به زبان انسان سخن مىگويد\r\nچون زبان انسان زبان خدا شود ، از آن پس خدا به زبانى جز زبان انسان سخن نمىگويد . در تجربهء انسان دو مرحلهء اساسى هست ، مرحله‌اى كه در آن تعالى خدا به وضوح نمايان مىشود و همگى خلقت او را ذاتى به كلّى متفاوت مىخوانند -  لَيْسَ كَمِثْلِهِ شَيْءٌ -  و مرحله‌اى كه در آن انسان ، بر اثر دگرگونى ناشى از رؤيت در وقفه ، خود را برخوردار از عين قدرت الهى مىيابد ، كه خدا خود به او عطا مىفرمايد ؛ در اين مرحله كلام انسان كلام خلّاق « 160 » خدا مىگردد . در ميان اين دو مرحله ، موقعيّت انسان به كلّى معكوس مىشود : انسان از سوائيّت كه در آن غرقه بود درمىآيد و مظهر ليس كمثله شىء مىشود ، و خدا ، بىآنكه هيچ گونه توهّم تشبيهى پيش آيد ، به زبان انسان سخن مىگويد . اين زبان انسانى خدا زبان نمادين است ، زيرا تنها نماد مىتواند حامل ابعاد متعدّد شود ، و تنها نماد مىتواند ، در صورتى انسانى ، داراى محتوايى الهى باشد ، و در غايت پايبندى به « تعالى » عميق‌ترين ريشه در « حلول » داشته باشد . « 161 »\r\nو امّا بعضى از زيباترين نمونه‌هاى ادبيات صوفيانه به اين زبان نمادين را ، كه خدا به انسان عطا مىفرمايد ، در گفتگوى « ميان دو ذات » مىيابيم . بعضى از اين قطعات نوشته‌هايى به سبك « مكاشفه » (  apocalyptique  ) است كه آربرى از آن بيم دارد كه مبادا اينها به دستى بيگانه در اثر راه يافته باشد ، زيرا به زعم او حضور آنها « ساختار موقف را بر هم مىزند » . « 162 » در حقيقت ، اين ساختار فقط به طور ناگهانى ابعاد گستردهء رؤيتى مىيابد كه افقهاى تازه‌اى به روى ما مىگشايد : افقهاى زبانى نمادين . از اين نوع قطعات « رؤيتى » ، مانند نظم مندرج در نثر حلّاج و ديگران ، در اثر نفّرى نيز هست : اينها تبلور الهام يا جوشش چشمه‌اى پس از مدّتى پربارى است ، شعرى است پرورده در بطن نثر . آنچه آربرى تحريف مىخواند ممكن است مادّهء اصلى اثر و هستهء سوزان جوشش حاصل از پاره شدن ناگهانى حجاب باشد . در هر حال ، اينها محققا اصيل‌ترين قطعات اثر است ، قطعاتى كه در آنها نفّرى به صاحبان رؤيت و مكاشفهء ادبيات\r\n\r\n\r\n","description":"","footnote":"\r\n( 160 ) . اين مطابق با محتواى تعاليم حلّاج دربارهء « شاهد » است . آرنالدز اين تعاليم را در كتاب خود به نام حلّاج [  Hallaj  
  ] ، ص 63 تا 72 به خوبى تحليل كرده است .\r\n( 161 ) . اين نتيجه‌اى است كه ژ . دوران (  G . Durand  ) با ابتداء به تحليلهايى متفاوت به آن مىرسد . او مىنويسد : « نماد در كوشش براى كشف و تأسيس معنى نمونهء حقيقى واسطهء ابديّت در زمانيّت است » ( تخيّل نمادين  L'imagination symbolique  ، ص 125 ) .\r\n( 162 ) . نگاه كنيد به : ص 6 ، 183 .\r\n","page_name":" 328 ","page_number":344},
  {"content":"\r\n\r\nمذهبى ، مانند انبياء بنىاسرائيل ، شباهت مىيابد ؛ زيرا او بىاختيار آنها را به ياد ما مىآورد .\r\nبراى ما دشوار است كه اين بخش از اثر را ، جز از طريق نقل متن ، معرفى كنيم ، زيرا در اينجا تجربه با بيان ، كه همراه آن به آگاهى مىآيد ، يكى مىشود . سخنى را كه به طريق نماد گفته شده است به هيچ زبان ديگر نمىتوان گفت ، فقط مىتوان آن را تفسير كرد . اين كار را ما با راهنمايى تلمسانى خواهيم كرد ، راهنمايى كه مع الاسف چندان محلّ اطمينان نيست ، زيرا او اثر نفّرى را از طريق آثار ابن عربى خوانده و در نتيجه سه قرن تاريخ را ناديده گرفته است .\r\n1 . گفتيم كه خدا ، پس از آنكه انسان سوائيّت مطلق » او را تجربه كرد ، به زبان انسان سخن مىگويد . در حقيقت هنگامى كه هرگونه خطر تشبيه از ميان برداشته شد ، آن گاه ممكن است خدا زبان انسانىترين احساسات ، مانند احساس عشق و انتقام را اختيار كند . نخستين متن مربوط به زبان انسانى خدا كه بدان خواهيم پرداخت از اين عشق و اين انتقام سخن مىگويد . خدا با تمثيل ميش گمشده ( ضالّه ) كه از انجيل به حديث راه يافته است به نفّرى مىگويد : انت ضالّتى و انا ضالّتك ، تويى گمشده‌اى كه من مىجويم و من هم گمشده‌اى كه تو مىجويى ( ص 43 ) . خدا و انسان به هم وابسته‌اند ، يكى ديگرى را مىجويد ، ولى انسان خدا را فقط در صورتى مىيابد كه خدا او را بجويد : « من پروردگارم را طلب كردم و نيافتم ؛ و چون او مرا طلب كرد پس يافتمش » ( ص 194 ) .\r\nو امّا نفّرى ، دربارهء اين جستجوى خدا انسان را ، متنى در غايت واقع بينى دارد . او در اين متن خدا را عاشقى نشان مىدهد كه مىخواهد انسان را متوجّه خود كند ؛ تا زمانى كه انسان پيشقدميهاى او را در ايجاد پيوند دوستى قطعا رد نكرده است ، او را با ابراز عشق خستگى ناپذير خود به ستوه مىآورد ؛ ولى سرانجام روزى فرا مىرسد كه عشق تحقير شده به انتقام تبديل مىشود ؛ آن گاه همان گونه كه انسان عشق خدا بود ، خدا خود عذاب انسان مىشود ، عذابى فراتر از آنچه بتوان شناخت و فراتر از آنچه بتوان به تصوّر آورد .\r\n« و مرا گفت : به زبانى از زبانهاى سطوت من گوش فراده : اگر خود را به بنده‌اى بشناسانم و او مرا از خود براند ، دوباره به سوى او باز مىگردم ، چنان كه گويى كه منم كه به او نيازمندم .\r\nاين پيشى جستن كرم من است در اعطاى نعمتهاى خويش ، و حال آنكه ، از سوى او ، اين بخلى است كه نفس او به او روا مىدارد ، نفسى كه او آن را حاكم بر خويش كرده است ولى نمىتواند آن را حاكم بر من كند . و اگر مرا از خود براند ، من به سوى او بازمىگردم . من همچنان به سوى او بازمىگردم و او همچنان مرا از خود مىراند . مرا از خود مىراند ، در حالى كه مىبيند كه من « اكرم الاكرمين » ام و من به سوى او بازمىگردم ، در حالى كه مىبينم كه او « ابخل الابخلين » است . و همين كه نزد من حاضر شود ، من خود عذرى براى او مىسازم و\r\n\r\n","description":"","footnote":"","page_name":" 329 ","page_number":345},
  {"content":"\r\n\r\nپيش از آنكه عذر به درگاه من آورد ، او را مىبخشايم ، تا آنجا كه حتى در سرّ او مىگويم :\r\n« منم كه تو را گرفتار بلا كرده‌ام ! » همهء اينها براى اينكه او از ديدن آنچه او را از من مىرماند چشم بپوشد .\r\nاگر در آنچه من با آن خود را به او شناسانده‌ام مقام كند ، من دوست او مىشوم ، و او دوست من مىشود . و اگر مرا براند ، من به صرف اين امتناع او كه به جهل آميخته است ، او را ترك نمىگويم ، ليكن به او مىگويم : « آيا مرا مىرانى ، مرا كه پروردگار توام ؟ آيا مرا نمىخواهى ؟\r\nمعرفت مرا نمىخواهى ؟ » و اگر بگويد : « تو را نمىرانم » ، اين را از او مىپذيرم . و هر بار كه او مرا مىراند ، از او به سبب اين امتناعش بازخواست مىكنم و هر بار كه مىگويد : « من تو را نمىرانم » ، اين را از او مىپذيرم ، تا اينكه چون بار ديگر مرا براند از او بازخواست مىكنم ، و او مىگويد : « آرى ، تو را مىرانم ! » و دروغ مىگويد و اصرار مىورزد . آن گاه ، معرفت خود را از سينهء او بيرون مىكشم ، و معارف من به من بازمىگردد ، و من همهء معرفتى را كه در دلش بود بازمىگيرم . و هنگامى كه روز او فرا مىرسد ، من معارفى را كه ميان من و او بود به آتشى تبديل مىكنم كه به دست خود آن را مىافروزم . و او آن كسى است كه آتشش را حتّى دوزخ هم تحمل نمىكند ، زيرا من خود انتقام خود را مىگيرم ! و او آن كسى است كه نگهبانان دوزخ ( زمر ، 71 ) نمىتوانند صفتى از صفات عذابش يا وصفى از اوصاف نكالى را كه بر او وارد مىكنم بشنوند . »\r\nآن گاه توصيف اين عذابها مىآيد كه بر تن « 163 » انسان و حواس او وارد مىشود . اين عذابها بر سه‌گونه است : نخست عذابهاى شناخته شده است ، سپس عذابهايى است كه مىتوان به تصوّر آورد ، ولى اين دو نوع عذاب در قياس با عذاب نوع سوّم هيچ نيست : اين عذاب عذابى است كه خدا خود بر رانده شدهء خود وارد مىكند . عذابهاى دو نوع اول با واسطهء مخلوقات به انسان داده مىشود ، و بنابراين در مقياس انسان است . ولى عذاب نوع سوّم از آنچه شناخته و قابل تصوّر است فراتر است ، زيرا در مقياس خداست : خدا خود عذاب انسان مىشود .\r\n« من تن او را چون زمين « قفر » ى مىكنم و هزار پوست براى آن مىسازم ، چنان كه ميان هر دو پوست گويى همهء وسعت زمين جاى دارد . سپس فرمان مىدهم تا هر عذابى كه در اين جهان هست ، عينا به دو روى آورد ؛ آن‌گاه همهء عذابهاى جهان يكباره ، تماما و عينا ، در يكايك جوارح او\r\n\r\n\r\n","description":"","footnote":"\r\n( 163 ) . آنچه ، از تن ، متحمّل عذاب مىشود مخصوصا پوست است ، نه تنها از آن جهت كه مقصود عذاب با آتش است كه مىسوزاند ، بلكه همچنين با توجه به قرآن كه مىفرمايد :  إِنَّ الَّذِينَ كَفَرُوا بِآياتِنا سَوْفَ نُصْلِيهِمْ ناراً كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ  : آنان را كه به آيات ما كافر شدند به آتش خواهيم افكند . هر گاه پوست تنشان بپزد پوستى ديگرشان دهيم ، تا عذاب خدا را بچشند ( نساء ، 56 ؛ نقل از ترجمهء عبد المحمد آيتى ) .\r\n","page_name":" 330 ","page_number":346},
  {"content":"\r\n\r\nمجتمع مىشود ، بس كه فضاى ميان اقطار تنش وسيع و هيئتى كه من به او داده‌ام تا عذابش كنم عظيم است ! « سپس بازفرمان مىدهم ، آن گاه همهء عذابى كه اهل زمين مىتوانند توهّم كنند ، كلّا و عينا ، و آن گونه كه توهّم توان كرد ، به دو روى مىآورد ، عذاب معلوم در پوست اوّل جاى مىگيرد و عذاب موهوم در پوست دوّم . سپس به هفت طبقهء دوزخ « 164 » فرمان مىدهم ، و عذاب هر طبقه در يكى از پوستها جاى مىگيرد . و وقتى كه ديگر در دنيا و آخرت عذابى نمىماند كه ميان هر دو پوست او جاى نگرفته باشد ، آن‌گاه به او عذابى نشان مىدهم كه من خود بر كسى كه خود را به او شناسانده‌ام و او مرا از خود رانده است وارد مىكنم . او را مىبيند ، و به ديدن آن عذاب معلوم وحشت مىكند ، عذاب موهوم بر خود مىلرزد و عذابهاى هفت طبقهء دوزخ به هراس مىافتند ؛ همهء عذابهاى دنيا و آخرت بر خود مىلرزند ، از بيم آنكه مبادا من با عذابى كه نشان داده‌ام او را عذاب كنم . . . او به تضرّع از من مىخواهد كه عذابهاى دنيا و آخرت را بر او دوچندان كنم ، به شرط آنكه از تعذيب او با عذابى كه به او نشان داده‌ام درگذرم . آن‌گاه به او مىگويم : من آنم كه به تو گفتم : « آيا مرا مىرانى ؟ » و تو گفتى : « آرى تو را مىرانم . » و اين آخرين ديدار من با تو بود » ( ص 2 و 3 ) .\r\n2 . متنى كه خوانديم ، لااقلّ در آنجا كه سخن از توصيف عذابهاى خدا بر كسانى است كه پيشى جستن‌هاى عنايت او را رد مىكنند ، پيوندى با سبك قرآنى دارد . اكنون دو متن مىآوريم كه سبك و الهام و نمادهاى آنها ما را به عين تجربه ، به عنوان تجربهء تجلّى الهى ، هدايت مىكند . ولى اين تجلّى ، به حكم آنكه الهى است ، فراتر از حدود واقعه‌اى صرفا درونى است : خدا نه تنها به عنوان وجدان مذهبى ، بلكه همچنين به عنوان خدايى به تجلّى مىآيد كه چهرهء جهان را نو مىسازد و ظهورش براى اصلاح امور انسانهاست .\r\nمتن نخستين را تلمسانى قابل دوگونه تفسير مىداند « زيرا شامل دو درياى عظيم است » ، يكى نماد « وقت » خدا ، يعنى وقت محو آگاهى انسان در رؤيت الهى است ، و ديگرى وقت ظهور مهدى ( ع ) خليفهء خدا و صورت محمّد ( ص ) رسول خداست :\r\n« و به من گفت : وقت من فرا رسيده است و وقت آن است كه من چهرهء خود را بگشايم و عظمتهاى خود را نمايان سازم . و نور من پيش سراها و ماوراى آنهارا فرو مىگيرد ؛ چشمها و دلها مرامىبينند ؛ آن‌گاه مىبينى كه دشمن من مرا دوست مىدارد و دوستان من فرمان مىرانند ؛ پس من تختهايى براى آنها برپاى مىدارم ، و آنها آتش را مىفرستند كه ديگر بازنگردد ؛\r\n\r\n\r\n","description":"","footnote":"\r\n( 164 ) . قرآن به هفت در دوزخ اشاره مىكند (  لَها سَبْعَةُ أَبْوابٍ  ، حجر ، 44 ) ، ولى نفّرى از هفت طبقهء دوزخ ( طبقات النّار السّبعة ) سخن مىگويد .\r\n","page_name":" 331 ","page_number":347},
  {"content":"\r\n\r\nمن خانه‌هاى ويران خود را از نو بنا مىكنم و به زينت حق مىآرايم ، و مىبينى كه چگونه قسط من ماسواى خود را نابود مىكند . من همهء انسانها را در توانگرى و فراخى جمع مىكنم ، چنان كه ديگر پراكنده و ذليل نخواهند شد . گنج خودرا به آنها عرضه مىكنم ، و تو به يارى من از خبر و عدّت و قرب ظهور من آگاه مىشوى ، زيرا به زودى ظهور خواهم‌كرد و ستارگان گرد من فراهم خواهند آمد . خورشيد و ماه را به يكديگر مىپيوندم و به هر خانه‌اى وارد مىشوم و ساكنانشان به من سلام خواهند گفت و من به آنها سلام خواهم گفت ، زيرا مشيّت از آن من است و به اذن من ساعت فراخواهدرسيد : من عزيز و رحيمم » ( ص 6 ) .\r\nاين متن باب تازه‌اى از نحوهء سخن گفتن خدا به زبانى دگرگون شده ، يعنى زبان رمزى ، مىگشايد : نه زبانى فوق انسانى ، لازمانى و تقريبا الهى ، بلكه زبانى كه در آن ، زير كلمات و تعبيرات روزانه ، رمزى « براى آن كه صاحبدل است و گوش فرا مىدهد و شاهد است » (  لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ  ، ق ، 37 ) نهفته دارد . اين زبان ضرورة دوپهلو است : جنبهء تشبيهى اين زبان ، براى كسى كه بيرون از آن مىماند و مىخواهد آن را از روى لفظ دريابد ، كفرآميز است . در حقيقت ، چگونه مىتوان گفت كه خدا در هر خانه‌اى وارد مىشود تا ساكنان آن به او سلام كنند و او به ساكنان سلام كند ؟ چگونه ستارگان گرد او جمع مىآيند و چگونه او خورشيد و ماه را يكى خواهد كرد ؟ پس ، چون اين زبان براى نوع معمول قرائت معنى ندارد ، لازم است كه از اين نوع قرائت فراتر رفت . اين فراتر رفتن تعميق معنى متن نيست ، بلكه ورود در عالمى جديد است كه به آن نمىتوانيم دست يابيم ، مگرآنكه سفرى « بىراه » ( بلاطريق ) را بپذيريم كه در طىّ آن از جهان ظواهر دور مىشويم . تنها آن زمان است كه ظواهر حقايق مىشوند و چيزهايى را كه حذف كرده‌ايم و از آنها درگذشته‌ايم به نحوى نو بازمىيابيم : دشمن همچون دوست خدا ظاهر مىشود ، و آنچه ويران شده بود از نو بنا مىشود ، و نور خدا « پيش سراها و ماوراى آنها » را غرق در خود مىكند : يعنى ، چنان كه تلمسانى توضيح مىدهد ، نور همهء صورحسّى ( « صور حسّية » ) و چيزهاى ماوراء آنها و وضع خاصّ آنها را روشن مىكند ، مانند جايى كه انسان از آن ، به يارى حواسىّ كه چشم انداز ( انشقاق ) نوى به روى آنها گشوده شده است ، « تجلّى محسوس خدا » ( ظاهر الحق ) را مىبيند ، همان‌گونه كه « دل » باطن خود ، يا تجلّى عرفانى خدا را در خود مىبيند .\r\nبدين‌گونه رابطهء انسان با اشياء تغيير مىيابد ، زيرا اشياء از صورت حجاب به صورت نماد درمىآيند ، همان‌گونه كه رابطهء انسان با انسان تغيير مىيابد ، زيرا انسان نيز نماد خدا مىشود .\r\nآن كه ، به قول تلمسانى ، بر حسب ظاهر دين ، دشمن خدا بود ، در نور معرفت به صورت دوست خدا ظاهر مىشود ؛ انسانها كه از توانگرى يكسان برخوردارند خود را در برابرى كامل جمع\r\n\r\n","description":"","footnote":"","page_name":" 332 ","page_number":348},
  {"content":"\r\n\r\nمىيابند ، و هرگز ديگر تحقير بعضى بعضى را آنها را پراكنده نمىكند . پيوستن انسانها به هم ، در روزى كه خدا حجاب از رخ برمىدارد ، و پيوستن ستارگان و خورشيد و ماه به هم ، نماد يكديگرند ، زيرا عالم صغير و عالم كبير مطابق يكديگرند . انسان در تجربهء تجلّى خدا معنى نمادين فعل خدا در جهان را تجربه مىكند : همه چيز نشانه مىشود ، زيرا خدا به نفّرى مىآموزد كه كتاب جهان را به گونه‌اى ديگر بخواند : « مرا در وقفه نهاد ، سپس گفت : تو كيى و من كيم ؟ آن گاه خورشيد و ماه و ستارگان و همهء انوار را ديدم » ( ص 73 ) . نفّرى آنها را به گونه‌اى ديگر مىبيند ، نه به صورت عناصر طبيعت ، بلكه به صورت نشانه‌هايى ملحوظ در سؤال « تو كيى و من كيم » ، و بنابراين جزئى از پاسخى كه خدا را به انسان و انسان را به خودش مىشناساند .\r\nدر متن دوّم كه ما بالاتر بررسى آن را وعده داديم ، اين معنى نمادين جهان مصرّح‌تر بيان شده است : تجربهء عرفانى دراين متن به صورت تجربهء تجلّى خدا در جهان نشان داده مىشود . نكتهء شگفت‌انگيزى كه در اين متن جلب توجه مىكند و در متون ديگرى كه بررسى خواهيم كرد تكرار مىشود اين است كه خدا مخاطب خود را به صورت مؤنّث طرف خطاب قرار مىدهد ؛ بنابراين ، مخاطب او ، به تعبير تلمسانى ، آن بخش مؤنّث انسان است كه « لطيفهء انسانيّه » عبارت از آن است ، يعنى عنصر لطيف انسان كه جنبهء لطيف و سريع الزّوال او نيز هست :\r\n« و مرا گفت : شب رو به افول ، چهرهء سحر رو به طلوع و سپيده در كار دميدن است . اى كه خفته‌اى ( « ايّتها النّائمة » : به صيغهء مؤنّث ) ، بيدار شو ( « فاستيقظى » : به صيغهء مؤنّث ) به ظهور خود و به‌پاخيز در مصلّاى خود ( « وقفى فى مصلّاك » ) . زيرا من از محراب بيرون مىآيم ، و بايد كه چهرهء تو نخستين چيزى باشد كه من مىبينم . من بارها به زمين آمده‌ام و همواره از آن عبور كرده‌ام ، بجز اين بار . در خانه‌ام اقامت كرده‌ام و مىخواهم به آسمان بازگردم . ظهور من در زمين گذشتن من از آن است با معجزهء فطرت خود ، و خروج من از آن دگرگون ساختن آن است به قدرت خود . و اين آخرين بار است كه زمين مرا مىبيند ؛ از اين پس ، ديگر مرانخواهد ديد ، نه او و نه آنچه در اوست تا ابدالآباد . چون آن را ترك گويم ، اگر آن‌را نگاه ندارم ، برپاى نخواهد ماند . من ميان بند آن را مىگشايم و همه چيز ازهم فرو مىپاشد . زره و جوشن از تن بيرون مىآورم و جنگ قطع مىشود ، و برقع ازرخ برمىگيرم و ديگر رخ نمىپوشانم ، و چنان كه وعده داده‌ام ، ياران قديمم را فرا مىخوانم ، و آنها به سوى من مىآيند و منعم و متنعّم مىشوند ، و روشنى روز سرمدى را خواهند ديد ، زيرا اين روز روز من است و روز من پايان نمىشناسد » ( ص 44 و 45 ) .\r\n\r\n","description":"","footnote":"","page_name":" 333 ","page_number":349},
  {"content":"\r\n\r\nتفسير تلمسانى دربارهء اين متن « 165 » درخور آن است كه بر سر آن درنگ كنيم . آربرى ترجمهء كاملى از آن به دست داده است « 166 » ، ولى ما تنها بر عباراتى كه مربوط به اين تحقيق است تكيه مىكنيم .\r\nتلمسانى مىگويد : « معنى اين تعرّف اشاره به چيزى است كه همواره مشاهده‌كنندگان ذات الهى تجربه مىكنند ، نه به آنچه به ادراك كسانى مىآيد كه تجربهء ( خبرهء ) معانى ظهور را ندارند . »\r\nكلمات آغازين « شب رو به افول است » ، يعنى ظلمت ديجور حجاب زايل شده است ؛ مراد از « چهرهء سحر رو به طلوع است » حالت واسط ميان ظهور و حجاب است ؛ « سپيده در كار دميدن است » ، يعنى هرگونه ثنويّتى « 167 » در مشاهدهء دوست خدا ( ولىّ ) از ميان برخاسته است ؛ « اى كه خفته‌اى ، بيدارشو » ، خطاب به بخش لطيف روح انسانى است كه پوشيده در حجاب بود ؛ و خواب او جهل اوست » . « 168 » خدا او را دعوت مىكند كه [ چشم 
  ] بيدارى به « ظهور » خود بگشايد . براى تلمسانى - و در اينجا ما شاگرد ابن‌عربى را مىبينيم - اين بدان معنى است كه آنچه در تجربهء عرفانى بر روح ظاهر مىشود چيزى جز خود روح نيست . مگر صوفيان نمىگويند : سفر جويندگان حق به بازيافتن خويش مىانجامد ؟ « 169 » اين از آن جهت حقيقت دارد كه پاسخ سؤال « تو كيى ؟ » ( من انت ؟ ) در پاسخ سؤال « من كيم ؟ » ( من انا ؟ ) نهفته است .\r\n\r\n\r\n","description":"","footnote":"\r\n( 165 ) . برگ 117 ب تا 120 الف .\r\n( 166 ) . ص 315 تا 318 . آربرى در اين متن نفّرى اشاره‌اى به « مهدى » مىبيند و مىپندارد كه تحريفى بعدى در آن راه يافته است ، و بر آن است كه حضور اين متن در اينجا تركيب مواقف را به هم مىزند . بايد به آن پاسخ داد كه تركيب يك موقف همواره انعطاف پذير است ، به حدّى كه غالبا هيچ انسجامى در ظاهر گفتارى كه موقف را تشكيل مىدهد نمىتوان يافت . و امّا درمورد انديشهء « مهدى » بايد گفت كه هر چند نمىتوان آن را به نحو ماقبل تجربى منتفى دانست ، با اين حال هيچ چيز ما را مجبور نمىكند كه براى فهم متن به آن توسّل جوييم . تلمسانى هيچ اشاره‌اى به اين انديشه ندارد .\r\n( 167 ) . ثنويّت شاهد و مشهود .\r\n( 168 ) . خواب ( نوم ) تنها نماد جهل ، يعنى حالتى منفى ، نيست ؛ در متون ديگر نفّرى ، خواب در معنى تجربهء روحانى مثبتى به كار مىرود ، چيزى مانند آرامش در لحظهء تجربهء درونى . در متن زير ، خدا پس از تعيين مقام دل نسبت به مقامى كه به هر يك از اشياء عالم تخصيص مىدهد مىگويد : « من اين مقام را به تو نشان داده‌ام ؛ پس از هر دعا آن را مشاهده كن . سپس به من گفت : در آن بخواب ، و اگر نمىتوانى ، برآن بخواب ، و اگر باز هم نمىتوانى ، در جوار آن بخواب . بعد به من گفت : آخرين توانايى تو مجاورت است . گاه نمىتوانى در آنچه تو را شاهد آن كرده‌ام بخوابى ؛ تو را مىبخشايم . گاه نمىتوانى برآنچه تو را شاهد آن كرده‌ام بخوابى ؛ تو را مىبخشايم ، ولى مىتوانى در جوار آنچه تو را شاهد آن كرده‌ام بخوابى . و اگر نفس تو از اين كار ابا مىكند ، اين خاصيّت آن است ؛ پس ، از ميان مجاورت آنچه تو را شاهد آن كرده‌ام و مخالفت نفس خود ، از من فرياد خواهى كن . و اگر يارى من به فرياد تو رسيد ، در آن بخواب ، و اگر [ يارى من 
  ] تو را در وقفهء فرياد ( « صراخ » ) نهاد ، در آن بخواب ، زيرا وقفهء تو در فرياد از ياريى است كه من براى تو فرستاده‌ام . . . و اگر در فرياد بخوابى ، در مجاورت خوابيده‌اى و اگر در مجاورت بخوابى ، در اشهاد خوابيده‌اى ، و اگر در اشهاد بخوابى ، تو در بيداريى نه در خواب ، و زنده‌اى نه مرده » ( ص 162 و 163 ) .\r\n( 169 ) . نگاه‌كنيد به : رسالهء قشيريه كه اين جمله را به « بعض المشايخ » نسبت مىدهد ( ص 44 ) .\r\n","page_name":" 334 ","page_number":350},
  {"content":"\r\n\r\nولى در حقيقت خدا فقط آن كسى ( به صيغهء مؤنّث ) را كه « خفته است » دعوت مىكند تا او از واقعهء متعلّق به خود ، كه ظهور الهى است ، آگاه شود و در مصلّاى خود به پاخيزد ، زيرا خدا از محراب خارج مىشود . تلمسانى مىگويد مراد نفّرى از مصلّى خلاف معنايى است كه مؤمنان از آن درمىيابند ، زيرا براى مؤمنان مصلّى جايى است كه در آن نماز مىگزارند ، در حالى كه ، براى آشنايان ظهور ، مصلّى به معنى آگاهى مؤمن ، در سير خود به‌سوى پروردگار ، از اين معنى است كه قدرت عمل منحصرا از آن خداست . مؤمن ، در حال نماز ، تهى از خود و غايب از حواسّ خويش است ، چنان كه گويى عدم است . اين مصلّاى عارف است و حالتى است كه ظهور خدارا طلب مىكند . » در مصلّى ، روى مؤمن به سوى محراب است : « بنابراين آنچه در اينجا روبه‌روى نمازگزار است عدم است » ، يعنى از ميان برخاستن هر چه نشانهء سوائيّت است . خدا از محراب خارج مىشود و از در عدم به ديدار انسان مىآيد ، « زيرا خدا هنگامى ظاهر مىشود كه همهء آثار مخلوق از ميان برخاسته باشد » . بدين ترتيب ، روبه‌روى « عدم » محراب « عدم » مصلّى است ، و روبه‌روى خدا ، كه از محراب بيرون مىآيد ، چهرهء نمازگزار ، يعنى « حقيقت او به عنوان عدم » : « درواقع ، حقيقت هر موجودى ، سواى خدا ، نوعى تعيّن « 170 » است ، و تعيّن شىء لاوجود است ، و روبه‌روى خدا ، كه از محراب بيرون مىآيد ، چهرهء نمازگزار ، يعنى « حقيقت او از آن رو كه عدم است » : « در واقع ، حقيقت هر موجودى ، سواى خدا ، نوعى تعيّن‌است ، و تعيّن شىء لاوجود است ، و حال آنكه وجود متعيّن خداست « 171 » ، و لاوجود نمىتواند با وجود تركيب شود .\r\nبنابراين ، در حقيقت ، جز وجود خداى تعالى وجودى نيست . . . اين سخن براى آن كه صاحبدل است و گوش فرا مىدهد (  لِمَنْ كانَ لَهُ قَلْبٌ أَوْ أَلْقَى السَّمْعَ  ، ق ، 37 ) روشن است . و امّا اين نسبت لاوجود « 172 » « وجه » مؤمن است و نيز نفى وجود هر چيزى سواى وجود خداى تعالى است . »\r\nاين است تفسير تلمسانى ، ولى ما مطمئن نيستيم كه اين تفسيرى درست از انديشهء نفّرى يا گفتار خدا خطاب به مخاطب خود باشد . تأكيد بر عدم به عنوان حقيقت اشياء و انسان ما را به اين سوى مرحله‌اى مىبرد كه در آن اكنون ديدار ميان خدا و انسان صورت مىگيرد . « بايد چهرهء تو نخستين چيزى باشد كه من مىبينم » دعوتى نيست كه خدا در آن انسان را به آگاهى يافتن از مسافت فرا خواند كه او را از خدا جدا مىكند ؛ به عكس ، اين دعوت نشانهء فرق\r\n\r\n\r\n","description":"","footnote":"\r\n( 170 ) . « تعيّن » اصل فرديت است كه افادهء معنى « حدود » مىكند .\r\n( 171 ) . آربرى چنين ترجمه مىكند : « وجود متعيّن تنها متعلّق به خداست . » متن عربى نياز به مقابله با چندين نسخهء خطى دارد . متنى كه ما در دست داريم چنين است : « وجود المتعيّن هو الله . . . فما ثمّ الّاوجوده تعالى » ، كه در اين صورت معنى آن نه اين است كه وجود متعيّن متعلّق به خداست ، بلكه اين است كه وجود متعيّن خداست ، زيرا وجودى جز وجود خدا نيست :\r\nنظريّه‌اى كه كاملا مطابق با تعاليم ابن عربى است ، ولى ما شك داريم كه مقصود نفّرى چنين باشد .\r\n( 172 ) . يعنى اين معنى كه انسان از طريق لاوجود بودن خود ، از اين حيث كه عدم است عدم ، با خدا نسبت دارد .\r\n","page_name":" 335 ","page_number":351},
  {"content":"\r\n\r\nاساسيى است كه خدا ميان انسان و جهان مىنهد . خدا در جهان « ضمن عبور » و به نحوى جزئى « 173 » ، از طريق فعل آفريننده و دگرگون كنندهء خود ، متجلّى مىشود ، و اين آخرين بارى است كه جهان خدا را مىبيند ؛ در حالى كه انسان دعوت شده است تا چهرهء بىبرقع خدا را مشاهده‌كند و در شادى او شركت جويد و در روشنايى روز « سرمدى » او وارد شود . بنابراين ، روى سخن خدا در اينجا با انسان ، در وجه حقيقت عدمى او ( وجه حقيقة العدميّة ) نيست ، زيرا خدا « ياران قديم » خود ، يعنى چنان كه تلمسانى توضيح مىدهد ، كسانى را فرامىخواند كه خود آنها را شاهد وجود خود در « قدم » كرده است ، و از اين پس او را وراى هرگونه حجاب سوائيّت و تفاوت مشاهده مىكنند ، زيرا خدا برقع از رخ برگرفته است و ديگر آن را نمىپوشاند ، و روز او پايانى ندارد .\r\nجالب توجّه است كه متن نفّرى با رؤيت روشنى روز پروردگار پايان مىيابد ، همان گونه كه با اعلام خبر افول شب آغاز مىشود . بنابراين ، شب و روز ، اين دو نماد اساسى كيهانى ، به صورت دو قطب تجربه ظاهر مىشوند ، زيرا خدا در هر دو به تجلّى مىآيد : در شب ، به عنوان وجودى است به كلّى متفاوت و متعالى كه تمامى آفريدگان اذعان مىكنند كه « ليس كمثله شىء » و در روز ، حقيقتى است حالّ در جهان ، كه با سخن گفتن به زبان انسان ، يعنى زبان نمادين ، خود را بر انسان ظاهر مىكند .\r\n3 . در آغاز اين تحقيق دربارهء نفّرى ، گفتيم كه در حوزهء گفتار مفهومى و انتزاعى ، عارفان نيز مانند متكلّمان اهل سنّت ، در تأييد « ليس كمثله شىء » ، يعنى در آگاهى از اين معنى كه زبان ما به هيچ روى وافى به بيان تعالى الهى نيست متوقّف مانده‌اند ، آگاهيى كه نشانهء نهايت حدّى است كه شناخت آدمى مىتواند به آن دست يابد . در ضمن گفتيم كه با اين همه ، تجربهء روحانى به عارفان امكان داده است كه از اين حدّ درگذرند ، چه در تجربهء عرفانى مىتوان با « تبادل ذاتى سخن » [ گفتگوى ميان دو ذات 
  ] ميان « تو و من » « 174 » كارى كرد كه ماسينيون آن را « جابه‌جايى عاشقانهء نقشها » « 175 » [ يكى به‌جاى ديگرى ايفاى نقش سخن‌گفتن كردن 
  ] ناميده‌است ، يعنى بازيابى زبانى در حلول كه در بطن تجربه آزموده شده است .\r\nدر حقيقت ، عارف در بطن اين زبان بازيافته در گفتگو ميان يك « تو » و يك « من » انسانى - الهى ، از مرحلهء « سوائيّت » درمىگذرد و به مرحلهء « حلول الهى » درمىآيد : همه چيز را شبيه خدا مىبيند ، زيرا در هر چيزى دو وجه باطن و ظاهر مىيابد . اين زبان همان است كه آن را زبان استعارى مىنامند ، زبانى كه در آن بيشترين تشبيه حاوى بيشترين تنزيه است ، تجلّى كلّى در\r\n\r\n\r\n","description":"","footnote":"\r\n( 173 ) . به قول تلمسانى : فى المشاهد الجزويّة .\r\n( 174 ) . مصائب ، ص 530 .\r\n( 175 ) . تحقيق ، ص 119 .\r\n","page_name":" 336 ","page_number":352},
  {"content":"\r\n\r\nجزئى ، مطلق در مقيد و الهى در انسانى است .\r\nدو متنى كه تحليل كرديم ، و در حقيقت دو مرحلهء ممتاز تجربه است ، نمونهء بارزى از ماهيّت اين زبان استعارى مبتنى بر دو وجه ظاهر و باطن به دست مىدهد . متنهاى ديگرى در اثر نفّرى هست ، اثرى كه سراسر نمونه‌اى از اين « تبادل ذاتى سخن » است كه درآن انسان به جاى خدا و خدا به جاى انسان سخن مىگويد . اين متنها كه ما به آن اشاره مىكنيم ، و از زيباترين متون ادبيات صوفيانه است ، در چاپ آربرى ، به عنوان اينكه جزو اثر نيست ، به پايان كتاب برده شده است . آربرى آنها را ملهم از مفهوم « مهدى » مىداند و به همين جهت بر آن است كه متنها بعدا در مواقف راه يافته است ، زيرا مفهوم « مهدى » بيرون از انديشهء نفّرى است . با اين حال ، آربرى مىداند كه بسيارى از نسخه‌ها اين متنها را ، به عنوان قلهء مكاشفهء نويسندهء آنها ، در دل مواقف جاى داده‌اند ؛ حتّى مىنويسد : « تفسير  M  ( - نسخهء خطّى  Marsh .  554 آكسفرد ) تفسير باطنى استادانه‌اى از اين فقرات دارد » ، ولى از توجّه به آن امتناع مىكند و فقط مىپرسد : « امّا آيا مىتوان آن را پذيرفت ؟ » ( ص 7 ) .\r\nبه فرض آنكه موضوع اين مكاشفات « مهدى » باشد ، چه اشكالى دارد كه اصالت آنها را بپذيريم ، اگر « مهدى » مورد بحث ، چنان كه از متن نفّرى برمىآيد ، عيسى باشد ، عيسايى كه روايات سنّى او را يگانه « مهدى » مشروع مىداند ؟ دراين صورت ، نفّرى كارى جز اين نكرده است كه مشاهدهء « نزول عيسى بن مريم » را در عرفان خود گنجانده است ، چنان كه بعدها عارفان ديگرى نيز چنين كرده‌اند . عنوان متن او چنين است : « مخاطبة و بشارة و ايذان الوقت » . « 176 »\r\nكلمهء « وقت » را در اينجا به دومعنى مىتوان گرفت : يك معنى آن « وقت » ورود خدا در تجربه است ، و در اين معنى ، اين كلمه ما را به روشنايى « روز » ى كه در متون قبلى از آن سخن رفت ارجاع مىدهد ، و معنى ديگر آن « وقت » به عنوان « يكى از آيات پروردگار براى نزول عيسى بن مريم از آسمان به زمين » يعنى زمان اخروى است « 177 » . اين دو منظره در متن نفّرى كاملا به هم\r\n\r\n\r\n","description":"","footnote":"\r\n( 176 ) . عنوان نسخهء خطى حاجى محمود چنين است : موقف البشارات من منّ اللّه الكريم و فضله ، مخاطبة و ايذان الوقت ( كذا ) .\r\n( 177 ) . مفهوم وقت در نزد نفّرى معنايى به كلّى متفاوت با تصوّر متكلّمان و صوفيان از آن دارد . ماسينيون مىنويسد :\r\n« براى اسلام كه معتقد به نظريّهء كسب است و علّيّت الهى را تنها در « فاعليّت » كنونى مىداند ، تنها لحظهء حال ( « حين » ) وجود دارد . . . كه اعلام موجز قصد الهى است و به فعل در حال ايجاد شدن ما حكم مىبخشد » ( « زمان در انديشهء اسلامى » ،  Operaminora  ، جلد دوم ، ص 606 ) . به اين ترتيب ، تعبير « فرزند وقت بودن » به معنى زيستن در حال يا اكنون است كه ارادهء الهى را آشكار مىكند . نفّرى در كنار اين تعبير معتقد به انديشهء زمانى نيز هست كه تاريخ اعلام و تحقّق ظهور خداست .\r\n","page_name":" 337 ","page_number":353},
  {"content":"\r\n\r\nآميخته است ، همان‌گونه كه در نزد انبياء بنى اسرائيل مكاشفهء زمان حاضر با مكاشفهء آيندهء مسيحايى يا مكاشفهء زمان مسيحيايى و مكاشفهء پايان جهان با هم آميخته شده است . الهام نفّرى در اينجا به قدرى نزديك به الهام اين انبياء است كه او به طور طبيعى نه تنها نمادها و نفحهء نبوى خاصّ آنها ، بلكه حتى تعبيرات لفظى آنها را هم باز مىيابد . عبارت « كذلك يقول الرّبّ » ( چنين مىگويد پروردگار ) ، كه با آن از مكاشفه خبر داده مىشود ، عبارتى نوعا توراتى است .\r\nخواهيم ديد كه سبك اين متنها به تورات نزديكتر است تا به قرآن .\r\nاين متن با اعلان دگرگونيهايى آغاز مىشود كه در زمين ، هنگامى كه خورشيد خدا شب را به كلّى از آن مىراند ، صورت خواهد گرفت . بايد يادآورى كنيم كه اين اعلان را نفّرى در « وقفه » دريافت مىكند ، زيرا « وقفه » محل گفتگوى خدا و انسان است :\r\n« مرا در وقفه نگاه داشت و سپس گفت : به شب بگو كه سپيده دميده است و از اين پس تو ديگر بازنخواهى گشت ، زيرا من خورشيد را ، پس از غيبتى طولانى از زمين ، طالع كرده‌ام و آن را در آسمان متوقف خواهم كرد و نخواهم گذاشت كه آنچه از تو سايه مىيافت بسوزد و چون گياهى بى شيره برويد . من از همه سو ظاهر خواهم شد و از گياه تو به بهايم غذا خواهم داد ، و گياه من خواهد باليد و زيبا خواهد شد و چشم خواهد گشود و مرا خواهد ديد . و حجّت خواهم آورد و حجّت مرا در ايمانشان خواهند نوشت . و كوه بلند از بن خواهد لرزيد ، آن كه آب به قلّه‌هاى خود مىبرد و نمىنوشد . قعر آب را پايين خواهم برد و نيمروز سوزان را طولانى خواهم كرد ، چنان كه ديگر آن را زوالى نباشد . آن گاه همه گرد خواهند آمد ؛ و لحظه‌ها را همه به هم در خواهم آميخت و پرنده را خواهى ديد كه در لانه دانه مىخورد و خواستار راحت را خواهى ديد كه بيدارى را به خواب مىخرد ( « يشترى » ) و جنگ را به آرامش باز مىخرد ( « يفتدى » ) ( ص 213 ) .\r\nاين گفتار به زبان نماد ادامه مىيابد ، ولى خطاب از حالت غير مستقيم به حالت مستقيم درمىآيد و متوجّه خود زمين مىشود و آن را به استقبال از ظهور پروردگار فرا مىخواند :\r\n« و به من گفت : به آن كشيدهء گسترده ( « باسطة الممدودة » ) بگو خود را براى حكم خدا آماده كن و براى مقام خود بياراى و روى خود را با پوشش پشت نمايى بپوشان و با آن كه با چهرهء خود تو را مىپوشاند « 178 » همراه شو . زيرا تو چهرهء منى كه از هر چهره‌اى طالع مىشود . پس سوگند ياد كن كه بر سر پيمان مىمانى . چون خارج شدى ، نزد من درآى ، من ميان دو چشمت بوسه خواهم زد و رازهايى به تو خواهم گفت كه نبايد كسى جز تو آنها را بداند . من با تو به راه بيرون خواهم آمد ، و تو ياران خود را ، چنان كه گويى دلهايى بىتن‌اند ، خواهى ديد ؛ و چون بر\r\n\r\n\r\n","description":"","footnote":"\r\n( 178 ) . در بعضى نسخه‌ها : « مرا مىپوشاند » .\r\n","page_name":" 338 ","page_number":354},
  {"content":"\r\n\r\nراه استوار شدى بايست كه همين مقصد تو است . چنين مىگويد پروردگار : بيرون آر دست راستت را و با آن علم خود را برافراز و نه خواب باش و نه بيدار تا من به سراغت بيايم » ( ص 213 ) .\r\nاين كه آيا در اينجا زمين نماد خود است ، از اين جهت كه در وجود طبيعى خود استعداد دگرگونى دارد ، يا اين كه نماد نفس است كه به خلوت خدا فرا خوانده شده است ، چندان شايان اهميت نيست ، زيرا خاصيّت نشانهء نمادى اين است كه همواره فراتر از معانيى است كه مىتوان به آن داد ؛ آنچه مهمّ است ايجاد زبانى نو ميان خدا و زمين است ، زبانى كه در آن اين فضيلت به زمين داده شده است كه به يمن « جابه‌جايى عاشقانهء نقشها » « چهرهء خدا شود كه از چهره‌اى طالع مىشود » ؛ زمين ، يعنى همهء آفريدگان ، زيرا همهء آفريدگان از اين پس مىتوانند اين نقشى را كه بر اثر دگرگونى زبان در وقفه بر عهدهء آنها نهاده شده است ايفا كنند . اكنون به « اعلام » ى كه به خورشيد داده مىشود كه او نيز ، با گذار از جهان طبيعت به جهان نمادها ، به قلمرو زبان دگرگون شده درآيد ، گوش مىدهيم :\r\n« همچنين پروردگار مرا در وقفه نهاد و گفت : به خورشيد بگو « 179 » ، اى كه با قلم پروردگار نوشته شده‌اى ، روى بنما و دامن بگستران و روى به جايى نه كه شادى خود را در همّ خود بيابى و ماه را پيشاپيش خود بفرست و بگذار تا ستارگان ثابت با نگاه تعقيبت كنند ، و از زير ابر سير كن و از اعماق آبها طلوع كن ، در مغرب فرو مشو و از مشرق برمياى و سايه را ساكن گردان « 180 » ، زيرا تو رحمت پروردگار و قدس اويى و تو را نزد هر كس كه بخواهد مىفرستد . . .\r\nچنين مىگويد پروردگار : برآى ، اى خورشيد رخشان ، زيرا من شب را رانده‌ام ، و بر همه چيز بگستر ، با تو دانه مىرويد و هر درختى به اذن پروردگارش ميوه مىدهد ؛ يتيم به تو روى مىآورد و بزرگ مىشود و شبانان « 181 » گرد تو فراهم مىآيند و مىبينى كه چگونه نور من مىدرخشد . پس آماده شو ، اى كه خروج تو آغاز مىشود و زاد راه بردار ، زيرا تو نور پروردگارى » ( ص 125 و 216 ) .\r\nچنان كه مىبينيم ، نمادهاى كيهانى به صورت الفباى زبان نوى درمىآيد كه « به قلم پروردگار نوشته مىشود » . اگر انسان مىتواند اين الفبا را بخواند به سبب آن است كه خود\r\n\r\n\r\n","description":"","footnote":"\r\n( 179 ) . بايد يادآورى كرد كه ، در زبان عربى ، خورشيد ( الشّمس ) مؤنّث است . به همين سبب متن حال و هوايى دارد كه نمىتوان آن را در ترجمه نشان داد . خواننده خود بايد ، در عالم تصوّر ، تأنيث اصلى متن را به آن بازگرداند .\r\n( 180 ) . اشاره به قرآن كريم كه مىفرمايد : «  أَ لَمْ تَرَ إِلى رَبِّكَ كَيْفَ مَدَّ الظِّلَّ وَ لَوْ شاءَ لَجَعَلَهُ ساكِناً ثُمَّ جَعَلْنَا الشَّمْسَ عَلَيْهِ دَلِيلًا  » :\r\nنديده‌اى كه پروردگار تو چگونه سايه را مىكشد ؟ اگر مىخواست در يك‌جا ساكنش مىگرداند . آن‌گاه آفتاب را بر او دليل گردانيديم ( فرقان ، 45 ) ( نقل از قرآن ترجمهء عبد المحمد آيتى - م ) .\r\n( 181 ) . در بعضى نسخه‌ها : به جاى « رعاة » ، « دعاة » آمده است .\r\n","page_name":" 339 ","page_number":355},
  {"content":"\r\n\r\nنيز « معنى جهان » و نشانهء اعلاى تجلّى خدا شده است ، و پلى است كه جهان را به خدا مىپيوندد .\r\nدر متن بعد ، گفتگو از نمادهاى كيهانى به خود انسان مىكشد . تصويرها باريك‌تر و گاه حتّى غير قابل ترجمه مىشود .\r\n« اى بندهء من ، بايست براى من ، زيرا تو پل منى و گذرگاه ذكر من : من براى رسيدن به ياران خود از تو خواهم گذشت . من تو را برپاى داشته‌ام و از گزند باد ايمن كرده‌ام ، و مىخواهم علم نانمودهء خود را بنمايانم ، آن را به صورت سپاهيانى به انتظام درمىآورم ؛ آنها از پلى كه تويى مىگذرند و پشت تو در اين سوى راه مىايستند . آن گاه من از جايى كه تو نخواهى دانست كه آيا از پيش آنهاست يا از جانب راه ، ظاهر خواهم شد . ولى چون مرا ديدى ، من به راه خواهم افتاد و آنها از پى من روان خواهند شد . من تو را مانند پلى در برابر خود بر پاى خواهم داشت و همه چيز در پى تو خواهد آمد . هر كه از روى پلى كه تويى بگذرد ، من به ديدار او خواهم رفت و با خود خواهم برد ، ولى هر كه از كنار تو بگذرد ، من او را هلاك خواهم كرد به هلاكتى تمام » ( ص 213 و 214 ) .\r\nكيست اين انسانى كه روى سخن با اوست ؟ آيا شخصيّتى فردى است يا اجتماعى ؟ آيا ما در فضايى زمانىايم يا اين مكاشفه‌اى است از نوع رؤيت زمانهاى اخروى ؟ بىگمان در عين حال هر دوى اينهاست . در فضاى آخر الزّمان است كه معنى تاريخ كنونى آشكار مىشود . در بطن تجديد جمع است كه فرد ماهيت حقيقى خود را باز مىيابد ، ماهيّتى كه فراتر از تمايز جنسى است . به همين سبب است كه سخن گاهى به صيغهء مذكّر است و گاهى به صيغهء مؤنّث . متن زير كه به صيغهء مؤنّث نوشته شده است همهء اين فضاها را در بردارد :\r\n« چنين مىگويد پروردگار : من در پيش سراها طالع خواهم شد ، خندان : و همه گرد من فراهم خواهند آمد . ضعيف از من يارى خواهد خواست و همه بر من توكّل خواهند كرد . من نور خود را نمايان خواهم ساخت تا ميان آنها راه بپيمايد ، همه به او سلام بگويند و او به همه سلام بگويد . پس بيدار شو ( به صيغهء مؤنّث ) به قيام خود ، اى كه خفته‌اى ، و به‌پاخيز براى امام خود ، اى كه به پاخاسته‌اى ! ستاره باران كن خانه‌ها را با ستارگان خود و ثابت كن قطب را با انگشت خود ؛ جامهء رهبانيّت بر تن كن و ديگر نقاب بر رخ منه ، زيرا حكم از آن تو است و عصاى بركت در دست راست تو . . . چنين مىگويد پروردگار : من پيش خواهم رفت و تو به عقب بازنخواهى گشت و من براى تو گردنبندى به رشته خواهم كشيد و دست خود را به سوى زمين بيرون خواهم آورد و مرا با تو و پيشاپيش تو خواهند ديد . از پردهء خود بيرون آى ، من خورشيد را بر تو خواهم درخشانيد . عقاب خود را در دست راست خود بگير ، و چون طوفان قوى باش ، خود را با زره رحمت سابقه بپوشان و ديگر به خواب مرو ، زيرا من سپيدهء تو را طالع\r\n\r\n","description":"","footnote":"","page_name":" 340 ","page_number":356},
  {"content":"\r\n\r\nكرده‌ام و صبح نزديك تو است . اين از آيات پروردگار تو براى نزول عيسى بن مريم از آسمان به زمين است ، و زمان نزديكى كه بدان بشارت داده شده است ( اوان قريب يبشر به ) ، نشانه‌اى براى كسانى كه علم به آنها داده شده است و هدايى كه خدا با آن بسيارى را كه جاهل‌اند هدايت مىكند و نجات مىبخشد » ( ص 214 ) .\r\nاشاره به نزول عيسى بن مريم ضرورتا ما را به آخرالزّمان متوجّه مىكند ، ولى به عنوان واقعه‌اى آينده كه از وراى نشانهء « اوان قريب » ، يعنى زمانى كه در آن كسى كه در خواب است همان كسى نيز هست كه « بر پاى خاسته است » و بايد در خود رهبانيّت حقيقى را متحقّق سازد ، رهبانيّتى كه از خدا به حواريان مسيح ، به عنوان نشانهء انتخابشان ، الهام شده است . ولى خدا انسانها را ، پيش از آنكه نشانهء نهايى در شخص عيسى بر آنها آشكار شود و براى اينكه آمادهء چنين آزمونى شوند ، دعوت كرده است تا گرد نشانهء ديگر از ظهور « مسيح » فراهم آيند ، يعنى مائده‌اى كه بنابر قرآن نشانهء رسالت عيسى نيز هست . آن‌گاه هر اندوهى زايل ، هر درى گشوده و هر اسيرى آزاد خواهد شد :\r\n« اى كه در خوابى ، بيدار شو و شاد باش كه من مائده خواهم فرستاد كه از آن چشمه‌هاى طعام و شراب خواهد جوشيد ، و به زودى نزد تو خواهند آمد و مرا در راست و چپ تو خواهند ديد ، و ياران تو خواهند شد و غلبه خواهند كرد ، زيرا هركه با آنها بجنگد با من مىجنگد و منم كه غالبم ( « انا الغلوب » ) . گشاده باش ، اى كه درتنگنا بوده‌اى ، زيرا بنديانت را من آزاد كرده‌ام و درهايت را به رويت گشوده‌ام . خود را و مردمان را به روشنايى من بياراى ، زيرا من اندوه را از تو دور و دلت را از شادى لبريز كرده‌ام . آنها به قدوم من در صفّ واحدى به نظم خواهند ايستاد و من ناگهان خواهم آمد . دهشت و حيرت به خود راه مده ، زيرا من از آن پس ، بجز يك بار ، در پردهء غيب نخواهم رفت ؛ سپس ظاهر خواهم شد و غيبت نخواهم كرد و دوستان قديم مرا مقيم در شادى خواهى ديد » ( ص 216 ) .\r\nچنين سخن مىگويد خدا هنگامى كه به زبان دگرگون شدهء انسان سخن مىگويد . زبانى انسانىتر از اين زبان نيست ، و با اين همه زبانى است كه وراى هرگونه تشبيهى بيان مافىالضّمير مىكند ، زيرا در آن كلمه صورت نماد به خود مىپذيرد .\r\nاين زبان از آغاز وجود داشته است ، و آگاهى اسلامى ، از زمان مقاتل بن سليمان كه عبارت « وصف ما عنده بما عندهم » او كليد آن را به دست مىداد ، ماهيّت آن را دريافته بود . ولى گذشت دو قرن لازم بود تا همين آگاهى اسلامى اين زبان را تجربه كند و با مفهوم خدايى كه ممكن نيست جز به صورت انسانى ، در زبان انسانى ، و درعين حال با حفظ تعالى خود ، متجلّى شود ، آشنايى يابد : « سپاس خدايى را كه بشريّتش سرّ جلال الوهيّت رخشانش را متجلّى ساخته است » ( حلّاج ) .\r\n\r\n","description":"","footnote":"","page_name":" 341 ","page_number":357},
  {"content":"\r\n\r\nتاريخى كه از مقاتل آغاز مىشود و به نفّرى مىانجامد دقيقا تاريخ تولّد اين زبان خدايى - انسانى است ، يعنى تاريخ تجربه‌اى كه انسان از زندگى خود مىكند ، زندگيى كه درآن خدا در عين حال هم به صورت حالّ و هم به صورت متعالى متجلّى مىشود ، آن گونه كه در كتاب خود در عين حال هم به صورت « ظاهر » و هم به صورت « باطن » متجلّى شده است ، باطن در سرّ خود و ظاهر در سخن خود كه سخنى به زبان انسان است .\r\n\r\n","description":"","footnote":"","page_name":" 342 ","page_number":358},
  {"content":"\r\n\r\n\r\nمنابع عربى\r\nآملى ، حيدر ، جامع الاسرار ، تصحيح كربن و عثمان يحيى ، « مجموعهءايرانى » ، شمارهءشانزدهم ، تهران ، 1969 .\r\nابن الجوزى ، سبط ، مرآت الزّمان ، نسخهء خطى پاريس ، كتابخانهء ملّى 1505 .\r\nابن الجوزى ، آداب حسن بصرى ، نسخهء خطى اياصوفيه 1642 .\r\nابن باكويه ، ابو عبدالله شيرازى ، حكايات الصوفية ، نسخهء خطى اياصوفيه 4128 .\r\nابن تيميّه ، رسالة البعلبكّية ، در مجموعة الرسائل ، قاهره ، 1328 ه .\r\n- مجموعة الرّسائل و المسائل ، قاهره ، 1345 ه .\r\nابن خلّكان ، وفيات الأعيان ، جلد اوّل و جلد چهارم ، چاپ بغداد ، 1948 .\r\nابن سبعين ، رسائل ، تصحيح بدوى ، مجموعهء « تراثنا » ، بى تاريخ .\r\nابن قدامه ، كتاب الوسواس ، نسخهء خطى امانت 1762 ، برگ 1 الف تا 12 ب .\r\nابن قيّم الجوزيّه ، كتاب روضة المحبّين ، چاپ قاهره ، 1956 .\r\nابو نعيم الاصفهانى ، حلية الاولياء ، ده جلد ، چاپ قاهره ، 1938 - 1932 .\r\nبغوى ، ابومحمّد حسين ، معالم التّنزيل فى التّفسير ، نسخهء خطّى دامادابراهيم 152 .\r\nبىنام ، كتاب الاقوال الائمّةالصوفية ، نسخهء خطّى موزهء بريتانيايى 8049 .\r\nترمذى ( حكيم ) ، ابوعبدالله ، كتاب الاكياس و المقترّين ، نسخهء خطى دمشق ، طاهريّه 104 .\r\n- كتاب الامثال من السّنة و الكتاب ، نسخهء خطى پاريس ، كتابخانهء ملّى 5018 ، برگ 185 - 140 .\r\n- كتاب العلل العبوديّة ، نسخهء خطى عزت افندى 1312 .\r\n- كتاب علم الاولياء ، نسخهء خطى بورسه ، حرجى اوغلو 806 .\r\n- كتاب معرفة الاسرار ، نسخهء خطى قسطمونى 2713 .\r\n\r\n","description":"","footnote":"","page_name":" 343 ","page_number":359},
  {"content":"\r\n\r\n- كتاب على لا إله الا اللّه ، نسخهء خطّى امانت 1762 ، برگ 88 الف تا 96 الف .\r\n- مسائل ، نسخهء خطّى ولى الدين 77 .\r\n- كتاب الرياضة و ادب النفس ، تصحيح آربرى - عبد القادر ، قاهره ، 1947 .\r\n- كتاب البيان الفرق بين الصّدر و القلب و الفؤاد و اللّبّ ، تصحيح  N . Heer  ، قاهره ، 1958 .\r\n- كتاب بدء شأن و كتاب ختم الاولياء ، تصحيح عثمان يحيى ، مجموعهء « تحقيقات » ، نوزدهم ، بيروت ، 1965 .\r\n- كتاب تحصيل نظائرالقرآن ، نسخهء خطى اسكندريه 3585 ج .\r\n- كتاب الفروق ، اياصوفيه 1975 .\r\n- كتاب غورالامور ، نسخهء خطى عزت افندى 1312 .\r\n- كتاب الصّلوة و مقاصده ، چاپ قاهره ، 1965 .\r\nتلمسانى ، عفيف الدين ، شرح مواقف نفّرى ، نسخهء خطى كوپريلى 785 .\r\nثعلبى ، ابواسحاق ، الكشف و البيان عن تفسير القرآن ، نسخهء خطّى لندن ، موزهء بريتانيايى 821 .\r\n- كتاب قصص الانبياء ، چاپ قاهره ، بى تاريخ .\r\nجعفر صادق ، امام ( ع ) ، تفسير ، نسخهء سلمى ، تصحيح پل نويا ، در « ملانژ » دانشگاه سن - ژوزف ، جلد چهل و سوّم ، جزوهء 4 ، 1967 ، ص 230 - 183 .\r\n- تفسير ، نسخهء النّعمانى ، نسخه‌هاى خطّى بانكيپور ، 196 و نافذپاشا 65 .\r\nجنيد ، ابوالقاسم ، كتاب دواء التّفريط ، نسخهء خطى امانت 1762 ، برگ 65 الف تا 69 الف .\r\nحاجى خليفه ، كشف الظّنون ، تصحيح فلوگل ، لندن 1858 - 1835 .\r\nخرّاز ، ابو سعيد كتاب الصّدق ، تصحيح و ترجمهء انگليسى آربرى ، كلكته ، 1937 ؛ چاپ قاهره ، به اهتمام عبد الحليم محمود ، بى تاريخ .\r\n- مسائل ، نسخهء خطى شهيد على 1374 ، برگ 31 ب تا 32 الف .\r\n- كتاب السّرّ ، كه عطّار از آن در تذكرة الاولياء نام برده است .\r\n- كتاب درجات المريدين ، كه سلمى در حقائق التفسير از آن نام برده است .\r\n- رسائل ، به اهتمام دكتر قاسم السّامرائى ، بغداد ، 1967 ، از روى يگانه نسخهء خطى قسطمونى 1374 ، شامل :\r\nالف ) كتاب الصّفات ، برگ 57 الف تا 62 الف .\r\nب ) كتاب الضّياء ، برگ 62 الف تا 64 ب .\r\nج ) كتاب الكشف و البيان ، برگ 64 ب تا 70 ب .\r\n\r\n","description":"","footnote":"","page_name":" 344 ","page_number":360},
  {"content":"\r\n\r\nد ) كتاب الفراغ ، برگ 71 الف تا 78 الف .\r\nه ) كتاب الحقائق ، برگ 78 ب تا 87 ب .\r\nخرگوشى ، ابو سعيد نيشابورى ، كتاب المسائل و الأجوبةالرّضية لتفسير المسائل المشكلات ، لندن ، موزهء بريتانيايى 6773 .  Or . \r\n- كتاب تهذيب الاسرار ، نسخهء خطى ، شهيد على 1157 .\r\nخطيب بغدادى ، تاريخ بغداد ، جلد سيزدهم و جلد چهاردهم ، چاپ قاهره - بغداد ، 1931 .\r\nذهبى ، شمس الدّين ، ميزان الاعتدال فى نقد الرّجال ، سه جلد ، قاهره ، 1325 ه .\r\nروزبهان بقلى شيرازى ، عرائس البيان عن حقائق القرآن ، نسخهء خطى نافذپاشا 117 .\r\n- شرح شطحيّات ، تصحيح هانرى كربن ، « مجموعهء ايرانى » ، دوازدهم ، تهران ، 1966 .\r\nسرّاج ، ابونصر ، كتاب الّلمع فى التّصوف ( لمع ) ، تصحيح نيكلسون ، مجموعهء « اوقاف گيب » ، بيست و دوم ، 1914 ، و چاپ قاهره ، 1960 .\r\nسفيان ثورى ، تفسير القرآن‌الكبير ، تصحيح امتياز على عرشى ، رامپور ، 1965 .\r\nسلمى ، ابوعبدالرحمن ، حقائق التفسير ، نسخهء خطى فاتح 260 ، بشيرآغا 36 ، ينىجامى 43 .\r\n- طبقات الصوفيّة ، تصحيح نورالدين شريبه ، قاهره ، 1953 .\r\n- كتاب العيوب النّفس ، امانت 1762 ، برگ 70 الف - 80 ب .\r\nسمرقندى ، ابوالليث ، تفسير ، نسخهء خطى كوپريلى 72 .\r\nسهروردى ، شهاب الدين عمر ، آداب المريدين ، نسخهء خطى امانت 1762 ، برگ 13 الف تا 64 الف .\r\nسهل تسترى ، من كلام سهل تسترى ، نسخهء خطى كوپريلى 727 .\r\n- تفسير القرآن العظيم ، قاهره ، 1329 ه .\r\nسيوطى ، الاتقان فى علوم القرآن ، چاپ هند ، 1280 ه .\r\nشقيق بلخى ، آداب العبادات ، نسخهء خطى امانت 1762 ، برگ 159 الف - 163 الف .\r\nشوشترى ، ابوالحسن ، ديوان ، تصحيح نشار ، اسكندريه ، 1960 .\r\nشهرستانى ، كتاب الملل ، تصحيح كيورتن ، لندن ، 1846 .\r\nصقلّى ، عبدالرحمن ، الشّرح و البيان لما اشكل من كلام سهل التسترى ، نسخهء خطى عزت افندى 1623 .\r\nفرّاء ، ابوزكريّا يحيى ، معانىالقرآن ، تصحيح نجاتى و نجّار ، دوجلد ، قاهره ، 1955 .\r\nقشيرى ، كتاب كنزاليواقيت ، نسخهء خطى لندن ، موزهء بريتانيايى 11340 .\r\n- كتاب ترتيب السّلوك ، تصحيح و ترجمهء آلمانى فريتس ماير ، در  Oriens  ، 1963 ، ص 28 - 1 .\r\n\r\n","description":"","footnote":"","page_name":" 345 ","page_number":361},
  {"content":"\r\n\r\n- التيسير فى علم التفسير ، نسخهءخطى دانشگاه استانبول الف 3228 .\r\n- رساله ، چاپ دوم ، حلبى ، قاهره ، 1959 .\r\nكلاباذى ، كتاب التعرّف لمذهب اهل التصوّف ، چاپ قاهره ، 1960 .\r\nكلينى ، ابوجعفر ، اصول الكافى ، سه جلد ، چاپ سنگى ، 1310 ه .\r\nمحاسبى ، كتاب التوهّم ، تصحيح آربرى ، قاهره ، 1937 .\r\n- كتاب المكاسب و الورع و الشبهة ، نسخهء خطى جاراللّه 1101 ، برگ 29 الف - 51 الف .\r\n- كتاب القصد و الرّجوع الى اللّه ، نسخهء خطى جاراللّه 1728 .\r\nكتاب الرّعاية لحقوق اللّه ، چاپ قاهره ، بىتاريخ .\r\nمقاتل بن سليمان ، كتاب التفسير الكبير ، نسخهء خطّى حميديه 58 .\r\n- كتاب تفسير خمس مائةآية ، نسخهء خطى لندن ، موزهء بريتانيايى  Or .  6333 .\r\n- كتاب الوجوه و النظائر ، نسخهء خطى بايزيد ، عمومى 651 .\r\n- كتاب متشابه القرآن ، در ملطى ، تنبيه .\r\nمكّى ، ابوطالب ، كتاب علم القلوب ، تصحيح عبدالقدير احمد عطا ، قاهره ، 1964 .\r\nنفّرى ، كتاب المواقف و المخاطبات ، تصحيح و ترجمهء انگليسى آربرى ، مجموعهء « اوقاف گيب » ، شمارهء نهم ، 1935 .\r\n- نسخهء خطى حاجى محمود 2406 ، علاوه بر مواقف و مخاطبات ، حاوى :\r\nالف ) باب الخواطر و احكامها ، برگ 89 الف تا 90 الف .\r\nب ) مقالة فى القلب ، برگ 130 ب - 132 ب .\r\nج ) من خصائص كلامه الغريب فى المحبة ، برگ 132 ب تا 138 الف .\r\nد ) من كلامه ، برگ 138 الف تا 139 الف .\r\nه ) كتاب دوم مواقف ، برگ 139 ب تا 169 الف .\r\nو ) مواقف و مسائل و مناجات ، برگ 169 ب تا 213 ب .\r\nز ) مواقف و مسائل و مناجات ، برگ 169 ب تا 213 ب .\r\nنورى ، ابوالحسين ، مقامات القلوب ، تصحيح پل نويا در « ملانژ » دانشگاه سن - ژورف ، جلد چهل و چهارم ، جزوهء 9 ، 1968 ، ص 154 - 117 .\r\nهجويرى ، كشف المحجوب ، تصحيح نيكلسون ، مجموعهء « اوقاف گيب » ، هفدهم ، 1911 .\r\nيمانى ، جعفر بن منصور ، كتاب الكشف ، تصحيح ر . اشتروتمان (  R . Strothmann  ) ، مجموعهء « انجمن تحقيق اسلامى » ، شمارهء 13 ، 1952 .\r\n\r\n","description":"","footnote":"","page_name":" 346 ","page_number":362},
  {"content":"\r\n\r\n\r\nمنابع ديگر ( فرانسه ، آلمانى ، انگليسى ، تركى )\r\n\r\n","description":"","footnote":"","page_name":" 347 ","page_number":363},
  {"content":"\r\n . \r\n","description":"","footnote":"","page_name":" 348 ","page_number":364},
  {"content":"\r\n . \r\n","description":"","footnote":"","page_name":" 349 ","page_number":365},
  {"content":"\r\n . \r\n","description":"","footnote":"","page_name":" 350 ","page_number":366},
  {"content":"\r\n\r\n\r\n[ فهرست ها 
  ]\r\n\r\n1 . فهرست آيات « 1 »\r\nآل عمران 7 : 52 آل عمران 17 : 121 آل عمران 18 : 52 آل عمران 19 : 122 آل عمران 20 : 123 آل عمران 27 : 58 آل عمران 31 : 152 آل عمران 35 : 46 آل‌عمران 44 : 43 آل عمران 45 : 212 آل عمران 48 : 34 آل عمران 79 : 34 ، 252 آل عمران 83 : 124 آل عمران 103 : 35 آل عمران 146 : 242 آل عمران 169 : 42 ، 79 ابراهيم 24 : 59 ، 285 ، 286 ابراهيم 25 : 285 ابراهيم 26 : 59 ، 287 ابراهيم 35 : 133 احزاب 5 : 95 احزاب 10 : 116 احزاب 12 : 104 احزاب 34 : 34 احزاب 41 : 35 احزاب 72 : 48 ، 246 ، 294 احزاب 73 : 49 اسراء 1 : 79 ، 80 اسراء 27 : 93 اسراء 35 : 32 اسراء 48 : 295 اسراء 55 : 73 اسراء 85 : 36 ، 232 اسراء 111 : 94 اعراف 7 : 93 اعراف 12 : 210 اعراف 17 : 59 ، 284 اعراف 30 : 94 اعراف 31 : 133 اعراف 65 : 93 اعراف 72 : 208 اعراف 143 : 70 ، 140 ، 214 ، 217 اعراف 144 : 71 ، 151 اعراف 156 : 100 اعراف 157 : 218\r\n\r\n\r\n","description":"","footnote":"\r\n( 1 ) عدد اول ، بعد از نام سوره ، اشاره به شمارهء آيه ، و عدد دوم اشاره به شمارهء صفحه‌اى است كه اين آيه در آن آمده است .\r\n","page_name":" 351 ","page_number":367},
  {"content":"\r\n\r\nاعراف 160 : 141 اعراف 172 : 47 ، 262 اعراف 186 : 42 اعراف 188 : 42 اعراف 189 : 66 ، 67 اعراف 190 : 67 انبياء 49 : 43 انبياء 91 : 36 ، 37 انسان 5 : 82 انسان 12 : 64 انسان 20 : 135 انسان 21 : 114 انشراح 1 : 75 انشراح 2 : 75 انشراح 3 : 75 انعام 1 : 92 انعام 14 : 94 انعام 52 : 254 انعام 57 : 34 انعام 62 : 34 انعام 75 : 217 ، 237 انعام 89 : 34 انعام 95 : 58 انعام 112 : 128 انعام 122 : 58 ، 105 انعام 125 : 75 ، 209 ، 276 انفال 45 : 108 انفال 63 : 103 بقره 3 : 43 بقره 7 : 277 بقره 10 : 104 بقره 17 : 58 بقره 19 : 58 بقره 29 : 282 بقره 30 : 65 ، 210 بقره 31 : 66 بقره 33 : 41 بقره 37 : 66 ، 131 بقره 40 : 251 بقره 75 : 68 بقره 87 : 37 بقره 107 : 94 بقره 112 : 123 بقره 129 : 34 بقره 138 : 41 بقره 152 : 35 بقره 158 : 241 بقره 164 : 285 بقره 186 : 212 بقره 246 : 256 بقره 253 : 37 بقره 255 : 56 ، 243 بقره 260 : 237 بلد 19 : 48 تغابن 3 : 33 تغابن 8 : 92 تغابن 18 : 43 تكوير 24 : 43 ، 116 تكاثر 7 : 237 توبه 14 : 276 توبه 26 : 256 توبه 30 : 37 توبه 31 : 37 توبه 32 : 91\r\n\r\n","description":"","footnote":"","page_name":" 352 ","page_number":368},
  {"content":"\r\n\r\nتوبه 40 : 132 توبه 60 : 44 توبه 72 : 84 ، 280 ، 281 توبه 91 : 247 توبه 108 : 37 جاثيه 10 : 94 جاثيه 32 : 116 جمعه 6 : 126 جمعه 9 : 35 جمعه 10 : 35 الحاقّه 20 : 116 الحاقّه 36 : 115 حج 26 : 133 حج 63 : 284 حج 64 : 101 حجر 2 : 248 حجر 3 : 248 حجر 29 : 36 حجر 42 : 140 ، 282 ، 283 حجر 43 : 282 حجر 44 : 282 ، 331 حجر 47 : 94 ، 280 حجر 75 : 252 حجر 87 : 132 ، 281 حجرات 7 : 123 ، 276 حجرات 12 : 93 حجرات 13 : 52 حجرات 14 : 124 حجرات 18 ، 43 حديد 3 : 46 ، 297 حديد 4 : 46 حديد 12 : 92 حديد 16 : 35 حديد 27 : 38 ، 256 حديد 28 : 91 ، 92 ، 105 حشر 23 : 258 ، 289 دخان 41 : 94 ذاريات 18 : 121 الرحمن 11 : 134 الرحمن 60 : 30 رعد 9 : 44 رعد 28 : 35 رعد 29 : 81 رعد 39 : 141 روم 10 : 106 روم 41 : 289 روم 50 : 288 زخرف 43 : 282 زخرف 71 : 139 زمر 3 : 94 زمر 8 : 287 زمر 10 : 241 زمر 22 : 276 زمر 23 : 35 ، 189 ، 211 ، 276 زمر 68 : 57 زمر 71 : 330 زمر 72 : 36 سبأ 3 : 42\r\n\r\n","description":"","footnote":"","page_name":" 353 ","page_number":369},
  {"content":"\r\n\r\nسبأ 14 : 42 سبأ 34 : 212 سجده 9 : 36 شعراء 50 : 156 شعراء 89 : 261 شعراء 193 : 36 شورى 9 : 94 شورى 11 : 295 شورى 18 : 33 شورى 23 : 93 شورى 51 : 71 شورى 52 : 36 ص 20 : 34 ص 23 : 93 ص 24 : 115 ، 116 ص 26 : 294 صافّات 84 : 284 صافّات 107 : 86 صافّات 164 : 144 ضحى 7 : 75 طلاق 12 : 55 طور 4 : 114 ، 281 طه 11 : 148 طه 12 : 148 طه 24 : 70 طه 25 : 70 طه 39 : 279 طه 82 : 152 طه 115 : 139 طه 120 : 286 عصر 3 : 33 علق 12 : 33 عنكبوت 45 : 35 ، 260 غافر 40 : 34 فاتحه 4 : 122 فاطر 1 : 57 فاطر 6 : 282 فاطر 18 : 43 فاطر 32 : 144 فاطر 33 : 144 فتح 4 : 276 فتح 26 : 33 فرقان 9 : 295 فرقان 33 : 31 فرقان 39 : 295 فرقان 45 : 339 فرقان 48 : 114 فرقان 61 : 142 فرقان 63 : 140 فصّلت 5 : 287 فصّلت 11 : 49 ، 55 فصّلت 36 : 259 فصّلت 39 : 288 ق 9 : 288 ق 16 : 45 ق 33 : 43 ق 37 : 332 ، 335 ق 42 : 33\r\n\r\n","description":"","footnote":"","page_name":" 354 ","page_number":370},
  {"content":"\r\n\r\nق 50 : 212 قدر 4 : 36 قصص 22 : 147 قصص 23 : 147 قصص 24 : 147 قصص 29 : 287 قصص 60 : 287 قلم 1 : 138 قلم 4 : 76 ، 138 قلم 34 : 139 قمر 55 : 84 كهف 60 : 72 كهف 61 : 72 كهف 62 : 72 كهف 63 : 72 ، 73 كهف 64 : 72 كهف 65 : 72 ، 73 كهف 66 : 72 كهف 67 : 72 كهف 68 : 72 كهف 69 : 72 كهف 70 : 72 كهف 71 : 72 كهف 72 : 72 كهف 73 : 72 كهف 74 : 72 كهف 75 : 72 كهف 76 : 72 كهف 77 : 72 كهف 78 : 31 ، 32 ، 72 كهف 79 : 72 كهف 80 : 72 كهف 81 : 72 كهف 82 : 33 ، 72 لقمان 12 : 34 لقمان 27 : 283 ليل 14 : 111 ليل 15 : 111 مائده 7 : 47 مائده 14 : 39 مائده 17 : 37 مائده 30 : 93 مائده 31 : 93 مائده 44 : 92 مائده 73 : 37 مائده 82 : 37 ، 40 مائده 87 : 40 مائده 110 : 34 ، 37 مائده 111 : 128 مائده 112 : 60 مائده 113 : 60 مائده 114 : 60 مائده 115 : 60 مائده 116 : 41 مائده 116 : 41 مائده 119 : 250 مجادله 7 : 45 مجادله 9 : 33 مجادله 14 : 95 مجادله 22 : 36 محمّد 15 : 79 محمّد 24 : 277 مدّثّر 17 : 85\r\n\r\n","description":"","footnote":"","page_name":" 355 ","page_number":371},
  {"content":"\r\n\r\nمدّثّر 29 : 85 مرسلات 1 : 30 مرسلات 2 : 30 مرسلات 3 : 30 مرسلات 4 : 30 مرسلات 5 : 30 مريم 5 : 94 ، 95 مريم 11 : 128 مريم 12 : 128 مريم 17 : 36 مريم 39 : 85 مريم 52 : 212 مريم 90 : 109 مريم 94 : 48 مريم 95 : 48 مريم 96 : 92 مطفّفين 14 : 277 مطفّفين 23 : 135 مطفّفين 28 : 212 معارج 4 : 36 ممتحنه 1 : 93 مؤمن 15 : 36 مؤمنون 88 : 55 مؤمنون 92 : 42 نبأ 38 : 36 نجم 1 : 79 ، 153 نجم 2 : 79 ، 153 نجم 3 : 79 ، 153 نجم 4 : 79 نجم 5 : 79 نجم 6 : 79 نجم 7 : 79 نجم 8 : 79 ، 154 ، 213 نجم 9 : 79 ، 154 نجم 10 : 79 ، 154 ، 302 نجم 11 : 79 ، 155 نجم 12 : 79 نجم 13 : 79 نجم 14 : 79 نجم 15 : 79 نجم 16 : 79 نجم 17 : 79 نجم 18 : 79 ، 155 نجم 31 : 106 نجم 43 : 106 نحل 2 : 36 نحل 12 : 134 نحل 22 : 277 نحل 68 : 128 نحل 74 : 295 نحل 75 : 295 نحل 77 : 41 ، 42 نحل 90 : 30 نحل 102 : 36 نحل 106 : 124 نساء 56 : 331 نساء 59 : 116 نساء 73 : 93 نساء 83 : 253 نساء 105 : 33 نساء 113 : 34 نساء 118 : 113 نساء 125 : 123 نساء 144 : 95 نساء 144 : 95\r\n\r\n","description":"","footnote":"","page_name":" 356 ","page_number":372},
  {"content":"\r\n\r\nنساء 147 : 241 نساء 153 : 68 نساء 171 : 37 نساء 172 : 212 نمل 14 : 102 نمل 14 : 102 نمل 14 : 103 نمل 34 : 133 نمل 40 : 205 نمل 41 : 101 نمل 61 : 134 نمل 65 : 42 نوح 16 : 92 نور 25 : 237 نور 34 : 295 نور 35 : 57 ، 76 ، 77 ، 92 ، 100 ، 143 ، 287 ، 295 نور 36 : 35 نور 37 : 35 نور 40 : 58 واقعه 27 : 48 واقعه 33 : 140 واقعه 79 : 87 واقعه 85 : 45 ، 212 واقعه 88 : 212 واقعه 89 : 293 واقعه 90 : 293 همزه 6 : 156 همزه 7 : 156 هود 12 : 252 هود 31 : 42 هود 49 : 43 هود 61 : 212 هود 90 : 92 هود 112 : 255 هود 123 : 42 يوسف 44 : 32 يوسف 87 : 36 ، 37 يوسف 100 : 32 يوسف 102 : 43 يونس 7 : 110 يونس 10 : 32 يونس 12 : 52 يونس 26 : 221 يونس 53 : 33\r\n\r\n","description":"","footnote":"","page_name":" 357 ","page_number":373},
  {"content":"\r\n\r\n\r\n2 . فهرست نامهاى خاص\r\nآتش ، احمد 198 ، 298 ، 300 آدم 48 ، 36 ، 51 ، 64 - 67 ، 81 ، 114 ، 137 ، 139 ، 205 ، 208 ، 251 ، 286 آربرى 7 ، 9 ، 96 ، 203 ، 229 ، 270 ، 281 ، 298 ، 299 ، 300 ، 301 ، 304 ، 306 ، 322 ، 323 ، 335 ، 337 آرنالدز 2 ، 66 ، 125 ، 233 ، 303 ، 325 ، 328 آسين پالاسيوس 10 آملى ، حيدر 279 ابراهيم 61 ، 64 ، 67 ، 77 ، 78 ، 80 ، 114 ، 133 ، 146 ، 256 ، 283 ابليس 64 ، 65 ، 67 ابن ادهم ، ابراهيم 182 ، 195 ابن الجوزى 182 ، 248 ابن ابى الحوّارى 191 ابن باكويه 212 ابن تيميّه 5 ، 72 ، 296 ، 308 ابن ثابت عبدالله ، 24 ابن حبّان 22 ابن حنبل 21 ، 183 ، 307 ابن خلّكان 21 ، 22 ، 129 ، 130 ابن سبعين 4 ، 299 ابن سلام 53 ابن عبّاد رندى 12 ابن عباس 22 ، 25 ، 29 ، 31 ، 36 ، 55 ، 62 ، 70 ، 79 ، 85 ، 86 ، 87 ، 91 ، 114 ، 179 ، 281 ابن عثمان مكّى ، عمرو 232 ، 257 ابن عربى 20 ، 64 ، 182 ، 252 ، 299 ، 329 ، 334 ابن عطاء 16 ، 32 ، 76 ، 87 ، 130 ، 131 ، 137 ، 181 ، 250 ، 260 ، 277 ، 288 ابن عياض ، فضيل 130 ، 132 ابن عيينه 22 ، 23 ابن قدامه 182 ابن قيّم 196 ابن كرّام 11 ابن مبارك 22 ، 129 ابن مسعود 77 ، 136 ابن منبّه ، وهب 62 ، 70 ، 279 ابن نديم 25 ، 89 ، 130 ابن يونس ، عيسى 23 ابوجعفر 23 ابوحنيفه 21 ، 23 ابوطالب مكّى 285 ابوعامر 38\r\n\r\n","description":"","footnote":"","page_name":" 358 ","page_number":374},
  {"content":"\r\n\r\nابو عثمان 46 ، 255 ابو عقيل رصافى 182 ، 183 ابو مدين 54 ابو نعيم 183 ارسطو 2 اسرافيل ( ملك مقرب ) 57 ، 70 ، 278 اسميث ، م 182 اسنوك (  SnouekHurgronje  ) 10 ، 80 اشتروتمان ، ر . 27\r\nافلاطون 2 البرايت ، و . ف . 26\r\nاليشع 72 امويان 80 انصارى ، عبدالله 196 ، 197 اوگوستينوس ( قديس ) 45 ايزوتسو 7 ايگناتيوس لويولايى 189 ايليا 72 ايوب 81 باقلّانى 2 باهلى ، ابوعمامه 38 بخارى 23 ، 72 ، 86 بدوى 4 ، 182 برك 3 ، 4 بروكلمان 25 بسطامى ، ابويزيد 6 ، 11 ، 78 ، 145 ، 150 ، 151 ، 182 ، 192 ، 327 بغدادى ، خطيب 21 ، 269 بغوى 22 بقلى روزبهان بكر 1 بلاشر 19 ، 23 ، 30 ، 31 ، 34 ، 38 ، 43 ، 51 ، 52 ، 54 ، 75 ، 93 ، 94 ، 95 ، 100 ، 116 ، 128 ، 136 ، 138 ، 246 ، 252 ، 260 ، 295 بلال 52 بلخى شقيق تايلور ، ج . ب 131 ، 236 ترساى آويلايى 284 ترمذى ( حكيم ) 8 ، 9 ، 12 ، 24 ، 46 ، 88 ، 91 ، 95 ، 96 - 128 ، 129 ، 132 ، 135 ، 138 ، 141 ، 145 ، 179 ، 180 ، 181 ، 182 ، 186 ، 201 ، 203 ، 203 - 205 ، 230 ، 232 - 263 ، 267 ، 283 ، 285 ، 294 ، 297 ، 299 ، 308 تسترى سهل تسترى تلمسانى 281 ، 299 ، 300 ، 306 ، 307 ، 308 ، 309 ، 313 ، 315 ، 317 ، 318 ، 333 ، 334 ، 329 ، 331 ، 332 ، 333 ، 334 تينتورتو 83 ثعلبى 22 ، 25 ، 27 ، 55 ، 63 ، 70 ، 205 جابربن حيّان 130 جبرئيل ( ملك مقرب ) 30 ، 36 ، 37 ، 51 ، 57 ، 65 ، 70 ، 71 ، 80 ، 86 ، 265 ، 278 جرجانى 236 جعفر صادق ، امام ( ع ) 8 ، 46 ، 75 ، 96 ، 130 - 157 ، 180 ، 981 ، 184 ، 190 ، 205 ، 210 ، 236 ، 240 ، 273 ، 274 ، 278 ، 285 ، 299 ، 303 ، 307 جفرى (  Jeffery  ) 136\r\n\r\n","description":"","footnote":"","page_name":" 359 ","page_number":375},
  {"content":"\r\n\r\nجنيد 9 ، 11 ، 75 ، 145 ، 181 ، 253 ، 269 ، 270 ، 288 جهم 23 ، 296 حاتم اصم 182 ، 183 حذيفه 73 حسن بصرى 9 ، 11 ، 22 ، 61 ، 77 ، 129 ، 181 ، 195 ، 248 ، 250 ، 259 ، 262 ، 299 حشويّه 74 ، 82 حلّاج 3 ، 6 ، 9 ، 10 ، 12 ، 17 ، 76 ، 78 ، 87 ، 125 ، 150 ، 151 ، 181 ، 210 ، 236 ، 269 ، 289 ، 290 ، 291 ، 299 ، 314 ، 325 ، 327 ، 328 ، 341 حوّا 67 خالدى ، جعفر 129 خرّاز ، ابوسعيد 8 ، 12 ، 78 ، 142 ، 181 ، 196 - 263 ، 265 ، 266 ، 285 ، 298 ، 314 خرگوشى 22 ، 28 ، 130 ، 135 خضر 32 ، 70 ، 72 ، 73 ، 74 ، 205 خوّاص ، مسلم 265 دارانى ، ابوسليمان 191 ، 195 داوود 115 درمنگم 270 ، 272 دروزيها 131 دوران ، ژ . 328\r\nذوالنّون مصرى 130 ، 132 ، 140 ، 141 ، 181 ، 195 ، 197 ذهبى 202 رابعه 192 ، 293 رازى ، فخرالدين 27 راينرت 183 رباح قيسى 203 روبنس 84 روزبهان بقلى 53 ، 130 ، 142 ، 156 ، 232 ، 236 ، 241 ، 242 روسكا ، ج . ف 129 ، 130 رويم 241 ريتر ، هلموت 10 ، 12 ، 13 ، 14 ، 26 ، 125 ، 129 ، 249 ، 251 رينگ گرن 7 زاهد ، احمد بن عبداللّه 183 زجّاج ، ابواسحاق 38 ، 39 ، 40 زكريّا 94 ، 128 زمخشرى 27 ، 39 ، 40 سامرّائى ، قاسم 198 ، 202 - 203 ، 208 ، 217 ، 222 سرّاج 28 ، 138 ، 183 ، 187 ، 198 ، 203 ، 240 ، 241 ، 251 ، 270 ، 272 سزگين 300 سفيان ثورى 77 سلمان فارسى 40 سلمى 46 ، 60 ، 76 ، 77 ، 78 ، 87 ، 96 ، 129 ، 130 ، 131 ، 133 ، 136 ، 137 ، 138 ، 139 ، 141 ، 142 ، 145 ، 147 ، 150 ، 182 ، 183 ، 198 ، 213 ، 217 ، 221 ، 232 ، 234 ، 241 ، 242 ، 249 ،\r\n\r\n","description":"","footnote":"","page_name":" 360 ","page_number":376},
  {"content":"\r\n\r\n250 ، 255 ، 260 ، 261 ، 267 ، 269 ، 271 ، 286 ، 288 سليمان 116 ، 205 سمرقندى ، ابواللّيث 136 سوسى ، ابويعقوب 251 سهل تسترى 46 ، 53 ، 77 ، 187 ، 236 ، 288 ، 289 سيّار ، قاسم 32 سيزيف 85 سيوطى 89 ، 90 شاذلى 299 شافعى 21 شبلى 59 ، 137 ، 277 شعيب 251 شقيق بلخى 8 ، 12 ، 182 - 196 ، 197 ، 211 ، 213 ، 266 ، 299 شوشترى 297 ، 299 ، 302 شولم 137 شهرستانى 45 صالح 146 صقلّى ، عبدالرحمان 236 ضحاك 23 ، 36 ، 63 طبرى 27 ، 67 طمستانى ، ابوبكر 249 عاد 146 عامر بن عبدقيس 203 عايشه 79 عبده ، محمد 2 عثمان 136 عطاء 23 ، 285 عطّار 12 ، 13 ، 198 ، 220 على بن ابى طالب ( ع ) 40 عمر 136 عيسى ( ع ) 37 ، 38 ، 39 ، 60 ، 61 ، 62 ، 63 ، 64 ، 80 ، 81 ، 114 ، 117 ، 128 ، 146 ، 212 ، 324 ، 341 غزالى 20 غفارى ، ابوذر 40 غلام خليل 197 ، 269 ، 270 ، 271 ، 296 فارس عيسى 197 فارسى ، ابوالحسن 259 فان اس 182 ، 232 فرّاء 41 فراآنجليكو 83 فسوى 40 فهد 55 ، 56 فيشر (  Fischer  ) 10 قتاده 22 ، 61 ، 62 ، 70 ، 98 قشيرى 22 ، 27 ، 183 ، 209 ، 222 ، 252 ، 254 ، 288 ، 334 قنواتى 197 ، 269 ، 298 قونوى ، صدرالدين 301 كازيميرسكى 236 ، 295 كاشى 20 كبرى 182 كراوس ، پ 129 كربن ، هانرى 27 ، 47 ، 297\r\n\r\n","description":"","footnote":"","page_name":" 361 ","page_number":377},
  {"content":"\r\n\r\nكرمر (  Kremer  ) 10 كسائى 25 كعب الاحبار 55 كلاباذى 16 ، 17 ، 109 ، 236 ، 259 ، 266 ، 272 كلينى 131 كوثرى 22 ، 23 گارده ، لوئى 197 ، 269 ، 298 گودفروا - دمومبين ، 44 گولدتسيهر 20 ، 27 ، 86 گيب 33 گيلانى ، عبدالقادر 5 لائوست 21 ، 247 ، 308 لقمان 34 لوباك ، ه ، دو 283 لودى اوآيس (  LodyAoueiss  ) 292 لوسل ، ه 66 لهبابى ، م 322 ماسون 260 ماسينيون 6 ، 7 ، 9 ، 10 ، 11 ، 12 ، 14 ، 18 ، 22 ، 23 ، 24 ، 25 ، 26 ، 27 ، 38 ، 40 ، 54 74 ، 78 ، 80 ، 82 ، 96 ، 125 ، 129 ، 131 ، 137 ، 138 ، 142 ، 150 ، 157 ، 181 ، 182 ، 197 ، 207 ، 210 ، 229 ، 232 ، 240 ، 243 ، 250 ، 259 ، 265 ، 266 ، 269 ، 270 ، 275 ، 277 ، 287 ، 291 ، 298 ، 299 ، 308 ، 327 ، 337 ماير ، فريتس 222 مجاهد 22 ، 38 ، 98 محاسبى 9 ، 38 ، 82 ، 83 ، 137 ، 182 ، 187 ، 188 ، 197 ، 232 ، 241 ، 244 ، 253 ، 259 ، 290 ، 291 ، محمّد ( ص ) 19 ، 30 ، 31 ، 39 ، 42 ، 43 ، 51 ، 53 ، 64 ، 71 ، 74 - 80 ، 92 ، 93 ، 125 ، 133 ، 138 ، 144 ، 146 ، 147 ، 151 ، 152 - 155 مخزومى ، ابوحذيفه 52 مرجئه 101 مريم ( ع ) 46 ، 36 ، 37 ، 324 ، 341 مصرى ذوالنّون مقاتل بن سليمان 8 ، 12 ، 20 تا 91 ، 96 ، 98 ، 99 ، 100 ، 101 ، 104 ، 105 ، 116 ، 120 ، 121 ، 122 ، 123 ، 128 ، 129 ، 132 ، 135 ، 136 ، 147 ، 152 ، 153 ، 155 ، 179 ، 180 ، 212 ، 213 ، 247 ، 265 ، 266 ، 281 ، 288 ، 296 ، 298 ، 299 ، 341 مك دونالد (  Macdonald  ) 10 ملطى 22 ، 24 ، 25 موبارك (  Moubarac  ) 67 موسى ( ع ) 32 ، 51 ، 64 ، 69 - 74 ، 80 ، 114 ، 128 ، 141 ، 147 - 152 ، 205 ، 210 ، 212 ، 279 ، 289 ، 292 ميكائيل ( فرشتهء مقرب ) 57 ، 70 ، 278 نجّار ، حسين بن محمد 45 نسائى 23 نشّار ، سامى 299 نصيريّه 131 نعمانى ، محمدبن ابراهيم 131 ، 285 نفّرى 9 ، 12 ، 137 ، 205 ، 206 ، 219 ،\r\n\r\n","description":"","footnote":"","page_name":" 362 ","page_number":378},
  {"content":"\r\n\r\n229 ، 267 ، 281 ، 291 ، 292 ، 295 - 342 نوح 42 ، 114 نورى ، ابوالحسن 9 ، 12 ، 46 ، 181 ، 242 ، 267 ، 269 - 295 ، 298 ، 299 نهاوندى ، ابوالقاسم 181 نهرجورى 275 نيكلسن 182 ، 292 واردنبورگ 1 واسطى 53 ورّاق ، ابو بكر 260 وكيع بن جرّاح 195 هايدگر 3 ، 293 ، 324 هجويرى 182 هذيل 25 هر (  Herr  ) 96 هود 93 ياسپرس 319 يحيى ، عثمان 96 ، 203 ، 291 يمنى ، جعفربن منصور 27 يوسف 81\r\n\r\n","description":"","footnote":"","page_name":" 363 ","page_number":379},
  {"content":"\r\n\r\n\r\n3 . فهرست اصطلاحات\r\nآلت 287 ، 292 ، 314 آيه ، آيات 148 ابتداء 245 ابد 207 ابداء 310 ابديت 233 اتّحاد 296 ، 327 اتصال 32 اثبات 15 ، 322 اجتهاد 192 ، 254 - 256 اجل 248 احتمال 258 احسان 30 - 31 ، 122 ، 143 ، 192 احيا 266 اخ 93 ، 94 اختيار 107 ، 250 اخلاص 2 ، 3 ، 32 ، 33 ، 59 ، 119 ، 122 ، 123 ، 124 ، 197 ، 209 ، 237 ، 240 - 241 ، 297 ادب 236 ، 275 اراده 206 ، 207 ، 254 ازل 207 ازليّت 233 استعاذه 259 - 260 استعداد 245 استغاثه 261 استغفار 120 - 121 ، 294 استقامت 206 ، 253 ، 255 استقرار 124 استلاء 200 استنباط 28 ، 54 ، 130 ، 133 ، 209 استهزا 246 اسراء 74 ، 114 ، 153 ، 155 اسقاط الوسائط 241 اسلام 31 ، 33 ، 41 ، 47 ، 100 ، 121 - 124 ، 138 ، 142 ، 143 ، 261 ، 273 ، 274 ، 275 اسم ، اسماء 137 ، 274 اشارت 5 ، 11 ، 17 ، 90 ، 128 ، 133 ، 134 ، 136 ، 144 ، 180 ، 199 ، 200 ، 205 ، 231 ، 235 ، 260 ، 266 ، 271 ، 277 اشتياق 244 اصطفائيّة 145 اصطلاح ، اصطلاحات 266 اصل ، اصول 141 ، 209 ، 230 ، 254 ، 287 افاقه 242\r\n\r\n","description":"","footnote":"","page_name":" 364 ","page_number":380},
  {"content":"\r\n\r\nافتخار 258 ، 259 افتقار 259 - 260 اقرار 123 ، 124 التزاق 240 الف 137 الهام 28 ، 127 ، 128 اماتت 235 امام 110 ، 144 امانت 15 ، 48 ، 49 ، 107 ، 246 ، 276 امر 34 ، 55 ، 116 ، 118 ، 131 ، 313 امل 248 امين 246 انا 148 ، 149 ، 150 ، 210 - 211 انابه 211 ، 255 انتباه 205 ، 245 انتهاء 245 انس 141 انسان كامل 310 انشقاق 332 انصات 303 انّى 151 اوّل ، اوّلين 146 ، 147 اهتمام 258 ايذان 337 ايمان 15 ، 30 ، 58 ، 91 ، 92 ، 96 ، 105 ، 121 - 124 ، 155 ، 222 ، 232 ، 233 ، 277 ، 274 ، 275 باطل 33 باطن 28 ، 90 ، 116 ، 117 ، 152 ، 179 ، 180 ، 198 ، 234 ، 235 ، 248 ، 284 ، 309 ، 311 ، 332 ، 336 ، 342 باقى 151 ، 215 بحر 289 بخل 260 بدايت 261 بدعت 247 ، 285 برّ 33 ، 230 برج ، بروج 142 بستان ، بساتين 284 - 286 بسم 137 بشارة 337 بشريت 151 ، 263 بصر 79 ، 101 بصيرت 101 بطلوطه 32 بعد 271 بقاء 137 ، 149 ، 207 ، 304 ، 322 بكاء 251 بهتان 246 بهجت 108 بيان 32 ، 92 ، 100 ، 230 ، 267 بيت 277 ، 278 ، 281 ، 282 تأويل 27 ، 31 - 32 ، 52 ، 120 تباين 97 تبتّل 39 تبتيل 32 - 33 تبرّى 103 تجربه ، تجارب 199 ، 200 ، 230 ، 235 تجريد 200 تجلّى 200 تحقق 1 ، 143 ، 240 تحقيق 120 ، 125 ، 241 ، 275 تحيّر 212 ، 235 تخلّق 144\r\n\r\n","description":"","footnote":"","page_name":" 365 ","page_number":381},
  {"content":"\r\n\r\nتدبير 116 ، 118 ، 205 ، 259 ترادف 97 ترتيب 237 تسليم 261 ، 273 تشابه 97 ، 110 تشبيه 23 ، 207 ، 289 ، 328 ، 336 تصديق 43 ، 96 ، 123 ، 124 ، 270 ، 275 تصريف 309 تصوّر 268 تصوير 268 تعبير 32 ، 120 تعرّف 313 ، 314 تعطيل 296 تعظيم 243 تعلّق 103 تعيّن 335 تفسير 25 ، 26 ، 27 ، 28 ، 29 ، 32 ، 120 تفكّر 257 تفويض 141 تقليد 313 تقوى 33 ، 246 تكذيب 102 تكلّف 248 تلوين 200 تمثيل 291 تمكين 200 تمنّى 185 تمييز 222 ، 232 تنزيل 302 تنزيه 131 ، 274 ، 296 ، 336 تنظيم 112 تنوير 276 تواضع 247 توبه 102 ، 245 ، 255 توحيد 3 ، 30 ، 33 ، 49 ، 59 ، 77 ، 108 ، 122 ، 123 ، 124 ، 141 ، 153 ، 209 ، 210 ، 211 ، 220 ، 261 ، 273 ، 274 ، 275 ، 278 ، 280 ، 304 توفيق 102 ، 237 - 238 ، 254 ، 275 توكّل 182 ، 183 ، 187 ، 249 - 250 تهمت 116 ، 255 تيهوهيّة 199 ثناء 112 ثنويّت 334 جارحه ، جوارح 125 ، 330 جبر 109 جبروت 148 جحيم 311 جزع 123 ، 242 جفر 136 - 138 ، 145 ، 263 ، 307 جليس 303 ، 305 ، 324 جماعت 115 جمع 222 جنّ 42 ، 64 جنان 233 جنّت 311 جنس 152 جوار 334 جود 236 ، 253 جور 253 جوع 188 جوع التكلّف 188 جوع المنع 188 جوف 78\r\n\r\n","description":"","footnote":"","page_name":" 366 ","page_number":382},
  {"content":"\r\n\r\nجولان 257 جهاد 255 جهت 140 جهل 234 ، 294 ، 313 ، 314 ، 315 ، 316 ، 317 ، 318 جهود 102 حال ، احوال 15 ، 16 ، 98 ، 99 ، 127 ، 141 ، 142 ، 187 ، 195 ، 200 ، 209 ، 211 ، 212 ، 219 ، 237 ، 241 ، 273 ، 320 حبّ 40 ، 93 ، 94 ، 108 ، 185 ، 263 حبيب 155 ، 279 حجّ 131 حجاب ، حجب 71 ، 72 ، 217 ، 310 ، 315 ، 320 حجّت 232 حدّ ، حدود 313 ، 321 ، 335 حديث 127 ، 256 حذر 246 حراست 275 حرام 34 ، 113 ، 263 ، 316 حرص 238 ، 248 حرف ، حروف 136 - 138 ، 256 ، 305 ، 306 ، 307 ، 308 ، 309 ، 310 ، 311 ، 312 ، 313 ، 314 ، 315 ، 316 ، 326 ، 327 حرم 282 حرمت 263 حروف مقطّعه 136 - 138 حرّيّت 253 حزب 101 حساب 122 حسرت 258 حسن 105 حسن 106 ، 107 حسن خلق 253 حسن ظن 263 حسنة 105 حسنى 105 ، 106 ، 131 ، 274 حصن ، 282 ، 283 حضور 2 ، 3 ، 125 ، 126 حظّ 249 حفظ ، حافظه 101 ، 109 ، 110 ، 236 حفظ حرمت 263 حق ، حقوق 1 ، 3 ، 16 ، 33 - 34 ، 114 ، 140 ، 145 ، 148 ، 149 ، 150 ، 205 ، 207 ، 210 ، 236 ، 275 حقيقت ، حقايق 16 ، 17 ، 134 ، 145 ، 149 ، 180 ، 206 ، 208 ، 233 ، 275 ، 311 ، 336 حكم 34 ، 96 ، 122 ، 252 ، 253 ، 316 ، 338 حكما 117 حكمت 34 ، 116 - 119 ، 229 ، 230 ، 235 - 236 ، 237 ، 268 حلال 34 ، 206 ، 250 ، 316 حلاوةالمحبّة 263 حلاوةالمنّة 263 حلاوت حبّ الصّحابه 263 حلول 296 حلولى 280 حليم 258 حمد 137 ، 138 حيا 246 ، 260 حيات 127 ، 128\r\n\r\n","description":"","footnote":"","page_name":" 367 ","page_number":383},
  {"content":"\r\n\r\nحيرت 6 ، 234 حيروريّة 199 حين 327 خبر ، اخبار 55 ، 109 ، 146 ، 147 خبره 334 ختم الاولياء 203 خجل 257 خدمت 229 ، 230 ، 290 خذلان 238 خشوع 188 ، 247 - 248 خشيت 244 ، 245 خصلت ، خصال ، خصلتها 229 ، 230 خصوصيّة 200 خضوع 101 خطاب 149 ، 222 خطرات 218 خطير ، خواطر 259 خلّت 133 خلق ، اخلاق 76 ، 144 خلقت 140 خلقيّت 306 ، 308 خلوت 258 خليل 74 خواصّ 218 خوف 109 ، 110 - 111 ، 184 ، 188 - 190 ، 211 ، 239 ، 258 ، 293 خير 106 ، 107 داعى ، دعاة 339 درجه ، درجات 241 درك 274 دعا 101 ، 112 ، 262 دماغ 232 دنو 153 دهشت 148 ، 149 ، 214 ، 215 ديمومية 137 دين 33 ، 41 ، 91 ، 121 - 124 ، 138 ، 285 ذات 45 ، 53 ، 304 ، 306 ، 309 ذاتيّون 53 ذاتيّة 230 ، 231 ، 243 ، 263 ذاكر 107 ، 260 ذكر 35 ، 107 - 110 ، 205 ، 219 ، 257 ، 260 - 261 ، 290 ، 305 ، 327 ذوق 244 ذهن 102 ، 236 رأفت 108 ، 127 راهب 37 ، 38 رأى 119 ، 131 ربّ 94 ، 147 ، 148 ، 150 ، 289 ، 290 ربّانيّون 53 ، 200 ، 252 ربوبيّت 47 ، 263 ، 289 رجاء 110 - 111 ، 239 رحاناية 200 رحمانيّت 324 رحمت 38 ، 73 ، 253 - 254 رزق ، ارزاق 206 ، 250 رسالت 127 رسم ، رسوم 150 رضا 123 ، 129 ، 242 ، 250 - 251 ، 275 ، 278 رعايت 39 ، 256 ، 259 ، 275 رغبة 248 رغبة ( صدق الرغبة ) 239\r\n\r\n","description":"","footnote":"","page_name":" 368 ","page_number":384},
  {"content":"\r\n\r\nركن ، اركان 121 ، 186 روح 293 روح 36 - 37 ، 66 ، 126 - 127 ، 192 ، 206 ، 207 ، 208 ، 216 ، 233 ، 237 روح القدس 36 ، 37 روحانيان 200 روضة 284 رؤيا 120 ، 191 ، 200 ، 240 ، 303 ، 320 ، 325 ، 326 رهبانيّت 37 - 40 ، 275 ، 341 رهبة ( صدق الرهبة ) 239 - 240 رهط 115 ريا 103 رياضت 217 ، 259 ، 275 ريح المنة 290 زاهد 188 ، 189 ، 190 ، 248 زهادت 248 زهد 185 ، 186 ، 187 ، 188 ، 189 ، 190 ، 191 ، 211 ، 212 ، 248 سائح 298 سابق ، سوابق 145 ، 275 ساكن 279 سالك 11 ، 118 سبب ، اسباب 188 ، 248 سبحانى 150 ، 222 سبيل 285 ستر 294 سخاء 260 سر ، اسرار 53 ، 138 ، 152 ، 187 ، 259 ، 274 ، 315 سرور 107 سرير 280 سريرة 322 سعهءصدر 252 سقيم 97 سكوت 257 سكينه 133 ، 256 - 257 ، 276 سلام 84 ، 258 سلّم 306 سلوك 213 ، 266 سليم 284 سماء 142 سنّت 263 ، 285 سوء 105 - 107 سوءظن 262 سوأى 105 سور ، اسوار 282 ، 283 سوى 281 ، 308 ، 310 ، 311 ، 312 ، 313 ، 315 ، 316 ، 321 ، 323 سياست 275 سيّئ 105 شاهد 3 ، 125 ، 126 ، 205 ، 222 ، 297 ، 328 شبح 148 شجرة الخلد 286 شخص ، اشخاص 222 شر 106 شرح 209 شرك 33 ، 58 ، 103 - 104 ، 119 ، 123 ، 124 ، 237 شريعت 119 ، 230 ، 258 شطح 3 ، 11 ، 147 ، 150 ، 222 ، 327\r\n\r\n","description":"","footnote":"","page_name":" 369 ","page_number":385},
  {"content":"\r\n\r\nشفاعت 154 شك 104 ، 115 ، 116 شكر 103 ، 137 ، 242 شوق 108 ، 184 ، 191 ، 192 ، 193 ، 211 ، 212 ، 244 ، 293 ، 294 شهوت 186 ، 206 ، 238 ، 257 ، 263 شهود 304 شهيد 125 - 126 شيطان 282 صاحب 93 ، 94 صامت 326 صبر 9 ، 197 ، 241 - 242 ، 274 ، 310 صبغة 41 صدر 101 ، 106 ، 238 ، 252 ، 273 ، 274 صدق 2 ، 184 ، 186 ، 195 ، 199 ، 204 ، 240 - 241 صدّيق ، صدّيقان 152 صراط 92 صراخ 334 صفاء 229 صفت 151 ، 309 صلابت 254 صلات 35 ، 108 ، 111 - 112 ، 121 صلب 277 صله 93 صواب 102 صورت 36 ، 110 ، 114 ، 117 ، 118 ، 137 ، 152 ، 192 ، 333 ضالّه 329 ضحك 106 ضمير 274 طاعت 48 ، 49 ، 137 ، 258 ، 290 طاغوت 27 طبع 187 ، 206 طبيعت 232 طريق 318 ، 332 طريقت 188 طمأنينه 122 ، 124 ، 250 طوارق 275 طهر 114 طهور 114 - 115 ظالم 144 ، 145 ظاهر 28 ، 90 ، 116 ، 152 ، 179 ، 198 ، 248 ، 297 ، 308 ، 311 ، 332 ، 336 ، 337 ، 342 ظلّ 106 ، 313 ظلم 102 ، 119 ، 144 ، 145 ظلمت ، ظلمات 58 ، 119 ظنّ 115 ، 116 ، 252 ، 253 ، 262 ظهور 309 ، 310 ، 335 عارف 212 ، 218 ، 233 ، 234 عاشق 211 ، 270 عاقبت ، عواقب 32 ، 120 ، 274 عالم ، عالمان 218 ، 236 ، 300 عبادت 103 عبارت 5 ، 17 ، 144 ، 181 ، 231 ، 266 ، 291 عبرت 28 ، 147 ، 257 ، 280 عبوديّت 206 ، 314 عدل 30 ، 103 ، 116 ، 253 عدم 335\r\n\r\n","description":"","footnote":"","page_name":" 370 ","page_number":386},
  {"content":"\r\n\r\nعرش 56 عزلت 258 عشق 270 ، 271 عصمت 238 - 239 عقد 122 عطا 209 عظمت 217 ، 291 عفو 30 ، 121 عقال 232 عقل 34 ، 101 ، 102 ، 105 ، 123 ، 134 ، 140 ، 206 ، 231 - 232 ، 236 ، 285 ، 293 ، 294 علائق 147 ، 293 علامت 234 علم 15 ، 34 ، 45 ، 46 ، 101 ، 111 ، 116 ، 117 ، 118 ، 119 ، 120 ، 199 ، 200 ، 204 ، 207 ، 217 ، 220 ، 221 ، 223 ، 234 - 235 ، 236 ، 293 ، 294 ، 301 ، 303 ، 304 ، 305 ، 306 ، 311 ، 312 ، 313 ، 314 ، 315 ، 316 ، 317 ، 318 علم 73 ، 111 علم البدو 120 عمل 111 ، 235 ، 241 ، 275 عنديّت 318 عهد 207 ، 240 ، 251 عيان 233 عين ، اعيان 199 ، 315 عين العين 199 عين‌اليقين 237 غريب 192 غسل 115 غطاء 102 ، 121 غيب 41 - 44 ، 53 ، 111 ، 201 ، 209 ، 233 ، 237 ، 253 ، 257 ، 268 ، 297 غيبت 313 غيريّت 314 فاتحه ، فواتح 138 فاطر 131 فايده ، فوايد 28 ، 214 ، 218 ، 257 فراست 252 - 253 فراغ 206 ، 314 فرح 104 ، 105 فردانيّت 27 ، 233 فرض 112 ، 113 ، 114 فرع 287 فرق ، فروق 97 ، 99 فريضه ، فرائض 114 ، 262 ، 283 فزع 110 فضل 253 فطرت 105 ، 123 ، 140 فطنت 236 - 237 فعل ، فعال 231 فقد 222 ، 251 فقر 147 ، 148 فقه 116 ، 129 ، 237 فقير ، فقرا 44 ، 147 ، 148 ، 297 فكر 212 ، 257 ، 289 فكرت 257 ، 280 فنا 148 ، 149 ، 208 ، 234 ، 239 ، 304 ، 322 فؤاد 101 ، 273 ، 274 فهم ، افهام 34 ، 96 ، 101 ، 199 ، 215 ، 216 ، 236 ، 237\r\n\r\n","description":"","footnote":"","page_name":" 371 ","page_number":387},
  {"content":"\r\n\r\nقبضه 127 قدر 5 قدرت 233 قدسى ( حديث ) 279 قدم 336 قرآن 312 قرب 45 - 46 ، 198 ، 199 ، 205 ، 212 ، 213 ، 217 ، 219 ، 220 ، 221 ، 271 ، 319 قريب 94 ، 212 قوه 277 قصد 311 قصرالامل 248 قصّه ، قصص 146 ، 147 قضاء 34 ، 113 ، 122 قطع 148 قلب 35 ، 78 ، 142 ، 186 ، 205 ، 206 ، 211 ، 233 ، 246 ، 256 ، 258 ، 262 ، 272 ، 273 ، 274 ، 275 ، 276 ، 277 ، 278 ، 284 ، 285 قلق 244 ، 252 قلم 127 قناعت 249 قنوط 239 قول ، اقوال 251 ، 315 قولانيّت 303 قوليّت 309 قياس 131 كائن 33 كاهن ، كاهنان 41 كتب 112 - 114 كتيبه 112 كرامت ، كرامات 133 ، 148 ، 232 كسب 248 ، 249 ، 250 كشف 202 ، 214 ، 234 ، 209 كفر 102 - 103 ، 242 ، 294 كلام 70 ، 71 ، 222 كلمه 37 ، 98 ، 99 ، 100 ، 208 كليم 151 ، 279 ، 303 كن 37 ، 325 كون 323 كيفيت 153 لاهوتيّت 289 لبّ 272 ، 274 لذّت 234 لطيفه ، لطايف 138 ، 144 ، 180 لطيفهء انسانيّه 333 لفظ 308 لوح 120 ماء 313 مائيّت 240 ماده 252 مأوى 279 ماهيّت 240 ، 249 مباشره 234 مبدأ 209 متعيّن 335 متكلّم 218 متوسّم 252 مثال 280 مثانى 282 مثل ، امثال 55 ، 120 ، 135 ، 267 ، 268 ، 295\r\n\r\n","description":"","footnote":"","page_name":" 372 ","page_number":388},
  {"content":"\r\n\r\nمجاهدت 186 ، 200 ، 250 ، 255 مجد 137 مجذوب 118 مجمع 126 محاسبه 245 ، 259 محبّت 92 ، 128 ، 134 ، 141 ، 155 ، 156 ، 184 ، 193 ، 194 ، 205 ، 211 ، 243 - 244 ، 263 ، 270 ، 271 ، 279 محبوب 243 ، 293 محتسب 269 ، 270 محراب 333 ، 335 محرّر 46 محق 222 محمود 131 محنت 205 محو 307 مخاطره 245 مخلوق 307 ، 308 مدارات 97 مداهنه 97 مذكور 107 ، 219 ، 261 مراقبت 117 ، 218 ، 291 مراتب 142 ، 188 ، 235 مربوب 289 ، 290 مرجع 120 مرض 104 - 105 مريد 198 ، 254 مستنبط 252 مسكن ، مساكن 279 ، 280 مسكين 44 مشاهده 152 ، 153 ، 218 ، 235 مشهد ، مشاهد 336 مشهود 3 مشى 105 مشيئة ، مشيّة ، مشيّت 131 ، 207 ، 208 مصلّى 335 مصنوع 232 مطاع 325 مطبوع 232 معامله 206 معبود 104 معراج 74 ، 80 ، 153 ، 213 ، 303 معرفت 47 ، 87 ، 101 ، 105 ، 119 ، 133 ، 140 ، 141 ، 142 ، 144 ، 155 ، 207 ، 209 ، 220 ، 221 ، 222 ، 229 ، 231 ، 232 ، 233 - 234 ، 235 ، 274 ، 278 ، 285 ، 286 ، 287 ، 288 ، 293 ، 294 ، 306 ، 311 ، 317 ، 320 ، 321 معروف 135 ، 142 ، 205 ، 207 ، 209 ، 234 معصيت 33 ، 119 ، 238 ، 258 معلومات 313 معمور ( بيت ) 281 معنوية الوجود 324 معنى ، معانى 27 ، 252 ، 309 مغفرت 112 ، 120 ، 121 مفقود 274 مقام ، مقامات 15 ، 16 ، 141 ، 144 ، 153 ، 190 ، 195 ، 212 ، 217 ، 218 ، 272 ، 273 ، 274 ، 275 ، 320 ، 334 مقتصد 144 ، 145 مقرّب ، مقرّبون 212 ، 214 ، 220 مكاسب 190 مكان 127 مكر 104 ، 145 ، 243 ملك 137 ، 217 ، 285\r\n\r\n","description":"","footnote":"","page_name":" 373 ","page_number":389},
  {"content":"\r\n\r\nملكوت 217 مملكت 137 مناجات 254 منّت 263 منزلت ، منازل 119 ، 150 ، 180 ، 183 ، 184 ، 190 ، 195 ، 212 منع 188 منع التّرادف 97 منيت 255 موافقت 240 ، 241 موجود 217 مودّت 39 ، 92 - 93 موطن 219 موقف ، مواقف 291 ، 292 ، 313 ، 314 ، 315 ، 317 موقوف 209 مولا ، موالى 94 - 95 ، 303 موهبت ، مواهب 190 مهدى 331 ، 334 ، 337 مهيمن 289 ، 290 مهيمنيّت 289 ميثاق 46 - 49 ، 207 ، 208 ميل 98 ، 100 ، 101 ، 102 ، 255 نار 292 ، 293 ناطق 326 ، 327 نبوت 34 ، 73 ، 116 ، 127 ، 137 ، 205 نبى ، انبياء 92 ، 118 ، 203 ، 204 ، 251 ندامت 251 نزاهت 119 نسب 93 نصرانيّت 39 نصيحت 93 ، 247 نطقية 309 نظاير 29 ، 88 ، 89 - 96 ، 98 ، 99 ، 100 نظر 274 نعت 149 ، 150 ، 152 نعمت 73 ، 103 ، 216 نعيم 191 ، 243 نفاق 104 ، 129 نفس 101 ، 133 ، 185 ، 186 ، 187 ، 189 ، 206 ، 207 ، 232 ، 236 ، 238 ، 239 ، 273 ، 274 ، 288 نفى 15 ، 16 نقمت 242 نقيب 281 نموذج 267 نور ، انوار 53 ، 58 ، 91 ، 92 ، 105 ، 138 ، 143 ، 209 ، 255 ، 274 ، 275 ، 292 ، 293 ، 294 ، 295 نورانيّون 53 نوم 334 نون 138 نهايت 261 نهى 34 ، 55 ، 313 نيّت 105 ، 129 ، 186 ، 196 واسطه 250 ، 317 واقف 320 ، 321 ، 322 ، 327 وجد 28 ، 214 ، 218 ، 220 ، 223 ، 234 ، 244 ، 251 ، 319 وجل 257 وجوب 113 وجود 45 ، 234 ، 249 ، 304 ، 335 وجوه 8 ، 29 ، 88 ، 89 - 96 ، 98 ، 99 ، 100 ، 128 ، 129 ، 265\r\n\r\n","description":"","footnote":"","page_name":" 374 ","page_number":390},
  {"content":"\r\n\r\nوجه 336 وحدانيّت 138 وحى 36 ، 71 ، 72 ، 127 - 128 ورع ، 246 وسوسه ، وساوس 128 ، 191 وصول 306 ، 328 وصيّت 73 وعظ 109 وفا 107 ، 122 ، 240 وفاءبالعهود 251 وقاية 246 وقت ، اوقات 28 ، 337 وقفه 304 ، 305 ، 312 ، 320 ، 321 ، 322 ، 323 ، 324 ، 328 ، 338 ، 339 وكيل 249 ولايت 94 ، 95 ، 202 ، 203 - 205 ، 207 ، 256 وله 108 ، 142 ، 214 ، 234 ولى ، اولياء 73 ، 94 ، 95 ، 108 ، 117 ، 118 ، 134 ، 144 ، 204 ، 205 ، 206 ، 207 ، 208 ، 217 ، 278 ، 280 ، 334 هجوم 217 هدايت 261 ، 276 هدى 33 ، 92 ، 98 ، 98 - 102 ، 105 ، 133 ، 147 ، 235 ، 261 هلاك 207 همت 5 ، 207 ، 247 ، 258 ، 259 هوى 101 ، 141 ، 153 ، 233 ، 246 ، 285 ، 294 هويّت 143 هيبت 222 يأس 239 ياقوت 283 يقين 103 ، 115 ، 116 ، 193 ، 223 ، 237 ، 250 ، 274 ، 278\r\n\r\n","description":"","footnote":"","page_name":" 375 ","page_number":391},
  {"content":"\r\n . \r\n\r\n","description":"","footnote":"","page_name":" 376 ","page_number":392}
  ]