[
  {"content":"\r\n\r\nآغاز فلسفه\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 82 ( فلسفه وعرفان : 157 )\r\n- تخصصى ( طلاب ودانشجويان )\r\n1613\r\n3599\r\nكتاب هاى علامه طباطبائى / 10\r\nطباطبائى ، محمد حسين ، 1381 - 1360 .\r\n( بداية الحكمة . فارسى )\r\nآغاز فلسفه ( ترجمه بداية الحكمة ) / علامه محمد حسين طباطبائى ، مترجم محمد على گرامى ؛ به كوشش سيد هادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم ) ، 1387 .\r\n( 380 ) ص . - ( مؤسسه بوستان كتاب ؛ 1613 . كتابهاى علامه طباطبائى ؛ 10 ) ( فلسفه اسلامى ؛ 82 .\r\nفلسفه وعرفان ؛ 157 )\r\n45000 ريال : isbn 978 - 964 - 548 - 933 - 3\r\nفهرست نويسى براساس اطلاعات فيپا .\r\nبه ضميمه فرهنگ مصطلحات بداية الحكمه به كوشش على شيروانى .\r\nص . ع . به انگليسى :\r\nallameh sayyid muhammad - husayn tabatabai\r\nthe commenccment of pbilosophy ( the translation of bidayah al - hikmah\r\nكتابنامه به صورت زيرنويس :\r\n1 . اسلام - مجموعه ها . 2 . فلسفه اسلامى . 3 . طباطبائى ، محمد حسين ، 1281 - 1360 ، بداية الحكمه - واژه نامه ها . 4 . فلسفه اسلامى - اصطلاح ها وتعبيرها . الف . گرامى ، محمد على ، مترجم . ب . خسروشاهى ، هادى ، 1317 - مصحح . ج . شيروانى ، على ، 1343 - گردآورنده . د . دفتر تبليغات اسلامى حوزهء علميهء قم - مؤسسه كتاب . ه‍ عنوان . و . عنوان : ترجمه بدايةالحكمة . ز . عنوان . فرهنگ مصطلحات بداية الحكمة . ح . عنوان : بداية الحكمه . فارسى . ط . فروست : كتاب هاى علامه طباطبائى ؛ 10 .\r\n2 ك 2 ط / 6 / 4 bp\r\n08 / 297\r\nش . 10\r\n[ 1 / 189 
  ]\r\n[ 2 ف 402 ب / 1392 bbr 
  ]\r\nف ت / ب 379 ط\r\n1387\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nآغاز فلسفه\r\n( ترجمه بداية الحكمه )\r\nعلامه سيد محمدحسين طباطبائى\r\nمترجم : محمد على على گرامى\r\nبه كوشش : سيد هادى خسروشاهى\r\nبوستان كتاب\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nآغاز فلسفه\r\n( ترجمه بداية الحكمه )\r\nنويسنده : علامه سيد محمد حسين طباطبائى\r\nمترجم : محمد على گرامى * به كوشش : سيد هادى خسروشاهى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم )\r\nليتوگرافى ، چاپ وصحافى : چاپخانهء مؤسسه بوستان كتاب * نوبت چاپ : اول / 1387\r\nشمارگان : 2000 * بها : 4500 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك مؤسسه : e - mail . info @ bustaneketab . com\r\nدريافت پيام كوتاه ( sms ) : 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى *\r\nاصلاحات حروف نگارى : حسين محمدى * صفحه آرا : احمد مؤتمنى * نمونه خوانى : سيد كاظم رضوى ، ابوالفضل سليمانى و محمد حسين مظفرى * كنترل نمونه خوانى : محمد جواد مصطفوى * طراح جلد : مسعود نجابتى * مدير توليد : عبدالهادى اشرفى * كنترل فنى صفحه آرايى و آماده سازى : سيد رضا محمدى * سفارشات چاپ\r\n: على عليزاده و ساير همكاران * امور چاپ : مجيد مهدوى و ساير همكاران ليتوگرافى ، چاپ وصحافى * سيد محمود خسروشاهى و ساير همكاران مركز بررسى هاى اسلامى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\nعقل جست‌وجوگر بشر مىخواهد دربارهء اصل هستى و قواعد حاكم بر نظام هستى چيزهايى بداند . تنها علمى كه به‌طور آزاد از اين مباحث سخن مىگويد علم فلسفه است ، گفت‌وگو به‌طور آزاد ، زيرا علم كلام هم از مبدأ و معاد هستى امكانى و خالق آن بحث مىكند ليكن هدف علم كلام ، حفظ ظواهر شريعت است و بدين جهت به ادلهء اقناعى هم قناعت مىكند . البته در متون مذهبى - قرآن و روايات - مطالب بسيار ارزنده‌اى دربارهء اساس هستى و بسيارى خصوصيات آن وارد شده است . ليكن همان‌طور كه مباحث فقهى در آن متون بايد در علمى چون فقه بررسى شود ، مباحث هستىشناسى آن متون نيز بايد در علمى و با متد علمى مورد توجه قرار گيرد ، و اين علم همان فلسفه است ، و بدين جهت چه بهتر كه همان‌طور كه عقايد حكماى يونان و ايران و مصر و غير ذلك در كتاب‌هاى فلسفى آمده است ، مطالب قرآن و روايات هم در كتابهاى فلسفى ذكر شود . مرحوم صدرالمتألهين در برخى كتاب‌هايش چون مفاتيح الغيب اين هدف را داشته است ، ليكن بايد تكميل شود .\r\nبه هر حال اين‌جانب هم براى اين‌كه در اين راستا نيز خدمتى كرده باشم ، سابقاً مقدماتى مربوط به فلسفه را در چندين دفتر به نام فلسفه كه در چاپ‌هاى اخير يك‌جا منتشر شده است ذكر كردم ، تعريف و بيان جهت نياز به فلسفه ، علم و شناخت ، ديالك‌تيك شناخت و ادراكات حقيقى و اعتبارى ، چنان‌كه چند جمله درباره علم\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمنطق كه مقدمه فلسفه است نگاشتم و در حدود سى سال پيش هم به ترجمه كتاب بدايةالحكمه مرحوم استاد علامه اقدام كردم كه با وجود چاپ بسيار بد و اغلاطى كه داشت مورد توجه زياد دانشجويان دانشگاه‌ها واقع شد و بارها تجديد چاپ شد . تا آن‌جا كه برخى دانشگاه‌ها خودشان آن را تكثير و توزيع كردند .\r\nاينك كه براى چندمين بار صحبت چاپ اين كتاب شد ، توانستم در ميان كارهاى مختلف ، ساعاتى هم براى تجديد نظر در آن منظور كنم كه چقدر خوب و لازم بود . به هر حال اميد است براى مشتاقان تحقيق در نظام هستى مفيد باشد .\r\nقم - محمد على گرامى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nپيش درآمد\r\nدر همهء دوران طلبگى و از زمانى كه در زواياى اشتغالات علمىام قلم به دست گرفته‌ام غير از مواردى خاص ، ديگر دست به ترجمه نزده‌ام . آن موارد هم ، در هر كدام ضرورتى ويژه بود كه به نظر مىرسيد خدمتى ارزنده است . ابتدا در سال 1340 ترجمه عدالت اجتماعى در اسلام به قلم سيد قطب مصرى « 1 » و سپس در سال 1342 ، ترجمه جلد پنجم تفسير الميزان به قلم استاد علامه طباطبائى و آن‌گاه در سال 1343 ، ترجمه نحو الدستور الاسلامى به قلم ابوالاعلى مودودى .\r\nعدالت اجتماعى را بهترين كتاب در ترسيم فشرده‌اى از مبانى و اركان و عوامل عدالت اسلامى ، و نمونه‌هاى تاريخى جريان عدالت ، در مسلمين يافته بودم و فكر مىكردم خدمتى بس ارزنده در آن آغاز دوره خفقان مىباشد كه بعدها برخى از جوانان پُرشور كه مبارزات مسلحانه مىكردند ، مىگفتند اولين دريافت ما از اسلام انقلابى اين كتاب و نظام آن بود . در آخر پاورقى جلد اول همان كتاب بود كه در آن سال و شرايط خاص آن زمان ، ولايت فقيه و حكومت بر اساس آن را مطرح كردم .\r\nتفسير الميزان هم كه در همان زمان‌ها مكرر مىگفتيم جامع‌ترين تفسير قرآن است و اساساً مشتاق بودم كه در زمره مترجمان آن باشم و به محض پيشنهاد از طرف استاد پذيرفتم . در سال 43 ، كه امام از قم به تركيه تبعيد شد دردهاى درونىام به حدى زياد\r\n\r\n\r\n","description":"","footnote":"\r\n( 1 ) . اين كتاب با همكارى استاد سيدهادى خسروشاهى ترجمه شده و نخست در دو جلد و سپس هر دو در يك‌جلد چاپ شده است . چاپ بيست‌وپنجم آن چندى پيش توسط « كلبه شروق » در تهران منتشر گرديد . ( ناشر )\r\n","page_name":" 15 ","page_number":15},
  {"content":"\r\n\r\nشده بود كه در آن ايام - كه حدود 15 روز درس‌هاى حوزه هم تعطيل بود - نه لحظه‌اى سرور در دل و نه تبسمى بر لب داشتم . فكرم مشغول نظريه اسلام درباره حكومت بود كه در زمان غيبت امام عصر چه بايد بشود تا اين همه ظلم نباشد ؟ ! مىخواستم براساس همان نظريه امامت اسلامى ، امامت بالاصل و بالاضطرار ، و ولايت فقيه كتابى مفصل بنويسم ولى نه حال و حوصله تفصيل بود و نه خفقان حكومتى اجازه تصريح و كتاب مستقلى درباره آن مىداد ، به كتاب نحو الدستور الاسلامى به قلم ابوالاعلى مودودى برخوردم و آن را بهانه‌اى براى ابراز نظريات خود درباره حكومت يافتم و از بيم فشار نام كتاب را به جاى : « به سوى حكومت اسلامى » ، « قانون اساسى در اسلام » ، انتخاب كردم ولى در درون كتاب مطالب به نوعى به وضوح گفته شد ، و شايد اولين نوشته‌اى بود كه حكومت جمهورى اسلامى بر اساس ولايت فقيه را مطرح نمود .\r\nبه هر حال اينك هم كه مكرر پيشنهاد نوشتن فلسفه‌اى جامع ، ناظر به كتاب بدايةالحكمه تأليف استاد عظيم‌الشأن به وسيله دانش پژوهان و برخى ناشران محترم مىشد و استاد هم خرسندى خود را ابراز داشتند ، پس از تأمل و دقت كافى پذيرفتم ، دقت در اين كه اين كتاب يك دورهء فشرده فلسفه اسلامى است ، و چنين اثرى با اين ويژگى و با توجه به نظريات جديد در فارسى نداريم ؛ آن هم از استادى ارزنده كه مدت‌هاى مديد در حضورش تلمذ كرده‌ام ، در فلسفه و تفسير . به علاوه استفاده‌هاى خصوصى و حظوظ روحى كه از آن مرد عظيم‌القدر كه اينك قدرش مجهول است برده‌ام . البته استاد در پاره‌اى مباحث خيلى فشرده نوشته‌اند و به اين جهت توضيحاتى افزودم و احياناً دليل يك مطلب را كه به علت اتفاق نظر و وضوحش در فلسفه ، در كتاب ذكر نشده بود اضافه كردم ، و نام كتاب را آغاز فلسفه نهادم . اميدوارم مفيد باشد و مورد قبول خداوند جل و علا قرار گيرد . از بيان نظريات فلسفى خودم احتراز جستم ، كه اگر نظريه‌اى قابل طرح داشته باشم در دفترهاى فلسفه‌ام كه اينك تا چهار دفترش\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمنتشر شده است بيان داشته و مىدارم . دفترهاى مزبور چون مفصل است و در صورت توفيق از ده دفتر بيشتر خواهد بود جاى اين كتاب را كه يك دوره فشرده فلسفه در يك جلد است نمىگيرد . استاد از من خواستند كه جنبهء درسى كتاب حفظ شود يعنى ترجمه باشد نه شرح .\r\nچيزى كه جايش در فلسفه ما خالى است بررسى عميق نظريات ائمه اطهار عليهم السلام در مسائل مختلف فلسفى مىباشد . تا حدودى در اسفار اين كار انجام شده ولى بسيار اندك و ناچيز است . مرحوم صدرالمتألهين در شرح بسيار مهمش بر اصول كافى روايات فلسفى كافى را بر اساس مبانى اصيل فلسفى به خوبى تبيين كرده است . ليكن روايت معنا كردن مطلبى است و نوشتن يك كتاب فلسفى به گونه كتاب‌هاى درسى فلسفه و بيان نظريات ائمه عليهم السلام درباره هر مسئله ، مطلبى ديگر است . روايات بسيار در اصول كافى و توحيد صدوق و . . . داريم كه به خوبى مىتواند منبع دريافت نظريات فلسفى ائمه عليهم السلام باشد ، همانطور كه روايات فقهى ائمه عليهم السلام منبع دريافت نظريات فقهى آن وجودات مقدسه است و روايات ديگر براى علوم ديگر . . . .\r\nاين‌جانب وقتى در بحث‌هاى فلسفىام در حوزه علميه قم ، آيات و رواياتى را به تناسب بحث‌هاى فلسفى مىآوردم ، اشتياق و لذت علمى طلاب عزيز فلسفه را چند برابر مىيافتم . اميد است با پىگيرىهاى محققان در آينده نزديك و دور اين خدمت ارزنده در سطحى وسيع انجام شود . بتوفيق منه تعالى .\r\nقم - حوزه علميه : شعبان 1401\r\nمحمد على گرامى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n( 1 )\r\n\r\nپيش‌گفتار\r\n\r\nتعريف فلسفه و بيان موضوع و هدف از آن\r\nفلسفه - كه چون بحث از وجود مىكند ، و موجود يا خداست و يا افعال خداوند ، فلسفه الهى ناميده مىشود - علمى است كه از موجود به ماهو موجود بحث مىكند .\r\nموضوع فلسفه هم كه به موجب قاعده كلى موضوع هر علم ، بايد از عوارض ذاتى آن در فلسفه بحث شود همان موجود به ماهو موجود است . هدف از فلسفه هم شناخت موجودات به طور كلى و امتياز آنها از خرافه و چيزهايى است كه وجود حقيقى ندارند .\r\nتوضيح اين‌كه : انسان وجداناً در مىيابد كه خودش حقيقت و واقعيت دارد ، و نيز با وجدان خود درك مىكند كه غير از خودش نيز حقيقت و واقعيتى وجود دارد ، و مىيابد كه مىتواند به آن واقعيت‌ها برسد . هر چه را مىطلبد فقط به اين عنوان و بدين جهت مىطلبد كه حقيقت آن شىء مىباشد و از هر چه فرار مىكند و اجتناب مىنمايد فقط به اين جهت است كه آن چيز به حقيقته همان است . طفلى كه به دنبال پستان مادر مىدود ، مسلماً به دنبال شير واقعى مىرود نه آنچه كه شير خيالى است ، انسانى هم كه از شير بيابان فرار مىكند از شير واقعى فرار مىكند نه شير خيالى .\r\nمنتها چه بسا انسان در ديد خود خطا كرده غير حقيقت را حقيقت واقعى خارجى مىپندارد ، مانند اعتقاد به شانس و غول بيابان ، و يا حقيقت خارجى را باطل و خرافه مىشمارد چنان كه در مورد روح مجرد و عقل مجرد اين طور تصور شده است . بدين\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nجهت اولين كار ضرورى اين است كه احوال مخصوص موجود به ماهو موجود ( اصل وجود صرف‌نظر از نوع وجود ) را شناسايى كنيم تا بتوانيم موجود واقعى را از غير موجود در سطح كلى تمييز دهيم .\r\nعلمى كه اين مسئوليت را بر عهده مىگيرد « فلسفهء الهى » است و بنا بر اين « حكمت » و يا فلسفه الهى علمى است كه از احوال و خصوصيات موجود به ماهو موجود بحث مىكند . اين علم را « فلسفه نخستين » « 1 » و علم اعلى نيز مىنامند و « موضوع » آن موجود به ماهو موجود است و « هدف » از آن امتياز دادن و جدا كردن موجودات حقيقى از غير حقيقى ، و شناخت علل عالىِ وجود و به خصوص علت نخستين كه سلسله وجودات به او ختم مىگردد و همين طور شناخت اسما و صفات علت نخستين مىباشد .\r\n\r\n\r\n","description":"","footnote":"\r\n( 1 ) . از اين نظر كه علم به نخستين موجود يعنى علت نخستين است ، چنان‌كه ابن سينا اين‌طور گفته است يا چون علم به نخستين چيز از نظر تحقق يعنى خداوند ، واولين چيز از نظر مفهوم يعنى هستى مىباشد كه صدر المتألهين اين‌طور تفسير كرده است .\r\n","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nمرحلهء اول‌كليات مباحث هستى\r\n\r\nفصل اول : بديهى بودن مفهوم هستى\r\nمفهوم هستى مفهومى است بديهى كه بذاته و بدون نياز به وساطت چيز ديگر براى مامعلوم است و هيچ معرّف حدى و يا رسمى ندارد ، چرا كه معرّف بايد روشن‌تر از معرّف باشد و چيزى روشن‌تر از مفهوم هستى نداريم و بنابراين آنچه را كه به عنوان تعريف مفهوم هستى گفته‌اند تعريف حقيقى نبوده فقط شرح لفظ مىباشد .\r\nمثل اين‌كه : وجود يا موجود به ماهو موجود ، چيزى است كه ثابت العين باشد « 1 » ( / در جهان عينى و خارجى ، ثبوت داشته باشد و به تعبير ديگر ثبوت عينى داشته باشد ) . و يا اين تعريف كه گفته‌اند : « وجود چيزى است كه مىتوان از آن خبر داد » .\r\nآخر ثبوت مگر چيزى غير از وجود است ؟ ! و يا چيز و شىء بودن غير از هستى است ؟ ! به علاوه اين‌كه بعداً خواهد آمد كه وجود ، نه جنس دارد نه فصل و نه عرض خاص ، به آن معنا كه در بحث كليات پنج‌گانه گفته مىشود . معرّف حقيقى حتماً از جنس و فصل و يا جنس و عرض خاص تشكيل مىشود ، كه اولى را حد و دومى را رسم مىگويند . هستى بسيط است و از جنس و فصل تشكيل نشده و عرضى خارج از خود هم ندارد .\r\n\r\n\r\n","description":"","footnote":"\r\n( 1 ) . اين تعريف از اهل كلام نقل شده چنان‌كه تعريف بعدى از حكما منقول است\r\n","page_name":" 21 ","page_number":21},
  {"content":"\r\n\r\n\r\nفصل دوم : مفهوم هستى مشترك معنوى است\r\nمفهوم هستى در همه موارد آن به يك معنا به كار گرفته مىشود كه اصطلاحاً اين حالت را « اشتراك معنوى » گويند .\r\nاز جملهء ادله‌اش اين است كه مفهوم هستى را به اقسام گوناگونى از هستى واجب و ممكن ، و سپس جوهر و عرض تقسيم مىكنيم ، و هر يك از جوهر و عرض را نيز به اقسام مختلف آن تقسيم مىكنيم . بديهى است كه صحت تقسيم متوقف بر وحدت مقسم و جريان آن در همه اقسام مىباشد .\r\nپس معلوم مىشود كه مفهوم هستى به همان معناى واحد در همه اقسام آن تحقق دارد . « مشترك معنوى » همين است .\r\nاز جمله دليل‌هاى مطلب مزبور ، اين است كه بسيار مىشود كه وجود چيزى را مىدانيم ولى در نوع و خصوصيات وجودى آن ترديد داريم ، مثل اين‌كه خالقى براى جهان اثبات كرده و يقين داريم ، ليكن مردّد باشيم كه آيا واجب است يا ممكن ، و يا اين‌كه آيا حد و ماهيتى دارد يا نه ، و مثل اين‌كه مىدانيم انسان نفس و روح دارد ، ليكن شك داريم كه مجرد است يا مادى ؟ ، جوهر است يا عرض ؟ ولى به هر حال علم به اصل وجود آن داريم ، و علم نخستين ما به همان حال خود باقى است . اگر مفهوم هستى يك معنا نبود و در هر مورد به يك معناى جداگانه به كار مىرفت و به اصطلاح مشترك لفظى بود بايد حتماً با تغيير موضوعات ، معناى كلى مفهوم مزبور هم تغيير مىيافت ، ولى همانطور كه ملاحظه كرديد اصل هستى همه جا به همان معناى واحد در نظر مىآيد ، و با تغيير اعتقاد به نوع وجود يك شىء ، اعتقاد به اصل وجودش دست‌خوشِ تغيير نمىگردد .\r\nو از جمله دليل‌هاى مطلب مزبور اين است كه عدم ، نقيض وجود است و يك معنا بيش ندارد ، زيرا اين مسلم است كه در نيستى و عدم هيچ گونه امتيازى و تعددى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nنيست ، پس وجود هم كه نقيض عدم است يك معنا بيشتر ندارد ، و گرنه ارتفاع نقيضين مىشود ! زيرا اگر وجود معانى متعددى داشته باشد وقتى وجود در معناى جوهرىاش - مثلًا - يك جا تحقق داشته باشد مسلم است كه عدم آن‌جا نيست چون عدم نقيض وجود است ، از آن طرف وجود عرضى هم كه على الفرض يك معناى ديگر وجود است آن‌جا نيست و آن هم نقيض عدم است . و اين مىشود ارتفاع نقيضين يعنى نه عدم هست و نه وجود ( وجود عرضى ) .\r\nمعتقدين به اشتراك لفظى وجود - در همه جا يا در خصوص واجب و ممكن ، يعنى وجود فقط دو معنا دارد : يكى وجود واجب و ديگرى وجود ممكن - هم به علت گرفتارى و مشكل خاصى كه پيدا كرده‌اند معتقد به اشتراك لفظى شده‌اند .\r\nمشكلشان اين بوده كه اگر وجود در خدا و خلق به يك معنا باشد لازمه‌اش اين است كه ميان خدا و خلق كه علت و معلول‌اند ، همگونى و سنخيت باشد ! با اين‌كه چنين سنخيتى نيست ( و از قديم گفته‌اند : « ما للتراب و رب الارباب » ؛ خاك را با عالم قدس خدايى چه كار ) ؟ و آنها كه همه جا مشترك لفظى گرفته‌اند گفته‌اند ميان هيچ علت و معلولى - هر چند در غير خدا و خلق - همگونى و سنخيت وجود ندارد .\r\nاهل تحقيق هم پاسخ آنها را اين طور داده‌اند كه : اگر مشترك لفظى شده هر كجا به يك معنا باشد لازمه‌اش اين است كه عقول از شناخت خداوند درمانده شود ، زيرا وقتى مىگوييم خداوند وجود دارد اگر همان معنا فهميده شود كه در مورد ممكنات مىفهميم همان اشتراك معنوى مىشود كه ما مىگوييم ، و اگر معناى ديگرى كه حتماً مقابل معناى مورد ممكنات است و از موارد نقيض آن است « 1 » بفهميم در حقيقت وجود خدا را نفى كرده‌ايم ! و اگر هيچ نفهميم همان مىشود كه گفتيم يعنى تعطيل و\r\n\r\n\r\n","description":"","footnote":"\r\n( 1 ) . منظور اين است كه اگر معنايى مقابل معناى منظور در مورد ممكنات داشته باشد ، و پيداست كه تقابل تضاد ياتضايف يا عدم و ملكه ندارند پس تقابل تناقض است . و چون تنها نقيض آن نيست و لا اقل عدم هم نقيض آن است ، پس از موارد نقيض حساب مىشود ، نه نقيض مطلق\r\n","page_name":" 23 ","page_number":23},
  {"content":"\r\n\r\nدرماندگى از شناخت اصل وجود خداوند ! و اين بالضروره خلاف وجدان است .\r\n\r\nفصل سوم : وجود زايد بر ماهيت و عارض بر آن است\r\nمنظور اين است كه معنايى كه از مفهوم وجود به دست مىآيد غير از معنايى است كه از مفهوم ماهيتى از ماهيات درك مىشود . عقل مىتواند ماهيت - يعنى همان كه در جواب سئوال از چيستى شىء مىآيد مثل ماهيت حيوان ناطق يا انسان در اين نوع خاص - را از وجود جدا كرده آن را به تنهايى لحاظ كرده تعقل نموده سپس آن را با وجود توصيف كند . معناى عروض هم همين است و بنابراين معلوم مىشود كه وجود نه عين ماهيت است و نه جزء آن .\r\nدليل مدعاى ما هم اين است كه وجود را مىتوانيم از ماهيت سلب كنيم اگر عين ماهيت يا جزء آن بود هرگز نمىتوانستيم چنين كنيم ، زيرا خود شىء يا جزء آن را هرگز نمىتوان از آن سلب نمود .\r\nدليل ديگر اين‌كه حمل هستى بر يك ماهيت ، نياز به دليل دارد ، اگر عين و يا جزء آن بود كه احتياج به دليل نداشت ! زيرا ذات و اجزاى ذات يك شىء بيّن الثبوت است و احتياج به دليل ندارد ، ولى شما مىدانيد كه اگر بخواهيد بگوييد سيمرغ وجود دارد يا فلان حيوان ديگر وجود دارد احتياج به دليل دارد ، حالا هر دليلى ، شهود يا چيز ديگر .\r\nدليل سوم اين‌كه وقتى ماهيت را به خودى خود مىسنجيم مىبينيم كه نسبت به وجود و عدم على السواء مىباشد و اگر وجود ، عين و يا جزء ماهيت بود نبايد اين طور باشد ، و هيچ گونه نسبتى با عدم كه نقيض وجود است نداشت .\r\n\r\nفصل چهارم : بحث اصالت وجود و اعتباريت ماهيت\r\nشك نداريم كه واقعيت‌هايى در خارج داريم كه آثارى واقعى دارند و وجودشان\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nخيالى و توهمى نمىباشد ، و ما از هر يك از اين واقعيت‌هاى مشهود با اين‌كه يك واحد خارجى هستند دو مفهوم انتزاع مىكنيم ، كه هر يك غير از ديگرى است ، گر چه در يك مصداق خارجى تحقق دارند ، اين دو مفهوم ، وجود و ماهيت مىباشند . مثل يك فرد انسانى خارج كه مفهوم انسان و مفهوم موجود ، هر دو ، از فرد مزبور انتزاع مىشوند .\r\nفلاسفه در اين جهت اختلاف كرده‌اند كه كدام يك از اين دو اصيل هستند ، فلاسفه مشاء « 1 » معتقد به اصالت وجود شده‌اند ، و به اشراقيون نسبت داده شده « 2 » كه معتقد به اصالت ماهيت هستند ، البته عقيده اصالت هر دو ( وجود و ماهيت ) را هيچ كس نگفته است ، زيرا موجب مىشود كه يك چيز واقعاً دو چيز بشود و اين خلاف ضرورت است . چگونه مىتوان گفت كه اين فرد انسان خارجى دو چيز است ؟ !\r\nبه هر حال به نظر مىرسد كه حق با حكماى مشّاء است كه مىگويند وجود اصالت دارد . دليل اين مطلب اين است كه ماهيت به خودى خود چيزى جز خودش نبوده و از همه چيز و از جمله از وجود و عدم خالى است ، اگر بدون نياز به وجود خارجى و به خودى خود از حد تساوى نسبت به وجود خارجى و عدم ، خارج شود و مرز استواء را بنفسه بشكند ، انقلاب ماهيت لازم مىآيد ؛ يعنى بايد حتماً وجود در خود ماهيت باشد تا بدون احتياج به وجود خارجى از مرز تساوى خارج شود . با اين‌كه ديديم كه هيچ يك از وجود و عدم در ذات ماهيت نيست . و اين همان انقلاب ذاتى است و انقلاب ذاتى محال است ، زيرا دگرگونى خود به خود در ذات ، امكان ندارد . و بنابراين ، وجود است كه ماهيت را از حد استواء خارج مىكند و همان است كه اصالت دارد .\r\n\r\n\r\n","description":"","footnote":"\r\n( 1 ) . از جمله آنها بهمنيار ( شاگرد ابن سينا ) در كتاب تحصيل ، و مرحوم ميرداماد در قبسات\r\n( 2 ) . ر . ك : شرح منظومه مرحوم سبزوارى\r\n","page_name":" 25 ","page_number":25},
  {"content":"\r\n\r\nاين‌كه گفته‌اند « 1 » : ماهيت با نسبتى كه از خالق كسب مىكند از حد استواء خارج شده به حد اصالت مىرسد و آثار پيدا مىكند . . . بى اساس است ، زيرا پس از انتساب به خالق اگر حال ماهيت تفاوت پيدا كند ، ما به التفاوت همان وجود است كه شما نامش را « نسبت به خالق » گذاشته‌ايد ، و سخن در نام‌گذارى نيست . و اگر حال ماهيت هيچ تفاوتى پيدا نكند و در عين حال كه هيچ تفاوت در آن به وجود نيامده است ، مفهوم موجود بر آن حمل مىشود و آثارش مترتب مىگردد كه اين يك انقلاب ذاتى خواهد بود كه گفتيم محال است .\r\nدليل ديگر اين‌كه ماهيات عامل كثرت و اختلاف هستند - زيرا كثرت موجودات خارجى با همين حدود و ماهيات مىباشد كه بازگو كنندهء درجات وجودى اشياء هستند - اگر وجود اصيل نباشد هيچ وحدت حقيقى تحقق نمىيابد ، و ميان دو ماهيت هرگز اتحادى پيدا نمىشود ، و در اين صورت هيچ گاه حمل و قضيه صورت نمىپذيرد ، زيرا حمل بدون اتحاد وجودى امكان ندارد . و همه مىدانيم كه حمل و قضيه‌سازى ، كار دائمى ماست و بنابراين وجود اصالت دارد ، و ماهيت به وسيله وجود تحقق پيدا مىكند . او اصل است و اين فرع . و به وسيله وجود دو ماهيت و مفهوم مباين يكى مىشوند و فى المثل ميان زيد و قائم اتحاد و حمل برقرار مىشود .\r\nدليل ديگر اين‌كه ماهيت وقتى وجود خارجى دارد آثارش مرتب است و وقتى كه وجود ذهنى دارد هيچ يك از آثار مزبور را ندارد ، اگر وجود اصيل نباشد و ماهيت اصالت داشته باشد و آن هم كه در وجود خارجى و ذهنى هر دو محفوظ است نبايد هيچ فرقى ميان ماهيت خارجى و ماهيت ذهنى باشد با اين‌كه فرقشان روشن است .\r\nآتش خارجى مىسوزاند ، ولى آتش ذهنى كه همان ماهيت ذهنى آتش است سوزندگى ندارد .\r\n\r\n\r\n","description":"","footnote":"\r\n( 1 ) . عقيدهء محقق دوانى است\r\n","page_name":" 26 ","page_number":26},
  {"content":"\r\n\r\nدليل سوم اين‌كه ماهيت در مقايسه با نوع تحقق ، از تقدم و تأخر و شدت و ضعف و قوه و فعل ، على السواء بوده هيچ يك از اينها در ذات ماهيت نيستند ، ولى اشياء موجود در خارج ، از اين جهات مختلفند ، برخى مقدم يا قوى هستند مانند علت نخستين ، و هر علتى نسبت به معلولش ، و برخى مؤخر و ضعيفند مانند معلول در قياس به علت . برخى بالقوه هستند مانند هيولا ، و برخى بالفعل ، مانند صورت . اگر وجود اصالت نداشته باشد اختلاف اين صفات به ماهيات نسبت داده مىشود و منشأ تقدم و تأخر و . . . بايد خود ماهيت باشد ، با اين‌كه ديديم كه ماهيت نسبت به اين چيزها كه مربوط به تحقق و نوع تحقق بوده و از ذات ماهيت خارج هستند علىالسواء مىباشد .\r\nالبته دليل‌هاى ديگرى هم بر اصالت وجود هست كه در كتاب‌هاى مفصل ذكر شده است .\r\nمعتقدين به اصالت ماهيت و اعتباريت وجود هم دليل‌هايى مىآورند كه البته مردود است ؛ مثلًا مىگويند : اگر وجود اصالت داشته باشد بايد در خارج موجود باشد يعنى وجود داشته باشد ، آن وجودش هم على الفرض اصالت دارد و موجود است « يعنى وجود دارد » ، آن وجود سوم نيز همين طور و در نتيجه اصالت وجود موجب تسلسل وجودات غير متناهى ، در يك شىء موجود خارجى مىشود .\r\nپاسخ اين دليل ، روشن است ، زيرا هر چند وجود موجود است ، ليكن بالذات موجود است نه با يك وجود ديگر ، تا آن هم با يك وجود سومى موجود باشد و همين طور تا بى نهايت . فقط يك وجود است و موجوديتش بالذات مىباشد .\r\nاز آنچه گفتيم سستى يك عقيده ديگرى در اين مسئله كه به محقق دوانى منسوب است روشن مىشود . محقق دوانى گفته است كه در واجب تعالى وجود اصالت دارد ، و در ممكنات ، ماهيت اصالت دارد . نامبرده معتقد است كه اطلاق موجود بر خداوند ،\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nيعنى او تعالى وجود است و در ممكنات يعنى منسوب به وجود . « خدا موجود است » ، يعنى خداوند وجود است ، « انسان موجود است » يعنى به وجود نسبت دارد . وى گفته است كه در اطلاق مشتقات ، اين مهم نيست كه يك مشتق را فقط به معناى نسبت داشتن به اصلش به كار ببريم و نه حتماً به معناى دارا بودن اصل و مبدأ آن مثلًا در عربى « لابن » يعنى شير فروش . به شير نسبتى دارد ، نسبت مالكيت ، نه اين كه شير وجود اوست و همين طور « تامر » يعنى خرمافروش .\r\nما عقيده مزبور را قبول نداريم ، موجود در همه جا به يك معناست . و وجود موجود بالذات است و ماهيت موجود بالعرض . و از دليل‌هاى ذكر شده به خوبى معلوم شد . « 1 »\r\n\r\nفصل پنجم : وجود حقيقت واحد مشكك است\r\nمعتقدين به اصالت وجود اختلافى دارند در اين‌كه چگونه حقيقتى است .\r\nعده‌اى معتقدند كه وجود حقيقت واحد ذو درجاتى است ؛ يعنى مشكك است . اين عقيده را به حكماى پارس قديم كه به « پهلوى » معروفند نسبت داده‌اند ، وجود به عقيده آنها مانند نورى حسى است كه خود ظاهر است و اشياء ديگر را ظاهر مىكند و درجاتى دارد . وجود خود ظاهر است و ماهيات را تجلى مىدهد و درجاتى دارد .\r\nنور حسى يك نوع است و حقيقتش هم همين است كه : « ظاهر بنفسه و مظهر اغيار مىباشد » و همين معناى واحد ، در همه مراتب و درجات بسيار زياد انوار ، از شعاع‌ها و سايه‌ها ، وجود دارد . نور شديد در همان نورانيتش ( كه با نور ضعيف در آن جهت\r\n\r\n\r\n","description":"","footnote":"\r\n( 1 ) . تعبير استاد مثل بسيارى ديگر همين است كه ملاحظه مىكنيد : « ماهيت موجود بالعرض است » ليكن تعبير صحيح‌تر « موجود بالتبع » است ، زيرا ماهيت حقيقتاً تحقق دارد منتها به تبع وجود ، نه اين‌كه اصلًا نيست حتى به تبع وجود ، و اسناد وجود به آن مجاز باشد . فى المثل زيد حقيقت انسان است ليكن به تبع وجود\r\n","page_name":" 28 ","page_number":28},
  {"content":"\r\n\r\nشريك است ) شدت دارد و نور ضعيف در همان نورانيتش كه با نور شديد در آن شراكت دارد ضعف دارد ، نه شدت نور شديد مقوّم نورانيت است ، تا نور ضعيف خارج از حقيقت نور باشد ، و در عين حال شدت مزبور ، عرض خارج از حقيقت نور هم نيست ، و نه ضعف نور ضعيف ، مضرّ به نورانيت اوست ، و مركب از نور و ظلمت هم نمىباشد ، زيرا ظلمت ، امرى عدمى است .\r\nشدت نور شديد مربوط به اصل نوريّت است و ضعف نور ضعيف هم همين طور . نور يك عرض گسترده و پهناورى دارد كه شامل مراتب و درجات مختلفى از نظر شدت و ضعف مىباشد ، كه البته در عين حال هر مرتبه‌اى هم از نظر اجسام و مواد پذيرنده نور درجات مختلفى دارد .\r\nوجود هم يكى حقيقت است كه مراتب مختلف و متمايزى از نظر شدت و ضعف و تقدم و تأخر و . . . دارد ، و « ما به الامتياز » و « ما به الاشتراك » يكى هستند يعنى « ما به الاختلاف » به « ما به الاتحاد » بر مىگردد ، و بنابراين خصوصيت ، هيچ يك از مراتب وجود ، جزء مقوّم آن نمىباشد ، زيرا همانطور كه پيش از اين گفتيم فقط وجود است كه اصالت دارد پس چيز ديگرى نداريم كه تحقق بالذات داشته باشد . پس خصوصيات وجودى از خود وجودند ، ولى مقوّم اصل وجود - به معناى جزء آن - نمىباشند تا وجودى ديگر با خصوصيات ديگر ، وجود نباشد . خصوصيات وجودى فقط مقوّم مرتبه و درجه خاص هستند نه مقوّم اصل وجود .\r\nحقيقت وجود ، يك نوع درجات طولى دارد كه از ضعيف‌ترين درجات وجودى شروع مىشود - آن درجه‌اى كه صرف قوه بوده و هيچ فعليتى جز همين قوه و عدم فعليت ندارد ، ماده و هيولاى اوليه جهان اين طور است ، اين درجه ضعيف وجود در مجاورت عدم است - و سپس درجات صعوديش آغاز مىشود و تا آخرين مرتبه پيش مىرود ، آن مرتبه‌اى كه واجب بالذات است و هيچ حدّى جز حد نداشتن ندارد . و يك نوع درجات عرضى هم دارد كه با خصوصيات ماهوى ماهيات مختلف ، مشخص\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمىگردد كه هيچ يك علت ديگرى نيستند و در عرض يكديگرند . « 1 » همچون تابش نور وجود بر ماهيات انسان و حيوانات مختلف و ديگر موجودات عالم طبيعت .\r\nعده‌اى از فلاسفه مشاء معتقدند كه وجود حقيقت‌هايى متباين هستند كه به تمام‌الذات با يكديگر اختلاف دارند ، چون وجودهاى خارجى اختلاف در اثر دارند ، و اختلاف در اثر كاشف از اختلاف مؤثر است ، و چون وجود بسيط است پس اختلاف مزبور به تمام الذات است ، و نه جزء آن ، و گرنه تركيب لازم مىآيد . و بنابراين حمل مفهوم وجود بر وجودات خارجى ، حمل يك مفهوم عارضى خارج از ذات و لازم ذات ، بر مصاديق خود مىباشد . وقتى وجودها با يكديگر متباين به تمام الذات باشند حمل مفهوم وجود به طور يك‌سان بر آنها ، حتماً بايد به طور غير ذاتى بوده حمل يك مفهوم عارضى بر مصاديقش باشد .\r\nولى حقيقت اين است كه وجود يك حقيقت واحد ذو مراتب است ، اگر وجودات خارجى حقايقى متباين به تمام الذات باشند چگونه مفهوم وجود به عنوان يك مفهوم واحد از مصاديق و موارد متباين كه هيچ جهت وحدتى ندارند اخذ و انتزاع مىشود مگر نه اين است كه مفهوم و مصداق اتحاد ذاتى دارند و تفاوتشان فقط در ذهنيت و عينيت است ؟ مفهوم همان ذات است كه در مصداق است . اگر مفهوم واحدى به همان\r\n\r\n\r\n","description":"","footnote":"\r\n( 1 ) . توضيح صعود و درجات صعودى اين‌كه وقتى درجات وجودى را از اضعف المراتب شروع مىكنيم . مرتبه دوم‌كه فوق مرتبه اول است ، اقوى و اشد از مرتبه اول است ، و مرتبه سوم اشد از دوم ، و همين طور تا برسد به بالاترين مرتبه كه فوق همه است . و وقتى برخى مراتب متوسط را در نظر مىگيريم و به ما فوق آن نسبت داده مىسنجيم ، آن درجه ما فوق كمالات مادون را دارد و چيزى هم اضافه دارد به خلاف درجه پايين ، و بنابراين درجه پايين‌تر نسبت به درجه ما فوق ، محدود و فاقد تماميت كمال اوست . و وقتى همان درجه ما فوق را به درجه بالاتر از خودش قياس كنيم در قياس به آن ، محدود خواهد بود . و به همين ترتيب تا برسد به درجه‌اى كه بالاتر از همه است . همه درجات پايين نسبت به او محدودترند ولى او مطلق بوده هيچ حد عدمى ندارد . بگوييد حدش لاحدى است . و اما مرتبه پايين پايين كه تحت همه درجات است ، او هر گونه حدّ عدمى را دارد و از كمال فقط همين را دارد كه كمالات را مىپذيرد اين همان هيولاى نخستين است\r\n","page_name":" 30 ","page_number":30},
  {"content":"\r\n\r\nجهت وحدتش از مصاديقى كثير و متباين ، به همان جنبه تباين و كثرتشان انتزاع بشود لازمه‌اش اين است كه واحد كثير ، و كثير ، واحد بشود !\r\nاز طرف ديگر اگر يك مفهوم با همان جهت وحدتش از مصاديق كثير به همان جهت كثرتشان انتزاع بشود ، سؤال مىكنيم آيا خصوصيت فلان مصداق معين در معناى مفهوم اعتبار مىشود يا نه ؟ اگر اعتبار بشود ، بر آن مصداق ديگر كه خصوصيت مزبور را ندارد تطبيق نمىشود ، چنان‌كه اگر خصوصيت يك مصداق ديگر در مفهوم اعتبار بشود ديگر بر اولى تطبيق نمىشود . و اگر همه خصوصيات منظور گردد بر هيچ يك از مصاديق صدق نمىكند ! زيرا هيچ فردى همه خصوصيات را ندارد و اگر هيچ خصوصيتى لحاظ نشود ، و از قدر مشترك ميان خصوصيات و افراد گرفته شود ، اين ديگر انتزاع از كثير به ماهو كثير نمىشود ، بلكه يك واحدى مىشود مانند همه كليات ديگر كه از جهت اشتراك ميان افراد گرفته شده بر همگى تطبيق مىشود مثل مفهوم انسان .\r\nو بنا بر اين انتزاع واحد از كثير با حفظ وحدت منتزع و كثرت منتزع عنه ، امكان ندارد . ولى معتقدان به تباين وجودات اين طور مىگويند يعنى لازمه رأىشان اين است . - دقت شود -\r\nذو مراتب بودن حقيقت واحدهء وجود را هم از اين‌جا مىفهميم كه كمالات حقيقى گوناگونى در خارج داريم كه آنها اوصافى متفاوت هستند كه آنها هم از حقيقت وجود خارج نيستند ، زيرا جز وجود چيزى نداريم كه اوصاف مزبور مربوط به آن باشد .\r\nپس همه تفاوت‌هاى وصفى وجود از شدت و ضعف و تقدم و تأخر و فعل و قوه و . . . همگى درجات حقيقت واحدهء وجودند ، يعنى حقيقت وجود حقيقت واحدى است در عين كثير ، كه ما به الامتيازش به مابه‌الاشتراك برمىگردد و بر عكس . منشأ امتيازها و تفاوت‌ها خود وجود است چنان‌كه قدر مشترك هم خود وجود است . و تشكيك همين است .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nفصل ششم : عوامل تخصصى وجود\r\nهستى سه گونه تخصص دارد ؛ به تعبير ديگر : حقيقت هستى را در سه چهره مىتوان لحاظ نمود :\r\n1 . لحاظ حقيقت وجود به عنوان يك حقيقت واحد اصيل و قائم بالذات ، و مىدانيم كه هستى اين خصوصيت را دارد .\r\n2 . لحاظ خصوصيات درجات وجود كه آنها هم در حقيقت وجود هستند ، و همانطور كه گفتيم اين خصوصيات از حقيقت وجود خارج نمىباشند .\r\n3 . لحاظ نسبت وجود به ماهيات مختلف ، منظور اين است كه ماهيات مختلف چون انسان و درخت و گاو و . . . با يكديگر اختلاف ذاتى دارند ، وجود هم با اضافه به آنها و عارض شدن بر آنها اختلاف پيدا مىكند ، البته پيداست كه اين اختلاف ، بالذات مربوط به ماهيات است و بالعرض مربوط به وجود .\r\nبايد توجه داشت كه عروض وجود بر ماهيت و به تعبير ديگر ثبوت وجود براى ماهيت ، از نوع عروض مقولى ( عروض يكى از مقولات عرضى بر اشياء ) ، كه حتماً بايد معروض پيش از عارض تحقق داشته باشد ، نيست . بلكه حقيقت ثبوت وجود براى ماهيت ، چيزى جز ثبوت ماهيت نيست ، مگر نه اين‌كه وجود اصالت دارد و ماهيت اعتبارى است . فقط عقل چون بيشتر با ماهيات انس دارد ماهيت را به عنوان موضوع فرض مىكند و وجود را حمل بر آن مىنمايد ، كه در حقيقت ، كار برعكس است ؛ يعنى وجود موضوع است و ماهيت محمول . يعنى به حسب تحقق در خارج ، وجود اصالت داشته ، موضوع است و ماهيت فرع وجود و محمول بر آن . حقيقت اين است كه بايد بگوييم : اين را عكس الحمل مىنامند .\r\nبا بيانى كه گفتيم اشكال معروفى كه در حمل وجود بر ماهيت است بر طرف مىشود . اشكال اين است كه طبق قاعده فرعيت كه مىگويد : ثبوت چيزى براى چيز\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nديگرى ( حكم براى موضوع ) فرع ثبوت مثبت له يعنى موضوع است ، بايد موضوع پيش از محمول ، وجود داشته باشد و ما كه مىخواهيم وجود را براى ماهيت ثابت كنيم بايد ابتدا ماهيت ثابت باشد . آن‌گاه اگر ثبوت ماهيت با همان ثبوت وجود براى ماهيت باشد تقدم شىء بر خودش لازم مىآيد ، و اگر ثبوت ماهيت با يك ثبوت ديگرى غير از ثبوت وجود براى ماهيت ( كه محمول است ) باشد آن ثبوت ديگر هم متوقف بر ثبوت قبلى ماهيت است ، زيرا اگر ماهيت پيش از آن ثبوت ، ثبوت نداشته باشد موضوع نداريم تا چيزى برايش ثابت كنيم ، و بالاخره هر ثبوتى براى ماهيت ، متوقف بر يك ثبوت ديگرى پيش از آن است . و اين همان تسلسل است . و تسلسل محال است ، زيرا - غير از دليل‌هاى روشن بطلان تسلسل كه در محل خود ذكر شده - اگر بخواهد يك چيزى موجود باشد بايد پيش از اين وجود ، بى نهايت وجود براى همين شىء اثبات شود .\r\nاشكال مزبور موجب شده كه عده‌اى قاعدهء فرعيت مزبور را تخصيص زده بگويند « قاعده » فرعيت در مسئله ثبوت وجود براى ماهيت جريان ندارد . . . .\r\nولى ما مىدانيم كه قاعدهء فرعيت مزبور يك قاعده عقلى است و تخصيص‌بردار نيست .\r\nعده‌اى ديگر فرعيت را به استلزام بدل كرده ، گفته‌اند : ثبوت حكم براى موضوع مستلزم ثبوت مثبت له ( يعنى موضوع ) است ، نه فرع آن ، و در استلزام همين قدر كافى است كه همراه ثبوت حكم ، موضوع هم ثابت باشد و به تعبير ديگر موضوع بايد باشد ، هر چند با همان ثبوت محمولى .\r\nاينها هم در حقيقت قاعده فرعيت را انكار كرده‌اند .\r\nعده‌اى ديگر گفته‌اند وجود كه چيزى نيست تا بخواهد براى موضوع ثابت شود ، وجود نه در ذهن و نه در خارج تحققى ندارد . وقتى مىگويند « فلان چيز موجود است » ، موجود يك معناى بسيطى است ، و مركب از مبدأ و ذات ، يعنى وجود و چيزى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nكه موصوف به وجود است ، نمىباشد . قبول داريم كه موجود اسم مفعول است و مشتق مىباشد و مشتق هم مركب است ، ليكن اين اشتقاق صورى بوده حقيقى نمىباشد . موجود يعنى هست . فلان چيز موجود است يعنى آن چيز هست نه اين‌كه وجود برايش ثابت است . وجود چيزى نيست تا براى فلان چيز ثابت بشود تا بگوييم ثبوت چيزى براى موضوع ، فرع ثبوت موضوع است .\r\nاين عقيده را هم كه پيش از اين ابطال كرده و گفته‌ايم كه وجود اصالت داشته و همه چيز عالم است .\r\nبرخى ديگر گفته‌اند وجود فقط يك مفهوم و معناى مطلق و عام دارد ، و يك معناى حصّه‌اى ، يعنى همان معناى عام با اضافه به ماهيات ، به طورى كه مضاف اليه يعنى ماهيات خارج باشند و فقط تقيد و اضافه به آنها را منظور كنيم . و اما فرد يعنى مجموع تقييد و قيد ، و مقيد يعنى ماهيت و وجود و رابطه ، اصلًا تحققى ندارد . خلاصه اين‌كه وجود به عنوان يك مفهوم كلى يا يك مفهوم مقيد ذهنى فقط در ذهن هست ولى در خارج فقط همان ماهيت است و وجود چيزى نيست كه بخواهد براى موضوع ثابت شود .\r\nاشكال اين هم مانند نظريه پيشين است . و بنابراين راه حل‌هاى مزبور فاسد است و راه چاره‌اى براى حل قاعدهء فرعيت نيستند . راه حل همان است كه گفتيم : قاعده فرعيت مربوط به ثبوت حكم براى موضوع / ثبوت چيزى براى چيزى است ، و نه ثبوت شىء فقط ، به تعبير ديگر مورد قاعده مزبور « هليّت مركبه » است ، نه هليّت بسيطه ، يعنى در حمل اوصاف وجودى يك شىء بر آن شىء است ، نه حمل اصل وجود بر يك شىء .\r\n\r\nفصل هفتم : احكام سلبى وجود\r\nاز جمله احكام سلبى وجود اين‌كه وجود هيچ غيرى در برابر خود ندارد ، زيرا\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nانحصار اصالت در حقيقت وجود ، لازمه‌اش اين است كه جز وجود ، هيچ چيز ديگرى جداى از او در عالم نباشد . اين يك لازمه قطعى ذاتى وجود است .\r\nو از جمله اين‌كه وجود اساساً هيچ‌گونه دومى را نمىپذيرد ؛ يعنى يك است و دو ندارد ، زيرا همانطور كه گفتيم وجود اصالت دارد و حقيقت واحد ذودرجات است ، و گفتيم هيچ غيرى در برابر خود ندارد ، و بنابراين هر گونه اختلاط داخلى و خارجى با هر چيز را نفى مىكند . چيزى در داخل خود ندارد كه از حقيقت او بيرون باشد و ممزوج شده باشند ، چيزى هم در خارج او نيست تا با هم تركيب شوند . وجود فقط يك حقيقت محض و خالص است كه هيچ گونه تعدد و تكررى را نمىپذيرد و هر چه را به عنوان دوم او فرض كنيم همان حقيقت اول خواهد بود ، و گرنه بايد از حقيقت اول ممتاز شده جدا گردد ، و امتياز هم به وسيله چيزى كه ما به الامتياز است انجام مىشود ، و فرض اين است كه جز وجود چيز ديگرى نداريم ، پس وسيله امتيازى نداريم و اساساً چيزى جز يك حقيقت نداريم كه آن هم شامل همه چيز مىشود . اصلًا دوم داشتن در جايى است كه اولى مقيد و محدود باشد و شامل دومى نشود .\r\nو از جمله اين‌كه وجود ، نه جوهر است و نه عرض . مگر نه اين است كه جوهر يك ماهيت است و هر ماهيتى ممكن است موجود باشد و ممكن است موجود نباشد ؟ ، آرى جوهر ماهيتى است كه وقتى موجود مىشود ، وجودش در ضمن يك موضوع نيست ومستقل مىباشد . و مىدانيم كه وجود اساساً ماهيت نيست . وجود ، عدم‌پذير نيست و ماهيت وجود و عدم هر دو را مىپذيرد . انسان ممكن است موجود باشد يا معدوم ولى وجود نمىتواند معدوم باشد .\r\nعرض هم بايد وابسته و متقوّم به يك موضوع باشد و وجود متقوّم بالذات است ، و خود مايه قوام چيزهاى ديگر است . عرض ( مثل سفيدى ) ، متقوّم و وابسته به كاغذ يا گچ ديوار است ولى حقيقت وجود وابسته و متقوّم به چيزى نيست .\r\nو از جمله اين‌كه وجود جزء چيزى نيست زيرا جزء شىء ديگرى بودن كه آن هم در\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبرابر وجود است غير وجود خواهد بود و گفتيم كه وجود غيرى در برابر خود ندارد .\r\nممكن است بگوييم : پس چرا مىگويند : « هر ممكن الوجودى يك شخصيت مزدوج است و مركب از ماهيت و وجود مىباشد ؟ ! اين خود عين جزئيت براى چيزى است . »\r\nولى توجه داشته باشيد كه اين جمله معروف ، فقط يك اعتبار عقلى است كه ملازمه وجود امكانى و ماهيت را مىرساند ، و معنايش اين است كه هر وجود امكانى ، محدود است . نه اين‌كه چيزى داريم كه مركب از دو جزء اصيل محقق ( وجود و ماهيت ) باشد . پيش از اين گفتيم كه اصالت وجود و ماهيت هر دو با هم امكان ندارد .\r\nيك واحد خارجى دو تا نمىشود .\r\nو از جمله اين‌كه وجود ، خود ، مركب نيست و جزء ندارد ، زيرا سه گونه جزء بيشتر نداريم كه هيچ يك در وجود امكان ندارد : 1 . جزء عقلى يعنى اجزاى ماهيت و ذات يك شىء ، يعنى جنس و فصل ، 2 . جزء خارجى كه در ذات اجزاى خارجى يك شىء وجود دارد يعنى ماده و صورت ( هر جزء خارجى جسم مادى ، متشكل از يك حالت فعلى است كه صورت نام دارد و يك حامل استعداد براى حالات و فعليات بعدى كه ماده و هيولى نام دارد ) . 3 . جزء مقدارى كه بيان كننده كميت شىء است مثل اجزاى خط و سطح و شكل هندسى جسم . روشن است كه وجود هيچ يك از اين اجزاء را ندارد ، جزء عقلى ندارد ، زيرا اگر وجود اجزاى عقلى يعنى جنس و فصل را داشته باشد سؤال مىكنيم جنس وجود كه ما فوق اوست و شامل او و چيزهاى ديگر است چيست ؟ اگر جنس ما فوقش هم وجود است مىپرسيم فصلش چيست ؟ هر چه باشد بايد كارش تقسيم جنس و تحصل جنس باشد نه قوام ماهوى جنس ، ( در منطق خوانده‌ايد كه كار فصل فقط تقسيم جنس به انواع گوناگون و تحصل وجودى جنس به وسيله آن است ) ولى وجود كه خود عين تحصل است مفيد تحصّل بودن آن عين مقوم ماهوى بودن آن است ، يعنى جنسى كه خود ، وجود است در تحصل هيچ گونه\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nنيازى به فصل ندارد ، آن وقت ، جنس بى فصل هم كه نمىشود ! و اگر جنس وجود بخواهد چيزى غير از وجود باشد ، كه چيز ديگرى نداريم !\r\nوجود جزء خارجى هم ندارد ، مگر نه اين است كه ماده و صورت ، همان جنس و فصل هستند ، كه به طور « به شرط لا » و « محدود » و غير قابل حمل ، اعتبار شده‌اند ؛ مثلًا در انسان . حيات مخصوص ، و روح متفكر ، ماده و صورتند . و حيوان و ناطق كه از قيد « به شرط لا » بودن آزاد شده‌اند ، جسم و فصلند . و گفتيم كه وجود جنس و فصل ندارد .\r\nوجود جزء مقدارى هم ندارد ، زيرا مقدار يكى از عوارض جسم است و هر جسمى مركب از ماده و صورت است و گفتيم كه وجود ماده و صورت هم ندارد ، پس جسم نيست و مقدار و كميت هم ندارد .\r\nاز آنچه كه گفتيم معلوم شد كه وجود ، نوع هم نيست ، زيرا هر نوعى ( مثل ماهيت كلى انسان ) به وسيله خصوصيات فردى تحصل و تحقق خارجى پيدا مىكند ولى وجود خود ، بالذات تحصل و تحقق دارد .\r\nنوعيت و جنسيت و جسميت و ماده و صورت بودن و مقداريت و . . . همگى از وجودند ولى وجود خود هيچ يك از اينها نيست .\r\n\r\nفصل هشتم : نفس الامر ؟\r\nكلمه ثبوت و تحقق را لااقل در سه مورد متفاوت به كار مىبريم : 1 . ثبوت وجود ، 2 . ثبوت ماهيات به وسيله وجود ، 3 . ثبوت مفاهيم اعتبارى عقلى ، كه از خارج به طور مستقيم گرفته نشده‌اند و فقط عقل به علت ضرورت و نياز ، آنها را با نوعى تحليل عقلى به دست آورده و اعتبار كرده است ، مانند مفاهيم وجود و عليت و . . . .\r\nاين‌گونه مفاهيم گر چه مصاديقى دارند ليكن همچون ماهيات در ذات و حدّ مصاديق خود داخل نيستند . فرق انسان و عليت را به خوبى درك مىكنيد ، اولى ماهيت و ذات افراد است ولى عليت ذات يك شىء نيست و در ماهيتش اخذ نشده\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاست . وجود و وحدت و . . . هم همين طور .\r\n« حسن » انسان است و گاهى زنده است و گاهى مرده ، موجود است و يا معدوم ، پس وجود و عدم و وحدت و كثرت و . . . در حد و ذات « حسن » مأخوذ نشده‌اند .\r\nوجود به ذاته تحقق و ثبوت دارد و اصل هر ثبوتى است ، ماهيت به وسيله وجود ثبوت و تحقق دارد ، ولى در ذات ماهوى افراد دخالت دارد ، مفاهيم اعتبارى مزبور به وسيله وجود نوعى تحصل و ثبوت دارند ، ليكن نه بالذات ثبوت دارند و نه در ذات افراد دخالت دارند .\r\nجامع هر سه گونه ثبوت را ، ثبوت نفس الامرى اصطلاح كرده‌اند ، « نفس الامر » يعنى واقع يك چيز . هر چه كه هست و هرطور كه هست . صدق و كذب هر قضيه‌اى را هم با نفس الامر مىسنجند .\r\nبرخى قضايا موضوع خارجى و حكم خارجى دارند ، مثل : « خداوند موجود است » يا « مردم شهر همگى بيرون رفتند » يا « انسان بالقوه خندان است » ، صادق بودن اين قضايا با مطابقتشان با خارج است . و برخى قضايا موضوعشان ذهنى است ، خواه حكم خارجى داشته باشند و يا حكمشان هم ذهنى باشد مثل : « هر كلى يا ذاتى است يا عرضى » . و « انسان نوع است » . صادق بودن اين قضايا به اين است كه با ذهن تطبيق كند ، چون ظرف ثبوت اين قضايا ، ذهن مىباشد .\r\nدر يك كلمه ، صادق بودن اين قضايا به اين است كه با « نفس الامر » مطابق باشند .\r\nثبوت نفس الامرى به طور مطلق اعم از ثبوت ذهنى و خارجى است . و اصطلاح « نفس الامر » در فلسفه به همين معناست .\r\nبعضى گفته‌اند « 1 » اصطلاح نفس الامر به معناى عقل مجرد است كه وجودى فوق مادى است و عقل كلى ناميده مىشود ، در برابر عقل‌هاى انسان‌ها كه عقول جزئى نام\r\n\r\n\r\n","description":"","footnote":"\r\n( 1 ) . خواجه نصير طوسى اين عقيده را دارد\r\n","page_name":" 38 ","page_number":38},
  {"content":"\r\n\r\nدارند . در عقل كلى صور هم علوم و تصديقات صادق - ذهنى يا خارجى - قرار دارد و قضاياى صادق آنها هستند كه با نفس‌الامر يعنى صور ادراكى عقل مجرد مطابقت داشته باشند .\r\nولى بايد پرسيد : صور ادراكى خود عقل مجرد را چگونه به صدق و كذب توصيف مىكنيد ، بالاخره آنها هم قضايايى ادراكى و علمى هستند و صدق دارند ، اگر آنها صادق‌اند فقط به علت مطابقتشان با واقع است و خودشان اصل نيستند . واقع و خارج آن قضايا اصلند .\r\n\r\nفصل نهم : شيئيّت و وجود\r\nبه نظر ما شيئيّت و وجود تلازم مفهومى دارند و عدم با « لاشيئيّت » همين طور .\r\nعدم بطلان محض است و هيچ‌گونه ثبوتى ندارد . « ثبوت » همان معناى وجود را مىدهد - به هر نحو - ، و نفى معناى عدم را مىرساند . دليل مطلب ما هم اين است كه فطرت و وجدانمان به خوبى درك مىكند كه عدم بطلان محض است و هيچ گونه شيئيتى ندارد .\r\nمتكلمين معتزلى مذهب مىگفته‌اند : ثبوت اعم از وجود است ؛ يعنى ممكن است چيزى موجود نبوده ، معدوم ، ولى ثابت باشد ، اينها معدوم‌هاى ممكن الوجود را اين طور مىدانند ؛ مثلًا سيمرغ گرچه معدوم است و وجود ندارد ليكن ثبوت دارد . و در مقابل ، نفى هم اخص از عدم است ، يعنى هر عدمى نفى نيست ، نفى فقط ، در معدوم‌هايى است كه ممتنع باشند مثل اجتماع دو نقيض يا شريك خدا .\r\nبرخى ديگر از اين متكلمين گفته‌اند : ميان وجود و عدم واسطه‌اى است به نام حال .\r\n« حال » صفتى است كه نه موجود است و نه معدوم ، ولى موصوفش وجود دارد .\r\nصفات اضافيه انتزاعى كه ما بازاى مستقلى در خارج ندارند اين‌طورند مثل عالميّت ، قادريّت ، والديّت ( پدر بودن ) و . . . . مثلًا « حسن » وجود دارد ، علم حسن هم وجود\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدارد ليكن عنوان عالم بودن و همين طور پدر بودن و توانا بودن و . . . چيزهايى نيستند كه وجود داشته باشند ، و لكن در عين حال معدوم هم نيستند ، چون مىبينيم كه با اشياء و افراد خاصى ارتباط دارند ، و فى المثل عالم بودن را هيچ گاه به در و ديوار تطبيق نمىكنيم ، پس نه وجود دارند و نه عدمند . واسطه‌اى ميان آن دو هستند . البته ثبوت و نفى در برابر هم بوده هيچ گونه واسطه‌اى ندارند . . . .\r\nولى ما مىدانيم كه ميان وجود و عدم ، و همين طور نفى و اثبات ، هيچ‌گونه واسطه‌اى نيست . ثبوت هم با وجود فرقى ندارد و فقط اختلاف تعبير است . اگر ثبوت را گاهى به معناى اعم به كار مىبريم وجود را هم مىتوانيم به همان معناى عام به كار بريم\r\nعالميّت و قادريّت و . . . هم نوعى وجود دارند . البته وجود اعتبارى انتزاعى ، كه به وسيله منشأ انتزاعشان تحقق اعتبارى دارند . اگر وجود مستقل خودشان را مىخواهيد بايد بگوييم اين طور وجود را ندارند و عدمند . پس آنها هم واسطه نيستند .\r\n\r\nفصل دهم : عدم‌ها نه امتيازى از هم دارند و نه عليتى ميانشان حكمفرماست\r\nعدم چيزى نيست و شيئيت و ثبوتى ندارد تا عدمى در برابر عدمى ديگر قرار گيرد و امتيازى از يكديگر پيدا كنند . البته منظورمان امتياز ذاتى عدم است . ممكن است بالعرض و به تبع وجودات ، عدمى در برابر عدم ديگر قرار گيرد ، و امتيازى از يكديگر پيدا كنند ، قوهء واهمه مىتواند عدم را به ملكات ( وجودهاى متوقع ) و يا هر نوع وجودى اضافه كند و بدين وسيله عدمى از عدم ديگر ممتاز شود ؛ يعنى بالعرض و به تبع امتياز وجودها از يكديگر ؛ مثلًا عدم بينايى غير از عدم شنوايى است و عدم زيد غير از عدم عمرو است ، ولى اين غيريت به اعتبار غيريت زيد و عمرو ( دو وجود ) و يا بينايى و شنوايى ( دو وجود متوقع / ملكه ) مىباشد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nو به همين دليل يعنى ( لا شيئيت عدم ) ، اساساً اعدام با يكديگر عليت هم ندارند ، عدم چيزى نيست تا تأثير در چيز ديگر كند . اين‌كه مىبينيد مىگويند : عدم علت ، علت عدم معلول است . و يا احياناً موارد خاص اين قاعده كلى را بيان كرده فى المثل به عنوان مصداق آن قاعده مىگويند : « ابر نبود و در نتيجه باران نيامد » ، اينها تعبيراتى مسامحى هستند و معناى حقيقىاش اين است كه عليتى كه ميان ابر و باران است تحقق نيافت . نظير اين مطلب در علم منطق ، كسانى كه قضاياى سالبه را اصلًا قضيه نمىدانند - زيرا حكمى نشده تا قضاوتى شده باشد و قضيه باشد و با اين وصف - مىگويند : فلان قضيه ، قضيه سالبه حمليه يا سالبه شرطيه است و امثال اين تعبيرها ، همه تسامحى است . در سالبات سلب الحمل است و سلب الشرط است و سلب القضاء است . نه قضاوت و حكم و حمل و شرط سلبى .\r\nممكن است بگوييد : « بنابراين ، آنچه را هم كه به عنوان مثالى براى اعتباريات عقلى در قضايا ذكر كرديد كه وجود خارجى نداشته و صرفاً ذهنى و اعتبار عقلى بودند به كلى از ميان رفته و بى اعتبار مىشوند و به تعبير ديگر تسامحى خواهند بود . » ولى توجه كنيد كه ما آنها را به عنوان مثالى براى قضاياى نفس الامرى آورديم ، نه به عنوان يك قضيهء حقيقى واقعى . تسامحى بودن قضيه منافاتى با نفس الامرى بودنش ندارد ، و جزء قضاياى كاذبه نمىشود ، و همين مثال مورد كلام هم همين طور است يعنى قضيه : « علت ميان ابر و باران تحقق نيافت » نيز - كه حقيقت قضيه : « نبود ابر علت نبود باران است » مىباشد - يك قضيهء نفس الامرى است ، با اين‌كه سالبه است و ثبوت و وجودى ندارد .\r\n\r\nفصل يازدهم : عدم مطلق خبرى ندارد\r\nپيش از اين گفتيم كه عدم ، بطلان محض بوده لا شىء است در اين صورت بديهى است كه نمىتوان از آن خبرى داد ، زيرا هر گونه خبرى بايد دربارهء يك « چيزى » باشد .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nشبهه معروفى را اين‌جا معمولًا ذكر مىكنند و آن اين‌كه خود جمله شما نقيض مدعاى شما را ثابت مىكند ! وقتى كه مىگوييد : « عدم مطلق خبرى ندارد » در همين جمله از عدم مطلق خبر داده‌ايد ! مگر خبر چيست ؟ خوب ، همين كه مىگوييد « خبرى ندارد . » خودش خبر است !\r\nحل شبهه مزبور متوقف بر درك مطلبى است كه در بحث وحدت و كثرت درباره حمل مىگوييم . خلاصه آن مطلب اين است كه حمل دو گونه است : حمل اولى ذاتى و حمل شايع صناعى .\r\nحمل اولى در موردى است كه موضوع و محمول ، اتحاد مفهومى داشته باشند و فقط به وجهى اعتبارى ، اختلاف داشته دو تا مىشوند ( اگر هيچ گونه اختلاف حتى اعتبارى هم نداشته باشند كه ديگر موضوع و محمول به عنوان دو چيز در برابر هم قرار نمىگيرند و قضيه تشكيل نمىشود . توضيح اختلاف اعتبارى را در بحث وحدت و كثرت مىآوريم ، ان شاءالله تعالى ) ، مثل انسان انسان است .\r\nحمل شايع در مواردى است كه اتحاد وجودى ميان موضوع و محمول برقرار باشد ولى مفهوماً اختلاف داشته ، دو مفهوم باشند مثل انسان خندان است .\r\nلازم است توجه كنيم كه وقتى مىگوييم معدوم مطلق ، به صرف گفتن و تصور ذهنى آن ، ديگر معدوم مطلق نيست بلكه يك موجود ذهنى مىشود . معدوم مطلق فقط مفهوماً معدوم است نه وجوداً و مصداقاً . به حمل اولى ذاتى معدوم است نه به حمل شايع .\r\nبا اين توضيح معلوم مىشود كه مىتوانيم معدوم مطلق را - كه تصورش كرده‌ايم و موجودى ذهنى شده است - موضوع يك قضيه قرار داده خبرى برايش بياوريم ، همان خبر « بى خبرى » .\r\nبا اين توضيح حل شبهه بسيارى قضاياى ديگر هم كه توهم تناقض در آنها شده است روشن مىشود ؛ مثلًا مىگويند « جزئى جزئى است » با اين‌كه مىدانيم جزئى ،\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nكلى است نه جزئى ، مگر نه اين است كه هر مفهومى كه مصاديق متعددى مىتواند داشته باشد كلى است و مگر نه اين‌كه جزئى را موارد و مصاديق بسيار است ، مثل حسن و تقى و . . . ، اين كتاب و لباس و . . . اينها همه افراد و جزئيات هستند پس چطور جزئى ، جزئى است ؟ !\r\nو يا مىگويند : شريك خداوند ممتنع است ، با اين‌كه همين مفهوم شريك خدا را در ذهن تصور مىكنيم ، و هر چه تصور شد يك موجود ذهنى است كه ممكن بوده و موجود شده است و نه ممتنع .\r\nو يا اين‌كه مىگويند : هر شىء يا در ذهن ما تحقق دارد و يا تحقق ندارد ، با اين‌كه همين مفهوم : در ذهن ، تحقق ندارد ، در ذهن جاى گرفته است و ثبوت ذهنى دارد .\r\nحل همه اين مشكلات با همان يك كلمه است : حمل اولى و ثانوى .\r\nجزئى به طور حمل اولى ذاتى ، جزئى است ، يعنى مفهوم جزئى همان مفهوم جزئى است ، و هيچ مفهومى از خودش جدا نيست ، ولى مصداقاً و به حمل شايع و ثانوى ، جزئى ، كلى است ، زيرا از نظر وجود خارجى ، مفهوم جزئى بر مصاديق زيادى انطباق دارد . شريك خداوند هم مفهوماً خودش است ؛ يعنى همان شريك خداوند ! ليكن در وجود چيزى نداريم كه واقعاً و مصداقاً شريك خدا هم باشد .\r\nغير ثابت در ذهن هم مفهوماً خودش است . غير ثابت در ذهن ، همان مفهوم غير ثابت در ذهن است . ولى به مجرد تصور آن مىشود ثابت در ذهن ، پس به حمل اولى غيرثابت در ذهن ، است ولى به حمل شايع همان مفهوم مىشود ثابت‌در ذهن مىباشد .\r\n\r\nفصل دوازهم : برگشت ، معدوم ممتنع است « 1 »\r\nفلاسفه گفته‌اند : اعاده معدوم ، بعينه ممتنع است . عده‌اى از متكلمان نيز همين\r\n\r\n\r\n","description":"","footnote":"\r\n( 1 ) . مرحوم استاد در كتاب نهايه اين‌طور عنوان كرده‌اند : لا تكرر فى الوجود ؛ در هستى تكرار نيست\r\n","page_name":" 43 ","page_number":43},
  {"content":"\r\n\r\nعقيده را پذيرفته‌اند ليكن بيشترشان قائل به جواز اعاده معدوم شده‌اند .\r\nابن سينا گفته است : « امتناع اعاده معدوم از بديهيات است و احتياج به استدلال ندارد » . واقعاً همين طور است . مسئله بديهى است و از نوع بديهى فطرى هم مىباشد .\r\nوجدان قضاوت مىكند كه حيثيت و همه جهات معدوم ، باطل شده و چيزى نيست تا توصيف اعاده را بپذيرد .\r\nآنها كه مسئله را نظرى مىدانند ، استدلال‌هايى كرده‌اند از جمله اين‌كه : اگر ممكن باشد چيزى كه در يك زمان معدوم شده ، در زمانى ديگر اعاده شود لازمه‌اش اين است كه ميان يك شىء و خودش ، يك « عدمى » فاصله شود ، يعنى يك موجود باشد در دو زمان با فاصله عدم در ميان دو زمان مزبور ! و با كمتر توجهى محاليّت آن آشكار است .\r\nديگر اين‌كه : مىدانيم كه اشباه و نظائر ( چيزهايى كه از هر نظر همسانند ) حكمى يك‌سان دارند . و بنابراين اگر اعادهء يك چيز پس از انعدامش ممكن باشد حتماً ايجاد چيزى شبيه آن هم ممكن خواهد بود چه ابتدائاً و چه ثانياً . آن‌گاه پيداست كه نظير ابتدايى با وجود اعاده‌اى يك چيز هيچ فرقى ندارند چون هر دو ( نظير ابتدايى و وجود اعاده‌اى ) از هر نظر يك‌سانند . آن وقت لازمه‌اش اين مىشود كه اجتماع مثلين بشود . و مىدانيم كه اجتماع مثلين محال است . چون مستلزم عدم امتياز ميان دو وجود است . با اين‌كه چون دو تا هستند بايد ميانشان امتياز باشد و چون از هر نظر مثل يكديگرند امتيازى ندارند . ( دقت فرماييد )\r\nدليل سوم : اعادهء معدوم ، مستلزم اين است كه وجود اعاده‌اى عيناً همان وجود ابتدايى باشد ! و مىدانيم كه اين موجب انقلاب ذاتى مىشود ، يعنى وجود ابتدايى يك انقلاب هويتى پيدا كرده ، وجود اعاده‌اى بشود ، و يا خلاف فرض مىشود ؛ يعنى آنچه را وجود ابتدايى فرض مىكرديم ، وجود اعاده‌اى از كار در آمده است . ملازمه مزبور به خوبى روشن است ، آخر اعادهء معدوم عيناً مستلزم اين است كه وجود اعاده‌اى ،\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nهمان وجود ابتدايى در ذات و همه خصوصيات حتى خصوصيت زمانى ، بشود .\r\nدليل چهارم : اگر اعاده معدوم ممكن باشد . مىپرسيم چند مرتبه اعاده شود ؟ آخر فرقى ميان اعادهء ا ول و دوم و . . . تا بى نهايت نيست ، تعداد خاصى هم ترجيح بر تعداد ديگر ندارد . همانطور كه فرقى ميان خود وجود ابتدايى و اعاده‌اى نبود ، آن وقت شمارهء اعاده و تكرار هيچ حدى نداشته تا بى نهايت پيش مىرود . با اين‌كه لازمهء هر وجود شخصى اين است كه عدد معينى باشد . خلاصه اين‌كه تشخّص و تعيّن لازمه هر وجودى است ، مىدانيم كه هر چيزى تا شخصى نشود وجود پيدا نمىكند ، ولى عدد خاصى از اعاده‌ها تعيين ندارد و شخصى نمىشود و در نتيجه نمىتواند موجود شود . پس اعاده امكان ندارد . لازمه جواز اعاده ، جواز بى نهايت اعاده است و هيچ عددى خاص از اعاده‌ها ترجيح بر ديگر شماره‌ها ندارد پس مشخص نمىشود و وجود پيدا نمىكند .\r\nتوجه كنيد كه اين‌جا نمىتوان گفت : « اصل اعاده ممكن است مقدارش را به خواست و مصلحت اعاده كننده ( خداوند ) وامىگذاريم . . » ! زيرا خواست و مشيت خداوند گزاف و بدون ملاك نمىباشد و شماره خاصى از اعاده‌ها - يك مرتبه يا بيشتر - هيچ امتيازى بر ديگر شماره‌ها ندارد .\r\nمعتقدان امكان اعادهء معدوم گفته‌اند : اگر اعاده معدوم محال باشد ، يا به خاطر ذات و ماهيت وجودى آن و يا لازمه ماهيت آن است و در اين صورت از اول نمىبايست موجود شده باشد . چيزى كه ذاتاً محال است از اول امكان وجودى ندارد . و يا به جهت عوامل عارضى نمىتواند اعاده شود ، و در اين صورت كار آسان است ، زيرا عوامل عارضى زودگذر است ، وقتى از بين رفت اعاده مىشود .\r\nولى با دقت در دليل‌هاى پيشين به خوبى روشن مىشود كه اشكال اعادهء معدوم نه در ذات ماهوى يك شىء است ، بل كه اشكال در لازمه وجود ثانوى است ، نه در ذات و ماهيت شى ء و نه در وجود نخستين .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nواقعيت اين است كه مهم‌ترين چيزى كه متكلمين را وادار به قبول عقيده جواز اعادهء معدوم كرده است اين است كه تصور كرده‌اند : « معاد كه از اصول قطعى همهء اديان است از نوع اعادهء معدوم است » . « 1 » ولى مىدانيم كه مرگ انعدام و زوال نيست تا معاد اعادهء معدوم باشد ، بلكه استكمال و حركت تكاملى است .\r\nنگوييد كه : « مرگ استكمال روحى - فقط - است ، استكمال بدنى و جسمى كه نيست ، و بنابراين بر گرداندن بدن در روز قيامت از نوع اعادهء معدوم خواهد بود . »\r\nزيرا شخصيت انسان به وسيله روح اوست كه محفوظ است و بدنش كه دائماً در تغيير است اثرى در اين جهت ندارد و بنابراين انسانى كه در قيامت مىآيد ، روحاً و بدناً همان انسانى است كه در دنيا بوده است ؛ خواه مرگ ، تكامل روح فقط باشد و بدنى كه با روح مىآيد يك بدن تازه‌اى باشد ، و يا مرگ تكامل روح و بدن هر دو باشد و بدنى كه در قيامت همراه روح مىآيد همان بدن دنيوى باشد كه حركت تكاملى كرده و به صورتى ديگر در قيامت آمده است . خلاصه اين كه انسان روحاً و بدناً همان است كه در دنيا بوده است .\r\nدر دنيا هم دائماً بدن در تغيير است ( تغيير تكاملى ، و در پيرى هم حركت قهقرايى ) ولى شخص همان شخص است و اگر در گذشته جرمى كرده پس از ساليان دراز كه او را مىبينند ، هم او را مجرم مىشمارند و در ثواب و عقاب ، وحدت شخص را به وحدت روح مىبينند .\r\n\r\n\r\n","description":"","footnote":"\r\n( 1 ) . ر . ك : از جمله به شرح مواقف ، ص 579 . اشاعره و برخى از علماى معتزله اين عقيده را داشته‌اند .\r\n","page_name":" 46 ","page_number":46},
  {"content":"\r\n\r\n\r\nمرحلهء دوم : تقسيم وجود به خارجى و ذهنى\r\n\r\nفصل\r\nمشهور فلاسفه معتقدند ماهيات غير از وجود خارجى كه منشأ آثار متوقع از شىء مىباشد وجود ديگرى هم دارد كه آثار مزبور را ندارد و آن را « وجود ذهنى » مىنامند . « 1 »\r\nانسان خارجى كه ماهيت و حدش اين است كه جوهرى است داراى نفس نباتى و حيوانى و ادراك . چون جوهر است قيام به موضوعى ندارد ( بر خلاف عرض ) ، و چون جسم است امكان سه بعد ( طول و عرض و ارتفاع ) دارد . چون نبات و حيوان و انسان است خصوصيات نباتى و حيوانى و انسانى دارد . انسان خارجى آثار اين اجناس و فصول و خواص آنها را داراست ، ليكن انسان ذهنى ، ماهيت و حدّ انسان را دارد ليكن هيچ يك از آثار مزبور را ندارد .\r\nعده‌اى معتقدند كه آنچه وجود ذهنى نام گرفته است چيزى جز شبح ماهيت نيست . شبح يعنى كيف و عرضى ذهنى كه قائم به نفس است و با ذات معلوم خارجى\r\n\r\n\r\n","description":"","footnote":"\r\n( 1 ) . وقتى آثار مىگوييم - در اين بحث - منظورمان كمال يك چيز است ، خواه كمال اولى يك چيز كه مايه تماميت حقيقت يك شىء است چون توانيّت و درّاك بودن انسان ، يا كمال دوم شىء كه پس از تماميت حقيقت ، وصف يك شىء مىباشد ، چون تعجب و خنديدن انسان ، حرارت آتش ، و شيرينى قند و . . .\r\n","page_name":" 47 ","page_number":47},
  {"content":"\r\n\r\nتباين دارد و فقط در برخى خصوصيات شبيه آن است و آن را حكايت مىكند . درست مانند نقش اسب بر ديوار كه حكايتى از اسب خارجى مىكند . و بنابراين ديگر وجود ذهنى - كه به عنوان وجود ديگرى غير از وجود خارجى براى يك ذات تصور كرده‌اند - معنا ندارد . اگر عكس اسب بر ديوار را ، وجود ذات اسب مىگيريد تصور ذهنى آن را هم اين طور حساب كنيد !\r\nولى راستى اگر اين طور بگوييم ديگر راه علم به حقايق خارجى به كلى مسدود مىشود و اين ، ديگر ، « سوفسطايىگرى » است ! مگر سفسطه چيست ؟ - جز همين مغايرت علوم به طور مطلق با خارج ؟ !\r\nبرخى هم به كلى وجود ذهنى را به هر صورت انكار كرده‌اند و گفته‌اند « علم انسان به اشياء ، اضافه‌اى مخصوص از نفس به آنهاست نه اين‌كه يك وجودى در ذهن حاصل شود . . . . »\r\nبه اينها مىگوييم : علم انسان به معدومات را چگونه توجيه مىكنيد ؟ معدوم كه چيزى نيست تا نفس انسانى اضافه‌اى به آن پيدا كند . علم به سيمرغ و يا به محال بودنِ اجتماع نقيضين و نظير اينها را چه مىگوييد ؟ !\r\nمشهور فلاسفه بر عقيدهء خود درباره وجود ذهنى دليل‌هايى آورده‌اند :\r\n1 . چه بسا معدوم‌هايى را موضوع قرار داده احكامى ايجابى برايشان ثابت مىكنيم مثلًا مىگوييم ؛ درياى جيوه ممكن است ، يا اجتماع نقيضين با اجتماع ضدين فرق دارد و از اين قبيل . . . .\r\nحكم ايجابى براى يك شىء ، ثابت كردن وصفى براى آن است . و پيش از اين گفتيم كه ثبوت چيزى براى چيزى فرع ثبوت آن چيز ( موضوع ) است ، و بنابراين موضوعات مزبور بايد وجود داشته باشند . در خارج كه وجود ندارند پس در ذهن هستند .\r\nممكن است بگوييد : بحث از وجود ذهنى ، دربارهء ماهيات است . مدعاى فلاسفه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nهم اين بود كه ماهيات غير از وجود خارجى يك وجود ذهنى دارند . ممتنعات ( مثل اجتماع نقيضين و . . . ) كه ماهيت و ذاتى ندارند . و فقط عقل ، مفهومى را براى يك شىء باطل الذاتى چون شريك خدا و اجتماع نقيضين و . . . خلق مىكند و بنابراين مثال‌هاى مزبور از بحث ما خارجند .\r\nولى توجه داشته باشيد كه به هر حال اين مفهومى كه عقل خلق كرده است در يك جايى ثبوت دارد ( اگر هيچ گونه ثبوتى نداشت حكمى برايش ثابت نمىشد و اساساً خلق عقل هم نا مفهوم بود ، چيزى كه هيچ نشد چه خلقى و چه مخلوقى ؟ ) و چون ثبوت مزبور در خارج نيست پس در جايى ديگر است كه ذهن ناميده مىشود .\r\n2 . چيزهايى كه كليت دارند تصور مىكنيم ، مثلًا انسان كلى و حيوان كلى و . . .\r\nمىدانيم كه تصور يك نوع اشارهء عقلى است و اشاره بدون مشاراليه تحقق نمىيابد و چون مشار اليه مزبور كلى است و بدين جهت در خارج وجود ندارد حتماً در جايى ديگر است كه ما ذهن مىناميم .\r\n3 . مىتوانيم هر حقيقتى را به طور صرف الحقيقه و محض و خالص تصور كنيم مثل تصور اصل سفيدى بدون هر گونه قيد و اضافه و خصوصيت . . . ، انسان و يا هر چيز ديگر را همين طور مىتوانيم تصور كنيم . و مىدانيم كه صرف و محض هر حقيقتى تكرار و تعدد ندارد ، و وحدتى جمعى دارد ، يعنى يك حقيقت است كه شامل همه افرادى كه حقيقت در آنها وجود دارد مىشود . خوب ، صرف الحقيقه و محض هر طبيعت و حقيقتى ، بدون هيچ گونه قيد و اضافه‌اى ، در خارج كه نيست ، پس حتماً در جاى ديگرى است كه ما آن را ذهن مىناميم .\r\n\r\nمطلبى به عنوان تكميل بحث\r\nاشكالاتى بر وجود ذهنى ماهيات ( حصول بنفسه ماهيات در ذهن ) شده است :\r\n1 . عقيده وجود ذهنى ماهيات ، مستلزم اين است كه يك چيز هم جوهر باشد و هم\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nعرض ، يعنى هم قائم به موضوع باشد و هم مستقل و غير قائم به موضوع ! :\r\nوقتى مثلًا انسان را تصور مىكنيم از طرفى چون معتقد به وجود ذهنى ماهيت هستيم و ماهيت انسان جوهر است بايد صورت ذهنى مزبور ، جوهر يعنى موجودى غير قائم به موضوع باشد ، و از طرف ديگر چون قائم به ذهن و نفس انسان است همانند همه عوارض ديگر ، عرض مىباشد . و پيداست كه جمع اين دو محال است ، هم قائم به موضوع باشد و هم قائم به موضوع نباشد !\r\n2 . ماهيت ذهنى از اين جهت كه علم است ، و علم در ميان مقولات ده‌گانه فلسفى ( مقولات تصورى ماهوى ) كيف نفسانى است ، كه يكى از انواع مقوله كيف است ، و اگر ماهيت علمى مزبور ، جوهر باشد ( مثل انسان ) داخل در مقوله جوهر خواهد بود .\r\nآن وقت يك پديده تحت دو مقوله داخل مىشود ! با اين‌كه مىدانيم كه مقولات به تمام الذات مباين يكديگرند !\r\nاگر مقولات ، متباين به تمام الذات نباشند بايد در بعض ذات مشترك باشند ؛ يعنى جنسى ما فوق خود داشته باشند كه شامل دو يا چند مقوله بشود و در آن صورت آن جنس ما فوق مقوله مىشود يعنى جنس الاجناس مىگردد ، نه مقوله مفروض . و با اين‌كه تحقيق فلسفى اين است كه همين ماهيات ده‌گانه معروف جنس الاجناس هستند .\r\nاشكال مزبور اختصاص به موردى كه يك جوهر تصور شود ندارد ، اگر مقوله ديگرى هم غير از جوهر تصور شود همين اشكال وجود دارد ، و همين طور اگر يك كيف غير نفسانى تصور شود ، زيرا اجتماع كيف غير نفسانى مثل كيف محسوس ( و يا ساير اقسام كيف ) با علم كه كيف نفسانى نيز مىباشد اجتماع دو نوع متباين از يك جنس مقولى مىباشد . و پيدا است كه اجتماع دو نوع متباين هم مثل اجتماع دو مقوله محال است ، چه دو نوع از كيف ، و چه دو نوع از جوهر مثل انسان و غيره .\r\nفلاسفه مىگويند : اشكال دوم - مشكل‌تر از اشكال نخست است ، زيرا اجتماع\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nجوهريت و عرضيت چندان اشكالى ندارد . تباين ذاتى ميان مقولات ذاتى است ( جوهر و كم و كيف و . . . ) كه بعداً به تفصيل ذكر خواهد شد . عنوان عرض ، خود يكى از مقولات نيست ، عرض ، عنوانى است انتزاعى ، از نُه مقوله غير از جوهر . عرض يعنى چيزى كه قائم به موضوع باشد ، و اين معنا مىتواند شامل جوهر ، ذهنى ( صورت ذهنى جوهر مثل انسان ) نيز باشد . تعريف جوهر اين است ماهيتى كه وقتى در خارج موجود مىشود قائم به موضوع نيست ، و اما در ذهن ممكن است قائم به موضوع باشد .\r\nبنابراين اشكال مهم ، اشكال دوم است يعنى ورود يك ماهيت تحت دو مقوله مباين . هم جوهر باشد و هم كيف ، و يا كم و كيف ، يا دو نوع مباين از يك مقوله : هم كيف محسوس باشد و هم كيف نفسانى .\r\nبا توجه به اشكالات وجود ذهنى ، عده‌اى ناچار شده اصل وجود ذهنى را به كلى انكار كرده گفته‌اند : علم چيزى جز اضافه نفس به خارج نيست ، ماهيت ، يك مقوله بيشتر ندارد و آن هم همان مقوله‌اى است كه شامل وجود خارجىاش مىشده است ، در نفس و ذهن ، چيزى نيست كه مشمول مقوله‌اى باشد . پيش از اين اشكال اين عقيده را گفتيم كه لازمهء اين عقيده سوفسطىگرى است . ( به علاوه اين‌كه از نظر روانى هنگام علم ، چيزى را در خود مىيابيم ) .\r\nبرخى ديگر گفتند : ماهيات در ذهن نمىآيند و فقط شبح و سايه‌اى از آنها در ذهن مىآيد كه كاملًا با خود ماهيت تباين دارد ، خود ماهيت ، فى المثل جوهر است ، ولى شبح و سايهء آن فقط يك كيف نفسانى است . اشكال اين عقيده را نيز پيش از اين گفتيم كه انسداد باب علم شده موجب سفسطه مىگردد .\r\nمحققانى كه معتقد به وجود ذهنى هستند در مقام حل اشكال برآمده و راه‌حل‌هايى ارائه داده‌اند . از آن جمله گفته‌اند : در مسئله وجود ذهنى بايد گفت ما دو چيز داريم ، علم و معلوم : ماهيتى كه طبق ادلهء ذهنى ، بنفسه در ذهن جاى گرفته است ، ماهيت\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمزبور كه معلوم است ، قائم به ذهن نيست ، قائم بنفسه است و ذهن براى او مانند زمان و مكان براى اشياء مىباشد . ماهيت مزبور به همان نحوهء ماهوى و ذاتىاش در ذهن تحقق دارد و جنبهء مقولىاش كماكان محفوظ است . غير از ماهيت مزبور كه معلوم است ، يك چيز ديگر هم داريم كه آن علم است ، صفتى است كه براى نفس حاصل است ، نه حاصل در نفس ، بلكه حاصل براى نفس . قائم به نفس است و جهل را از نفس طرد مىكند ، اين صفت كه علم است ، كيفى است نفسانى . پس يك كيف داريم و يك ماهيت معلوم از هر مقوله‌اى .\r\nراه حل مزبور نه تنها راه حل نيست كه حرفى بى اساس است . ما مىدانيم كه يك چيز بيشتر نداريم ، صورتى كه در ذهن حاصل است ، عيناً همان صفتى است كه جهل را طرد كرده وصفى نفسانى براى ماست و حاصل براى ماست .\r\nراه حل ديگر مطلبى است كه برخى از معتقدين به اصالت ماهيت گفته‌اند : صورت علمى ذهنى از ماهيت خارجىاش انقلاب يافته و تبدل ماهيت پيدا كرده است . در خارج كه بوده همان مقوله خاص بوده است و وقتى در ذهن مىآيد از مقوله كيف مىشود ، كيف نفسانى .\r\nاگر بگوييد چطور ممكن است ذات و ماهيت بوده ، انقلاب پيدا كند مىگوييم :\r\nموجوديت ماهيت اصل و اساس ماهيت بوده ، و به تعبير ديگر : تقدم بر ماهيت دارد .\r\nوجود است كه ماهيت را معين مىكند و چون وجود خارجى با وجود ذهنى اختلاف اساسى دارند ماهيت هم به تبع آنها انقلاب و تحول پيدا مىكند . اگر بگوييد : وقتى دو ماهيت مباين هستند چگونه مىتوان گفت ، همان ماهيت است كه در ذهن آمده و تغيير ماهيت داده است ؟ ! اصل مشتركشان كجاست تا بگوييم اين همان است . . . ، مىگوييم : عقل مىتواند يك چيز مبهمى را به عنوان اصل مشترك در ذهن بگيرد ، چطور ميان دو وجود زائل و ثابت در بحث صورت و ماده ، اصل مشتركى به عنوان ماده فلسفى فرض مىكنيد ؟ !\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبه هر حال اين هم راه حل دوم . ولى نمىدانيم اين گفته با اعتقاد آنها به اصالت ماهيت چطور جور مىآيد ؟ ! اگر وجود ماهيت را تشخص و امتياز داده تعيين مىكند ، پس وجود است كه اصالت دارد و ماهيت فرع و تبع آن است . از طرف ديگر اشكال سفسطه كه بر عقيده « شبح » وارد بود بر اين گفته هم وارد است . ماهيت خارجى در ذهن نيامده و چيزى كه در ذهن است غير از خارج است .\r\nراه حل سوم : برخى ديگر گفته‌اند علم چون اتحاد ذاتى با معلوم دارد از همان مقولهء معلوم مىباشد ، هر چه كه باشد . و اين‌كه مىبينيد علم را از مقوله كيف شمرده‌اند ، تعبيرى مسامحى است از فلاسفه ، نظير مسامحات عرفى ، شما ملاحظه مىكنيد كه در عرف ميان اوصاف عرضى و ذاتى فرقى نگذاشته ، اوصاف ماهوى ذاتى را نيز كيف مىنامند فقط بدين جهت كه آنها هم اشياء را توصيف مىكنند ، انسانيت را ، وصف اين فرد خاص را مىدانند و كلمه « چگونگى » را كه معناى كيفيت است به كار مىبرند ، مىگويند اين فرد چگونه حيوانى است ، يعنى از كدام نوع است . به هر حال تعبير كيف در مورد علم مسامحه‌اى بيش نيست . فقط همان مقوله ذاتى معلوم است كه بر صورت ذهنى صدق مىكند پس اشكال دوم با اين بيان از بين مىرود . اشكال اول ( اجتماع جوهر و عرض ) هم كه اساساً اشكال مهمى نبود و گفتيم كه كلمه عرض عنوانى ذاتى نبوده يك وصف عرضى براى نُه مقوله عرضى است و همين طور براى جواهر ذهنى ( جوهرى كه در ذهن تصور شود ) .\r\nاين راه حل هم درست نيست ، به چه دليل مىگوييد علم حقيقتاً از همان مقوله معلوم خارجى است ؟ لابد به اين جهت كه مىبينيد آن مقوله بر اين صورت ذهنى صدق مىكند . ولى چنان‌كه بعداً نيز خواهيم گفت صرف صدق و انطباق يك مقوله و مفهوم بر يك شىء موجب نمىشود كه شىء مزبور حقيقتاً تحت آن مقوله مندرج باشد . اندراج حقيقى بايد اثر واقعى آن را در بر داشته باشد . به علاوه اين‌كه به چه دليل فلاسفه را متهم مىكنيد كه به طور تسامحى علم را كيف لقب داده‌اند ، اينها كه خود\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nتصريح كرده‌اند علم حقيقتاً كيف نفسانى مىباشد .\r\nراه حل چهارم : صدر المتألهين شيرازى مىگويد : « حمل اولى ذاتى را با حمل شايع صناعى فرق بگذاريد . حمل شايع صناعى ، اندراج تحت يك حقيقت مىآورد نه حمل اولى . حمل شايع آثار يك شىء را دارد نه حمل اولى . نامبرده مىگويد : صرف اين‌كه يك مفهوم جنسى يا نوعى در حد و ماهيت يك شىء مأخوذ باشد موجب اندراج آن شىء تحت حقيقت جنسى و نوعى مزبور نمىشود ، بايد ديد آيا آثار جنس يا نوع مزبور را دارد يا نه . مثلًا در تعريف انسان مىگويند : جوهرى است جسم و رشد و نموّ دار ، حساس و متحرك ارادى و ناطق . حالا صرف اين‌كه اين مفاهيم در تعريف انسان اخذ شده آيا موجب مىشود كه انسان كلى واقعاً تحت اين مفاهيم و مقوله جوهر مندرج و داخل شود ؟ ! يا اين‌كه بايد حقيقتاً اثر جوهريت و جسميت و . . . را دارا باشد ؟\r\nواقعيت اين است كه تا آثار آنها را نداشته باشد حقيقتاً داخل آنها نمىشود . و از آن مقوله خاص حساب نمىگردد . در تعريف سطح هم مىگويند : « كم متصل قارّ داراى طول و عرض » آيا صرف تطبيق اين مفاهيم بر مفهوم كلى سطح موجب مىشود كه سطح واقعاً اين مفاهيم را دارا باشد ؟ ! يا اين‌كه واقعاً بايد انقسام بالذات را كه تعريف « كم » است بپذيرد ؟ و حد مشترك ميان اجزاء داشته باشد تا متصل حساب شود و همين‌طور ساير اجزاى تعريف مزبور .\r\nاگر صرف انطباق يك مفهوم بر چيزى موجب اندراج و دخول حقيقى شود بايد هر مفهوم كلى حقيقت فرد خودش باشد ، زيرا هر مفهوم بر خودش به طور اوّلى حمل مىشود و صدق مىكند . و بنابراين معلوم مىشود كه اندراج حتماً متوقف بر ترتب آثار است و پيداست كه ترتب آثار فقط در وجود خارجى است .\r\nبا اين توضيحات معلوم مىشود كه صورت ذهنى ، تحت هيچ يك از مقولات معلوم خارجى وارد نيست ، زيرا آثار هيچ يك از آنها را ندارد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nالبته توجه كنيد كه صورت ذهنى گر چه آثار خارجى مقولات را ندارد ، ولى از اين جهت كه اينك صفتى حاصل براى ذهن هستند كه موقت يا دائم ( حالّ يا ملكه ) براى نفس ثابت شده‌اند ، و صفت جهل را طرد كرده‌اند ، از اين نظر خود يك وجود خارجى هستند كه براى نفس حاصل شده‌اند و توصيف نفس هستند ، و تعريف كيف را به طور حقيقى و اندراج واجد مىباشند ؛ يعنى واقعاً عرضى هستند بالذات كه قابل قسمت و نسبت نيستند ( كه تعريف كيف معين است ) و بنابراين كيف حقيقى هستند هر چند از نظر جنبهء علمى و حكايى و اين‌كه وجودى ذهنى به قياس به خارج هستند هيچ يك از مقولات را واقعاً ندارند . جز اين‌كه مىتوانيم از جنبهء كيف حقيقى بودن آنها استفاده كرده بگوييم : گر چه از جهت حكايتى و قياس به خارج تحت آن مقوله خارجى - كه حكايت از آن مىكند - نيستند ولى بالعرض كيف هستند .\r\nمرحوم حاج ملا هادى سبزوارى خرده‌اى بر صدرالمتألهين گرفته ، گفته است :\r\nچگونه مىگوييد علم كيف بالذات است و صورت ذهنى كيف بالعرض است با اين‌كه وجود فى نفسه صورت‌هاى ذهنى با وجود آنها براى نفس يكى است ، وجود فى نفسه با وجود لغيره يكى است . ظهور و وجودشان براى نفس ضميمه‌اى نيست كه به نفس منضم شود تا از آن جهت كيف شوند ، وجود خارجىشان كه به كلى از ميان رفته و در ذهن يافت نمىشود ، ماهيات تصور شده هم كه هر يك از مقوله‌اى خاص هستند ، به اعتبار وجود ذهنيشان هم نه جوهرند و نه عرض ( زيرا فقط مفاهيم اند ) ، ظهور ماهيات مزبور براى نفس هم چيزى جز خود ماهيات و آن وجود ذهنى نمىباشد ، آخر ظهور يك شىء كه علاوه بر خود آن شىء چيزى نيست كه منضم بشود ، و اگر هم باشد ظهور خودش خواهد بود ( نه ظهور براى نفس مثلًا ) . چيز ديگرى هم نداريم .\r\nخلاصه اين‌كه ظهور و وجود براى نفس ( كه يك نسبتى ميان صورت‌هاى ذهنى و نفسى است ) اگر يك اضافه و نسبت مقولى باشد ماهيت علم اضافه خواهد بود نه كيف ، و اگر يك اضافه و نسبت اشراقى و ايجادى باشد ( كه نفس آنها را ايجاد كرده ، و\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنفس چون فاعل است بر فعل خود احاطه دارد ) وجود خواهد بود و در نتيجه بايد بگوييم كه علم نور است و ظهور ، و اين دو فقط وجودند نه ماهيت ، ماهيت ظهور و نور نبوده بنفسه ظلمت است و خلاصه اين‌كه علم ، ظهور و صورت ذهنى براى نفس است او ظهور و نور ، وجود است و وجود ، ماهيت نيست ، پس هيچ ماهيت و حدّى ندارد .\r\nولى به نظر مىرسد ، انتقاد مرحوم حاجى بر صدر المتألهين قدس سره ، وارد نيست ، زيرا درست است كه وجود فى نفسه صورت ذهنى همان است كه براى نفس وجود و ظهور دارد و وجود فى نفسه آن با وجود لنفسه‌اش يكى است ليكن نه از جهت وجود حكايتى قياس به خارج كه فقط علم است و آثار خارجى ندارد ، بلكه از اين جهت كه صفتى زائل يا راسخ براى نفس هستند كه طرد عدمى ( جهل ) از نفس مىكنند و كمال نفس هستند و از اين جهت چيزى منضم به نفس هستند كه توصيف نفس مىباشند و همين اثر كمالى و توصيفى براى نفس يك اثر خارجى اين صور ذهنى مىباشد . و وقتى نفس هم موضوع براى صور مزبور مىباشد ، موضوعى كه نياز وجودى به صور مزبور ندارد ، صور مزبور مىشوند عرض . و تعريف كيف هم بر آنها حقيقتاً صدق مىكند مگر كيف چيست ؟ عرضى كه بالذات تقسيم نمىشود . صور ذهنى هم همين طورند پس اين‌كه مىگوييد چيزى نداريم كه منضم به نفس بشود و زايد بر نفس باشد درست نيست ، صورت ذهنى از اين جهت كه صفتى راسخ يا غير راسخ براى نفس است كيف حقيقى است و از اين جهت كه يك وجود ذهنى حكايتى ( در قياس به خارج ) مىباشد كيف بالعرض است يعنى عنوان كيفيت كه در حقيقت مربوط به جهت توصيفى آن براى نفس است به طور بالعرض ، به جهت ادراكى حكايتى آن هم نسبت داده مىشود . ( خوب دقت فرماييد )\r\nاشكال سوم وجود ذهنى : لازمه اعتقاد به وجود ذهنى اشياء اين است كه وقتى تصور حرارت و برودت و ايمان و كفر و عرض و طول و . . . مىكنيم ذهن ما داغ و سرد\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو مؤمن و كافر و عريض و طويل و . . . بشود ، مگر داغ چيست ؟ چيزى كه مفاهيم مزبور را داشته باشد و اين مفاهيم قائم به او باشند . خوب ، نفس و ذهن ما هنگام تصور آنها مفاهيم مزبور را دارند و اين مفاهيم قائم به ذهن هم هستند .\r\nپاسخ اين اشكال خيلى روشن است ، زيرا پيش از اين هم گفتيم كه مفاهيم و ماهيات در ذهن مىآيند ولى آثار مزبور مربوط به وجود خارجى ماهيات است . آثار مزبور در حمل شايع است نه در حمل اولى . و اين مفاهيم به طور حمل اولى در ذهن هستند نه حمل شايع .\r\nاشكال چهارم : محالات ذاتى چون شريك خدا و اجتماع نقيضين و يا رفع نقيضين و سلب شىء از خودش و . . . را در ذهن تصور مىكنيم ، اگر تصور ، وجود ذهنى خود آنها باشد پس آنها موجود مىشوند با اين‌كه از محالات هستند .\r\nپاسخ اين هم روشن است ، وجود حقيقى اينها محال است نه مفهومشان . به حمل شايع محالند ، نه به حمل اولى .\r\nاشكال پنجم : ما زمين را با همه بزرگى و عظمتش تصور مىكنيم و همين طور آسمان را با همه ستارگان و مساحت عجيبش تصور مىكنيم ، اگر تصور و علم ، وجود ذهنى آنها باشد بايد زمين و آسمان با اين بزرگى در ياختهء كوچك عصبى مغز يا قواى مغزى قرار بگيرد . آن وقت چطور ممكن است بزرگ در كوچك نقش بندد ؟ مگر يكى از خصوصيات ماده اين نيست كه كوچك و بزرگ قابل تطبيق بر هم نيستند ؟ اين كه يك اصل بديهى است .\r\nاين هم اشكالى نيست ، زيرا تحقيق اين است كه نه تنها مفاهيم كلى بلكه صورت‌هاى ادراكى جزئى هم مادى نيستند .\r\nادراكات مزبور به طور تجرد مثالى مجردند ، يعنى خود ماده طبيعى را ندارند ولى اندازه و شكل و غيره ، از آثار ماده را دارا مىباشند . صور ادراكى ذهنى براى نفس در مرحلهء تجرد مثالىاش تحقق دارند ، و در جزء مادى بدن يا قوه متعلق به بدن ، نقش\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبسته نشده‌اند . البته منكر فعل و انفعالات مادى در هنگام احساس و تخيل يك شىء نيستيم ، ليكن اينها مقدمات زمينه ساز ادراكات جزئى هستند ، اينها ذهن را آماده پذيرش صور جزئى مثالى مىسازند .\r\nاشكال ششم : دانشمندان طبيعى ( در رشته فيزيولوژى ) گفته‌اند كه حقيقت ادراك حسى و تخيلى اين است كه صورت‌هاى مادى اجسام با همهء خصوصياتشان در اعصاب ادراكى نقش بسته و با تصرفى كه طبق خاصيت اعصاب مزبور در آنها انجام مىشود به مركز مغز منتقل مىشوند و آن‌گاه انسان با نوعى مقايسه ميان اجزاى صورت ادراكى مغزى خويش به حقيقت طلب مىرسد . و بنابراين به خوبى دريافت كه ديگر وجود ذهنى به معناى حضور خود ماهيات در ذهن نداريم بلكه با دقت در خصوصيات صورت ادراكى و با كمك حسّ اندازه‌گيرى خودمان به واقعيت خارجى پى مىبريم .\r\nبه نظر ما اين هم اشكالى نيست . فعل و انفعالات مادى مذكور هنگام علم به جزئيات خارجى ( ادراكات حسى و تخيلى ) مورد قبول ماست ، ليكن بايد دانست كه صور نقش بسته و مرتسم در اعصاب ادراكى و سلول‌هاى مغزى كه مغاير با معلومات خارجى هستند ( و بعداً با كمك حسّ ديگرى ما را به معلومات خارجى مىرسانند ) معلوم بالذات ما نيستند ، اينها مقدماتى هستند كه نفس را براى حضور ماهيات خارجى با يك وجود مثالى غير مادى آماده مىسازند . و گرنه همانطور كه پيش از اين اشاره كرديم سفسطه خواهد شد ، چون ميان واقعيت خارجى و صور ادراكى در اعصاب مغايرت وجود دارد پس آنها علم به واقع نيستند . و بنابراين راهى به خارج نيست .\r\nو بر عكس مىخواهيم بگوييم اشكال مزبور خود از جمله قوىترين دليل‌هاى وجود ذهنى - حضور ماهيات به طور مجرد و غير مادى در ذهن - مىباشد ! چون طبق نظريه دانشمندان طبيعى وجود ادراكى مادى اشياء به هر صورت كه باشد همراه يك\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنوع مغايرتى ميان صورت‌هاى ذهنى و واقعيت‌هاى خارجى مىباشد ، و لازمهء اين مغايرت همان سفسطه است و چون مىدانيم كه سفسطه نيست و علم ما يك‌سره باطل و غير واقعى نيست پس علوم بايد بر اساسى استوار شوند كه بدون مغايرت با خارج باشد . يعنى ادراك ذهنى حتماً يك وجود غير مادى و مطابق با واقع است . ( در متن اشكال نيز دريافت واقعيت‌هاى خارجى به اين طور تضمين شده كه با كمك حس مقياس خودمان خصوصيات خارجى شىء را دريافت مىكنيم ، پس بالاخره واقعيت دريافت مىشود ، همان دريافت و ديدن نهايى ، علم است ) .\r\nاشكال هفتم : اعتقاد وجود ذهنى مستلزم اين است كه يك شىء هم كلى باشد و هم جزئى ! و اين مسلماً امكان ندارد . توضيح اين‌كه وقتى ماهيت انسان را مثلًا تصور مىكنيم از اين جهت كه قابل تطبيق بر افراد زيادى است مسلماً كلى است ، ولى از اين جهت كه قائم به نفس و ذهن يك فرد انسان است و به طور يك صورت خاص مشخص ذهنى و متميز از ساير صور ذهنى خود شخص و متميز از همان مفهوم متصور در ذهن يك انسان ديگر ، تحقق دارد جزئى است .\r\nجواب اين هم روشن است چون جهات صورت ذهنى مزبور مختلف است .\r\nصورت مزبور از اين جهت كه در قياس به خارج و واقعيت خارجى آن ، يك وجود ذهنى و ادراكى علمى است و از اين جهت نظر به وجود و شخصيت خود صورت نداريم يك مفهوم كلى مىباشد كه قابل الصدق بر افراد زيادى است . ولى از اين جهت كه يك كيفيتى نفسانى و صورتى قائم به ذهن - مثل سفيدى قائم به گچ - است يك وجود جزئى است .\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\nمرحلهء سوم : سومين مرحله‌وجود لغيره و لنفسه\r\n\r\nفصل اول\r\nوجود از جهتى تقسيم مىشود به وجود فى غيره و وجود فى نفسه . توضيح اين‌كه وقتى در قضاياى صادق مثلًا « انسان خندان است » نگاه مىكنيم ، مىبينيم غير از موضوع و محمول چيز ديگرى دارد كه رابط آن دو به يكديگر مىباشد . كه اگر موضوع به تنهايى و يا محمول به تنهايى بود اين رابطه نبود . و اگر هر يك از آن دو با شىء ثالثى كه به نظر ما رابطه ندارند تصور مىشدند رابطه مزبور نبود . اين يك مطلب . ديگر اين كه با دقت نمودن ، ملاحظه مىكنيم كه وجود چنين رابطه‌اى يك وجود مستقل سومى ميان دو وجود - موضوع و محمول - نيست وگر نه احتياج به دو رابط ديگر داشتيم كه اين وجود مستقل رابطه را به آن دو يعنى موضوع و محمول ربط دهد ؛ يعنى مجموعاً پنج تا بشوند ! اگر دو رابطه آنها هم مثل رابطه اولى مستقل باشند باز هم چهار رابطه ديگر مىخواهيم كه آنها را به هم ربط بدهد كه مجموعاً بشوند نُه تا و همين طور تا بى نهايت پيش بروند .\r\nو بنابراين وجود رابطه يك وجود مستقلى نبوده قائم به طرفين مىباشد يعنى در طرفين وجود دارد و از آنها خارج نيست و به هيچ وجه استقلال وجودى و مفهومى نداشته و جدا از طرفين نمىباشد ، ما چنين چيزى را وجود رابط مىناميم و آنچه\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبر خلاف اين است مانند وجود موضوع و محمول ( در مثال ) كه معنا و مفهوم مستقلى دارند وجود محمولى و مستقل ناميده مىشود . و بنابراين وجود دو گونه شد : مستقل و رابط .\r\nاز آنچه گفتيم معلوم مىشود كه :\r\n1 . وجودهاى رابط ، ماهيتى ندارند ، زيرا ماهيت چيزى است كه در پاسخ سؤال از « چيستى » يك شىء مىآيد و بنابراين حتماً يك وجود مستقل داراى معنا و مفهوم مستقلى خواهد بود . و مىدانيم كه وجود رابط اين طور نيست .\r\n2 . اين‌كه چون وجود رابط ميان دو چيز است مستلزم اين است كه نوعى اتحاد ميان آن دو باشد ، زيرا وجود رابط جدا و خارج از آن دو نمىباشد .\r\n3 . وجود رابط در واقعيت و خارج ( يعنى مطابق - به فتح باء ) قضاياى هليّات مركبه است كه معنايش ثبوت چيزى براى چيزى است ، و اما هليّات بسيطه ( كه فقط ثبوت يك چيز را افاده مىكنند مثل انسان موجود است ) در واقع و خارجشان وجود رابط نمىباشد ، زيرا ميان يك چيز با خودش رابطه‌اى نيست . به هيچ وجه جدايى و تغايرى ندارند تا رابطه بخواهد وحدتشان دهد . البته اين مربوط به واقع خارجى اين قضاياست ، و اما در خود قضيه ذهنى يا لفظى ، در تمام قضايا رابط هست .\r\n\r\nفصل دوم\r\nدر اين جهت اختلاف دارند كه وجود رابط و وجود مستقل اختلاف‌نوعى و ذاتى دارند كه به هيچ وجه قابل تغيير نيستند و وجود رابط حتى با توجه و التفات ثانوى هم امكان استقلال مفهومى ندارد ، يا اين‌كه اختلاف نوعى و ذاتى نداشته امكان تصور استقلالى با توجه ثانوى براى وجود رابط مىباشد .\r\nتحقيق ، موافق نظريه دوم است ، زيرا همانطور كه در بحث‌هاى مربوط به علت و معلول خواهيم گفت . وجود معلول در قياس به وجود علت ، وجود رابط است ، از\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nطرفى مىدانيم كه معلول‌هاى امكانى كه سراسر جهان را گرفته‌اند ، برخى جوهر ، بعضى عرض و دسته‌اى مجرداند و . . . و همهء اينها وجودهايى مستقل و محمولى هستند . خودشان را كه مىبينيم متعلقند و ماهياتى ( جوهر و . . . ) دارند . وقتى در قياس با علتشان مىبينيم غير مستقل و رابط هستند . پس اختلاف انواع وجود - رابط و مستقل - اختلافى ذاتى و نوعى نيست تا لايتخلف باشد ، بلكه با ديدهاى مختلف فرق مىكنند و از جهتى رابط و از جهت ديگر مستقل حساب مىشوند .\r\nاز آنچه گفتيم ضمناً معلوم مىشود كه هر مفهومى در استقلال و عدم استقلال ، تابع وجود مىباشد . وجود مستقل ، مفهوم مستقل مىدهد و غير مستقل ، غير مستقل .\r\nمفهوم از اين جهت مبهم بوده تابع وجود است .\r\n\r\nفصل سوم : وجود لغيره و لنفسه\r\nوجود فى نفسه كه مستقل بوده و از ماهيت خويشتن عدم را دور ساخته تحققش مىدهد ، اگر علاوه بر اين ، از يك شىء ديگر - غير از خودش - نيز يك‌نوع عدم را دور سازد . طرد عدم و نيستى از ماهيت خودش كه در هر وجود فى نفسه است ، روشن است ، يعنى ماهيت انسان مثلًا كه فى نفسه با وجود و عدم هر دو مىسازد ، به وسيله وجود ، عدم را از خود دور كرده فقط وجود دارد ولى منظور از دور ساختن عدم و نيستى از يك شىء ديگر اين نيست كه از ماهيت يك شىء ديگر هم طرد عدم كند و آن را وجود دهد ، اين‌كه امكان ندارد . مگر ممكن است يك وجود دو ماهيت داشته باشد يعنى واحد بشود كثير ؟\r\nنه منظور اين نيست . بلكه منظور اين است كه عدمى مقارن ، را زايد بر اصل ماهيت و ذات شىء را بر طرف كند ؛ مثلًا علم ، يك ماهيتى است كه با وجود و عدم هر دو مىسازد ، وقتى وجود پيدا مىكند ديگر عدم ماهيتش از ميان رفته و فقط وجود ماهيت آن در كار است ، ولى وجود ماهيت علم فقط همين كار را نمىكند بلكه ضمناً از\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nموضوع خود - شخص عالم - نيز صفت جهل را كه نوعى عدم همراه و مقارن اوست ، بر طرف ساخته عالمش مىكند . قدرت نيز همين طور است ، همانطور كه از ماهيت خويش عدم را طرد مىكند از موضوعش ( شخص قادر ) نيز عجز را كه نوعى عدم مقارن است كه همراه شخص است بر طرف مىسازد .\r\nدليل اين كه اين نوع وجود هم داريم ، وجود اعراض خارجى است . همهء عرض‌هاى خارجى اين طورند كه هم از ماهيت خويش طرد عدم كرده آن را تحقق مىبخشند و هم از موضوع خويش طرد يك نوع عدم مىكنند ، مثلًا وجود سفيدى ديوار هم عدم سفيدى را به وجود مبدل مىسازد و هم ديوار ، را موصوف به سفيدى مىكند . وجود صورت نوعى جوهرى - مانند نفس نباتى درخت يا نفس درّاك انسان و همه صورت‌هاى فلسفى جوهرى - نيز همين طور است . هم صورت مزبور را تحقق مىبخشد و هم ماده و هيولاى صورت مزبور را كه به تنهايى نمىتواند موجود شود تكميل مىكند و نقص خويش را بر طرف مىسازد .\r\nاين طرد عدم از غير ، موجب شده كه اين گونه وجودها را وجود « لغيره » و يا « نعتى » و « توصيفى » بخوانند . در برابر وجودى كه فقط طرد عدم از خود مىكند مثل وجود انواع تام جوهرى چون وجود انسان و فلان درخت و فلان حيوان . و اين وجود را وجود « لنفسه » مىنامند .\r\nبسيارى از فلاسفه وجود لنفسه را به دو قسم : وجود بنفسه و بغيره تقسيم كرده و گفته‌اند : بنفسه آن است كه وجودش همانطور كه در خود و براى خود است . از خود نيز باشد . و وجود بغيره آن است كه وجودش از ديگرى مىباشد .\r\nليكن اين تقسيم در حقيقت مربوط به بحث علت و معلول است و از بحث در نوع وجود خارج مىباشد و در محل خود از آن بحث خواهيم كرد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nمرحلهء چهارم : مواد سه‌گانه وجوب ، امكان و امتناع\r\nبحث از مواد سه گانه در حقيقت بحث از اقسام دو گانه وجود است - ممكن و واجب - و بحث از امتناع هم استطرادى و تبعى است . و به هر حال در اين مرحله نيز چند فصل داريم .\r\n\r\nفصل اول : تعريف و بيان انحصار مواد سه‌گانه\r\nهر مفهومى هنگام مقايسه‌اش با وجود ، يا وجود را بالضروره واجد است ، كه در اين هنگام آن را واجب الوجود مىگوييم ، و يا وجود براى آن مفهوم امتناع دارد و در اين صورت ممتنع الوجود ناميده مىشود و يا اين‌كه وجود برايش نه ضرورت دارد و نه امتناع و در اين صورت ممكن الوجود مىباشد .\r\nپيداست كه احتمال ديگرى در كار نيست ، زيرا تنها احتمال متصور ديگر اين است كه وجود و عدم هر دو ضرورى باشند و با كمترين توجه معلوم مىشود كه اين احتمال امكان ندارد .\r\nمعناى مفاهيم مزبور هم به خوبى روشن است ، زيرا اينها از جمله معانى شامل و عامى هستند كه هيچ مفهومى خالى از آنها نيست و همگان با آنها سرو كار دارند . از اين‌جاست كه هر گونه تعريفى دربارهء آنها اگر بخواهد به عنوان تعريف صحيح\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nحقيقى حساب شود باطل بوده با كمى دقت مىفهميم كه مشتمل بر دور هستند ؛ مثلًا واجب را اين طور تعريف كرده‌اند : چيزى كه فرض نبودنش محال يا مستلزم محال باشد . محال را هم ( كه همان ممتنع است ) اين طور تعريف كرده‌اند : « چيزى كه واجب است كه نباشد » يا : « چيزى كه نه ممكن است ، نه واجب » ، ممكن را هم اين طور تعريف كرده‌اند : « آنچه كه وجود و عدمش ممتنع نيست » . اگر اين تعاريف ، تعاريفى حقيقى باشند بايد براى فهميدن واجب محال را بفهميم و براى فهميدن محال هم به دامان واجب پناه ببريم . ممتنع را از ممكن ، و ممكن را از ممتنع دريابيم .\r\n\r\nفصل دوم\r\nهر يك از مواد سه گانه سه قسم هستند :\r\nبالذات ، بالغير و بالقياس الى الغير ، به جز امكان كه بالغير ندارد .\r\nمنظور از « بالذات » اين است كه نفس ذات يك شىء براى گرفتن مادهء منظور كافى بوده احتياج به هيچ چيز ديگرى نيست ، و منظور از « بالغير » اين است كه يك شىء ، ماده مزبور را به بركت غير و چيز ديگرى غير از ذات گرفته است ، و منظور از « بالقياس الى الغير » ، اين است كه وقتى يك شىء با چيز ديگر سنجيده شود ، اتصاف به آن ماده برايش لازم آيد .\r\nوجوب بالغير مثل ممكناتى كه موجود شده‌اند كه بالذات وجودشان ضرورت ندارد و ضرورت را از ناحيه علتشان يعنى خداوند گرفته‌اند ، اوست كه به اينها وجوب و ضرورت داده است . وجوب بالقياس الى الغير مثل وجود يكى از دو متضايف در مقايسه با ديگر . مثلًا « بالايى » و « پايينى » كه دو متضايف هستند و ميانشان تقابل تضايف است ، وقتى بالايى سقف و پايينى خودمان را در قياس با آن مىسنجيم يكى در قياس با ديگرى ضرورت دارد . يعنى اگر ما پايين و زير آن هستيم سقف هم حتماً بالاى ماست .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nهمين سه قسم در امتناع هم جارى است : امتناع بالذات مثل محالات بالذات چون شريك خدا و اجتماع نقيضين . امتناع بالغير مثل وجود معلول كه به خاطر عدم علتش ممتنع مىشود ، و يا عدم معلول كه به خاطر وجود علت ممتنع مىشود . امتناع بالقياس الى الغير مثل وجود يكى از دو متضايف در قياس با عدم ديگرى ، و يا عدم يكى در قياس با وجود ديگرى ، مثلًا بالا بودن سقف نسبت به ما ، اگر « پايين بودن ما نسبت به آن » نباشد ، ممتنع مىباشد و يا برعكس يعنى امكان ندارد كه سقف بالاى سر ما باشد ولى ما زير آن نباشيم .\r\nامكان بالذات مثل ماهيات امكانى كه در ذات خود امكان داشته ضرورت هيچ يك از وجود و عدم را ندارند ( مثل انسان ) . و امكان بالقياس الى الغير مثل اين‌كه اگر دو واجب‌الوجود در عالم فرض كنيم حتماً يكى در قياس به ديگرى ممكن خواهد بود ، زيرا هيچ‌گونه نياز به يكديگر و يا تأثير روى ديگرى ندارند ، چون هر دو واجبند و بىنياز . هيچ يك معلول ديگرى نيستند و هر دو هم معلول علت سومى نمىباشند .\r\nامكان بالغير هم چنان‌كه گفتيم محال است ، زيرا جاى سؤال است كه اگر بالغير ممكن است ، پس بالذات چيست ؟ اگر بالذات واجب يا ممتنع است كه محال است شىء ديگرى ، امتناع يا وجوب ذاتيش را بر طرف ساخته ممكنش نمايد ! و اگر بالذات ممكن است كه امكان را از خودش دارد ، غير ، چه‌كاره است ؟ ! دو تا امكان هم كه معنا ندارد ، مگر تساوى و يك‌سانى دو مرتبه مىشود ؟\r\n\r\nفصل سوم : ماهيت واجب الوجود همان وجود است\r\nواجب الوجود ماهيتش همان وجود اوست و ماهيتى ندارد ، زيرا اگر غير از وجود مخصوصش ماهيتى داشته باشد ، مانند همهء ماهيات ديگر ، وجودش زايد و عارض بر ماهيت او مىباشد و مىدانيم هر چيز عارضى نياز به علت خواهد داشت و در نتيجه وجود او معلول خواهد بود . حالا علتش چيست ؟ از دو حال بيرون نيست يا ماهيت و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nذاتش علت وجودش مىباشد و يا چيز ديگر . اگر خود ماهيت فرضى واجب الوجود علت وجودش باشد و مىدانيم كه هر علتى بايد در رتبه پيش از معلول موجود باشد ، ماهيت او پيش از وجودش موجود خواهد بود ، آن وقت جاى سؤال است كه ماهيت پيش از وجود واجب با كدام وجود موجود است ؟ آيا با همين وجود كه در رتبهء پس از ماهيت ، موجود است ؟ در اين صورت تقدم يك شىء بر خودش لازم مىآيد . و يا با يك وجود ديگر ؟ آن وقت مىپرسيم آن وجود ديگر چگونه براى ماهيت ثابت شده است ، وقتى وجود زايد بر ماهيت باشد آن وجود هم زايد بر ماهيت است و دوباره مىپرسيم علت ايجاد كنندهء آن وجود چيست ؟ خود ماهيت است يا چيز ديگر ؟ اگر خود ماهيت علت آن وجود باشد ، دوباره همان سخن تقدم بر نفس پيش مىآيد ، و يا به طور تسلسل ، هر ماهيتى به يك وجود ديگر پيش از او و آن هم به قبل از خودش و همين طور تا بى نهايت . . . و در نتيجه وجود چنين ماهيتى محال خواهد شد .\r\nو اگر بگوييم علت وجود واجب ، كه زايد بر ماهيت است ، چيز ديگرى غير از ماهيت خود واجب الوجود باشد ، لازمه‌اش اين است كه واجب الوجود معلول غير خودش باشد و اين با وجوب ذاتى نمىسازد .\r\nاز اين‌جا معلوم مىشود كه وجوب ذاتى وصفى است انتزاعى كه از متن‌وجود واجب گرفته مىشود و كشف از اين مىكند كه وجودش خالص و محض و در كمال شدت و عظمت است ، هيچ جهت عدمى ندارد ، زيرا اگر يك جهت عدمى هم داشته باشد از كمال وجودى كه مقابل آن عدم است ، محروم خواهد بود و ذاتش مقيد به عدم آن كمال خواهد بود و در نتيجه واجب بالذات و خالص و محض و داراى همهء كمالات نخواهد بود .\r\n\r\nفصل چهارم : واجب‌الوجود ذاتى همهء جهاتش واجب است\r\nاگر واجب الوجود نسبت به يكى از كمالاتى كه محال نيست ضرورت و وجوب\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nنداشته باشد ، مشتمل بر يك جهت امكانى خواهد شد ، و در نتيجه نفس ذاتش از كمال مزبور خالى بوده نسبت به وجود و عدم آن على السواء خواهد بود ، و معناى اين جمله اين است كه ذاتش مقيد به يك جهت عدمى باشد كه در فصل سابق محال بودن آن را فهميديم .\r\n\r\nفصل پنجم : هر چيز تا واجب نشود موجود نمىشود « عقيدهء اولويت باطل است »\r\nشك نيست كه هر ممكن الوجود چون عقلًا نسبتش به وجود على السواء است ، وجودش متوقف بر چيز ديگرى است كه علت ناميده مىشود ، و عدمش هم متوقف بر عدم علت است .\r\nسخن اين است كه آيا وجود ممكن ، متوقف بر اين است كه علت ، وجودش را ايجاب نموده وجوب وجود برايش صادر كند تا شىء منظور واجب بالغير گردد ، يا اين‌كه به صرف اين‌كه از حدّ تساوى خارج شده و تا حدودى وجودش ارجح و اولى شد ، كافى است ؟ در طرف عدم نيز همين طور ، خلاصه اين‌كه وجود يا عدم بدون حتميت و ضرورت و وجوب انجام نمىشود يا اين‌كه ارجحيت و اولويت براى تحقق يك شىء كافى است ؟\r\nمعمولًا اولويت را به ذاتى و غيره ، و هر يك را به كافى و غير كافى تقسيم كرده‌اند .\r\nبه نظر ما همهء اقسام آن باطل است ؛ يعنى براى تحقق يك چيز كفايت نمىكند ، اولويت ذاتى كه به خوبى روشن است سخن باطلى است . در ذات ماهيت هيچ گونه اولويتى وجود ندارد ، نه وجود و نه عدم . ماهيت بنفسه جز خودش نيست ، و همه چيز اعم وجود و يا عدم و يا هر چيز ديگر را بايد از خارج بگيرد . و اما اولويت غيرى يعنى اين‌كه از طرف علت ارجحيت پيدا كند ، آن هم روشن است كه تا اولويت به حد وجوب و ضرورت نرسد ماهيت ممكنه از مرز تساوى خارج نشده وجود يا عدمش\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nتعين پيدا نمىكند ، و سؤال اين‌كه چرا اين شد و آن نشد تمام نمىشود ، و مىدانيم كه ميان تساوى طرفين و تعين يكى از دو طرف وجود و عدم ، واسطه‌اى نيست ، اين‌كه بگوييم وجود يك كمى وضعش بهتر شده و رجحانى پيدا كرده مطلبى نيست كه كسى بپذيرد . اگر 999 مقدمه انجام شود و تنها يك مقدمه ديگر مانده باشد باز هم ماهيت درحدّ تساوى مىباشد . و همين معنا دليل اين است كه علت هنوز عليتش تتميم و تكميل نشده است .\r\nخلاصه اين‌كه ترجيح يكى از دو طرف وجود و عدم ، به اين است كه علت وجود معلول را ايجاب نموده وجودش را متعين سازد و ديگر عدمش ممكن نباشد و يا اين‌كه عدمش را ضرورى كرده وجودش ممكن نباشد . و بنا به آنچه گفته شد هر ممكن الوجودى تا واجب نشود موجود نمىشود .\r\n\r\nپايان اين بحث\r\nوجوبى كه گفتيم وجوبى است كه از طرف علت به ممكن مىرسد و وجوب سابق خوانده مىشود . ممكن الوجود ضرورت و وجوب ديگرى هم دارد كه پس از تحقق وجود يا عدم پيدا مىشود كه ضرورت لاحق يا به شرط محمول خوانده مىشود .\r\nيعنى اين شىء خاص در فرض وجود موجود است و همين طور در زمان عدم معدوم است . وجوب سابق اين بود كه تا علت ، وجود شىء را ضرورى نكند موجود نمىشود ، وجوب لاحق اين است كه وقتى ممكن ، موجود است در آن ظرف زمانى وجود ، ديگر جاى عدم نيست و گرنه اجتماع نقيضين مىشود .\r\n\r\nفصل ششم : معانى امكان\r\nامكانى كه اين‌جا مورد نظر است - چنان‌كه از كلمات گذشته به دست مىآمد - همان عدم ضرورت وجود و عدم براى ماهيت است يعنى وقتى ماهيت را بنفسه در\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nنظر مىآوريم وجود و عدم ، هيچ كدام برايش ضرورت نداشته باشد ، اين معنا را امكان خاص و خاصى مىگويند .\r\nگاهى هم امكان به معناى لا ضرورت طرف مقابل يك قضيه مىآيد كه اگر در قضيه موجبه باشد معناى عدم محاليت و عدم امتناع وجود را افاده مىكند . فلان چيز ممكن است ، يعنى ممتنع نيست ، بگوييد : عدم وجود برايش ضرورت ندارد ، عدم وجود ، طرف مقابل قضيه است . و اگر در قضيه سالبه باشد معنايش لا ضرورت وجود است ، وجود ضرورت ندارد ، عدم وجود محال نيست . به هر حال اين معنا را امكان عام و عامى مىگويند . در زبان مردم ، بيشتر اين معنا منظور است . فلان چيز ممكن است ، يعنى محال نيست و ممكن است ضرورى باشد .\r\nگاهى امكان به معنايى اخص از آنچه گذشت مىآيد : لا ضرورت محمول براى موضوع ذاتاً و « وصفاً » و « وقتاً » يعنى نه تنها محمول براى موضوع محال نيست ( كه در امكان عام بود ) : و نه تنها محمول و عدمش هيچ كدام براى موضوع ضرورت ندارند و محال هم نيستند ( كه در امكان خاص بود ) ، بلكه مىخواهيم بگوييم : اين عدم ضرورت محمول براى موضوع فقط از نظر ذات موضوع نيست ( كه در هر دو معناى گذشه بود ) ، بلكه با هر گونه وصف و در هر وقتى هم حساب كنيم ، با دخالت آنها نيز ضرورتى پيش نمىآيد . اين معنا را امكان اخص مىگويند .\r\nگاهى هم امكان به معناى لا ضرورت همهء جهات سه گانه مزبور ( ذاتى و وصفى و وقتى ) به اضافهء لا ضرورت محمولى به كار مىرود و اين معنا را امكان استقبالى مىگويند . توضيح اين‌كه همهء چيزهاى گذشته و حال ، از حالت تساوى وجود و عدمى خارج شده وضعشان معلوم شده است يا موجودند يا معدوم ، و ديگر از نظر واقعيت وجودى حالت تساوى ندارند گرچه از نظر ذات ماهوى در هر حال حالت تساوى خود را حفظ كرده‌اند ، ولى چيزهايى كه ظرف وجوديشان زمان آينده است ( نظر به زمان حكم در قضيه ) هنوز حالت تساوى خود را از نظر واقعيت هم حفظ\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nكرده‌اند ، زيرا هنوز ظرف وجوديشان نرسيده تا از حالت تساوى - امكان - خارج شده وجود يا عدم يابند ، پس علاوه بر امكان ذاتى ، امكان واقعيتى هم دارند . و بنابراين اگر گفتيم : « حسن فردا روزه دار است بالامكان » ، اين امكان استقبالى است .\r\nالبته اين از نظر ظاهرى ماست و گرنه از نظر متن واقعيت جهان از هم اكنون بلكه ازلًا ، وضع موجودات آينده هم معلوم است كه عللش در ظرف خود وجود دارند تا معلول بالضروره موجود باشد يا علل وجود هم ندارند تا معلول هم معدوم باشد .\r\nاحياناً غير از معانى گذشته ، دو معناى ديگرى هم براى امكان ذكر مىشود :\r\n1 . امكان وقوعى : يعنى يك شىء طورى باشد كه از فرض وقوعش هيچ گونه محاليتى لازم نيايد ، نه ذاتاً ممتنع باشد و نه بالغير . امكان وقوعى ، لا محاليت جانب موافق ، و مفاد مستقيم قضيه است . چنان كه امكان عام لا ضرورت طرف خلاف قضيه است ، يعنى امكان وقوعى متعرض لازمهء امكان عام است . اين از نظر نفس معناى امكان . ليكن به هر حال امكان عام متعرض امكان و تساوى دو حالت وجود و عدم در مقياس ذات و ماهيت است ولى امكان وقوعى متعرض امكان و تساوى دو حالت مزبور در مقياس ذات و هر گونه عامل خارجى است .\r\nاگر گفتيم : انسان كاتب است به طور امكان عام يعنى انسان بالذات اقتضاى ضرورت عدم كتابت را ندارد و كتابت برايش امتناع ندارد ولى اگر گفتيم انسان به طور امكان وقوعى كاتب است يعنى انسان ذاتاً و هم به حسب عوامل خارجى ، كتابت برايش امتناع ندارد .\r\n2 . امكان استعدادى : اين امكان ، نفس استعداد اين امكان ، در يك شىء است با يك تفاوت اعتبارى . تهيّأ و آمادگى يك چيز براى اين‌كه يك چيز ديگرى بشود ، نسبتى به خود شىء صاحب استعداد دارد و نسبتى هم به آنچه كه خواهد شد ( مستعد له ) .\r\nآمادگى مزبور به اعتبار اول - نسبت به صاحب استعداد - ، استعداد است . و به اعتبار دوم ( نسبت به آنچه مىخواهد آن بشود ) امكان استعدادى ناميده مىشود . نطفه\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاستعداد انسان شدن دارد . انسان امكان استعدادى دارد كه در نطفه پيدا شود .\r\nتفاوت امكان استعدادى و امكان ذاتى اين است كه امكان ذاتى به طورى كه بعداً هم خواهيم گفت يك اعتبار عقلى است كه به نفس ماهيت مربوط است و ماهيت بنفسه بدان موصوف مىشود . ولى امكان استعدادى يك صفت وجودى است كه به ماهيت موجود مربوط مىشود ، نه به نفس ماهيت ، و به تعبير ديگر امكان استعدادى به نطفه‌اى كه در مسير انسان شدن است مربوط است ، نطفهء موجود ، نه ذات ماهوى آن ، و به همين جهت است كه امكان استعدادى قابل شدت و ضعف است . امكان مثلًا تحقق انسان در علقه بيش از نطفه است . ولى در امكان ذاتى به هيچ وجه شدت و ضعف نيست . و به همين جهت امكان استعدادى زوال‌پذير است ، وقتى مستعد له حاصل شد ديگر استعداد براى آن ، در كار نيست چون حاصل شد . ولى امكان ذاتى كه لازمهء ماهيت است هيچ گاه از بين نمىرود و هر جا كه ماهيت باشد آن هم هست . انسان همواره به حسب ذات ، ممكن الوجود است ولى يك نطفه وقتى انسان شد ديگر استعداد انسان شدن را ندارد ، زيرا انسان حاصل گرديد .\r\nو باز به همين جهت است كه در امكان استعدادى مستعد له ( همان شىء متوقع ) تعين دارد ؛ مثلًا نطفه براى انسانيت استعداد دارد ، ولى در امكان ذاتى هيچ طرفى تعين ندارد ، امكان ذاتى يعنى تساوى ماهيت نسبت به وجود و عدم و هيچ يك از وجود و عدم تعين ندارند . محل امكان ذاتى ، نفس ماهيت است ولى محل امكان استعدادى ماده خارجى است ، البته ماده به معناى اعم كه شامل هر سه مورد ماده مىشود يعنى هيولا كه جوهرى است قابل صور مثل هيولا و مادهء عناصر ، و بدن كه متعلق نفس مجرد است و نفس فقط ، تعلق و تدبير بدن را دارد ، نه حلول در بدن ، مثل ماده و صورت به معناى اول ، و سوم موضوع عرض مثل جسم كه موضوع مقداريات و كيفيات است .\r\nبه هر حال همهء اين خصوصيات براى اين است كه امكان ذاتى يك اعتبار عقلى\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nاست كه به نفس ماهيت مربوط است ، ولى امكان استعدادى به شىء موجود خارجى كه در مسير شدن يك شىء ديگر است مربوط مىشود .\r\nتفاوت امكان استعدادى و امكان وقوعى هم در اين است كه اولى فقط در ماديات است كه استعداد دارند ، ولى دومى اعم از ماديات است يعنى امكان وقوعى در مجردات هم جريان دارد . مىتوانيم بگوييم : فلان عقل يا فرشته مجرد ، امكان وقوعى داشته از وجودش هيچ گونه محاليتى لازم نمىآيد .\r\n\r\nفصل هفتم : امكان ذاتى يك اعتبار عقلى و لازمهء ماهيت است\r\nامكان يك اعتبار عقلى است ، زيرا صفتى براى ماهيت مجرد از وجود و عدم است و بدون شك چنين ماهيتى صرفاً يك اعتبار عقلى است ، امكان هم كه صفت اوست همين طور ، البته ماهيت به حسب واقع يا موجود است و همانطور كه پيش از اين گفتيم دو وجوب دارد ، و يا معدوم است و دو امتناع دارد - وجوب و امتناع سابق و لاحق - ، ولى سخن در ماهيت بالذات و بنفسه است و ماهيت مجرد و بنفسه صرفاً يك اعتبار عقلى است .\r\nو در عين حال امكان مزبور لازمهء ماهيت بنفسه است چون وقتى ماهيت را بنفسه و با قطع نظر از وجود و عدم در نظر مىگيريم در نفس ماهيت ، ضرورت وجود و عدم را نمىيابيم و همين لا ضرورت وجود و عدم را امكان مىگوييم . البته امكان به طور دقيق‌تر ، تساوى نسبت به وجود و عدم است و اين معنا لازمهء لاضرورت مزبور است نه عين آن . ليكن عقل به جاى لا ضرورت وجود و عدم كه دو سلب و نفى اند ، لازمهء آن دو يعنى تساوى مزبور را مىگذارد و در نتيجه امكان يك معناى ثبوتى مىشود .\r\n\r\nفصل هشتم : احتياج ممكن به علت و ملاك احتياج مزبور\r\nاين‌كه ممكن الوجود براى وجودش احتياج به علت دارد از بديهيات اوليه است\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nكه صرف تصور موضوع و محمول قضيه براى تصديق آن كافى است . كسى كه ماهيت ممكن را كه نسبت به وجود و عدم تساوى دارد تصور كند ، و اين معنا را در نظر بياورد كه هر حالت تساوى ذاتى ، اگر بخواهد به يكى از دو طرف متمايل شود نياز به چيزى خارج از ذات دارد ، حتماً مطلب ما را تصديق خواهد كرد :\r\nآرى ، اصل بحث هيچ دغدغه‌اى ندارد . سخن اين است كه علت احتياج به علت چيست ؟ امكان است ، يا حدوث ؟ « 1 » به نطر ما امكان است ، چنان‌كه فلاسفه هم گفته‌اند .\r\nو اين طور استدلال كرده‌اند كه ماهيت به اعتبار وجود ، ضرورىالوجود است ، به اعتبار عدم ، ضرورى العدم ، يعنى ماهيت در حال وجود و در ظرف وجود حتماً موجود است ، و در ظرف عدم ، حتماً معدوم است ، و اين همان ضرورت به شرط المحمول است كه پيش از اين گفتيم . حدوث هم چيزى جز پياپى شدن يكى از دو ضرورت مزبور ، بر ضرورت ، ديگر نيست . مگر حدوث جز وجود بعد از عدم است ؟\r\nحدوث عبارت است از : فرض وجود و وجود مفروض پس از فرض عدم و عدم مفروض . و گفتيم كه وجود و عدم در ظرف خود ضرورى هستند . و مىدانيم كه ضرورت ملاك بى نيازى از سبب و علت است .\r\nو بنا به آنچه گفته شد تا ماهيت را بنفسه و با حالت امكان ذاتى لحاظ نكنيم وجود مفروض ، كنار نرفته و نياز به علت محقق نمىشود .\r\nدليل ديگر : وجود ماهيت ، حتماً معلول يك علتى است . يعنى تا علت ، ايجاد نكند ماهيت موجود نمىشود ، ايجاد علت هم فرع وجوب ماهيت است ؛ يعنى تا وجودش ضرورت پيدا نكند علت ايجادش نمىكند - كه پيش از اين هم تذكر داديم - ، وجوب ماهيت هم فرع ايجاب علت است يعنى تا علت آن را ضرورى نكند . ضرورى نمىشود . ايجاب علت هم فرع امكان ماهيت است يعنى اگر ماهيت امكان نداشته\r\n\r\n\r\n","description":"","footnote":"\r\n( 1 ) . يا مركب از امكان و حدوث كه ابوالحسين بصرى معتقد بوده يا امكان به شرط حدوث كه از اشاعره نقل شده‌است\r\n","page_name":" 75 ","page_number":75},
  {"content":"\r\n\r\nباشد و بنفسه واجب يا ممتنع باشد هرگز به علت مربوط نشده علت ، آن را ايجاب نمىكند .\r\nو بنابراين احتياج ماهيت ، فرع امكان آن است اگر با اين توضيحات ، احتياج ماهيت فرع حدوث آن باشد - حدوث هم وجود پس از عدم است - تقدم يك شىء به چند مرتبه و درجه ، بر خودش لازم مىآيد و همين طور است اگر بگوييم علت احتياج ماهيت ، وجوب ماهيت يا ايجاب علت است . زيرا حدوث - وجود . . . - فرع ايجاد و آن هم فرع وجوب و آن هم فرع ايجاب و آن هم فرع نياز و آن هم فرع امكان است . اگر حدوث ، علت احتياج باشد ( با اين‌كه حدوث به چندين مرتبه پس از نياز و احتياج است ) و علت هم كه حتماً بايد پيش از معلول باشد بايد حدوث پيش از احتياج باشد با اين‌كه ديديم كه حدوث به چندين درجه پس از احتياج است . مرتبه وجوب ماهيت يا ايجاب علت نيز پس از احتياج است .\r\nدر اشكال مزبور تفاوت نمىكند كه حدوث را علت احتياج و امكان را شرط آن بدانيم يا حدوث را علت و عدم امكان را مانع بدانيم يا حدوث را جزء علت و امكان را هم جزء ديگر علت بدانيم يا حدوث را شرط و امكان را علت بدانيم ، يا امكان يا هر چيز ديگر را علت و عدم فرضى حدوث را ( اگر اين شىء نبود و عدم بود ) مانع بدانيم ، به هر حال و به هر صورت كه حدوث را دخالت بدهيم اشكال مزبور وارد است .\r\nو بنا به آنچه گفتيم چيزى نمىماند جز اين‌كه امكان را به تنهايى علت احتياج بدانيم ، زيرا در اين سلسلهء متصل كه بيان كرديم پيش از احتياج ، چيزى جز ماهيت و امكان آن نيست .\r\nبا مطالبى كه گفتيم پاسخ ايراد معتقدين به عليت حدوث ، روشن مىشود . آنها گفته‌اند : اگر علت احتياج ، امكان باشد نه حدوث ، بايد وجود يك قديم زمانى را تجويز كنيم ، وجود چيزى كه اول و آخر برايش نيست ، در ميان معلولات عالم بايد بتوان چنين موجودى هم داشته باشيم كه اول و آخرى نداشته ، ازلى و ابدى باشد ، زيرا\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nعلت احتياج كه حدوث نيست تا بگوييم اگر حادث نباشد معلول نيست ! بلكه علت احتياج بنا به فرض شما ، امكان است و امكان با قدمت و ازليّت هم مىسازد . در حالىكه فرض دوام وجودى يك شىء ، آن را از علت بى نياز مىكند ، زيرا به چنين چيزى عدم راه ندارد تا براى رفعش نياز به چيزى داشته باشد . . . .\r\nپاسخش اين كه فرض ما اين است كه علت احتياج نفس ذات است و پيداست كه ذات با وجود دائم هم محفوظ است و در آن صورت يك احتياج دائمى در ذات شىء مىباشد و با بيان ديگر آن ممكن كه بيشتر دارد بيشتر محتاج است ؛ يعنى چيز بيشترى را كه از خود ندارد از ديگرى - علت - تقاضا دارد . البته اگر وجود دائم را معروض گرفته شىء را در ظرف وجود ببينيم ، ضرورى به شرط محمول خواهد بود ، و از علت بى نياز مىباشد ، يعنى شىء موجود با فرض وجود ، ديگر چه مىخواهد . و به همين جهت گفتيم كه حدوث ، علت احتياج نخواهد بود . ولى وقتى علت احتياج را نفس ذات و امكان آن يعنى تساوى ذات بدانيم ، هر جا كه هست نياز هم هست ، وجود دائم ، ذات دائم دارد و نياز دائم . اتفاقاً احتياج او بيشتر است ، زيرا چيز بيشترى دارد كه از خودش نيست .\r\nاز طرفى در بحث علت و معلول خواهيم گفت كه وجود معلول چه حادث و چه قديم يك وجود رابط است ، كه بالذات وابسته به علت ، بوده هيچ گونه استقلال وجودى ندارد ، و بنابراين احتياج به علت ، ذاتى يك وجود رابط است ، و صرف نظر از امكان ماهيت ، يك نياز و ربط دائمى در وجود ممكن هم تحقق دارد . از اين معنا به امكان وجودى و فقر وجودى تعبير مىشود .\r\n\r\nفصل نهم : هر ممكن در بقاء خويش هم محتاج علت است\r\nهمان‌طور كه در فصل پيشين گفتيم علت احتياج به علت ، امكان شىء است كه همواره لازمهء ماهيت است ، و ماهيت هم در حال بقاء همانند حالت حدوث تحققش\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمحفوظ است و بنابراين يك ممكن بقائاً هم محتاج به علت است .\r\nدليل ديگر اين كه وجود معلول ، يك وجود رابط است و ذاتاً وابسته به علت مىباشد و در اين جهت حدوث و بقا تفاوت نمىكند .\r\nآنها كه ممكن را فقط در حدوث محتاج علت مىدانند نه در بقا ، مثال‌هايى عوامانه را به عنوان دليل‌هايى علمى آورده‌اند ، از جمله اين‌كه : يك ساختمان را ببينيد كه چگونه در حدوث و ابتدا نيازمند به بنّا و سازنده است ليكن پس از تكميل ساختمان ديگر هيچ گونه احتياجى به بنّا ندارد . . . .\r\nولى پاسخ اين گونه استدلال‌ها روشن است . بنّا علت ايجاد كننده ساختمان نيست .\r\nحركات دست يك بنّا ، علت‌هاى اعدادى ( زمينه ساز ) براى تحقق حدوثى حالت اجتماع ميان اجزاى يك ساختمان است . حدوث حالت اجتماع ( كه كاملًا همراه حركات يدى بنّا است ) علت حدوث شكل ساختمان است ، و سپس يبوست و خشكى و جذب و انجذاب اجزاى ساختمان ، علت بقاى موقت يك ساختمان است .\r\nموقت به اندازهء جذب و انجذاب اجزاء و عدم حدوث موانع كوبنده .\r\n\r\nپايان اين بحث\r\nاز آنچه دربارهء مواد سه گانه تاكنون گفتيم ، به دست آمد كه وجوب و امكان و امتناع ، سه گونه كيفيت براى روابط و نسبت‌هاى قضايا هستند ، و وجوب و امكان هم دو صفت وجودى هستند ، چون قضاياى صادق كه وجوب و يا امكان جهتشان مىباشد ، با توجه به جهت منظور با واقعيت خارجى خود مطابقت دارند ، يعنى جهت منظور در قضيه ، هم در اين صدق و مطابقت دخالت دارد ، وقتى مىگوييم : انسان بالضروره حيوان است يا بالامكان كاتب است ، واقعيت اين است كه كتابت امكانى مطابق واقع است نه مطلق كتابت ، و بالضروره حيوانيت براى انسان ثابت است و جهت ضرورت هم در اين مطابقت با واقع دخالت دارد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nاز اين دخالت در مطابقت با واقع به خوبى معلوم مىشود كه وجوب و امكان دو صفت وجودى هستند كه در خارج هم تحقق دارند ، البته نه وجود مستقل بلكه به وجود موضوعشان . ضرورتى كه در ثبوت حيوانيت براى انسان است وجود خارجى دارد ولى در ضمن وجود حيوانيت و انسان ، و با آن وجود ، نه به وجودى مستقل .\r\nدرست به همان گونه كه همهء معانى فلسفى هستند ، مفاهيم وحدت و كثرت و ازليت و حدوث و قوه و فعل و . . . همه اين طور هستند . وصف‌هايى وجودى هستند كه براى موجود مطلق ( كه موضوع فلسفه است ) ثابت هستند و وجود دارند . به اين طور كه اتصاف يك شىء به آنها در خارج است ولى عروض آنها بر اشياء در ذهن مىباشد .\r\nوحدت يك صفت مستقل خارجى مثل رنگ‌ها و اشكال نيست كه در خارج عارض شوند ، گر چه وجودى مستقل نيستند ، بلكه عروض آنها - مفاهيم فلسفى - بر اشياء در ذهن است ليكن همين عروض ذهنى منشأ اتصاف خارجى اشياء است ؛ يعنى واقعاً در خارج اين شىء ، واحد است و آن كثير ، و همين طور اوصاف ديگر . ضرورت و امكان هم اين‌طور هستند . اين گونه معانى را معقولات ثانوى فلسفى مىخوانند : عروض در ذهن و اتصاف در خارج .\r\nولى برخى تصور كرده‌اند كه وجوب و امكان وجود مستقل خارجى دارند و پيداست كه اينها درست معناى حرف خود را نفهميده‌اند و گرنه چگونه تصور مىشود كه وجوب يا امكان ، يك موجود مستقل خارجى باشند ، ما در خارج چيزى مستقل ، به وجود جوهرى ( مثل اين سنگ و آن انسان و آن . . . ) و يا عرضى ، ( مثل اين سفيدى و آن شكل و . . . ) نداريم كه نام امكان يا وجوب داشته باشد .\r\nگفتنى است آنچه دربارهء وجوب و امكان گفتيم و آنها را به معناى ضرورت ثبوت مفهوم محمول براى موضوع يا تساوى آن براى موضوع گرفتيم ، بر اساس اعتبار ماهيات در ذهن مىباشد . ذهن مفهوم و ماهيتى را موضوع فرض كرده حكمى را براى آن ثابت مىكند ؛ يعنى ذهن ، ماهيت را اصل و موضوع مىگيرد و محمول را ( هر چه\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nباشد ، وجود يا چيز ديگر ) فرع و محمول اينها بر اساس تشكيل قضيه و كار ذهن اين‌طور شكل مىگيرند ، ولى براساس اصالت خارجى وجود و اين‌كه ماهيت فرع است ، وجود اصل و موضوع است ، و ماهيت و همهء اوصاف آن ، فرع وجود ، در اين حساب ، وضع طرز ديگرى است . وجود ، موضوع است و امكان به معناى وابستگى و فقر وجودى ، فرع آن است . وجود ، موضوع است و وجوب به معناى شدت وجود و كمال آن ، صفت و فرع وجود . و به اين حساب وجوب و امكان دو صفت اند كه قائم به وجودند و از ذات موضوعشان يعنى وجود ، خارج نمىباشند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nمرحلهء پنجم : ماهيت و احكام آن\r\n\r\nفصل اول\r\nماهيت يعنى همان‌چه كه در پاسخ پرسش از چيستى اشياء مىآيد ، چون اتصاف به اوصاف متقابل ( چون وجود و عدم ، وحدت و كثرت ، كلى و فرد و . . . ) را مىپذيرد ، بديهى است كه در ذات خود هيچ يك از صفات مزبور را ندارد و همهء اوصاف از ذات ماهيت بنفسه ، سلب هستند . ماهيت بنفسه چيزى جز خودش نيست ، نه موجود است و نه معدوم ، و نه هيچ چيز ديگر . اين‌كه مىگويند : نقيضان از مرتبهء ماهيت و ذات ، برداشته شده است ، منظورشان همين است . هيچ يك از دو نقيض ( وجود و عدم و نه هر دو نقيض و همين‌طور در هر مورد ديگر ) در ذات ماهيت نيستند ، هر چند ماهيت در متن واقع به هر حال يكى از دو صفت را دارد .\r\nماهيت انسان كه مثلًا حيوان ناطق است گر چه همواره يا موجود است يا معدوم ، و نه هر دو صفت با يكديگر جمع مىشوند و نه هر دو با هم رفع مىشوند ، ليكن هيچ يك از وجود و عدم در حقيقت انسان اخذ نشده‌اند . انسان براى خود يك معنايى دارد غير از معناى هستى و نيستى و غير از همهء صفاتى كه عارض بر وجود و عدم يا ماهيت مىشوند ، انسان معنايى دارد و امكان كه عارض بر آن است معنايى ديگر . عدد چهار معنايى دارد و صفت زوجيّت عارض آن ، معنايى ديگر .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nخلاصه اين‌كه ماهيت به طور حمل اولى بر خودش حمل مىشود ومىگوييم انسان انسان است ولى غير خودش ، هر چه كه باشد ( هر چند مثل امكان و زوجيت از لوازم ماهيت باشد ) ، در حمل اولى ، از آن سلب مىشود .\r\n\r\nفصل دوم : اعتبارات مختلف ماهيت\r\nماهيت در مقايسه با چيزهاى ديگرى كه تصور الحاق آنها به آن مىشود سه گونه اعتبار مىشود : به شرط شىء ، به شرط لا ، لا به شرط . و اين تقسيم به طور حصر عقلى بوده ، احتمال قسم چهارمى نيست :\r\n1 . به شرط شىء ، اين است كه ماهيت را به طور مقارن با خصوصيات ديگر در نظر گرفته ، بر مجموع آنها انطباق دهيم مثل اين‌كه انسان را با خصوصيات زيد در نظر بگيريم و ماهيت انسان را بر مجموع آنها تطبيق كنيم .\r\n2 . به شرط لا ، اين است كه مقيد كنيم كه چيزى با ماهيت نباشد . البته همين معنا دو جور تصور مىشود :\r\n1 . نظرمان فقط به ماهيت باشد و فقط ذات ماهيت را كه جز خودش نيست ببينيم كه در مباحث ماهيت وقتى مىگوييم ماهيت ، به شرط لا است و فقط خودش مىباشد و جز خودش چيزى نيست همين معنا منظور است .\r\n2 . ماهيت را به قيد تنهايى ببينيم نه اين‌كه چيز ديگر را نبينيم ، بلكه حالت تنهايى ماهيت را به عنوان قيدش ببينيم ، به طورى كه هر مفهومى غير از ماهيت ، فرض شود زايد بر آن بوده داخل آن نيست و وقتى با چيز ديگرى لحاظ شود هر دو با هم يك مجموعى را تشكيل مىدهند كه ماهيت جزء آن مجموعه است و در نتيجه بر آن حمل نمىشود . چون جزء بر كل حمل نمىشود .\r\n3 . لا به شرط ، اين است كه چيزى همراه ماهيت شرط نشود ، بلكه به طور مطلق لحاظ شده همراهى چيز ديگر و يا همراه نبودن و تنها بودن ، هيچ‌كدام قيد ماهيت نباشند و در نتيجه هر دو تجويز شود .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nقسم اول ماهيت به شرط شىء است كه « مخلوطه » ناميده مىشود . قسم دوم ، ماهيت به شرط لا است كه « مجرده » ناميده مىشود . و قسم سوم ماهيت لا به شرط است كه « مطلقه » ناميده مىشود .\r\nاصل ماهيت بدون لحاظ هيچ يك از سه قسم مزبور ، همان ماهيت مقسم است كه كلى طبيعى ناميده مىشود و هيچ گونه لحاظ و قيدى حتى قيد كليت ندارد . وقتى در ذهن تصور مىشود كليت بر آن عارض مىشود و در نتيجه قابل تطبيق بر افراد زيادى مىباشد .\r\nبه نظر ما كلى طبيعى به اين طور است كه هر طبيعت موجود در ضمن يك فرد ، به طور مستقل و جدا از افراد ديگر است ، حسن يك طبيعت انسان است و تقى يك كلى طبيعى ديگر و حسين يك كلى طبيعى ديگر . . . ( گفتيم كه صفت كليت به اعتبار اين است كه وقتى در ذهن تصور مىشود ، جدا از افراد كليت دارد ليكن اصل طبيعت مجازاً به طور دائم كلى طبيعى ناميده مىشود ) .\r\nپس به تعداد افراد ، كلى طبيعى داريم ، و اين است كه مىگويند نسبت كلى طبيعى و افراد ، نسبت پدران متعدد و فرزندان متعدد است ، نه نسبت يك پدر و فرزندان متعدد .\r\nاگر ماهيت به طور وحدت عددى و يك واحد در همهء افراد باشد لازمه‌اش اين است كه يك واحد عيناً كثير باشد ، يعنى با اين‌كه ماهيت يك موجود است در عين حال چون با افراد ، متحد است متعدد و كثير باشد . و همين طور لازمه‌اش اين است كه آن ماهيت واحد عددى موصوف به صفات متقابل و متناقضى باشد . هم جاهل و هم عالم ، هم قاعد و هم قائم و . . . زيرا كه افراد مختلفند و ماهيت هم به طور موجود واحد با آنها متحد است . « 1 »\r\n\r\n\r\n","description":"","footnote":"\r\n( 1 ) . توضيح بيشتر بحث كلى طبيعى و اقوال مربوط به وجود و نوع آن و فايده اين بحث را در كتاب‌هاى منطقى اين جانب ، مقصود الطالب ، ص 156 و . . . و شرح منظومه ، ص 97 و منطق المقارن ، ص 67 و ترجمه فارسى آن ملاحظه كنيد\r\n","page_name":" 83 ","page_number":83},
  {"content":"\r\n\r\n\r\nفصل سوم : معناى ذاتى و عرضى\r\nمفاهيمى كه در ذات ماهيات اعتبار شده و در حدّ و تعريف ماهيت اخذ شده‌اند ذاتيات ناميده مىشوند ، همان‌ها كه اگر برداشته شوند ماهيت به كلى نفى مىشود . غير آنها عرضيات اند كه حمل بر ذات مىشوند ، و اين عرضيات ، اگر انتزاعشان از ماهيت و حملشان بر ماهيت محتاج يك ضميمه‌اى باشد ، محمول بالضميمه ناميده مىشوند و گرنه خارج محمول هستند . حيوان و ناطق ذاتى انسانند كه اگر نفى شوند اصل انسان نفى مىشود . مفهوم « گرم و سرد » عرضى است آن هم از نوع محمول بالضميمه ، زيرا حمل آن بر انسان به اقتضاى نفس ذات نيست بلكه بايد گرما و سرمايى از خارج به آن متصل شود تا ماهيت بتواند به آن موصوف شود . مفهوم « ممكن » و شىء عرضى خارج محمول‌اند زيرا داخل مفهوم انسان و يا حيوان ناطق نيستند ولى حملشان بر انسان احتياج به ضمّ چيزى ندارد و از خود ذات ماهيت عنوان ممكن و شىء انتزاع مىشوند . « 1 »\r\nمفاهيم ذاتى ، از عرضى امتيازاتى دارند از جمله :\r\n1 . ذاتيات بيّن و واضح بوده ثبوتشان براى ماهيت احتياج به دليل ندارد . 2 . از علت خارجى بى نياز بوده غير از علت اصل ماهيت ، علتى ديگر ندارند ، همان‌چه كه علت تحقق انسان است علت تحقق حيوان و ناطق هم مىباشد . 3 . ذاتيات مقدم بر اصل ذات ( ماهيت ) هستند . تا حيوانيت و ناطقيت نباشد انسانيت درست نمىشود . « 2 »\r\nممكن است بگوييد : ذاتيات چگونه بر اصل ذات مقدم‌اند ؟ مگر آنها اجزاى ذات\r\n\r\n\r\n","description":"","footnote":"\r\n( 1 ) . استاد علامه براى خارج محمول مفهوم عالى و سافل را مثال زده‌اند كه بدون احتياج به ضم ضميمه‌اى به اصل جسم ، بر آن حمل مىشود . ولى به نظر مىرسد چندان دقيق نباشد ، زيرا تا وضع خاصى به جسم متصل نشود موصوف به بالا و پست نخواهد شد\r\n( 2 ) . تحقيق علائم ذاتى را در منطق المقارن ، ص 75 ملاحظه فرماييد\r\n","page_name":" 84 ","page_number":84},
  {"content":"\r\n\r\nنيستند ؟ و مگر اجزاء با كل متحد و يكى نيستند ؟ پس تقدم چگونه ممكن است ؟\r\nولى توجه كنيد كه اولًا : اعتبارات مختلف اند . مىخواهيم بگوييم : خود اجزاء ، بر اجزاء با وصف كليت و اجتماع ( كل ) مقدم‌اند ، پس مقدم و مقدم عليه تفاوت دارند . و ثانياً : ذاتيات اگر اجزاى ناميده مىشوند از اين جهت است كه اجزاء حدّ و معرِّف ( به كسر ) ماهيت اند ولى در مقايسهء با اصل ذات نه جزئيت دارند و نه تقدم . هر يك از آنها عين ذات و ماهيت مىباشند .\r\n\r\nفصل چهارم : جنس و فصل و نوع و . . .\r\nماهيت تامى كه از نظر تماميتش آثار مخصوصى دارد نوع ناميده مىشود مثل ماهيت انسان و . . . .\r\nبرخى مفاهيم ذاتى انواع را هم مىبينيم كه در بيش از يك نوع يافت مىشوند ، مثل حيوان در ذات انسان ( كه نوع است ) قرار دارد ليكن اختصاص به يك حقيقت نداشته در انواع زيادى مثل انسان و اسب و كبوتر و . . . يافت مىشود . چنان كه برخى از اين مفاهيم ذاتى اختصاص به يك حقيقت دارد مثل مفهوم دراّك ( ناطق ) كه در ميان حيوانات اختصاص به انسان دارد . اولى را جنس و دومى را فصل مىنامند .\r\nجنس و فصل به قريب و بعيد تقسيم مىشوند : جنس بعيد ، مفهومى ذاتى و مشترك است كه همهء جهات مشترك ذاتى چند ماهيت را بيان نكرده فقط برخى مشتركات آنها را بيان كند . و جنس قريب آن است كه همهء جهات مشترك ذاتى چند ماهيت را بيان كند ، مثلًا حيوان در قياس به انسان و اسب ، جنس قريب است ، و جسم يا جسم نامى ، جنس بعيد آنهاست . حيوان همهء جهات ذاتى مشترك آنها را بيان مىكند به خلاف جسم يا جسم نامى .\r\nهر يك از جنس و نوع هم ، عالى و متوسط و سافل دارند ؛ مثلًا حيوان جنس انسان است و جسم نامى جنس حيوان ، و جسم ، جنس جسم نامى ، و جوهر يعنى چيزى كه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاستقلال وجودى داشته قيام به موضوعى ندارد ، جنس جسم نامى است . جوهر را جنس الاجناس مىگويند كه در مقوله جوهر ( موجودات غير قائم به موضوع ) بالاتر از او جنسى نيست .\r\nجسم يك نوع است كه تحت مفهوم جوهر وارد است . جسم نامى ، نوع جسم است و حيوان ، نوع جسم نامى ، و انسان ، نوع حيوان است . انسان نوع الانواع است كه ديگر مفهومى ذاتى ، تحت انسان داخل نيست .\r\nتفصيل اين مسئله را در كتاب‌هاى منطقى ببينيد . « 1 »\r\nدقت كنيد كه مثل حيوان ( كه جنس انسان و ساير حيوانات محسوب مىشود ) دو گونه اعتبار مىشود :\r\n1 . تعقل و تصور حيوان به عنوان يك مفهوم مستقل ( جسمى نامى داراى حس و حركت ارادى ) و تمام ، بطورى كه هر مفهومى كه همراه آن تصور شود زايد بوده از حقيقتش خارج باشد . مفهوم مستقل حيوان در اين صورت با هر مفهوم ديگر مباين بوده بر آن حمل نمىشود و همين طور با مجموع متشكل از خود و مفهوم ديگر نيز مباين بوده بر آن حمل نمىشود . در اين صورت ماهيت مفروض مستقل ( حيوان ) نسبت به هر مفهومى كه همراه آن تصور شود و امكان جمعشان باشد به منزلهء ماده بوده مفهوم همراه ، صورت آن مىباشد ( و همانطور كه در بحث علت روشن است اصطلاح ماده را در برابر صورت به كار مىبرند و اصطلاح علت مادى را نسبت به مجموع ماده و صورت ) . خلاصه اين كه تصور مستقل يك مفهوم مثل حيوان ، تصور جنس نمىباشد بلكه در آن صورت ، حيوان يك مفهوم مستقل است كه ماده براى صورت ( مفهوم مستقل ديگر ) مىباشد .\r\n2 . ممكن است مفهوم مزبور را در قياس به يك عده انواع مختلف حساب كرد ،\r\n\r\n\r\n","description":"","footnote":"\r\n( 1 ) . در كتاب‌هاى تفكر ، منطق مقارن ، حاشيهء منظومه و مقصود الطالب ذكر كرده‌ايم\r\n","page_name":" 86 ","page_number":86},
  {"content":"\r\n\r\nماهيت حيوان را ( مثلًا ) اين طور حساب كنيم : مفهوم جسم نامى متحرك ارادى و حساس كه كامل نبوده تماميتش در ضمن يكى از انواع انسان يا اسب يا گاو يا گنجشك يا كبوتر يا . . . مىباشد . در اين صورت ماهيت حيوانى مزبور ناقص بوده تحصل و تحقق ماهوى ندارد ، مگر اين كه فصل يكى از انواع مزبور هم ضميمهء آن منظم شود و نوع كاملى به وجود آيد ، و آن‌گاه ماهيت حيوانى مزبور ، همراه فصل منظور مىشود همان نوع .\r\nماهيتى كه اين طور اعتبار شود جنس است و تحصل و تحقق دهنده‌اش فصل است .\r\nهمين دو اعتبار كه در جزء مشترك انواع ( مثل حيوان ) جارى است در جزء مختص هر نوع نيز جريان دارد . مفهوم ناطق ( دراك ) مثلًا دو گونه اعتبار مىشود : يك مفهوم مستقل ، و يا يك مفهوم مرتبط و وابسته و نيمه تمام و تمام كننده يك نيمه ديگر ماهيت . در صورت اول ، صورت و علت صورى است كه يك جزء از مجموع است در برابر اجزاى ديگر ، اين جزء بر كل حمل نمىشود ، بر جزء ديگر هم حمل نمىشود . در صورت دوم فصل است كه تحصل و تحقيق دهنده جنس است و تمام كننده آن و درست كننده يك نوع است و به طور حمل اولى بر آن حمل مىشود .\r\nاز آنچه گفتيم به دست مىآيد كه اولًا : جنس همان نوع است ولى با حال ابهام . و فصل همان نوع است با حال تحصل و بسته شدن و تحقق ماهوى . و نوع عبارت است از يك ماهيت كامل بدون نظريه ابهام و تحصلش .\r\nو ثانياً : هر يك از جنس و فصل به طور حمل اولى ( اتحاد معنوى ) بر نوع ، حمل مىشوند . ولى نسبت ميان خود جنس و فصل به اين صورت است كه جنس ، عرض عام فصل است و فصل عرض خاص جنس . زيرا هردو از حقيقت يكديگر خارجند .\r\nو ثالثاً : امكان ندارد كه دو جنس و يا دو فصل در يك مرتبه ، براى يك نوع پيدا شود چون لازمه‌اش اين است كه يك نوع دو نوع بشود . البته ممكن است در مراتب\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمختلف ، جنس‌ها و فصل‌هاى گوناگونى براى يك شىء باشد مثل اين كه انسان جنس‌هاى زيادى چون حيوان و جسم نامى و جسم مطلق و جوهر دارد ليكن در طول يكديگر و در مراتب مختلفى هستند .\r\nرابعاً : جنس و ماده يكى هستند فقط به اعتبار مختلفند ، ماده را وقتى لا بشر حساب كنيد ، جنس مىشود و جنس را وقتى بشر بگيريد ماده مىشود . صورت و فصل هم همين طور هستند ، پيش از اين گفتيم كه ماده و صورت به طور استقلال و در برابر يكديگر حساب مىشوند و جنس و فصل به طور بشر كه امكان حمل و اتحاد با يكديگر را دارند .\r\nضمناً به اين نكته هم توجه كنيد كه اجسام و هر گونه وجود مستقل جوهرى ، به طورى كه بعداً خواهيم گفت ، ماده خارجى دارند ولى اعراض چون رنگ‌ها و . . . در خارج بسيط بوده مركب از ماده و صورت نيستند ، جهت مشترك و امتيازشان در خارج يكى است . فقط عقل ، مشتركات و امتيازاتى در آنها پيدا كرده جنس و فصل حسابشان مىكند . و آن‌گاه همان‌ها را به شرط لا و در برابر يكديگر فرض مىكند ، كه آن‌گاه ماده و صورت مىشوند . و گرنه اعراض همچون اين سفيدى و آن سياهى و آن شكل خارجى ، بسيط اند و ماده و صورت خارجى و . . . ندارند .\r\n\r\nفصل پنجم : برخى از احكام فصل\r\nفصل از جهتى تقسيم مىشود به فصل منطقى و فصل اشتقاقى . فصل منطقى در حقيقت نزديك‌ترين لازمهء يك شىء است ، يعنى عرض است و خارج از حقيقت شىء است ، و اين‌كه در منطق آن را فصل حساب كرده‌اند به عنوان اشاره به فصل حقيقى است . چون فصل حقيقى را نمىتوان يافت مثلًا ناطق را فصل انسان حساب مىكنند با اين‌كه اگر نطق ظاهرى منظور باشد ؛ يعنى تكلم ، همه مىدانيم كه آن يك كيف مسموع است ، و اگر ادراك كليات و درّاكيت عقلى منظور باشد چنان‌كه معمولًا\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمىگويند ، آن هم يك كيف نفسانى است و به هر حال داخل در ذات نبوده خارج از ذات است . كيفيت ، جزء اعراض است و عرض ، مقوّم ماهيت نوعى نمىباشد .\r\nگاهى هم چند عرض را همراه هم به جاى فصل حقيقى مىگذارند ، چنان‌كه به جاى فصل حقيقى حيوان دو عرض « حسّاس و متحرك » ارادى را مىگذارند چون يك عرض خاص پيدا نكرده‌اند ، دو عرض را به عنوان اشاره به فصل حقيقى اعتبار كرده‌اند . فصل حقيقى كه يكى بيش نيست .\r\nفصل اشتقاقى ، اصل و مبدأ فصل منطقى است ، فصل اشتقاقى همان فصل حقيقى است ؛ مثلًا روح انسانى داشتن ، يك فصل حقيقى است . البته عنوان روح داشتن ( با اين تعبير مصدرى ) هم نه « 1 » ، بلكه خود روح انسانى در برابر حيات حيوانى .\r\nمطلب ديگر اين‌كه حقيقت نوع همان فصل اخير آن است ، زيرا فصل است كه مقوّم نوع و محصّل آن است و بنابراين آنچه كه به طور ابهام در اجناس و فصول ديگر اخذ شده است در فصل اخير به طور تحقق و كمال آمده است .\r\nلازمهء اين مطلب اين است كه تمام حيثيت نوع به همان فصل اخير است ، و نوعيت نوع به وسيله آن حفظ مىشود ، هر چند برخى اجناس نوع ، تبدل و تغير پيدا كند ، و همين طور اگر صورت ( كه همان فصل به شرط لا است ) از ماده خود ( كه جنس به شرط لا است ) مجرّد شود ، باز هم نوع به همان حقيقت نوعيت خود محفوظ خواهد ماند . و بنابراين اگر روح انسانى از بدن مجرد شود حقيقت نوعيتش محفوظ خواهد بود .\r\nمطلب ديگر اين‌كه فصل هيچ گاه تحت جنس خود مندرج نيست يعنى جنس در ذات و حدّ فصل اخذ نشده است و گرنه احتياج به فصلى ديگر خواهد داشت كه مقوّم آن بوده با جنس مزبور آن را تحصل و قوام بخشد ، آن وقت همين فصل ديگر هم\r\n\r\n\r\n","description":"","footnote":"\r\n( 1 ) . عبارت استاد در اين جا موهم است\r\n","page_name":" 89 ","page_number":89},
  {"content":"\r\n\r\nهمين حال را دارد ؛ يعنى اگر فصل بتواند از جنس درست شود آن فصل هم بايد جنسى داشته باشد . آن وقت همان مىشود كه گفتيم يعنى چون جسم مبهم بوده تحصلى ندارد ، باز هم نياز به فصلى ديگر دارد آن فصل نيز همين‌طور و هم‌چنين تا بىنهايت پيش مىرود . پس اگر فصل بخواهد جنسى در داخل خود داشته باشد بى نهايت تركيب لازم مىآيد . و بنابراين همانطور كه گفتيم جنس در داخل ذات فصل نبوده فقط در كنار اوست تا دست به هم داده يك نوع بسازند .\r\n\r\nفصل ششم : نوع و احكامش\r\nاجزاى نوع در خارج با يك وجود موجودند ، چون مىبينيم كه حمل آنها با نوع به طور حمل اولى ذاتى است ، و چون نوع يك موجود است و يك وجود دارد ، اجزاء هم كه با نوع ، وحدت حمل دارند با همان وجود واحد موجودند . اين از نظر خارج ، ولى در ذهن ، آنها با يكديگر تغاير دارند ، تغاير ابهام و تحصل ، يعنى جنس مبهم است و فصل ، متحصل است . كه قبلًا توضيح داده‌ايم . و بدين جهت - تغاير ذهنى - هر يك از جنس و فصل نسبت به ديگرى عرض بوده زايد بر آن مىباشد .\r\nاين كه فلاسفه مىگويند در مركبات حقيقى يعنى انواع مادى عالم ، كه از ماده و صورت تشكيل شده‌اند حتماً بايد ميان اجزائش فقر و احتياج باشد تا يكديگر را بگيرند و وحدت پيدا كنند و گفته‌اند كه اين مسئله بديهى است . . . » ، اين همان مطلبى است كه گفتيم : وحدت وجودى آنها در خارج .\r\nمركب حقيقى با غير حقيقى اين فرق را دارد كه مركب حقيقى يك وحدتى حقيقى دارد ، و از تأليف دو جزء ( مثلًا ) چيز سومى درست مىشود كه غير از آن دو است ، و آثار مخصوصى غير از آثار آن دو دارد . چنان كه مركبات معدنى كه از تركيب عناصر گوناگونى درست شده‌اند آثارى غير از خصوص آثار هر يك از عناصر دارند . به خلاف مركب غير حقيقى چون يك لشگر كه همان افراد است و همان آثار را دارد . و\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبه خلاف خانه و اطاق كه از خشت و گل و گچ و . . . تشكيل شده است . اينها اجتماع دارند ولى تركيب حقيقى ندارند .\r\n( 1 ) از اين‌جا معلوم مىشود كه در بحث از نحوهء تركيب ماده و صورت كه بعداً خواهد آمد ، بايد معتقد به تركيب اتحادى بشويم ، نه انضمامى كه صرف اجتماع دو چيز است . ماده و صورت اتحاد دارند و آثارى تازه پيدا مىكنند .\r\nمطلب مهم و قابل توجه در اين‌جا اين است كه برخى از ماهيات نوعى ، كثير الافراد هستند مثل انسان و همهء انواعى كه به نوعى تعلق به ماده جهان دارند . ولى برخى از ماهيات هستند كه منحصر در يك نفر بوده كثرت افرادى ندارند ، مثل : عقول مجرده كه به طور كامل ( ذاتاً و در مقام عمل ) مجردند . علت اين‌كه مىگوييم اين‌گونه ماهيات منحصر در يك فرد هستند ، و هر نوعى يك فرد بيشتر ندارد ، اين است كه اساساً كثرت بايد يا عين ذات و تمام الذات يك نوع باشد ، يا جزء آن و يا لازمهء ذاتى آن و يا مربوط به عوارض خارج و غير لازم ذات باشد . سه صورت اول كه با كمترين دقتى معلوم مىشود محال است ، زيرا اگر كثرت عين يا جزء يا لازمهء ذات ماهيت باشد ماهيت مزبور هيچ گونه فردى نمىتواند داشته باشد ، زيرا فرد چنين ماهيتى بايد ذاتاً كثير باشد ، چون كثرت در متن ذات قرار دارد و از طرفى مىدانيم كه كثرت بدون وحدت‌ها انجام نمىشود . فرد چنين ماهيتى بايد كثير باشد ، كثير هم از وحدت‌هاست وحدت‌ها هم كه فرد چنين ماهيتى نيستند . بايد فرد ماهيت از افراد غيرماهيت تشكيل شود !\r\nصورت چهارم هم فقط در ماديات است يعنى عالم ماده است ؛ كه عوارض مفارق دارد و به انضمام و عدم انضمام يك عارض ، به ماهيت ، تعدد افراد پيش مىآيد . يكى دو متر مىشود و ديگرى نه ، يكى صد كيلو مىشود و ديگرى نه .\r\nبنابراين بايد گفت : هر نوعى كه افراد دارد مادى است و هر چه كه ماده ندارد يعنى نوع مجرد است كثرت افرادى ندارد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nفصل هفتم : كلى و جزئى و طور وجوديشان\r\nبرخى گمان كرده‌اند كليت و جزئيت مربوط به نحوهء ادراك انسان است ، ادراك حسىّ چون قدرت‌مند و قوى است يك شىء را طورى درك مىكند كه از هر چه غير اوست به خوبى ممتاز مىشود و ادراك عقلى چون ضعيف و ناتوان است يك شىء را طورى درك مىكند كه به طور كامل ممتاز مىشود و قابل تطبيق بر بيش از يك مورد مىشود . درست مثل يك شبح كه از دور مىبينيد و چون فاصله زياد است احتمال كه حسن باشد يا حسين ، يا درخت يا . . . و در واقع فقط يكى از اينهاست و يا چون سكه‌اى كه در جيب خود لمس مىكنيد و نمىدانيد كدام يك از سكه هاست .\r\nولى اين عقيده درست نيست ، زيرا لازمه‌اش اين است كه مفاهيم كلى ( چون انسان ) بيش از يك فرد را حقيقتاً شامل نشود و قوانين كلى كه موارد غير متناهى دارد فقط يك موردش صحيح باشد ؛ مثلًا بايد گفت : قضيّه عدد چهار جفت است و يا هر ممكنى علت دارد ، فقط يك مورد صادق و حقيقى دارد و ساير موارد كه در ضمن كلى ، در ذهن ماست فقط خيال است و كاذب ! و وجدانى است كه اين حرف باطلى است .\r\nبنابراين حقيقت اين است كه كليت و جزئيت دو طور وجود ، مربوط به ماهيت است نه ادراك ما .\r\n\r\nفصل هشتم : امتياز و تشخص ماهيات\r\nامتياز يك ماهيت از ماهيت ديگر عبارت است از جدايى و مغايرتشان با هم به طورى كه نتوانند با يكديگر جمع شوند و يك مصداق داشته باشند مثل امتياز انسان از اسب . انسان چون درّاكيت را در خود دارد از اسب ممتاز است .\r\nولى تشخص اين است كه يك ماهيت طورى باشد كه امكان صدق بر بيش از يك\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nفرد را نداشته باشد مثل تشخص انسانى خاص ، چون زيد .\r\nاز اين بيان روشن مىشود كه اولًا امتياز يك وصف اضافى است براى ماهيت كه در مقايسه با يك ماهيت ديگر به وجود مىآيد ، ولى تشخص يك صفت نفسى است ، ماهيت متشخص يعنى غير قابل تطبيق بر بيش از يك فرد ، يك صفت نفسى است ، نه اضافى و در قياس با ماهيت ديگر .\r\nو ثانياً امتياز با كليت يك ماهيت منافات ندارد . ممكن است يك ماهيت كلى باشد و از يك ماهيت ديگر هم به نوعى امتياز داشته باشد . امتياز با ضم يك مفهوم كلى به مفهوم كلى ديگر ( مثل انضمام مفهوم ناطق به حيوان ) به وجود مىآيد و اين معنا هيچ گاه به تشخص و جزئيت نمىرسد .\r\nعامل امتياز چيست ؟ امتياز ميان دو ماهيت ممكن است به تمام الذات باشد ؛ يعنى هيچ جهت مشتركى ميان دو ماهيت مزبور نباشد مثل اجناس عاليه مقولات ( كم و كيف و جوهر و . . . ) . كه آنها همه بسيط اند و به تمام الذات با يكديگر مباين اند ، اگر ميان آنها يك جهت اشتراك ذاتى باشد در حقيقت همان جهت اشتراك ذاتى كه شامل هر دو و فوق و جنس هر دو مىشود جنس اعلى « مقوله » خواهد بود نه آن دو .\r\nو ممكن است امتياز ميان دو ماهيت با جزء ذات باشد ( نه تمام ذات ) ، مثل همهء ماهياتى كه در يك جنس شريك هستند ، چون انسان و پرنده كه در حيوانيت شريك‌اند و امتيازشان به قسمتى از ذات مثل درّاكيت در انسان مىباشد .\r\nو ممكن است امتياز با چيزى خارج از ذات باشد مثل امتياز انسان دراز ، از انسان كوتاه كه هر دو در ماهيت نوعى خود متحدند و تفاوتشان در عوارض خارجى است ( كوتاهى و بلندى ) .\r\nقسم چهارمى را هم برخى اضافه كرده‌اند ، كه تشكيك در ماهيت نام دارد . گفته‌اند ممكن است امتياز يك ماهيت از ماهيت ديگر با شدت و ضعف و تقدم و تأخر و امثال اينها در خود ماهيت باشد . يعنى ماهيت همانطور كه جهت مشترك افراد است جهت\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nامتياز هم باشد مثل مفهوم نور صد با مفهوم نور دويست شمعى .\r\nولى حقيقت اين است كه تشكيك و مراتب داشتن ، فقط در حقيقت وجود است ، ماهيت درجات و مراتب ندارد ، زيرا اگر خصوصيت يك مرتبه در نفس ماهيت اعتبار شود مراتب ديگر به كلى از ماهيت بيرون خواهند بود ، و جزء درجات آن ماهيت قرار نخواهند گرفت ، و اگر خصوصيت مزبور در نفس ماهيت اعتبار نشود كه درجات و مراتب در خود ماهيت قرار ندارند بلكه به خارج از ماهيت بر مىگردند .\r\nآرى ، تشكيك . فقط در حقيقت وجود است . آن‌جا مىتوان اين نوع امتياز و تفاوت را قائل شد .\r\nبه هر حال آنچه گفتيم مربوط به امتياز و عوامل آن بود . و اما تشخص . . . : در مجردات لازمهء اصل ماهيتشان تشخص است ، زيرا همانطور كه گفتيم ، ماهيت مجرد منحصر در يك فرد بوده كثرت افرادى ندارد . اين‌كه فلاسفه مىگويند : « ماهيات مجرده فقط به فاعل و علت خويش بسنده مىكنند و به صرف امكان ذاتيشان تحقق پيدا مىكنند » ، منظورشان همين است . يعنى چون ماده و عوارض مادى ندارند پس ماده و صورت ندارند و فقط علت فاعلى مىخواهند ، و به مجرد تحقق علت آنها ، به نفس ماهيت ، تشخص و تحقق پيدا مىكنند . ولى در انواع مادى مثل عناصر ، تشخص و جزئيت به وسيلهء عوارض الحاقى امكان‌پذير است كه عمدهء عوارض مزبور ، مكان و زمان و وضع ( حالت اجزاى جسم با هم و با شىء خارج ) مىباشد . اينها با اتصالشان به ماهيت ، نوع آن را در ميان محدودهء خاصى مشخص مىكنند ، محدودهء زمانى از آن‌جا تا آن‌جا ، و مكانى حجم فلان مقدار تا آن قدر ديگر ، و همين طور محدودهء وضع معين . تا يك جسم در آن زمان خاص مفروض و مكان خاص و وضع خاص است تشخص دارد .\r\nمشهور اين طور گفته‌اند ، ليكن همانطور كه معلم دوم فارابى گفته و « صدر المتألهين » نيز پيروىاش نموده حقيقت اين است كه تشخص فقط به وسيلهء وجود\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nانجام مىشود . اگر وجود در كار نباشد فقط مفهوم مىماند ، آن وقت مگر انضمام يك مفهوم كلى به يك مفهوم ديگر موجب جزئيت مىشود ؟ !\r\nانضمام مفهوم زمانى ساعت فلان مثلًا كه محدودهء مفهوم زمانى از ابتدا تا انتهاى فلان زمان را مىرساند ، به يك مفهوم ديگر ( ماهيت معروض ) چيزى جز جمع بندى دو مفهوم كلى نمىباشد . مشهور فلاسفه علائم تشخص را به جاى خود تشخص گرفته‌اند . عوارض مزبور علائم يك تشخص و وجود خاص هستند نه خود تشخص .\r\n\r\n","description":"","footnote":"","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nمرحلهء ششم : مقولات عشر ( اجناس عاليه )\r\n\r\nفصل اول\r\nماهيت ابتدا و بدون واسطه ، به جوهر و عرض تقسيم مىشود ، زيرا كه طورِ وجودى آن از دو حال بيرون نيست : يا اين‌كه وقتى در خارج موجود مىشود وجودش در موضوع بى نياز از آن نيست ، خواه اساساً در موضوع نباشد مثل مجردات عقلى ( عالم عقول مجرد ) كه قائم به نفس هستند و يا در موضوع باشند ليكن موضوعى كه آن هم در وجود خويش نيازمند وجود ماهيت مزبور باشد مثل صورت‌هاى عالم طبيعت كه در مادهء خود حلول مىكنند و مىدانيم كه ماده هم به صورت نيازمند است و بدون آن تحقق ندارد .\r\nو يا اين‌كه وقتى در خارج موجود مىشود در ضمن موضوعى بى نياز به آن ، موجود مىشود مثل مفهوم نزديكى و دورى و يا قيام و قعود و استقبال و استدبار كه اين مفاهيم در ضمن موضوعى تحقق مىيابند كه آن موضوع در تحقق خويش نيازى به اينها ندارد .\r\nوجود اين دو قسم ماهيت ، قطعى و بديهى است . كسى كه وجود جوهر را انكار كند بايد عوارض را مستقل و جوهر فرض كند كه در حقيقت ناآگاهانه وجود جوهر\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nرا پذيرفته است . « 1 »\r\nعرض‌ها نُه تا هستند كه مقوله و جنس اعلى ناميده مىشوند . مفهوم عرض يك مفهوم عرضى براى آنها است ، نه يك ماهيت ذاتى تا خود ، جنس اعلاى نُه مقوله مزبور شود و اگر چنين بود مقولات منحصر در دو تا مىشدند : جوهر و عرض . نه ، عروض يك مفهوم عرضى است براى ماهيت . عروض يعنى قيام وجودى يك شىء به چيز ديگرى كه در وجودش محتاج به آن نيست ، و بنابراين عروض نحوه و طور وجودى يك ماهيت است و در ذات ماهيت وارد نمىباشد .\r\nعنوان ماهيت هم نظير عنوان عروض مىباشد ، ماهيت يعنى هر چه كه در پاسخ سؤال چيستى مىآيد ، اين معناى كلى ( آنچه كه در پاسخ . . . ) يك عنوان عرضى است براى هر ماهيتى ( چه جنس اعلى و چه جنس پايين و چه نوع ) و در ذات ماهيات نيست ، تا جنس اعلاى همهء مقولات عشر بشود .\r\nنه مقوله عرضى ، كم و كيف و اين ( مكان ) و متى ( زمان ) و وضع و جده ( ملك ) و اضافه و فعل و انفعال مىباشند : البته اين تعداد ، عقيده فلاسفه مشّاء است و دليلشان هم فقط استقراء است . مىگويند : آن‌قدر كه ما جست‌وجو كرده‌ايم بيش از اين تعداد نيافته‌ايم .\r\nبرخى گفته‌اند : مقولات چهار تا هستند ، آنها مقولات نسبى ( هفت مقولهء اخير ) را يك مقوله گرفته‌اند ، علامه سهروردى معتقد شده كه مقولات پنج تا هستند ، همان چهار تا به علاوهء حركت : « جوهر ، كم ، كيف ، نسبت و حركت » .\r\nبحث در اين مقولات و تقسيم هر يك آنها به انواعى كه دارند بسيار مفصل است و ما فقط خلاصه‌اى طبق نظريه حكماى مشاء همراه اشاره‌اى به عقايد ديگران را بيان\r\n\r\n\r\n","description":"","footnote":"\r\n( 1 ) . اشاره به برخى مكتب‌هاى غربى كه از اساس وجود چيزى غير از عوارض ، اظهار بى اطلاعى مىكنند\r\n","page_name":" 98 ","page_number":98},
  {"content":"\r\n\r\nمىكنيم .\r\n\r\nفصل دوم : جوهر\r\nدر اولين تقسيمات مقوله جوهر ، آن را به پنج قسم تقسيم كرده‌اند :\r\nماده ، صورت ، جسم ، نفس و عقل . دليلشان در اين تقسيم نيز استقراء و تفحص مىباشد . منظور از استقراء در اين بحث و مشابه آن اين است كه تا اين اندازه برهان و دليل عقلى داريم ، و بر بيش از اين دليل و برهانى پيدا نكرديم .\r\nعقل ، جوهرى است كه ذاتاً و عملًا مجرد از ماده است . نفس ، جوهرى است كه ذاتاً مجرد است ليكن در مقام عمل تعلق به ماده دارد . ماده جوهرى است كه حامل قوه و استعداد است . صورت جسمى جوهرى است كه مفيد فعليت امتدادهاى سه گانه طولى و عرضى و عمقى ماده است كه در ماده به طور قوه موجود مىباشد . جسم هم جوهرى است كه در جهات سه گانه مزبور امتداد و اتصال دارد . ( جسم ، جوهر سه بعدى است و صورت ، جوهرى است در جسم كه اساس سه بعد را تشكيل مىدهد ) .\r\nذكر صورت جسمى در اين تقسيم ، ذاتى نبوده به طور بالعرض مىباشد ، زيرا صورت همان فصل است كه به شرط لا اعتبار شده است و پيش از اين گفتيم كه فصل‌ها در حقيقت تحت جنس اعلى وارد نيستند و گرنه احتياج به بى نهايت فصل خواهند داشت . نظير همين مطلب در نفس هم جريان دارد ، يعنى نفس هم ( در مواردى كه نفس هست ) صورت و كمال بالفعل ، ماهيت نوع در مقولهء جوهر است و صورت هم همان فصل است و فصل تحت جنس مقوله وارد نيست . صورت جسمى در جوامد و نفس در چيزهايى كه حيات نفسانى دارند هر دو همانند هم ، فصل آنها هستند و فصل بسيط است و جنس ندارد .\r\n\r\nفصل سوم : جسم\r\nشك نيست كه اجسام گوناگونى وجود دارند كه همگى در اصل جسميت\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nشريكند : جوهرى كه در جهات سه گانه امتداد دارد . جسميت همين است ، جسم ، قابل تقسيم در جهات فرضى مختلف مىباشد . جسم يك وحدت اتصالى محسوس دارد ، ولى آيا واقعاً هم همين طور است ؟ حقيقتاً هم متصل است يا اين‌كه بر خلاف حسّ ، مجموعه‌اى از اجزاء با فاصله است ؟ و اگر واقعاً متصل است اجزاى بالقوه‌اش متناهى هستند يا غير متناهى ؟ و اگر اجزاى مزبور منفصل هستند اجزاى بالفعلش - منظور آن مقدار جزء است كه در تجزيه خارجى به آن رسيده‌ايم - ديگر قابل انقسام خارجى نيست ليكن تقسيم وهمى و عقلى را مىپذيرد ؟ چون به هر حال آن ذرّات هم جرم‌هاى كوچكى هستند كه حجم دارند يا اين‌كه حتى انقسام وهمى و عقلى را هم نمىپذيرند ؟ به اين جهت كه بگوييم : آنها حجم هم ندارند و فقط قابل اشارهء حسىّ هستند ؟ حالا اجزاى مزبور متناهى هستند يا غير متناهى ، خود بحثى جداگانه است .\r\nهر يك از اين احتمالات معتقدانى دارد كه بر روى هم پنج عقيده مىشود : « 1 »\r\n1 . اعتقاد اين كه جسم يك متصل واحد حقيقى است همانطور كه حسّاً نيز همين طور است و بنابراين اجزاى بالفعل ندارد ؛ يعنى يك متصل واحد است ولى مىتوان اجزايى برايش درست كرد به اين‌طور كه تقسيمش نمود ( چنين جزءهايى بالقوه هستند ليكن مىتوان با تقسيم خارجى بالفعل كرد ) ، اجزاى بالقوه مزبور هم متناهى هستند و تا بى نهايت نمىتوان پيش رفت . اين عقيده را از شهرستانى نقل كرده‌اند . « 2 »\r\n2 . جسم همانطور كه محسوس است يك متصل حقيقى است و تقسيمات لايتناهى مىپذيرد ، تقسيم يك جسم هيچ‌گاه وقوف پيدا نمىكند ؛ به اين معنا كه با بريدن يا اختلاف دو سطح و مانند آن تقسيم خارجى پيدا مىكند ، و وقتى به آن‌جا كشيد كه به علت كوچكى زياد حجم آن ديگر امكان تقسيم خارجى نبود قوهء واهمه شروع به تقسيم ذهنى مىكند ، مىگويد اين حجم كوچك هم بالاخره طول و عرض\r\n\r\n\r\n","description":"","footnote":"\r\n( 1 ) . استاد ، در كتاب نهايه هفت عقيده شمرده‌اند\r\n( 2 ) . اسفار ، ج 5 ، ص 17 ، و شرح تجريد قوشجى ، ص 143\r\n","page_name":" 100 ","page_number":100},
  {"content":"\r\n\r\nدارد ، هر چند بسيار اندك كه قابل بريدن خارجى نيست ، در ذهن به حسب همان طول و عرض و ذرات خيالى تقسيم مىكند ، تا به آن‌جا مىرسد كه به علت كوچكى بسيار زيادش ديگر قوهء واهمه هم خسته مىشود آن وقت قوهء عاقله به ميان مىآيد و مىگويد : بالاخره هر قدر كه تقسيم شود آخرين جزء متصور هم ، چون حجم دارد طرف‌هايى دارد و همين چند طرف داشتن زمينهء تقسيم حجم آن است و بنابراين تقسيم يك جسم هيچ گاه پايان نمىپذيرد . اين عقيده را مشهور فلاسفه گفته‌اند . « 1 »\r\n3 . ديموكريت گفته است كه جسم مجموعه‌اى از اجزاى كوچك سخت است كه حجم بسيار اندكى دارد كه قابل قسمت خارجى نيست ليكن تقسيم وهمى و عقلى را مىپذيرد . « 2 »\r\n4 . مشهور متكلمين گفته‌اند جسم از اجزايى تشكيل شده كه به هيچ وجه قابل تقسيم نمىباشند ، نه تقسيم خارجى و نه وهمى و نه عقلى . فقط قابل اشارهء حسّى است . اجزاى مزبور متناهى هستند و فاصله‌هايى با هم دارند كه هر گاه وسيلهء برنده‌اى بر جسم وارد شود بر فواصل مزبور واقع شده نفس اجزاء تقسيم نمىشوند . وسيلهء برنده روى فاصله‌ها قرار مىگيرد نه ذرات جسم . « 3 »\r\n5 . همان عقيدهء متكلمين ، با اين تفاوت كه مىگويند اجزاى جسم نامتناهى هستند . « 4 »\r\nاينها عقايد مربوط به حقيقت جسم هستند . عقيدهء پنجم و چهارم كه به وضوح باطل است ، زيرا جاى سؤال است كه اين اجزاى غير قابل تجزيه كه مىگوييد ، حجم دارند يا نه ؟ اگر هيچ گونه حجمى ندارند امكان ندارد كه از اجتماعشان يك جسم\r\n\r\n\r\n","description":"","footnote":"\r\n( 1 ) . ارسطو و فارابى و ابن سينا اين‌طور گفته‌اند . ر . ك : اسفار ، ج 5 ، ص 17\r\n( 2 ) . ر . ك : اسفار ، ج 5 ، ص 17 و مباحث الشرقيه ، فخررازى ، ج 2 ، ص 10\r\n( 3 ) . ر . ك : اسفار ، ح 5 ، ص 16 و مباحث الشرقيه ، فخر رازى ، ج 2 ، ص 8\r\n( 4 ) . مباحث الشرقيه ، فخر رازى ، ج 2 ، ص 9 ، اين عقيده را به نظام نسبت داده است\r\n","page_name":" 101 ","page_number":101},
  {"content":"\r\n\r\nحجم دار تحقق پيدا كند و اگر حجم دارند لازمه‌اش اين است كه لااقل تقسيم وهمى و عقلى داشته باشند به فرض كه در صورت كوچكى بسيار زياد قابل تقسيم خارجى نباشند ؛ به علاوه اين‌كه اگر اجزاى مزبور غير متناهى باشند جسم حاصل از آنها نيز بايد غير متناهى باشد .\r\nالبته اعتقاد به جزء غير قابل تجزيه اشكالات زيادى دارد كه در كتاب‌هاى مفصل بيان شده است .\r\nعقيده دوم همان اشكالى را دارد كه عقيدهء اتصال واحد حقيقى جسم بسيط دارد .\r\nآخر همان‌طور كه در جسم مركب اختلافاتى است در جسم بسيط هم اختلافى هست در اين‌كه آيا جسم بسيط ( مانند عناصر اوليه كه از اجسام مختلف الطبيعه‌اى تشكيل نشده‌اند ) همانطور كه حسّاً يك واحد متصل و بدون فاصله است حقيقتاً نيز همين طور است اتصال حقيقى داشته و در جوهر وجودشان اتصال تحقق دارد ؟ آنها اين طور مىگويند .\r\nآنها دليل‌هايى هم براى اعتقادشان ذكر كرده‌اند ولى در بحث مربوط به جسم بسيط ، ضعف اعتقاد مزبور روشن شده است . وقتى اتصال حقيقى جسم بسيط را نپذيريم پيداست كه اتصال حقيقى جسم مركب را نخواهيم پذيرفت . از طرفى همهء دانشمندان جديد علوم طبيعى پس از تجربه‌هاى علمى طولانى پذيرفته‌اند كه هر جسمى از اجزاى كوچك بسيار ريز تشكيل شده كه هر يك از آنها هم از اجزاى كوچك ديگرى تشكيل يافته‌اند كه يك جرم مركزى برخوردارند . اين نظريه دانشمندان را به عنوان يك اصل موضوعى مسلم مىپذيريم .\r\nعقيده اول هم به وضوح باطل است ، زيرا اشكال عقيدهء دوم و چهارم و پنجم را يك جا دارد چون ميان عقيدهء اتصال بالفعل جسم و عقيدهء تقسيم بالقوهء آن به اجزاى متناهى - كه آنها ديگر هيچ گونه تقسيمى ندارند - جمع نموده است .\r\nبنا به آنچه گفتيم جسم كه يك حقيقت متصل با امكان فرض امتدادهاى سه گانه در\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآن مىباشد واقعيت دارد ليكن مصداق اين حقيقت كلى تنها همان اجزاى اوليه مىباشد كه يك نوع امتداد جرمى دارند و همهء انواع جسم هم به آن اجزاى مزبور مىرسند . اين همان عقيدهء ديموكريت يونانى است با قدرى اصلاح .\r\n\r\nفصل چهارم : اثبات مادهء نخستين و صورت جسمى\r\nهر جسم به همين عنوان كه جسميت دارد يعنى بنفسه پذيراى اندازه و امتداد جرمى است ، چيزى بالفعل است و از اين جهت كه امكان الحاق صورت‌هاى حقيقى و ماهوى و لوازم آنها را دارد چيزى بالقوه است ، و اين معنا به خوبى روشن است .\r\nجسميت يك جسم ، چيزى است كه تحقق بالفعل دارد ، ولى تحولات حقيقى و ماهوى كه تدريجاً با حركت تكاملى در آن به وجود مىآيد چيزى است كه بالفعل تحقق ندارد ، و فقط استعداد حصول آن را دارد . به اين مقدمه يك مطلب ديگر ، اضافه كنيد و آن اين كه جهت قوه و استعداد غير از جهت فعليت و تحقق است . فعليت همراه تحقق و وجود است ، و قوه همراه عدم و فقدان است . هيچ ندارد و فقط قوه و استعداد و جهت شىء را دارد . با اين توضيحات به خوبى معلوم مىشود كه در هر جسم حقيقتى است كه قوهء صورت‌ها و حقايق جسمانى است و فعليتى جز همين قوه را ندارد . آن‌گاه جسميّت ( حجم داشتن و امتداد جرمى داشتن ) هم جهت فعليتى است كه قوام جهت قوه مزبور بدان است .\r\nبا دقت در آنچه گفتيم به خوبى معلوم شد كه هر جسمى متشكل از ماده و صورت است و جسم يك مجموعه‌اى است متشكل از آن دو . البته امتداد جسمى هم هست كه قوام اصلى جسميّت به آن است .\r\n\r\nتكميل بحث\r\nماده‌اى كه در همهء موجودات جسمانى سريان دارد ، همين است كه مادهء نخستين و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nهيولاى اولى ناميده مىشود . و همين ماده به همراه صورت جسمى جسم ، خود مادهء ديگرى مىشوند كه صورت‌هاى ماهوى و حقيقى بعدى را پذيرا مىشوند اين مادهء تازه را مادهء دوم مىنامند .\r\n\r\nفصل پنجم : اثبات صور ماهوى اشياء\r\nاجسامى كه در خارج هستند از نظر افعال و آثار ، اختلاف روشنى با يكديگر دارند .\r\nبدون شك اين افعال و آثار يك مبدأ ذاتى دارند ، يعنى حتى اگر علت مستقيم آنها يكى از حالات عارضى جسم باشد بالاخره حتماً به يك منشأ ذاتى بر مىگردند . علت ذاتى آنها چيست ؟ مسلماً مادهء نخستين نمىباشد ، زيرا كار آن پذيرش و قبول است نه ايجاد و فعاليت . جسميت هم علت نيست ، زيرا جسميت ميان همهء اجسام مشترك است و اين آثار مختلف هستند . به ناچار بايد بپذيريم كه علت آنها يك مبدأ ماهوى ذاتى است كه در هر جسمى حقيقتى مخصوص مىباشد و ما آن را صورت نوعى مىناميم . « 1 »\r\n\r\nتكميل\r\nنخستين تنوع و اختلاف ذاتى كه اجسام - بعد از آن‌كه همگى در اصل جسميت مشتركند - پيدا مىكنند به وسيلهء صورت‌هاى نوعى عناصر است . عناصر هم به نوبهء خود ماده‌هايى براى صورت‌هاى ديگر مىشوند كه به عناصر الحاق مىشوند .\r\nدانشمندان قديم ، عناصر را چهار عدد مىدانستند ، و فلاسفهء الهيون همان عقيده را به عنوان يك اصل موضوعى پذيرفته بودند ليكن محققين جديد تاكنون در حدود 104 عنصر كشف كرده‌اند .\r\n\r\n\r\n","description":"","footnote":"\r\n( 1 ) . فلاسفه مشاء همين عقيده را دارند ، ر . ك : اسفار ، ج 5 ، ص 157 . اشراقيون صورت را عرض مىدانند . ر . ك : حكمة الاشراق ، ص 88\r\n","page_name":" 104 ","page_number":104},
  {"content":"\r\n\r\n\r\nفصل ششم : تلازم ماده و صورت\r\nماده نخستين با صورت متلازم بوده هيچ يك جدا از ديگرى وجود ندارند . ماده جدا از صورت نيست به اين دليل كه حقيقت ماده نخستين ، چيزى جز قوه نيست . از هر نظر فقط قوه است و قبول ، و هيچ فعليت ندارد و بنابراين امكان هيچ گونه وجود و تحقق جز به وسيله يك فعليت ماهوى و حقيقى ندارد ، چون بديهى است كه وجود هيچ موجودى بدون فعليت ، مفهوم و معنايى ندارد . حقيقت و جوهرى كه فعليت دارد و مايهء تحقق ماده است همان صورت است . و بدين حساب مطلب ما ثابت است :\r\nجدا نبودن ماده از صورت .\r\nصورت‌هاى عالم جسمانى هم از ماده جدا نيستند ، به اين دليل كه هيچ يك از انواع موجوداتى كه به حسّ و تجربه مىآيند ، خالى از نوعى استعداد و قوه تحول و انفعال نيستند . اين يك اصل موضوعى مسلمى است كه از علوم طبيعى اخذ شده است و همانطور كه پيش از اين گفتيم هر گونه انفعال و قوه حتماً كه بدون ماده نمىباشد .\r\nپس اين مطلب هم ثابت شد كه : « صورت جسمانى بدون ماده نيست » .\r\n\r\nفصل هفتم : هر يك از ماده و صورت محتاج يكديگرند\r\nبا يك بيان اجمالى مطلب ثابت مىشود : تركيب ماده و صورت يك تركيب حقيقى اتحادى است كه وحدتى حقيقى دارد و پيش از اين گفتيم كه اجزاى يك مركب حقيقى به يكديگر نيازمند هستند .\r\nولى توضيح تفصيلى مطلب اين‌كه : « صورت از نظر تعيّن و هم از نظر تشخّص نياز به ماده دارد : از نظر تعيّن به اين معنا كه نوع خاص يك صورت ، با استعدادى كه در ماده است معين مىشود . هر ماده ، استعداد صورت خاصى را دارد و بدين حساب هر صورتى احتياج به ماده دارد كه بدون آن تعيّن ندارد . چنان‌كه ماده آن هم با يك صورت\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nديگرى همراه است و آن صورت هم به آن ماده به همان جهت احتياج دارد و همين‌طور . . . .\r\nصورت از نظر تشخّص هم محتاج ماده است يعنى تا ماده نباشد وجود خاص صورت با عوارض خاص خود از وضع و شكل و زمان و مكان تبلور نمىيابد .\r\nماده هم حدوثاً و بقائاً توقف وجودى بر صورت دارد ، هر صورت ، چون صورت‌هاى مختلفى بر ماده وارد مىشوند . قوام ماده به همين صورت‌هايى است كه به نوبت بر ماده وارد مىشوند ، البته صورت علت تامه و يا خصوص علت فاعلى ماده نيست ، زيرا همانطور كه گفتيم صورت در تشخّص و نيز در تعيّن خود محتاج ماده است و بنابراين نمىتواند علت فاعلى ماده باشد . علت فاعلى ماده ، جوهر و حقيقتى است فوق ماده و از هر نظر جداى از ماده ، يعنى عقل . علت فاعلى ماده ، عقلى است مجرد كه ماده را ايجاد كرده و با وارد كردن صورت‌هاى متناوب بر ماده ، آن را حفظ و نگهدارى مىكند .\r\nصورت فقط يكى از اجزاى علت تامّهء ماده است . بگوييد : شريك علت و شرط فعليت وجود آن است .\r\nفلاسفه براى نگهدارى عقل مجرد ، ماده را ، به وسيله صورت‌هاى پياپى ، مثالى زده‌اند : نگهدارى بناى سقف يك خانه را ، با ستون‌هاى متناوب و متبدل كه دائماً ستونى را برده و ستونى ديگر به جاى آن بگذارند .\r\nاعتراضى بر فلاسفه شده است كه : شما معتقديد كه هيولا و مادهء نخستين عالم جسمانى يك واحد مشخص و به اصطلاح يك واحد عددى است ، آن وقت مىگوييد : قوام عناصر اين عالم به يك صورت متناوب و متبادل از صور غير متناهى عالم است . صورت به اين معناى كلى يك واحد بالعموم است مانند وحدت انسان و يا حيوان كلى و شك نيست كه واحد عمومى به مفهوم نزديك‌تر است تا به وجود . به خلاف واحد عددى كه وجود است ، و به همين جهت واحد عددى بدون شك از\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nواحد عمومى قوىتر است با اين‌كه علت بايد قوىتر از معلول باشد . و بدين حساب امكان ندارد كه واحد عمومى ( صورت متبدل ) علت واحد عددى ( مادهء جهان ) باشد .\r\nاز طرف ديگر ، تبدل معناى صورت اين است كه صورتى برود و صورتى ديگر جايگزين آن شود . خوب اگر صورت قبلى شريك علت و جزء علت مادى است ، از ميان رفتن آن موجب انعدام معلول يعنى ماده مىشود . بنابراين ، احتساب صورت متبادل را شريك علت ماده ، به نفى ماده مىانجامد .\r\nولى اعتراض مزبور با اين توضيح حل مىشود : در مرحلهء قوه و فعل خواهيم گفت كه تبدل صور در حقايق مادى به طور كون و فساد نيست كه صورتى به كلى تباه شود و صورتى ديگر به جاى آن بنشيند بلكه صورت‌هاى مزبور چهره‌هاى يك وجود سيّال متحرك هستند . حقيقت مادى در وجود واحد سيّال خويش حركت مىكند و صورت‌هاى مزبور حدود حركت جوهرى و حقيقى وجود مزبور مىباشند .\r\nصور مزبور موجود واحد و خاصى هستند با اتصال واحد ، هر چند يك نوع ابهام داشته وحدتشان با ابهام مزبور همراه است ، ابهامى متناسب با ابهام خود ماده كه قوهء محض است . بنابراين ، اين‌كه مىگوييم : صورت متبادل يك واحد عمومى است كه شريك علت است به اعتبار كثرتى است كه با امكان ، تقسيم پيدا مىكند و گرنه به حسب دقت همهء كثرت‌ها و تقسيم‌ها چهره‌هاى يك واحد خاص هستند . ( دقت كنيد ) .\r\n\r\nفصل هشتم : اثبات نفس و عقل\r\nنفس و عقل وجود دارند : نفس يعنى حقيقتى جوهرى كه ذاتاً مجرد از ماده است ليكن در مقام عمل تعلق به ماده دارد . دليل وجود نفس اين است كه ما در خودمان علم و ادراك مىيابيم ، و خصوصيت علم اين است كه « 1 » مجرد از ماده است ، و با همان وضع\r\n\r\n\r\n","description":"","footnote":"\r\n( 1 ) . در دفتر دوم فلسفه به قلم اين‌جانب تجرد علم به خوبى توضيح داده شده است\r\n","page_name":" 107 ","page_number":107},
  {"content":"\r\n\r\nتجرد براى شخص عالم موجود است و نزد او حضور دارد . و اگر عالم دور از ماده و قوه نبود و فعليّت خالص نبود ، امكان نداشت چيزى نزدش حضور پيدا كند ، و ما مىدانيم كه صورت علمى مجرد نزد شخص عالم حاضر است . و بنابراين شخصيت عالم همان نفس و روح مجردى است كه در انسان است و صور علمى نزد آن حضور دارند :\r\nتفصيل اين مطلب را در بحث عاقل و معقول اين كتاب ذكر خواهيم كرد . ان‌شاء . . .\r\nتعالى .\r\nاز طرفى مىدانيم كه روح مجرد انسانى ، حقيقتى جوهرى است ، زيرا روح انسانى صورت نوع انسانى است و صورت يك نوع از مقوله ، جوهر است ، پس نفس يعنى حقيقتى جوهرى كه ذاتاً مجرد از ماده است ولى تعلقى به ماده دارد ، وجود دارد .\r\nدليل وجود عقل - جوهرى كه ذاتاً و عملًا غير مادى است - همين است كه نفس انسانى در درجهء عقل هيولانى - يعنى استعداد تفكر در مقايسه با صور علمى هيچ‌گونه فعليّتى نداشته امرى بالقوه است و بدين حساب معلوم مىشود چيزى كه فعليت به آن مىبخشد و صور را ايجاد مىكند امكان ندارد كه خود نفس باشد ، زيرا خودش قوهء محض است و امكان هم ندارد كه يك چيز مادى ديگرى ايجاد كنندهء صور باشد - كه آن هم در اين مقايسه بالقوه است - و بنابراين افاضه كننده و معطى صور علمى حتماً يك حقيقت جوهرى است كه از قوه و امكان منزّه است و اين حقيقت را عقل مىناميم .\r\nاز طرفى پيش ازاين گفتيم كه عقل مجرد است كه ماده و صورت را در انواع مادى قرار مىدهد و بدين وسيله به آنها فعليت مىبخشد و مادّه را به وسيلهء صورت محفوظ نگه مىدارد .\r\nالبته نفس و عقل دليل‌هاى زياد ديگر نيز دارند كه بعداً به پاره‌اى از آنها اشاره خواهد شد .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nنكتهء پايانى\r\nدر پايان بحث از مقوله جوهر بايد به اين نكته توجه داشت كه يكى از خواص جوهر اين است كه تضاد ، در آن راه ندارد ، زيرا يكى از شرايط تضاد اين است كه بايد موضوعى در كار باشد كه دو ضد بر آن ورود كند و مىدانيم كه جوهر ، موضوع ندارد ، و خود استقلال دارد .\r\n\r\nفصل نهم : مقوله كمّ و خواص و تقسيمات آن\r\nكم عرضى است كه ذاتاً تقسيم وهمى را مىپذيرد - البته تقسيم وهمى ، و اما تقسيم خارجى هر چند در كم جريان دارد ليكن ذاتاً و مستقيم نبوده با وساطت مادهء جسم است . از طرفى با تجزيه و تقسيم خارجى ، كم هم بتبع جسم تجزيه شده جسم كه ذرّه ذرّه شد كم و مقدار آن هم همينطور و بدينوسيله به سوى فنا و عدم پيش مىرود .\r\nكم را بالذات به متصل و منفصل تقسيم كرده‌اند : كم متصل ، كمى است كه بتوان در آن اجزائى فرض كرد كه ميانشان حد مشتركى باشد . حد مشترك آن است كه اگر بخواهيم آن‌را ابتداى يكى از دو جزء حساب كنيم امكان دارد كه همان ابتداى جزء ديگر هم حساب شود ، و اگر انتهاى يكى حسابش كنيم مىتوانيم انتهاى ديگرى هم حسابش كنيم ؛ يعنى لزوم ندارد كه ابتداى يا انتهاى يك طرف مخصوص اعتبار شود .\r\nمانند نقطه كه حد مشترك دو جزء يك خط محسوب مىشود ، و خط كه حد مشترك دو جزء يك سطح حساب مىشود ، و سطح در قياس با دو جزء جسم تعليمى ( مقدار شكل هندسى جسم ) . و لحظه در قياس با دو جزء زمان هم همين طور .\r\nولى كم منفصل بر خلاف اين است ؛ يعنى حد مشتركى ندارد مثل اعداد ، مثلًا مفهوم عدد پنج را ببينيد ، اگر بخواهيم اجزائى برايش فرض كنيم بايد مثلًا به دو جزء 3 و 2 تقسيمش كنيم ، آن وقت حد مشتركشان كجاست ؟ ! آنها دو مفهوم مستقل هستند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاگر حد مشترك ميان آن دو باشد بايد يكى از آنها را جدا كرده به عنوان مرز مشترك حساب كنيم ، آن وقت عدد پنج مىشود چهار . و اگر يكى از خارج بياوريم و به عنوان مرز مشترك اضافه كنيم چون بايد مشترك ميان اجزاء باشد بايد به كلى از آنها جدا نبوده جزوى از آنها حساب شود ، آن وقت عدد پنج مىشود شش . بنابراين مفاهيم عددى كه مفاهيم مستقلى هستند حد مشترك ندارند و كم منفصل مىباشند .\r\nكم منفصل عبارت از مفاهيم عددى است كه از تكرار « يك » به دست مىآيند . هر چند « يك » خودش عدد نمىباشد ، زيرا كه تعريف كم بر آن منطبق نمىباشد . مفهوم يك قابل قسمت نيست . واحد ، اصل همه چيز است و خود تقسيم مىشود . اين را هم بگوييم كه مراتب اعداد چون خواص مختلفى دارند ، به نظر دانشمندان اهل فنّ اعداد ، انواع مستقلى بوده هر مرتبه‌اى يك مفهوم جداگانه مىباشد .\r\nكم متصل به قارّ و غير قارّ تقسيم مىشود . كم متصل قارّ ( ثابت ) آن است كه همهء اجزاى آن با هم جمع شوند مثل خط و سطح كه همهء اجزائشان با هم موجودند ولى كم متصل غير قارّ آن است كه اجزائش با هم موجود نباشند مانند زمان كه هر جزء آن پس از فناى جزء قبلى و پيش از آمدن جزء بعدى تحقق دارد .\r\nكم متصل قار هم به نوبهء خود سه قسم است : جسم تعليمى كه مقدار جارى در جهات سه گانه جسم طبيعى است كه در هر سه جهت قابل تقسيم است ، و به تعبير ديگر همان اندازهء شكل هندسى يك جسم ، كه در طول و عرض و عمق قابل تقسيم است .\r\nدوم سطح كه انتهاى جسم تعليمى است و فقط طول و عرض دارد ، و سوم خط كه انتهاى سطح است و فقط طول دارد و در همان اندازه طولى فقط قابل تقسيم است .\r\nآنها كه خلأ را قبول دارند - فضايى خالى از هر گونه موجود - اعتقادى به كم متصل قار ندارند ، زيرا يك واحد متصل خارجى را به طور قطع باور ندارند ، چون احتمال خلأ و عدم اتصال هست . ولى اثبات خلأ مشكل است .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nتتميم :\r\n« كم خواصى » دارد از جمله اين‌كه در هيچ يك از انواع آن تضاد وجود ندارد ، زيرا انواع كم در موضوع واحدى اشتراك ندارند و هر يك مربوط به موضوعى جداگانه‌اند . و مىدانيم كه اشتراك در موضوع يكى از شرايط تضاد است . دوم اين‌كه همانطور كه پيش از اين گفتيم انقسام وهمى را مىپذيرد . سوم اين‌كه در همه اقسام كم ، واحدى داريم كه آن را مىشمارد تا آخر ، تا اصل كم را به اتمام رسانده پايان دهد مثل واحد در كم منفصل كه هر عددى را فرض كنيد مفهوم واحد آن را شماره تا آخر كرده پايان مىدهد . البته در برخى مراتب عدد شماره‌گر ديگرى هم داريم مثل 2 براى چهار و شش و . . . و 3 براى 9 و 18 و 12 و . . . .\r\nكم متصل هم كه قابل تقسيم به اجزاى خود مىباشد جزء فرضى آن ( فرض از آن جهت كه تا تجزيه نشود جزء حقيقى نشده و يك واحد متصل مىباشد ) . شماره‌گر و پايان دهنده آن خواهد بود .\r\nچهارم از خواص كم خاصيت تساوى و غير تساوى است . مفهوم مساوات يعنى يك‌سانى در مقدار . بنابراين اختصاص به مقداريات ( كميات ) دارد و اگر در غير مورد كم به كار رود بالعرض مىباشد .\r\nپنجم از خواص كم ، نهايت و لا متناهى بودن است . مفهوم متناهى و غير متناهى ، به معناى امتداد بى حد و يا محدود مقدار است ، و بنابراين مخصوص كم مىباشد . البته در موارد ديگر هم ( مانند قدرت و كمالات نفسانى ) به كار مىرود ولى همانطور كه در مفهوم مساوات گفتيم به طور بالعرض و غير حقيقت مىباشد .\r\n\r\nفصل دهم : كيف\r\nكيف ، عرضى است كه بذاته قابل تقسيم و انتساب نمىباشد ( به خلاف كم كه بالذات قابل قسمت است و به خلاف مقولات نسبى كه بالذات انتساب دارند ) .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nكيف را در نخستين تقسيم به چهار قسم كرده‌اند : كيف نفسانى مانند علم و اراده و ترس و شجاعت و يأس و اميد .\r\nدوم كيف مخصوص به كم ، مانند استقامت و انحناء و اشكال هندسى ( در كم متصل ) و يا چون زوجيت و فرديت اعداد ( در كم منفصل ) .\r\nسوم كيف استعدادى كه قوه و لا قوه ناميده مىشود مانند همهء استعدادهاى كامل انفعالى چون سستى و نرمى - كه استعداد كامل پذيرش دارد - و استعدادهاى كامل مقاومتى و غير انفعالى چون سختى . و همين طور هر گونه استعداد كه در ماده وجود دارد هر چند مقاومتى و يا انفعالى كامل نباشد .\r\nنسبت استعداد هم به قوهء جوهرى - يعنى ماده ( پيش از اين گفتيم كه ماده همان قوهء پذيرش صور است هم ) همانند نسبت جسم تعليمى ( امتداد شكل ) كه امتداد در جهات سه گانه است به جسم طبيعى است كه امكان امتداد را تحمل مىكند .\r\nچهارم كيف مخصوص به حسّ ظاهر كه اگر مانند « سرخى شخص شرمسار » و « زردى شخص بيمناك » ، سريع الزوال باشد « انفعال » ناميده مىشود و اگر چون زردى طلا و شيرينى عسل ، ثابت باشد « انفعالى » ناميده مىشود .\r\nالبته دانشمندان طبيعى جديد در اين‌كه كيفيات محسوس به همانطور كه در حس هستند وجود خارجى داشته باشد اشكالاتى دارند كه در كتاب‌هاى طبيعى ذكر شده است .\r\n\r\nفصل يازدهم : مقولات انتسابى\r\nيعنى مكان و زمان و وضع و ملك و اضافه و فعل و انفعال .\r\nمنظور از مقوله مكان ( اين ) هيئتى است كه از انتساب يك شىء به مكان به دست مىآيد . و منظور از مقوله زمان ( متى ) هيئتى است كه از انتساب يك شىء به زمان به دست مىآيد و منظور از اين انتساب زمانى اعم از اين است كه يك شىء در خود و\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمتن زمان باشد مانند حركات و اعمالى كه در زمان انجام مىشوند ، و يا در طرف زمان يعنى لحظه باشد مثل همهء موجودات لحظه‌اى و آنى الوجود چون وصل‌ها و فصل‌ها و لحظه وقوع تماس‌ها ، و اعم از اين‌كه به طور انطباق بر زمان باشد چون حركات تدريجى كه هر درجه‌اى از آن بر لحظه‌اى از زمان تطبيق مىشود و اصطلاحاً حركت قطعى ناميده مىشود و يا به طور انطباق بر زمان نباشد چون نفس حركت ما بين ابتدا و انتها بدون در نظر گرفتن لحظات ، كه اصطلاحاً حركت توسطى ناميده مىشود ( نفس در راه بودن يك شىء متحرك كه يك عنوان بسيط و غير قابل تقسيم است ) . اينها همه زمانى و از مقوله متى هستند .\r\nوضع هم هيئتى است كه از انتساب اجزاى يك شىء به يكديگر و يا به شىء خارج به دست مىآيد ، مانند قيام كه نسبت خاصى ميان اجزاى بدن باهم و آنها با خارج است ؛ يعنى اعضاء بدن روى هم استوار ، و بدن كلّا در ارتباط با فضاى خارج ( و يا مشخصاً سطح زمين ) به نحوى است كه سر به طرف فضاى بالا و پاها به سوى پايين است .\r\nملك كه جده ( يافتن ) نيز ناميده مىشود هيئتى است كه از احاطه يك شىء به شىء ديگر به حدى كه با انتقال محاط ، محيط هم منتقل شود به دست مىآيد ؛ خواه احاطه كامل باشد چون چادر و يا احاطهء ناقص چون پيراهن و كفش .\r\nاضافه هيئتى است كه از تكرار نسبت ميان دو شىء به دست مىآيد . صرف نسبت را نمىگوييم ، صرف يك انتساب غير از اضافهء مقولى است . اضافه مقولى ، انتساب يك شىء به يك شىء ديگر ، با لحاظ انتساب به آن مىباشد كه در حقيقت يك نسبت مكروه مىباشد . مثل پدر ، كه منسوب به پسر است كه پسر هم يعنى فرزند آن پدر ، نسبت « پدر بودن » و « پسر بودن » ، يك نسبت اضافى است ، زيرا يك نسبت دو طرفه است و از هر دو طرف مورد نظر مىباشد . مقولهء اضافه ماهيتى است كه از رابطه طرفينى اشياء به دست مىآيد چنان‌كه در دو مفهوم پدر و فرزندى ، در هر يك از دو طرف ، طرف ديگر هم لحاظ شده است .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاضافه ، گاهى متشابه الاطراف است چون اخوّت كه در هر دو طرف يك‌سان است و گاهى متخالف الاطراف است مثل پدريّت و پسريّت و يا بالا بودن و پايين بودن .\r\nيكى از خواص اضافه اين است كه طرفين اضافه از نظر وجود و عدم و يا قوه و فعل همانند بوده اختلافى ندارند . اگر يكى بالفعل پدر است طرف مقابل هم بالفعل فرزند است و اگر يكى بالقوه و به طور استعداد است طرف مقابل هم فعليّت ندارد .\r\nاين را هم توجه كنيد كه گاهى مضاف به خود اضافه گفته مىشود يعنى به خود « پدريّت و پسريّت » مضاف گفته مىشود ! اتفاقاً مضافِ حقيقى نيز همين است ، زيرا اگر طرفين اضافه مضاف هستند به خاطر پيدايش اين صفت در آنهاست ، پس خود صفت اضافى ( پدر بودن و فرزند بودن ) به مضاف بودن اولويت دارد . البته معمولًا به طرف اضافه مضاف مىگويند ، پدر يا پسر را . نه صفت پدريّت و پسريّت را . اين مضاف ( متعارف و معمول ) را مضاف مشهورى مىگويند .\r\nمقوله فعل هيئتى است كه از تأثير تدريجى يك شىء در شىء ديگر ، در همان زمان تأثير به دست مىآيد مانند حالت و هيئتى كه از گرم كردن يك مادهء حرارتى تا زمانى كه در حال گرم كردن است به دست مىآيد .\r\nمقوله انفعال هم حالت و هيئتى است كه از تأثّر تدريجى شىء متأثر در زمانى كه تحت تأثير است به دست مىآيد ، مانند حالت و هيئتى كه از گرم شدن يك شىء در زمان گرم شدنش به دست مىآيد .\r\nاز آنچه در تعريف فعل و انفعال گفتيم به خوبى مشهود است كه در آن دو تدريج اعتبار دارد . اگر تدريج اعتبار نشود بايد ابداعيات هم در اين دو مقوله وارد شوند مثل ايجاد خداوند عقل مجرد را ، و موجود شدن عقل به صرف امكان ذاتى و ارادهء خداوند . و بايد اين عمل خداوند در مقوله فعل و وجود عقل در مقوله انفعال وارد شوند با اين‌كه آنها از حريم ماهيات مادى و پذيرنده تأثير و تأثّر ، به كلى خارجند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nمرحلهء هفتم : علت و معلول\r\n\r\nفصل اول : اثبات عليّت و معلوليّت در جهان هستى\r\nپيش از اين گفتيم كه ماهيت بنفسه فقط امكان دارد و نسبت به وجود و عدم على السواء مىباشد ، و رجحان يكى از دو طرف نياز به چيزى خارج از ماهيت دارد . البته همانطور كه قبلًا هم تذكر داديم نياز داشتن جنبهء عدم ، نوعى مجاز گويى است . عدم ، چيزى نيست كه نيازمند علت باشد . فقط وجود ماهيت است كه متوقف بر چيزى خارج از ماهيت است .\r\nتوقف وجود ماهيت هم مسلماً بر وجود غير است نه عدم غير ، عدم غير كه نمىتواند رفع نياز كند . وجودى كه اجمالًا محل توقف وجود ماهيت است علت مىناميم و ماهيت را كه توقف بر وجود مزبور دارد معلول مىگوييم .\r\nحالا ببينيم علت چه مىكند ؟ و چه چيزى را جعل نموده ايجاد مىكند ؟ سه احتمال بيش نيست : 1 - وجود معلول 2 - ماهيت معلول 3 - اتصاف ماهيت به وجود و به عبارت ديگر ، ربط وجود و ماهيت . مسلم است كه ماهيت معلول نمىتواند مجعول علت باشد ، زيرا همانطور كه گفتيم ، ماهيت چيزى است اعتبارى و حتماً بايد آنچه معلول از علت مىگردد اصالت داشته باشد و گرنه تحقق پيدا نمىكند و فرض اين است كه يك معلول تحقق يافته داريم ، موصول ، جنبهء ماهويش را به خودى خود دارد\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nو بدون ارتباط به چيز ديگر ، خودش را دارد و هيچ نيازى در اين جهت به غير ندارد ، چنان‌كه ماهيت ، اساساً جز همان جنبهء مفهوم و ماهوى اين چيزى نيست . ( المهية من حيث هي ، هي هي و ليست الّا هي ) .\r\nو همين طور مسلم است كه اتصاف و ربط كه صيرورت ( موجود شدن ماهيت ، ) ناميده مىشود نيز به وسيله علت ، مجعول نمىشود ، زيرا اينها مفاهيم و معانى اضافى و قائم به طرفين مىباشند و اگر فقط همين ربط و اتصاف از علت گرفته شود و چيزى ديگر در كار نباشد لازمه‌اش اين است كه ماهيت و وجود هر دو اعتبارى باشند آن وقت چگونه ممكن است اتصاف ( كه يك امر اضافى است و اينك از ناحيهء علت ، اصالت يافته است ) اصيل ، و در عين حال قائم به دو طرف اعتبارى غير اصيل باشد ؟\r\nبا توجه به آنچه گفتيم به خوبى روشن است كه آنچه از ناحيهء علت مورد جعل قرار گرفته و به معلول رسيده است فقط همان وجود معلول است نه ماهيتش و نه اتصاف ماهيت به وجود .\r\n\r\nفصل دوم : تقسيمات علت\r\nعلت به تام و ناقص تقسيم مىشود : علت تام آن است كه همهء مقدمات وجود معلول راداشته باشد به طورى كه ديگر براى وجود معلول هيچ چيز ديگرى لازم نباشد و در آن صورت بايد حتماً موجود بشود . ولى علت ناقص فقط برخى از مقدمات وجود معلول را دارد نه همهء آنها را . علت تام اگر نباشد معلول نيست و اگر باشد معلول هست ، ولى علت ناقص اگر نباشد معلول نيست و اگر باشد ممكن است معلول باشد و ممكن است نباشد ، لزوم ندارد كه حتماً باشد .\r\nعلت به واحد و كثير هم تقسيم مىشود : گاهى فقط يك چيز علت يك معلول است و گاهى چيزهاى ديگر هم ممكن است علت آن باشد كه در اين صورت علت كثير است .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعلت به بسيط و مركب هم تقسيم مىشود : بسيط آن است كه هيچ جزئى ندارد و مركب بر عكس . بسيط هم يا بسيط خارجى است چون عقل مجرد و عوارض كه وجودات بسيط هستند ، و يا بسيط عقلى است ، يعنى نه خارجاً از ماده و صورتى ، تركيب شده و نه عقلًا جنس و فصلى دارد . بسيطترين بسائط عقلى ، ذات بارى تعالى است كه اساساً ماهيتى ندارد و از وجود و ماهيت تركيب نشده است .\r\nعلت به قريب و بعيد هم تقسيم مىشود : قريب آن است كه ميان آن با معلول هيچ واسطه‌اى نباشد و بعيد بر خلاف آن است . علت با واسطه يا علت علت اين طور است ، فى المثل مانند « جدّ » نسبت به نوه‌اش .\r\nعلت به داخلى و خارجى هم تقسيم مىشود : علت داخلى كه علت‌قوامى هم ناميده مىشود همان ماده و صورت است كه مقوّم معلول هستند . و علت خارجى كه علت وجود هم ناميده مىشود همان علت فاعلى يا غايى است . علت فاعلى را « ما به الوجود / وسيله وجود » و علت غايى را « مالاجله الوجود / هدف وجود » نيز مىنامند .\r\nع لت به علت حقيقى و معدّ ( زمينه ساز و اعدادگر ) نيز تقسيم مىشود : البته علت ناميدن مقدمات اعدادگر ، با نوعى مجازيت است . آنها حقيقتاً علت نيستند . وسايلى هستند كه ماده را براى افاضهء علت فاعلى ، آماده و نزديك مىسازند ، مثل ورود هر متحرك در يكى از حدود مسافت كه اعدادگر و مقرّب ورود در حدّ بعدى مىباشد .\r\nو يا چون گذشت لحظات زمان كه حادث در زمان خاص را به فعليت نزديك مىسازند و هر چه لحظه‌ها مىگذرند زمان حادثه و فعليت حادثه معين نزديك مىشوند .\r\n\r\nفصل سوم : تلازم ضرورت علت و معلول\r\nهمين كه علت تامه موجود شد حتماً معلول هم موجود مىشود و گرنه با وجود\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nعلت تامه ، عدم معلول تجويز شده است ، با اين‌كه عدم معلول ، معلول عدم علت است و با وجود علت امكان ندارد و از قبيل معلول بى علت خواهد بود .\r\nو هنگامى كه معلول موجود باشد وجود علتش ضرورى خواهد بود و گرنه عدم علت با وجود معلول تجويز شده است ، با اين‌كه پيش از اين گفتيم كه علت ، خواه تام و خواه ناقص ، اگر معدوم شد از عدمش عدم معلول لازم مىآيد .\r\nاز آنچه گفتيم به خوبى معلوم مىشود كه وجود معلول از وجود علتش جدا نيست و وجود علت تامه هم از وجود معلولش جدا نمىشود .\r\nو بنابراين اگر معلول ، يك موجود زمانى باشد و در يك زمان خاص موجود باشد حتماً كه علتش نيز در همان زمان وجود خواهد داشت ، زيرا كه وجود آن زمان خاص معلول ، متوقف بر علت بوده است ، پس بايد تأثير علت و افاضه‌اش نيز در آن زمان باشد ، اگر علت در يك زمان ديگرى باشد و نه در زمان وجود علت ، و مىدانيم كه افاضهء فيض هم قائم به وجود علت است ، لازم مىآيد كه علت در حال عدم خود ، افاضهء معلول كند ! اين هم كه به روشنى محال است .\r\nيك نكته را هم توجه كنيد و آن اين‌كه تلازم ضرورت علت و معلول در دو مسئله مورد بحث قرار مىگيرد : 1 . مسأله‌اى كه تحت عنوان : « الشىء ما لم يجب لم يوجد / هر چيزى تا واجب نشود موجود نمىشود ، بيان مىگردد 2 . همين مسئله كه اين‌جا مطرح كرده‌ايم : تلازم ضرورت آن دو و يا به تعبير ديگر معلول هنگام وجود علت تامه واجب است و بر عكس . اين دو مسئله با يكديگر يك تفاوت دارند و آن اين كه اولى وجوب بالغير را مىگويد و دومى وجوب بالقياس را . در آن مسئله بحث ما اين است كه معلول از ناحيهء علت كسب ضرورت مىكند و در اين مسئله بحث ما اين است كه معلول در قياس به علت ، ضرورت دارد و علت هم در قياس به معلول ، ضرورت دارد .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nدليل ديگر\r\nاحتياج ماهيت معلول به علت فقط به معناى احتياج وجودش به علت است ، و احتياج مزبور هم از وجود ماهيت خارج نيست كه يك وجودى باشد و يك احتياج .\r\nبلكه احتياج مزبور در ذات و متن وجودش استقرار يافته و به تعبير ديگر وجود ماهيت عين احتياج و ارتباط است . وجود معلول يك وجود رابط است كه بدون علت ، هيچ گونه استقلالى ندارد ، و علت مقوّم آن است ، و هر چه چنين باشد محال است كه بدون اعتماد بر علت و استقوام به آن تحقق پيدا كند و با اين بيان مطلوب ما ثابت مىشود : « هنگام وجود معلول ، وجود علت هم ضرورى است » .\r\n\r\nفصل چهارم : قانون : الواحد . . .\r\nاز يك علت جز يك معلول صادر نمىشود ، زيرا لازم است كه حتماً ميان علت و معلول يك سنخيت ذاتى برقرار باشد كه آن سنخيت ميان يكى از آن دو با چيزهاى ديگر نيست . اگر سنخيّت لازم نباشد بايد هر چيزى بتواند علت هر چيز باشد و هر چيز معلول هر چيز ! و بديهى است كه اين غير ممكن است .\r\nو بنابراين حتماً در علت يك جهتى است كه هم سنخ با معلول است و همان جهت تعيّن دهنده صدور معلول از علت مزبور است . اگر از يك علت - كه در متن ذاتش فقط يك جهت است ، يعنى همان جهت هم سنخ با معلول - معلول‌هاى بسيارى با همان جهت كثرت و تعدد و بدون برگشت به هيچ گونه جهت وحدت ، صادر شوند ، لازمه‌اش اين است كه جهات كثيرى در متن ذات علت تحقق يابد با اين‌كه فرض اين است كه علت يك جهت بيش ندارد !\r\nبا اين بيان روشن شد چيزى كه منشأ صدور كثرات است حتماً در متن ذاتش يك جهت كثرتى است .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو نيز روشن شد كه چند علت امكان ندارد معلولى واحد را بسازند و آنچه از اين قبيل تصور مىشود حتماً به يك علت بر مىگردد . « 1 »\r\n\r\nفصل پنجم : بطلان دور و تسلسل علل\r\nدور يعنى توقف وجود يك شىء بر چيزى كه وجود آن نيز خود متوقف بر شىء اول است ، حالا فرق نمىكند توقف مزبور بدون واسطه باشد كه دور « مصرّح » ناميده مىشود يا با واسطه باشد كه دور « مضمر » ناميده مىشود . به هر حال دور ، باطل و محال است زيرا كه مستلزم اين است كه يك چيز بر خودش تقدم وجودى داشته باشد ، چون علت ( متوقف عليه ) بر معلول ( متوقف ) حتماً بايد تقدم داشته باشد .\r\nتسلسل يعنى ترتب و توقف پياپى علت‌ها بدون نهايت . تسلسل هم باطل‌است و دليل‌هاى زيادى به بطلان آن ذكر كرده‌اند ، از محكم‌ترين دليل‌هاى بطلان تسلسل دليلى است كه ابن‌سينا در قسمت الهيات از كتاب بزرگ شفا آورده است .\r\nخلاصه دليل مزبور اين است كه : اگر يك معلول را با علتش و علت علتش فرض كنيم مىبينيم كه هر يك از اين سه ، حكمى حتمى و ضرورى مناسب و خاص خود دارند . معلول فقط معلول است ، علتش هم علت ما بعد ( يعنى معلول مفروض ) و معلول ما قبل ( يعنى علت علت ) مىباشد . علت علت هم فقط علت است و معلول نيست . معلول يك طرف اين سلسله كوتاه است و علت علت هم طرف ديگر آن و آنچه علت و معلول هر دو است وسط دو طرف مزبور است .\r\nحالا اگر اين سلسله كوتاه را چهار تا فرض كنيم حكمش همان است كه گفتيم\r\n\r\n\r\n","description":"","footnote":"\r\n( 1 ) . اين مسئله از نظر فلاسفه بديهى است . در روايات ما هم وارد شده است . از جمله به كتاب توحيد صدوق رجوع فرماييد : « اليس ينبغى لك ان تعلم ان الواحد لا يقال له اكثر من فعل » اشاعره در اين مسئله مخالف هستند . فخررازى در مباحث مشرقيه ، ج 1 ، ص 460 ، و . . . ادلهء فلاسفه را ذكر كرده و اشكال كرده است . ر . ك : اسفار ، ج 2 ، ص 204\r\n","page_name":" 120 ","page_number":120},
  {"content":"\r\n\r\nيعنى اول و آخر دو طرف سلسله هستند و دو تاى وسط ، وسط آن دو طرف هستند .\r\nحال اگر بر اين سلسله بيفزاييم و بيفزاييم و بىاندازه هم اضافه كنيم باز هم حكمش همان خواهد بود ، وقتى اول و آخر را در دست داريم ، وسط هر قدر هم اضافه شود بالاخره همان تعدادى كه هر يك از آنها علت و معلول هستند وسط خواهند بود و دو طرف دارند .\r\nولى اگر سلسلهء علت‌ها تا بى نهايت پيش برود غير از معلول اخير كه مسلماً طرف است و فقط معلول است ، سر تا سر سلسلهء مزبور ، وسطى خواهد بود بدون طرف ! و مگر وسط بدون طرف امكان دارد ؟ ! چطور مىتوان واسطه و وسطى بدون طرفين تصور نمود ؟ !\r\nاين برهان كاملى است و در همهء علت‌هايى كه معلول را ايجاب مىكنند و همراه معلول هستند جارى است ، چه اين كه فى نفسه و به تنهايى علت تامه باشند و يا علت ناقص . البته در علت‌هاى اعدادى كه فقط زمينه ساز وجود معلول هستند و معلول را تحقق نمىدهند ، جريان ندارد ، زيرا رابطهء وسط و طرف در وجود مربوط است و معدّات خارج از حريم ارتباط قوامى وجودى هستند و معلول را وجود نمىدهند .\r\nدليل ديگرى در خصوص علل تام جريان دارد . و آن اين‌كه همان‌طور كه پيش از اين گفتيم وجود معلول يك وجود رابط است كه وابسته به علت است ، آن وقت اگر عليت و معلوليت در يك سلسلهء غير متناهى پيش بروند بدون اين‌كه به يك علت غير معلول ختم شوند لازمه‌اش اين است كه وجودهايى رابط و وابسته داشته باشيم بدون يك وجود نفسى مستقل كه وابستگان ، به آن بسته شوند . و بديهى است كه اين نشدنى است . دليل‌هاى ديگرى هم در كتب مفصّله آمده است . « 1 »\r\n\r\n\r\n","description":"","footnote":"\r\n( 1 ) . ر . ك : اسفار ، ج 2 ، ص 141\r\n","page_name":" 121 ","page_number":121},
  {"content":"\r\n\r\n\r\nفصل ششم : علت فاعلى\r\nعلت فاعلى يعنى علتى كه وجود معلول را افاضه كرده تحققش مىدهد ، اقسامى دارد . قانون انضباط و نظم اقسام مزبور را اين طور ذكر كرده‌اند : فاعل يا آگاهى از فعل خود دارد يا ندارد ، اگر ندارد يا عملش با طبعش تناسب و ملائمت دارد ( اين فاعل « بالطبع » است ؛ 1 ) و يا با طبعش مناسب نيست ( اين فاعل « بالقسر » است ؛ 2 ) و اگر آگاهى به فعلش دارد ، اگر عملش با اراده‌اش نباشد ( فاعل « بالجبر » است ؛ 3 ) و اگر با اراده‌اش باشد يا آگاهى به فعلش در مرتبهء فعلش بلكه عين فعلش مىباشد ( اين فاعل « بالرضا » است ؛ 4 ) و يا آگاهى به فعلش پيش از فعلش مىباشد و در اين صورت يا آگاهىاش همراه با داعى و موجب باطنى زايد بر آگاهىاش مىباشد ( اين فاعل « بالقصد » است ؛ 5 ) و يا آگاهىاش همراه با چنين داعى باطنى زايدى نيست بلكه خود علم و آگاهى منشأ صدور معلول است ( كه اصطلاحاً اين علم را علم فعلى مىنامند ) ، در اين صورت يا علم و آگاهىاش زايد بر ذاتش مىباشد ( اين فاعل « بالعنايه » است ؛ 6 ) و يا علم و آگاهىاش زايد بر ذاتش نمىباشد ، كه اين ( فاعل « بالتجلى » است ؛ 7 ) در همهء اقسام گذشته اگر فاعل و فعلش بر سر هم فعل يك فاعل ديگرى حساب شوند ، ( فاعل « بالتسخير » ؛ 8 ) ناميده مىشود .\r\nبنابراين فاعل هشت قسم است :\r\n1 . فاعل بالطبع : فاعلى كه علم و آگاهى به فعل خود ندارد و فعلش با طبعش مناسب و ملائم است ، مثل نفس در مرتبهء قواى بدنى كه در آن مرتبه ، اعمال خود را بالطبع انجام مىدهد . همچون عمل نفس در دستگاه گوارش و تنفس و . . . .\r\n2 . فاعل بالقسر : فاعلى كه علم و آگاهى به فعل خود ندارد و عملش هم با طبعش ملائم نيست مثل نفس در مرتبه قواى بدنى مزبور بر خلاف طبيعت ، مثل هنگام بيمارى كه افعال قواى نفس ، تحت تأثير عوامل قسرى و فشار خارجى از مجراى\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nصحت خود منحرف مىشوند .\r\n3 . فاعل بالجبر : فاعلى كه علم به فعلش دارد ليكن فعلش تحت تأثير اراده‌اش نيست چون انسانى كه بر كارى خلاف اراده‌اش اكراه شود .\r\n4 . فاعل بالرضا : فاعلى كه اراده به فعلش دارد ، و علم و آگاهى تفصيلى به فعلش چيزى جز خود فعلش نيست ، و پيش از عمل جز يك آگاهى و علم اجمالى به عمل از طريق علم به ذاتش ، آگاهى ديگرى ندارد . مانند انسان در ايجاد صورت‌هاى جزئى ذهن ( صور خيالى ) . انسان پيش از ايجاد صورت‌هاى مزبور يك علم قبلى به آنها ندارد كه پيش از آن صورت‌ها ، صورت‌هاى مشابه ديگرى در كار باشند و آنها هم با صورت‌هاى مشابه ديگرى و همين‌طور تا بىنهايت . نه ، اين‌طور نيست . علم به آن صور ، خود صور مزبور است نه صور ديگر علمى پيش از آنها . البته چون نفس انسانى به خودش علم دارد ، به طور علم حضورى ، به طور اجمال به همهء معلول‌هاى نفس ( و از جمله صور مزبور ) هم يك آگاهى اجمالى دارد ، ولى اين غير از علم تفصيلى به خود صور خاص مىباشد . اشراقيون معتقدند فاعليت خداوند نسبت به همهء اجزاى جهان نيز همين طور است .\r\n5 . فاعل بالقصد : فاعلى كه اراده ، دارد و پيش از عمل آگاهى به عملش نيز دارد و علاوه بر اراده ، داعى و موجبى نيز دارد . انسان در همهء افعال اختيارىاش اين طور است كه هم علم و اراده دارد و هم علاوه بر علم ، تصديق به مفيد بودن كارش و ميل و شوقش نيز دخالت در عمل دارد كه زايد بر علم به عمل هستند .\r\n6 . فاعل بالعنايه : فاعلى كه اراده دارد و علم و آگاهى تفصيلى پيش از عمل هم دارد ، علمش هم زايد بر ذات فاعل است و نفس علم و صورت ذهنىاش هم به تنهايى براى وقوع عمل كافى است و احتياجى به داعى و موجب ديگرى نيست . مثل انسانى كه بر تخته سنگ مرتفع و يا لبهء پرتگاه درّه و يا بالاى شاخه بلند درختى قرار گرفته و چون به پايين نگاه كند بترسد و به صرف تصور سقوط و تصوير حالت سقوط در\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nذهن به ناگاه سقوط كند . فلاسفهء مشّاء معتقدند خداوند در همهء افعال و ايجادهايش اين طور است . علم زايد بر ذاتش نسبت به عمل دارد و نفس علم براى وقوع عمل كافى است .\r\n7 . فاعل بالتجلى : فاعلى كه فعلى را انجام مىدهد و علم و آگاهى تفصيلى پيشين هم به عملش دارد ، علمى كه عين علم اجمالى به ذاتش مىباشد . اين هم مثل نفس مجرد انسانى كه چون آخرين صورت و فعليت انسان است و از مراحل و فعليت‌هاى گذشته چون جوهريت و جسميت و رشد و حيوانيت عبور كرده تا به اين فعليت اخير رسيده است با همان بساطتش مبدأ همهء كمالات و آثارى است كه در ذاتش دارد و علم حضورى به ذاتش علم تفصيلى به همهء كمالاتش نيز مىباشد ، هر چند كمالات و آثارش را در مقام ذات از يكديگر جدا نكرده و ممتاز نساخته است ، ليكن به هر حال در همان مقام ذات همهء كمالات و آثار را هم دارد و به خوبى آنها را على الاجمال مىداند ، هر چند هر يك را با حدود خاص ، از يكديگر ممتاز نساخته باشد .\r\nبه عقيده ما خداوند هم در اعمالش اين طور است ؛ يعنى علمى اجمالى در عين كشف تفصيلى به افعالش دارد .\r\n8 . فاعل بالتسخير : فاعلى كه وقتى فعلى به او مستند مىشود به اين حساب باشد كه او و فعلش همگى مستند به فاعلى ديگر هستند مثل قواى طبيعى و نباتى و حيوانى كه اعمالى در بدن انجام مىدهند ، ولى خود قواى مزبور و اعمالشان همگى مقهور و مسخر نفس انسانى هستند كه بر آنهامسلط است ، و مثل همهء فاعل‌هاى جهانى عالم هستى ، كه خود و اعمالشان همگى فعل حضرت حقند و مقهور و مسخّر او مىباشند .\r\nهمانطور كه ملاحظه كرديد فاعل بالجبر و بالعنايه را در برابر فاعل بالقصد ذكر كرديم و مقتضاى اين تقابل و برابرى اين است كه با يكديگر تباين نوعى داشته هر يك نوعى مستقل و جداى از ديگرى هستند . ولى مطلب خيلى روشن و مسلم نيست .\r\nممكن است فاعل بالجبر و بالعنايه جزء فاعل بالقصد حساب شوند .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nدر مورد جبر ( اكراه ) هم فاعل با حساب‌هاى ذهنى خود بالاخره تصميم مىگيرد براى فرار از ضرر بزرگ‌تر عملى كه خواست اكراه كننده است انجام دهد و در نتيجه عمل با قصد او انجام مىشود .\r\nدر مورد فعل عنائى هم قبول نداريم كه هيچ گونه قصد و اراده‌اى در كار نباشد بلكه فاعل وقتى تصور سقوط را مىكند و استقامت و لاسقوط را هم در نظر مىگيرد مطمئن مىشود كه در شرايط او هيچ راهى براى مقاومت وجود ندارد آن گاه تسليم سقوط مىشود و با قصد و اراده ، خود را ساقط مىكند . همهء آنها كه در اين گونه شرايط ساقط مىشوند از نظر دقيق علمى خودشان خود را ساقط و خودكشى مىكنند ، ليكن چون قصدشان با معمول قصدها و اراده‌ها كه در شرايط عادى انجام مىشوند تفاوت دارد توجه به اين قصد و اراده نشده و محكوم به حكم خودكشى هم نگرديده‌اند .\r\n\r\nفصل هفتم : علت غايى\r\nعلت غايى همان كمال آخرين است كه هر فاعلى در فعل خود به آن توجه مىكند .\r\nحال اگر علم و آگاهى هم در فعل فاعل دخالت داشته باشد مراد و مقصود فاعل هم از فعلش همان غايت است ، و اگر فعل را مىخواهد به خاطر علت غايى مىخواهد و همان مراد و مقصود ، غايت و آخرين كمال خواهد بود ، يعنى همانطور كه آخرين كمال است ، مقصود هم مىباشد . شنيده‌ايد كه مىگويند : غايت در تصور و ادراك پيش از عمل است و در وجود و تحقق پس از آن . يعنى مقصود اولى اوست و آخرين كمال موجود هم اوست .\r\nو اگر علم هيچ گونه دخالتى در فاعليت فاعل نداشته باشد ديگر ، غايت ، مقصود ومراد نيست ( زيرا علمى نيست تا قصد و مقصودى باشد ) ليكن به هر حال فعل فاعل نهايت و آخرى دارد ، همان نهايت كار ، غايت فعل اوست .\r\nتوضيح اين‌كه هر چيزى با كمال و تمام خود يك نسبت ثابتى دارد يعنى دائماً\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاقتضاى كمال خود را دارد ، و امكان ندارد كه دائماً و يا بيشتر اوقات مانع وصول به كمالش بشوند ، زيرا عنايت و حكمت الهى كه در هر ممكن الوجودى اقتضا و استدعاى كمال آن را قرار داده خواسته است كه به آن كمال مخصوص خود برسد . و به اين حساب هر چيزى نهايت و غايتى دارد كه همان آخرين كمالى است كه مقتضاى طبع اوست . البته عوامل خارجى احياناً مانع وصول او به كمال طبيعىاش مىشوند ليكن اين حركت احيانى قسرى ، شرّ اندكى است كه خير زيادى در برابرش او را تدارك و جبران مىكند و اين معنا در جهان طبيعت و عالم ماده است كه تزاحم اسباب مختلف ، موجب اين فشار و حركت قسرى شده است .\r\nو به هر حال كمال متوقع از هر چيز ، غايت اوست . ( كه اگر فاعل آگاه همان را بخواهد غايت اراده با غايت طبيعى تطبيق كرده است و اگر خلاف آن را بخواهد تطبيق نكرده و اگر آگاهى ندارد كه فقط همان غايت طبيعى در كار است . اين مقتضاى طبيعت يك شىء است . غايت تحقق پيدا بكند يا نكند مطلب ديگرى است ، گفتيم كه نوعاً بايد تحقق پيدا كند ) .\r\n\r\nفصل هشتم : غايت در موارد گزاف و بازى و باطل و حركت‌هاى طبيعى و . . .\r\nبسيارى گمان مىكنند كه عوامل طبيعى در اعمالشان غايت و هدفى ندارند . تصور كرده‌اند كه غايت بايد حتماً مورد علم و ارادهء فاعل باشد . ولى در فصل گذشته فهميديم كه غايت اعم از مورد علم و اراده است و عوامل طبيعى هم در اعمالشان غايتى دارند كه همان نهايت حركتشان مىباشند .\r\nبسيارى هم گمان مىكنند كه بسيارى از افعال اختيارى انسان‌ها نيز بدون غايت هستند مثل بازىهاى كودكان كه در حركتشان غايت و هدفى در نظر ندارند ، و يا حتى بازى افراد با انگشتان و يا محاسن خود ، و نيز تنفس انسان كه يك حركت ارادى انسان است و مانند حركات بيمارى كه در خواب از پهلويى به پهلوى ديگر مىغلطد و\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nهمين طور كسى كه براى هدفى حركت مىكند ، در آن هنگام كه به علت برخورد با مانعى از حركت و نتيجهء آن باز مىماند . و مثال‌هايى از اين قبيل .\r\nولى حقيقت اين است كه هيچ يك از اين اعمال بدون غايت نمىباشد . توضيح اين‌كه : افعال ارادى داراى مبدأ و مقدمه « قريب » و « متوسط » و « بعيد » هستند ، كه هر يك از آنها غايتى دارند ، و چه بسا كه چند مقدمه با هم يك غايت داشته باشند ولى نوعاً هر يك غايتى جداگانه دارند . مقدمه و مبدأ قريب فعل همان قوّهء فعّاله‌اى است كه در عضلات گسترده شده است . مبدأ متوسط همان اشتياق فاعل است كه مستلزم اراده و تصميم است . مبدأ بعيد هم علم و آگاهى است يعنى تصور فعل به طور خاص كه چه بسا همراه آگاهى از فوايد و خيرات فعل هم مىباشد .\r\nعلم كه اولين مبدأ است اگر علم فكرى باشد فعل ارادى يك غايت فكرى خواهد داشت ، و اگر علم تخيلى و بدون فكر باشد غايتش هم چه بسا تخيل محض مىباشد كه شوق به او تعلق گرفته و قوهء فعاله شخص ، عضلاتش را براى تحصيل آن تحريك نموده است ؛ مثلًا طفل ، حركتى را در نظر مىآورد و تحت تأثير اميال باطنى مشتاق آن مىشود و انجامش مىدهد . در اين‌گونه موارد ، نفس تصور حركت خاص و جزئى ( خيالى ) ، به عنوان مبدأ عمل مىباشد و خود حركت خارجى و نهايت آن هم غايت و هدف از حركت مىباشد . اصطلاحاً اين گونه اعمال را گزاف مىنامند .\r\nو گاهى هم مبدأ نخستين فعل ، علم تخيلى همراه عادت و اخلاق است مثل بازى با محاسن . اين را اصطلاحاً عادت مىنامند .\r\nو گاهى علم تخيلى با طبيعت ( چون تنفس ) و يا با مزاج شخص هر چند منحرف و بيمار ( چون حركات شخص مريض ) مبدأ نخستين فعل است . اين را اصطلاحاً فعل قصد ضرورى مىنامند .\r\nدر همهء اين افعال هر مبدئى غايت خود را دارد ، غايت همگى آنها همان غايت طبيعى يعنى نهايت حركت مىباشد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nغايت فكرى و مبدأ علمى فكرى با يكديگر ملازمند . مبدأ فكرى در صورتى است كه غايت فكرى در نظر باشد .\r\nدر همهء مقدمات و مبادى مزبور اگر فعل ، پيش از رسيدن به غايت خود به واسطهء مانعى قطع شود فعل را باطل مىنامند . در اين مورد هم بايد توجه كنيد كه قطع فعل به علت بروز مانع و تحقق نيافتن غايت به جهت مزبور غير از غايت نداشتن عمل است ( دقت كنيد ) .\r\n\r\nفصل نهم : نفى اتفاق و تصادف\r\nچه بسا تصور مىشود كه برخى غايات اعمال ، مقصود و منظور فاعل نبوده به او مربوط نمىباشد . گفته‌اند مانند كسى كه چاهى مىكند كه به آب برسد ولى به گنجى دست مىيابد ، كه يافتن گنج غايت كندن چاه و مربوط به او نيست . اين قسم عمل را اتفاق و از نوع اتفاق خوب و يا شانس مىگويند . و مانند كسى كه به پناه اتاقى مىرود كه از حرارت آفتاب محفوظ بماند ولى سقف فرو مىريزد و مرگش فرا مىرسد ، كه اين قسم را بخت بد مىنامند .\r\nبرخى از دانشمندان طبيعى اساس وجود عالم را بر همين پايه توجيه كرده‌اند ، و گفته‌اند : عالم اجسام و جهان طبيعت از اجزاى بسيار كوچك و ذرات پراكنده در فضايى غير متناهى تشكيل يافته است ، ذراتى متحرك كه دائماً در حركت هستند .\r\nسپس تصادفاً تعدادى از آنها به هم برخورد كرده يكديگر را جذب نموده‌اند و بدين ترتيب كرات و اجسام مركب تشكيل شده است ، و آن‌گاه هر جسمى كه صلاحيت و امكانات ماندن داشته باقى مانده و آنچه صلاحيت بقا نداشته به زودى ، يا به تدريج و در دراز مدت ، راه فنا پيش گرفته و از ميان رفته است .\r\nولى حقيقت اين است كه هيچ تصادف و اتفاقى در جهان هستى نيست . براى توضيح مطلب لازم است مقدمه كوتاهى ذكر كنيم :\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nامور وجودى چهار طور تصور مىشوند : وجودهاى دائم ( كه همواره به همان وضع تحقق مىيابند ) ، وجودهاى اكثرى ( كه نوعاً به صورت خاصى موجود مىشوند ولى گاهى هم خلاف آن انجام مىشود ) ، وجودهاى مساوى كه هيچ طرف آن دوام و يا اكثريتى ندارد ( مثل قيام و قعود زيد ، گاهى اين و گاهى آن ) ، وجودهاى نادر و اقل مثل شش انگشت داشتن انسان .\r\nتفاوت « اكثرى الوجود » با « دائمى الوجود » اين است كه « اكثرى الوجود » ، داراى معارضى است كه احياناً پيدا مىشود ؛ مثلًا عدد انگشتان غالباً پنج است ولى گاهى قوهء توليد به ماده‌ها و ياخته‌هاى زايدى بر مىخورد كه مناسب انگشت است ، خوب وقتى ياخته‌هايى مناسب ياختهء انگشت باشد و قوهء توليد و تصوير انگشت هم باشد پيداست كه نتيجه‌اش اين است كه يك انگشت اضافه به وجود مىآيد . و بنابراين پنج انگشت بودن مشروط به اين است كه ماده و ياخته زايدى مناسب ساختمان انگشت اضافه در كار نباشد . و البته با احتساب اين شرط مىشود يك امر دائمىالوجود نه اكثرى الوجود . يعنى اگر ماده زايد مناسبى نباشد حتماً و دائماً همان پنج انگشت است و همين طور امر اقلى الوجود هم با احتساب وجود شرط مزبور مىشود ، دائمى الوجود ، يعنى اگر قوه توليد و تصوير انگشت ، ياخته‌هاى مناسب انگشت اضافى را در اختيار داشته باشد ، حتماً بيش از پنج انگشت مىسازد .\r\nبا توضيحى كه دربارهء اكثرى الوجود و اقلى الوجود داديم ، مسئلهء مساوى الوجود هم روشن شد ؛ يعنى شرط تحقق يك طرف را وقتى به دست آورديم و فهميديم كه كجا آن مىشود و با كدام شرط ، و كجا و با كدام شرط ، اين مىشود ، خيلى خوب حكم مىكنيم كه اگر فلان شرط باشد دائماً اين امر انجام مىشود و اگر آن شرط ديگر باشد دائماً آن امر ديگر انجام مىشود . ميان شرايط و نتايج رابطه‌اى قطعى و دائمى است .\r\nبا اين حساب ، همهء امور هستى دائمى الوجود است و بر اساس نظامى ثابت و استوار بنا شده كه نه تخلف دارد و نه اختلاف . قانونى كه نه تغيير دارد و نه تخلف .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبا دقت در آنچه گفتيم به خوبى روشن مىشود كه اگر كمالى را فرض كنيم كه به طور دائم بر فعل فاعلى مرتب شود ، عقل به طور فطرى و ضرورى حكم مىكند كه يك رابطهء وجودى ميان فعل فاعل و كمال مزبور مىباشد ؛ رابطه‌اى كه موجب مىشود ما حكم به يك نوع اتحاد وجودى ميان آن دو كنيم ، به اين طور كه قصد فاعل از فعلش به آن كمال مىانجامد . و غايت همين است ؛ يعنى منظور فاعل از فعل همان باشد . فعل و كمال مزبور به هم برسند .\r\nاگر با دوام ارتباطى كه ذكر كرديم بتوانيم در ارتباط غايت فعل به فاعل شك كنيم ، بايد در ارتباط خود فعل به فاعل و اين‌كه وجودهاى حادث محتاج علت فاعلى هستند نيز شك كنيم ! زيرا آن‌جا هم همين تلازم وجودى و ترتيب دائمى است ، چيز ديگرى كه در كار نيست . و همين است كه بسيارى ازمعتقدين اتفاق ، علت فاعلى را نيز انكار كرده‌اند و با انكار فاعل و غايت ، مسئلهء عليت را منحصر به علت مادى دانسته‌اند كه بعداً خواهيم گفت .\r\nبا تفصيلى كه گفتيم روشن شد كه غايات نادر الوجود كه جزء اتفاقيات شمرده شده‌اند غايات دائمى و ذاتى براى علل واقعى خودشان هستند ، و به طور مجاز و بالعرض به علت‌هاى ديگر نسبت داده مىشوند ؛ مثلًا كسى كه زمينى را كه روى گنجى است حفارى مىكند مسلماً و به طور دائم به گنج مىرسد . رسيدن به گنج غايت ذاتى و دائمى چنين حفارى است . اگر به حفارى براى آب ( به قيد آب خواهى ) نسبت داده مىشود بالعرض است . و همين طور اتاقى كه عوامل انحطاط و انهدامش فراهم و همگى آماده شده‌اند به‌طور دائم برسر كسى كه در آن ساكن شده است خراب مىشود .\r\nاين خرابى غايت ذاتى و دائمى توقف در چنين خانه‌اى است . اگر خرابى مزبور غايت توقف به قصد سايه‌گيرى از آفتاب حساب مىشود مجازاً و بالعرض است .\r\nدوباره در آنچه به تفصيل گفتيم دقت كنيد به خوبى روشن مىگردد كه اعتقاد به تصادف و اتفاق فقط از جهل به علت و اشتباه در آن است .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nفصل دهم : علت صورى و مادى\r\nعلت صورى همان صورت يعنى مايهء فعليت يك نوع مىباشد ، نوعى كه مركب از صورت مزبور و ماده است . اصلًا علت صورى گفتن در مقايسهء بانوع است كه مسلماً توقفى بر صورت دارد . و گرنه صورت ، را در مقايسهء با ماده علت صورى نمىگويند .\r\nصورت علت ماده نيست . بلكه همانطور كه سابقاً گفتيم فقط به منزلهء شريك علت فاعلى است و بنابراين در اين مقياس - مقايسهء با ماده - فقط صورت است ، نه علت صورى . البته صورت به معانى ديگرى غير از معناى مزبور - مايهء فعليت نوع - هم مىآيد كه از اين بحث خارج است .\r\nعلت مادى هم همان ماده در مقايسه با نوعى است كه از آن و صورت تركيب يافته است ، چون روشن است كه نوع متوقف بر ماده نيز هست . ولى در مقايسهء با صورت هرگز علت نيست و فقط ماده‌اى است كه پذيراى صورت و معلول صورت است ( دوباره بحث سابق را دقت فرماييد ) .\r\nعده‌اى از علماى طبيعى علت را منحصر در ماده دانسته فقط يك علت معتقدند و آن هم علت مادى . ولى قواعد و اصول گذشته اين عقيده را مردود مىسازد . سابقاً گفتيم كه ماده - چه هيولاى اول و چه دوم - ، تمام حيثيتش قوه است و قابليت فرود صورت در آن . و لازمهء اين مطلب فقدان و نداشتن و فقر است ، و پيداست كه اين مقدار براى ايجاد فعليت يك نوع ، كافى نمىباشد ، آن وقت بايد بگوييم كه فعليت يك نوع بدون علتى تحقق پيدا كرده است !\r\nاز طرف ديگر هر چيزى تا ضرورت پيدا نكند وجود پيدا نمىكند - اين را هم قبلًا توضيح داده‌ايم - و پيداست كه وجوب - كه همان ضرورت و لزوم است - امكان ندارد مستند به ماده شود كه حيثيتى جز پذيرش و حالت تساوى ندارد .\r\nو به اين حساب بايد حتماً بالاتر از ماده چيزى باشد كه يك شىء را ايجاب كند و\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nايجاد نمايد . اگر رابطهء تلازم كه ميان علت و معلول و يا ميان دو معلول يك علت برقرار است به كلى منتفى شود و در ميان اشياء عالم چنين رابطه‌اى حكم فرما نباشد ، ديگر استلزام هيچ چيز نسبت به چيز ديگر را نمىتوان باور كرد و به هيچ حكم ثابت و مسلمى نمىتوان استناد نمود و اين معنا خلاف بديهى عقل است .\r\nاين را هم بگوييم كه ماده غير از معناى گذشته معانى ديگرى هم دارد كه احياناً در فلسفه ذكر مىشود ليكن به بحث ما مربوط نيست .\r\n\r\nفصل يازدهم : علت جسمانى\r\nاز مجموع علت مادى و صورى - مايهء پذيرش و مايهء فعليت نوع - جسم درست مىشود . تركيب از ماده و صورت هم در عالم اجسام است . حالا هر جسمى ، طبيعى يا غير طبيعى . حالا ببينيم وضع علت‌هاى جسمانى چگونه است .\r\nعلت‌هاى جسمانى از نظر تعداد آثار ، زمان عمل و شدت عمل ، محدود و متناهى هستند . فلاسفه گفته‌اند : علت اين مطلب اين است كه انواع جسمانى عالم ، حركت جوهرى دارند و بدين جهت در ذات خود متحرك‌اند ، و چون حركت قابل تقسيم و انحلال است پس طبايع و قوايى كه در طبيعت است منحل و منقسم به اجزاء و حدودى است كه هر يك معين و محدود بوده نه پيش از آن حدّ هستند و نه پس از آن .\r\nاز طرف ديگر ، علت‌هاى جسمانى ، هر گونه عملى بخواهند انجام دهند بايد همراه وضع خاصى ميان آنها با ماده باشد ، زيرا همان‌طور كه در وجود خود نيازمند ماده هستند در ايجاد نيز محتاج ماده مىباشند . احتياج به ماده در ايجاد به اين است كه به وسيلهء ماده وضع خاصى با معلول خود پيدا مىكنند ، و پيداست كه همه جا وضع خاص مناسب پيدا نمىشود . آتش و سيگار در وضع خاصى يكديگر را جذب مىكنند ، آب و پارچه نيز همين‌طور . دورى و نزديكى و اوضاع مخصوص در تأثير علل جسمانى دخالت دارند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nمرحله هشتم : تقسيم موجود به واحد و كثير\r\n\r\nفصل اول : معناى واحد و كثير\r\nحقيقت اين است كه مفهوم وحدت و كثرت از جمله مفاهيم عمومى است كه بىواسطه در ذهن ما نقش مىبندند . درست مثل مفهوم وجود و امكان و نظايرشان . « 1 » و بدين جهت ، تعريف‌هايى كه كرده‌اند مثل : « واحد آن است كه تقسيم نشود » يعنى از جهت عدم انقسامش واحد نام دارد . و « كثير آن است كه تقسيم بشود » يعنى از جهت انقسامش كثير نام دارد . . . ، تعريف‌هايى لفظى هستند .\r\nاگر تعريف‌هايى حقيقى بودند بى اشكال نبودند چون تصور مفهوم واحد متوقف بر تصور معناى انقسام است كه معناى كثرت همان است و معناى كثرت هم متوقف بر فهم معناى انقسام است كه خود كثرت است . اگر بخواهيم وحدت را بفهميم بايد كثرت را بفهميم و اگر بخواهيم كثرت را بفهميم بايد انقسام را بفهميم . انقسام هم چيزى جز همان مفهوم كثرت نيست .\r\nبه هر حال وحدت ، جهت عدم انقسام شىء است و كثرت ، جهت انقسام شىء .\r\nالبته اين گفته اشاره است به همان چه كه خودمان مىدانيم و در ذهنمان حضور دارد .\r\n\r\n\r\n","description":"","footnote":"\r\n( 1 ) . بيشتر فلاسفه و اهل كلام در اين جهت اتفاق نظر دارند ، ر . ك : اسفار ، ج 2 ، ص 82 و مباحث المشرقية ، ج 1 ، ص 83\r\n","page_name":" 133 ","page_number":133},
  {"content":"\r\n\r\nنخواستيم تعريف حقيقى بكنيم .\r\n\r\nتذكّر\r\nوحدت از نظر مصداق و مورد با وجود مساوى است . هر چه واحد است موجود است و هر چه موجود است واحد است ، ولى از نظر مفهوم با يكديگر مباين هستند .\r\nيكى بودن با هست بودن ، دو مفهوم جداگانه هستند .\r\n( 2 ) ممكن است بگوييد : تقسيم موجود به طور كلى ، به واحد و كثير ، مستلزم اين است كه كثير مانند واحد ، موجود باشد و از اين جهت كه واحد مقابل كثير قرار گرفته مستلزم اين است كه كثير غير از واحد و مباين با آن باشد ، چون دو قسم با يكديگر مباين هستند . و بنابراين برخى موجودها يعنى كثير ، واحد نيستند با اين كه موجودند .\r\nآن وقت چطور مىگوييد هر موجودى واحد است ؟ !\r\nولى توجه كنيد كه واحد دو اعتبار دارد : 1 . اعتبار فى نفسه و بدون مقايسهء كثير با آن . در اين حساب شامل كثير هم مىشود ، زيرا كثير هم از اين جهت كه موجود است واحد است يعنى يك وجود دارد - وجود واحد ؛ يعنى يك مجموعه حساب مىشود و وقتى مىگوييم : يك . . . يعنى واحد . و بدين جهت است كه عدد عارضش مىشود ، مىگوييم : « يك دهه ، دو دهه » و حتى مىگوييم : « يك كثرت و تعداد و چند كثرت و عدّه » . 2 . اعتبار مقايسه‌اى - مقايسهء با كثير . از اين جهت مباين و مقابل با كثير است .\r\nتوضيح اين مطلب را از بحث وجود بخواهيد : وجود را گاهى فى نفسه و به طور مطلق و در برابر عدم حساب مىكنيم در اين صورت مىشود عين خارج و خارجيت و عين اثر دارى . ولى گاهى وجود را در مقايسهء انواع داخلىاش حساب كرده مىبينيم گاهى آثارى دارد و گاهى ندارد ، گر چه در اين صورت نداشتن آثار هم نوعى آثار ديگر را دارد ولى به هر حال در قياس به آن آثار منظور كه ندارد ، بى اثر است . آن گاه وجود بى اثر ( بى اثر در قياس با آن آثار مخصوص ) را وجود ذهنى مىناميم . و وجود\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبا اثر را ( كه مقياس ما بود ) وجود خارجى مىناميم .\r\nو اين تقسيم كه در قياس انواع داخلى وجود بوده هيچ گونه منافاتى با تساوى وجود با خارجيت و ترتب آثار ندارد . آن در حساب كلى وجود و قياس با عدم بود ، و اين در حساب خاص انواع و مقياس داخلى وجود .\r\nوحدت را هم اين طور حساب كنيد . گاهى مفهوم واحد را به طور مطلق و بدون قياس داخلى حساب مىكنيم در اين صورت وحدت با وجود مساوى است ، هر موجودى از نظر وجودش واحد است ؛ يعنى بالاخره يك وجود دارد . ولى گاهى شىء واحد را حساب مىكنيم و مىبينيم كه در يك حال صفت وحدت را دارد و در حالت ديگر ندارد مثل يك عدد انسان و چند انسان . در اين حساب چند انسان را كثير حساب مىكنيم و در برابر يك عدد انسان قرار مىدهيم ، با اين كه اگر آن چند انسان را يك جا و در يك عنوان وجودى قرار داده‌ايم آنها هم بالاخره يك وجود و يك مجموعه و يك اعتبار ، دارند ، يك وجود در همان اعتبارى كه بنا به آن اعتبار به يك نام خوانده‌ايم و مثلًا گفته‌ايم : « اين ده نفر » . مجموعهء ده ، يك واحد است ، واحد دهه ، « يك دهه » . اين تقسيم و مقابله با تعبير كلى : هر واحد مساوى با وجود است و بر عكس .\r\nهيچ گونه منافاتى ندارد .\r\n\r\nفصل دوم : اقسام واحد\r\nواحد يا حقيقى است و يا غير حقيقى . واحد حقيقى آن است كه بنفسه و بدون واسطه د رعروض ( و مجازيت ) ، موصوف به وحدت بشود مثل يك عدد انسان .\r\nواحد غير حقيقى بر خلاف اين است مثل انسان و اسب كه با اين‌كه دو موجودند ولى چون در حيوانيت اشتراك و اتحاد دارند مىگوييم : در جنس حيوانى خود يكى هستند كه در حقيقت وصف وحدت براى آنها نيست بلكه براى جنسشان مىباشد .\r\nواحد حقيقى هم يا چيزى است كه صفت وحدت را ( حقيقتاً ) دارد . و يا اين‌كه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nچيزى است كه خودش وحدت است نه اين‌كه وحدت را دارد . دومى را واحد به وحدت حقه مىگويند مثل وحدت در حقيقت خالص و محض هر چيزى ، مثل وحدت حقيقت وجود . و در اين صورت واحد و وحدت يكى خواهد بود . اولى ( كه صفت وحدت را به عنوان يك وصف دارد ) را واحد به وحدت غير حقه مىگويند مثل يك انسان .\r\nواحد غير حقه يا وحدت خصوصى را دارد و يا وحدت عمومى . اولى همان است كه وحدت عددى دارد و با تكرارش عدد مىسازد و دومى مثل وحدت نوعى و جنسى . اولى مثل يك عدد كتاب ، دومى مثل اين‌كه مىگوييم : انسان يك نوع است و حيوان يك جنس است .\r\nواحد خاص يا اين‌كه هيچ گونه تقسيم ندارد ، يعنى نه : تنها وصف وحدتش تقسيم نمىشود ، موصوف آن هم تقسيم نمىشود و يا اين‌كه موصوف ( ذات واحد ) تقسيم مىشود .\r\nاولى گاه مثل خود مفهوم وحدت و يا عدم تقسيم ( كه مفهوم واحد است و مفادش هم وحدت است . واحد و وحدت در آن يكى است ) و گاه چيزهاى ديگر . اينها ( چيزهاى ديگر ) هم گاهى وضع خارجى داشته قابل اشاره حسى هستند ، مثل يك نقطه ، و گاهى اين طور نيستند مثل يك موجود مجرد . آن هم يا مجرد كامل است چون عقل كلى و يا تعلقى هم به ماده دارد مانند نفس .\r\nدومى ( واحدى كه فقط وحدتش تقسيم نمىشود ولى معروض و موصوفش تقسيم مىشود ) يا بالذات تقسيم‌پذير است مثل يك مقدار ( كم - مثل مقدار اين كاغذ ) و يا بالعرض تقسيم‌پذير است مثل تقسيم يك جسم طبيعى از نظر مقدارش ، كه در تقسيم ذهنى ابتدا مقدار جسم تقسيم مىشود و سپس به واسطهء آن خود جسم .\r\nواحد عام يا عموم مفهومى دارد و يا عموم وجودى به معناى گسترش و سعهء وجودى . دومى مثل وجود منبسط كه از خداوند صادر شده و به همه چيز سايه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nگسترده است . اولى يا وحدت نوعى دارد ( وحدت انسان ) و يا وحدت جنسى دارد ( وحدت حيوان ) و يا وحدت عرضى دارد ، خاص ياعام ، مثل ( وحدت مفهوم خندان و يا راه رونده ) .\r\nواحد غير حقيقى واحدى است كه با وساطت غير خودش موصوف به وحدت مىشود مثل حسن و حسين كه واحد نيستند ولى با انسان متحد هستند كه انسان بالحقيقه واحد است ، و يا انسان و اسب كه واحد نيستند ولى با حيوان متحد هستند كه حيوان واحد حقيقى است ، واحد حقيقى عمومى مفهومى جنسى . واحد غير حقيقى اقسامى دارد كه مربوط به اختلاف واسطه و جهت عرضى وحدت است . وحدت در نوع را ( مثل وحدت حسين و حسن ) تماثل ، و وحدت در جنس را تجانس ، و در كيف را تشابه ، و در كم را تساوى ، و در وضع ( جهت و ارتباط با اجزاى خود و خارج خود ) را توازى ، و وحدت در نسبت را تناسب مىخوانند . گفته‌اند كه همهء اين وحدت‌ها تحقق دارند .\r\n\r\nفصل سوم : هو هويت\r\nيكى از عوارض وحدت ، هوهويت ( اين همانى ) است چنان‌كه يكى از عوارض كثرت ، غيريّت است . هوهويت يعنى اتحاد دو چيز ، در جهتى ، با وجود اختلاف در جهت ديگر . روشن است كه اين همان معناى حمل است .\r\nمقتضاى اين معنا اين است كه حمل هر دو معناى مختلفى كه ميانشان نوعى اتحاد ( هر جور اتحاد و وحدت كه قبلًا گفتيم ) باشد ، صحيح باشد ، ليكن معمولًا حمل را مخصوص دو مورد اتحاد دانسته‌اند ، و اين اختصاص هم وجهى و علتى جز رسم و شهرت و تعارف عمل ندارد : 1 . مورد اتحاد مفهومى و ماهوى موضوع و محمول ، كه گر چه اتحاد حقيقى خواهد بود ليكن به نوعى اعتبار با يكديگر اختلاف دارند مثل اختلاف به اعتبار اجمال و تفصيل ، چون انسان حيوان ناطق است كه حدّ ( حيوان ناطق\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nكه محمول است ) عين مفهوم محدود ( انسان ) است ، و فقط در اجمال و تفصيل تفاوت دارند : يكى مجمل و ديگرى تفصيل همان مجمل است . در اين مورد اتحاد موضوع و محمول حقيقى است و اختلافشان به وسيله اجمال و تفصيلى است . و گاهى اختلاف ، فقط فرضى است ، كه گوييا فرض اختلاف و فرض سلب مفهومى از مفهوم ديگر مىشود و همين فرض ابتدايى ، نوعى تغاير اعتبارى است ولى سپس حمل بر خود مىشود تا فرض تغاير مزبور مردود شود . از همين باب است كه گفته مىشود : انسان انسان است . اين نوع حمل ( اتحاد مفهومى ) را چه با اختلاف اجمال و تفصيل ، و چه با اختلاف فرضى ، حمل ذاتى اولى مىگويند ، زيرا كه محمول ، ذاتى موضوع است ، و از طرفى از بديهيات اوليه است كه تصديقش چيزى بيش از تصور موضوع و محمول نمىخواهد .\r\n2 . اتحاد وجودى با وجود اختلاف مفهومى مثل انسان خندان است و حسن ايستاده است . اين حمل را حمل شائع صناعى مىخوانند چون در مكالمات شيوع دارد و در علوم و صناعات بيشتر به كار مىرود .\r\n\r\nفصل چهارم : اقسام حمل شايع\r\nحمل شايع به حمل « هو هو » و حمل ذو هو حمل تقسيم مىشود :\r\nهو هو آن است كه محمول بدون اعتبار چيزى زايد ، بر موضوع حمل شود مثل :\r\nانسان خندان است . اين را حمل مواطات هم گويند .\r\nذو هو اين است كه اتحاد محمول و موضوع و حمل آنها محتاج به اعتبار چيزى زايد مثل اشتقاق و يا اضافهء مثل كلمه « ذو / صاحب » باشد ، مثل حمل در قضيهء : حسن عدل است كه چون عدالت اسم معناست و با حسن كه اسم ذات است اتحاد ندارند و حملشان به طور حقيقى امكان ندارد ناچاريم كلمهء ذو ( / صاحب ) را اضافه كنيم و يا از كلمهء عدل ، عادل را اشتقاق نموده عبارت « حسن عدل است » را اين طور در تقدير و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nنظر بگيريم كه : حسن صاحب عدل است و يا حسن عادل است .\r\nحمل به بتّى ( قطعى ) و غير بتّى هم تقسيم مىشود : بتّى آن است كه موضوع قضيه ، افراد محقق در خارج باشند و عنوان موضوع بر چنين افرادى صدق كند مثل : انسان خندان است و يا انگشتان نويسنده حركت دارد . ( كه موضوع اين دو قضيه افراد موجود خارجى مىباشد ) . غير بتّى آن است كه موضوع قضيه افراد مقدر و غير محقق باشد مثل معدوم محض مورد خبر قرار نمىگيرد ، و يا اجتماع نقيضين محال است . كه معدوم محض ، فردى در خارج ندارد و اجتماع نقيضين نيز همين طور موردى ندارد .\r\nموضوع اين گونه قضايا هيچ گونه تحققى ندارد و فقط افراد فرضى موضوعشان را تشكيل مىدهند .\r\nيكى ديگر از تقسيم‌هاى حمل ، تقسيم به بسيط و مركب است كه هليّت بسيطه و هليّت مركبه ناميده مىشوند . هليّت بسيط قضيه‌اى است كه محمولش وجود موضوع باشد مثل انسان موجود است و هليّت مركبه آن است كه محمولش يكى از آثار وجود موضوع باشد مثل « انسان خندان است » .\r\nبا اين بيان ضمناً پاسخ اشكالى كه بر قاعدهء فرعيت ( ثبوت شىء لشىء فرع ثبوت المثبت له / ثبوت چيزى براى يك شىء ، فرع ثبوت آن شىء است ) ايراد كرده‌اند ، نيز روشن شد . اشكال اين است كه ثبوت وجود براى انسان مثلًا در قضيهء « انسان موجود است » بنابراين قاعده ، بايد فرع ثبوت قبلى انسان باشد ، پس بايد انسان پيش از ثبوت وجودش ، يك وجود ديگرى داشته باشد ، آن وجود ديگر هم وقتى بخواهد ثبوت و وجود انسان حساب شود بايد پيش از آن موضوعش با يك وجود ديگرى ثابت باشد و همين طور با هر وجودى كه بخواهد موضوع ثابت شود بايد پيش از آن وجودى ديگر باشد و اين تسلسل باطل خواهد بود .\r\nپاسخ اين اشكال همان است كه از توضيح هليّت بسيطه روشن شد . هليّت بسيطه كه ثبوت چيزى براى يك شىء ديگر نيست تا فرع وجود آن شىء ديگر باشد . هليّت\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبسيطه مثل انسان موجود است ، ثبوت يك شىء است ، ثبوت انسان است ، نه ثبوت چيزى براى انسان .\r\nاين پاسخى است كه صدرالمتألهين قدس سره گفته است . ولى محقق دوانى گفته است كه خوب است به جاى كلمهء « فرعيت » كلمهء « استلزام » را به كار ببريم و بگوييم : ثبوت چيزى براى يك شىء مستلزم ثبوت آن شىء است نه فرع آن . مستلزم ثبوت آن است يعنى آن هم بايد باشد ولى نه فرع آن كه معنايش اين است كه قبلًا بايد باشد .\r\nروشن است كه مفهوم اين پاسخ دوانى اين است كه اشكال را پذيرفته و سنگر خود را خالى كرده است .\r\nفخر رازى هم گفته است : اين كه مهم نيست ، خوب ، قاعده فرعيت را با هليّت بسيطه تخصيص بزنيد و بگوييد : اين قاعده در غير هليّات بسيطه است . ايشان خيال كرده است كه قاعدهء فرعيت يك قانون قرار دادى است كه با يك قرار و نشست و برخاست خود تخصيص بزنيم . حكم عقل است و عقل را كه نمىتوان با قرار دادهاى خود تخصيص زد .\r\n\r\nفصل پنجم : غيريت و تقابل\r\nسابقاً گفتيم كه يكى از عوارض كثرت ، غيريت است . غيريت به ذاتى و غير ذاتى تقسيم مىشود . غيريت ذاتى آن است كه مغايرت ميان يك چيز با چيز ديگر بالذات باشد مثل مغايرت وجود و عدم . اين را تقابل مىگويند . غيريت غير ذاتى آن است كه مغايرت ميان آن دو به خاطر چيزهاى ديگر باشد نه بالذات مثل جدايى شيرينى از سياهى در شكر و ذغال ، و گرنه ممكن است يك جا هم جمع شوند و شيرينى سياهى درست شود . اين را تخالف مىگويند .\r\nغيريت ذاتى كه همان تقابل است اين طور تعريف شده است : امتناع اجتماع دو چيز در يك محل و يك زمان در جهت واحد . آن‌گاه گفته‌اند : چنين تغايرى چهار قسم\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاست ، زيرا متقابلان يا هر دو وجودى هستند و يا نه ، و در صورت اول يا هر دو آنها در مقايسهء با ديگرى مفهوم مىشوند ، در اين صورت متضايفان هستند و تقابلشان را تقابل تضايف مىگويند مثل بالايى و پستى و يا اين طور نبوده مستقلًا مفهوم مىشوند مثل سياهى و سفيدى و در اين صورت متضادان هستند و تقابلشان را تقابل تضاد مىگويند و اگر هر دو وجودى نيستند مسلماً يكى از آن دو وجودى است و ديگرى عدمى ، زيرا اگر هر دو عدمى باشند كه تقابلى با هم ندارند . اعدام با يكديگر دعوا و نزاع و تقابلى ندارند . وقتى يكى وجودى و ديگرى عدمى بود اگر موضوعى كه صلاحيت و پذيرش هر دو را داشته باشد در كار باشد مثل كورى و بينايى ، تقابلشان را تقابل عدم و ملكه مىگويند ، و اگر چنين موضوعى در كار نباشد نفى و اثبات مطلق بوده و متناقضان هستند و تقابلشان را تقابل تناقض مىنامند . اين بيانى است كه فلاسفه معمولًا دارند .\r\n( در مورد عدم و ملكه بهتر است بگوييم : موضوعى در كار باشد كه استعداد وجود را دارد و توقع وجود در آن است و عدم خلاف قاعده است ) .\r\nديگر اين نكته را لازم نيست بگوييم ، خود توجه داريد كه يكى از خصوصيات هر گونه تقابلى اين است كه بايد دو طرف در كار باشد ، زيرا تقابل ميان دو طرف تحقق مىيابد . تقابل يك نوع نسبت ميان دو متقابل است و بديهى است كه نسبت بايد ميان دو طرف باشد .\r\n\r\nفصل ششم : تقابل تضايف\r\nيكى از خصوصيات تضايف اين است كه متضايفان در وجود و عدم ، و قوه و فعل ، همگن و مماثل يكديگرند . وقتى يكى موجود شد ديگرى هم حتماً موجود است ، و وقتى يكى از آن دو معدوم باشد ديگرى هم حتماً معدوم است . و وقتى يكى بالفعل يا بالقوه باشد ديگرى هم يقيناً همان‌طور خواهد بود . مقتضاى اين مطلب اين است كه\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمتضايفان با هم هستند و هيچ يك بر ديگرى هيچ گونه تقدم ندارد ، نه ذهناً و نه خارجاً .\r\n\r\nفصل هفتم : تقابل تضاد\r\nهمان‌طور كه از تقسيم گذشته به دست آمد تضاد اين است كه دو امر وجودى غير متضايف ، تغاير ذاتى داشته باشند يعنى ذاتاً قابل جمع نباشند .\r\nتضاد ، احكام و خصوصياتى دارد از جمله اين‌كه ميان اجناس عاليه مقولات ده‌گانه تضادى نيست ، زيرا آنها قابل جمع هستند و بيشتر از يكىشان در يك مورد جمع مىشوند چنان كه كم و كيف و . . . در يك جسم جمع‌اند . انواع هر يك از آنها هم با انواع مقولهء ديگر قابل جمع هستند . همين طور اجناسى كه تحت يكى از مقولات مزبور است با اجناس مقولهء ديگر ؛ مثلًا رنگ با طعم با اين‌كه دو جنس از اجناس در كيف مبصر و مطعوم هستند يك جا جمع مىشوند . بنابراين تضاد فقط ميان دو نوع اخير از هر مقوله‌اى كه جنس قريب واحدى دارند تحقق پيدا مىكند مثل سياهى و سپيدى كه زير جنس قريبشان ( رنگ ) داخلند . اين بيان فلاسفه در اين زمينه است و دليل انحصار تضاد در دو نوع مزبور هم فقط استقراء مىباشد . « 1 »\r\nيكى از خصوصيات تضاد اين است كه حتماً بايد موضوعى در كار باشد كه متضادان بر آن وارد شوند . چون اگر يك موضوع شخصى مشترك نباشد ، چگونه اين را تفسير كنيم كه : نبايد يك جا جمع شوند . در كل عالم هستى كه اشكال ندارد جمع شوند ؛ مثلًا سياهى در يك جسم و سپيدى در جسم ديگر تحقق يابد . اين‌كه محال نيست و اشكال ندارد .\r\nمقتضاى اين مطلب اين است كه ميان وجودهاى جوهرى تضادىنباشد چون موضوعى ندارند كه در آن وجود پيدا كنند ، و بنابراين تضاد فقط در عوارض است .\r\n\r\n\r\n","description":"","footnote":"\r\n( 1 ) . فلاسفه مشاء اين‌طور عقيده دارند به اسفار ، ج 2 ، ص 112 ، رجوع شود ، از قدماى فلاسفه نقل شده كه داشتن جنس قريب واحد را شرط نمىدانند و همين‌طور كمال اختلاف را\r\n","page_name":" 142 ","page_number":142},
  {"content":"\r\n\r\nبرخى از فلاسفه موضوع را به محل بدل كرده و گفته‌اند : بايد محلى واحد داشته باشند ، تا صورت‌هاى حالّ در مواد جوهرى را نيز شامل شود ، آخر ماده نسبت به صورت ، موضوع نيست ولى محل هست . موضوع بى نياز از عرض است ، ولى ماده كه محل است بى نياز از صورت نيست .\r\n( 1 ) از جمله احكام تضاد اين است كه ميان متضادان ، كمال اختلاف مىباشد . اگر چند امر وجودى متغاير داشته باشيم كه يكىشان به ديگرى نزديك‌تر از ساير آنها باشد متضادان فقط دو طرف امور مزبور هستند كه ميانشان كمال دورى و اختلاف است ؛ مثلًا سياهى و سپيدى را در نظر بگيريد ، رنگ‌هاى زيادى ميان آن دو هستند كه بعضىشان به طرف سياهى نزديك‌ترند و بعضىشان به طرف سپيدى ؛ مثلًا زرد به سپيدى نزديك‌تر از قرمزى است . متضادان فقط سپيدى و سياهى هستند . رنگ‌هاى ديگر كه وسط واقع شده‌اند ضدّ حساب نمىشوند . ( بنابراين كه ما سياهى و سپيدى را رنگ بدانيم ، تفصيل مطلب را در علوم تجربى ببينيد . )\r\nبا تفصيلى كه تاكنون گفتيم سرّ تعريف فلاسفه دربارهء متضادان معلوم مىشود . و نيازى به توضيح مجدد نمىبينيم . آنها گفته‌اند : متضادان دو امر وجودى هستند كه بر يك موضوع ورود مىكنند ، و زير يك جنس قريب قرار دارند و ميانشان كمال اختلاف است .\r\n( 2 )\r\n\r\nفصل هشتم : تقابل عدم و ملكه\r\nعدم و ملكه را عدم وقتيه نيز مىخوانند و به هر حال آن دو عبارتند از : يك امر وجودى براى موضوعى كه صلاحيت اتصاف آن را دارد و عدم آن امر وجودى در موضوع مزبور ، مثل بينايى و كورى در موضوعى كه صلاحيت بينايى دارد . حالا ببينيم موضوع آنها چيست و كدام جنبهء يك موجود ، موضوع در اين مسئله مىباشد ؟\r\nاگر موضوع ملكه را طبيعت نوعى يا جنسى يك موجود بگيريم . نفس طبيعتى كه\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nصلاحيت داشتن ملكه را اجمالًا دارد و تقيد به وقت خاص را اصلًا اعتبار نكنيم مىگويند عدم و ملكه حقيقى . و به اين حساب چشم نداشتن عقرب هم كورى و عدم ملكه حساب مىشود ، زيرا جنس كلى آن كه حيوان است موضوعى است قابل چشم ، گر چه نوع خاص مزبور ( عقرب ) به طورى كه گفته شده قابليت چشم ندارد . همين طور ريش نداشتن انسان پيش از زمان لحيه ، عدم ملكه است چون نوع انسان قابل لحيه است ، هر چند گروه خاص نابالغان قابل لحيه نيستند .\r\nو اگر طبيعت شخصى يك موجود را موضوع بگيريم و حتى زمان صلاحيت اتصاف را هم قيد كنيم عدم و ملكه را مشهورى مىگويند و در اين صورت كسى كه اساساً چشم ندارد و كسى كه هنوز وقت لحيه داشتن او نشده است موضوع عدم و ملكه حساب نمىشوند .\r\n\r\nفصل نهم : تقابل تناقض\r\nتقابل تناقض يا سلب و ايجاب اين است كه سلب ، عيناً به مورد ايجاب وارد شود ، و با اين حساب تناقض على القاعده در قضايا بايد باشد ، ليكن گاهى مضمون يك جمله را تأويل به مفرد مىبرند و مىگويند تناقض ميان وجود و عدم يك شىء است ، و يا مىگويند نقيض هر چيزى رفع آن است . اين تعبيرها كه دو نقيض را به طور مفرد تفسير مىكنند بر اساس برگرداندن مضمون قضيه به مفرد است و گرنه معناى ورود سلب و ايجاب بر يك شىء ورود آن دو بر يك نسبت ميان دو شىء مىباشد يعنى در قضايا .\r\nضمناً اين را هم بگوييم كه : منظور از رفع يك شىء در تعريف اخير طرد و ابطال آن است . رفع انسان لا انسان است ، و رفع و طرد لا انسان هم انسان است . اين طور نيست كه عده‌اى تصور كرده‌اند كه رفع يك چيز نفى آن است و بنابراين نقيض انسان لا انسان است و نقيض لا انسان لا لا انسان ( نفى نفى ) است و انسان لازمهء نقيض است\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nنه خود نقيض . . . نه ، اين طور نيست . اين دگم لفظ پرستى است در حالى كه مقصود روشن است . نفى يعنى طرد و ابطال .\r\nحكم دو نقيض يعنى ايجاب و سلب ، اين است كه هيچ گاه با هم جمع نمىشوند و با هم نفى هم نمىشوند ، درست مثل يك قضيهء منفصلهء حقيقيه ( يا ايجاب صادق است و يا سلب ) . و اين مطلب از بديهيات اوليه‌اى است كه صدق هر قضيه‌اى چه بديهى و چه نظرى بر آن توقف دارد . چون علم و ادراك تصديقى به هيچ قضيه‌اى تعلق نمىگيرد مگر پس از علم به امتناع نقيض آن ؛ مثلًا در صورتى مىتوان قضيه :\r\n« عدد چهار ، جفت است » را تصديق كرد كه كذب خلاف آن يعنى « عدد چهار ، جفت نيست » را به طور قطع بدانيم . به همين جهت است كه قضيه : « اجتماع و ارتفاع نقيضين محال است » را اولين بديهيات اوليه شمرده‌اند .\r\nيكى از احكام تناقض اين است كه هيچ چيزى در جهان از حكم دو نقيض ( در هر تناقضى ) خارج نخواهد بود . هر چه را فرض كنيد يا زيد بر آن تطبيق مىشود و يا عدم زيد . سپيدى يا عدم سپيدى و همين طور در مثال‌هاى ديگر .\r\nشايد نيازى به توضيح نباشد كه آنچه پيش از اين دربارهء ارتفاع نقيضين از مرتبهء ماهيت گفتيم منافاتى با مطلب اين‌جا ندارد . صحبت اين جا ، اين است كه هيچ گاه دو نقيض از يك مورد خارجى نفى نمىشوند و هر چيزى بالاخره در يكى از دو طرف جاى دارد ولى آنچه در آن بحث ( خصوصيات ماهيت ) گفتيم اين بود كه ماهيت چيزى است بالاتر از وجود و عدم . نه وجود در ذات ماهيت نهفته است و نه عدم .\r\nماهيت بنفسه فقط خودش مىباشد و بس . عريان و عارى .\r\nانسان ازحيث ماهيت انسانيت نه موجود است و نه لاموجود . حدّ انسان حيوان ناطق است نه حيوان ناطق موجود و يا حيوان ناطق معدوم . پس آن بحث مربوط به ذات يك شىء است ، و اين بحث مربوط به مورد خارجى و تحقق ، بدون تقيد به جنبهء ذات .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nيكى از خصوصيات تناقض اين است كه تناقض در قضايا هشت شرط مشهور دارد كه بدون آنها تناقض تحقق پيدا نمىكند . همان هشت شرطى كه در كتاب‌هاى منطقى ذكر شده است . مرحوم صدرالمتألهين وحدت حمل را هم اضافه كرده ، و گفته است كه حمل در دو قضيه بايد حتماً حمل اولى ذاتى باشد و يا در هر دو حمل شايع صناعى باشد ، هر دو مثل هم باشند . و بنابراين اگر بگوييم : « جزئى جزئى است و جزئى جزئى نيست » . اگر منظور اين باشد كه جزئى مفهوماً جزئى است و مورداً و مصداقاً جزئى نيست و كلى است ، تناقضى نيست .\r\nاين هم به خوبى روشن است ، چه اشكال دارد كه جزئى از نظر معنا و مفهوم كلى همان جزئى باشد ولى از نظر مصداق و مورد كلى باشد ؛ يعنى كلمه و مفهوم جزئى ، خودش كلى بوده خاصيت كلى را داشته باشد و همين طور هم هست . « 1 »\r\n\r\nفصل دهم : تقابل وحدت و كثرت چگونه است ؟\r\nدر اين جهت اختلاف كرده‌اند كه تقابل واحد و كثير بالذات است يا نه ؟ و اگر بالذات است متضايفان هستند يا متضادان ؟ يا يك نوع مخصوص تقابل است غير از چهار نوع تقابل معروف ؟\r\nحقيقت اين است كه اختلاف واحد و كثير اصلًا جزو تقابل اصطلاحى نيست ، زيرا اختلاف و تقسيم موجود به واحد و كثير از نوع اختلاف تشكيكى است كه مايهء اختلاف به همان مايهء اتفاق بر مىگردد . مگر كثرت جز همان وحدت‌هاست كه از اجتماعشان كثرت به وجود آمده است ؟ نظير تقسيم موجود به خارجى و ذهنى و يا به\r\n\r\n\r\n","description":"","footnote":"\r\n( 1 ) . وحدت‌هاى لازم را اگر بخواهيم به تفصيل ذكر كنيم حدود سى وحدت خواهد شد كه سابقاً در كتاب مقصود الطالب ذكر كرده‌ايم و اگر بخواهيم به اجمال برگذار كنيم بهتر است همان جملهء غزالى را بگوييم : در هر قضيه‌اى آنچه در قضيهء ديگر است بايد رعايت شود مگر كيف و كم و جهت\r\n","page_name":" 146 ","page_number":146},
  {"content":"\r\n\r\nبالفعل و بالقوه . ولى تغاير و اختلاف متقابلان تشكيكى نبوده منشأ اختلاف و اتحاد يكى نيستند .\r\n\r\nتتميم :\r\nتقابل ايجاب و سلب يك تقابل حقيقى خارجى نيست بلكه يك تقابل عقلى و با نوعى اعتبار است ، زيرا اساساً تقابل نسبت خاصى نسبت است ميان دو متقابل . و نسبت به طور كلى وجودى است رابط و قائم به دو طرف موجود . ولى يكى از دو طرف تناقض ، سلب است و سلب ، عدم است . عدم چيزى نيست كه طرف واقع شود .\r\nليكن عقل ، سلب را طرف فرض كرده عدم اجتماعش با ايجاب را يك اختلاف ذاتى ميان دو چيز مىبيند .\r\nولى تقابل عدم و ملكه اين طور نيست چون عدم در آن‌جا بهره‌اى از وجود دارد چون عدم مطلق نيست ، بلكه عدم صفتى است كه موضوع اقتضاء وجودش را دارد .\r\nعدم را از چنين موضوعى انتزاع مىكنيم نه از هر موردى . به ديوار نمىگوييم : كور ، به انسان و حيوان مىگوييم . پس يك رابطهء خاصى با وجود دارد . همين مقدار رابطه با وجود و اين‌كه منشأ اين عدم بايد يك وجود خاصى باشد براى نسبت كفايت مىكند و نسبت اين‌جا دو طرف پيدا مىكند .\r\n\r\n","description":"","footnote":"","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\n\r\nمرحلهء نهم : سبق و لحوق و قدم و حدوث\r\n\r\nفصل اول : معناى معيّت و سبق و لحوق و اقسام آنها\r\nاز جمله عوارض و احكام موجود به ماهو موجود ، سبق و لحوق و معيّت مىباشد .\r\nتوضيح اين‌كه گاهى دو موجود ، يك نسبت واحد مشتركى به يك مبدأ وجودى دارند ليكن يكى از آن دو ، خصوصيتى با مبدأ مزبور دارند ، كه ديگرى ندارد ؛ مثلًا عدد 2 و 3 را به يك در نظر بگيريد هر دو آنها نسبت مشتركى به يك دارند ، هر دو از يك درست شده‌اند . ليكن عدد 2 نزديك‌تر از 3 ، نسبت به يك ، مىباشد . عدد 2 را سابق و متقدم و عدد 3 را متأخر و لا حق مىگويند . و اگر دو موجود نسبت مشترك و بدون هيچ گونه تفاوت به يك مبدأ داشته باشند حالتشان را نسبت به مبدأ مزبور معيّت مىگويند .\r\nسبق و لحوق اقسامى دارد كه با استقراء به دست آمده است ، از جملهء آنها :\r\n1 . سبق و لحوق زمانى : سبقى كه سابق و لاحق آن هيچ گاه با هم جمع نمىشوند .\r\nتقدم اجزاى زمان بر يكديگر و تقدم حوادث زمانى بر يكديگر اين طور هستند .\r\n2 . سبق بالطبع : تقدم علت ناقص بر معلول مثل نسبت تقدّمى عدد 2 بر 3 . چون تشكيل عدد 3 ، معلول شمارهء پايين‌تر خود يعنى عدد 2 مىباشد . البته عدد 2 تمام علت نيست . جزء علت است . ولى به هر حال تا 2 تحقق نيابد 3 محقق نمىشود .\r\n3 . سبق علّى : تقدم علت تام بر معلولش را سبق علّى مىخوانند .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n4 . سبق ماهوى : تقدم علل قوام را بر معلولشان سبق ماهوى يا سبق جوهرى مىنامند . تقدم اجزاى ماهوى يك نوع بر نوع ، مثل تقدم حيوان و ناطق بر نوع انسان ، سبق ماهوى است . تقدم ماهيت بر لازمه‌اش مثل تقدم عدد چهار بر صفت زوجيت كه صفت لازم آن است نيز از اين قسم سبق شمرده شده است .\r\nاين سه قسم سبق و لحوق ( طبعى و علّى و ماهوى ) را سبق ذاتى مىنامند .\r\n5 . سبق بالحقيقه : اگر سابق يك معنايى را بالذات داشته باشد و لا حق ، آن را بالعرض داشته باشد اين گونه سبق و لحوق را بالحقيقه مىنامند . آب كه از ناودان جارى مىشود صفت جريان را ، به طور حقيقت دارد ولى اين صفت به ناودان هم به طور بالعرض نسبت داده مىشود . مىگويند ناودان جريان دارد . اين قسم سبق را صدر المتالهين ابداع و اصطلاح كرده است .\r\n6 . سبق دهرى : تقدم علت تام بر معلولش را دو طور مىتوان ديد : 1 . از اين نظر كه علت ايجاب كنندهء معلول و افاضه كنندهء وجود معلول است . سبق علّى اين جهت را منظور دارد 2 . از اين نظر كه علت چيزى است جدا از معلول ، و معلول در مرتبهء علت نيست ، چنان كه عالم تجرد از عالم ماده جدا است . سبق دهرى به اين جدايى و انفصال و علوّ مرتبه علت و نبود معلول در آن مقام بلند توجه دارد .\r\nبه عبارت ديگر گاهى علت را به عنوان ايجاد كنندهء معلول افاضه گر آن و همراه آن مىبنيم ، و گاهى به اين عنوان كه بالاخره وجودى است غير از معلول . اين هر دو جهت در علت هست . نظر اول را در سبق علّى داريم و نظر دوم را در سبق دهرى .\r\nاين سبق را هم مرحوم محقق داماد - استاد صدرالمتألهين - در نتيجهء اعتقادش به حدوث دهرى كه بعداً بيان خواهيم كرد ابداع و اصطلاح كرده است .\r\n7 . سبق رتبى : تقدم بالرتبه را چه در ترتيب طبعى و چه در ترتيب وضعى و اعتبارى سبق رتبى مىگويند . يك نوع مثل انسان ، جنس‌ها و نوع‌هاى اضافى دارد ( حيوان ، نامى ، جسم ، جوهر ) ، ترتيب اين اجناس و انواع را گاهى از بالا و گاهى از\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nپايين شروع مىكنند . اگر از بالا شروع كنيم بالاترين جنس را جنس اسبق و مقدم مىدانيم مثل جوهر براى انسان و اجناس پس از آن را جنس لاحق و مؤخر . و اگر از پايين شروع كنيم اولين نوع ( انسان ) يا اولين جنس ( حيوان ) را سابق و مقدم و اجناس و انواع اضافى بالاتر از انسان را لاحق و موخر حساب مىكنيم . اين در ترتيب طبعى .\r\nدر ترتيب وضعى و قراردادى هم اين طور است . امام و مأموم را در نماز جماعت حساب كنيد . اگر از محراب شروع كنيم امام سابق و مقدم است تا برسد به آخرين صف نماز جماعت . و اگر از درب مسجد ( مثلًا ) شروع كنيم ، كار بر عكس مىشود .\r\nتوجه داريد كه ترتيب امام و ماموم يك ترتيب تكوينى نيست قانونى و قراردادى و اعتبارى است .\r\n8 . سبق بالشرف : تقدم در صفت كمال را سبق بالشرف مىخوانند مثل تقدم عالم بر جاهل و شجاع بر ترسو .\r\n\r\nفصل دوم : ملاك تقدم و سابقيت\r\nمنظور از ملاك تقدم ، همان امر مشترك ميان متقدم و متأخر ، است و تقدم و تأخر هم در همان امر مشترك است .\r\nملاك تقدم در سبق زمانى انتساب به زمان است . حالا فرق نمىكند سابق و لاحق خود زمان باشد و يا يك امر زمانى . ديروز سابق بر امروز است ؛ يعنى ديروز نسبتى با زمان قبلى دارد . جدّ ما هم سابق بر ماست يعنى او نسبتى به زمانى پيش از زمان ما دارد .\r\nملاك تقدم در سبق بالطبع ، انتساب به وجود است . عدد 2 پيش از عدد 3 مىباشد يعنى 2 هميشه پيش از 3 وجود دارد .\r\nملاك تقدم در سبق علّى وجوب است . علت پيش از معلول است ؛ يعنى پيش از معلول ضرورت دارد . ملاك تقدم در سبق ماهوى ، قرار ماهيت است ، حيوانيت پيش از انسانيت است يعنى قرار ماهوى آن قبل از انسان است . قرار ماهوى انسان پس از\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nتقرر ماهيت حيوانيت است .\r\nملاك تقدم در سبق بالحقيقه مطلق الوجود اعم از حقيقت و مجاز است . قضيه « آب جريان دارد » قبل از « ناودان جريان دارد » مىباشد . آن اصل است و اين براساس آن ساخته شده است ؛ يعنى تحقق آن پيش از اين است از نظر اصالت مقابل مجازيت .\r\nملاك تقدم در سبق دهرى وجود نفس الامر است . عقل اول پيش از عالم طبيعت است ؛ يعنى در وجود نفس الامرى پيش از آن است آن باطن عالم است و اين در ظاهر .\r\nملاك تقدم در سبق رتبى انتساب به مبدأ تعيين شده ، مىباشد ؛ مثلًا محراب را در مثال امام و مأموم ، مبدأ مىگيريم و سابق و لاحق را در ارتباط با آن مىسنجيم . يا درِ ورودى را مبدأ مىگيريم . اين در رتبهء حسى . در رتبهء عقلى هم مثل جنس اعلى يا نوع اخير . وقتى مبدأ را از بالا حساب كنيم جنس اعلى و اگر از پايين شروع كنيم نوع اخير .\r\nهر چه به اينها نزديك‌تر است سابق مىباشد .\r\nملاك تقدم در سبق بالشرف هم فضيلت و برترى است . اين در شجاعت اسبق از آن است يعنى برترى بر آن دارد .\r\n\r\nفصل سوم : قدمت و حدوث\r\nدر زبان عموم ، از سابق اين طور بوده كه دو لفظ قديم و حادث را به دو چيزى كه در تطبيق بر يك زمان شريك‌اند ولى زمان يكى بيشتر از زمان ديگرى است اطلاق مىكرده‌اند . آنچه كه زمانش بيشتر بوده است .\r\nقديم و آنچه زمان كمترى دارد حادث يا حديث است . قديم و حادث بودن دو وصف اضافى هستند و ممكن است يك چيز در مقايسه با چيزى حادث باشد و در مقايسه با چيز ديگر قديم باشد . و بنابراين خلاصه مفهوم و معناى حدوث اين است كه وجود يك شىء ، مسبوق به عدم در يك زمانى باشد . و خلاصه ، معناى قديم هم اين است كه وجود آن چيز مسبوق به عدم در يك زمانى نباشد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبعداً معناى اين دو لفظ - حدوث و قدم - را توسعه داده عدم را به طور مطلق گرفته‌اند تا هم شامل عدم مقابل بشود و هم عدم مجامع را در بر بگيرد . عدم مقابل هم عدم يك شىء در زمان ديگرى غير از زمان وجود آن شىء است . همان كه پيش از اين گفتيم . ولى عدم مجامع همان عدم ذاتى يك شىء است كه با وجود آن شىء - كه از علت گرفته است - جمع مىشود . حسن ديروز نبود يعنى حدوث زمانى دارد و قبلًا اين وجود را نداشت و عدم زمانى داشته است ولى حسن الآن هم كه موجود است ، بذاته نيست يعنى حادث به حدوث ذاتى است كه همراه با عدم ذاتى است .\r\nو بنا به آنچه گفتيم معناى حدوث ، مسبوقيت وجود به عدم مىباشد و معناى قدم ، عدم مسبوقيت آن به عدم است . و اين دو معنا از جمله عوارض ذاتى مطلق وجود است ، يعنى هر موجودى به هر حال يا مسبوق به عدم است و يا غير مسبوق به عدم . و به همين جهت است كه در فلسفه از حدوث و قدم بحث مىشود حدوث و قدم از جمله عوارض ذاتى وجود است ، و در فلسفه از عوارض ذاتى وجود بحث مىشود .\r\nبا عموميتى كه دربارهء عدم ( مجامع و مقابل ) گذشت ، حدوث هم تقسيم مىشود :\r\nحدوث زمانى و حدوث ذاتى . حدوث زمانى مسبوقيت وجود يك شىء به عدم زمانى ، است مثل مسبوقيت امروز به عدم در گذشته و يا مسبوقيت حوادث امروز به عدم آنها در روز گذشته . مقابل حدوث زمانى قدم زمانى است ؛ يعنى عدم مسبوقيت يك شىء به عدم زمانى مثل اصل زمان كه پيش از آن هيچ زمانى نبوده است و گرنه با همين نفى زمان اثبات زمان كرده‌ايم . اگر قدم زمان معنايش اين باشد كه زمان در زمانى گذشته و قديم بوده معنايش اثبات زمانى پيش از آن مىباشد .\r\nحدوث ذاتى يعنى مسبوقيت وجود يك شىء به عدم ذاتى يعنى ذاتش از خود هيچ نداشته باشد . همهء موجودات امكانى كه وجودشان را از علت خارجى گرفته‌اند اين طور هستند : در حد ذاتشان جز عدم هيچ نيست .\r\nممكن است بگوييد : ماهيت جز امكان كه لازمه‌اش تساوى نسبت به وجود و عدم\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاست چيزى ندارد . در ذات ماهيت نه وجود است و نه عدم . نه اين‌كه عدم در ذات باشد كه شما مىگوييد .\r\nولى به اين نكته توجه كنيد كه ماهيت گر چه در حد ذات خالى از وجود و عدم است و در تلبس به وجود و يا عدم احتياج به مرجح خارجى دارد ، ليكن صرف عدم مرجح وجود و عدم علت وجود براى معدوم بودنش كفايت مىكند . به عبارت ديگر اين كه فى ذاته از وجود و عدم خالى است از نظر حمل اولى است و منافاتى ندارد كه از نظر حمل شايع معدوم باشد .\r\nدر برابر حدوث به اين معنا ، قدم ذاتى است كه عدم مسبوقيت يك شىء به عدم ذاتى است كه فقط در جايى تصور دارد كه يك چيز عين حقيقت وجود بوده و بالذات عدم را طرد نمايد يعنى وجود واجب كه ماهيتش همان وجودش مىباشد .\r\nحدوث دهرى هم مشمول عموم معناى حدوث بوده در كادر معناى عام آن قرار مىگيرد . حدوث دهرى كه ابداع مرحوم محقق داماد است اين است كه يك مرتبه از وجود شىء مسبوق به عدم آن مرتبه در مرتبهء ديگر باشد كه در فوق قرار دارد مثل مسبوقيت عالم طبيعت به عدم آن در عالم مثال ، يعنى طبيعت به حد و مرتبهء خاص خود در عالم مثال نيست . توجه داريد كه عدم در اين قسم حدوث هم عدم غير مجامع است يعنى دو مرتبه وجود با هم نيستند و اين مرتبه وجود هم با عدم آن در مرتبه ديگر با هم نيستند . وجود در اين مرتبه است و عدم در مرتبه ديگرى فوق آن . ليكن اين عدم زمانى نيست . عدم غير مجامع رتبى مىباشد . در برابر حدوث دهرى قدم دهرى قرار دارد كه عدم مسبوقيّت وجود يك مرتبه به عدم در مرتبه فوق مىباشد .\r\nخداوند از اين نظر هم حدوث ندارد ، حدوث دهرى ندارد ، قديم بالدهر مىباشد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nمرحلهء دهم : قوه و فعل\r\nوجود عينى يك شىء كه آثار مطلوبه دارد ، را فعل مىگويند و امكان وجود مزبور پيش از تحقق آن را قوه مىنامند . مىگويند وجود فلان چيز هنوز بالقوه است يعنى امكان دارد ، ولى تحقق نيافته است . آب كه ممكن است به هوا تبديل شود تا آب است ، آب بالفعل است و هواء بالقوه . و همين كه هوا ( بخار ) شد هواء بالفعل مىشود و قوهء هوا شدن ديگر از بين مىرود چون فعليت پيدا كرده است . و بنابراين وجود دو قسم است :\r\nبالفعل و بالقوه .\r\n\r\nفصل اول\r\nهر حادث زمانى مسبوق به قوهء وجود است ، زيرا پيش از تحققش حتماً بايد ممكن الوجود باشد ، يعنى بتواند اتصاف به وجود را بپذيرد ، همانطور كه مىتواند موجود نشود ، زيرا اگر امكان وجودى نداشته ، ممتنع باشد ، تحققش محال مىباشد ، چنان‌كه اگر واجب باشد تخلف از وجود پيدا نمىكند . پس بايد امكان وجود داشته باشد هر چند ممكن است تحقق پيدا نكند . اين امكان وجودى هم غير از قدرت فاعل بر آن است ، زيرا امكان وجود شىء وصف نفسانى آن بوده در قياس به چيز ديگرى چون فاعل نمىباشد .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nو همين طور اين امكان ، يك امر خارجى است ، نه يك معناى اعتبارى . زيرا ملاحظه مىكنيم كه اتصاف به شدت و ضعف و قرب و بعد ، پيدا مىكند . نطفه كه امكان انسان شدن دارد ، قربش به انسان شدن از غذا بيشتر است و امكان انسان شدنش شديدتر است . غذا بايد اول نطفه شود تا بعداً انسان شود .\r\nحالا كه اين امكان يك موجود خارجى است مسلم است كه جوهر قائم بالذات نيست بلكه عرضى است قائم به چيز ديگر . اين معنا را قوه و موضوعش را ماده مىناميم . و بنابراين هر حادث زمانى يك ماده‌اى پيش از خودش دارد كه حامل قوهء وجود آن مىباشد .\r\nقطعى است كه ماده نبايد از فعليتى كه امكانش را به دوش مىكشد امتناع و تأبّى داشته باشد ، و بدين حساب ماده در ذات خود ، قوه فعليت مزبور است ، زيرا اگر ذاتاً خودش يك فعليت باشد از پذيرش فعليتى ديگر امتناع مىورزد . بلكه ماده جوهرى است كه فعليت وجودش فقط همين قوه اشياء ديگر بودن است ، و به همين جهت وقتى يك فعليتش تحقق پيدا كرد فعليت سابقش از بين مىرود و فعليت جديد به جايش مىنشيند ؛ مثلًا آب وقتى بخار مىشود صورت آبى كه مقوم مادهء آن است ( همان ماده كه قوهء بخار را به دوش مىكشد ) از بين مىرود و صورت بخارى به جايش مىنشيند و مقوم ماده مىگردد .\r\nتوجه كنيد كه مادهء فعليت جديد و فعليت سابق هم يكى است و گرنه بايد با حدوث فعليت جديد ماده‌اى هم پيدا شود و در نتيجه مستلزم امكان ديگر و مادهء ديگرى هم خواهد بود - هر حادثى قبلًا امكانش در ضمن مادهء ديگرى پيش از خودش بايد باشد چنان‌كه سابقاً هم بيان كرديم - و اين مطلب مستلزم مواد و امكان‌هاى غير متناهى براى يك حادث خواهد بود و اين مسلماً محال است . نظير اين اشكال در فرض حدوث زمانى براى ماده هم مىباشد يعنى اگر ماده حدوث زمانى داشته باشد بايد پيش از آن ماده ديگرى و امكان ديگرى باشد ، و پيش از آن هم ماده و\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nامكان ديگرى ، و همين‌طور تا بىنهايت . يعنى فرض حدوث زمانى ماده ، مستلزم فرض ماده‌ها و امكان‌هاى غير متناهى براى ماده خواهد بود .\r\nاز آنچه گفتيم اين مطالب به دست مىآيد :\r\n1 . هر حادث زمانى ماده‌اى دارد كه قوهء وجودش را به دوش مىكشد .\r\n2 . ماده حادثات زمانى ، يكى است كه در همهء آنها جريان دارد .\r\n3 . نسبت ماده به قوه فعليتى كه به دوش مىكشد مثل نسبت جسم طبيعى با جسم تعليمى است . يعنى قوهء يك شىء خاص ، قوهء مادهء مبهم را معين مىكند . همانطور كه جسم تعليمى امتدادهاى سه گانه مبهم جسم طبيعى را معين مىسازد .\r\n4 . وجود حادثات زمانى ، بدون تغيير نخواهد بود . اگر جوهر هستند تغيير در صورت نوعىشان و اگر عرض هستند تغيير در حالاتشان .\r\n5 . قوه دائماً با يك فعليتى تحقق و تقوم دارد ، و ماده هم دائماً به يك صورتى متقوم است ، و وقتى صورتى پس از صورت ديگر حادث مىشودصورت جديد به جاى صورت قديم مىنشيند و ماده را قوام مىدهد .\r\n6 - از آنچه گفتيم معلوم مىشود كه قوه نسبت به يك فعليت خاص ، تقدم زمانى دارد ، ولى فعليت مطلق ، مقدم بر قوه است به هر گونه تقدم : علّى ، طبعى ، زمانى و . . . .\r\nفعليت است كه هر گونه قوه را در ضمن چيزى قرار مىدهد و زماناً و بالطبع و به طور علّى بر آن تقدم دارد . هر چند كه فعليت خاص ( مثل فعليت صورت بخار مثلًا ) پس از قوه و امكان آن مىباشد .\r\n\r\nفصل دوم : تغييرها\r\nفهميديم كه از جمله لوازم خروج يك شىء از قوه به فعل پيدا شدن تغيير در اوست ، يا در ذاتش و يا در احوالش . بايد توجه داشت كه تغيير يا دفعى به وجود مىآيد و يا تدريجى ، تغيير تدريجى همان حركت است . حركت ، يعنى يك نحو\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nوجود تدريجى يك چيز . و بدين جهت كه حركت ، طور وجود يك شىء است ، مىتواند در فلسفه اولى و عام مورد بحث قرار گيرد .\r\n\r\nفصل سوم : حد حركت\r\nدر فصل پيش متوجه شديم كه حركت ، خروج تدريجى يك شىء از قوه به فعل است . مىتوانيد بگوييد : تغير تدريجى يك شىء . تدريج هم كه يك معناى بديهى بوده با كمك حسّ ظاهر به خوبى و به طور بداهت روشن مىباشد .\r\nارسطو حركت را اين طور تعريف كرده است : نخستين كمال براى يك شىء بالقوه از جهت قوه بودنش . توضيح اين تعريف اين است كه حصول چيزى كه بالامكان براى يك شىء است كمال اوست و چيزى كه با حركت مىخواهد به يكى از احوال برسد ، مانند جسم ، كه مىخواهد فى المثل به مكانى برسد و در آن جايگزين گردد و بدين جهت به راه مىافتد ، روشن است كه حركت و جاى گرفتن در آن مكان ، هر يك كمال جسم خواهند بود ، ليكن حركت و راه رفتن اولين كمال است چون مقدم بر كمال دوم يعنى جاى گرفتن است . وقتى شروع در حركت و سلوك مىكند كمالى برايش محقق شده است ليكن نه به طور مطلق يعنى به هر حال ، كمال نيست ، بلكه از اين نظر كه قوهء كمال دوم است كمال محسوب مىشود ، چون سلوك مقدمه جاى گرفتن در آن مكان است و بدين جهت كمال محسوب مىشود ، بنابراين روشن است كه حركت ، كمال نخستين يك شىء است كه آن شىء نسبت به هر دو كمال ( حركت و جاى گرفتن ) بالقوه بوده است ليكن اين كمال بودن نخستين ، هم به اعتبار قوهء كمال دوم است .\r\nاز آنچه گفتيم روشن شد كه حركت به شش چيز نياز دارد : 1 . مبدا حركت 2 . نهايت حركت 3 . موضوع حركت يعنى متحرك 4 . فاعل حركت يعنى محرّك 5 . مسافت\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nحركت 6 . زمانى كه حركت به طورى با آن تطبيق مىشود . بعداً توضيح اين مطالب خواهد آمد .\r\n\r\nفصل چهارم : حركت توسطى و حركت قطعى\r\nحركت را به دو گونه مىتوان اعتبار نمود :\r\n1 . حالت بودن جسم « 1 » ميان مبدأ و نهايت ، بدون انتساب به حدود مسافت به طورى كه هر حدى از حدود مسافت ، كه در وسط فرض شود نه قبلًا و نه بعداً در جسم و حالت وسط بودنش دخالتى ندارد و جسم هم در آن حدّ خاص نبوده و نيست . اين يك حالت بسيطى است كه ثابت بوده و هيچ گونه انقسامى ندارد ، اين را حركت توسطيه مىنامند .\r\n2 . همان حالت بودن ميان مبدأ و نهايت ولى با احتساب نسبت به حدود مسافت ، حدى كه قبلًا بوده و ترك كرده و حدى كه هنوز نرسيده و مىخواهد بعداً برسد ؛ يعنى حدى كه قوه بوده و اكنون به فعليت رسيده و حدى كه به همان قوه خود باقى است و به فعليت نرسيده است . پيداست كه لازمهء چنين حالتى تقسيم به اجزاء و نيز گذشت و عبور تدريجى مىباشد چنان‌كه خروج تدريجى از قوه به فعل مىباشد . اين را حركت قطعى مىگويند .\r\nهر دو معنا در خارج وجود دارد ؛ زيرا با همهء خصوصياتى كه برايشان گفتيم انطباق بر خارج دارند .\r\nالبته ذهن ما اعتبار سومى هم دارد ؛ به اين صورت كه حدود حركت را يكايك گرفته در ذهن به طور متصل واحد مجتمع و قابل انقسام به اجزاء در مىآورد . ليكن چنين اعتبارى در خارج تحقق ندارد ، زيرا مىدانيم كه اجزاى حركت هر چند اتصال دارند ليكن اجتماع خارجى ندارند و گرنه تغير نبوده ثبات خواهد بود .\r\n\r\n\r\n","description":"","footnote":"\r\n( 1 ) . جسم را به عنوان مثال مىگوييم . تعبير استاد در كتاب نهايه دقيق‌تر است : « حالت بودن يك شىء متحرك . . . »\r\n","page_name":" 159 ","page_number":159},
  {"content":"\r\n\r\nاز اين‌جا روشن شد كه حركت قطعى - معمولًا حركت به طور مطلق هم به همان قطعى گفته مىشود - يك نحو وجود سيال و منقسم به اجزاء است كه قوه و فعل در آن ممزوج هستند ؛ يعنى هر جزء از اجزاى حركت ، فعليت اجزاى سابق و قوه اجزاء ، لاحق مىباشد و در دو طرف اين اجزاء ، قوه مطلق و فعل مطلق قرار دارد . و آغاز حركت كه هنوز هيچ عملى تحقق نيافته قوه مطلق است و نهايت حركت كه هدف ، تحقق يافته است فعليت مطلق است .\r\n\r\nفصل پنجم : مبدأ و نهايت حركت\r\nقبلًا دانستيم كه حركت بالذات منقسم مىشود . توجه داشته باشيم كه اين انقسام مرز و حدى ندارد . همانطور كه در كم متصل قار مثل خط و سطح و جسم تعليمى ، تقسيم غير محدود بود . كم متصل به طورى كه سابقاً فهميديم قابل تقسيم است ، خط و سطح را مىتوان به اجزائى تقسيم نمود و اين تقسيم هم غير محدود است ، يعنى به هر كجا كه برسيم بالاخره آن جزء هم قابل تقسيم خواهد بود . اگر بنا باشد به جايى برسيم كه ديگر قابل انقسام نباشد جزء لا يتجزى لازم مىآيد كه قبلًا فهميديم امكان ندارد .\r\nديگر اين‌كه انقسام حركت يك انقسام بالقوه است نه بالفعل ، زيرا اگر انقسام بالفعل بود ديگر حركت نبود ، زيرا اجزاى بالفعل دفعى الوجود مىشدند و ديگر حركت حساب نمىشد كه تدريجى الوجود مىباشد .\r\nاز اين‌جا روشن مىشود كه به معناى دقيق كلمه ، حركت ابتدا و انتهايى ندارد ؛ يعنى جزء نخستينى كه ديگر از نظر حركت قابل تقسيم نباشد و جزء آخرينى كه ديگر از نظر حركت قابل تقسيم نباشد نداريم ، زيرا اگر چنين شد ديگر جزء حركت حساب نمىشود . چون دفعى مىشود نه تدريجى . با اين‌كه حركت يك وجود تدريجى است .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nو اين‌كه قبلًا گفتيم كه حركت از دو طرف به فعليت محض و قوهء محض مىرسد توضيحى بود براى حركت به چيزى كه خود ، حركت نيست . يعنى پيش از شروع حركت و پس از پايان حركت .\r\n\r\nفصل ششم : موضوع حركت\r\nدانستيم كه حركت ، خروج تدريجى يك شىء از قوه به فعل است ، و فهميديم كه قوهء مزبور حتماً در ضمن يك وجود جوهرى است ، و به آن قيام دارد ، و نيز امر بالقوهء مزبور كمال بالقوهء ماده است ، و با آن اتحاد دارد . و وقتى قوه به فعل رسيد فعل مزبور متحد با ماده مىشود ، همانطور كه قوه چنين اتحادى داشت ؛ مثلًا مادهء آب بخار بالقوه است . و مادهء يك جسم ترش كه بعداً شيرين مىشود ، بالقوه است . وقتى آب بخار مىشود و ترش شيرين مىگردد در حقيقت همان ماده‌اى كه در ضمن آب است لباس بخار بر تن مىكند و بر آن جريان دارد .\r\nموضوع حركت حتماً چيز ثابتى است كه حركت بر آن جريان دارد ، و اگر موضوع حركت هم مانند خود حركت متغير بود امر بالقوه چيزى غير از امر بالفعل مىشد ، و در حقيقت خروج تدريجى يك شىء از قوه به فعل تحقق نمىيافت و حركت باطل مىگرديد .\r\nموضوع حركت حتماً از هر نظر بالفعل نخواهد بود ، زيرا اگر هيچ جهت بالقوه در كار نباشد ديگر حركتى در كار نخواهد بود . عقل مجرد بدين جهت موضوع حركت قرار نمىگيرد .\r\nموضوع حركت از هر نظر هم بالقوه نمىشود ، زيرا قوه مطلق وجود ندارد تا حركت بر آن عارض شود . و بنابراين موضوع حركت چيزى است كه از جهتى بالفعل و از جهتى بالقوه مىباشد مثل ماده نخستين كه قوهء صور و اشياء را دارد و فعليت همين قوه را واجد مىباشد و مانند جسم كه ماده ثانوى است و قوهء صور نوعى و\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nعوارض گوناگون را دارد و فعليت جسم بودن و برخى صور نوعى موجود در آن جسم را دارا مىباشد .\r\n\r\nفصل هفتم : فاعل حركت\r\nمحرك حتماً بايد چيزى غير از شىء متحرك باشد ، زيرا اگر متحرك خودش ايجاد حركت در خود نمايد لازمه‌اش اين است كه يك شىء از جهت واحد هم فاعل باشد و هم قابل . و اين محال است ، زيرا حيثيت فعل حيثيت وجدان است و حيثيت قبول جهت فقدان است ، و پيداست كه نمىتواند يك شىء از يك جهت هم واجد باشد و هم فاقد . از طرف ديگر متحرك نسبت به فعليتى كه با حركت پيدا مىكند بالقوه است و فاقد آن است و امر بالقوه مفيد فعليت نخواهد بود .\r\nلازم است كه فاعل قريب حركت ، چيزى متغير الذات بوده تجدد در ذاتش باشد ، زيرا اگر چيزى ثابت الذات و بدون تغيير ، سيلان باشد معلولش هم بايد ثابت بوده تغير در آن نباشد و آن وقت هيچ جزء حركت ، تغيير به جزء ديگر نخواهد يافت چون علتش ثابت است . و در نتيجه حركتى در كار نخواهد بود .\r\n\r\nفصل هشتم : ارتباط متغير با ثابت\r\nبنا به آنچه در فصل پيش گفتيم اشكالى پيش مىآيد : اگر علت متغير بايد متغير باشد بايد علت علت هم متغير باشد و همين طور تا هر جا پيش برود همين حال را دارد و در نتيجه بايد خداوند هم متغير باشد مگر اين‌كه تسلسل را بپذيريم يا قائل به دور شده بگوييم : علتِ علتِ دهم همان علت‌هاى نهم و هشتم . . . مىباشد .\r\nبه اين اشكال ، اين طور پاسخ داده‌اند كه : ممكن است تغير و تجدد به جوهرى بالذات منتهى شود كه تجدد عين ذاتش باشد يعنى علت ثابت ذات معلول را ايجاد مىكند نه تجددش را . تجدد خود عين ذات آن خواهد بود .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nفصل نهم : مسافت حركت\r\nمسافت حركت همان وجود متصل سيالى است كه بر موضوع متحركت وارد مىشود ، و البته تحت يكى از مقولات هم وارد شده ، مقوله خاصى از آن انتزاع مىشود . ليكن انتزاع مقوله به عنوان يك متصل متغير واحدى نمىباشد ، زيرا با فرض تغير و تدريج در چنين وجودى ، لازمه انتزاع يك مقوله از مجموع متصل آن اين است كه تشكيك در ماهيت ( مقوله مفروض ) واقع شود ، و همانطور كه مىدانيم تشكيك در ماهيت محال است . بلكه انتزاع مزبور از اين جهت است كه مقوله مزبور به اقسام آنى تقسيم مىشود كه از آنات و لحظات حركت مفروض گرفته شده و هر قسم مزبور نوعى از انواع مقوله خواهد بود كه با اقسام ديگر مباين مىباشد ؛ مثلًا نموّ جسم را ببينيد ، نموّ يك حركت كمى است كه در هر لحظه از لحظات حركت خارجى آن ، نوعى از انواع كم متصل تحقق مىآيد كه مباين با نوع لحظه سابق و نوع لحظه ، لاحق خواهد بود .\r\nبنابراين معناى حركت يك شىء در يك مقوله اين است كه موضوع متحرك در هر لحظه ، نوعى از انواع مقوله‌اى را دارا بشود كه مباين با نوع لحظه ديگر باشد . و به اين حساب حركت در كم يا كيف يا هر مقوله ديگر ، هر چند حركت خارجى ، يك واحد متصل قابل‌انقسام به اجزاء است ، ليكن ماهيت واحدى نداردكه در نتيجه همان درجات خارجى حركت به ماهيت مزبور هم سرايت كرده آن را داراى درجات و متدرج كرده مراتب تشكيكى در آن به وجود آورد ، بلكه هر لحظه اى خود يك نوع مستقل از آن مقوله است كه به نوعى بر خلاف ساير انواع منتزع از لحظات ديگر مىباشد .\r\n\r\nفصل دهم : مقوله هايى كه حركت مىپذيرند\r\nمشهور ميان قدماى فلاسفه اين است كه فقط چهار مقوله هستند كه حركت\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمىپذيرند : اين ، كيف ، كم و وضع .\r\nحركت در « اين » كه براى همگان روشن است . همهء حركات مكانى اجسام اين چنين حركتى هستند . ليكن در اين كه « اين » يك مقولهء مستقلى در برابر ساير مقولات باشد ترديدى وجود دارد هر چند مشهور گفته‌اند .\r\n« اين » يك نوع وضع است ، زيرا هيئت حاصل از احاطه مكان به جسم در حقيقت يك نوع نسبت جسم با شىء خارج است و بنابراين در تعريف وضع مندرج است و حركت « اينى » در حركت وضعى داخل مىشود .\r\nو اما حركت در كيف و به خصوص در كيفيات غير فعلى ، مثل كيفيات مخصوص به كم مانند راستى و كجى و . . . به خوبى روشن است و حرفى در آن نيست . جسمى كه در كم خود حركت مىكند در نتيجه در كيفيات قائم به كم آن نيز حركت واقع مىشود .\r\nشاخه كج يا راستى كه بزرگ مىشود همانطور كه مقدارش زياد مىشود راستى و كجى آن هم حركت پيدا مىكند .\r\nحركت در كم هم اين است كه جسم در كم خود تدريجاً و به نسبت منظمى يك تغيير متصلى پيدا كند مثل نموّ كه زياد شدن يك جسم در حجم به طور متصل و منظم و تدريجى مىباشد .\r\nبرخى اعتراض كرده‌اند كه نموّ در حقيقت ، انضمام اجزائى از خارج به اجزاى جسم مىباشد . كم بزرگ كمى است كه بر مجموع اجزاى اصلى و انضمامى يك جسم ، عارض مىشود ، و كم كوچك سابق ( پيش از كم بزرگ ) كمى است كه فقط بر اجزاى جسم اصلى عارض شود ، و اين دو كم مباين بوده اتصال ندارند ، زيرا موضوعشان مختلف است . و بنابراين حركت در كم ، واقع نشده بلكه در حقيقت يك كم زائل شده و كم ديگر عارض شده است . شاخه‌اى كه نيم متر بوده و اينك يك متر شده است همان‌طور كه كم آن دو ( نيم متر و يك متر ) متعدد است موضوعشان هم مختلف است موضوع اولى اجزاى قبلى درخت است و موضوع دومى مجموع\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاجزاى قبلى و اضافى كنونى .\r\nپاسخ اعتراض مزبور را اين طور داده‌اند كه : ما شكى در انضمام اضافات نداريم ليكن طبيعت ، اجزاى انضمامى را پس از انضمام و اتصال به صورت همان اجزاى اصلى در آورده يكى مىشوند و دائماً با زياد شدن اجزاى جسم و تغيير آنها به صورت اجزاى اصلى كم جسم هم كه عارض اجزاء اصلى شده است به طور تدريجى و متصل اضافه مىشود و همين اضافه شدن كم ، حركت آن مىباشد .\r\nحركت در وضع هم روشن است مثل حركت يك جسم كروى بر محورش كه در نتيجه ، نسبت نقاط فرضى آن به خارج تغيير پيدا مىكند . تغيير تدريجى در وضع همين است .\r\nمشهور فلاسفه گفته‌اند در ساير مقولات يعنى فعل و انفعال و متى و اضافه و جده و جوهر ( كه شرحشان سابقاً گذشت ) ، حركت جريان ندارد . فعل و انفعال بدين جهت كه تدريج در مفهوم و معناى آن دو اعتبار شده است و در نتيجه هيچ فرد لحظه‌اى و آنى ندارد با اين كه جريان حركت در يك مقوله مستلزم اين است كه افراد آن قابل انقسام به افراد و اجزاى آنى الوجود باشد . به همين جهت حركت در مقوله « متى » هم جريان ندارد .\r\nمتى هيئتى است كه از نسبت يك شىء به زمان به دست مىآيد و بنابراين بالذات تدريجى بوده با جريان حركت در آن منافات دارد ، زيرا جريان حركت مستلزم انقسام به افراد و اجزاى آنى الوجود مىباشد ، ولى زمان و بالنتيجه هيئت و شىء منسوب به آن ، ذاتى التدريج هستند .\r\nاضافه هم حركت ندارد ، زيرا اضافه امرى انتزاعى است و تابع دو طرفش مىباشد و بنابراين نمىتواند بالاستقلال چيزى چون حركت يا غير آن را براى خود بگيرد .\r\nجده هم همين طور است ، نسبت شخص و لباس ، تابع شخص و لباس است ، و تغيير و حركت آن هم تابع آن دو موضوع مىباشد ، كفش يا پا تغيير مىكند و نسبت آنها هم\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبه تبع آنها . مىخواهيم بگوييم جده هم چون اضافه ، استقلال ندارد تا چيزى را بنفسه بپذيرد .\r\nجوهر هم حركت ندارد ، زيرا وقوع حركت در جوهر مستلزم اين است كه حركت بدون يك موضوع ثابتى تحقق يابد با اين كه حركت بدون يك موضوع ثابت و باقى مادام الحركه امكان ندارد . وقتى جوهر و ذات متغير باشد ديگر چه موضوع ثابتى داريم ؟\r\n\r\nفصل يازدهم : دنباله بحث پيش\r\nصدرالمتألهين شيرازى قدس سره معتقد به جريان حركت در جوهر شده « 1 » و دليل‌هايى آورده كه روشن‌ترين آنها اين است : جريان حركت در چهار مقوله عرضى مستلزم جريان حركت در جوهر است ، زيرا اعراض تابع جواهرند و مانند استناد فعل به فاعل مستند به جواهر مىباشند . افعال جسمانى به طبايع و صور نوعيه خود كه عوامل قريب افعالند مستند مىباشند و قبلًا گفتيم كه سبب قريب متحرك حتماً متحرك است ، علت مانند معلول است و وقتى معلول متغير است علت هم همين‌طور . و به اين حساب طبايع و صورت‌هاى نوعى اجسامى كه در كم يا كيف و يا اين و وضع خود متحركند نيز متغير و سيال هستند و اگر اين طور نباشند علت آنها حساب نمىشوند و بايد به دنبال علت حركت‌هاى مزبور بگرديم .\r\nبه اين استدلال صدرالمتألهين قدس سره اعتراض شده كه : بالاخره صدور طبيعت متغير مزبور را چگونه توجيه مىكنيد ؟ طبيعت و جوهر متحرك مزبور از كدام علت صادر شده‌اند ؟ مبدأ آنها مجرد و ثابت است و در عين حال متحرك است ، همين را درباره ارتباط اعراض متغير به جواهر ثابت بگوييد . هرطور آنها توجيه\r\n\r\n\r\n","description":"","footnote":"\r\n( 1 ) . از برخى عبارات استفاده مىشود كه پيش از او نيز برخى فلاسفه اين عقيده را داشته‌اند ، ر . ك : اسفار ، ج 3 ، ص 118\r\n","page_name":" 166 ","page_number":166},
  {"content":"\r\n\r\nمىكنيد اين‌جا هم بكنيد .\r\nاز اين اعتراض اين طور پاسخ گفته‌اند كه : حركت در جوهر و ذات طبايع و صور نوعيه است ، و بنابراين تغير و تجدد ، ذاتى آنهاست و مىدانيم كه ذاتى تعليل نمىشود و علتى ندارد ( الذاتى لا يعلل ) ، علت اصل ذات ، بنفسه علت ذاتى هم حساب مىشود .\r\nو بنابراين علت ثابت مجرد ، طبيعت را كه ذاتاً متجدد و متغير است خلق مىكند نه تجدد و تغيرش را . تغير در ذات خود طبيعت وجود دارد . خالق ، متجدد را ايجاد كرده نه اين‌كه متجدد را متجدد كرده است ( دقت فرماييد ) .\r\nمجدداً اعتراض كرده‌اند كه : خوب ، همين حرف را در مورد اعراض بگوييد ؛ يعنى تجدد در ذات عرض است ، طبيعت كه علت قريب عرض است عرض را كه بالذات متجدد است ايجاد كرده و نه اين‌كه عرض را متجدد كرده و تجددش را ايجاد نموده است .\r\nبه اين اعتراض هم اين طور پاسخ داده‌اند كه : اعراض در وجودشان استقلال نداشته و استناد به جواهر دارند ، اصل وجود و نوع وجودشان تابع جوهر مىباشد و بنابراين بايد ذاتيت تجدد را در جوهر حساب كنيم نه در اعراض .\r\nاينها همه مربوط به ايراد اول .\r\nايراد و اعتراض ديگرى هم به صدرالمتألهين قدس سره شده كه : مىتوان ارتباط اعراض متجدد را به علت ثابت ( چه طبيعت و چه غير آن ) اين طور توجيه نمود : تغير و تجدد اعراض ، مربوط به عوامل خارجى است ، مثلًا در حركات طبيعى ، تجدد و تغير مراتب قرب و بعد نسبت به هدف مطلوب از حركات طبيعى ، و در حركات غير طبيعى ، تجدد احوال ديگرى در حركات قسرى كه بر خلاف طبيعت است ، و در حركات نفسانى ، تغير و تجدد اراده‌هاى جزئى معلول نفس در حركات نفسانى كه معلول نفس هستند . و در همه اينها عوامل ديگرى موجب اين تغييرات در اراده و حركت قسرى و حركت‌هاى طبيعى هستند ، نه نفس و طبيعت و صورت نوعى . اينها علت اصل وجود\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nعرض هستند ولى تغير عرض مربوط به عوامل خارجى مىباشد . و بنابراين لازم نيست كه طبيعت را متغير فرض نمود تا علت قريب مانند معلول شود و هر دو متجدد بشوند و بنابراين توجيه ، ديگر نمىتوان با استدلال مزبور ، حركت جوهرى را اثبات نمود .\r\nبه اين اعتراض و توجيه هم اين طور جواب داده‌اند كه : مىپرسيم علت تغير اين احوال و اراده‌هاى متغير چيست ؟ بالاخره قسر به طبيعت بر مىگردد ، در حركات نفسانى هم همين‌طور ، زيرا پس از اين خواهيم گفت كه فاعل مباشر و سبب قريب حركت‌هاى نفسانى نيز طبيعت مىباشد ، و بنابراين بايد طبيعت متجدد باشد .\r\nبراى حركت جوهر اين طور هم مىتوان استدلال نمود كه وجود عرض از مراتب وجود جوهر است ، چون وجود فى نفسه عرض عيناً همان وجود لغيره آن است يعنى در ذاتش وجود نعتى براى جوهر نهفته است ، و بدين حساب تغير عرض ، تغير جوهر هم مىباشد . نمىخواهيم بگوييم تغير عرض معلول تغير جوهر است ، بلكه مىخواهيم بگوييم : تغير عرض بنفسه خود تغير جوهر است .\r\nاز آنچه گفتيم به دست مىآيد كه :\r\n1 . صورت‌هاى طبيعى كه يكى پس از ديگرى بر ماده وارد مىشوند در حقيقت يك صورت جوهر متحرك واحدى هستند كه بر ماده وارد مىشوند و از هر حدى از حدود صورت واحد مزبور ، مفهومى مغاير با مفهوم حد ديگر انتزاع مىشود . اين مورد صورت‌ها ، كه در حقيقت يك صورت هستند . حركت جوهرى تكاملى ديگرى هم داريم و آن حركت ماده اولى است كه به حد طبيعت و سپس نبات و آن گاه حيوان و انسان مىرسد .\r\n2 . جوهرى كه در ذات و جوهرش حركت مىكند در همهء عوارضش نيز حركت انجام مىشود ، زيرا همانطور كه گفتيم اعراض تابع جواهر هستند . لازمه اين مطلب اين است كه حركت جوهر در مقولات چهارگانه يا سه گانه ( اگر « اين » را به وضع\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nبرگردانيم ) از نوع حركت در حركت باشد . زيرا حركتى هستند كه بر حركت جوهر وارد مىشوند . و بنابراين خوب است كه آنها را حركات ثانوى بناميم و آنچه را كه همهء اعراض به تبع حركت جوهر دارند حركات اولى بناميم .\r\n3 . جهان جسمانى مادهء واحدى داشته و با همان مادهء واحد حقيقت واحدى است كه سيلان و حركت داشته و با همه جواهر و اعراضش همچون يك قافله به سوى هدف خود كه طبق قاعدهء نهايت حركت ، ثابت و فعليت محض مىباشد ، حركت مىكند .\r\n\r\nفصل دوازدهم : موضوع و فاعل حركت جوهرى\r\nگفته‌اند كه موضوع حركت جوهرى عالم ، همان مادهء عالم است ، كه با حركت خود صور مختلف را مىپذيرد و اگر بگوييد : ماده بدون صورت كه تحقق ندارد ! مىگويند :\r\nماده همراه با يكى از صور متعاقب كه بنا به آن چه گفتيم متحد و متصل متحرك هستند ، موضوع مىباشد ، ماده با يك صورت مبهم يعنى صورت غير معين ، هر كدام كه باشد .\r\nو بنابراين وحدت و تشخص ماده با همين صورت مبهم و غير معين محفوظ مىماند . صورت مزبور هم هر چند مبهم است و تعين ندارد ليكن وحدت آن به خاطر وحدت فاعليش كه جوهر مجرد و مفارق از ماده است محفوظ است . صورت مبهم مزبور به همين جهت كه عامل وحدت و شخصيت ماده است به منزلهء شريك علت براى ماده حساب مىشود و ماده كه با صورت مزبور تحصل پيدا كرده موضوع حركت جوهرى است براى تحقق صورت‌هاى معين يكى پس از ديگرى .\r\nمعتقدين كون و فساد هم كه حركت جوهرى را قبول نداشته جهان را متحرك واحدى نمىدانند و سراسر عالم را باطل شدن چيزى و پيدا شدن چيز ديگرى معتقدند ، نيز همين طور مىگويند ، فاعل ماده همان صورت مبهم است كه وحدتش به\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nوسيله جوهر مجرد مفارق از ماده محفوظ است و ماده به وسيلهء صورت مزبور تحصل داشته عمل مىكند و بدين حساب صورت مبهم مزبور شريك علت براى ماده شده تحصل و وحدت آن را حفظ مىكند .\r\nاينها مطالبى است كه در اين باره گفته شده است ولى تحقيق اين است كه ابتدا درنگ نموده از خود بپرسيم موضوع ثابت براى چه مىخواهيم ؟\r\nاگر احتياج حركت به موضوع ثابت ، براى اين است كه وحدت حركت به وسيله موضوع مزبور حفظ شده و با عروض انقسام و با عدم اجتماع وجودى اجزاى حركت وحدتش بر هم نخورد ، اين احتياج را قبول نداريم ، زيرا اتصال حركت ، بنفسه براى وحدت مزبور كافى است ، انقسام هم كه خارجى نبوده وهمى است ، و توهم انقسام نمىتواند وحدت مسلم خارجى را از بين ببرد . و اگر احتياج حركت به موضوع ثابت براى اين است كه حركت ، يك وجود توصيفى و نعتى است ، و هر وجود اين چنينى نيازمند وجودى است كه لنفسه موجود باشد تا وجود نعتى ( مثل حركت ) آن را توصيف كند ، همانطور كه اعراض و صورت‌هاى جوهر حالّ در ماده موضوع مىخواهند ، آنها بدين جهت موضوع مىخواهند كه وجود نعتى هستند و بدون وجود اصلى معنا ندارند . . . .\r\nاگر منظور اين است كه مىتوان طور ديگرى تحليل كرده بگوييم : موضوع حركات عرضى ، شىء جوهرى متحرك است ، وموضوع حركت جوهرى خود حركت مزبور است ، زيرا موضوع حركت ، بايد ذاتى باشد كه حركت به آن قيام پيدا كند و براى آن موجود شود ، و حركت جوهرى از آن‌جا كه ذات جوهرى سيال و متحركى است قائم به ذات بوده براى خود موجود است و وجود لنفسه دارد ، و بنابراين‌هم حركت است و هم‌متحرك . هم موضوع حركت است و هم خود حركت ( دقت كنيد ) .\r\nاين‌كه معمولًا ماده را كه مورد صورت‌هاى جوهرى متصل است موضوع مىشماريم به خاطر اتحاد ماده مزبور با حركت جوهرى است ، و گرنه ماده فى نفسه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nهيچ گونه فعليتى ندارد ، و چيزى نيست كه موضوع چيز ديگرى قرار بگيرد .\r\n\r\nفصل سيزدهم : زمان\r\nهمگى به خوبى درك مىكنيم كه موجودات حادث متحرك به قطعاتى تقسيم مىشوند كه از نظر فعليت وجودى هيچ قطعه‌اى از آن با قطعهء ديگر جمع نمىشوند ، زيرا فعليت وجودى قطعه فرضى در مرحلهء دوم ، متوقف بر زوال وجود فعلى قطعهء اول مىباشد .\r\nقطعه اول نيز به دو قسمت تقسيم مىشود كه از نظر فعليت وجودى با يكديگر جمع نمىشوند ، و همين طور هر قدر اجزاى آنها را تقسيم كنيم خواهيم ديد كه قسمت‌هاى مزبور ترتيب دارند و در فعليت وجودى با هم جمع نمىشوند .\r\nاين معنا گواه است كه يك مقدار و امتداد كمى خاصى حاكم بر حركت است ، و حركت با آن امتداد كمى اندازه‌گيرى مىشود و انقسام مىپذيرد . بديهى است كه امتداد و مقدار مزبور ، خود حركت نيست ، زيرا مقدار مزبور مشخص و متعين است ولى حركت بنفسه امتداد مبهمى است نظير امتداد و مقدار مبهم جسم طبيعى كه به وسيله تعين و تشخص جسم تعليمى تعين مىيابد .\r\nمقدار و امتدادى كه تعيين كنندهء مقدار حركت است كمى است متصل كه عارض بر حركت است ، نظير جسم تعليمى كه تعيين كنندهء مقدار جسم طبيعى است ، با اين تفاوت كه مقدار و امتداد جسم تعليمى مجتمع الاجزاء است ولى مقدار تعيين كنندهء حركت قرار نداشته و اجزائش با هم جمع نمىشوند .\r\nامتداد مزبور همان زمان است كه بر حركت عارض مىشود و آن را تعيين مىكند .\r\nهر جزء از اجزاء نسبت به جزء بعدى مقدمه و متوقف عليه است و نسبت به جزء قبلى ، متاخر و متوقف است ، آخرين جزء زمان در تقسيم فرضى « لحظه و آن » است .\r\nاز آنچه گفتيم معلوم مىشود كه :\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n1 . هر حركتى زمانى مخصوص خود دارد كه مقدار حركت مزبور است . ( حتى در زمان حركت اعضاى يك بدن با هم فرق دارند ) ولى عموم مردم بنابراين گذاشته‌اند كه همهء حركات و نسبت ميان حركات را با يك زمان عمومى كه مقدار حركت شبانه روزى است تطبيق كنند . چون اين حركت را همگان از قديم مىشناخته‌اند . حركت مزبور را به قرن‌ها و سال‌ها و ماه‌ها و هفته‌ها و روزها و ساعت‌ها و دقيقه‌ها و ثانيه‌ها و . . . تقسيم كرده‌اند و حركات خود را با اين تقسيمات اندازه مىگيرند . نزد آنها كه حركت جوهرى را قبول دارند زمانى كه دخالتى در امور حادث زمانى دارد فقط همان زمان حركت جوهرى است .\r\n2 . تقدم و تاخر ميان اجزاى زمان ، ذاتى است ، به اين معنا كه سيال بودن و بى قرارى زمان مقتضى اين است كه اگر تقسيم شود به اجزائى تقسيم شود كه هر جزء ، بعد يا قبل از جزء ديگر است . جزء قبلى مقدمه و جزء بعدى متوقف بر قبلى است .\r\n3 . لحظه و آن كه طرف زمان و حد فاصل ميان دو جزء آن حساب مىشود چيزى است موهوم و عدمى ، زيرا تقسيم زمان به لحظه‌ها يك تقسيم وهمى است و انفكاك خارجى ندارد و در نتيجه طرف و آن منقطع ، نداريم .\r\n4 . اجتماع دو آن يعنى دو حد فاصل عدمى بدون فصل يك زمان ميان آن دو امكان ندارد ، زيرا اگر زمانى در وسط نباشد ديگر حد فاصل ميان آن دو معنا ندارد . اجتماع دو حد مزبور را اصطلاحا « تتالى آنات » مىگويند . همين طور اجتماع آنيّات هم يعنى دو امر لحظه‌اى بدون هيج زمانى معنا ندارد مثل وصل و افتراق‌ها .\r\n5 . زمان ، اول و آخرى ندارد ؛ يعنى جزئى كه ديگر قابل قسمت نباشد و اول يا آخر حساب شود ، زيرا قبول قسمت براى زمان ذاتى است .\r\n\r\nفصل چهاردهم : تندى و كندى\r\nوقتى دو حركت فرض مىكنيم و با يكديگر مىسنجيم ، اگر زمان آن دو يك اندازه\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمساوى باشد ، حركتى كه در آن زمان بيشتر طى مسافت كرده است سريع‌تر است ، و اگر مسافتشان يك اندازه باشد حركتى كه زمان كمترى داشته سريع‌تر است و بدين حساب سرعت ، طى مسافت زياد در زمان كم ، و كندى بر خلاف آن است .\r\nفلاسفه گفته‌اند : « كندى حركت به اين نيست كه سكون ميان اجزائش باشد و هر حركتى كه سكون بيشترى در آن متخلخل شد كندتر باشد و هر چه سكون كمترى داشته باشد تندتر و سريعتر باشد ، زيرا حركت به علت امتزاج قوه و فعل كه دائماً قوه‌اى به فعليت مىرسد و فعليتى قوه‌اى را به دوش مىكشد ، يك وحدت اتصالى دارد و امكان تخلخل سكون در ميان اجزاى آن نمىباشد » .\r\nهمين طور گفته‌اند : « سرعت و كندى به طور تضاد ، تقابل دارند ؛ زيرا هر دو وجودى هستند ، پس تقابل تناقض يا عدم و ملكه ( كه حتماً يكىشان عدمى است ) ندارند ، متضايفان هم نيستند ، و گرنه بايد وقتى يكى از آن دو اثبات مىشود ديگرى هم اثبات بشود چنان‌كه پدرى و فرزندى كه متضايفان هستند اين طور هستند ، و بنابراين متضادان هستند ، چون تقابل ديگرى ندارد » .\r\nولى اين مطلب صحيح نيست ، زيرا شرط متضادان اين است كه ميانشان كمال اختلاف باشد ، با اين‌كه ميان دو حركت تند و كند اين طور نيست ، زيرا هر حركت سريعى را فرض كنيد سريع‌تر از آن هم مىتوان فرض نمود و هر حركت كندى را فرض كنيم كندتر از آن هم مىتوان تصويركرد .\r\nحقيقت اين است كه سرعت و كندى دو وصف اضافى هستند و نسبتشان تضايف است . كه سرعت يك حركت نسبت به حركت ديگر ، عيناً نسبت به حركت سومى ، كند حساب مىشود .\r\nسرعت به معناى سيال بودن و جريان ، در همهء حركات است ولى شدت و ضعف دارد و با اضافه بعضى به بعض ديگر سرعت و كندى اضافى پيدا مىشود . وقتى سرعت تحقق پيدا مىكند كندى هم محقق مىشود ليكن ، هر يك به اضافهء به حركتى خاص .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nفصل پانزدهم : سكون\r\nسكون به دو معنا گفته مىشود : 1 . خالى بودن جسم از حركت ، پيش از حركت يا پس از تمام شدن حركت ، 2 . بقاى جسم به همان حالتى كه بوده است .\r\nمعناى اول است كه در مقابل حركت قرار دارد . معناى دوم هم لازمهء معناى اول است يعنى خلو از حركت ، باقى بودن به حالت خود ( بدون عامل حركت ) نيز مىباشد .\r\nسكون يك معناى عدمى است ، يعنى نفى يك صفت از موضوعى كه قابليت آن صفت را دارد . عدم حركت در جسمى كه صلاحيت حركت را دارد . و بنابراين تقابل سكون و حركت ، تقابل عدم و ملكه است . « 1 » هيچ جسمى و شىء جسمانى از حركت خالى نمىباشد مگر آنچه كه آنى الوجود باشد ، مانند چون رسيدن به حد يك مسافت ، يا لحظهء جدا شدن چيزى از چيزى و لحظه حدوث يك شكل هندسى و . . . .\r\n\r\nفصل شانزدهم : تقسيمات حركت\r\nحركت به اعتبار امور شش گانه‌اى كه بالذات به آن مربوط است تقسيم مىشود .\r\nتقسيم حركت به اعتبار شروع و نهايت مثل اين‌كه حركت گاهى از فلان مكان تا فلان مكان است ، و گاهى از فلان رنگ براى تحقق رنگى ديگر ، و گاهى از فلان اندازه ديگر و گاهى از فلان اندازه و مقدار براى رسيدن به مقدار بيشتر ، و همين طور .\r\nتقسيم به اعتبار موضوع مثل اين‌كه حركت گاهى در نبات است و گاهى در حيوان و گاهى در انسان .\r\n\r\n\r\n","description":"","footnote":"\r\n( 1 ) . ليكن بسيارى از اهل كلام تقابل آن دو را تضاد داشته‌اند ، خواجه نطير طوسى هم در متن تجريد همان عقيده رادارد\r\n","page_name":" 174 ","page_number":174},
  {"content":"\r\n\r\nتقسيم به اعتبار مقوله‌اى كه حركت ، در آن مقوله واقع مىشود ، مثل اين‌كه حركت گاهى در كيف است و گاهى در كم و گاهى در وضع .\r\nتقسيم به اعتبار زمان مثل حركت در شب يا روز يا تابستان و يا زمستان .\r\nتقسيم به اعتبار فاعل حركت مثل تقسيم به حركت طبيعى و حركت قسرى و حركت ارادى ( و مانند حركت ارادى ، حركت بالعرض كه مقصود بالتبع است ) . فاعل اگر نسبت به فعلش شعور و اراده داشته باشد فاعل نفسانى است و حركتش حركت نفسانى است ، مثل حركات انسان و حيوان . و اگر شعور و اراده نداشته باشد ولى حركت از طبع خودش بدون عامل خارجى نشئت بگيرد حركت طبيعى است ، و اگر حركت از طبع او نشئت نگرفته مقهور فاعلى ديگر باشد حركت قسرى است مانند سنگى كه به هوا پرتاب مىشود .\r\nفلاسفه معتقدند فاعل قريب براى حركت در همهء حركات مزبور طبيعت متحرك است كه به اقتضاى طبيعت ، يا به تسخير قوهء نفس ، و يا به اقتضاى طبيعت قاهر ، كه طبيعت مقسور را مقهور كرده است انجام مىشود . مقدمه‌اى كه متوسط ميان فاعل و حركت است همان ميل و شوق است كه فاعل در طبيعت متحرك ايجاد مىكند .\r\nتفصيل اين بحث مربوط به طبيعيات است .\r\n\r\nپايان بحث قوه و فعل\r\nتاكنون قوه را به معناى حيثيت و جهت پذيرش صور و كمالات مىگرفتيم . ولى توجه كنيم كه قوه به معناى ديگرى هم ، در جهت مقابل آن مىآيد ، و آن جهت فعليت شديد است ، قوى است ، يعنى فعليت كامل و شديد دارد . و همانطور كه گاهى به جاى خود جهت پذيرش ، به مبدأ پذيرش يعنى حامل قبول و پذيرش يعنى ماده گفته مىشود ، همين طور گاهى به معناى مبدأ و حامل فعليّت گفته مىشود . مىگويند : قواى نفسانى و منظور قوا و نيروهايى است كه منشأ ديدن و شنيدن و لمس و تخيل و . . .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمىباشند و همين طور قواى طبيعى به نيروهاى منشأ اعمال طبيعى گفته مىشود .\r\nقوه به اين معنا يعنى قوهء فاعله كه منشأ اعمال است اگر همراه علم و اراده باشد قدرت حيوان ناميده مىشود . قدرت حيوانى مزبور علت فاعله‌اى است كه براى تماميت علتش و ضرورت فعل به وسيله آن به چيزهاى خارج از خود نياز دارد ؛ مثلًا تحقق ماده قابل عمل و صلاحيت ادوات عمل و چيزهاى ديگر كه وقتى همهء آنها جمع شدند علت تامه‌اى كه موجب ضرورت عمل است تحقق مىيابد .\r\nبا اين بيان روشن مىشود كه :\r\n1 . تعريفى كه برخى براى قدرت كرده‌اند : « آنچه كه فعل و ترك با آن صحيح است » درست نيست . نسبت فعل و ترك به فاعل در صورتى صحيح است كه فاعل علت ناقصه باشد ، ولى اگر فاعل ، علت تامه بود و همهء شرايط عمل را واجد بود آيا باز هم صحت فعل و ترك وجود دارد يا فقط فعل صحيح است و ترك امكان ندارد ؟ ! مثلًا افعال مستقيم خداوند كه به تنهايى خودش علت تامه آنهاست و هيچ مقدمه ديگرى نمىخواهد مىتوان گفت صحت فعل و ترك دارد ؟\r\nنگوييد كه « فعل خداوند و هر فاعل تام در اين صورت واجب و ضرورى است و ديگر قدرت و اختيار نداشته مجبور است و از مورد قدرت خارج مىباشد » ، زيرا وجوب مزبور از ناحيه خود فاعل به فعل و عمل رسيده است و فعل مزبور اثر آن فاعل است ، وجوبى كه از آثار خود فاعل است و از ناحيه او آمده است او را مجبور و مضطر نمىسازد ، فاعل ديگرى هم در كار نيست كه فاعل منظور را مجبور و مضطر نمايد .\r\n2 . عده‌اى گفته‌اند صحت فعل متوقف بر اين است كه فعل ، مزبور ، مسبوق به عدم زمانى باشد ، و فعلى كه مسبوق به عدم زمانى نباشد ممتنع مىباشد . مبناى اين گفته هم اين است كه تصور كرده‌اند ملاك نياز و احتياج به علت ، حدوث است نه امكان ، و بنابراين بايد قبلًا عدم باشد و سپس وجود تحقق يابد تا حدوث محقق شود ، تا ملاك\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاحتياج به علت و ارتباط به علت پيش بيايد تا قدرت و صحت عمل و ايجاد صحيح باشد .\r\nليكن سابقاً گفتيم كه اين اعتقاد باطلى است و ملاك احتياج به علت ، حدوث نبوده امكان است ، و امكان در ذات هر شىء غير واجب است ، و بنابراين عدم زمانى قبلى هيچ دخالتى ندارد . نمىدانيم اين آقايان در مورد خود زمان چه مىگويند ؟ آيا زمان هم بايد مسبوق به عدم در زمان باشد ؟ پيش از زمان كه زمانى نداريم .\r\nبه هر حال با بيانى كه داشتيم به خوبى روشن شد كه صحت فعل و ترك ملاك معناى قدرت نيست ، قدرت در فاعل تام و ناقص وجود دارد ولى صحت فعل و ترك در فاعل تام وجود ندارد .\r\n2 . عده‌اى گفته‌اند قدرت همراه فعل حادث مىشود و پيش از فعل ، قدرتى نيست ، قدرت بر همان فعل هم پيش از خود فعل نيست . به اينها مىگوييم : شما خود قدرت را اين طور تفسير مىكنيد : « صحت فعل و ترك » . خوب اگر كسى مدتى كارى را ترك كند و سپس انجام دهد شك نيست كه حتى پيش از شروع عمل اين معنا صدق مىكند :\r\n« فعل و ترك از اين فرد صحيح و ممكن است » قدرت هم به نظر شما همين است . پس چرا منحصر به هنگام عمل مىكنيد ؟\r\n\r\n","description":"","footnote":"","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\nمرحلهء يازدهم‌علم و عالم و معلوم\r\nاز مباحث گذشته به دست آمد كه موجود ، به بالقوه و بالفعل تقسيم مىشود ، موجود بالقوه همان ماده و ماديات است ، و موجود بالفعل غير از آنها يعنى مجردات مىباشد . از جلمه عوارض اولى و بدون واسطه مجرد اين است كه يك مجرد علم و عالم و معلوم باشد ، زيرا به طورى كه بعداً - ان شاء الله - خواهيم گفت علم عبارت است از حضور يك مجرد براى مجردى ديگر . و بنابراين - عارض اولى و بى واسطه بودن بحث علم براى وجود مجرد كه از اقسام اوليه اصل وجود است - شايسته است كه در فلسفه عام و اولى ، از علم بحث كنيم .\r\n\r\nفصل اول : تعريف علم و نخستين تقسيماتش\r\nدر اين كه ما علم پيدا مىكنيم شك نيست ، چنان‌كه مفهوم و معناى علم هم برايمان به خوبى روشن است ، در اين فصل فقط مىخواهيم اظهر خواص علم را بشناسيم تا مصاديق علم و خصوصيات آنها را بشناسيم .\r\nدر بحث وجود ذهنى گفتيم كه ما اجمالًا به چيزهايى خارج از وجودمان علم داريم يعنى آنها برايمان حاصل شده با ذات و ماهياتشان برايمان حضور به هم مىرسانند ، البته نه با وجودات خارجىشان كه منشأ آثار خارجى هستند . اين قسم\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nعلم را علم حصولى مىنامند .\r\nيك نوع علم هم داريم مانند علم به خودمان ، به ذاتمان ، كه با كلمهء من به آن ذات اشاره مىكنيم و هيچ گاه از آن ذات ، غافل نمىشويم ، در خواب يا بيدارى و يا هر حال ديگرى .\r\nاين علم به ذات خود ، غير از حضور مفهومى ماهيت ما در ذهن به طور علم حصولى است ، زيرا مفهوم ذهنى هرطور كه فرض شود از صدق بر افراد متعدد امتناعى ندارد ، تشخص يك مفهوم فقط با وجود خارجى است ، با اين‌كه آنچه را در خود مىيابيم و با كلمهء « من » به آن اشاره مىكنيم ، چيزى شخصى است كه به هيچ وجه شركت نمىپذيرد ، و گفتيم كه تشخص كار وجود است ، و از اين جا معلوم مىشود كه علم به ذاتمان ، با حضور ذاتمان با همان وجود خارجىاش مىباشد كه ملاك شخصيت و ترتيب آثار هم همان وجود خارجى است . به هر حال اين قسم علم را علم حضورى مىگويند .\r\nتقسيم علم به اين دو قسم ، تقسيم منحصر كننده‌اى است كه قسم سومى نمىتواند داشته باشد . به هر جهت حصول يك معلوم براى عالم يا با ماهيت آن است و يا با وجود آن . سومى هم ندارد . اولى حصولى است و دومى حضورى .\r\nحالا به اين نكته توجه كنيم كه حصول علم براى ما ، معنايش حصول معلوم براى ماست ، زيرا علم عين معلوم بالذات ( نفس ذات در علم حضورى و صورت ذهنى در علم حصولى ) است . چون علم چيزى جز حصول معلوم براى مانيست ، و پيداست كه حصول و حضور يك شىء جز وجود آن نخواهد بود ، و وجود آن هم خود آن مىباشد . هم‌چنين حصول معلوم براى عالم معنايى جز اتحاد عالم با معلوم ندارد ، چه حضورى و چه حصولى . معلوم حضورى اگر جوهرى قائم به نفس باشد وجودش لنفسه است و مع ذلك وجودش براى عالم هم هست يعنى عالم با معلوم متحد مىشود . و اگر معلوم حضورى چيزى است كه وجود لنفسه نداشته وجودش لغيره\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاست يعنى براى موضوعش هست ، با توجه به اين‌كه وجود آن براى عالم است شخص عالم با موضوع متحد مىشود . عرض هم از مراتب وجود موضوع خود بوده خارج از آن نمىباشد و همين طور است با آنچه با موضوعش متحد باشد ، يعنى از مراتب وجودى آن هم خواهد بود . معلوم حصولى هم وجودش براى عالم است ، چه ذاتاً جوهر باشد كه وجود لنفسه دارد يا عرض باشد كه وجود لغيره دارد . على اىّ حال معلوم ذهنى حصولى چيزى است كه وجود لغيره - يعنى براى شخص عالم - دارد ، و در نتيجه با شخص عالم متحد مىباشد . به علاوه اين‌كه بعداً خواهيم گفت : علم حصولى در حقيقت يك نوع علم حضورى است و همان احكام را دارد .\r\nبنا به آنچه گفتيم خاصيت علم اين است كه براى عالم و متحد با اوست ليكن اين حصول براى عالم و حضور براى او يك حصول و تحقق به طور مطلق نيست ، بلكه يك نوع حصول فعلى محض و بدون قوه است . هيچ گونه قوه‌اى در آن نيست كه بعداً بخواهد بالفعل بشود . وجداناً مىبينيم كه معلوم ذهنى ، بالذات هيچ گونه استعداد و قوهء شدن چيز ديگرى را ندارد ، و هرگز تغييرپذير نمىباشد . و بنابراين حصول مزبور ، حصول چيزى مجرد از ماده ، و خالى از خصوصيات قوه مىباشد و ما اين‌گونه حصول را حضور مىناميم .\r\nحضور مزبور اقتضا مىكند كه معلوم يك امر فعلى تام بوده هيچ گونه تعلقى به ماده نداشته ماده و قوه را كه موجب نقص و عدم تماميت كمالات بالقوه است فاقد باشد .\r\nحضور مزبور همانطور كه اقتضاى تجرد معلوم را دارد مقتضى تجرد عالم نيز مىباشد . عالم نيز به دليل حضور مزبور امرى فعلى و تام الفعليه بوده نقص بالقوه در او نبوده در نتيجه مجرد از ماده مىباشد . همه اينها مقتضاى حضور است كه بالاتر از آن چيزى نيست كه وصول به آن مطلوب باشد .\r\nبا اين بيان روشن مىشود كه علم ، حضور موجودى مجرد براى موجودى مجرّد\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nديگر است . خواه معلوم حاصل ، عين شخص عالم باشد مانند علم شخص عالم به خودش و يا به نوعى مغاير و جدا از شخص باشد مثل علم شخص به ماهيات خارج از خودش .\r\nو نيز روشن شد كه :\r\n1 . معلومى كه متعلق علم است حتماً مجرد از ماده است . و بعداً نحوهء تعلق علم به امور مادى را بيان مىكنيم و 2 . عالم نيز كه قيام علم به آن است حتماً بايد مجرد از ماده باشد .\r\n\r\nفصل دوم : تقسيم علم حصولى به كلى و جزئى\r\nهمان‌طور كه مىدانيم كلى مفهومى است كه فرض تطبيق بر افراد زياد را مىپذيرد و بنابراين علم به ماهيت انسان و هر مفهوم كلى ديگر علم كلى خواهد بود كه عقل و تعقل هم ناميده مىشود . جزئى هم در مقابل كلى ، مفهومى است كه فرض تطبيق بر افراد زياد را نمىپذيرد ، مثل علم به اين انسان خاص حاضر نزد شما كه با نوعى پيوند و اتصال به مادهء خارجى ، فرد حاضر به وجود مىآيد . اين‌گونه علم را علم احساسى مىنامند . و همين‌طور علم به يك انسان خاص در ذهن و بدون اتصال حسىّ به مادهء خارجى آن كه علم خيالى ناميده مىشود .\r\nالبته اين‌كه اين دو را علمى جزئى حساب كرده ممتنع التطبيق بر افراد زياد شمرده‌اند به اين جهت است كه ابزار و ادوات احساس در علم احساسى پيوند به معلوم خارجى دارد . علم خيالى هم چون متوقف بر علم احساسى است و علم احساسى همانطور كه گفتيم پيوند به مادهء خارجى دارد جزئى است و كليت ندارد ، و گرنه علم و صورت ذهنى هيچ گاه از تطبيق بر افراد زياد امتناع ندارد . جزئيت يك صورت ذهنى فقط با پيوند احساسى به خارج است كه يك ماده خاص و جزئى است .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nتجرد علم\r\nنه تنها علم كلى بلكه اين دو قسم علم جزئى - حسّى و خيالى - هم مجرد از ماده مىباشند چون همانطور كه قبلًا گفتيم صورت‌هاى علمى به هر حال فعليت داشته فاقد قوه بوده و بنابراين تغييرپذير نمىباشند .\r\nاز جهت ديگر ، صورت‌هاى علمى ذهنى ، همانطور كه اشاره كرديم ، هر جور كه باشند از صدق بر افراد زياد امتناعى ندارند ولى هر امر مادى ، شخصى بوده و بر بيش از يك شخص تطبيق نمىشود .\r\nدليل ديگر : اگر صورت حسىّ و يا خيالى ، مادى بوده به نوعى در ياخته‌هاى بدنى نقش بسته باشد ، بايد به تبع تقسيم مكان خود ، تقسيم شود و حتماً زمان و مكان خاصى داشته باشد . ليكن مىبينيم كه علم قابل تقسيم نيست و مورد تعلق اشاره خارجى قرار نمىگيرد و مقيد به زمان نيز نمىباشد . چون كه مىتوانيم به خوبى صورتى را كه در زمان خاصى احساس كرده‌ايم پس از مدت‌ها كه از آن گذشت بدون هيچ گونه تغييرى تصور نماييم اگر صورت علمى مقيد به زمان بود بايد با گذشت زمان تغيير مىپذيرفت .\r\nاگر حصول علم را با زمان خاصى مقارن و همراه مىبينيد اين در حقيقت ، همراهى و تقارن شرايط و مقدمات حصول استعداد براى علم است نه خود علم . و اگر وساطت ابزار حسىّ را براى حصول صورت حسى لازم مىبينيد ، و حصول صورت خيالى را هم متوقف بر آن مىبينيد اين هم در حقيقت براى حصول استعداد خاص نفس براى قدرت بر تحققق دادن و ايجاد صورت علمى است . بيش از اين هم مىتوان در اين‌باره در علم روان‌شناسى تحقيق نمود .\r\nاز آنچه گفتيم روشن مىشود كه : اين‌كه معمولًا مىگويند : « تعقل و ادراك عقلى به اين است كه معلوم را از ماده و عوارض شخصى مجرد مىكنند به طورى كه جز\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nماهيت خالص و جدا از هر گونه قشرى چيزى باقى نماند مثل انسان مجرد از ماده جسمانى و مشخصات زمانى و مكانى و وضعى و . . . و ادراك حسىّ به اين است كه حتماً ماده خاص حضور داشته باشد و منحرف به عوارض و هيئت خاص باشد . و ادراك خيالى به اين است كه عوارض خاص و هيئت مشخص داشته باشد ولى ماده جسمانى حضور نداشته باشد . . . » .\r\nاين گفته تحقيقى نبوده و فقط براى تقريب به ذهن به طور تمثيلى انجام شده است .\r\nو گرنه حتى ادراك حسىّ هم يك صورت علمى مجردى است و حضور ماده و محفوف بودن به عوارض خاص براى حصول استعداد نفس براى احساس است .\r\nمحفوفيت و همراهى مشخصات در ادراك تخيلى نيز همين‌طور است . تجريد در ادراك عقلى هم همين طور است يعنى مىخواهند بگويند : براى حصول استعداد نفس براى تعقل ماهيت كلى ( و يا به تعبير ديگر براى انتزاع كلى از افراد ) لازم است بيش از يك فرد را تخيل نمود .\r\nاز آنچه گفتيم اين هم معلوم شد كه وجود از نظر تجرد و عدم تجرد از ماده ، به سه عالم كلى تقسيم مىشود : 1 . عالم ماده و قوه 2 . عالم تجرد از ماده و نه از آثار ماده چون شكل و مقدار و وضع و . . . در اين عالم صورت‌هاى جسمانى و عوارض و هيئت‌هاى كمالى را دارد ليكن ماده‌اى كه قوه و انفعال را در بر دارد ، ندارد . اين عالم را عالم مثال و برزخ ميان عقل و ماده مىنامند . 3 . عالم تجرد از ماده و آثارش ، كه عالم عقول ناميده مىشود .\r\nعالم مثال را هم به مثال اعظم و مثال اصغر تقسيم كرده‌اند ، اولى قائم بالذات و يكى از عوالم جهان هستى است و دومى قائم به نفس انسان و غيره است ، و نفس به هرطور كه بخواهد در آن تصرف مىكند و با دواعى و اغراض گوناگون ، حق و يا گزاف ، در آنها دخالت كرده ، از آنها صورت‌هاى خوب و با واقعيت و يا باطل و گزاف مىسازد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nعوالم سه گانه مزبور ، ترتيب طولى دارند از همه بالاتر و قوىتر و قديم‌تر و نزديك‌تر به خداوند تعالى ، عالم عقول مجرده است كه تام الفعليه بوده از خلط ماده و قوه منزه مىباشند . سپس عالم مثال كه هر چند آثار ماده را دارد ليكن خود ماده را ندارد . و سپس عالم ماده كه موطن شرور و نفوس است و هر علمى كه به او تعلق مىگيرد به اعتبار مثال و عقلى است كه در برابرش قرار دارد .\r\n\r\nفصل سوم : تقسيمى ديگر : كلى و جزئى\r\nمنظور از كلى ، علمى است كه با تغيير معلوم خارجى ( معلوم بالعرض ) تغيير پيدا نكند ، مانند ساختمانى كه معمار در نظر مىآورد كه طبق نقشه بسازد ، صورت علمى مزبور پيش از ساختمان و همراه ساختمان و پس از آن هيچ تغييرى پيدا نمىكند . اگر ساختمان مزبور خراب و منهدم هم بشود علم مزبور تفاوت نمىكند . اين علم را علم ماقبل الكثره هم مىنامند . علومى كه از راه علت‌هاى كلى به دست مىآيد همواره از اين قبيل است ، مانند علم منجم به خسوف ماه در فلان تاريخ كه وضع آسمانى طورى خواهد شد كه زمين ميان ماه و خورشيد حائل مىشود . اين‌گونه علم پيش از خسوف و پس از آن يك‌سان است .\r\nولى علم جزئى علمى است كه با تغيير معلوم بالعرض تغيير مىيابد ، مثل علم به حركت زيد در همان حال حركت ، علم از راه ديدن حركت ، علم مزبور در چنين صورتى كه هنوز قطع رابطه با خارج نكرده و تخيلى نگشته است تابع خارج مىباشد و وقتى زيد از حركت باز ايستاد صورت علمى هم تغيير مىيابد . اين را علم مابعد الكثره مىنامند .\r\nتصور نشود كه اين تغيير ، علامت مادى بودن علم است ! از اين جهت كه بگوييم تغيير حتماً همراه قوه‌اى سابق است ، تا قبلًا قوه و حامل آن يعنى ماده نباشد تغيير و فعليت يافتن چيزى كه سكون داشته معنا ندارد . و بنابراين معلوم مىشود علوم جزئى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمادى است نه مجرد . . . .\r\nليكن اين تصور باطلى است ، زيرا علم به تغيير با تغيير علم فرق دارد ، متغير خارجى هم در اصل تغيرش ثبات دارد و متغير نيست ، يعنى تغيرش هم‌چنان دوام دارد . تعلق علم به متغير يعنى حضور متغير نزد شخص عالم از جهت همين ثباتش مىباشد ، ثبات در تغير ، و اگر ملاك تغيير ، متعلق علم باشد حضورش معنا ندارد ، و علم ، حضور چيزى نزد چيزى نخواهد بود ، و اين خلاف آن چيزى است كه درباره علم مىدانيم .\r\n\r\nفصل چهارم : انواع تعقل\r\nگفته‌اند كه تعقل سه نوع دارد : 1 . عقل بالقوه يعنى نه خودش جزو معقولات بالفعل است و نه از معقولات بالفعل چيزى را دارد ، نفس در اين مرحله ، از هر معقولى خالى است 2 . عقل تفصيلى يعنى قوه عاقله يك يا چندين معقول - كم يا زياد - را به طور ممتاز و مرتب تعقل نمايد . 3 . عقل اجمالى يعنى معقولات زيادى را بالفعل داشته باشد ليكن از يكديگر ممتاز نيستند ، و فقط يك تعقل بسيط و مجمل است كه همه تفاصيل در ضمن آن نهفته است . مثالى كه فلاسفه زده‌اند اين است كه وقتى كسى از شما دربارهء تعدادى مسائل كه برايتان معلوم است ، سؤال كند ، جواب اين سؤال نرد شما حاضر است ، و اولين لحظه كه شروع به پاسخ مىكنيد به طور يقينى به همهء آنها علم داريد ، ليكن نه به طور تفصيل و ممتاز ، و تدريجاً در ضمن جواب دادن مشخص و ممتاز شده به تفصيل مىآيد گويا سر چشمه‌اى نزد شماست كه مىجوشد و تفاصيل و امتيازها را برون مىدهد .\r\n\r\nفصل پنجم : مراتب عقل\r\nگفته‌اند كه مراتب عقل چهار مرتبه است : 1 . عقل هيولانى يعنى مرتبه‌اى كه نسبت\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبه همهء معقولات بالقوه است ، و همچون هيولاى اوليهء عالم از همه چيز خالى است و فقط قوهء همهء صورت‌هاست 2 . عقل بالملكه يعنى مرتبه‌اى كه تصورات و تصديقات بديهى به دست آمده است . درك بديهيات مقدم بر نظريات است ، وقتى بديهيات درك شد مرتبه عقل بالملكه است . 3 . عقل بالفعل يعنى مرتبه‌اى كه نظريات را به وسيلهء بديهيات كسب مىنمايد ، با همان ترتيبى كه ميانشان است ، 4 . عقل مستفاد يعنى مرتبه‌اى كه قوه عاقله معقولات بديهى و نظرى مطابق با حقائق جهان بالا و پست را استفاده كرده و همه را حاضر داشته به آنها التفات دارد و در نتيجه جهانى مشابه جهان عينى خارج شده است .\r\n\r\nفصل ششم : ايجاد كنندهء صور علمى در ذهن\r\nصورت‌هاى عقلى كلى را عقل مجرد و فوق ماده ، بنفس انسانى افاضه مىكند ، « 1 » و بدين وسيله انسان را از قوه به فعل مىآورد ، به اين دليل كه پيش از اين گفتيم كه صور مزبور چون علم اند از ماده مجردند ، و همين طور چون كلى هستند اشتراك بين افراد زياد دارند ، با اين‌كه مىدانيم كه هر چيز مادى كه در ماده حلول كرده است يك واحد شخصى است و اشتراك‌پذير نمىباشد ، و بنابراين روشن است كه صور عقلى مجرد از ماده‌اند . به همين جهت بايد فاعل و افاضه كننده آنها نيز چيزى مجرد از ماده باشد ، زيرا يك شىء مادى ضعيف الوجود است و نمىتواند وجودى اقوى از خود ايجاد كند . از طرف ديگر عمل يك شىء مادى ، مشروط به وضع خاص است ، و مجرد - و از جمله صورت علمى ذهنى - وضع و قرار مكانى ندارد .\r\nتوجه كنيد كه نمىتوان گفت : خود نفس عاقلهء مجرد انسانى ، صور علمى افاضه مىكند و بدين وسيله انسان را از قوه به فعل مىآورد ، به اين دليل كه پيش از اين گفتيم\r\n\r\n\r\n","description":"","footnote":"\r\n( 1 ) . عقل مزبور را اولين صادر از خداوند مىدانند . ر . ك : اسفار ، ج 7 ، ص 263\r\n","page_name":" 187 ","page_number":187},
  {"content":"\r\n\r\nكه صور مزبور چون علم هستند ، از ماده مجردند و همين طور چون كلى هستند اشتراك بين افراد زياد دارند ، با اين كه هرچيز مادى كه در ماده حلول كرده است يك واحد شخصى است و اشتراك‌پذير نمىباشد . و بنابراين روشن است كه صور عقلى مجرد از ماده‌اند . به همين جهت بايد فاعل و افاضه كننده آنها نيز چيزى مجرد از ماده باشد ، زيرا يك شىء مادى ضعيف الوجود است و نمىتواند وجودى اقوى از خود را ايجاد كند . از طرف ديگر عمل يك شىء مادى مشروط به وضع خاص است و مجرد - و از جمله صورت علمى ذهنى - وضع و قرار مكانى ندارد .\r\nنمىتوان گفت : خود نفس عاقلهء مجرد انسانى افاضهء كننده صور عقلى باشد ، زيرا نفس انسانى نسبت به صور مزبور بالقوه است و حيثيت نفس در اين رابطه حيثيت قبول است نه فعل ، و اين محال است كه يك امر بالقوه خودش خود را از قوه به فعل بياورد .\r\nاز اين جا روشن مىشود كه افاضه كننده صورت‌هاى عقلى جوهرى است عقلى و مجرد از ماده كه همهء صور عقلى كلى را به آن طور كه پيش از اين دربارهء علم اجمالى عقلى گفتيم در خود دارد و نفس انسانى كه استعداد درك عقليات را پيدا كرده به مقدار استعداد خود با جوهر مزبور اتصال و اتحاد پيدا كرده از صور عقلى آن استفاده مىكند .\r\nبا نظير همين بيان روشن مىشود كه افاضه كننده صور علمى جزئى هم در ذهن ما ، جوهرى است مثالى برزخى و فوق ماده كه همهء صور جزئى را به همانطور علم اجمالى واجد است و نفس انسانى به قدر استعدادش با آن متحد شده از آن دريافت مىنمايد .\r\n\r\nفصل هفتم : تقسيم علم حصولى به تصور و تصديق\r\nعلم حصولى از دو حال بيرون نيست : يا صورتى است از يك يا چند معلوم بدون\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nايجاب و سلب كه در اين صورت تصور ناميده مىشود مثل تصور انسان و جسم و جوهر ، و يا صورتى است از معلومى به همراه / ايجاب چيزى براى چيزى يا سلب چيزى از چيزى ، چون : « انسان خندان است » يا « انسان سنگ نيست » كه در اين صورت تصديق ناميده مىشود و به اعتبار حكمى كه در آن است ، « قضيه » ناميده مىشود ( از قضاء به معناى حكم ) .\r\nقضيه از آن‌جا كه مشتمل بر اثبات چيزى براى چيزى يا نفى چيزى از چيزى است از چند جزء تشكيل مىيابد . مشهور اين است كه قضيه موجبه از موضوع و محمول و نسبت حكمى يعنى نسبت محمول به موضوع ، و حكم به اتحاد موضوع و محمول تشكيل يافته است ، البته اين در هليات مركبه است كه محمولشان چيزى غير از وجود موضوع است . ولى هليات بسيطه كه محمولشان همان وجود موضوع است مثل انسان موجود است سه جزء بيش ندارد . موضوع و محمول و حكم ، ديگر نسبت ندارد ، چون نسبت ميان يك شىء با خودش معنايى ندارد . « 1 »\r\nقضيه سالبه هم طبق عقيده مشهور سه جزء دارد : موضوع و محمول و نسبت حكمى ايجابى . و حكم ندارد ، نه اين‌كه حكم عدمى دارد ، زيرا حكم عبارت است از اين‌كه چيزى را چيز ديگر قرار دهيم و متحدشان سازيم - چون انسان خندان است - .\r\nولى سلب حكم ، عدم قرار مزبور است نه قرار عدم آن . اين عقيدهء مشهور دربارهء اجزاى قضيه .\r\nحقيقت اين است كه نسبت حكمى هم جزء قضيه نيست ، زيرا احتياج به تصور نسبت حكمى فقط مقدمه و به خاطر حكم يعنى اين عمل نفس ، است ، نه به خاطر اين كه نسبت مزبور خود يكى از اجزاى قضيه باشد . قضيه فقط موضوع و محمول دارد ، و\r\n\r\n\r\n","description":"","footnote":"\r\n( 1 ) . در واقعيت خارجى اين‌گونه قضايا نسبت نيست ليكن در قضيه كه حكايت از واقع سكينه حتماً نسبت هست ، هم نسبت ثبوتى تقييدى ، و هم نسبت تام ثبوتى يا سلبى ، اين را در كتاب‌هاى منطقى اين‌جانب ( مقصود الطالب ، تعليقه بر منظومه ، المنطق المقارن ) ملاحظه كنيد . البته ديد فلسفى با نگاه منطقى در اين بحث تفاوت دارد\r\n","page_name":" 189 ","page_number":189},
  {"content":"\r\n\r\nاز نظر قضيه بودن هيچ احتياجى به تصور نسبت حكمى نداريم ، احتياج به تصور نسبت حكمى ، فقط براى تحقق حكم نفس است كه مىخواهد موضوع را محمول كند . و لذا مىبينيد كه در هليات بسيطه هم قضيه تشكيل مىشود ولى نسبت حكمى كه رابط محمول به موضوع باشد نداريم .\r\nاز اين بيان روشن شده كه :\r\n1 . قضيه موجبه سه جزء دارد : موضوع ، محمول و حكم ، و سالبه دو جزء دارد موضوع و محمول ، و نسبت حكمى از نظر قضيه بودن به هيچ وجه مورد احتياج نيست و فقط از نظر تحقق عمل حكم از جانب نفس مورد نياز است .\r\n2 . حكم در قضيه ، يك عمل نفس است كه در ظرف ادراك انجام مىشود و هرگز يك صفت انفعالى نمىباشد . حقيقت حكم در قضيه زيد ايستاده ا ست ( مثلًا ) اين است كه نفس انسان ار راه حسّ به موجود واحدى برخورد كرده كه همان زيد در حال ايستادن است و سپس آن را به دو مفهوم زيد و ايستاده تجزيه كرده و آن دو مفهوم را نزد خود حفظ كرده است و آن گاه كه مىخواهد آنچه را در خارج يافته حكايت كند ، دو صورت مزبور - زيد ، ايستاده - را از خزانهء ذهن گرفته و آنها را يكى كرده است . اين حقيقت حكم است كه گفتيم . عمل نفس است كه در عين حال وسيلهء حكايت از خارج نيز مىباشد .\r\nبنابراين حكم ، عمل نفس است و مع ذلك يكى از صورت‌هاى ذهنى حكايت كننده از خارج نيز مىباشد . اگر حكم فقط يك تصور مستفاد از خارج بود ، قضيه هرگز مفيد مطلب تامى كه نيازى به دنباله نداشته باشد نبود مثل دو جزء يك قضيه شرطى ( كه جزء اول با اين‌كه اگر ادات شرط نبود يك جمله تام و مستقلى بود ، اينك تمام نيست و همين طور جزء دوم شرطيه ) . و اگر تصورى بود كه نفس از پيش خود و بدون استفاده از خارج ايجاد كرده بود ديگر حكايت از خارج نداشت .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n3 . تصديق متوقف بر تصور موضوع و محمول است و تصديق بدون تصور امكان ندارد . « 1 »\r\n\r\nفصل هشتم : تقسيم علم حصولى به بديهى و نظرى\r\nعلم بديهى علمى است كه تصور و يا تصديق آن نيازى به دقت و نظر نداشته باشد مثل تصور مفهوم شىء و وحدت و مانند آنها ، و تصديق به اين‌كه يك مجموعه بزرگ‌تر از جزء خويش است . و يا عدد چهار جفت است . ولى نظرى آن است كه تصور و تصديق آن محتاج به نظر و دقت باشد مثل تصور ماهيت انسان و اسب . و يا تصديق به اين‌كه سه زاويه مثلث برابر با دو قائمه است ، و يا انسان نفس مجرد دارد .\r\nعلوم نظرى حتماً به علوم بديهى بر مىگردند و به وسيله آنها تبيين مىشوند و گرنه كار به لايتناهى مىكشد ، و بالاخره هم مفيد حتى يك علم هم نخواهد بود كه تفصيل اين مطلب در منطق ذكر شده است .\r\nبديهيات ، زيادند كه در علم منطق ذكر شده‌اند ، از همه بديهىتر « اوليات » هستند ، يعنى قضايايى كه صرف تصور موضوع و محمول براى تصديق آنها كافى است ، مثل :\r\n« يك مجموعه از جزء آن بزرگ‌تر است ، و يا يك شىء از خودش سلب نمىشود . در ميان اوليات از همه روشن‌تر كه پايهء همهء آنها نيز هست ، قضيهء محال بودن اجتماع و ارتفاع نقيضين است كه در حقيقت يك قضيهء منفصلهء حقيقيّه است : « يا ايجاب صادق است و يا سلب » . هيچ قضيه نظرى و يا بديهى از اين منفصله بى نياز نيست ، حتى مثل قضيه : « يك مجموعه از جزء خود بزرگ‌تر است » ، نيز در صورتى مفيد علم است كه نقيضش يعنى « يك مجموعه بزرگ‌تر از جزء خود نيست » ، كاذب باشد . و بنابراين قضيه مزبور اولين قضيه‌اى است كه مورد تصديق همگان است ، و هيچ با شعورى در\r\n\r\n\r\n","description":"","footnote":"\r\n( 1 ) . براى توضيح بيشتر ر . ك : مقصود الطالب ، ص 52 ؛ شرح منظومه ، ص 65 و دفتر دوم فلسفه ، به همين قلم\r\n","page_name":" 191 ","page_number":191},
  {"content":"\r\n\r\nآن شك ندارد ، و مبناى همهء علوم است ، اگر شكى در اين قضيه باشد به همه علوم و تصديقات نيز سرايت خواهد كرد .\r\n\r\nمطلبى به عنوان دنبالهء بحث\r\nسوفيست كه منكر وجود علم است ، قضيهء اول الاوايل - محاليت اجتماع و ارتفاع نقيضين - را قبول ندارد ، زيرا اگر قضيهء مزبور را قبول داشته باشد در حقيقت اعتراف به اين است كه در هر دو قضيهء متناقض يكى از آن دو حق و صادق مىباشد .\r\nبه هر حال سوفيست كه علم را باور نداشته در هر چيز شك مىكند ، اگر بپذيرد كه به شك خود علم دارد در حقيقت به يك علم ( علم به شك ) اعتراف كرده ، و قضيهء اول الاوائل را پذيرفته است ، در نتيجه كار آسان شده ، مىتوان او را به علوم زيادى كه شبيه علم او به شك خويشتن است ، الزام نمود . مثل علم به اين‌كه مىبيند و مىشنود و لمس مىكند و مىچشد و مىبويد ، و اين‌كه چه بسا گرسنه مىشود و به دنبال چيزى كه سيرش كند مىرود ، يا تشنه مىشود و به دنبال چيزى كه سيرابش كند مىشتابد . . . وقتى اينها را پذيرفت مىتوان ساير معلومات را نيز برايش اثبات نمود ، زيرا همه بالاخره به حس بر مىگردند .\r\nولى اگر نپذيرد كه علم به شك خود دارد ، و فقط مىگويد كه در همه چيز شك دارد ، و در شك خود هم شك دارد ، در اين صورت برايش استدلال امكان ندارد و برهان دردش را درمان نمىكند . چنين انسانى يا به يك نوع بيمارى مبتلاست كه موجب به هم خوردگى اعصاب ادراكىاش شده و بايد به پزشك رجوع كند و يا از سر عناد ، با حقيقت در افتاده است ، در اين صورت بايد تنبيه شود ، از آنچه مىخواهد منع گردد و به آنچه تنفر دارد فرمان داده شود . . . او كه هيچ حقيقتى را باور ندارد بايد برايش فرق نكند ! وى تنها به اين صورت حقيقت را در خواهد يافت .\r\nالبته برخى از اينها احياناً علت و درد ديگرى دارند ، مثلًا پيش از آن‌كه قواعد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمنطقى را بياموزد ، و در صناعت استدلال برهانى مهارت يابد ، به علوم عقلى رجوع كرده اختلاف علما را مىبيند ، كه در دو طرف نفى و اثبات ايستاده بر هر دو طرف قضيه استدلال مىكنند ، و چون نمىتواند حق را از باطل تمييز دهد و هر دوطرف را درست مىيابد و قدرت بر ردّ هيچ يك ندارد معتقد مىشود كه هر دو درست مىگويند ، علوم نسبى هستند و ثابت و مطلق نمىباشند و حقيقت براى هر كس همان است كه دليلش راهنمايش شده است ، و قواعد منطق را باطل مىپندارد .\r\nاين گونه افراد را بايد با توضيح قوانين منطقى و ارائه قضاياى بديهى كه هرگز ترديدپذير نيستند معالجه نمود ؛ مثلًا تفهيم كرد كه قاعده بديهى « ثبوت هر چيز براى خودش » و قاعدهء « محاليت سلب يك شىء از خودش » را كه نمىتوان انكار كرد ، پس مطالبى هستند كه مطلق اند و امكان صحت هر دو طرف نمىباشد ، آن‌گاه با دقت كافى اجزاى قضاياى مورد بحث را برايش تفهيم نمود و نيز بايد آنها را به خواندن رياضيات وادار نمود .\r\nدو گروه شكاك ديگر هم داريم : 1 . گروهى كه ا نسان و ادراكاتش را مىپذيرند و در غير آن شك مىكنند ، مىگويند فقط ما و ادراكاتمان . 2 . گروهى كه تعبير مزبور را عوض كرده مىگويند : فقط من و ادراكاتم . . . ، چيزهاى ديگر همه مشكوك هستند .\r\nچون مىبيند تعبير اول متضمن اعتراف به انسان‌هاى زياد و ادراكات آنهاست .\r\nدر پاسخ اينها يك كلمه كافى است : انسان به خوبى مىيابد كه چه بسا فكر و ادراكاتش خطا مىكند چنان‌كه در حسّ بينايى و لمس و . . . خطا مىكند ، اگر حقايقى خارج از انسان و ادراكاتش نبود كه ادراكات با آنها تطبيق مىشوند خطا هيچ مفهومى نداشت .\r\nبعضى مىگويند : اعتقاد شكاكان ربطى به سوفسطايى گرى ندارد ، منظورشان اين است كه از نظر علمى ممكن است صورت‌هايى كه در برابر حواس ما تجلى مىكند با حقايق خارجى تطبيق نكنند ، چنان‌كه گفته‌اند : صدا با اين خصوصيت ظاهر براى\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nشنوايى ما واقعيت ندارد بلكه قوهء شنوايى وقتى به ارتعاش به انداره فلان مقدار در ثانيه مثلًا بر مىخورد ارتعاش مزبور به صورت صدا تجلى مىكند ، و وقتى تعداد ارتعاش به فلان انداره مىرسد ، ارتعاش مزبور به صورت نور و رنگ تجلى مىكند ، پس حواس كشف از خارج نمىكنند و ادراك حسى چيزى جز تجلى يك شىء بر حواس ما نيست .\r\nولى اگر ادراكات كشف حقيقت نمىكنند از كجا معلوم مىشود كه حقايقى داريم كه ادراكات آنها را كشف نمىكنند ، و از كجا معلوم مىشود كه حقيقت صوت در خارج ، ارتعاش با فلان شماره ( تعداد سيكل ) در ثانيه است و حقيقت نور و رنگ چنان . . . ؟ اساساً انسان به صواب در مورد خطا ، مگر جز به وسيلهء ادراك مىرسد ؟\r\nاساساً احتمال عدم انطباق ادراك بر واقعيت ، جز سفسطه محملى نمىتواند داشته باشد ، حتى اين‌كه جمله : « ممكن است هيچ يك از ادراكاتمان بر خارج تطبيق نكند » نيز ممكن است كشف از هيچ چيز نكند .\r\n\r\nفصل نهم : تقسيم علم حصولى به اعتبارى و حقيقى\r\nعلم حقيقى مفهومى است كه گاهى با وجود خارجى تحقق يافته و در نتيجه آثار خاص خود را دارد و گاهى با وجود ذهنى تحقق يافته آثار خاص خود را ندارد . اين گونه مفهوم ، علم حقيقى است كه ماهيت هم ناميده مىشود . ولى اعتبارى بر خلاف اين است يعنى يا عين خارجيت بوده امكان جدا شدن از خارج را ندارد مثل وجود و صفات حقيقى وجود چون وحدت و فعليت و . . . كه اينها وارد ذهن نمىشود و گرنه انقلاب لازم مىآيد ، و يا عين ذهنيت بوده امكان تحقق خارجى ندارد مثل مفهوم كليت و جنس و نوع كه فقط در ذهن هستند .\r\nمفاهيم اعتبارى را ذهن با نوعى فعاليت خود ساخته بر مصاديقشان حمل و تطبيق مىكند ، ليكن نه از قبيل تطبيق و حمل ماهيت بر افرادش ، ماهيت در ذات و حد\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمصاديق خود وارد است ، ولى اعتباريات اين طور نيستند .\r\nاز آنچه گفتيم روشن مىشود كه :\r\n1 . مفاهيمى كه بر واجب و ممكن هر دو حمل مىشوند مثل وجود و حيات و . . . از ادراكات اعتبارى مىباشند و نه حقيقى و ماهوى و گرنه خداوند هم ماهيت دار مىشود و مىدانيم كه ماهيت و حدّ براى خدا محال است ؛\r\n2 . مفاهيمى كه بر بيش از يك مقوله حمل مىشوند مثل حركت ، اعتبارى هستند ، و گرنه دو جنس اعلى و يا بيشتر خواهند داشت ( مقوله خودشان و مفهومى چون حركت ) ، و داشتن دو جنس اعلى محال است ؛\r\n3 . مفاهيم اعتبارى هيچ گونه حدى ندارند و در حد هيچ ماهيتى ماخوذ نمىشوند .\r\n« اصطلاح اعتبارى » معانى ديگرى نيز دارد كه از بحث ما خارج است از جمله :\r\nمقابل اصالت ، مثل اين‌كه مىگويند وجود اصيل است و ماهيت اعتبارى است . و از جمله : مقابل وجود فى نفسه ، مثل اين‌كه مىگويند اضافه كه در ضمن طرفين تحقق داشته وجود فى نفسه و استقلالى ندارد و اعتبارى است ، و جوهر كه فى نفسه و مستقل مىباشد اصالت دارد ، و از جمله : مفهومى كه به نوعى تشبيه و تناسب بر موضوعى حمل مىشود تا به هدفى عملى برسيم ، آن را هم اعتبارى مىخوانند . مثل اطلاق رأس بر زيد مثلًا از اين جهت كه نسبت زيد ، به قبيله و مردمش چون نسبت سر به بدن است و امورشان را اصلاح كرده ، تدبير مىكند و به آنچه لازم العمل است فرمان مىدهد .\r\n\r\nفصل دهم : احكام متفرقه\r\n1 . معلوم حصولى به معلوم بالذات و بالعرض تقسيم مىشود ، معلوم بالذات همان صورت ذهنى است كه نزد شخص عالم حاضر است ، و معلوم بالعرض آن امر خارجى است كه صورت از آن حكايت مىكند ، و چون در خصوصيات با معلوم\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبالذات اتحاد دارد به طور مجاز و بالعرض معلوم خوانده مىشود و گرنه شىء خارجى با فرض خارجيت ، هرگز در ذهن تحقق نمىيابد .\r\n2 . پيش از اين گفتيم كه هر صورت عقلى مجرد است ، چنان‌كه هر عاقلى هم مجرد است ، حالا به اين نكته توجه كنيم كه مفاهيم ذهنى كه براى قوهء عاقله ظاهر مىشوند و موجب خروج از قوه و فعليت يافتن نفس مىشوند چون مجردند از نفس عاقل كه با آنها استكمال مىكند قوىتر هستند و آثار خاص خود را دارند ؛ يعنى در حقيقت آنها يك نوع موجودات خارجى مجرد هستند كه با همان وجود خارجىشان براى نفس ظاهر مىشوند ، و اگر صورت‌هاى جوهرى هستند نفس با آنها اتحاد مىيابد ، و اگر صورت‌هاى عرض هستند نفس با موضوعاتشان كه متصف به آنها هستند متحد مىشوند ( چون خود اعراض وجود نعتى و توصيفى هستند صور علمىشان نيز به طور توصيفى ملحوظ براى نفس هستند و نفس آنها را فانى در موضوع مىبيند ) . و به هر حال صور علمى وجود ذاتى خارجى و حقيقى مجرد هستند كه براى نفس تجلى مىكنند ، نه وجودات ذهنى ليكن چون ما از طريق ادوات و ابزار ادراكى اتصال به مواد خارجى داريم تصور مىكنيم مفاهيم و صور ذهنى همان صور قائم به مواد هستند كه از مواد انتزاع و تجريد كرده‌ايم و آثارشان را كه در عالم ماده داشته‌اند به جاى نهاده و در ذهن آمده‌اند . . . بدين جهت آنها را وجودات ذهنى اشياء حساب كرده‌ايم كه آثار خود را ندارند . ولى در حقيقت وجوداتى خارجى و حقيقى و داراى آثار خود هستند .\r\nبا دقت در بيان مزبور معلوم مىشود كه علم حصولى در حقيقت ، علم حضورى است ( دقت كنيد ) . « 1 »\r\nو نيز معلوم مىشود كه عقول مجرد از ماده ، هيچ گونه علم حصولى ندارند ، زيرا ذاتاً و عملًا از ماده منقطع بوده ، نه در ذاتشان ماده به كار رفته و نه در مقام عمل نياز به\r\n\r\n\r\n","description":"","footnote":"\r\n( 1 ) . اين مطلب از لطيف‌ترين مسائل فلسفى است كه استاد به اختصار و به طور گذرا اشاره كرده‌اند\r\n","page_name":" 196 ","page_number":196},
  {"content":"\r\n\r\nماده دارند ، و بنابراين قوه ندارند كه با علم حصولى و صورت ذهنى ، كمال و فعليت يابد .\r\n\r\nفصل يازدهم : هر مجردى عالم است\r\nوجود مجرد از نظر ذاتى كامل و تمام بوده قوه‌اى ندارد كه با استكمال بخواهد به فعليت برسد ، و بنابراين هر كمالى كه برايش ممكن باشد بالفعل برايش محقق است ، علم به خود يكى از مهم‌ترين كمالات است و بنابراين حتماً ذات تام و كامل مجرد ، براى خودش معلوم است ، و چون علم حصولى استكمالى در مجرد نيست علم مزبور به طور حضورى است .\r\nدر مورد علم مجرد به غير خودش هم بايد گفت چون ذاتش تماميت داشته قوه ندارد هر صفت امكانى را بالفعل واجد است ، و شك نيست كه امكان تعقل يك ذات تمام ديگرى كه امكان تصور دارد ، براى مجرد وجود دارد ، و بنا به دليل مزبور امكان مزبور فعليت دارد ، و بنابراين هر مجردى به طور بالفعل ، هر مجرد تام الوجود ديگرى را هم تعقل نموده عالم است ، چنان‌كه معلوم مجرد ديگر نيز هست ، به همان دليل . و بدين حساب هر مجردى عالم به خود و به هر مجرد ديگر به طور حضورى مىباشد .\r\n( 2 ) ممكن است بگوييد : مقتضاى دليل شما اين است كه نفس انسانى هم كه مجرد است هر معقولى را بداند و اين خلاف بداهت است .\r\nولى توجه كنيد كه اگر نفس انسانى مجرد كامل بود همين طور بود ليكن نفس انسانى فقط ذاتاً مجرد است نه در مقام عمل . ليكن به جهت همين تجرد ذاتيش خود را بالفعل و به طور حضورى تعقل نموده عالم است ، و با اين تعقل بالفعل و ساير تعقل‌ها موجب خروجش از قوه به فعل به طور تدريج شده طبق استعدادهاى مختلف انسان تدريجاً تكامل مىيابد ، و هنگامى كه تجرد كامل يافته از بدن آزاد شده ،\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاز تدبير بدن فراغت يافت ، همه علوم را به طور اجمالى واجد مىشود و به طور بالفعل عقل مستفاد مىگردد .\r\nالبته مطلب مزبور دربارهء خود وجودات جوهرى است كه وجود لنفسه دارند ، و اما عوارض و اوصاف آنها كه وجود لغيره دارند چون خودشان استقلال نداشته توصيف موضوعشان هستند ، موضوعاتشان هم عالم به آنها هستند . « 1 »\r\n( 1 )\r\n\r\nفصل دوازدهم : علم حضورى اختصاص به علم به خود ندارد\r\nپيش از اين گفتيم كه مجردات چون تماميت و فعليت دارند براى خود حضور دارند و به طور علم حضورى معلوم خود هستند ، حالا مىخواهيم ببينيم آيا علم حضورى مخصوص به همين قسم يعنى علم به خود است يا اين‌كه شامل علم علت به معلول و بر عكس نيز مىشود ؟ البته در صورتى كه علت و معلول هر دو مجرد باشند .\r\nفلاسفه مشاء معتقد به اختصاص هستند ، ولى اشراقيون معتقد به شمول مىباشند ، و حقيقت هم همين است . چون وجود معلول همانطور كه سابقاً گفتيم يك نوع وجود رابط و وابسته به علت است و غير مستقل و قائم به علت مىباشد و بدين حساب وقتى هر دو - علت و معلول - مجردند حتماً كه معلول به تمام وجود خود نزد علت حضور دارد و هيچ گونه حائلى ميانشان نمىباشد . و علت هم براى معلول وابسته و مرتبط به آن ، حضور داشته بدون حائل براى معلول خود ، معلوم است .\r\n\r\n\r\n","description":"","footnote":"\r\n( 1 ) . توضيح اين بحث را مىتوانيد در منظومه ، ص 157 و اسفار ، ج 6 ، ( چاپ جديد ) و نهاية الحكمه ، ص 230 ملاحظه كنيد .\r\n","page_name":" 198 ","page_number":198},
  {"content":"\r\n\r\n\r\nمرحلهء دوازدهم : مباحث مربوط به واجب‌الوجود\r\n( اثبات ذات و صفات و افعال واجب الوجود )\r\n\r\nفصل اول : اثبات ذات واجب الوجود\r\n1 . حقيقت وجود - و نه مفهوم آن - اصالت دارد و چيز ديگرى در برابر آن اصالت ندارد . 2 . از طرفى حقيقت وجود ، و صرف و خالص بوده چيز ديگرى مخلوط آن نمىباشد ، چون غير حقيقت وجود چيزى ديگرى نيست و هر چيزى جز آن باطل است ، و واجب است . چون وجود براى وجود خود ، همچون همه موارد ديگر ثبوت شىء لنفسه ، ضرورى است . 3 . حقيقت وجود و صدق عدم بر آن امتناع دارد .\r\n4 . وجوب و ضرورت حقيقت مزبور هم بالذات است نه بالغير ، زيرا غيرى نداريم كه به حقيقت وجود ضرورت بدهد ، نتيجه اين‌كه : پس حقيقت وجود ، واجب الوجود بالذات است . « 1 »\r\n\r\n\r\n","description":"","footnote":"\r\n( 1 ) . اين همان برهان صديقين است . اين نام را ابن سينا انتخاب كرده ليكن اصل دليل را قبل از او نيز گفته‌اند . توجه داريد كه لازمهء اين استدلال كه از مشهورترين ادلهء متاخرين فلاسفه است اين است كه حقيقت وجود يك حقيقت شخصى است نه يك حقيقت كلى ( كه وحدت مجازى دارد ) و حقيقت شخصى مزبور همان خداوند است و جز شخص خداوند وجود ديگرى نداريم و وجودات امكانى ديگر كه معلول او هستند همگى شعاع و تجلى او بوده مقابل او نمىباشند تا دوئيت در كار بيايد\r\n","page_name":" 199 ","page_number":199},
  {"content":"\r\n\r\n\r\nدليل ديگر\r\nشك نيست كه ماهيات ممكن الوجود در خارج داريم . با فرض وجود خارجى اينها يقيناً واجب الوجود هستند ، زيرا هر چيزى تا واجب نشود موجود نمىشود .\r\nوجوب اينها بالغير است ، زيرا اگر بالذات بود ممكن نبودند و دائماً بودند ، پس بالغير بوده علت مىخواهند علتشان حتماً موجود است و وجوب بالغير يا بالذات دارد كه اگر بالغير باشد بالاخره به يك وجوب ذاتى بر مىگردد ، زيرا تسلسل امكان ندارد و دور هم كه نمىشود كه علت دهم مثلًا معلول نهمى باشد .\r\n\r\nفصل دوم : اثبات يگانگى خداوند\r\nبا توجه به اين‌كه واجب الوجود همان حقيقت وجود محض و صرف است كه دومى برايش فرض نمىشود ديگر احتياج به دليلى براى اثبات وحدانيت او نيست .\r\nپس « الله واحد » با وحدت حقيقى حقه كه فرض تكثر نمىپذيرد ، چون هر چه به عنوان وجودى دوم برايش فرض شود همان اول خواهد شد ، چون در فرض صرف و محض شىء ، موارد متعدد و امتياز ميان موارد تصور ندارد تا دومى پيدا كند ، به خلاف وحدت عددى كه وقتى فرد دومى پيدا كند ، واقعاً دو مىشوند . وحدت عددى مربوط به خصوصيت فردى است ولى وحدت حقه مربوط به نفس حقيقت عام و شامل و گسترده است .\r\n\r\nدليل ديگر\r\nاگر دو واجب يا بيشتر داشته باشيم در وجوب وجود اشتراك خواهند داشت و هر يك احتياج به وجه مميّزى خواهند داشت كه خصوصيت و تعينشان را افاده كند ، آن وقت هر دوى آنها از يك جهت اشتراكى و يك جهت اختصاصى تركيب يافته به\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاجزاى خود محتاج خواهند بود كه احتياج هم با وجوب ذاتى منافات دارد .\r\n\r\nتتميم بحث\r\nابن كمونه فيلسوف معروف ، ايرادى بر اين استدلال ذكر كرده كه در كتاب‌هاى فلسفه مشهور است « 1 » و آن اين‌كه : چه مانع دارد كه بگوييم دو حقيقت بسيط كه كنه ذاتشان بر ما مجهول است و به تمام ذات با يكديگر مخالفند باشند و واجب‌الوجود باشند و مفهوم وجوب از آن دو انتزاع شده و به طور عرضى بر آن دو حمل شود ؟ در اين صورت ديگر اشكال تركيب پيش نمىآيد تا منافاتى با وجوب وجود داشته باشد .\r\nو اين طور جواب داده شده كه چطور ممكن است يك مفهوم - واجب الوجود - از مواردى متعدد كه به تمام جهت مخالف يكديگرند ، گرفته شود ؟ وقتى به تمام الذات مخالف يكديگرند چگونه يك مفهوم از آنها گرفته مىشود ؟ .\r\nاز طرف ديگر چطور شما براى واجب الوجود ماهيت فرض مىكنيد با اين‌كه پيش از اين گفتيم كه ماهيت واجب الوجود همان وجودش مىباشد ، و ماهيتى و حدّى غير از وجود ندارد .\r\nثالثا : اين‌كه شما فرض كرده‌ايد كه ماهيت دو واجب مزبور بنفسه اقتضاى وجوب كرده و منشأ انتزاع وجوب شده است ، مگر ممكن است ماهيت اعتبارى منشأ تحقق وجود كه اصيل است باشد ؟\r\nو بنا به آنچه گفته شد خداوند واحد است ، و از وحدت مزبور معلوم مىشود كه وجود خداوند محدود به هيچ حدى نيست كه براى خدا مرزى معين كند و او را از\r\n\r\n\r\n","description":"","footnote":"\r\n( 1 ) . ملاصدرا ، معتقد است : كسانى پيش از ابن كمونه نيز اين شبهه را ذكر كرده‌اند ليكن بعدها به نام ابن كمونه‌معروف شد ، زيرا او تفصيل و توضيح داده است . ( اسفار ، ج 1 )\r\n","page_name":" 201 ","page_number":201},
  {"content":"\r\n\r\nماوراى مرز مزبور منع كند .\r\nو نيز از آنچه گفته شد به دست مىآيد كه خداوند بسيط بوده هيچ نوع تركيبى در او راه نخواهد داشت ، زيرا تركيب به هرگونه كه باشد بدون اجزائى كه ميانشان الفتى برقرار شود امكان ندارد ، و آن وقت تحقق كل ( مركب ) متوقف بر تحقق اجزاء است ؛ يعنى احتياج به اجزاء دارد ، يعنى هر جزئى از اجزاء به ديگرى محتاج است و اين خلاف وجوب ذاتى است .\r\n\r\nفصل سوم : واجب الوجود مبدأ هر وجود و هر كمالى است\r\nهر موجودى جز خداوند ، بالذات ممكن است ، زيرا وجوب ذاتى منحصر در خداوند است . هر ممكنى هم ماهيتى دارد كه نسبتش به وجود و عدم مساوى است ، و همان ماهيت است كه وجودش نيازمند علت است تا وجودش را لازم كرده وجود يابد . علت مزبور يا خود وجوب ذاتى دارد و يا بالاخره به يك واجب ذاتى بر مىگردد . و بنابراين روشن مىشود كه واجب بالذات است كه افاضه كنندهء وجود هر ماهيتى است .\r\n\r\nدليل ديگر\r\nهمهء وجودات امكانى ذاتاً فقير بوده در متن ذاتشان تعلق و وابستگى است ، وجودات رابط بوده هيچ‌گونه استقلالى حدوثاً و بقائاً ندارند و قوامشان به غير خودشان است ، و حتماً بايد به يك وجود مستقل و بىنياز برسند كه ذاتاً هيچ‌گونه تعلق فقر و احتياج نداشته باشد ، و اين فقط خداوند تعالى است .\r\nو با اين بيان روشن مىشود كه واجب الوجود است كه اعطاگر وجود به غير خود است ، و همين طور اعطا كنندهء آثار و نسبت‌ها و روابط قائم به آن وجودات است ، علتى كه موجب يك چيز و اعطا كننده وجود آن است علت ايجاب كننده آثار و\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنسبت‌هاى قائم به آن نيز مىباشد . و بنابراين فقط خداوند است كه ايجاب كنندهء وجودات ماسوى الله است و مدبر و ربّ آنهاست و « لا ربّ سواه » . دليل قبلى از راه امكان ماهيت بود و اين دليل از راه فقر و امكان وجود .\r\n\r\nتتميم\r\nثنويون - دو گانه پرستان - مىگويند در جهان هستى خير و شر داريم و اينها متضاد هستند و نمىتوانند به يك مبدأ وابسته باشند پس دو مبدأ داريم : مبدأ خيرات و مبدأ شرور .\r\nافلاطون در ردّ آنها گفته است : شر عدم است و عدم كه علت نمىخواهد ، علت عدم همان عدم علت وجود است . صغراى مطلب ( شر عدم است ) را نيز با مثال‌هاى جزئى خاصى روشن كرده و گفته است : مثلًا قتل را ببينيد كه مثال بارز شر است ، آيا قدرت قاتل بر قتل بد است ؟ آيا تيزى وسيله مقتول بد است ؟ آيا تيزى وسيله قتل شر است ؟ آيا ضربه پذيرى و حالت انفعالى گردن مقتول بد است ؟ روشن است كه اينها هيچ كدام شر نيستند و كمال‌اند ، چيزى كه در اين ميان بد است فقط باطل شدن زندگى مقتول است و بطلان مزبور هم يك امر عدمى است .\r\nارسطو مطلب ديگرى دارد ، مىگويد : پنج قسم وجود تصور مىشود : 1 . خير محض 2 . وجودى كه خيرش غالب بر شر است 3 . وجودى كه خير و شرش مساوى است 4 . وجودى كه شرش زياد ، و خيرش كم است 5 . وجودى كه شر محض است .\r\nقسم اول كه اشكالى ندارد و از مبدأ خير تحقق مىيابد ، قسم دوم به همان مبدأ اخير منسوب است و به وسيلهء آن تحقق مىيابد ، زيرا اگر ايجاد نكند ترك ايجاد خير غالب ، خودش شر است و از مبدأ خير چنين چيزى نشايد . شر اندكى كه در ضمن چنين وجودى است اشكالى نيست ، زيرا بالعرض و به واسطهء خير منسوب به علت است .\r\nسه قسم ديگر را هم كه اساساً در عالم نداريم .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nفصل چهارم : صفات واجب الوجود و معناى اتصاف خداوند به آنها\r\nصفات واجب تعالى در نخستين تقسيم منقسم مىشوند به صفاتى كه نفس ذات بدون احتياج به فرض چيز خارجى ، براى اثبات آن صفت كفايت مىكند مثل حيات و علم به خود كه صفات ذاتى ناميده مىشوند ، و صفاتى كه اتصاف ذات به آنها بدون فرض يك شىء خارجى امكان ندارد ، مثل خلق و رزق و احياء كه صفات فعلى ناميده مىشوند ، صفات فعلى زيادند و همه‌شان از مقام فعل انتزاع شده از ذات الهى خارجند . بحث‌مان اين‌جا در باره صفات ذاتى است .\r\nقبلًا فهميديم كه خداوند مبدأ فيّاض هر وجود و كمال وجودى است ، و در بحث‌هاى گذشته روشن شد كه علتى كه افاضهء كنندهء يك شىء است مسلماً به‌طور اعلى و اشرف ، خود واجد آن مىباشد ، اعطا كننده يك چيز فاقد آن نخواهد بود ، و بنابراين خداوند كه اعطا كنندهء صفات كمال به ديگران است . مسلماً خود يك نوع اتصافى به صفات كمال چون علم و قدرت و حيات دارد . اينك در اقسام صفات و نوع اتصاف خداوند به آنها بحث مىكنيم :\r\nصفات به ثبوتى و سلبى تقسيم مىشوند . ثبوتى چون عالم ، و قادر . سلبى هم چون عاجز نبودن و جاهل نبودن و . . . روشن است كه صفات سلبى هم به صفات ثبوتى بر مىگردند ، چون در معناى نفى نفى هستند .\r\nصفات ثبوتى هم به حقيقى چون عالم ، و اضافى چون عالميت و قادريت تقسيم مىشوند ، و حقيقى هم به حقيقى محض چون حىّ و حقيقى ذات الاضافه چون عالم به غير خود ، تقسيم مىشوند .\r\nشك نيست كه صفات اضافه زايد بر ذات بارى تعالى هستند چون معناى اعتبارى و انتزاعى بوده از نسبت به خارج ذات انتزاع مىگردند .\r\nو اما صفات حقيقى - چه حقيقى محض و چه حقيقى ذات الاضافه - مورد اختلاف\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاست و عقايد گوناگونى در آن باره ابراز شده است :\r\n( 1 ) 1 . صفات مزبور عين ذات هستند و همين طور عين يكديگرند ، علم مثلًا عين قدرت است و هر دو عين ذاتند .\r\n2 . زايد بر ذات هستند ولى لازمهء ذاتند و با قدمت ذات قديمند .\r\n3 . زايد بر ذات هستند و حادثند نه قديم .\r\n4 . اساساً خود صفات مزبور در ذات بارى نيستند بلكه ذات ، خود قائم مقام صفات مزبور ، مىباشد و بدين حساب معناى اتصاف ذات به صفات مزبور اين است كه عملى كه از خدا صادر مىشود عمل كسى است كه اين صفات را دارد ، نه اين‌كه واقعاً اين صفات را داشته باشد .\r\nبه نظر ما عقيدهء نخستين صحيح است و باقى باطلند چون سابقاً گفتيم كه ذات بارى تعالى مبدأ هر كمالى در جهان است و محال است كه مبدأ كمال فاقد آن باشد و بنابراين ذات او تعالى حقيقت هر كمال است و معناى عينيت صفات با ذات همين است .\r\nاز طرف ديگر چون هر يك از صفات كمال خداوند عين ذات است و ذات هم كه همهء صفات را دارد ، پس هر صفتى صفات ديگر را نيز دارد و به اين حساب صفات كمال خداوند ، مفهوماً مختلفند ولى مصداقاً همگى يكى بوده وحدت كامل دارند .\r\nاين‌كه برخى گفته‌اند : علت ايجاد اشياء و كمالات وجودى ، ذات خداوند نيست تا مطلب شما ثابت شود بلكه مشيت و ارادهء خداوندى علت ايجاد است . . . مطلب باطلى است ، زيرا مىپرسيم : اراده‌اى كه مىگوييد صفت ذاتى خداوند است يا از صفات فعل اوست ؟ اگر صفت ذاتى خداوند است كه عين ذات بوده نسبت ايجاد به اراده عين نسبت به ذات مىباشد ، و اگر صفت فعل است كه حتماً بايد از مقام عمل انتزاع شود ، پس فعل پيش از اراده است ! چون على الفرض اراده از فعل انتزاع مىشود ، آن وقت استناد فعل به اراده در حقيقت تقدم معلول بر علت خواهد شد ، و پيداست كه اين\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمحال است ، به علاوه اين‌كه لازمهء اين عقيده اين است كه نسبت ايجاد و خلق به خداوند نسبتى مجازى باشد ، خدا موجد و خالق نباشد ، اراده - كه بنا به عقيدهء آنها حتماً چيزى غير از ذات است - خالق و ايجادكننده است .\r\nعقيده دوم هم كه اشاعره گفته‌اند با اين سؤال استيضاح مىشود : صفات مزبور - كه طبق شماره معمول ، حيات و قدرت و علم و سمع و بصر و اراده و كلام مىباشند - آيا معلول چيزى هستند يا معلول نيستند ؟ اگر معلول چيزى نبوده خودشان اصالت داشته باشند بايد معتقد به هشت خدا باشيم ، ذات و هفت صفت كه همگى اصل و غير معلول مىباشند و واجب الوجودند . و مىدانيم كه دليل‌هاى وحدانيت واجب‌الوجود ، اين مطلب را باطل مىكند .\r\nو اگر معلول چيزى هستند مىپرسيم معلول چه چيزند ؟ اگر معلول چيزى غير از نفس ذات باشند واجب بالغير مىشوندكه بالاخره بايد به يك واجب الذات برگردند و در نتيجه هم محكوم ادلهء توحيد مىباشند ، ادلهء توحيد جز يك واجب الوجود را باطل مىشمارد . به علاوه اين‌كه چگونه ممكن است واجب الوجود بالذات در اتصاف به صفات كمال محتاج غير باشد ؟\r\nاگر معلول نفس ذات مىباشند لازمه‌اش اين است كه ذات واجب كه افاضه كنندهء صفات مزبور است چون علت است پيش از صفات مزبور باشد ! و در عين حال فاقد كمالات مزبور باشد و آن وقت چگونه ممكن است ذات چيزى را ايجاد كند كه خود ندارد ؟ !\r\nو اساساً چطور ممكن است كه ذات بارى تعالى صفات كمال را فى ذاته فاقد باشد با اين‌كه قبلًا گفتيم كه ذات واجبى ، محض وجود و هستى صرف است كه هيچ كمال وجودى را نمىتواند فاقد باشد ، هر وجود و كمالى در حقيقت وجود نهفته است .\r\nقول سوم هم كه منسوب به جمعيت كرّاميه است مستلزم اين است كه ذات بارى تعالى ماده‌اى داشته باشد كه پذيرش صفات حادث را داشته باشد ؛ يعنى مركب از ماده\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nو صورتى باشد و مكرر گفتيم كه تركيب ملازم احتياج است و همين طور مستلزم اين است كه ذات بارى تعالى فى نفسه فاقد كمالات باشد و اين هم محال است .\r\n1 - 207 - 1 عقيده چهارم هم كه منسوب به معتزله است مستلزم اين است كه ذات خداوند ، فاقد صفات كمال باشد و فقط كار آنهارا بكند و اين خود نقصى است كه وجود واجبى فاقد صفات كمال باشد ، و از طرف ديگر او صرف الوجود است كه هيچ وجود و كمال وجودى از او كناره ندارد .\r\n\r\nفصل پنجم : علم خداوند\r\nپيش از اين گفتيم كه هر مجردى به خود علم دارد ، زيرا ذاتش نزد خود حضور دارد . و همين حضور ، علم است .\r\nو نيز گفتيم كه ذات بارى تعالى صرف الوجود است و در نتيجه هيچ حدى ندارد و هيچ وجود و كمال وجودى از او بر كنار نمىباشد و بدين حساب هر وجود و كمال وجودى كه در جهان خلقت است به طور اعلى و اشرف و به طور جمع الجمع و بدون امتياز و جدايى از يكديگر ، نزد او تعالى وجود دارد و او تعالى به طور اجمال به همه آنها علم دارد ولى اجمالى كه در عين كشف تفصيلى بوده بالتفصيل همه را مىداند .\r\nاز طرف ديگر ، خود وجودات خارجى نيز نوعى علم خداوند هستند ، زيرا وجودات خارجى كه معلول او هستند ذاتاً قائم به او هستند ، همانطور كه همهء وجودات رابط قائم به مستقل‌ها مىباشند و بنابراين به طور علم حضورى معلوم او تعالى هستند ، وجودات مجرد بنفسه معلوم او هستند و وجودات مادى به وسيلهء صور مجردشان كه در مثال و عقل وجود دارد . همه از اين جهت كه معلولند و معلول وابسته و رابط است در محضر او هستند .\r\nاز اين جا روشن شد كه واجب الوجود علم حضور به خود و علم حضورى تفصيلى به اشياء پيش از ايجادشان دارد ، اين دو عين ذات او هستند و يك علم\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nحضورى تفصيلى هم در مرتبهء وجودى خود اشياء دارد كه البته اين علم خارج از ذات او مىباشد . اين نيز روشن است كه علم خدا به معلوماتش مستلزم علم به علوم آنها نيز مىباشد .\r\n\r\nتتميم\r\nچون حقيقت سمع و بصر همان علم به شنيدنىها و دينىهاست آنها هم جزء مطلق علم بوده در خداوند وجود دارند و بنابراين خداوند سميع است و بصير است ، همانطور كه عليم است و خبير .\r\n\r\nاشاره و توجه\r\nدربارهء علم خداوند عقايد ديگرى نيز وجود دارد كه به برخى كه معروف‌تر است اشاره مىكنيم :\r\n1 . « خداوند فقط به ذات خود علم دارد نه معلولاتش ، زيرا خداوند ازلى است و معلولات حادث‌اند » . ولى بطلان اين عقديه روشن است ، زيرا علم ازلى به معلول مستلزم وجود ازلى معلول نيست .\r\n2 . معتزله گفته‌اند : « ماهيات يك نوع ثبوت خارجى ازلى در عين عدم دارند ، و علم خداوند قبل از ايجاد اشياء به آن ماهيات تعلق مىگيرد » . ولى پيش از اين روشن كرديم كه ثبوت معدومات اصلًا معنايى ندارد .\r\n( 3 ) 3 . اين عقيده هم صوفيه منسوب است « 1 » كه « ماهيات ممكن الوجود يك نوع ثبوت علمى به تبع اسماء و صفات خداوند دارند كه ثبوت مزبور مورد تعلق علم خداوند هستند » . اين عقيده هم باطل است ، زيرا مسئله اصالت وجود و اعتباريت ماهيت ، هر\r\n\r\n\r\n","description":"","footnote":"\r\n( 1 ) . اسفار ، ج 6 ، ص 181 ، و فتوحات مكيه ، ج 1 ، ص 202\r\n","page_name":" 208 ","page_number":208},
  {"content":"\r\n\r\nگونه احتمال هر گونه وجود ماهيت را پيش از وجود خاص خارجىشان نفى مىكند .\r\nثبوت علمى هم كه متعلق علم است حتماً يك نوع ثبوت خارجى است .\r\n( 1 ) 4 . عقيده‌اى كه به افلاطون منسوب است : « علم تفصيلى خداوند به اشياء عبارت است از همان مثال‌هاى نورى مجرد كه همهء كمالات انواع را دارند و هر كدام رب‌النوع يعنى رشد دهندهء يكى از انواع مىباشند » اين عقيده هم به فرض كه چنين وجودهاى مثالى داشته باشيم ، باطل است ، زيرا اين توجيه ، علم در مرتبهء اشياء را درست مىكند ، نه علم در مرتبهء ذات خداوند را ، آن وقت ذات بارى تعالى خالى از كمال علمى مىماند .\r\n( 2 ) 5 . به سهروردى و عده‌اى از محققين نسبت داده شده كه : « همهء اشياء چه مادى و چه مجرد با وجودات خاص خودشان نزد خداوند حضور داشته غائب نيستند و همين وجود و حضور وجودى ، علم تفصيلى خداوند به آنها است » . اين هم از دو جهت باطل است اولًا : كه وجود مادى با حضور جمع نمىشود چنان‌كه در بحث علم و معلوم ذكر شد و ثانياً : اين هم علم تفصيلى در مرتبه اشياء است نه در مقام ذات بارى تعالى .\r\n( 3 ) 6 . به ثاليس ملطى نسبت داده شده كه : « خداوند عقل اول را با حضور او نزد خداوند مىداند و ساير اشياء را از راه نقش صورشان در عقل اول مىداند » اين هم علم در مرتبه وجود اشياء است ، نه در ذات خدا .\r\n( 4 ) 7 . برخى هم گفته‌اند : « ذات خداوند علم تفصيلى به معلول اول و علم‌اجمالى به مادون اوست ، معلول اول هم علم تفصيلى به معلول دوم و علم اجمالى به مادون اوست و همين طور » . اين هم به همان اشكال دچار است ، علم تفصيلى خداوند ، به اين حساب ، خود خارجى وجود معلول است ، يعنى در نفس ذات خداوند نيست .\r\n( 5 ) 8 . به فرفوريوس هم منسوب است كه : « علم خداوند با اتحادش با معلوم است » .\r\nولى اين بيان در مسئله علم تفصيلى خداوند به اشياء ، پيش از ايجادشان هيچ\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nتوضيحى ندارد ، فقط طور تحقق علم را بيان مىكند كه اتحادى است نه به طور عارض . « 1 »\r\n9 - به اكثر متأخرين اين طور نسبت داده‌اند كه « همان علم خداوند به ذات خود علم اجمالى به اشياء ديگر نيز مىباشد ، خداوند از راه علم به ذاتش به همهء اشياء علم اجمالى دارد ، علم تفصيلى به اشياء فقط پس از وجود اشياء است ، زيرا علم تابع معلوم است ، و پيش از وجود معلوم كه معلومى نيست تا علمى باشد . » . . . اين هم باطل است ، زيرا اين هم علم در مرتبهء اشياء است نه علم در مرتبهء ذات ، به علاوه اين‌كه اين‌ها علم خداوند را حصولى و ارتسامى تصور كرده‌اند .\r\n10 . اين عقيده هم به حكماى مشاء منسوب است : « علم خداوند به اشياء پيش از ايجاد اشياء ، به اين طور است كه ماهيات اشياء به همان وضع موجود در عالم نزد خداوند حضور دارند ، البته نه داخل در ذات و يا اتحاد با ذات ، بلكه به طور قيام به ذات ، آن هم به طور يك قيام ذهنى در سطح كلى ، يعنى به همان خاصيت علم كلى ذهنى - كه پيش از اين گفتيم - كه با تغيير معلوم تغيير نمىكند . در حقيقت ، علم خداوند علم عنائى است كه حصول ذهنى آن مستلزم حصول عينى خارجى است » .\r\nبيشتر متكلمين هم اين عقيده را پذيرفته‌اند ، و فقط گفته‌اند علم كلى نداريم ، ليكن اصل مطلب را پذيرفته و اصرار دارند كه علم خداوند پيش از ايجاد اشياء ، حصولى است ، و پيش از وجود اشياء و پس از آن هيچ فرقى نمىكند . . . » .\r\nاين هم همان اشكال را دارد ؛ يعنى در ذات خداوند علم نيست ، علم ، قائم به خداوند است ، به علاوه اين‌كه علم حصولى براى يك موجود مجرد در ذات و فعل ، معنايى ندارد ، پيش از اين هم در مباحث علم و معلوم گفتيم كه موجود مجرد ذاتى و\r\n\r\n\r\n","description":"","footnote":"\r\n( 1 ) . احتمالا منظور فرفوريوس اين است كه علم خداوند همان وجود خارجى شىء است و بنابراين علم قبلى را منكر است\r\n","page_name":" 210 ","page_number":210},
  {"content":"\r\n\r\nفعلى ، علم حصولى نمىتواند داشته باشد ، زيرا قوه نداشته هر چه دارد بالفعل است .\r\nبه علاوه اين كه چطور وجود ذهنى بدون يك وجود عينى كه مقياس آن باشد داريم ، وجود ذهنى پيش از وجود عينى خارج وجود ذهنى يعنى يك وجود حكائى و آئينه ! لازمه اين مطلب آنها اين است كه وجود ذهنى نشود ، بلكه يك وجود عينى ديگرى براى آن موجود خارجى بشود ، پيش از وجود خاص خودش ، و در عين حال جداى از خداوند . و اين بالاخره به اعتقاد چهارم بر مىگردد .\r\n\r\nفصل ششم : قدرت واجبى\r\nپيش ازاين گفتيم كه قدرت عبارت از اين است كه يك چيز آگاهانه منشأ عملى بشود . و بديهى است كه تنها چيزى كه مبدأ همهء موجودات امكانى است ، ذات بارى تعالى است . اساساً غير از وجود امكانى چيزى جز وجود واجب على الاطلاق ، وجود ندارد ، و بنابراين فقط اوست كه منشأ و مبدأ همه چيز است .\r\nو بديهى است كه آگاهانه نيز هست ، علمش عين ذاتش ، كه مبدأ همهء ممكنات است ، مىباشد ، و بدين حساب او قدرت بر همه چيز دارد و قدرت هم عين ذات اوست .\r\nممكن است بگوييد : خداوند بر افعال اختيارى انسان كه قدرت ندارد ، زيرا اعمال انسان مخلوق خود انسان است و با اختيار خودش ، اگر بخواهد انجام مىدهد و اگر نخواهد انجام نمىدهد ، اگر مخلوق خداوند بود انسان مجبور بود و هيچ گونه اختيارى نداشت ، و بنابراين افعال اختيارى انسان از تعلق قدرت خداوند خارج است و قدرت او تعالى همه چيز را شامل نمىشود .\r\nولى توجه داشته باشيد كه معناى اختيارى بودن يك عمل اين نيست كه حتى هنگام صدور عمل نيز به حالت مساوات نسبت به وجود و عدم باقى باشد . اين محال است كه يك ممكن بدون ترجيح يكى از دو طرف تحقق يابد . فعل اختيارى چون ذاتاً\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nممكن است وجودش احتياج به علتى تامه دارد ، كه هرگز تخلف نمىكند و نسبتش به آن علت نسبت وجوب است .\r\nالبته نسبت فعل اختيارى به انسان كه يكى از اجزاى علت تامه است نسبت امكانى است همچون ساير اجزاى علت مانند ماده‌اى كه فعل را بپذيرد و شرايط زمانى و مكانى و غيره . و به اين حساب فعل اختيارى هم مانند همه ممكنات ديگر جز به صفت وجوب تحقق نمىيابد ، و پيداست كه هر نوع وجوب بالغير بالاخره بايد به يك وجوب ذاتى برگردد و مىدانيم كه واجب بالذات جز خداوند نيست . و بنابراين قدرت خداوند شامل همه چيز حتى افعال اختيارى انسان‌ها نيز مىباشد .\r\nاز طرف ديگر افعال انسانى هم مثل همهء ممكنات ديگر معلولند ، و پيش از اين در مرحله علت و معلول گفتيم كه وجود معلول نسبت وجود به علت رابط ، بوده ، بدون قيام به يك وجود استقلالى تحقق نمىيابد ، و مستقل بالذات هم فقط خداوند است . و بنابراين خداوند است كه نخستين مبدأ صدور هر معلول است . و « هو على كل شىء قدير » .\r\nنگوييد كه اعتقاد عموم قدرت ، حتى نسبت به افعال اختيارى انسان ، اعتقاد به جبر مىشود . چون لازمه اين مطلب اين است كه ارادهء الهى به افعال اختيارى انسان‌ها تعلق گرفته باشد ، و آن وقت مىدانيم كه ارادهء خداوند امكان ندارد كه از مراد تخلف كند ، يعنى مراد - فعل - ضرورى مىشود و انسان مجبور مىشود نه مختار . و به تعبير ديگر :\r\nفعلى كه تحقق يافته متعلق علم خداوند است و حتماً بايد واقع شود و گرنه « علم خدا جهل بود » .\r\nنخير ، ارادهء الهى به فعل تعلق مىگيرد ، به همان وضعى كه فعل دارد . و فعل اختيارى انسان وضعى كه دارد اين است كه منسوب به انسان است و انسان جزء علت تامه فعل مزبور است ، اراده كه وضع او را تغيير نمىدهد و بنابراين ارادهء خداوند تعلق گرفته كه فعل از راه اختيار انسان تحقق يابد ، و مراد خدا اين است كه انسان ، فلان عمل\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nرا با اختيار خودش انجام دهد و محال است كه از اين معنا تخلف يابد يعنى اختيارى نباشد .\r\nدربارهء شبهه علم هم به همين طور جواب مىگوييم ، علم به فعل اختيارى ، تعلق گرفته يعنى بتواند انجام دهد و يا ترك كند و علم هيچ گاه معلوم را از حقيت خودش خارج نمىكند ، اگر اختيارى نباشد « علم خدا جهل بود » .\r\nممكن است اشكال ديگرى كرده بگوييد : اين‌كه از راه توقف وجود معلول بر وجوب بالغير ، و در نهايت بر وجوب ذاتى ، مىخواهيد به عموم قدرت خداوند برسيد ، خلاف مطلوب را ثابت مىكند ، اين راه ، عمل را از طريق رسيدن به واجب الوجود واجب مىكند و در نتيجه وقتى ضرورى و واجب شد ، خداوند موجب و ملزم ( بفتح ) مىشود ، و از مورد قدرت هم خارج مىشود ، زيرا قدرت با الزام و عدم امكان ترك ، معنايى ندارد . . . .\r\nليكن به اين نكته توجه كنيد كه وجوب از وجود انتزاع مىشود همانطور كه وجود معلول از ناحيه علت است ، وجوب غيرى او نيز از طرف علت است . و محال است كه اثر وجودى يك شىء از حالت معلوليت خارج شده برگردد و در موثر خود تاثير نمايد ، يعنى معلول يك شىء علت آن بشود . ايجاب و وجوب فعل اختيارى انسان ، از ناحيهء خداوند آمده است و معنا ندارد كه برگردد و خدا را تحت تاثير قرار داده الزام و ايجاب نمايد و بدين وسيله عموم قدرتش را سلب كند با اين‌كه قدرت عين ذات اوست .\r\nاز آنچه گفته شد روشن مىشود كه خداوند ذاتاً مختار است ، زيرا همواره اجبار يك فاعل حتماً از چيزى ماوراء فاعل است كه او را بر خلاف خواسته‌اش وادار كند ، و مىدانيم كه ماوراء خداوند چيزى نيست كه او را مجبور كند ، خدا هست و فعلش ، فعل هم با فاعلش سازگار و ملائم است ، هر فعلى كه انجام مىدهد همان است كه ذاتش اقتضا دارد و بنفسه انتخاب مىكند .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nفصل هفتم : حيات خداوند\r\nزنده در نظر ما چيزى است كه دراّك و فعال باشد يعنى حيات مبدأ ادراك و فعل است ، مبدأ علم و قدرت است ، يا چيزى است كه علم و قدرت ملازم با آن است . آن وقت ما كه علم و قدرتمان زايد بر ذاتمان مىباشد حيات داريم و موضوع مفهوم « حىّ » قرار مىگيريم ، حمل حيات و صدقش بر ذاتى كه علم و حيات را به طور عينيت با ذاتش دارد مسلماً اولى و احق است .\r\nاز طرف ديگر خداوند اعطا كنندهء حيات هر موجود زنده‌اى است و پيداست كه اعطا كنندهء يك شىء فاقد آن نمىباشد .\r\n\r\nفصل هشتم : اراده و كلام خداوند\r\nمعمولًا مىگويند : ارادهء خداوند علمش به نظام كامل جهان است و به تعبير ديگر ( در مورد عمل خاص ) علمش به اين‌كه فلان عمل خير است . در حقيقت اراده از وجوه علم خداوند است ، همانطور كه سمع و بصر به معناى علم به مسموعات و مبصرات مىباشد و از وجوه علم خداوند هستند ، و علم هم كه عين ذات است .\r\nو مىگويند : كلام نزد ما لفظى است كه بر ما فى الضمير دلالت كند و از آن كاشفيت به عمل آورد ، يعنى يك موجود اعتبارى - لفظى كه وضع شده است - به طور دلالت وضعى اعتبارى بر موجود ديگرى كه در ذهن است « 1 » دلالت مىكند . اگر يك موجود حقيقى به طور طبيعى بر يك موجود ديگر حقيقى دلالت كند مثل اثر بر موثر و صفت كمال اثر بر كمال اتم در موثر ، مسلماً كلام خواهد بود ، بلكه نام كلام بر آن زيبنده‌تر\r\n\r\n\r\n","description":"","footnote":"\r\n( 1 ) . البته لفظ براى واقع معنا وضع شد و بر آن دلالت دارد ، نه معناى متصور و ذهن ، به قيد ذهنيّت ، منظور اعتبار ذهن‌به عنوان حكايت از واقع است\r\n","page_name":" 214 ","page_number":214},
  {"content":"\r\n\r\nاست ، چون دلالتش اقوى است . حال اگر موجودى داشته باشيم كه ذاتاً يگانه و داراى صفات كمال ذاتى باشد و به وسيلهء كمالات منفصل خود و آثارى كه بر كمالاتش بار مىشود از وجود يگانه‌اش ، كاشفيت به عمل آورد ، آن هم كلام و متكلم خواهد بود چون ذات براى ذات تجلى دارد . . . .\r\nدر اين بيانِ آقايان ، معناى اراده و كلام به يكى از وجوه علم و قدرت ارجاع شده است و بنابراين ديگر لزوم ندارد كه آن دو را از علم و قدرت جدا كرده در فصلى جداگانه و به عنوان صفاتى جداگانه بياوريم ، البته آنچه كه در قرآن و احاديث « 1 » درباره اراده و كلام آمده است آنها را صفات فعل گرفته‌اند نه ذات . كه بعداً توضيح خواهيم داد انشاء . . . .\r\n\r\nفصل نهم : فعل خداوند و تقسيمات آن\r\nفعل خداوند ، يعنى همان وجودى كه از او افاضه مىشود ، بنا به آنچه از مباحث گذشته به دست آمد ، تقسيماتى دارد ، مثل تقسيم به مجرد و مادى ، ثابت و سيال ، و تقسيمات ديگر .\r\nاين‌جا مىخواهيم اشاره كنيم همانطور كه سابقاً هم گفتيم اساساً عالم داريم : عقل و مثال و ماده . عالم عقل از ماده و آثار ماده مجرد است ، عالم مثال از ماده مجرد است ، ولى آثار ماده چون بعد و شكل و وضع و غيره را دارد ، يعنى شبح جسم هستند كه در صورت جسم تجلى مىكنند ، و نظامى شبيه نظام عالم ماده دارند ، ولى بر خلاف عالم ماده كه ترتيب وجودىاش با تغيير صورت و احوال ، بر اساس حركت و خروج از قوه به فعل است ، ترتيب وجودىشان از تغيير صور و احوال نيست ، نظير صورت‌هاى قوهء خيال و ادراك خيالى كه چون علم هستند و علم مجرد است و قوه و\r\n\r\n\r\n","description":"","footnote":"\r\n( 1 ) . از جمله در آيه 27 ، نساء و آيه 6 مائده دربارهء اراده ، و آيه 143 اعراف ، در مورد كلام\r\n","page_name":" 215 ","page_number":215},
  {"content":"\r\n\r\nتغيير ندارد ، ترتيب وجودىشان با تبديل يكى به ديگرى نبوده اولى به جاى خود محفوظ است و دومى هم از اولى با عوامل خارجى و داخلى توليد مىشود .\r\nسراسر عالم ماده چه جوهر و چه عرض ، همگى همراه ماده مىباشند . و قوه و حركت و تغيير دارند .\r\nعوالم سه گانه مزبور ، ترتيب وجودى دارند ، عالم عقل پيش از عالم مثال است ، و مثال پيش از ماده ، زيرا فعليت محضه كه هيچ قوه ندارد اكمل و اقوى از قوه محض يا مخلوط به قوه است ، مجرد از ماده در ترتيب وجودى ، از موجود مقارن با ماده است .\r\nدر ميان آنها هم كه ماده ندارند عقل كه مجرد كامل است از مثال مجرد ، وسعت وجودى و عظمت بيشترى دارد و حدود و قيود كمترى دارا مىباشد ، و البته هر وجودى كه قوىتر و گسترده‌تر باشد از رتبه‌اى بالاتر در سلسلهء مراتب تشكيكى حقيقت الوجود برخوردار است و به مبدأ اول كه وجود صرف بوده هيچ حدى نداشته و هيچ كمالى را فاقد نمىباشد نزديك‌تر است . و با اين حساب در سلسلهء وجودات امكانى ، عالم عقل از همه مقدم است و سپس عالم مثال قرار دارد و آن گاه عالم ماده .\r\nاز آنچه گفتيم معلوم مىشود كه ترتيب مذكور يك نوع ترتيب در عليت نيز هست ؛ يعنى عالم عقل علت و افاضه كننده عالم مثال ، و عالم مثال علت و اعطا كنندهء عالم ماده مىباشد . و نيز با كمك آنچه گفتيم كه علت همه كمالات معلول را به طور اعلى و اتم دارد ، معلوم مىشود كه عوالم سه گانه مزبور يك نوع تطابق و توافق دارند .\r\nمنظور اين است كه در عالم مثال نظامى همچون عالم ماده به نحو اكمل ، و در عالم عقل نظامى مطابق نظام عالم مثال ، تحقق دارد ، البته به طور بسيط و اجمالى . و همين طور نظام ربوبى موجود در علم علم بارى تعالى ، مطابق نظام عقل ولى به طور اكمل مىباشد ، هر نظام و قانون و موجوداتى كه در جهان معلول هستند در جهان علت نيز مىباشند ولى به طور اكمل .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nفصل دهم : عقل مجرد و كيفيت پيدايش كثرت در آن\r\nلازم است ابتدا به اين مطلب توجه كنيم كه كثرت افرادى يك ماهيت ، حتماً در صورتى است كه مقارن با ماده باشد ، و ماهيت مجردات هرگز تكثر افرادى نمىتواند داشته باشد . دليل اين مطلب اين است كه كثرت عددى بايد حتماً به عوارض و مقارنات غير لازم يك ماهيت باشد ، و گرنه يك ماهيت هيچ گونه فردى - حتى يك فرد هم - نمىتواند داشته باشد ، زيرا اگر تكثر ماهيت مربوط به ذات آن يا عرض لازم آن باشد يعنى لازمهء ذات يا جزء ذات يا عارض لازم ذات باشد ، لازمه‌اش اين است كه كثرت عددى ملازم لاينفك و يا ذاتى هر مصداق از مصاديق ماهيت باشد ، و در اين صورت تحقق فرد واحد هم محال مىشود ، زيرا ماهيت مزبور مصداق واحد نداشته ، بايد كثير باشد ، كثير هم بدون واحد نمىشود ، واحد هم چون خلاف مقتضاى ذات است محال است ، و در نتيجه ماهيت مزبور بدون فرد مىماند ( دقت كنيد ) .\r\n( 2 ) و با اين حساب ، كثرت عددى يك ماهيت حتماً مربوط به عوارض غير لازم آن مىباشد . عوارض لاحقه هم حتماً بايد همراه يك ماده پذيرنده عوارض باشد تا با حركت و خروج از قوه به فعل بتواند حركت و تغيير پيدا كند و بنابراين هر ماهيت كثير الافرادى حتماً مادى است و طبق قانون منطقى عكس نقيض ، عكس نقيض اين مطلب اين است كه هيچ ماهيت مجرد و غير مادى كثرت افرادى ندارد .\r\nالبته در مجرداتى كه قبلًا مادى بوده‌اند ممكن است كثرت افرادى تحقق پيدا كند ، به اعتبار ماده سابقشان ، مثل انسان كه با حركت جوهرى خود از مرحله امكان و ماديت به مرحله تجرد و عقليت مىرسد و همان امتياز فردى را كه در حالت ماديت داشته نگه مىدارد .\r\nبا توجه به آنچه گفتيم عقل مجرد اگر كثرتى داشته باشد فقط كثرت نوعى دارد ؛\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nيعنى انواع متباينى دارد كه هر نوعى منحصر در يك فرد است ، حالا فرق نمىكند به طور طولى باشد يا عرضى : كثرت طولى به اين است كه يك عقل تحقق يافته سپس عقل ديگرى را تحقق بدهد و آن هم عقل ديگرى را و همين طور هر عقلى علت عقل ديگر باشد ، البته اين جريان تا تعداد معينى پيش مىرود . كثرت عرضى هم به اين طور كه انواع متباينى داشته باشد كه هيچ كدام علت ديگرى نيستند و همگى معلول عقل واحد ما فوق مىباشند .\r\n\r\nفصل يازدهم : عقول طولى و اولين صادر\r\nنظر به اين كه خداوند وحدت كامله داشته و از هر نظر بسيط است محال است كه كثرات از او به طور مستقيم صادر شوند ، خواه كثرات صادره مجرد باشند ( عقول عرضى مثلًا ) يا مادى باشند ، زيرا از واحد جز واحد امكان صدور ندارد و بنابراين اولين صادر از خداوند يك عقل است كه با وجود واحد ظلى خود ، وجود واحد واجب تعالى را حكايت مىكند .\r\nتوجه داريم كه معناى اوليت در صدور اين است كه در وجود بر ساير وجودات امكان تقدم داشته علت متوسطى ميان خداوند و ساير صادرات باشد . البته اين موجب محدوديت قدرت مطلقه الهى نخواهد بود ، زيرا قدرت به شىء ممكن تعلق مىگيرد ، محالات ذاتى و باطل الذات چون سلب يك شىء از خودش و جمع بين نقيضين و رفع آنها هرگز متعلق قدرت قرار نمىگيرند ، اگر اينها از عموم قدرت خداوند بر كنار باشند هرگز محدوديت قدرت خداوند نخواهد بود . صدور كثرت از واحد هم همين طور است .\r\nعقل اول هم گر چه وحدت دارد و بسيط است ليكن چون ممكن الوجود است و ماهيتى اعتبارى دارد از اين طريق محدوديت و در نتيجه نوعى تعدد جهات پيدا مىكند ، و با بيان ديگر عقل مزبور خودش را تعقل مىكند ، و خداوند را نيز تعقل\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمىكند « 1 » و بنابراين جهات متعدد دارد و همين تعدد جهت مىتواند منشأ صدور بيش از يك صادر باشد .\r\nالبته جهاتى كه در عالم مثال - تحت عالم عقول - است به حدى است كه جهات متعدد اندكى كه در عقل است نمىتواند براى صدور آن كافى باشد و بنابراين بايد عقل دوم و سوم و . . . باشد تا جهات كثرت به حدى برسد كه براى صدور كثرات كافى باشد و بنابراين عقول طوليه زيادى داريم گرچه تعدادشان را دقيقاً نمىدانيم .\r\n\r\nفصل دوازدهم : عقول عرضى\r\nفلاسفه اشراق در جهان هستى ، به عقول عرضى هم معتقد شده‌اند كه عليت و معلوليتى ميانشان نيست و در برابر انواع مادى اين جهان قرار دارند ، و هر يك از آنهانوع مادى خود را تدبير مىكنند . عقول مزبور ، ارباب انواع و يا مثل افلاطونى ناميده مىشوند ، چون افلاطون اصرارى بر اين عقيده داشت ، ولى حكماى مشاء اين مطلب را انكار كرده تدبير انواع مادى را به آخرين عقول طولى كه عقل فعال مىنامند ، نسبت مىدهند . مثبتين عقول عرضى دربارهء حقيقت عقول مزبور به اختلاف سخن گفته‌اند ، صحيح‌ترين سخن آنها اين گفتار است : هر نوع از انواع مادى اين جهان فردى مجرد دارد كه از همان ابتداى وجودش تجرد دارد و بالفعل همه كمالات ممكن براى آن نوع را واجد است ، او توجه به افراد مادى نوع مىكند و به وسيلهء صورت نوعيه افرادش را تدبير كرده از قوه به فعل مىآورد و از طريق حركت جوهرى و حركات عرضى تابع آن ، آنها را به طرف كمال مىبرد .\r\nبراى اثبات عقول مزبور هم دليل‌هائى آورده‌اند از جمله : اين‌كه قواى نباتى يك جسم مانند قوهء تغذيه و نمو و توليد ، عرض‌هايى هستند كه با تغيير جسم متغيرند و با\r\n\r\n\r\n","description":"","footnote":"\r\n( 1 ) . و نيز عشق به خود و خداوند دارد\r\n","page_name":" 219 ","page_number":219},
  {"content":"\r\n\r\nتحليل آن تحليل پيدا مىكنند و هيچ شعور وادراكى ندارند ، و در نتيجه آنها نمىتوانند علل ايجاد كننده تركيبات و اعمال و شكل‌ها و خطوط زيبا و محير العقول اين اجسام باشند . و راهى جز اين نداريم كه بگوييم وجود مجردى داريم كه آنهارا تدبير كرده به سوى هدفش پيش مىبرد و به كمال مىرساند . . . .\r\nانصاف اين كه اين دليل كافى نيست ، زيرا ممكن است خصوصيات مزبور را به صورت نوعيه هر نوع و در نهايت به عقل اخير طولى كه فعال در جهان است نسبت داد ، و ديگر چه نياز به اعتقاد به اين عقول عرضى است .\r\nاز جمله دليل‌ها اين‌كه : انواع مختلفى كه در اين جهان طبق نظام خاص و به طور لايتخلف حركت مىكنند تصادفى و اتفاقى نبوده ، خود و نظامشان علت‌هاى حقيقى دارند كه حتماً وجودات جوهرى مجردى هستند كه اين انواع را ايجاد كرده تدبير مىكنند ، و هرگز نمىتوان اين همه آثار و اعمال عجيب انواع مزبور را به مزاج و مانند آن نسبت داد ، بلكه هر نوعى حتماً يك مدبرى مجرد و كلى دارد كه امورشان را تدبير مىكند . اين‌كه مىگوييم : كلى ، منظور كليت منطقى يعنى امكان صدق بر افراد زياد نيست ، بلكه به معناى تساوى نسبت به همهء افراد به منزلهء پدرى مهربان همهء افراد را به يك چشم مىنگرد و نسبت واحدى با همه دارد و . . . .\r\nاين هم دليل كافى نمىباشد ، زيرا افعال و آثار هر نوعى به صورت نوعيه همان نوع نسبت داده مىشود ، و اگر صورت نوعيه نبود نوعيت يك نوع تحقق نمىيافت ، عوارض خاص هر نوعى دليل اين است كه يك صورت جوهرى نوعى داريم كه مبدأ و علت قريب عوارض مزبور است ، چنان‌كه عوارض مشترك انواع دليل وجود موضوع مشتركى ميان همهء اين انواع ، است . خلاصه اين كه علت نظام جارى در يك نوع همان صورت نوعى آن است و علت صورت نوعى مزبور هم وجود جوهرى است مجرد ، كه صورت مزبور را به مادهء مستعد مىدهد ، و هر ماده‌اى صورتى را كه طبق استعداد خود مىباشد مىپذيرد ، اما اين‌كه جوهر مجرد مزبور يك عقل عرضى\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nاست كه مخصوص يك نوع و مدبّر آن است ، و يا اين كه يك جوهر عقلى از عقول طولى است كه تدبير همه نظام مادى و از جمله نوع را منظور مىكند دليلى قاطع بر يكى از اين دو نداريم .\r\nو از جمله دليل‌ها قاعدهء امكان اشرف است ، « 1 » گفته‌اند : وقتى يك ممكن پست تحقق يافت حتماً ممكن اشرف هم پيش از آن تحقق مىيابد ، مىدانيم كه انسان مجرد كه بالفعل همهء كمالات انسانى را دارد اشرف از انسان مادى است كه بيشتر كمالاتش بالقوه است . قاعدهء امكان اشرف در فلسفه ، يك دليل برهانى است و چنين دلالت مىكند كه وقتى انسان مادى اين عالم تحقق يافت مثال عقلى آن نيز كه ربّ النوع انسان است تحقق دارد . . . .\r\nولى بايد توجه كرد كه قاعدهء امكان اشرف شرطى دارد و آن اين‌كه اشرف و اخسّ از نظر ماهيت نوعى ، مشترك باشند تا وجود خارجى اخسّ ، دليل امكان وجود پس اشرف از همان ماهيت بشود يعنى مىگوييم وقتى اين وجود پست اين ماهيت تحقق دارد ديگر دليلى ندارد كه بگوييم اشرف از آن نمىتواند محقق باشد ، اشرف هم امكان دارد ، ولى آيا جوهر مجرد عقلى مزبور از سنخ انسان مادى است ؟ صرف صدق يك مفهوم - مثل انسان - بر چيزى چون جوهر مجرد عقلى مزبور دليل اين نيست كه مورد مزبور يك فرد حقيقى نوع باشد ؛ مثلًا گفته‌اند كه علم از مقوله كيف است ، حالا اگر مفهوم علم بر علم حضورى هم صدق كرد دليل اين نيست كه علم حضورى واقعاً كيف نفسانى بشود . و بدين حساب ممكن است مصداق مفهوم انسان كلى ، يك عقل مجرد از عقول طولى باشد كه همهء كمالات اولى و ثانوى انواع مادى را دارد . و اگر انسان حسابش مىكنيم از اين نظر باشد كه كمالات وجودى انسان را دارد نه اين‌كه واقعاً يكى از افراد انسان است . خلاصه اين كه مىخواهيم بگوييم صدق مفهوم انسان\r\n\r\n\r\n","description":"","footnote":"\r\n( 1 ) . صدرالمتألهين در اسفار ، ج 7 ، ص 244 ، و . . . اين قاعده را اصلى شريف و برهانى و داراى منافع بسيار مىداند\r\n","page_name":" 221 ","page_number":221},
  {"content":"\r\n\r\nبر انسان كلى مجرد ، موجب اين نيست كه واقعاً انسان كلى مجرد ماهيتاً انسان باشد و فردى از ماهيت نوعى انسان باشد تا بگوييم فرد مزبور ، مثال عقلى نوع انسان است . « 1 »\r\n\r\nفصل سيزدهم : عالم مثال يا برزخ\r\nعالم مثال كه چون واسطه ميان عقل مجرد و جوهر مادى است برزخ ناميده مىشود و چون صور جزئى مستقل است خيال منفصل ناميده مىشود ، بر خلاف خيال متصل كه در ذهن حيوان و انسان است ، مرتبه‌اى از وجود است كه ماده ندارد ليكن آثار مادهّ را داراست ، عالم مزبور صورت‌هاى جوهرى جزئى است كه از آخرين عقول طولى - طبق عقيدهء فلاسفه مشاء - يا از عقول عرضى ( طبق عقيده اشراقيون ) تحقق مىيابند ، صور مزبور مثالى ، طبق كثرت جهات مثالى ، عقل ايجاد كننده شان ، زياد هستند . صور مزبور مثالى براى ديگران با هيئت‌هاى گوناگونى ظاهر مىشوند بدون اين كه اختلاف هيئت مزبور ضرر به وحدت شخصىشان وارد سازد ( تجلى و ظهور ، متفاوت است ) .\r\n\r\nفصل چهاردهم : جهان ماده\r\nيعنى همين عالم ظاهر كه نازل‌ترين مراتب هستى است . تفاوت روشن اين عالم با عوالم ديگر اين است كه صور موجود در اين عالم تعلق به ماده دارند و به قوه و\r\n\r\n\r\n","description":"","footnote":"\r\n( 1 ) . خلاصه اين كه موضوع دليل امكان اشرف ، وحدت ماهيت اخسّ و اشرف است و چه دليلى داريم كه ماهيت انسان عقلى مفروض - اگر بپذيريم - با انسان مادى يكى باشد ، اگر انسان عقلى مفروض از جنس ماهيت انسان مادى بود ، مىتوانستيم با قاعده مزبور اثباتش كنيم . . ولى ممكن است بگوييم خود قاعده امكان اشرف ، دليل اين است كه از همان نوع ماهيت انسان بايد انسانى اشرف از انسان مادى باشد . البته نفس قاعده ، امكان را مىگويد و سپس با ضمّ فياضيت خداوند اثبات وجود مىشود\r\n","page_name":" 222 ","page_number":222},
  {"content":"\r\n\r\nاستعداد مربوطند ، هر يك از موجودات اين عالم كمالات ممكن خود را بالقوه دارد و سپس با نوعى تدريج و حركت به فعليت مىرسد و چه بسا در اين راه به موانعى برخورد كرده نمىتواند به كمال خود برسد ، يعنى اين جهان ، جهان تزاحم و تصادم است .\r\nتا زمان ما بسيارى از اجزاء و اوضاع اين جهان ماده و روابط و قوانين حاكم بر آن به وسيله علوم طبيعى و رياضى كشف شده است و شايد آنچه مجهول مانده خيلى بيشتر باشد .\r\nاين جهان با همهء ارتباطات وجودى ميان اجزائش وحدت داشته ذاتاً سيلان و حركت دارد و جوهر و عرضش به تمامه متحركند و در ضمن اين حركت عمومى ، حركات جوهرى خاص نباتى و حيوانى و انسانى نيز وجود دارد كه به نتايج خاص خود مىرسند . هدف از حركت عمومى جهان ماده ، تجرد تام و كامل است كه همهء قوه‌ها در آن منزلگاه به فعليت مىرسند . تاقوه‌اى باقى است حركت هم ادامه دارد .\r\nنظر به اين‌كه اين جهان جوهراً و ذاتاً متحرك و سيال است ، ذاتش عين تجدد و تغير است . و بدين جهت است كه مىتواند به موجود ثابتى ارتباط يابد ، يعنى علت ثابت ( خدا و مجردات ) يك شىء را كه ذاتاً تجدد و متحرك است ايجاد كرده ، نه اين‌كه يك شىء را تجدد و تغير بخشيده تا بگوييم تغير چگونه به ثبات پيوند دارد و ثابت چگونه منشأ متغير مىگردد ، بلكه ، ثابتى ثابتى ديگر را ايجاد كرده ، چيزى كه چون تغير عين ذات اوست بر تغيرش ثبات دارد .\r\nو بدين جا بحثمان را پايان مىدهيم .\r\nمحمد حسين طباطبائى\r\nهفتم رجب 1390 جوار حضرت ثامن الائمه\r\nعلى بن موسى الرضا - عليه آلاف التحية و الثناء - .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nختام\r\n. . . وقتى درخواست ترجمه و توضيح بداية الحكمه از طرف طلاب و فضلاى محترم حوزه و عده‌اى از مشتاقان فلسفه و ناشر مطرح مىشد و اين‌جانب شروع به كار نمود ، استاد علامه در حال حيات بود و با ابراز خرسندى مكرر ما را تشويق ، بلكه مرهون عواطف و الطاف خويش ساختند . ليكن اينك كه كار كتاب پايان مىپذيرد ، عالم اسلام چنين فيلسوف و مغز متفكرى را از دست داده و به سوگ نشسته است .\r\nارجمندى كه تا زنده بود قدرش مجهول بود . اين است كه در پذيرفتن كار نهاية الحكمه استاد ، متأمل و دلسردم . اگر فرصتى پيدا شود پيشنهاد مشتاقان را جامه عمل خواهم پوشانيد ، البته هرامرى توفيق مىخواهد ( تا يار كه را خواهد و ميلش به كه باشد ) .\r\nانه ولى التوفيق\r\n27 / ذى الحجه / 1401 هجرى قمرى قم - حوزه علميه : محمد على گرامى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nفرهنگ مصطلحات\r\nدكتر على شيروانى\r\n\r\n","description":"","footnote":"","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\n\r\nفهرست فرهنگ مصطلحات\r\nآن 237\r\nابد 237\r\nابدى 237\r\nاتفاق 237\r\nاختلاف تشكيكى 238\r\nارباب انواع 240\r\nازل 240\r\nاستنتاج 240\r\nاسناد بالعرض 241\r\nاشارهء حسيه 241\r\nاشتراك معنوى و اشتراك لفظى 241\r\nاصالت وجود 242\r\nاضافه 243\r\nاضافهء متشابه الاطراف و اضافهء مختلف الاطراف 244\r\nاضافهء مقولى و اضافهء اشراقى 244\r\nاعادهء معدوم 245\r\nاعتبار 245\r\nاعتبارات ماهيت 245\r\nاعتباريت ماهيت 247\r\nاعراض ذاتيه و غريبه 247\r\nافاضه 247\r\nامتناع بالذات 247\r\nامتناع بالغير 247\r\nامتناع بالقياس 248\r\nامكان اخص 248\r\nامكان استعدادى 249\r\nامكان استقبالى 250\r\nامكان بالذات 250\r\nامكان بالقياس 251\r\nامكان خاص يا خاصّى 251\r\nامكان عام يا عامى 251\r\nامكان فقرى 252\r\nامكان وجودى 252\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nامكان وقوعى 252\r\nامور عامه 253\r\nان يفعل ( - كنش ) 253\r\nان ينفعل ( - كنيدن ) 253\r\nانتزاع 254\r\nانقلاب در ماهيت 254\r\nاولويت 254\r\nاولويت ذاتى 254\r\nاولويت غير كافى 254\r\nاولويت غيرى 255\r\nاولويت كافى 255\r\nاوليات 255\r\nايجاب عدولى 255\r\nأين ( - كجايى ) 256\r\nبحت 256\r\nبديهى و نظرى 257\r\nبرهان انى 257\r\nبرهان لمّى 258\r\nبطؤ ( - كندى ) 258\r\nبعد 258\r\nتجربيات 258\r\nتجريد 258\r\nتجوهر 258\r\nتخصّص وجود 258\r\nترجح بدون مرجح 259\r\nترجيح بدون مرجح 259\r\nتركيب اتحادى 260\r\nتركيب اعتبارى 260\r\nتركيب انضمامى 260\r\nتركيب حقيقى 260\r\nتسلسل 261\r\nتشخّص 263\r\nتصديقات نفس الامرى 263\r\nتصور نظرى 264\r\nتصور و تصديق 264\r\nتضاد 256\r\nتضايف 266\r\nتعريف اسمى 267\r\nتعريف حقيقى 267\r\nتعريف لفظى 267\r\nتغيّر 268\r\nتغير دفعى و تغير تدريجى 268\r\nتقابل 268\r\nتقابل تناقض 269\r\nتقدم و تأخر 269\r\nتقدم و تأخر به حقيقت و مجاز 270\r\nتقدم و تأخر به شرف 271\r\nتقدم و تأخر دهرى 271\r\nتقدم و تأخر رتبى 272\r\nتقدم و تأخر زمانى 273\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nتقدم و تأخر طبعى 274\r\nتقدم و تأخر علّى 275\r\nتقدم و تأخر ماهوى يا بالتجوهر 275\r\nتميّز 276\r\nجده ( - داشت ) 276\r\nجزئى 277\r\nجزء لا يتجزى 277\r\nجسم 277\r\nجسم تعليمى 278\r\nجعل 278\r\nجعل بسيط و جعل مركب 278\r\nجنس 279\r\nجنس بعيد 279\r\nجنس سافل 279\r\nجنس عالى 279\r\nجنس قريب 279\r\nجنس متوسط 279\r\nجوهر 279\r\nحال 280\r\nحدوث و قدم 280\r\nحدوث و قدم دهرى 281\r\nحدوث و قدم ذتى 282\r\nحدوث و قدم زمانى 283\r\nحركت 283\r\nحركت ارادى يا نفسانى 286\r\nحركت بالذات و حركت بالعرض 286\r\nحركت توسطى 286\r\nحركت جوهرى 287\r\nحركت ذاتى و حركت عارضى 288\r\nحركت طبيعى 288\r\nحركت قسرى 288\r\nحركت قطعى 288\r\nحكم 289\r\nحكمت الهى 291\r\nحمل 291\r\nحمل بتّى و حمل غير بتّى 292\r\nحمل بسيط و حمل مركب 293\r\nحمل حقيقت و رقيقت 293\r\nحمل ذاتى اولى 293\r\nحمل شايع صناعى 294\r\nحمل ماهوى 295\r\nحمل مواطات و حمل اشتقاق 295\r\nحيثيت اطلاقيه 295\r\nحيثيت تعليليه 296\r\nحيثيت تقييديه 296\r\nخط 297\r\nخلأ 297\r\nخلع و لبس 297\r\nدور 298\r\nدور مضمر و دور مصرح 298\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nذات 298\r\nذاتى و عرضى 298\r\nذهن 300\r\nزمان 300\r\nزيادت وجود بر ماهيت در خارج 300\r\nزيادت وجود بر ماهيت در ذهن 301\r\nسبق و لحوق 301\r\nسرعت 301\r\nسطح 302\r\nسكون 302\r\nسلب تحصيلى 302\r\nسوفسطى 302\r\nشرح الاسم 303\r\nصفت نفسى و اضافى 303\r\nصورت 304\r\nصورت جسمى 304\r\nضرورت به شرط محمول 304\r\nطبيعت 305\r\nعادت 305\r\nعالم عقلى 305\r\nعدم دهرى 306\r\nعدم زمانى 306\r\nعدم مجامع 306\r\nعدم مطلق 306\r\nعدم مقابل 306\r\nعرض 306\r\nعرض ذاتى 307\r\nعرض غريب 307\r\nعروض مقولى 307\r\nعقل 307\r\nعقل اجمالى 307\r\nعقل بالفعل 308\r\nعقل بالقوه 308\r\nعقل بالملكه 308\r\nعقل تفصيلى 308\r\nعقل فعال 308\r\nعقل مستفاد 309\r\nعقل هيولانى 309\r\nعكس الحمل 309\r\nعلت بسيط و علت مركب 309\r\nعلت تامه و علت ناقصه 310\r\nعلت حقيقى و علت معدّ 310\r\nعلت داخلى و علت خارجى 311\r\nعلت صورى 312\r\nعلت غايى 312\r\nعلت فاعلى 313\r\nعلت قريب و علت بعيد 313\r\nعلت مادى 313\r\nعلت واحد و علل كثير 314\r\nعلت و معلول 314\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nعلل قوام 315\r\nعلل وجود 315\r\nعلم اعلى 315\r\nعلم جزيى 315\r\nعلم حسى و علم خيالى 316\r\nعلم حصولى و علم حضورى 317\r\nعلم كلى 318\r\nغايت فعل و غايت فاعل 319\r\nغيريت 320\r\nفاعل بالتجلى 320\r\nفاعل بالتسخير 321\r\nفاعل بالجبر 322\r\nفاعل بالرضا 322\r\nفاعل بالطبع 322\r\nفاعل بالعناية 323\r\nفاعل بالقسر 323\r\nفاعل بالقصد 323\r\nفصل 324\r\nفصل اشتقاقى 324\r\nفصل بعيد 324\r\nفصل قريب 325\r\nفصل منطقى 325\r\nفطريات 325\r\nفعل گزاف 325\r\nفلسفه 325\r\nفلسفهء اولى 326\r\nفنون آليه 326\r\nقابل 326\r\nقاعدهء استحالهء ترجح بدون مرجح 326\r\nقاعدهء امكان اشرف 327\r\nقاعدهء فرعيت 327\r\nقانون عليت 327\r\nقبول 328\r\nقدرت 329\r\nقدرت حيوان 329\r\nقصد ضرورى 330\r\nقضاياى ذهنى 330\r\nقواى شوقيه 330\r\nقواى عامله 331\r\nقواى مدركه 331\r\nقوه جسمانى 331\r\nقوه و فعل 331\r\nكثرت طولى و كثرت عرضى حقيقت وجود 332\r\nكثرت ماهوى 333\r\nكثرت وجود موجود 334\r\nكثرت وجودى 334\r\nكلى 334\r\nكلى طبيعى 335\r\nكمّ - ( چندى ) 335\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكمّ متصل 336\r\nكمّ منفصل 337\r\nكمال اول و ثانى 337\r\nكون و فساد 338\r\nكيفيت استعدادى 338\r\nكيفيت محسوس 338\r\nكيفيت ( - چگونگى ) 339\r\nكيفيت مخصوص به كميات 340\r\nكيفيت نفسانى 340\r\nماده 341\r\nمادهء اولى و مادهء ثانيه 342\r\nماهيت 342\r\nماهيت مجرده 344\r\nماهيت مخلوطه 344\r\nماهيت مطلقه 344\r\nمتاى حقيقى و متاى غير حقيقى 344\r\nمتواترات 344\r\nمتواطى و مشكك 344\r\nمتى ( - چه گاهى ) 345\r\nمثل افلاطونى 345\r\nمحسوسات 345\r\nمحمول بالضميمه و خارج محمول 345\r\nمراتب ثبوت 347\r\nمسافت حركت 348\r\nمساوق 350\r\nمضاف حقيقى و مضاف مشهورى 350\r\nمعدوم مطلق 351\r\nمعقولات اوليه 351\r\nمعقولات ثانيهء فلسفى 351\r\nمعقولات ثانيهء منطقى 352\r\nمعلوم بالذات و معلوم بالعرض 352\r\nمعيت [ - با همى 
  ] 353\r\nمفاهيم اعتبارى 353\r\nمفاهيم حقيقى 355\r\nمقولات ده‌گانه 356\r\nمقوله 357\r\nمكان 358\r\nملكه و عدم ملكه 358\r\nملكه و عدم ملكهء حقيقى و مشهورى 358\r\nموارد سه‌گانه 359\r\nموضوع حركت 359\r\nموضوع علم 360\r\nنفس 361\r\nنفس 361\r\nنفس الامر 361\r\nنوع 361\r\nنوع سافل 362\r\nنوع عالى 362\r\nنوع متوسط 362\r\nواحد به عموم مفهومى و واحد به عموم سعى 363\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nواحد حق و واحد غير حق 363\r\nواحد حقيقى و واحد غير حقيقى 364\r\nواحد خصوصى و واحد عمومى 364\r\nواحد و كثير 365\r\nواسطه در ثبوت 366\r\nواسطهء در عروض 366\r\nوجدانيات 366\r\nوجوب بالذات 366\r\nوجوب بالغير 367\r\nوجوب بالقياس 367\r\nوجود 368\r\nوجود بنفسه و وجود بغيره 368\r\nوجود خارجى 368\r\nوجود ذهنى 368\r\nوجود ربطى 370\r\nوجود فى نفسه و فى غيره 370\r\nوجود لغيره و وجود لنفسه 370\r\nوجود محمولى 371\r\nوجود مستقل و وجود رابط 372\r\nوجود ناعتى 372\r\nوجود نفسى 372\r\nوحدت در عين كثرت 372\r\nوحدت وجود و كثرت موجود 373\r\nوحدت وجود و موجود 373\r\nوضع ( - نهاد ) 373\r\nهليهء بسيطه 374\r\nهليهء مركبه 374\r\nهو هويت و حمل 374\r\nهويات عينيه 375\r\nهيولاى اولى 375\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبسم اللّه الرّحمن الرّحيم\r\nاين بخش از كتاب ، « فرهنگ مصطلحات » دو كتاب گران‌سنگ بداية الحكمه و نهاية الحكمه است كه جناب حجة الاسلام و المسلمين آقاى دكتر على شيروانى آن را تهيه كرده و در پايان ترجمهءشان از كتاب ، نقل شده است . . .\r\nالبته همان‌طور كه مىدانيم هم بداية الحكمه و هم نهاية الحكمه ، هردو از طرف چندين نفر از سروران گرامى و دانشمندان ارجمند حوزه و دانشگاه بارها ترجمه و چاپ شده و گروه ديگرى همهء آنها را همراه با شرح و تفصيل ، در چندين جلد منتشر ساخته‌اند .\r\nما در اين مجموعه - آثار علامه - از دو ترجمهء مختلف از بدايه و نهايه ، استفاده كرده‌ايم و چون ترجمهء بدايه ( آغاز فلسفه ) توسط استاد محمد على گرامى توضيحاتى نداشت ، پس از كسب اجازه از جناب شيروانى ، توضيحات ايشان را كه در واقع شامل هردو كتاب استاد علامه مىشود ، در پايان اين بخش مىآوريم .\r\n. . . ترجمهء نهاية الحكمه در اين مجموعه از جناب دكتر مهدى تدين استاد محترم دانشگاه اصفهان ، خواهد بود . . . و از جناب شيروانى ، ترجمهء رسائل توحيدى استاد علامه را در اين مجموعه خواهيم داشت .\r\nجناب على شيروانى دربارهء اين توضيحات چنين مىنويسد :\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبىشك نخستين گام براى فراگيرى يك رشتهء علمى و مطالعهء كتاب‌هاى مربوط به آن ، آشنايى با اصطلاحات خاصى است كه در آن رشتهء علمى متداول است ؛ يعنى واژه‌هاى مخصوصى كه صاحب‌نظران و پديدآورندگان آن رشتهء علمى به تدريج و در طول ساليان دراز آنها را براى معانى و مقاصد خاصى وضع كرده و به كار برده‌اند .\r\nاصطلاحات هرعلمى در واقع كليدهايى است كه اگر در اختيار دانش‌پژوه باشد به خوبى مىتواند درب‌هاى ناگشودهء مضامين و معانى موردنظر از نوشتارها و گفتارهاى مربوط به آن دانش خاص را بگشايد و حقايق موردنظر نويسنده و گوينده را به روشنى دريابد .\r\nيادداشت‌هاى حاضر با توجه به همين امر تنظيم شده است . براى آن‌كه خواننده گرامى آشنايى بيشترى با اين مكتوب حاصل كند تقديم امورى لازم است :\r\n1 . مخاطب اصلى در اين فرهنگ ، آغازگران و نوآموزان فلسفهء اسلامى ، به‌ويژه حكمت متعاليه هستند .\r\n2 . در تنظيم اين فرهنگ فلسفى عمدتا كتاب بداية الحكمه و نهاية الحكمه مدّ نظر بوده است ، و تقريبا تمام اصطلاحات فلسفى موجود در اين دو كتاب شريف ، شرح و توضيح داده شده است . و علت اين انتخاب آن است كه هم‌اكنون ، هم در حوزه‌هاى علميه و هم دانشگاه‌ها عمدتا اين دو كتاب متن درسى فلسفهء اسلامى است . و از اين روى سعى شده است در مواردى كه علامهء طباطبائى قدّس سرّه در معناى يك اصطلاح نظر خاصى دارد ، آن نظر خاص منعكس شود .\r\n3 . در شرح اصطلاحات سعى شده است مطالب حتى الامكان ساده ، روان و گويا عرضه شود ، و از به كار بردن اصطلاحات فنى و طرح مباحث پيچيده اجتناب شده است تا نقض غرض نشود ، مگر در مواردى كه گريزى از آن نبود . علاوه بر اصطلاحات فلسفى ، واژه‌هاى منطقى و غير منطقى نيز كه در كتاب‌هاى فلسفى فراوان به كار مىرود ، و در بدايه و نهايه نيز استعمال شده ، تبيين شده است . . . » .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n. . . بدين‌ترتيب اميدواريم كه علاقه‌مندان به « فلسفه » و طلاب و دانشجويان گرامى بتوانند از ترجمه‌ها و « فرهنگ مصطلحات » مربوط به هردو كتاب ، بهره‌مند شوند .\r\nالبته بايد يادآور شد كه توضيحات خاص استاد دكتر مهدى تدين درباره نهاية الحكمه هم در پايان ترجمه آن كتاب نقل شده است كه بىترديد مورد توجه علاقه‌مندان خواهد بود .\r\nو الحمد للّه ربّ العالمين\r\nقم 25 / 2 / 1386 : سيد هادى خسروشاهى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nآ\r\n\r\nآن\r\nحدّ فاصل ميان گذشته و آينده و يا حدّ مشترك ميان ماضى و مستقبل را در عرف « آن » مىگويند . و در اصطلاح ، حدّ و طرف زمان را آن گويند . نسبت آن به زمان مانند نسبت نقطه به خط است .\r\n\r\nالف\r\n\r\nابد\r\nابد در لغت به معناى هميشگى است و در اصطلاح به زمان نامتناهى در طرف آينده ، يا به هستى پيوسته در زمان نامتناهى گويند ، و مقابل ازل است .\r\n\r\nابدى\r\nابدى ، منسوب به ابد است ، و به هستى فناناپذير و چيزى كه در ابد يافت شود اطلاق مىشود . حكما گفته‌اند هستى بر سه نوع است : 1 . ازلى ابدى ، و آن وجود حق‌تعالى است كه هميشه بوده و هست و خواهد بود . و نيز موجودات مجردى كه از ازل بوده‌اند و تا ابد خواهند بود . 2 . نه ازلى و نه ابدى .\r\nموجودات مادى كه دائما كائن و فاسد مىشوند ، وجودشان مقطعى است ، نه از ازل بوده‌اند و نه تا ابد خواهند بود . 3 . ابدى غير ازلى . نفوس انسانى در اين گروه جاى دارند كه اگرچه وجودشان قديم و ازلى نيست ، اما ابدى و غير فانى است .\r\n\r\nاتفاق\r\n« اتفاق » از واژه‌هايى است كه اطلاقات گوناگون دارد ، و در موارد مختلف معانى متفاوتى از آن اراده مىشود . در زير به پاره‌اى از اين معانى اشاره شده است :\r\n1 . اتفاق به معناى نفى علت فاعلى ، مانند آن‌جا كه مادىمسلكان و ملحدان مىگويند :\r\n« پيدايش جهان هستى اتفاقى است » يعنى جهان هستى خودبه‌خود پديد آمده است ، بىآن‌كه علتى آن را به وجود آورده باشد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n2 . اتفاق به معناى نفى ايجاب فاعل . كسانى كه منكر رابطهء ضرورى ميان علت و معلول‌اند ، و وجود معلول در ظرف وجود علت را حتمى و تخلف‌ناپذير نمىدانند ، مىگويند : « اگر علت تحقق داشته باشد ، به وجود آمدن معلول اتفاقى است . »\r\n3 . اتفاق به معناى نفى علت غايى . برخى معتقدند كه ميان فاعل و غايت رابطه‌اى ضرورى و تخلف‌ناپذير برقرار نيست ؛ بدين معنا كه فاعل چه بسا كارى را براى رسيدن به يك هدف و غايت خاص انجام مىدهد ، اما فعل او به غايت ديگرى منتهى مىگردد ، كه مقصود فاعل نبوده ، و فعل براى آن انجام نيافته است . و يا در مورد فاعل‌هاى طبيعى مىگويند : اين فاعل‌ها در فعل خود هيچ قصدى ندارند ، و متوجه جهت و هدف خاصى نمىباشند ، و در آنها اقتضاى رسيدن به نقطهء خاصى وجود ندارد .\r\n4 . گاهى نيز مقصود از اتفاق يك امر حقيقى است كه علت و سبب براى پاره حوادث مىباشد . گروهى معتقد بوده‌اند كه غير از علل چهارگانه ( علت فاعلى ، علت صورى ، علت مادى و علت غايى ) علت ديگرى نيز در عالم وجود دارد به نام « اتفاق » .\r\nبنابر اصطلاح اول ، امر اتفاقى پديدهء ممكنى است كه علت فاعلى ندارد ؛ و بنابر اصطلاح دوم ، امر اتفاق معلولى است كه بىآن‌كه وجودش ضرورى و واجب شده باشد ، از علت خود صدور يافته است ؛ و بر طبق اصطلاح سوم ، امر اتفاقى غايت و نتيجه‌اى است كه بر فعل مترتب شده است ، اما مقصود فاعل نبوده ، و فعل براى رسيدن به آن انجام يافته است ؛ و بر طبق اصطلاح چهارم ، امر اتفاقى پديده‌اى است كه مستند به اتفاق است ، و اتفاق به عنوان يك علّت مغاير با علل چهارگانه ، آن را به وجود آورده است .\r\n« اتفاق » در همهء معانى چهارگانهء آن امرى باطل و مردود است ، و بطلان هريك از آنها جداگانه اثبات شده است .\r\n\r\nاختلاف تشكيكى\r\nامتياز به شدت و ضعف ، تقدم و تأخر ، زيادت و نقصان و مانند آن ، اصطلاحا اختلاف تشكيكى ناميده مىشود . در اين نوع امتياز ، ما به الامتياز به ما به الاشتراك بازمىگردد و مغاير با آن نمىباشد ، بر خلاف امتياز به تمام ذات ، امتياز به جزء ذات و امتياز به اعراض خارج از ذات .\r\nبراى توضيح اين نوع از اختلاف ، نور شمع و نور خورشيد را با يكديگر مقايسه مىكنيم .\r\nبىشك اين دو ، در حقيقت نور با يكديگر\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمشترك‌اند ، يعنى خود ، به خود روشن و آشكارند و مايهء آشكارى و روشنى ديگر امور مىشوند . و حقيقت نور چيزى جز اين نيست .\r\nدر واقع اختلاف اين نورها ، در همان نور بودن آنهاست ، يعنى اگر ضعفى در نور شمع مشاهده مىشود ، اين ضعف - كه ما به الامتياز نور شمع از نور خورشيد است - مربوط به همان جنبهء نوريّت آن مىشود كه ما به الاشتراك ميان آن دو است . و هم‌چنين اگر شدتى در نور خورشيد ديده مىشود اين هم مربوط به همان جنبهء نور بودن آن مىباشد . و از طرفى درجات گوناگون شدّت و ضعف ، مقوّم حقيقت نور نيست ، چون در اين صورت حقيقت نور بايد به يك درجهء خاصى از شدّت و يا ضعف اختصاص داشته باشد ، و بر ديگر درجات و مراتب آن صدق نكند . حال آن‌كه به وضوح همهء اين مراتب نورند ، هم‌چنين اين درجات و مراتب گوناگون شدت و ضعف ، خارج از حقيقت نور و عارض بر آن هم نيست . خلاصه آن‌كه نور شمع چيزى جز نور نيست ، و نور خورشيد نيز چيزى جز نور نيست ، و در نتيجه هردو در نور بودن با يكديگر مشتركند و در همين نور بودن با يكديگر اختلاف دارند . يعنى همان چيزى كه ميان آن دو مشترك است موجب امتياز آن دو از هم مىگردد ، چون بهرهء يكى از اين حقيقت بيش از ديگرى است . به اين نحوه از اختلاف ، اختلاف تشكيكى گفته مىشود . براى آن‌كه مسئلهء امتياز تشكيكى روشن‌تر شود و خوب معلوم گردد كه چگونه ما به الامتياز مىتواند همان ما به الاشتراك باشد و نيز چگونه خصوصيت هر مرتبه‌اى مىتواند مقوّم همان مرتبه باشد نه مقوم اصل حقيقت و نه بيرون از آن ، اعداد و امياز ميان آنها را مورد توجه قرار مىدهيم . مراتب اعداد كه كثرت غير متناهى را تشكيل مىدهند مابه‌الامتيازشان از سنخ ما به الاشتراك است . زيرا اعداد از دو تا بىنهايت ، ما به الاشتراكشان همان عدديت است و عدد يعنى مجموعه‌اى از واحدها . پس هرعددى با عدد ديگر در اين جهت شريك است كه هردو ، مجموعه‌اى از واحدها هستند و البته هرعددى از عدد ديگر متمايز است ، زيرا واضح است كه عدد چهار غير از عدد پنج و عدد شش غير از عدد هفت است و به همين ترتيب ديگر اعداد . اما مابه‌الامتياز هرعددى از عدد ديگر با ما به الاشتراك آنها مغاير نيست ، يعنى از دو سنخ و از دو جنس نيست ، زيرا امتياز هرعددى از عدد ديگر به اضافه شدن واحد يا واحدهايى است ، يعنى همان چيزى كه مناط عدديت و مناط اشتراك اعداد است\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمناط اختلاف و كثرت و امتياز آنها واقع شده و روى همين خاصيت است كه اعداد بالطبع در طول يكديگر قرار مىگيرند ، نه در عرض هم ، و مراتب تشكيل مىدهند ، و هرعددى مرتبه‌اى را اشغال مىكند كه فوق بعضى و دون بعضى ديگر است ، يعنى افراد ماهيت عدد افراد طولى است نه عرضى و البته اگر ما به الامتياز از غير سنخ ما به الاشتراك بود افراد طولى معنا نداشت ، بلكه هيچ‌گاه كمال و نقص در افراد نوع عدد معنا نداشت . بلكه مىتوان گفت كه كمال و نقص در هيچ موردى مصداق نداشت .\r\nبا ملاحظهء هرعدد خاصى معلوم مىشود خصوصيت آن عدد ، مقوم همان عدد مىباشد ؛ مثلا عدد پنج از تعداد خاصى واحد ، تشكيل شده است ، تركيب از اين تعداد خاص مقوم عدد پنج است به گونه‌اى كه اگر تعداد واحدها كمتر و يا بيشتر شود ، ديگر آن عدد ، عدد پنج نخواهد بود بلكه عدد ديگرى مىشود . اين خصوصيت مقوّم حقيقت عدد نيست ، زيرا در صورت نبودن آن خصوصيت ، باز عدد وجود دارد و هم‌چنين اين خصوصيت امرى خارج از حقيقت عدد هم نيست و چنان نيست كه عدد پنج مركب از عدد و غير عدد باشد . اين است معناى امتياز تشكيكى و رجوع ما به الامتياز به ما به الاشتراك .\r\n\r\nارباب انواع\r\nر . ك : عقول عرضى .\r\n\r\nازل\r\nازل ، در لغت به معناى بدون اول و آغاز است . ازلى يعنى آنچه آغاز ندارد ، و وجودش از طرف گذشته بىابتداست .\r\n\r\nاستنتاج\r\nاستنتاج در جايى گفته مىشود كه ذهن از يك حكم كلى ، يك حكم جزئى نتيجه بگيرد .\r\nو به اصطلاح از كلى به جزيى پى ببرد ؛ مثلا پس از آن‌كه بر ما ثابت شد هرموجود طبيعى فناپذير است ، نتيجه مىگيريم كه درخت هم كه موجود طبيعى است فناپذير است ، و اگر بخواهيم ترتيب منطقى آن را بيان كنيم ، مىگوييم : « درخت موجودى طبيعى است و هرموجود طبيعى فناپذير است . پس درخت فناپذير است . » در اين‌جا اگر درست دقت شود معلوم مىشود كه علم به جزيى از علم به كلى زاييده شده است و مولود و نتيجهء آن به شمار مىرود .\r\nالبته بايد توجه داشت كه گاهى استنتاج به معناى اعمى به كار مىرود ، و هرگونه سير عقلانى و انتقال از معلوم به مجهولى را شامل مىشود .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nاسناد بالعرض\r\nوقتى گفته مىشود : « الف » بالعرض به « ب » اسناد داده مىشود ، مقصود آن است كه اين اسناد مجازى است ، و « الف » محمول واقعى و حقيقى « ب » نيست ؛ مثلا وقتى مىگوييم « رودخانه جارى شد » ، اسناد جريان به رودخانه ، بالعرض است ، زيرا در واقع جريان از آن آب رودخانه است ، نه خود رودخانه . بر همين قياس گفته مىشود : اسناد واقعيت و تحقق به ماهيت ، بنابر اصالت وجود ، بالعرض است ، زيرا واقعيت ، در حقيقت ، تنها از آن وجود است . بنابراين ، اسناد بالعرض ، اسناد شىء به غير ما هو له است ، در برابر اسناد شىء به ما هو له .\r\n\r\nاشارهء حسيه\r\nمقصود امتداد خط موهومى است كه از اشاره‌كننده شروع و به نقطه‌اى از مشار اليه پايان مىيابد .\r\n\r\nاشتراك معنوى و اشتراك لفظى\r\nوقتى يك لفظ بر موارد گوناگون اطلاق شود دو حالت براى آن متصور است :\r\nحالت اول : اين‌كه آن لفظ معناى متعددى داشته باشد و اطلاق آن بر هريك از آن موارد به اعتبار يكى از معانى آن باشد ؛ مثلا لفظ « شير » در فارسى بر سه چيز اطلاق مىشود :\r\n1 . مايع سفيدرنگ خوراكى كه از پستان حيوان ماده مىدوشند ؛\r\n2 . حيوان درندهء خاصى كه ضرب المثل شجاعت است ؛\r\n3 . دستگاهى كه وسيلهء باز و بسته كردن آب است . در هرسه مورد لفظ « شير » به كار مىرود و با اشاره به هركدام از آنها مىگوييم « اين شير است . » اما در هرمورد يك معناى خاصى مورد نظر است و اين سه مورد تنها در لفظ شير با هم مشترك‌اند . از اين‌رو گفته مىشود كه شير ، « مشترك لفظى » در اين سه چيز است .\r\nحالت دوم : اين‌كه آن لفظ تنها يك معنا داشته باشد و به اعتبار همان معنا بر موارد گوناگون اطلاق شود ، مانند لفظ « حيوان » كه بر گاو ، گوسفند ، شتر ، ببر و . . . اطلاق مىشود و در همهء اين موارد يك معنا از آن فهميده مىشود .\r\nدر واقع اين موارد گوناگون در معناى خاصى كه لفظ حيوان براى آن وضع شده مشترك‌اند ، و از اين‌رو گفته مىشود كه حيوان در اين موارد « مشترك معنوى » است .\r\nبنابراين ، مشترك معنوى يك لفظ است كه با يك وضع براى يك معناى كلى كه داراى مصاديق متعددى است ، وضع شده است ، بر خلاف مشترك لفظى كه يك لفظ است كه با\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nچند وضع براى چند معنا وضع شده و اطلاقش بر هرمورد به اعتبار يكى از آن معانى مىباشد . و از اين‌جا دانسته مىشود كه لفظى كه مشترك معنوى است مىتواند احيانا بر موارد بىشمارى اطلاق شود بر خلاف مشترك لفظى كه طبعا از نوعى محدوديت برخوردار است .\r\nشايان ذكر است كه اشتراك معنوى و اشتراك لفظى دو مفهوم نسبى هستند و يك لفظ به دو اعتبار مىتواند هم مشترك لفظى باشد و هم مشترك معنوى ؛ مثلا همان لفظ « شير » به اعتبار اطلاقش بر مايع خوراكى و حيوان درندهء كذايى مشترك لفظى است ، و به اعتبار آن‌كه بر اقسام و افراد گوناگون آن مايع خوراكى اطلاق مىشود ، مشترك معنوى مىباشد . و به ديگر سخن لفظ « شير » مشترك لفظى در مايع خوراكى و حيوان درندهء كذايى است ، و مشترك معنوى در انواع و اصناف گوناگون آن مايع خوراكى ( مانند آنچه از گاو دوشيده مىشود و آنچه از شتر دوشيده مىشود . . . ) مىباشد .\r\n\r\nاصالت وجود\r\nمقصود از اصالت وجود اين است كه آن حقيقت عينى و واقعيت خارجى كه بالبداهه آن را مىپذيريم و به آن اذعان مىكنيم همان وجود است . و به بيان ديگر : واقعيت خارجى مصداق بالذات وجود است و بالعرض به ماهيت نسبت داده مىشود . و به عبارت سوم :\r\nآنچه در متن خارج را پر كرده و منشأ آثار است و حقيقتا و بدون هيچ واسطه‌اى موجود است همان وجود است .\r\nدرست است كه هم مفهوم « وجود » و هم مفاهيم « ماهوى » بر واقعيت خارجى منطبق مىشوند و مثلا مىگوييم « اين فرد ، انسان است ، و موجود است » ولى آيا واقعيت خارجى ، مصداق حقيقى كدام‌يك از اين دو است . و به ديگر سخن آيا « وجود » و « ماهيت » هردو در خارج تحقق دارند ، يا آن‌كه يكى از آنها تحقق داشته و ديگرى از آن انتزاع مىشود .\r\nبراى روشن شدن مطلب به اين مثال توجه كنيد : فرض كنيد روى يك قسمت از تختهء سياه ، لكهء سفيدرنگى به شكل مربع قرار گرفته است . با ديدن اين لكهء سفيدرنگ دو مفهوم در ذهن منعكس مىشود : يكى مفهوم سفيدى و ديگرى مفهوم مربع . سؤال مىكنيم :\r\nآيا اين دو مفهوم هردو در عرض يكديگر در خارج تحقق دارند ؟ آيا روى تختهء سياه واقعا دو چيز تحقق دارد يا يك چيز ؟ با كمى دقت معلوم مىشود كه آنچه حقيقتا روى تخته‌سياه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nهست ، همان « سفيدى » است ، اما چون اين « سفيدى » از چهار طرف محدوديت خاصى دارد ، قالب خاصى از آن در ذهن نقش مىبندد .\r\nمفهوم « مربع » در واقع حاكى از حدّ اين « سفيدى » است و قالبى است كه بر آن منطبق مىشود . آنچه حقيقتا هست ، فقط همان سفيدى است .\r\nمعناى اصالت وجود اين است كه آنچه متن واقعيت را تشكيل مىدهد و حقيقتا در خارج تحقق دارد ، همان « هستى » است و معناى اعتبارى بودن ماهيت اين است كه ماهيت ، حدّ وجود است ، يك قالب ذهنى است كه از واقعيت خارجى در ذهن منعكس مىشود و البته اگر چيزى را در نظر بگيريم كه هيچ محدوديتى ندارد ، مانند واجب تعالى ، آن چيز ماهيت هم نخواهد داشت . به ديگر سخن ، اعتبارى بودن ماهيت به اين معناست كه ماهيت مجازا تحقق داشته ، و به عرض « وجود » ، از واقعيت برخوردار است ، و از وجود انتزاع مىشود .\r\nحاصل آن‌كه منظور از دو مفهوم متقابل « اصيل » و « اعتبارى » در اين‌جا اين است كه كدام‌يك از دو مفهوم ماهوى و مفهوم وجود ، ذاتا و بدون هيچ واسطهء دقيق فلسفى ، از واقعيت عينى حكايت مىكند . آيا بايد واقعيت عينى را همان حيثيت ماهوى دانست كه مفهوم وجود با عنايت عقلى و با وساطت مفهوم ماهوى ، بر آن حمل مىشود و از اين روى جنبهء فرعى و ثانوى دارد يا اين‌كه واقعيت عينى همان حيثيتى است كه با مفهوم وجود ، از آن حكايت مىشود و مفهوم ماهوى تنها انعكاسى ذهنى از حدود و قالب واقعيت و وجود عينى است كه با عنايت دقيقى خود آن محسوب مىشود و در واقع ، مفهوم ماهوى است كه جنبهء فرعى و ثانوى دارد .\r\n\r\nاضافه\r\nاضافه گاهى به معناى نسبت ، و گاهى به معناى خصوص نسبت ايجادى به كار مىرود كه در صورت دوم به آن اضافهء اشراقى گفته مىشود . اما اضافه‌اى كه از مقولات محسوب مىشود ، عبارت است از : « هيئتى كه از نسبت يك شىء به شىء ديگرى كه منسوب به شىء نخست است ، پديد مىآيد . » مانند هيأتى كه براى سقف ، از آن جهت كه بالاى سطحى است كه آن سطح در زير سقف قرار دارد ، براى آن سقف به وجود مىآيد .\r\nاز اين‌جا دانسته مىشود نسبتى كه در مقولهء اضافه تحقق دارد ، نسبت متكرر است . و همين است فرق ميان مطلق نسبت و نسبتى كه در اضافه است . توضيح اين‌كه : وجود مطلق\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنسبت ، يك وجود واحد است كه هميشه قائم به دو طرف مىباشد ؛ اما نسبت در مقولهء اضافه تكرار مىشود ، و براى هريك از دو طرف اضافه نسبتى است ، غير از آن نسبتى كه در طرف ديگر تحقق دارد ، اگرچه اين دو نسبت ملازم يكديگرند ، و نه در ذهن و نه در خارج از يكديگر جدا نمىشوند .\r\n\r\nاضافهء متشابه الاطراف و اضافهء مختلف الاطراف\r\nاضافه از يك جهت بر دو قسم است : يك قسم اضافه‌اى است كه دو طرف آن شبيه يكديگرند ، مانند اضافه برادرى و برادرى ، مجاورت و مجاورت ، نزديكى و نزديكى و مانند آن . به اين قسم از اضافه ، اضافهء متشابه الاطراف گفته مىشود . و اين در حقيقت در جايى است كه نسبتى كه « الف » به « ب » دارد ، از سنخ همان نسبتى است كه « ب » به « الف » دارد .\r\nو قسم دوم اضافه‌اى است كه دو طرف آن شبيه يكديگر نيستند . مانند اضافهء پدرى و فرزندى ، بالايى و پايينى ، تقدم و تأخر . در اين قسم اضافه ، نسبتى كه « الف » به « ب » دارد ، مغاير با نسبتى است كه « ب » به « الف » دارد ، و از سنخ ديگرى مىباشد ؛ مثلا « الف » نسبت بالايى به « ب » دارد ، در حالى كه « ب » نسبت پايينى به « الف » دارد .\r\n\r\nاضافهء مقولى و اضافهء اشراقى\r\nاضافهء مقولى آن است كه دو شىء مستقل از هم موجود باشند و ميان آنها رابطه‌اى برقرار باشد ، مانند دو برادر ، كه هركدام وجودى مستقل از ديگرى دارد ، و اين دو وجود مستقل ، رابطهء اخوت با يكديگر دارند ، يا سقف اتاق و كف اتاق كه هركدام مستقل از ديگرى وجودى براى خود دارد ولى در عين حال اضافهء فوقيت و تحتيت ميان آنها برقرار مىباشد . حاصل آن‌كه اضافهء مقولى رابطه‌اى است كه ميان دو شىء مستقل برقرار مىشود .\r\nبنابراين ، در جايى كه نسبت مقولى تحقق مىيابد سه امر وجود دارد . كه عبارتند از :\r\nمضاف ، مضاف اليه و اضافه .\r\nاما اضافهء اشراقى يك اضافهء يك‌طرفى است كه در آن ، اضافه و مضاف اليه در واقع يك چيزند ، و تغيرشان اعتبارى است . اضافهء اشراقى همان اضافهء ايجاديى است كه علت هستىبخش نسبت به معلول خود پيدا مىكند .\r\nاين اضافه كه همان ايجاد معلول است ، عين مضاف اليه يعنى وجود معلول مىباشد .\r\nبنابراين ، در اضافهء اشراقى دو چيز مستقل نداريم يكى مضاف و ديگرى مضاف اليه كه يك امر سومى به نام رابطه و نسبت ميانشان تحقق پيدا كرده باشد ، بلكه مضاف است كه با\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nافاضه و ايجاد خود ، مضاف اليه را مىآفريند و وجود آن مضاف اليه چيزى جز همان ايجاد نيست . از اين‌جا دانسته مىشود كه اضافهء اشراقى از سنخ وجود است و داخل در هيچ يك از مقولات نيست نه مقولهء اضافه ، نه مقولهء كيف و نه ديگر مقولات . البته بايد يادآور شد كه اضافهء مقولى گاهى به خود مقولهء اضافه اطلاق مىشود و در اين صورت مقصود از آن « هيئتى است كه از نسبت يك شىء به شىء ديگرى كه منسوب به شىء نخست است ، پديد مىآيد . »\r\n\r\nاعادهء معدوم\r\nاعادهء معدوم يعنى اين‌كه يك شىء پس از آن‌كه يك بار وجود پيدا كرد و سپس از بين رفت ، دوباره به وجود آيد ؛ يعنى دقيقا همان شىء با همان تشخص و تعينى كه داشت دوباره موجود گردد به گونه‌اى كه بتوان گفت اين همان شيئى است كه معدوم شده بود .\r\nفرض كنيد كسى دست خود را از بالا به پايين حركت مىدهد و اين حركت پنج ثانيه به طول مىانجامد و بعد با توقف دست ، اين حركت تمام مىشود و از بين مىرود . اعادهء معدوم يعنى آن‌كه همان حركت با همان تشخص دوباره موجود شود .\r\nاز اين‌جا معلوم مىشود كه ميان اعاده و تكرار بايد فرق نهاد . تكرار امرى است ممكن كه فراوان رخ مىدهد . در مثال فوق ، اگر شخص مفروض دوباره دست خود را به همان صورت و با همان سرعت حركت دهد ، حركت نخست را تكرار كرده است يعنى مثل آن را به وجود آورده است نه عين آن را . تكرار يعنى آن‌كه افراد متعدد يك ماهيت كه هريك جدا و متمايز از ديگرى مىباشند و وجود خاص خود را دارند و در عين حال شبيه يكديگرند ، در طول زمان موجود شوند ؛ و اعادهء معدوم يعنى اين‌كه يك فرد و يك شخص در طول زمان دو بار موجود شود .\r\n\r\nاعتبار\r\nر . ك : مفاهيم اعتبارى .\r\n\r\nاعتبارات ماهيت\r\nما هرگاه ماهيتى مانند انسان را در ذهن خود تصور كنيم ، و آن را با توجه به عوارضى كه مىتواند به آن ملحق شود - مانند رنگ ، وزن ، نسبت مكانى ، نسبت زمانى ، علم ، شجاعت و . . . - ملاحظه مىكنيم ، نحوهء لحاظ و اعتبار ما نسبت به ماهيت انسان بر سه گونه مىتواند باشد :\r\n1 . اين‌كه ماهيت انسان را مقارن و همراه با آن خصوصيات در نظر بگيريم ؛ يعنى انسان را به گونه‌اى لحاظ كنيم كه رنگ خاصى دارد ،\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nوزن خاصى دارد ، در مكان خاص و زمان خاصى است ، از درجهء خاصى از علم بهره‌مند است و . . . و در يك كلمه : انسان را مشروط و مقيد به عوارض و لواحق آن لحاظ كنيم . اين نوع لحاظ و اعتبار را « اعتبار به شرط شىء » مىگويند ؛ يعنى اعتبار ماهيت به گونه‌اى كه مشروط و مقيد است به لواحق و اعراض خاصى كه به آن ضميمه شده است . و ماهيتى كه بدين‌صورت اعتبار شده است ، « ماهيت مخلوطه » ناميده مىشود ؛ زيرا ماهيت در اين اعتبار ، آميخته و مخلوط با امور ديگر است .\r\n2 . نحوهء دوم لحاظ آن است كه انسان را به گونه‌اى در نظر بگيريم كه هيچ امر ديگرى ، غير از آنچه قوام انسان به آن است ، همراه آن نباشد . يعنى انسان را مقيد و مشروط به اين‌كه فقط انسان باشد ، و نه چيز ديگر در نظر بگيريم ؛ و به ديگر سخن : تنها به ذات و ماهيت انسان نظر بدوزيم ، و اين‌كه انسان چيزى جز انسان نيست ؛ نه سفيد باشد و نه سياه ، نه عالم باشد ، نه شجاع باشد ، نه در زمان خاصى باشد و نه حتى موجود باشد .\r\nانسان در اين لحاظ مشروط و مقيد است به عدم انضمام هرآنچه بيرون از ذاتش است ؛ و لذا به اين اعتبار ، « اعتبار به شرط لا » مىگويند ؛ يعنى اعتبار ماهيت به گونه‌اى كه مشروط است به فاقد بودن هرچه بيرون از آن است ؛ و ماهيتى را كه بدين‌گونه اعتبار مىشود ، « ماهيت مجرده » ( يعنى ماهيتى كه عارى و برهنه و جدا از هرامر عارض بر آن است ) مىنامند .\r\n3 . نحوهء سوم لحاظ آن است كه ماهيت انسان را به طور مطلق و رها در نظر بگيريم ، نه مشروط به اين‌كه واجد عوارض و لواحق خاصى باشد ، و نه مشروط به آن‌كه فاقد آن عوارض و لواحق باشد . انسان هرگاه بدين نحو لحاظ شود ، بر همهء افرادش صدق خواهد كرد ، هم بر انسانى كه عالم است و هم بر انسانى كه جاهل است ؛ هم بر انسانى كه سفيد است و هم بر انسانى كه سياه است ؛ هم بر انسانى كه چاق است و هم بر انسانى كه لاغر است ، زيرا انسان در اين اعتبار نه مقيد است به عالم بودن ، و نه مقيد است به عالم نبودن ؛ و نيز نه مقيد است به سفيد بودن و نه مقيد است به سفيد نبودن ؛ نه مقيد است به چاق بودن و نه مقيد است به چاق نبودن ؛ بلكه مطلق و رها است ، به گونه‌اى كه هرچيزى مىتواند با آن همراه و يا جدا و منفك از آن باشد ، و به همين دليل آن را « ماهيت مطلقه » مىگويند . بنابراين ، ماهيت مطلقه در همه‌جا حضور دارد ، و بر همهء افراد ماهيت صدق مىكند . البته صدق\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nماهيت مطلقه بر فرد ، با صدق ماهيت مخلوطه بر آن تفاوت دارد ، زيرا ماهيت مخلوطه بر كل ، يعنى ذات به علاوهء خصوصيات ملحق به آن ، صدق مىكند ؛ اما ماهيت مطلقه تنها بر حيثيت ذات فرد منطبق مىگردد ؛ مثلا انسان اگر لا به شرط اعتبار شود ، بر « حسين » به اعتبار ذاتش صدق مىكند ، و خصوصياتى كه حسين واجد آن است ، از حيطهء اين مفهوم بيرون است .\r\n\r\nاعتباريت ماهيت\r\nمقصود از اعتبارى بودن ماهيت آن است كه ماهيت حدّ وجود است ، يعنى يك قالب ذهنى است كه از واقعيت خارجى در ذهن منعكس مىشود . ر . ك : اصالت وجود .\r\n\r\nاعراض ذاتيه و غريبه\r\nشايد بهترين تعريفى كه براى اعراض ذاتيه بيان شده اين است كه عرض ذاتى امرى است كه بدون واسطه ، بر موضوع عارض مىشود ، خواه آن امر ، اعم از موضوع باشد و يا اخص از موضوع و يا مساوى موضوع باشد . در نتيجه « عرض غريب » كه در برابر عرض ذاتى است آن امرى است كه به واسطهء امرى ديگر - خواه اعم از موضوع باشد يا اخص و يا مساوى آن - بر موضوع عارض مىشود .\r\nر . ك : موضوع علم .\r\n\r\nافاضه\r\nمرادف با جعل است ، به معناى تراوش فيض كه باعث وجود ممكنات مىشود .\r\n\r\nامتناع بالذات\r\nامتناع بالذات در جايى است كه وجود براى چيزى ذاتا محال باشد ؛ يعنى ذات شىء به گونه‌اى باشد كه اباى از موجود شدن داشته باشد و عدم برايش ضرورى باشد ؛ محالات ذاتى همه از اين قبيل‌اند . مانند شريك بارى ( واجب الوجود دوم ) ؛ چرا كه به مقتضاى ادلهء توحيد ، واجب الوجود ، ثانىبردار نيست ، و اساسا فرض ثانى براى آن يك فرض محالى مىباشد . و نيز مانند اجتماع نقيضين كه حكم به امتناع آن بديهىترين قضيه نزد عقل است .\r\n\r\nامتناع بالغير\r\nامتناع بالغير در جايى است كه ذات شىء فى نفسه ممكن است ، اما عامل بيرونى وجودش را محال ساخته است . معلول در صورتى كه علت وجودش ، تحقق نداشته باشد ، وجودش ممتنع خواهد بود و اين امتناع ، امتناع بالغير است ، چرا كه نبود علت وجود يك شىء ، خود علت تامه براى عدم آن مىباشد ، و همان‌گونه كه علت تامهء وجود شىء ، وجود آن شىء را واجب مىگرداند ، علت تامهء عدم شىء نيز ، عدم آن شىء را\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nضرورى و وجودش را ممتنع مىگرداند ، زيرا همان‌گونه كه شىء تا واجب نگردد موجود نمىشود ، هم‌چنين شىء تا ممتنع نگردد ، معدوم نمىشود .\r\nاز بيان فوق هم‌چنين دانسته مىشود كه معلول در اثر بودن علت وجودش ، عدمش ممتنع و محال مىگردد ، چرا كه بودن علت وجود يك شىء ، وجود آن را ضرورى مىگرداند و چيزى كه وجودش ضرورى باشد ، عدمش ممتنع مىباشد . و اين امتناع نيز بالغير است .\r\n\r\nامتناع بالقياس\r\nاگر يك چيز با چيز ديگر قابل اجتماع نباشد ، نسبت به آن امتناع بالقياس دارد . هرگاه ميان وجود دو چيز رابطهء وجوب بالقياس برقرار باشد ، ميان وجود هريك و عدم ديگرى رابطهء امتناع بالقياس برقرار خواهد بود . بنابراين ، وجود هريك از متضايفين در فرض عدم ديگرى ، و نيز عدمش در فرض وجود ديگرى امتناع بالقياس دارد ؛ مثلا اگر بالايى موجود نباشد محال است پايين موجود باشد ؛ و اگر بالايى موجود باشد محال است پايينى موجود نباشد .\r\nهمين بيان دربارهء معلول و علت تامه‌اش نيز جارى است ؛ يعنى وجود هريك از اينها در فرض عدم ديگرى و نيز عدم هريك در فرض وجود ديگرى ممتنع و محال مىباشد . رابطهء ميان دو معلول يك علت ثالث نيز به همين صورت است .\r\n\r\nامكان اخص\r\nامكان اخص در برابر ضرورت ذاتيه ، وصفيه و وقتيه است ، و هرسه ضرورت را نفى مىكند .\r\nتوضيح اين‌كه در قضيه ، محمول گاهى براى ذات موضوع ضرورت دارد ، مانند قضيهء « انسان ناطق است » اين نوع ضرورت را ضرورت ذاتيه مىنامند ، اما گاهى محمول براى ذات موضوع ضرورت ندارد ، ولى موضوع قضيه ، مقيد به وصفى شده است كه با توجه به آن وصف ، محمول براى موضوع ضرورى مىباشد . فى المثل ، متحرك بودن انگشتان دست براى ذات انسان ضرورت ندارد ، اما اگر انسان مقيد به نويسندگى شود ، و گفته شود : « انسان نويسنده مادامى كه نويسنده است ، انگشتانش در حركت مىباشد » در اين صورت حركت انگشتان براى او ضرورى مىباشد ؛ و اين ضرورت را « ضرورت وصفيه » مىنامند .\r\nو نيز گاهى محمول براى ذات موضوع ضرورت ندارد ، اما موضوع مقيد به زمان\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nخاصى شده كه با توجه به آن زمان محمول براى موضوع ضرورت مىيابد . مثل آن‌كه گفته شود : « كرهء زمين وقتى كه نور آفتاب بر آن بتابد بالضروره روشن است » . اين ضرورت را « ضرورت وقتيه » مىنامند .\r\nامكان اخص بيانگر آن است كه محمول نه براى ذات موضوع ضرورت دارد ، و نه آن‌كه موضوع مقيد به وصف و يا وقتى شده است كه به لحاظ آن وصف و يا وقت ، محمول برايش ضرورى باشد . مانند قضيهء « انسان ممكن است نويسنده باشد » . بنابراين ، امكان اخص هم ضرورت ذاتيه را نفى مىكند و هم ضرورت وصفيه و وقتيه را .\r\nاز اين‌جا دانسته مىشود كه هرگاه امكان اخص صادق باشد ، امكان خاص نيز صادق است ، اما چنين نيست كه هرگاه امكان خاص صادق باشد ، امكان اخص نيز صدق كند ، زيرا كه سلب ضرورت ذاتى مستلزم سلب ضرورت وقتى و وصفى نيست . بنابراين ، امكان اخص ، اخص از امكان خاص مىباشد ، و به همين دليل ، اين نام را بر آن نهاده‌اند .\r\n\r\nامكان استعدادى\r\nبا ملاحظهء اشياء موجود در عالم طبيعت دانسته مىشود كه هريك از اين اشياء به گونه‌اى هستند كه قابليت و آمادگى تبديل به اشياء ديگر در آنها وجود دارد ، و در غير اين صورت جهان طبيعت فاقد هرگونه تغيير و تحولى مىبود . اما نكته‌اى كه بايد بدان توجه داشت اين‌كه ارتباط مذكور ميان هر شيئى با هر شيئى برقرار نيست ، يعنى چنان نيست كه هر بذرى فرضا قابليت آن را داشته باشد كه هر گياهى را بروياند ، بلكه از دانهء گندم ، تنها بوتهء گندم و از دانهء جو ، فقط بوتهء جو مىرويد .\r\nحاصل آن‌كه هر شيئى در عالم طبيعت داراى خصوصيتى است كه به واسطهء آن خصوصيت مىتواند تبديل به شىء يا اشياء خاصى شود ؛ مثلا نطفهء انسان داراى خصوصيتى است كه به واسطهء آن خصوصيت مىتواند تبديل به انسان شود . اين خصوصيت از يك طرف به نطفه مربوط است و از طرف ديگر به انسان . حال اگر آن خصوصيت را به نطفه نسبت دهيم ، يعنى آن را وصف براى نطفه قرار دهيم ، « استعداد » ناميده مىشود و مىگوييم : « نطفه استعداد انسان شدن دارد » . اما اگر همين خصوصيت را به انسان نسبت دهيم ، يعنى آن را وصف براى انسان در نظر بگيريم ، « امكان استعدادى » ناميده مىشود و مىگوييم :\r\n« انسان امكان دارد در نطفه به وجود آيد » .\r\nبنابراين ، امكان استعدادى ذاتا همان استعداد است و مغايرتش با آن اعتبارى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nمىباشد ؛ يعنى يك حقيقت است كه به اعتبار اضافه‌اش به مستعد ، استعداد ناميده مىشود و به اعتبار اضافه‌اش به مستعد له ، امكان استعدادى خوانده مىشود .\r\n\r\nامكان استقبالى\r\nامكان استقبالى علاوه بر ضرورت ذاتيه ، وصفيه و وقتيه ، ضرورت به شرط محمول را نيز نفى مىكند ، و لذا معناى آن اخص از ديگر معانى امكان است ، حتى امكان اخص .\r\nبراى روشن شدن معناى امكان استقبالى بايد معناى ضرورت به شرط محمول توضيح داده شود . بازگشت ضرورت به شرط محمول به آن است كه شىء از آنچه بر آن است دگرگون نمىشود . حوادث مربوط به زمان گذشته و يا حال ، وجودا يا عدما تعيّن يافته‌اند ، و امكان ندارد كه غير از آنچه هستند ، باشند ؛ مثلا اگر در فلان ساعت در فلان خيابان تصادفى رخ داد ، اين تصادف با حفظ همهء قيودش ضرورتا تحقق دارد ، و محال است از آن مرتبهء وجودى كه اشغال كرده حذف گردد ، يعنى محال است تصادفى كه در فلان ساعت در فلان خيابان رخ داده ، در همان ساعت در همان خيابان رخ نداده باشد . اين ضرورت را ضرورت به شرط محمول مىنامند . در طرف عدم نيز مسئله از همين قرار است ؛ مثلا اگر من در دو قرن پيش معدوم هستم ، ضرورتا معدوم هستم و محال است در آن مقطع زمانى موجود باشم ، چرا كه محال است عدم منقلب به وجود شود و يا وجود منقلب به عدم گردد .\r\nهمهء امورى كه مربوط به زمان گذشته و يا حال هستند ، از اين نوع ضرورت برخوردارند ، چرا كه وجودا و يا عدما تعين يافته‌اند ، و از اين‌رو يا وجودشان ضرورى است و يا عدمشان .\r\nاما حادثه‌اى كه مربوط به آينده است ، مانند وقوع زلزله در يك ماه بعد ، وجودا و يا عدما تعين نيافته است ، و لذا ضرورت به شرط محمول ندارد ، ممكن است واقع شود و ممكن است واقع نشود . اين امكان را امكان استقبالى مىنامند .\r\n\r\nامكان بالذات\r\nامكان بالذات ، در جايى است كه چيزى با نظر به ذاتش نه اقتضاى وجود داشته باشد نه اقتضاى عدم ، يعنى خودبه‌خود نه موجود بودن برايش ضرورت دارد و نه معدوم بودن .\r\nاگر موجود باشد يك علت بيرونى وجودش را ضرورى كرده است و اگر هم معدوم باشد ، علت بيرونى عدمش را ضرورى ساخته است .\r\nهمهء ماهيات از اين قبيل‌اند . مفاهيم ماهوى همه ممكن بالذات هستند ، زيرا ذاتا نه\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاقتضاى وجود دارند و نه اقتضاى عدم ، بلكه نسبت به هستى و نيستى بىتفاوت و لا اقتضاء مىباشند .\r\n\r\nامكان بالقياس\r\nامكان بالقياس در جايى است كه تلازم و يا تعاندى ميان دو شىء برقرار نباشد ، اگر « الف » و « ب » به گونه‌اى بودند ، كه وجود يكى در فرض وجود ديگرى نه وجود داشت و نه امتناع ، در اين صورت رابطهء ميان آنها امكان بالقياس خواهد بود ، و اين در جايى است كه اولا رابطهء عليت و معلوليت ميان آنها برقرار نباشد و ثانيا هردو معلول يك علت ثالث نباشند ، چرا كه در غير اين صورت ، وجود هر يك در فرض وجود ديگرى ، واجب مىباشد .\r\n\r\nامكان خاص يا خاصّى\r\nامكان خاص به معناى سلب ضرورت وجود و عدم از ذات موضوع است و قسيم وجوب ذاتى و امتناع ذاتى مىباشد . در اين اصطلاح وقتى مىگوييم : « انسان ممكن است » معنايش آن است كه انسان نه اقتضاى وجود دارد و نه اقتضاى عدم ، و به عبارتى ، نه وجود برايش ضرورت ذاتى دارد و نه عدم .\r\nاين معناى از امكان به دليل آن‌كه نسبت به معناى ديگر آن محدودتر است ، « امكان خاص » ناميده شده است ، و چون در تعبيرات خواص به كار مىرود ، به آن « امكان خاصى » ( منسوب به خاصه ) نيز مىگويند .\r\n\r\nامكان عام يا عامى\r\nامكان عام سلب ضرورت از جانب مخالف قضيه مىكند ، در اين اصطلاح وقتى گفته مىشود : « انسان امكان است » معنايش آن است كه سلب وجود از انسان ( يعنى جانب مخالف قضيه ) ضرورت ندارد ، و به عبارتى ، وجود انسان ممتنع نمىباشد . اما بيان نمىكند كه ثبوت وجود براى انسان ( يعنى جانب موافق قضيه ) ضرورى است ، يا نه . بنابراين هردو احتمال در مورد آن مىرود . حاصل آن‌كه امكان عام در قضيهء موجبه ، فقط نفى امتناع مىكند ، اما وجود را نه اثبات مىكند و نه سلب ، و لذا هم با وجوب جمع مىشود ، مانند :\r\n« خداوند ممكن است » و هم با امكان خاص جمع مىشود ، مانند : « انسان ممكن است » . و در قضيهء سالبه فقط وجوب را نفى مىكند ، اما امتناع را نه اثبات مىكند و نه سلب ، و لذا هم با امتناع جمع مىشود ، مانند : « شريك بارى ممكن است موجود نباشد » ، و هم با امكان خاص سازگار است ، مانند : « انسان ممكن است موجود نباشد » . مفاد اين دو قضيه آن است كه وجود براى شريك بارى ، و انسان ضرورت ندارد ، اما بيان نمىكند كه آيا امتناع\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nهم ندارد و يا دارد .\r\nاز اين‌جا دانسته مىشود كه هركجا امكان خاص صادق باشد ، امكان عام نيز صادق است ، اما در بعضى از موارد ، امكان عام صادق است ولى امكان خاص صادق نيست ، و در نتيجه اين امكان ، اعم از امكان خاص مىباشد و به همين دليل به آن « امكان عام » گفته‌اند .\r\nو چون در زبان عامهء مردم ، مقصود از امكان همين اصطلاح دوم مىباشد - مثلا وقتى مىگويند : ممكن است روح وجود داشته باشد ، مقصودشان آن است كه وجود روح محال نيست - به آن « امكان عامّى » ( منسوب به عامه ) نيز مىگويند .\r\n\r\nامكان فقرى\r\nمقصود از امكان فقرى ، تعلق و وابستگى وجود معلولى به وجود علّى و خاصيت فقر ذاتى وجود امكانى و وابستگىاش به وجود واجبى - جلّ و علا - مىباشد . امكان در اين اصطلاح وصف براى حقيقت عينى وجودهاى معلولى است ، و عين الربط بودن آنها نسبت به وجود علّى را بيان مىكند .\r\n\r\nامكان وجودى\r\nر . ك : امكان فقرى\r\n\r\nامكان وقوعى\r\nامكان وقوعى در برابر امتناع وقوعى است ، همان‌گونه كه امكان ذاتى در برابر امتناع ذاتى است . يك شىء گاهى به گونه‌اى است كه ذاتش ملاك و مناط حكم عقل به استحاله مىباشد ، يعنى وقتى عقل خودش را با قطع نظر از هرامر ديگرى ملاحظه مىكند ، درش تناقض مىيابد و حكم به امتناع وقوعش مىكند ، مانند : تقدم شىء بر خود ، تسلسل در سلسلهء علل و توقف شىء بر خود . چنين چيزى ممتنع ذاتى مىباشد . در برابر ممكن ذاتى ، كه ذاتش مناط و ملاك حكم عقل به امتناع نيست .\r\nاما گاهى ذات شىء مناط حكم عقل به استحاله نيست ، يعنى در ذاتش تناقضى وجود ندارد ، ولى اگر تحقق وجود دارد كه اگر در آن شرايط آن شىء تحقق پيدا كند ، وقوعش مستلزم يك امر محال مىباشد ؛ مثلا حرارت در صورت نبودن آتش و هروسيلهء گرمازاى ديگرى ، امتناع وقوعى دارد ، زيرا اگر اين حرارت تحقق يابد ، معلول بدون علت تحقق يافت است . و تحقق معلول بدون علت ممتنع ذاتى است . حال اگر شيئى نه امتناع ذاتى داشته باشد و نه امتناع وقوعى ، داراى امكان وقوعى مىباشد ، يعنى علاوه بر آن‌كه ذاتش ممكن است ، وقوعش نيز ممكن مىباشد .\r\nاز اين‌جا دانسته مىشود كه امكان وقوعى\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبيانگر سلب امتناع بالذات و امتناع بالغير از طرف موافق قضيه مىباشد . يعنى اگر گفته مىشود : « الف امكان وقوعى دارد » ، معنايش آن است كه وجودش نه امتناع ذاتى دارد و نه امتناع غيرى ؛ همان‌طور كه امكان عام سلب ضرورت از طرف مخالف قضيه مىكند ، يعنى اگر گفته شود : « الف امكان عام دارد » ، معنايش آن است كه عدمش ضرورى نمىباشد ، كه لازمه‌اش سلب امتناع از طرف موافق قضيه است .\r\n\r\nامور عامه\r\nامور عامه بخشى از فلسفه ( به معناى گستردهء آن ) است كه از مسايلى بحث مىكند كه اختصاص به يك قسم خاص از موجودات ندارد ، مانند : وحدت ، شيئيت ، كليت و جزئيت ، عليت و معلوليت . در كتاب‌هايى مانند بداية الحكمه و نهاية الحكمه ، به استثناى بخش آخر كه دربارهء واجب بحث مىكند ، بقيهء مباحث همان امور عامهء فلسفه را تشكيل مىدهد . و بنابر اعتبارى همان بخش آخر نيز جزء امور عامه به شمار مىرود .\r\n\r\nان يفعل ( - كنش )\r\nمقولهء « فعل » كه به آن « يفعل » نيز گفته مىشود ، و آن را به « كنش » ترجمه كرده‌اند ، عبارت است از هيئتى تدريجى و غير قار كه در شىء مؤثر ، تا وقتى در حال اثر كردن است ، پديد مىآيد ؛ مثلا وقتى ظرف آبى روى آتش است ، و آتش آن را به تدريج گرم مىكند ، حالت خاصى كه در زمان گرم شدن آب از تأثير تدريجى آتش در آب ، براى آتش پديد مىآيد ، « فعل » مىباشد . ر . ك : ان ينفعل .\r\n\r\nان ينفعل ( - كنيدن )\r\nمقولهء « انفعال » كه به آن « ان ينفعل » نيز گفته مىشود و به « كنيدن » و « پذيرش » ترجمه شده ، عبارت است از هيئتى غير قار و تدريجى كه در شىء متأثر ، تا وقتى در حال اثرپذيرى است ، پديد مىآيد . مانند حالت خاص آبى كه بر روى آتش است كه تا وقتى بر روى آتش است و در حال گرم شدن مىباشد ، آن حالت را دارد .\r\nقيد « غير قار و تدريجى » كه در تعريف مقولهء فعل و انفعال آمده است ، براى آن است كه فعل و انفعال ابداعى را كه به يك‌باره صورت مىگيرد ، از تعريف خارج كند ؛ مانند ايجاد كردن خداوند عقل را ، و موجود شدن عقل به ايجاد خداوند . اين دو امر هيچ‌كدام از مقولهء فعل و يا انفعال به شمار نمىروند ، زيرا اساسا ماهيت نيستند ، بلكه از صفات وجود مىباشند . وجود معلول وقتى با ذات و ماهيت معلول ( - قابل ) سنجيده شود ، انفعال ؛ و وقتى\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبا علت ( - فاعل ) سنجيده شود ، فعل خواهد بود .\r\nو به ديگر سخن ، فعل و انفعال ابداعى همان ايجاد و وجود است ؛ و ايجاد در حقيقت همان وجود مىباشد ، و تفاوتشان در اعتبار است و وجود ، ماهيت نيست ، و نمىتوان آن را در مقوله‌اى مندرج ساخت .\r\n\r\nانتزاع\r\nانتزاع در فلسفه معمولا به يك عمل خاص ذهنى گفته مىشود ، بدين شرح كه ذهن پس از آن‌كه چند چيز مشابه را درك كرد ، آنها را با يكديگر مقايسه مىكند ، و صفات مختص هر يك را از صفت مشترك آنها تميز مىدهد و از آن صفت مشترك يك مفهوم كلى مىسازد كه بر همهء آن افراد كثير صدق مىكند . در اين هنگام گفته مىشود اين مفهوم كلى از اين افراد انتزاع شده است مثل مفهوم انسان كه از حسن و حسين و غيره انتزاع شده است . به اين عمل خاص ذهنى ، تجريد نيز گفته مىشود .\r\n\r\nانقلاب در ماهيت\r\nانقلاب يعنى آن‌كه يك شىء بدون آن‌كه تغييرى در آن رخ دهد ، و چيزى بر آن افزوده يا از آن كاسته شود ، چيزى ديگرى گردد . انقلاب به معناى يادشده امرى محال و ممتنع است و محال بودن آن ، روشن و واضح است ، زيرا مستلزم اجتماع نقيضين است .\r\n\r\nاولويت\r\nنام نظريه‌اى است كه در باب عليت كه از سوى متكلمان ابراز شده است . بنابراين نظريه ، علت براى به وجود آوردن معلول ، لزومى ندارد وجود معلول را ضرورى گرداند ، بلكه همين اندازه كه طرف وجود را بر عدم رجحان دهد و ممكن را از حالت استواء نسبت به وجود و عدم خارج گرداند براى موجود شدن آن كفايت مىكند .\r\n\r\nاولويت ذاتى\r\nاولويت ذاتى آن است كه اولويت وجود و يا عدم از ذات ممكن نشئت گرفته باشد نه آن‌كه علت ، آن را به او داده باشد . پس چيزى كه ذاتا نسبتش به وجود و عدم يك‌سان نيست ، بلكه به وجود نزديك‌تر از عدم است ، و موجود شدن ذاتا برايش رجحان دارد ، اولويت ذاتى نسبت به وجود دارد ، و هم‌چنين چيزى كه به مقتضاى ذاتش عدم برايش رجحان دارد ، اولويت ذاتى نسبت به عدم دارد .\r\n\r\nاولويت غير كافى\r\nاولويت غير كافى آن اولويتى است كه براى تحقق طرف رجحان يافته كفايت نمىكند ، به گونه‌اى كه تعيّن آن طرف رجحان يافته نياز به عامل ديگرى دارد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nاولويت غيرى\r\nاولويت غيرى آن است كه رجحان وجود و يا عدم از ناحيهء غير ، كه همان علت است ، به شىء داده شود ؛ يعنى ذات شىء نسبتش به وجود و عدم يك‌سان است ولى يك عامل خارجى يكى از آن دو طرف را براى شىء راجح مىگرداند . و آن را به وجود و يا عدم نزديك‌تر مىسازد .\r\n\r\nاولويت كافى\r\nاولويت كافى آن اولويتى است كه براى تحقق طرف رجحان يافته كفايت مىكند . پس اگر وجود شىء ، اولويت كافى بر عدمش داشته باشد ، آن شىء موجود مىگردد ، و وجودش نياز به هيچ چيز ديگرى نخواهد داشت ، خواه اين اولويت ذاتى باشد يا غيرى .\r\nالبته در ميان متكلمان مسلمان كسى قائل به اولويت ذاتى كافى براى اشياء نشده است ، زيرا اين نحوه از اولويت موجب استغناى از علت مىباشد و چنين پديده‌اى در واقع ، خود به خود موجود مىباشد و از اين جهت فرقى با واجب الوجود بالذات ندارد .\r\n\r\nاوليات\r\nاوليات قضايايى است كه اگر حمليه باشند انسان با صرف تصور موضوع و محمول و نسبت حكميه به آن تصديق مىكند ، و آن را مىپذيرد ؛ مانند قضيهء « كل بزرگ‌تر از جزئش است » ؛ و اگر شرطيه باشند ، تصور مقدم و تالى و نسبت حكميه براى اذعان به آن كفايت مىكند ، مانند قضيهء : « عدد يا زوج است و يا فرد است » .\r\n\r\nايجاب عدولى\r\nمقصود قضيه‌اى است كه به صورت موجبهء معدوله تشكيل مىشود ، مثل آن‌كه گفته شود :\r\n« ماهيت غير ضرورى الوجود و غير ضرورى العدم است . » محمول در چنين قضايايى يك امر منفى است كه بر موضوع حمل مىشود ، و مضمون چنين قضيه‌اى ، اگرچه منفى است ، اما در شكل و قالب موجبه بيان مىشود .\r\nبه طور كلى امور منفى به دو صورت ممكن است بيان شوند : يكى به صورت سلب تحصيلى ، مانند : حسن بينا نيست . و ديگرى به نحو ايجاب عدولى ، مانند : حسن نابينا است .\r\nفرق سالبهء محصله با موجبهء معدولة المحمول در آن است كه سالبهء محصله در صورت انتفاى موضوع نيز صادق است ؛ يعنى اگر اساسا فردى به نام حسن در عالم وجود نداشته باشد ، باز اين قضيه كه « حسن بينا نيست » صادق مىباشد ؛ بر خلاف موجبهء معدولة المحمول كه تنها در صورتى صادق\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nاست كه موضوعش موجود باشد .\r\n\r\nأين ( - كجايى )\r\nأين يا كجايى عبارت است از هيئتى كه از نسبت جسم به مكان و بودنش در مكان ، براى آن جسم حاصل مىشود .\r\nبراى روشن شدن اين مقوله ، بايد مفهوم « مكان » توضيح داده شود . به طور كلى ، درك عمومى آن است كه هرجسمى مكانى و جايى دارد ، تا آن‌جا كه مكان به عنوان يكى از ويژگىهاى امور مادى معرفى مىشود . مكان چيزى است كه جسم مىتواند از آن منتقل شود ، به سوى آن روانه گردد و در آن قرار گيرد . مكان چيزى است كه داراى وضع مىباشد ؛ يعنى مىتوان با واژه‌هاى « اين‌جا » و « آن‌جا » بدان اشاره نمود . مكان چيزى است كه قابل اندازه‌گيرى است و داراى نصف ، ثلث و ربع مىباشد . و سرانجام ، مكان به گونه‌اى است كه يك واحد از آن ، دو جسم را در زمان واحد در خود نمىگنجاند .\r\nدر عين مسلّم بودن ويژگىهاى يادشده در مورد مكان ، فلاسفه اختلاف‌نظر فراوانى در بيان حقيقت آن دارند ، و تعريف‌هاى گوناگونى براى آن ارائه داده‌اند ، كه اكنون مجال پرداختن به آنها نيست . اما ظاهرا مناسب‌ترين تعريف براى مكان آن است كه گوييم : « مكان حقيقى هرشىء عبارت است از مقدارى از حجم جهان كه مساوى با حجم جسم منسوب به مكان باشد ، از آن جهت كه در آن گنجيده است . »\r\nشايان ذكر است كه گاهى « أين » تقسيم مىشود به « أين اوّل و حقيقى » و « أين ثانى و غير حقيقى » . أين اول عبارت است از بودن شىء در مكان خاص به آن شىء ، مكانى كه با بودن آن شىء در آن ، گنجايش چيز ديگرى را ندارد ؛ مانند بودن آب در كوزه . و أين ثانى موردى است كه مكانى كه شىء به آن منسوب است ، فراخ‌تر از آن شىء است ، و گنجايش اشياء ديگر را نيز دارد ؛ مانند آن‌جا كه مىگوييم : حسن در اتاق است .\r\nاتاق مكان حقيقى حسن نيست ، و بودن در اتاق نيز أين حقيقى او نمىباشد . هم‌چنين است : بودن حسن در خانه ، و بودن حسن در شهر .\r\n\r\nب\r\n\r\nبحت\r\nبحت يعنى محض ، و وجود بحت به معناى وجود محض و غير مشوب با ماهيت است ، چنان‌كه گويند ذات حق وجود بحت است ، يعنى وجود محض و غير مشوب با ماهيت\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاست ، و چنين نيست كه مركب از وجود و ماهيت باشد .\r\n\r\nبديهى و نظرى\r\nاز جمله تقسيماتى كه در مورد علم حصولى انجام پذيرفته ، تقسيم آن به بديهى و نظرى است . و بايد توجه داشت كه هردو قسم علم حصولى ، يعنى هم تصور و هم تصديق ، هريك يا بديهى هستند و يا نظرى . تقريبا همهء منطق‌دانان اتفاق‌نظر دارند كه ملاك بديهى بودن يك علم آن است كه انسان براى به دست آوردن آن نياز به فكر و انديشه نداشته باشد .\r\nبنابراين ، تصور بديهى ، تصورى است كه انسان براى دست‌يابى به آن نيازمند آن نيست كه سراغ معلومات تصورى خود رود و از آنها معرّفى بسازد ، و با آن معرّف ، تصوّر مورد نظر خود را به روشنى دريابد . و نيز تصديق بديهى ، تصديقى است كه براى حصول آن در نفس نياز به آن نيست كه دو يا چند معلوم تصديقى ديگر را كنار هم قرار دهيم ، و با ترتيب يك دليل و حجت به آن برسيم . به بيان ديگر : تصور بديهى تصورى است كه انسان براى تحصيل آن نياز به استمداد از ديگر معلومات تصورى خود ندارد ، بلكه بدون استمداد از آنها ، خودبه‌خود و يا از طريق ديگرى آن تصور در نفس پديد مىآيد .\r\nو نيز تصديق بديهى قضيه‌اى است كه انسان براى اذعان به آن و پذيرش آن نياز به مراجعه به تصديقات ديگر خود ندارد ؛ بلكه يا خود به خود به آن اذعان دارد ، و يا از طريق ديگرى ، غير از مراجعه به تصديقات از پيش دانسته شده ، آن را مىپذيرد .\r\nو اما تصور و يا تصديق نظرى آن تصور و تصديقى است كه دست‌يابى به آن ، نيازمند مراجعه به معلومات پيشين و برقرارى ترتيب خاصى ميان آنهاست .\r\n\r\nبرهان انى\r\nبرهان انى بر دو قسم است :\r\n1 . برهانى كه در آن از معلول به علت سير مىشود ، و به وسيلهء معلول ، وجود علت اثبات مىگردد ، و اصطلاحا به آن « دليل » گفته مىشود . اين قسم از برهان انى مفيد يقين نيست ، و لذا در فلسفه كه بايد از ادلهء يقين‌آور استفاده شود ، به كار نمىرود . و از اين‌جا دانسته مىشود ، برهان ناميدن اين قسم ، از باب تسامح است .\r\n2 . برهانى است كه در آن بر ملازمات عامه تكيه مىشود و از يك ملازم ، وجود ملازم ديگر اثبات مىشود . اين قسم از برهان انى مفيد يقين است و در فلسفه تنها همين قسم از برهان به كار مىرود .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nبرهان لمّى\r\nبرهانى را كه در آن از علت به معلول سير مىشود ، و به وسيلهء علت ، « آب كترى داغ است و هر آب داغى بخار مىشود ، پس آب كترى بخار مىشود . »\r\n\r\nبطؤ ( - كندى )\r\nبطؤ به معناى كندى است ؛ و در برابر سرعت است . در اين‌كه چه نوع رابطه‌اى ميان سرعت و بطؤ تحقق دارد ، اختلاف است .\r\nبرخى آن دو را متضادان و برخى ديگر عدم و ملكه دانسته‌اند ، اما علامهء طباطبائى قدّس سرّه اختلاف آن دو را از نوع اختلاف تشكيكى مىداند .\r\n\r\nبعد\r\nمقصود از بعد هرگونه امتداد است ، اعم از آن‌كه بتوان امتداد ديگرى در آن فرض كرد ، يا نتوان . تا پيش از صدر المتألهين ، فلاسفه جسم را داراى سه امتداد مىدانستند : طول ، عرض و عمق ، اما صدر المتألهين بر اساس حركت جوهرى ، زمان را به عنوان بعد چهارم جسم ، مطرح كرد .\r\n\r\nت\r\n\r\nتجربيات\r\nتجربيات قضايايى است كه در اثر مشاهدات مكرر ، انسان بدان اذعان مىكند ، و آن را مىپذيرد ؛ همانند اذعان به اين‌كه : هر آتشى گرم است .\r\n\r\nتجريد\r\nتجريد عبارت است از برهنه كردن مفهوم جزيى از قيود و خصوصيات ، و به دست آوردن يك مفهوم عام از آن . ر . ك : انتزاع .\r\n\r\nتجوهر\r\nمقصود ، جوهريت و حقيقت جوهرى اشياء است . و مراد از تجوهر اشياء همان ذاتيات و جنس و فصل و ماهيت اشياء است .\r\n\r\nتخصّص وجود\r\nمراد از تخصّص ، خاص شدن و امتياز يافتن و جدا شدن چيزى از چيزى است . و مراد از وجود ، حقيقت خارجى وجود مىباشد نه مفهوم ذهنى آن . بنابراين ، مقصود از اين عنوان تخصّص و امتيازى است كه در حقيقت خارجى وجود راه دارد . اين تخصص به سه نحو مىباشد .\r\nاولا : حقيقت وجود ذاتا در برابر عدم قرار مىگيرد و با نفس ذات خود از آن امتياز مىيابد . اگر كل هستى را در نظر بگيريم ، با همهء مراتب و درجاتش به عنوان يك حقيقت اصيلى كه متكى به خود مىباشد و نياز به غير ندارد - زيرا هرچه مغاير و بيرون از آن\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nحقيقت باشد پوچ و باطل خواهد بود - در برابر عدم مطلق واقع شده و با تمام ذات خود نسبت به آن تخصص مىيابد .\r\nثانيا : حقيقت وجود داراى درجات و مراتبى از شدت و ضعف ، تقدم و تأخر ، فقر و غنا و مانند آن است ، و همان‌طور كه گذشت ، قوىترين مرتبهء آن ، وجود واجب است كه در نهايت شدت است و هيچ نقص و كمبود و حدّ عدميى در آن متصور نيست ؛ و ضعيف‌ترين مرتبهء آن هيولاى اولى [ - مادهء نخستين 
  ] است كه واجد همهء حدود عدمى مىباشد ؛ و ميان اين دو مرتبه ، درجات گوناگون شدّت و ضعف تحقق دارد . هرچه به مرتبهء واجب نزديك‌تر شويم ، شدت وجود و كمالات وجودى بيشتر است و هرچه از آن دور تر شويم نقص‌ها و كمبودها افزايش مىيابد . اين اختلاف در شدّت و ضعف ، تقدم و تأخر و مانند آن ، موجب مىگردد كه وجود داراى مراتب گوناگونى شود ، و هرمرتبهء آن از مرتبهء ديگر به واسطهء درجهء وجودى خاص خود ، تخصّص يابد ، خصوصيت يك مرتبه گرچه مقوّم حقيقت وجود نيست ، اما مقوّم آن مرتبه مىباشد بدين‌معنا كه بيرون از آن مرتبه نيست .\r\nثالثا : حقيقت وجود در اثر اضافه به ماهيات گوناگون تخصّص ديگرى مىيابد . به عنوان مثال ، وجودى كه به ماهيت انسان تعلق گرفته از وجودى كه به ماهيت آهن يا چوب تعلق گرفته است ، جدا مىباشد و نسبت به آن امتياز دارد . اما اين جدايى و امتياز اوّلا و بالذات مربوط به ماهيت انسان و آهن و چوب است و ثانيا و بالعرض به وجودى كه به آنها تعلق گرفته است ، نسبت داده مىشود . و به ديگر سخن : منشأ و خاستگاه اين نحوه از تخصّص خود حقيقت وجود نيست ، بلكه خاستگاه آن ماهياتى است كه وجود بر آنها عارض شده است .\r\n\r\nترجح بدون مرجح\r\nترجح بدون مرجح بدين معناست كه فعل و اثرى در حدّ قوه و امكان باشد و بدون اين‌كه علت و عاملى دخالت كند ، خودبه‌خود آن فعل از عدم به وجود برسد . ترجح بدون مرجح محال و ممتنع است . ر . ك : استحالهء ترجح بدون مرجح .\r\n\r\nترجيح بدون مرجح\r\nترجيح بدون مرجح آن است كه فاعل نسبت به دو اثر مختلف ، حالت تساوى داشته باشد و هردو براى او به يك نحو ممكن باشد و در عين حال او به يكى از آنها انتساب پيدا كند و آن را به وجود آورد . ترجيح بدون\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمرجح محال است و مستلزم ترجح بدون مرجح مىباشد . زيرا فاعل در چنين فرضى اگر بخواهد خودبه‌خود و بدون دخالت هيچ عامل ديگرى به يكى از دو فعل نسبت بيشترى پيدا كند و آن را ، بدون آن‌كه مرجحى داشته باشد ، بر ديگرى ترجيح دهد ، بايد خودش خودبه‌خود از قوه به فعليت برسد و بدون آن‌كه مرجحى در كار باشد يك حالت براى او ترجح پيدا كند و فعليتى در او حاصل گردد . و اين همان ترجح بدون مرجح است .\r\n\r\nتركيب اتحادى\r\nنوع تركيبى است كه اجزاى تركيب‌كنندهء آن هريك به طور جداگانه ، وجود مستقلى ندارند . و به ديگرسخن ، اين نوع تركيب ميان دو يا چند موجودى است كه در تقرر وجودى متحد باشند و همه موجود به يك وجود باشند .\r\n\r\nتركيب اعتبارى\r\nدر تركيب اعتبارى ، وحدت حاكم بر اجزاء ، يك وحدت اعتبارى است نه حقيقى ؛ و به ديگر سخن : از مجموع اجزاء ، يك واقعيت جديدى كه داراى آثار ويژه‌اى باشد ، به وجود نمىآيد . مانند تركيب خانه از گچ و آجر و آهن و . . . و يا تركيب ساعت از چرخ‌دنده‌ها و عقربه‌ها و ديگر اجزاى ساعت . اثر يك مركب اعتبارى همان مجموع آثار اجزاى آن است و به اصطلاح اثر مجموع اجزاى مساوى است با مجموع آثار آنها . در تركيب اعتبارى ، وجود مركب يك وجود اعتبارى است و آنچه واقعا هست و منشأ اثر مىباشد همان اجزاء است و نه كل .\r\n\r\nتركيب انضمامى\r\nنوع تركيبى است كه هريك از اجزاى آن از لحاظ وجودى مستقل مىباشند ، در برابر تركيب اتحادى كه اجزاى مركب در خارج با يك وجود موجود مىباشند .\r\n\r\nتركيب حقيقى\r\nدر تركيب حقيقى ميان اجزاى گوناگون مركب ، وحدت حقيقى حاكم است مانند تركيب انسان از روح و بدن و يا تركيب جسم از ماده و صورت جسميه . تركيب حقيقى خود بر سه قسم است : تركيب عقلى ، تركيب خارجى و تركيب مقدارى .\r\n1 . تركيب عقلى : تركيب عقلى آن است كه عقل در ظرف تحليل ذهنى يك شىء را به امور و حيثيات گوناگون تجزيه كند ، گرچه ممكن است در خارج يك امر بسيط و غير مركب باشد . به عنوان مثال ، وقتى خط را تصور مىكنيم چند مفهوم از آن به دست مىآوريم : يكى آن‌كه كميت و مقدار است ؛\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nديگر آن‌كه متصل و پيوسته است ، سوم آن‌كه قار الذات بوده و اجزايش همزمان تحقق مىيابد ، و چهارم آن‌كه يك‌بعدى است و در يك جهت امتداد دارد . اينها همه اجزاى عقلى خط هستند . جزء عقلى مشترك را « جنس » و جزء عقلى مختص را « فصل » مىنامند .\r\n2 . تركيب خارجى : تركيب خارجى آن است كه يك شىء در خارج از ماده و صورت تشكيل شده باشد ؛ مثلا انسان يك مركب خارجى است ، زيرا از روح و بدن تشكيل شده است ، زيرا در ظرف خارجى مركب از جسميت و صورت نوعيهء خاص خود مىباشد .\r\n3 . تركيب مقدارى : تركيب مقدارى در جايى است كه يك شىء با آن‌كه در خارج متصل و يك‌پارچه مىباشد ولى داراى اجزاى بالقوه‌اى است كه مىتواند به آنها تقسيم شود .\r\nاين نوع تركيب در اشيايى راه مىيابد كه داراى امتداد و كشش باشند . و امتداد ، يا زمانى است و يا مكانى ؛ و امتداد مكانى نيز يا فقط در يك جهت ( طول ) است مانند خط ، و يا در دو جهت ( طول و عرض ) است مانند سطح ، و يا در سه جهت ( طول و عرض و عمق ) است مانند جسم تعليمى .\r\nاجزاى مركب عقلى ( يعنى جنس و فصل ) را جزء عقلى ، و اجزاى مركب خارجى ( يعنى ماده و صورت ) را جزء خارجى ، و اجزاى مركب مقدارى را جزء مقدارى مىنامند .\r\nعلامهء طباطبائى قسم ديگرى نيز براى تركيب بيان مىكنند و آن عبارت است از تركيب وجودهاى محدود و امكانى ، از وجود و عدم . اين نوع از تركيب در همهء موجودات راه دارد ، و تنها واجب تعالى از آن مبرى مىباشد .\r\n\r\nتسلسل\r\nتسلسل در لغت به معناى آن است كه امورى به دنبال هم زنجيروار واقع شوند ، خواه حلقه‌هاى اين زنجير متناهى باشد يا نامتناهى ، و خواه ميان آنها رابطهء علّى و معلولى برقرار باشد ، يا نباشد .\r\nاما در اصطلاح عبارت است از : ترتب و توقف و وابستگى يك شىء موجود بر شىء ديگرى كه همراه با او بالفعل موجود مىباشد ، و ترتب آن موجود دوم بر شىء سومى كه همراه با او بالفعل موجود است ، و ترتب آن موجود سوم بر موجود چهارم ، و به همين نحو تا بىنهايت ؛ خواه اين سلسله به همين ترتيب در هردو طرف ، يعنى هم در ناحيهء علل و هم در ناحيهء معلول‌ها ، تا بىنهايت ادامه\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nيابد ، يا فقط در يك طرف تا بىنهايت ادامه يابد .\r\nاز اين‌جا دانسته مىشود كه تسلسل سه صورت دارد :\r\n1 . تسلسل هم در ناحيهء علل و هم در ناحيهء معلول‌ها . در چنين سلسله‌اى ، نه علت آغازين ، يعنى علتى كه خودش معلول چيزى نباشد ، وجود دارد ، و نه معلول پايانى ، يعنى معلولى كه خودش علت براى چيزى نباشد ، بلكه هرعلتى ، خودش معلول علت ديگرى است ، و هرمعلولى خودش علت معلول ديگرى است . چنين سلسله‌اى از هردو سو تا بىنهايت ادامه مىيابد ، و آغاز و پايانى براى آن نيست .\r\n2 . تسلسل در ناحيهء علل ، و نه در ناحيهء معلول‌ها . و اين در جايى است كه سلسله ، نقطهء پايانى داشته باشد ، اما نقطهء آغازين نداشته باشد ؛ يعنى معلولى كه خودش علت چيزى نباشد ، و فقط معول غير باشد در آن يافت مىشود ، اما علتى كه خودش معلول علت ديگرى نباشد ، در آن وجود ندارد ، در چنين سلسله‌اى ، هرعلتى ، علت ديگرى است ؛ اما چنين نيست كه هرمعلولى ، علت معلول ديگرى باشد .\r\n3 . تسلسل در ناحيهء معلول‌ها ، و نه در ناحيهء علل و اين در جايى است كه سلسلهء مفروض ، نقطهء آغازين داشته باشد ، اما نقطهء پايانى نداشته باشد . چنين سلسله‌اى از علت اولى و علت نخستين آغاز مىشود ، ولى هرگز به معلول نهايى نمىرسد . تسلسل مصطلح ، كه محال و ممتنع مىباشد ، داراى سه ويژگى اساسى است ، كه از آن به شروط تسلسل تعبير مىشود . و اگر زنجيره‌اى از حوادث ، يكى از آن ويژگىها را فاقد باشد ، تسلسل در آن زنجيره محال نبوده ، و ادلهء امتناع تسلسل شامل آن نخواهد شد . اين شروط عبارتند از :\r\n1 . بايد اجزاى سلسله بالفعل موجود باشند .\r\nبا توجه به اين شرط ، در سلسلهء اعداد - اگرچه نامحدود است ، و پس از هرعدد ، عدد ديگرى مىتوان در نظر گرفت ، و هرگز به آخرين عدد و بزرگ‌ترين عدد نمىتوان دست يافت - تسلسل مصطلح تحقق ندارد ، زيرا همهء اجزاى اين سلسله بالفعل موجود نيستند ، و آنچه از آن بالفعل موجود است ، هميشه محدود و متناهى است .\r\n2 . بايد اجزاى سلسله با هم موجود باشند ، در نتيجه سلسلهء اجزاى زمان و نيز حوادث زمانى ، اگرچه نامحدود و غير متناهى باشند ، تسلسل مصطلح را تشكيل نمىدهند ، زيرا اجزاى آن به تدريج تحقق مىيابند ، و وجود\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبرخى از اجزاى آن همراه با عدم برخى ديگر مىباشد .\r\n3 . بايد ميان اجزاى سلسله ترتب باشد .\r\nبنابراين ، مجموعه‌اى از پديده‌هاى نامحدود كه ترتب و وابستگى به يكديگر ندارند ، تسلسل مصطلح را تشكيل نمىدهند . مقصود از ترتب اجزاى سلسله ، توقف و وابستگى برخى از آنها به برخى ديگر مىباشد ، و وجودى كه وجود ديگرى بر آن توقف دارد ، علت ناميده مىشود ، و آن ديگرى معلول خوانده مىشود .\r\nاز مجموع اين امور نتيجه مىشود كه تسلسل مصطلح اختصاص به سلسلهء علل و معاليل دارد .\r\n\r\nتشخّص\r\nتشخّص در لغت معنايى قريب و نزديك به تميّز دارد ؛ اما در اصطلاح فلسفى به معناى « امتناع صدق بر كثيرين » مىباشد . هرگاه ماهيت به گونه‌اى باشد كه صدقش بر كثيرين ممتنع باشد ، گفته مىشود : آن ماهيت مشخص است . البته مقصود امتناع صدق بر كثيرين به نحو سلب تحصيلى است نه به نحو ايجاب عدولى . به عبارت ديگر : متشخص به چيزى گفته مىشود كه بر چند شىء صدق نكند ، خواه اساسا قابل صدق و انطباق بر چيزى نباشد ، حتى بر يك شىء ؛ و يا آن‌كه صدق و انطباق داشته باشد ، اما فقط بر يك فرد . در واقع مقصود از متشخص بودن يك ماهيت ، آن است كه ماهيت به گونه‌اى باشد كه امكان اشتراك دو يا چند چيز در آن وجود نداشته باشد : « كون الشىء بحيث يمتنع الاشتراك فيه » .\r\nماهيت مخلوطه ، يعنى ماهيت به شرط كليهء عوارض و لواحقش ، يك امر متشخص است ؛ مثلا انسان به شرط خصوصيات زيد ، كه در واقع همان زيد است و تنها بر او منطبق مىگردد ، يك ماهيت متشخص است ؛ و هم‌چنين انسان به شرط خصوصيات عمرو ، يا بكر ، دو تفاوت ميان اصطلاح تشخص و تميز وجود دارد :\r\n1 . تميّز يك وصف اضافى براى ماهيت است ؛ اما تشخص يك وصف نفسى براى آن مىباشد .\r\n2 . تميّز با كليت جمع مىشود بر خلاف تشخّص .\r\n\r\nتصديقات نفس الامرى\r\nقضايايى است كه نه مطابق خارجى دارند ، و نه مطابق ذهنى . و به ديگر سخن : تصديقات نفس الامرى ، قضايايى است كه محكىّ آنها نه در خارج ثبوت دارد ، و نه در ذهن ، بلكه در\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nوعائى اوسع از آن دو ثابت است كه همان « نفس الامر » است ؛ مانند قضيهء « عدم علت ، علت است براى عدم معدوم » .\r\n\r\nتصور نظرى\r\nتصور نظرى ، مفهومى است كه انسان يك تصور اجمالى از آن دارد ، و تبيين كامل آن با كمك تجزيه و تحليل آن مفهوم و به مدد مفاهيم بسيطترى كه اجزاى آن مفهوم را تشكيل مىدهند ، صورت مىپذيرد . ر . ك :\r\nتصور بديهى .\r\n\r\nتصور و تصديق\r\nعلم حصولى در يك تقسيم نخستين ، به تصور و تصديق منقسم مىشود . ابتكار اين تقسيم را به معلم ثانى ، حكيم فارابى نسبت مىدهند .\r\nتصور در لغت به معناى « نقش بستن » و « صورت پذيرفتن » است ، و در اصطلاح اهل معقول عبارت است از : پديدهء ذهنى ساده‌اى كه شأنيت حكايت از ماوراى خودش را داشته باشد ، اما حكم و اذعانى را به همراه نداشته باشد ، و ايجاب و سلبى در آن نباشد . تصور ممكن است بسيط باشد ، مانند تصور انسان ، و ممكن است از چند جزء تركيب يافته باشد ، مانند تصور « كتاب حسن » ، « كتاب مفيد » و « اگر باران ببارد » .\r\nو اما تصديق در لغت به معناى « راست شمردن » و « اعتراف كردن » است ، و در اصطلاح منطق و فلسفه به معناى آن صورت ذهنى و ادراكى است كه همراه با حكم يعنى اثبات چيزى براى چيزى و يا سلب چيزى از چيزى - مىباشد .\r\nاستاد مظفر در كتاب المنطق بيان رسايى دربارهء تصور و تصديق دارد . او مىگويد :\r\n« اگر بر روى يك صفحهء كاغذ شكل مثلثى را ترسيم كنيد ، صورتى از آن مثلث در ذهن شما پديد مىآيد ، كه صورت همان علم شما به آن مثلث است . اين علم را كه يك صورت ذهنى تنهاست و جزم و اعتقادى را به همراه ندارد ، « تصور » مىنامند . حال اگر به زواياى اين مثلث توجه كنيد ، صورتى از آن نيز در ذهن شما پديد خواهد آمد ، كه اين هم يك مجرد مىباشد . و اگر در كنار آن مثلث دو خط عمود بر هم ترسيم كنيد ، دو زاويهء قائمه تشكيل مىشود ، و تصوير آن دو خط و دو زاويهء قائمه نيز در ذهن مرتسم خواهد شد . و اين نيز يك تصور مجرد است .\r\nحال اگر نسبت ميان اين دو زاويهء قائمه و مجموع زواياى مثلث را بسنجيد و از خود بپرسيد : آيا اين دو مساوى يكديگرند ؟ و در اين امر شك و ترديد داشته باشيد ، در اين\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nحالت نيز صورتى از نسبت تساوى ميان آن دو در ذهن ترسيم خواهد شد كه آن هم « تصور مجرد » است .\r\nاما هنگامى كه با دليل تساوى آن دو را ثابت مىكنيد ، حالت جديدى ، مغاير با حالات پيشين ، در نفس پديد مىآيد ؛ و اين حالت همان ادراك مطابق بودن نسبت تساوى ميان آن دو با واقع است ؛ و اين ادراك مطابقت ، مستلزم حكم نفس و اذعان و تصديق آن به مطابقت است . اين حالت جديد ، يعنى صورت مطابق با واقع كه شما آن را تعقل و ادراك كرده‌ايد ، « تصديق » ناميده مىشود ؛ زيرا ادراكى است كه مستلزم تصديق و اذعان نفس است . و اين نام‌گذارى در واقع از باب نام‌گذارى شىء به اسم لازمهء آن شىء است .\r\nبنابراين ، ادراك زواياى مثلث ، و ادراك دو زاويهء قائمه ، و نيز ادراك نسبت تساوى ميان آن دو ، همه ، تصورات مجرد و تنها هستند ، و حكم و اذعان و تصديقى را به دنبال ندارند ؛ اما ادراك اين‌كه اين تساوى صحيح و مطابق با واقع است ، يك « تصديق » مىباشد . و هم‌چنين اگر بيابيد كه نسبت واقع در يك خبر ، غير مطابق با واقع است ، باز هم ادراك شما يك ادراك تصديقى خواهد بود . »\r\n\r\nتضاد\r\nتعريفى كه قدماى از فلاسفه براى تضاد ذكر كرده‌اند ، عبارت است از : « دو امر وجودى غير متضايف كه تغاير ذاتى داشته باشند » ، يعنى ذاتا در محل واحد و در زمان واحد و از جهت واحد قابل جمع شدن نباشند . و بنابراين ، متضادان عبارت خواهند بود از « دو امر وجودى غير متضايف كه در محل واحد ، زمان واحد و از جهت واحد با يكديگر جمع نمىشوند » .\r\nحكماى پيشين در مقام تعريف تضاد به همين مقدار بسنده كرده‌اند ، و لذا وقوع تضاد در ميان جواهر را جايز دانسته‌اند ، و نيز گفته‌اند اطراف تضاد مىتواند بيش از دو چيز باشد ؛ يعنى مانعى ندارد سه چيز يا چهار چيز يا بيشتر با يكديگر متضاد باشند .\r\nاما حكماى مشاء قيود ديگرى را بر تعريف تضاد افزودند و گفتند : « متضادان عبارتند از دو امر وجودى غير متضايف كه پىدرپى بر يك موضوع وارد مىشوند ، تحت يك جنس قريب قرار دارند و ميانشان نهايت خلاف و جدايى است . » قيودى كه در تعريف حكماى مشاء اضافه شده است ، عبارت است از :\r\n1 . متضادان مندرج در يك جنس قريب مىباشند .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n2 . متضادان داراى موضوع واحد و مشتركى هستند .\r\n3 . ميان متضادان نهايت خلاف و جدايى است .\r\nبا توجه به اين قيود ، تضاد نزد حكماى مشاء تنها در ميان دو نوع اخير از عوارض كه تحت يك جنس قريب مندرج‌اند ، و ميانشان نهايت خلاف است ، واقع مىشود ؛ و نيز به همين دليل است كه ايشان وقوع تضاد در ميان بيش از دو طرف را محال مىدانند .\r\nصدر المتألهين - قدس سرّه - اين اختلاف ميان قدما و حكماى مشاء را مجرد اختلاف در اصطلاح دانسته است ؛ يعنى قدما تضاد را به گونه‌اى تعريف كرده‌اند ، و حكماى مشاء به گونه‌اى ديگر ؛ و اصطلاح تضاد نزد حكماى مشاء اخص از اصطلاح آن نزد قدما مىباشد .\r\nاما علامهء طباطبائى قدّس سرّه معتقد است اعتبار قيود يادشده ، در تعريف تضاد از سوى حكماى مشاء به خاطر آن است كه ايشان اساسا موارد تحقق تضاد ، به معناى مغايرت ذاتى ميان دو امر وجودى غير متضايف ، را منحصر در جايى مىدانند كه قيود سه‌گانهء فوق تحقق داشته باشد ؛ و بنابراين ، اصطلاح مشائين در تضاد اگر مشتمل بر قيود اضافه‌اى است ، و مفهوما ضيق‌تر از اصطلاح قدماست ، اما موردا مساوى آن است ؛ درست مانند مفهوم ناطق و مفهوم حيوان ناطق ، كه اگرچه در خود مفهوم ناطق ، قيد حيوان مأخوذ نيست ، اما ناطقى كه حيوان نباشد نيز تحقق ندارد .\r\n\r\nتضايف\r\nمتضايفان دو امر وجودى هستند كه تعقل هريك از آنها بدون تعقل ديگرى ناممكن است . از اين‌جا دانسته مىشود كه متضايفان از امورى هستند كه اگرچه در يك شىء از جهت واحد جمع نمىشوند ، ولى بدون يكديگر قابل تعقل و تصور نمىباشند ؛ مانند پدرى و فرزندى ، عليت و معلوليت ، برادرى ، محاذات ، بالايى و پايينى .\r\nسرّ اين مطلب آن است كه متضايفين دو نسبت هستند كه در مفهوم آنها وابستگى به يكديگر اخذ شده است ؛ و لذا همراه با هم تعقل مىشوند ، و تصور يكى بدون ديگرى غير ممكن مىباشد ؛ مثلا بالايى نسبتى است كه سقف به كف دارد از آن جهت كه كف ، نسبت پايينى به آن دارد ، و پايينى هم نسبتى است كه كف به سقف دارد از آن جهت كه سقف بالايى آن است . و لذا بالايى را بدون پايينى ، و پايينى را بدون بالايى نمىتوان تعقل كرد . و نيز به همين دليل است كه متضايفين در\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nيك شىء از جهت واحد جمع نمىشوند ؛ زيرا نسبت هرگز ميان شىء و خودش برقرار نمىگردد .\r\n\r\nتعريف اسمى\r\nتعريف اسمى مانند تعريف حقيقى از جنس و فصل و يا عرض خاصه تشكيل مىشود و تنها فرقشان در اين است كه تعريف اسمى پيش از علم به تحقق خارجى معرّف است و تعريف حقيقى پس از علم به تحقق آن مىباشد . ر . ك : شرح الاسم و تعريف حقيقى .\r\n\r\nتعريف حقيقى\r\nتعريف حقيقى عبارت است از يك رشته مفاهيم كه موجب شناسايى چيزى مىشوند .\r\nبه عنوان مثال اگر كسى نداند كه مثلث چيست ؟ و به او گفته شود : مثلث عبارت است از شكلى كه داراى سه ضلع و سه زاويه مىباشد ، تعريفى حقيقى خواهد بود .\r\nتعريف حقيقى از جنس و فصل و عرض خاصه تشكيل مىشود ، زيرا همان‌طور كه در منطق بيان شده است ، تعريف حقيقى بر چهار قسم است :\r\n1 . حدّ تام : و آن تعريفى است كه از جنس قريب و فصل قريب تشكيل مىشود .\r\n2 . حدّ ناقص : و آن تعريفى است كه از جنس بعيد و فصل قريب و يا فقط فصل قريب فراهم مىآيد .\r\n3 . رسم تام : كه از انضمام جنس قريب به عرض خاص حاصل مىشود .\r\n4 . رسم ناقص : كه از انضمام جنس بعيد به عرض خاص و يا فقط عرض خاص به دست مىآيد .\r\n\r\nتعريف لفظى\r\nتعريف لفظى آن است كه معناى لفظى را به وسيلهء لفظ ديگرى بيان كنند ؛ مثلا به كسى كه نمىداند غضنفر و عصفور يعنى چه ؟ گفته شود : غضنفر به معناى شير ، و عصفور به معناى گنجشك است . آنچه در كتاب‌هاى لغت انجام مىگيرد از همين قبيل مىباشد . در تعريف لفظى ، معنا و مفهوم - مثلا حيوان درّنده‌اى كه ضرب‌المثل شجاعت است - در ذهن ما هست ولى نمىدانيم كه فلان لفظ خاص - مثلا لفظ غضنفر - براى آن معنايى كه در ذهن ما هست وضع شده است يا نه . كارى كه تعريف لفظى مىكند آن است كه رابطهء لفظ با معنا را مشخص مىسازد و شنونده را آگاه مىكند كه لفظ غضنفر براى آن حيوان كذايى وضع شده است ، نه آن‌كه معنا و مفهوم جديدى براى انسان فراهم سازد و بر اندوخته‌هاى تصورى او چيزى بيفزايد ، بر خلاف تعريف حقيقى كه يك مجهول\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nتصورى را معلوم مىكند .\r\n\r\nتغيّر\r\nتغير از مادهء « غير » گرفته شده ، و به معناى ديگر شدن و دگرگون شدن است ؛ و معنايى نزديك به معناى تحول و تبدل دارد .\r\n\r\nتغير دفعى و تغير تدريجى\r\nتغير بر دو قسم است : الف - تغير تدريجى .\r\nب - تغير دفعى . تغير تدريجى ، دگرگونى و تحولى است كه در طول زمان تحقق مىيابد .\r\nيعنى ميان متبدل و متبدل اليه يك فاصلهء زمانى وجود دارد ؛ مانند آن‌گاه كه شىء از نقطهء الف به نقطهء ب منتقل مىشود . تغير تدريجى ، حركت ناميده مىشود . اما تغير دفعى دگرگونى و تحولى است كه دفعتا و انا صورت مىپذيرد ؛ يعنى هيچ فاصلهء زمانى ميان موقعيت سابق و موقعيت جديد وجود ندارد ، بلكه در يك نقطهء مشخص ، يك شىء تبديل به شىء ديگر مىشود ؛ مانند رسيدن متحرك به نقطهء پايان حركت . متحرك اگرچه مسافت ميان نقطهء آغاز حركت و نقطهء پايانى را به تدريج و در طول زمان طى مىكند ، اما رسيدنش به نقطهء پايانى ، دفعى و در يك آن مىباشد . و حتى تبديل حالت سكون به حالت حركت نيز دفعتا انجام مىگيرد . شىء ساكن وقتى شروع به حركت مىكند ، و حالت قرار و ثبات خود را به تغير و تحول تبديل مىكند ، اين تبديل سكون به حركت آنا و بدون هيچ فاصلهء زمانى ميان حالت سكون و حالت حركت انجام مىپذيرد .\r\nنكته‌اى كه در اين‌جا شايان ذكر است اين‌كه تغير دفعى هرگز بدون حركت تحقق نمىيابد ؛ بلكه هميشه در ضمن يك حركت ، و به طفيل يك تغير تدريجى و مستمر است كه تغييرات دفعى و انى پديد مىآيند .\r\n\r\nتقابل\r\nتعريف فنى و دقيق تقابل چنين است :\r\n« تقابل عبارت است از : امتناع اجتماع دو شىء در محل واحد و از جهت واحد و در زمان واحد » .\r\nدر اين تعريف « امتناع اجتماع » به « دو شىء » ، به طور مطلق و بدون مقيد كردن آن به يك حيثيت خاص ، نسبت داده شده تا نشان دهد كه اين امتناع ، به خاطر ذات آنها مىباشد .\r\nيعنى تقابل در جايى است كه دو شىء با هم جمع نمىشوند ، و اين جمع نشدن آنها مستند به شيئيت و ذات آنها مىباشد ، نه امور بيرون از ذات . بنابراين ، غيريت غير ذاتى از تعريف فوق بيرون خواهد بود .\r\nهم‌چنين مقصود از « محل واحد » در تعريف\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nفوق ، مطلق محل است ؛ كه محل حقيقى و محل اعتبارى ، هردو را شامل مىشود . و محل حقيقى نيز اعم از موضوع به معناى خاص آن - يعنى محلى كه بىنياز از حال است - مىباشد .\r\nبنابراين ، تعريف فوق شامل تقابل سلب و ايجاب نيز مىگردد ، زيرا متن قضيه ، يعنى مجموع موضوع و محمول ، به منزلهء موضوع و محلى است كه سلب و ايجاب بر آن وارد مىآيد .\r\nو قيد از « جهت واحد » براى بيان اين نكته است كه اجتماع دو امر متقابل در يك محل از دو جهت مختلف ، هيچ مانعى ندارد ، و منافاتى با تقابل بودن آنها ندارد ؛ مثل آن‌كه عقل فعال علت عالم ماده و در عين حال معلول خداوند است ؛ يعنى نسبت به علم ماده علت و نسبت به خداوند معلول مىباشد . در اين‌جا عليت و معلوليت كه دو امر متقابل هستند ، با هم جمع شده‌اند ، و يك شىء هم علت است و هم معلول ، اما از او دو جهت مختلف . پس دو امر متقابل از جهت واحد در يك شىء جمع نمىشوند ، اما از دو جهت مختلف ممكن است با هم جمع شوند .\r\nو اما قيد « زمان واحد » براى آن است كه تعريف شامل مواردى كه متقابلين از امور زمان‌مند هستند ، نيز بشود . و با توجه به اين قيد ، اگر دو امرى كه ضد يكديگرند ، در دو زمان مختلف بر يك موضوع عارض شوند ، تعريف يادشده نقض نخواهد شد .\r\nحكما بر آنند كه اقسام تقابل منحصر در چهار قسم است : تقابل تناقض ، تقابل عدم و ملكه ، تقابل تضاد و تقابل تضايف .\r\n\r\nتقابل تناقض\r\nتقابل تناقض همان تقابل سلب و ايجاب ، و يا نفى و اثبات است . اين نوع تقابل ميان هر شىء با عدم آن برقرار مىباشد . هرگاه يك امر ثبوتى را نفى كنيم ، در واقع نقيض آن امر ثبوتى را به دست داده‌ايم ؛ مثلا نقيض « همهء انسان‌ها عالم‌اند » آن است كه « چنين نيست كه همهء انسان‌ها عالم‌اند . » و نقيض « زيد ايستاده است » آن است كه « زيد ايستاده نيست » . به طور كلى هرگاه يك امر ثبوتى را بدون كم و زياد ، نفى و سلب كنيم و آن‌گاه آن دو را با هم مقايسه كنيم ، ميان آنها رابطهء تناقض برقرار خواهد بود .\r\n\r\nتقدم و تأخر\r\nهرگاه دو چيز را به يك امر سومى نسبت دهيم و در نسبت ، اختلاف در كمى و زيادى پيدا شود ، تقدم و تأخر پيش خواهد آمد . و به ديگر سخن : هرگاه چيزى را كه دو شىء ديگر مشتركا با آن نسبت دارند ، به عنوان مبدأ در\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nنظر بگيريم و آن دو شىء به گونه‌اى باشند كه آن مقدار از نسبت خاص را كه شىء دوم با آن مبدأ مفروض دارد ، شىء اول نيز واجد باشد ، اما همهء آنچه را شىء اول دارد ، شىء دوم نداشته باشد ، در اين صورت حالت خاص شىء نخست ، يعنى بيشتر بودن نسبتش با مبدأ ، « تقدم » ناميده مىشود . و آن حالت خاص شىء دوم ، يعنى كمتر بودن نسبتش با مبدأ ، تأخر خوانده مىشود . از تقدم و تأخر ، به سبق و لحوق و پيشى و پسى نيز تعبير مىشود .\r\n\r\nتقدم و تأخر به حقيقت و مجاز\r\nتقدم و تأخر به حقيقت و مجاز در جايى است كه دو چيز در اتصاف به يك وصف مشترك باشند ، و آن وصف به هر دوى آنها اسناد داده شود ، با اين تفاوت كه اتصاف يكى از آن دو ، بالذات و حقيقى است ، اما اتصاف ديگرى بالعرض و مجازى مىباشد ؛ مثلا هنگامى كه آب در جوى يا ناودان جريان مىيابد ، اگر بگوييم : آب جوب يا آب ناودان جارى مىباشد ، در اين‌جا اتصاف ، حقيقى و بالذات است ، و اسناد جريان به آب ، اسناد شىء به ما هو له است ؛ اما اگر بگوييم : جوب يا ناودان جارى مىباشد ، در اين‌جا اتصاف ، مجازى و بالعرض است ، و اسناد جريان به جوب و ناودان ، اسناد شىء به غير ما هو له است . در اين‌جا گفته مىشود : آب در اتصاف به جريان تقدم بالحقيقة بر جوب و ناودان است .\r\nچنان‌كه از توضيح فوق دانسته مىشود ، ملاك تقدم و تأخر در اين‌جا « اصل ثبوت و تحقق ، اعم از ثبوت حقيقى و مجازى » است .\r\nثبوت حقيقى از آن متقدم و ثبوت مجازى از آن متأخر است .\r\nبرخى از موارد تقدم و تأخر به حقيقت ، روشن و نزد همگان معلوم است ؛ اما برخى از موارد آن خفى است و تنها با تأملات عقلى به دست مىآيد ؛ مثلا گچ سفيد است ، سفيدى نيز سفيد است ؛ اما اتصاف گچ به سفيد ، در واقع يك اتصاف مجازى است - اگرچه در نظر عرف گچ حقيقتا سفيد است - و در نظر عقل آنچه حقيقتا سفيد است ، همان سفيدى است .\r\nو بنابراين ، سفيدى در اتصاف به سفيد ، تقدم به حقيقت بر گچ دارد .\r\nهم‌چنين وجود بر ماهيت ، در اتصاف به موجود ، تقدم به حقيقت دارد ؛ زيرا بنابر اصالت وجود و اعتباريت ماهيت ، آنچه حقيقتا و اوّلا و بالذات موجود است ، همان وجود است ؛ و اتصاف انسان و درخت و سنگ و چوب به موجود ، يك اتصاف مجازى و بالعرض است . چرا كه در حقيقت وجود انسان\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو وجود درخت و سنگ و چوب ، موجود است ، نه خود انسان و . . .\r\n\r\nتقدم و تأخر به شرف\r\nتقدم و تأخر به شرف در امور معنوى كه زيادت و نقصان مىپذيرد ، مطرح مىشود .\r\nملاك تقدم و تأخر در اين‌جا همان « فضيلت و برترى در ارزش‌هاى متعالى » است ؛ مثلا انسان دلير و انسان ترسو هردو بهره‌اى از شجاعت دارند - زيرا انسان ترسو لااقل قوه و استعداد شجاعت را در خود دارد - اما اين شجاعت در انسان دلير به فعليت رسيده و در انسان ترسو به فعليت نرسيده است . و يا دو فقيه كه يكى اعلم از ديگرى است ، هردو در ملكهء فقاهت مشترك‌اند ، اما بهرهء اعلم از آن ملكه بيش از ديگرى است ، و لذا بر وى تقدم دارد . و از اين‌رو هرجا كه يك افعل تفضيل را بتوان به كار برد ، و بتوان گفت كه اين يكى مبدأ اشتقاق را بيشتر از ديگرى دارد ، اين نوع از تقدم و تأخر هم برقرار خواهد بود . مانند :\r\nاعلم ، اشجع ، اتقى و اورع .\r\n\r\nتقدم و تأخر دهرى\r\nاين قسم از تقدم و تأخر را براى نخستين بار محقق داماد بيان كرده است . تقدم و تأخر دهرى از يك جهت شبيه تقدم و تأخر زمانى است ، و آن اين‌كه در هردو متقدم و متأخر از هم منفك و جدا مىباشند ، و با يكديگر جمع نمىشوند ؛ و از اين جهت با تقدم و تأخر علّى و طبعى تفاوت دارد ؛ چرا كه متقدم و متأخر در تقدم علّى و طبعى با يكديگر جمع مىشوند .\r\nاما تفاوت تقدم و تأخر دهرى با تقدم و تأخر زمانى در آن است كه انفكاك در اولى ، طولى است ولى در دومى ، عرضى مىباشد .\r\n« ما فيه التقدم » در اين نوع از تقدم و تأخر عبارت است از : « تحقق داشتن در متن عالم وجود » . بنابراين ، آنچه ميان متقدم و متأخر مشترك است ، همان « تحقق داشتن در متن عالم وجود » است ، و در عين حال بهره و نصيب متقدم از اين تحقق و « كون در متن واقع » بيش از متأخر است . فى المثل عالم تجرد عقلى بر عالم ماده تقدم دهرى دارد ؛ زيرا اين دو عالم ، هردو ، بخشى از جهان هستى را اشغال كرده‌اند ، و در متن عالم وجود تحقق دارند ، و از اين جهت با هم مشترك‌اند ؛ اما فرقشان در اين است كه عالم تجرد عقلى ، چون علت مفيض عالم ماده است ، و بر آن احاطهء وجودى دارد ، هرچه از متن عالم وجود را عالم ماده اشغال كرده ، عالم تجرد عقلى نيز در آن‌جا تحقق دارد ؛ اما عالم تجرد عقلى مرتبه‌اى از متن عالم وجود را اشغال كرده است كه عالم ماده به لحاظ حدّ وجودى خاص\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nخود ، آن را اشغال نكرده است ، و از اين جهت عالم تجرد عقلى متقدم ، و عالم ماده متأخر است .\r\nبنابراين مىتوان گفت : تقدم و تأخر دهرى عبارت است از : تقدم علت تامه بر معلولش ، و تأخر معلول از علت تامه‌اش ، اما نه از آن جهت كه علت تامه به معلولش وجوب و ضرور مىدهد ، آن‌گونه كه در تقدم و تأخر علّى ملاحظه شد ؛ بلكه از آن جهت كه وجود علت منفك و جدا از وجود معلول است ، و عدم معلول در مرتبهء وجود علت تقرر دارد .\r\n\r\nتقدم و تأخر رتبى\r\nدر تقدم و تأخر رتبى ، ملاك تقدم و تأخر عبارت است از : « نسب قرب و نزديكى به يك مبدأ معين و محدود » . اين نوع از تقدم و تأخر در جايى تصوير مىشود كه چينش و ترتيب خاصى ميان چند شىء برقرار شود ، و آن‌گاه آن اشياء يا مبدأ خاصى سنجيده و نسبت دورى و نزديكى آنها به آن مبدأ لحاظ شود ؛ پس آنچه به مبدأ نزديك‌تر باشد ، متقدم و سابق خواهد بود ، و آنچه از مبدأ دور تر باشد ، متأخر و لاحق خواهد بود . مبدئى كه براى چند امر مترتب در نظر گرفته مىشود ، جهت ترتيب ميان آن امور را مشخص مىسازد ؛ و اين مبدأ در اين نوع از تقدم و تأخر يك امر اعتبارى است ؛ يعنى به نحوهء لحاظ و قرارداد ما وابسته است . اما اصل ترتيب و چينش گاهى طبعى است ، و گاهى وضعى و قراردادى ، و نيز اين ترتيب گاهى عقلى است ، و گاهى حسى مىباشد .\r\nبه عنوان مثال ترتيب ميان اجناس و انواع مترتب بر يكديگر ، يك ترتيب طبعى و عقلى است . در سلسلهء اجناس و انواع مانند سلسلهء :\r\nجوهر ، جسم ، جسم نامى ، حيوان و انسان ، ترتيب ميان اجزاى يك ترتيب طبعى و خارج از دايرهء وضع و قرارداد است . يعنى جسم نامى طبعا ميان جسم و حيوان قرار مىگيرد ، و نمىتوان جاى آن را تغيير داد ، مانند عدد سه كه طبعا ميان عدد دو و عدد چهار قرار مىگيرد ، و اگر جاى آن تغيير كند ، ديگر عدد سه نخواهد بود . اما چنان‌كه گفتيم تعيين مبدأ ، بسته به قرارداد و اعتبار ماست . اگر در سلسلهء يادشده ، مبدأ را جنس عالى ، يعنى جوهر ، قرار دهيم ، در اين صورت جسم متقدم بر جسم نامى ، و جسم نامى متقدم بر حيوان ، و حيوان نيز متقدم بر انسان خواهد بود ؛ اما اگر مبدأ را نوع الانواع ، يعنى انسان ، در نظر بگيريم ، حيوان متقدم بر جسم نامى ، و جسم نامى متقدم بر جسم ، جسم نيز متقدم بر جوهر خواهد بود .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاما ترتيبى كه ميان امام و مأمومين ، و نيز ميان صفوف متعدد مأمومين در نماز جماعت برقرار مىشود ، نمونه‌اى است از يك ترتيب وضعى و قراردادى ، زيرا امام مىتواند جاى خود را به يكى از مأمومين بدهد ، و هريك از مأمومين نيز مىتوانند جاى خود را تغيير دهند ؛ و هيچ لزومى ندارد كه مثلا حسن در جلو باشد و حسين پشت‌سر او بايستد ، بلكه ممكن است حسين جلو بايستد و حسن پشت سر او واقع شود ؛ مضافا بر اين‌كه اصل جلو قرار گرفتن امام يك امر قراردادى است كه شارع مقدس آن را جعل كرده است . در مثال يادشده اگر محراب مسجد را مبدأ در نظر بگيريم امام ، متقدم و مأموم ، متأخر خواهد بود ، زيرا امام و مأموم هردو نسبت قرب و نزديكى به آن مبدأ دارند ، و در اصل اين نسبت مشترك‌اند ، اما امام بهرهء بيشترى از نسبت قرب به محراب دارد . و اگر مبدأ را درب مسجد فرض كنيم ، قضيه به عكس مىشود ، و آخرين صف مأمومين متقدم بر همه ، و امام متأخر از همه خواهد بود .\r\n\r\nتقدم و تأخر زمانى\r\nاز روشن‌ترين موارد و مصاديق تقدم و تأخر ، تقدم و تأخرى است كه ميان اجزاى زمان و نيز ميان پديده‌هاى واقع در زمان ( - حوادث زمانى ) وجود دارد كه به آن تقدم و تأخر زمانى گفته مىشود . ديروز بر امروز ، و امروز بر فردا تقدم دارد ، فروردين بر ارديبهشت تقدم دارد ، و سال 70 بر سال 71 تقدم دارد ؛ هم‌چنين حوادثى كه در ديروز رخ داده بر حوادثى كه در امروز واقع مىشود تقدم دارد ، و به همين ترتيب . تقدم و تأخر ميان اجزاى زمان و امور زمانى ، اگرچه محسوس نيست ، اما در وضوح و روشنى همانند امور محسوس است ؛ همچون اصل زمان ، كه اگرچه پديده‌اى محسوس نيست ، اما حقيقتى واضح و آشكار است ، و لذا شبه محسوس خوانده مىشود . تقدم و تأخر ميان اجزاى زمان و امور زمانى ، تقدم و تأخر انفكاكى نيز خوانده مىشود ؛ زيرا در اين نوع تقدم و تأخر ، متقدم و متأخر هرگز با هم وجود و تحقق نمىيابند ؛ بلكه وجود متأخر پس از معدوم شدن متقدم امكان‌پذير است .\r\nدر اين نوع از تقدم و تأخر ، ترتيب ميان اجزاء و نيز جهت ترتيب آنها يك امر حقيقى است ، و به هيچ‌وجه بستگى به اعتبار و قرارداد ما ندارد ؛ يعنى اوّلا : ديروز و امروز حقيقتا متعاقب و پىدرپى هستند ، چه ما بدان توجه بكنيم يا نكنيم ، و چه آن را اعتبار بكنيم يا نكنيم و ثانيا : ديروز حقيقتا پيش از امروز و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nقبل از آن است . ابتدا ديروز تحقق مىيابد و سپس امروز . بر خلاف تقدم و تأخر مكانى كه اوّلا : چينش اجزاء ممكن است تغيير كند ، و ثانيا : تعيين جهت اين چينش كاملا قراردادى و وابسته به نظر ما مىباشد .\r\nو نكتهء ديگر اين‌كه تقدم و تأخر اجزاى زمان بر يكديگر ، يك امر ذاتى براى آنهاست .\r\nيعنى ديروز از آن جهت كه زمان خاصى است بر امروز ، از آن جهت كه زمان خاصى است ، تقدم دارد . و براى اتصاف اين دو جزء از زمان ، به تقدم و تأخر ، هيچ چيز ديگرى جز زمان ، مدخليت ندارد . و لذا گفته مىشود تقدم و تأخر ميان اجزاى زمان ، يك تقدم و تأخر ذاتى است . و حتى تقدم و تأخر ميان حوادث زمانى در واقع به تبع تقدم و تأخر زمانى است كه اين حوادث بر آن منطبق مىشوند . يعنى چون ديروز بر امروز تقدم دارد ، حوادث واقع در ديروز بر حوادث واقع در امروز تقدم دارند ؛ و چون قرن هفتم قبل از قرن هشتم است ، سعدى بر حافظ تقدم دارد . پس تقدم و تأخر اوّلا و بالذات از آن اجزاى زمان است ، و ثانيا و بالتبع حوادث واقع در زمان ، بدان متصف مىشوند .\r\n\r\nتقدم و تأخر طبعى\r\nتقدم و تأخر طبعى ميان علت ناقصه و معلول آن برقرار مىباشد . علت ناقصه چيزى است كه وجودش براى وجود معلول لازم و ضرورى است ، اما كافى نيست ؛ يعنى اگر علت ناقصهء شىء وجود نداشته باشد ، امكان ندارد آن شىء وجود يابد ، ولى اگر علت ناقصه وجود داشته باشد ، ممكن است معلول وجود داشته باشد ، و ممكن است وجود نداشته باشد ، بر خلاف علت تامه كه وجود معلول در ظرف وجود آن ، ضرورى و قطعى است . پس وجود معلول بدون وجود علت ناقصه ناممكن است ، اما علت ناقصه مىتواند وجود داشته باشد ، و در عين حال معلول آن موجود نباشد . از اين‌رو مىگويند : علت ناقصه بر معلول خود تقدم بالطبع دارد . يعنى ابتدا علت موجود مىشود و آن‌گاه معلول آن تحقق مىيابد . و البته اين اوليت ، اوليت زمانى و يا مكانى و مانند آن نيست ، بلكه اوليت بالطبع است .\r\nملاك در اين قسم از تقدم و تأخر ، همان « وجود » است . يعنى آن امر مشتركى كه متقدم بهرهء بيشترى از آن دارد ، و متأخر نصيب كمترى از آن برده است ، همان « وجود » است .\r\nدر اين‌جا متقدم و متأخر در اصل موجود بودن با هم مشترك‌اند ، اما ويژگى متقدم ( - علت ناقصه ) آن است كه وجود متأخر ( - معلول )\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمتوقف و وابسته به وجود آن مىباشد . و به ديگر سخن : معلول تنها در صورتى مىتواند وجود داشته باشد كه علت ناقصهء آن موجود باشد . بنابراين ، نسبت علت ناقصه به وجود بيش از نسبت معلول به آن است ، و از اين‌رو ، علت ناقصه بر معلول تقدم دارد .\r\n\r\nتقدم و تأخر علّى\r\nعلت تامه نوعى تقدم بر معلول خود دارد كه « تقدم علّى » خوانده مىشود ؛ و از آن طرف ، معلول ، نسبت به علت تامهء خود ، « تأخر علّى » دارد . ملاك و معيار در اين نوع از تقدم و تأخر همان « وجوب وجود » است . يعنى علت تامه و معلول ، هردو در اصل وجوب وجود با هم مشترك‌اند ؛ اما نسبت علت تامه به آن بيش از معلول است ، و از اين جهت ، علت تامه بر معلول تقدم دارد .\r\nتوضيح اين‌كه : بر اساس قاعدهء فلسفى « الشىء ما لم يجب لم يوجد » ( - شىء تا وجوب و ضرورت نيابد ، موجود و محقّق نمىگردد ) ، معلول تا وجوب و ضرورت نيابد ، و همهء ابواب عدم آن بسته نشود ، موجود نمىگردد . و از طرفى ، مىدانيم معلول اين وجوب و ضرورت را از علت تامهء خود دريافت مىكند ، و علت تامه تا خودش وجوب و ضرورت نداشته باشد ، نمىتواند به معلول خود وجوب بدهد ، زيرا « فاقد شىء هرگز معطى آن نتواند بود . » پس علت تامه و معلول هردو در اصل وجوب وجود مشترك‌اند ، با اين تفاوت كه معلول ، وجوب وجود خود را از علت كسب كرده اما علت ، وجوب وجود خود را از معلول كسب نكرده است ؛ بلكه با توجه به اصل « فاقد شىء هرگز معطى آن نتواند بود » علت تامه بايد در رتبهء مقدم بر معلول ، وجوب داشته باشد ، تا بتواند وجود معلول را واجب گرداند . بنابراين ، انتساب علت تامه به وجوب وجود مقدم بر انتساب علت تامه به وجوب وجود مقدم بر انتساب معلول به آن مىباشد ، با آن‌كه علت و معلول هردو در اصل انتساب به وجود با هم به وجود با هم مشترك‌اند .\r\n\r\nتقدم و تأخر ماهوى يا بالتجوهر\r\nاين نوع از تقدم و تأخر ميان اجزاى ماهيت ، يعنى جنس و فصل ، و خود ماهيت تشكيل يافته از آن جنس و فصل برقرار مىباشد ؛ بدين‌صورت كه اجزاى ماهيت تقدم بالتجوهر بر ماهيت دارند ؛ و خود ماهيت تأخر بالتجوهر از اجزايش دارد . ملاك تقدم و تأخر بالتجوهر « تقرر ماهيت » است . توضيح مطلب آن است كه اگر ما يك ماهيت نوعى را مانند انسان در نظر بگيريم ، از آن‌جا كه اين ماهيت نوعى ( - انسان ) مركب از دو جزء ( -\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nحيوان و ناطق ) است ؛ و از طرفى تحقق كل متوقف و منوط بر تحقق اجزايش مىباشد ، از اين رو ، در همان مرتبهء ذات انسان ، تقرر و ثبوت ماهوى انسان متوقف بر ثبوت و تقرر ماهوى حيوان و ناطق مىباشد ؛ اما تقرر حيوان و ناطق متوقف بر تقرر انسان نيست .\r\nپس ماهيت نوعى و جنس و فصل آن ماهيت ، در اصل ثبوت و تقرر ماهوى مشترك‌اند ؛ اما نسبت اجزاى ماهيت به اين ثبوت و تقرر ، بيش از نسبت خود ماهيت نوعى است ؛ و از اين رو اجزاء ، متقدم و كل ، متأخر است .\r\nو به ديگر سخن ، اگر ما همان مرتبهء ذات ماهيت را مدّ نظر قرار دهيم ، با قطع نظر از مرتبهء وجود ، همان‌طور كه در مرتبهء وجود ، وجود كل متوقف بر وجود جزء است ، در مرتبهء ذات نيز ذات كل متوقف بر ذات جزء مىباشد . چون ذات كل از ذات اجزاء فراهم آمده است . بنابراين ، اجزاى ماهيت در جوهريت و در ماهيت و ذات بودن با يكديگر مشترك‌اند چرا كه جزء ماهيت نيز ماهيت است - ولى جزء در همان ماهيت بودن و ذات بودن بر كل تقدم دارد .\r\n\r\nتميّز\r\nتميّز در لغت از مادهء ميز ( - جدا ساختن چيزى از چيزى ) است و به معناى جدا شدن از غير مىباشد . و در اصطلاح فلسفى مصداق خاصى از انفصال و جدايى مورد نظر است ؛ و مقصود از « تميّز يك ماهيت از ماهيت ديگر » آن است كه اين دو ماهيت با هم مغايرت دارند ، و به وجهى از يكديگر جدايند كه بر هم منطبق نمىشوند .\r\nمثلا گفته مىشود : ماهيت خط به واسطهء خصوصيت يك‌بعدى بودنش از ماهيت سطح و جسم تعليمى متمايز است ؛ و يا به واسطهء قار الذات بودنش از ماهيت زمان متمايز مىگردد ؛ و يا گفته مىشود : ماهيت انسان به واسطهء فصلش ، كه ناطق است ، از ماهيت اسب تميّز مىيابد .\r\nتمايز ميان دو ماهيت يا به تمام ذات آنهاست و يا به جزء ذات و يا به عوارض خارج از ذات .\r\n\r\nج\r\n\r\nجده ( - داشت )\r\nمقولهء جده ، كه به آن « ملك » و « له » نيز گفته مىشود ، و ترجمهء فارسى آن همان « داشت » است ، هيئت و حالتى است كه از احاطه شدن كامل يا ناقص يك شىء توسط شىء ديگر ، براى آن شىء محاط حاصل مىگردد ، و اين\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاحاطه بايد به گونه‌اى باشد كه شىء احاطه كننده ، با جابه‌جا شدن شىء احاطه شده ، جا به جا شود . مانند حالت پوشيدگى بدن به وسيلهء لباس ، يا پوشيدگى سر به وسيلهء كلاه ، و يا پوشيدگى پا به وسيلهء كفش . بايد توجه داشت كه موضوع اين مقوله ، شىء محاط است ، نه شىء محيط . و به ديگر سخن ، جده حالتى است كه براى محاط حاصل مىشود ، نه حالتى كه براى محيط پديد مىآيد .\r\n\r\nجزئى\r\nجزئى تصورى است كه عقل صدق آن بر بيش از يك مورد را تجويز نمىكند ؛ و به ديگر بيان : جزئى ادراكى است كه تنها نمايشگر يك موجود مىتواند باشد . صورت جزيى ، صورت ذهيى است كه خودش فى نفسه قابليت انطباق بر بيش از يك مصداق را ندارد .\r\nصورت‌هاى جزيى ، خود بر دو دسته‌اند :\r\n« صورت‌هاى حسى » و « صورت‌هاى خيالى » .\r\n\r\nجزء لا يتجزى\r\nجزء لا يتجزى يعنى جزء تقسيم ناشدنى ، كه به آن جوهر فرد نيز گفته مىشود . به عقيدهء متكلمان ، اجسام محسوس از اين جواهر فرد تشكيل شده‌اند . جزء لا يتجزى يا جوهر فرد در نظر متكلمان داراى سه ويژگى است :\r\n1 . اين ذرات داراى وضع هستند ، يعنى موقعيت مكانى دارند و مىتوان به آنها اشارهء حسى كرد و مثلا گفت : يكى بالا است ، ديگرى پايين است و يا در مقابل من قرار گرفته است .\r\n2 . هيچ‌گونه تقسيمى در اين ذرات راه ندارد ، نه تقسيم خارجى ، نه تقسيم وهمى و نه تقسيم عقلى . يعنى نه تنها در خارج نمىتوان آن ذرات را تجزيه و خرد كرد ، بلكه قوهء واهمه نيز نمىتواند در ذهن براى آنها دو قسمت در نظر بگيرد . و حتى عقل نيز حكم به قابليت انقسام آنها صادر نمىكند .\r\n3 . اين اجزاء فاقد طول ، عرض و عمق هستند .\r\n\r\nجسم\r\nجسم جوهرى است كه در سه جهت ( - طول ، عرض و عمق ) امتداد دارد ؛ يعنى به گونه‌اى است كه مىتوان سه خط عمود بر هم در آن فرض كرد . جوهر جسمانى داراى ابعاد مكانى و زمانى است ، و اگرچه ما نفس جوهر جسمانى را ، مانند ديگر جواهر ، با حواس پنج‌گانهء خود نمىتوانيم احساس كنيم ، و وجودش را با عقل اثبات مىكنيم ؛ اما نمودها و آثار آن را به صورت اعراضى از قبيل رنگ‌ها و شكل‌ها احساس مىكنيم . مشائين جسم را محصول تركيب حقيقى صورت جسمى و ماده مىدانند . شايان ذكر است كه جسم به\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمعناى يادشده ، غير از جسم تعليمى است .\r\nجسم تعليمى در واقع حجمى است كه جوهر جسمانى را احاطه مىكند و از اين‌رو ، براى آن‌كه با جسم تعليمى اشتباه نشود ، به آن ، جسم طبيعى گفته مىشود .\r\n\r\nجسم تعليمى\r\nجسم تعليمى در برابر جسم طبيعى است .\r\nجسم طبيعى همان جوهر ممتد در جهات سه‌گانه است ، كه يكى از اقسام جوهر است .\r\nجسم تعليمى در واقع حجمى است كه جسم طبيعى را احاطه مىكند ، و مقدار امتداد آن در جهات سه‌گانه را معين مىسازد . بنابراين ، جسم طبيعى يك امتداد جوهرى است و جسم تعليمى يك امتداد عرضى است . جسم طبيعى موضوع علوم طبيعى است ، اما جسم تعليمى موضوع هندسه است . جسم طبيعى يك امتداد مبهم است ، اما جسم تعليمى مقدار و اندازهء امتداد جسم طبيعى است ، و نسبتش به جسم طبيعى ، مانند نسبت زمان به حركت است ؛ يعنى نسبت يك امر معين به يك امر مبهم .\r\nاز آنچه گفته دانسته مىشود كه جسم تعليمى در سه جهت : طول ، عرض و عمق امتداد دارد ؛ و چون امتداد ملازم با قابليت انقسام است ، جسم تعليمى در سه جهت طول ، عرض و عمق قابل انقسام مىباشد .\r\n\r\nجعل\r\nدر لغت به معناى قرار دادن ، آفريدن ، گردانيدن و غير آن آمده است و در فلسفه به معناى ايجاد به كار مىرود ؛ مثلا پرسيده مىشود « مجعول علت چيست ؟ » و مقصود آن است كه آنچه علت ايجاد مىكند و به آن تحقق مىبخشد چيست ؟ وجود است يا ماهيت و يا نسبت ميان وجود و ماهيت ( يعنى صيرورة الماهية موجودة ) ؟ و پاسخ صحيح آن است كه مجعول همان وجود است .\r\n\r\nجعل بسيط و جعل مركب\r\nجعل به دو معنا به كار مىرود : يكى به معناى آفريدن و خلق كردن ، كه در اين صورت به آن جعل بسيط گفته مىشود ، و ديگرى به معناى قرار دادن چيزى براى چيزى ، يا ايجاد چيزى براى چيزى ، كه به آن جعل مركب گفته مىشود ؛ مثلا وقتى گفته مىشود : « جعل اللّه الانسان » مقصود آن است كه خدا انسان را آفريد و وجود را به او افاضه كرد . اما وقتى گفته مىشود : « جعل اللّه زيدا شجاعا » مقصود آن است كه خداوند شجاعت را به زيد افاضه كرد و او را شجاع گرداند . در جملهء نخست جعل ، بسيط است و در جملهء دوم ، مركب است . جعل بسيط يك مفعول مىگيرد و جعل مركب دو مفعول دارد . جعل بسيط به وجود\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nنفسى تعلق مىگيرد و جعل مركب به وجود رابط .\r\nبنابراين ، وقتى گفته مىشود ميان ذات و لوازم ذات ، جعل مركب متخلل نمىشود ، و فقط جعل بسيط به آن تعلق مىگيرد ، مقصود آن است كه ايجاد و آفرينش فقط به ذات تعلق مىگيرد و با همان جعل ، لوازم ذات نيز آفريده مىشود ؛ مثلا با آفرينش عدد ، زوجيت آن نيز آفريده مىشود .\r\n\r\nجنس\r\nجنس كلى ذاتىاى است كه مشترك ميان چند نوع است . و به ديگر سخن : جنس مفهومى است كه بيانگر جزء اعم از اجزاى ذاتى نوع خود مىباشد .\r\n\r\nجنس بعيد\r\nجنس نسبت به نوع اگر به گونه‌اى باشد كه چون آن نوع را با هريك از انواع مشارك در آن جنس ضميمه كنيم ، و بپرسيم چيستند ؟\r\nهميشه آن جنس در جواب نيايد ، آن جنس بعيد خواهد بود ؛ مثلا جسم براى انسان ، جنسى است و انسان در اين جنس انواع مشاركى دارد ، مانند : اسب ، درخت و سنگ .\r\nحال اگر بپرسيم ، انسان و سنگ چيستند ؟\r\nجواب « جسم » است ؛ اما اگر بپرسيم : « انسان و اسب چيستند ؟ » پاسخ حيوان است . در نتيجه جسم ، جنس بعيد انسان مىباشد .\r\n\r\nجنس سافل\r\nجنس سافل آن است كه زير آن جنسى نباشد ، بلكه فقط نوع باشد ، مانند : حيوان .\r\n\r\nجنس عالى\r\nجنس عالى كه به آن جنس الاجناس نيز مىگويند ، جنسى است كه زير آن جنس باشد ، ولى بالاتر از آن جنسى نباشد ؛ مانند : جوهر .\r\n\r\nجنس قريب\r\nجنس را نسبت به يك نوع در صورتى قريب مىگويند كه اگر آن را به هريك از انواع مشارك در آن جنس ضميمه كنيم ، و بپرسيم كه چيستند ؟ همان جنس در جواب بيايد . مثلا حيوان جنس انسان است ، و انسان در اين جنس انواع مشاركى دارد ؛ مانند : اسب ، گاو و گوسفند . حال اگر هريك از اين انواع را در كنار انسان قرار دهيم و بپرسيم چيستند ؟ پاسخ حيوان است . پس حيوان جنس قريب انسان مىباشد .\r\n\r\nجنس متوسط\r\nجنس متوسط جنسى است كه هم زير آن جنس باشد ، و هم بالاى آن ، مانند جسم .\r\n\r\nجوهر\r\nماهيتى است كه اگر در خارج موجود شود وجودش در موضوعى كه بىنياز از آن است ،\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nنمىباشد . و اين ، خود ، دو حالت دارد : يكى آن‌كه ماهيت اساسا حالّ در چيز ديگرى نباشد ، و به اصطلاح وجودش لنفسه و براى خود باشد ، نه لغيره . مانند جوهرهاى مجرد تام ، و نيز مانند ماهيت سنگ و چوب و انسان كه موجود لنفسه هستند ، و وجود ناعتى و لغيره ندارند .\r\nو دوم آن‌كه : ماهيت به گونه‌اى باشد كه در يك محل حلول مىكند ، اما محلى كه خود نيازمند به آن حالّ مىباشد . يعنى نياز و احتياج دوطرفه است ؛ هم حالّ نيازمند به محلّ است ، و هم محلّ نيازمند به حالّ مىباشد ؛ مثلا صورت جسمى ، حال در ماده و منطبع در آن است و وجودش ، وجود لغيره مىباشد .\r\nبنابراين ، ماده محلّ صورت جسمى است ، اما محلى است كه خودش نيازمند به صورت جسمى مىباشد ، و بدون آن هرگز تحقق نخواهد يافت ، زيرا ماده قوّهء محض است ، و قوهء محض بدون فعليتى كه به آن قوام دهد ، هرگز موجود نمىشود .\r\nحاصل آن‌كه جوهر بر دو قسم است : 1 .\r\nجوهرى كه وجودش لنفسه است ، و اساسا در چيز ديگرى حلول نمىكند . 2 . جوهرى كه وجودش لغيره است ، و صورت‌هاى منطبع در ماده همه از اين قبيل‌اند .\r\n\r\nح\r\n\r\nحال\r\nگروهى از متكلمان بر آنند كه برخى از امور نه موجودند و نه معدوم ، بلكه واسطهء ميان وجود و عدم هستند . اين قبل امور نزد ايشان ، « حال » ناميده مىشود . به عقيدهء آنها ، تمام صفات انتزاعى از اين قبيلند ؛ صفاتى مانند عالم بودن ، قادر بودن و پدر بودن . وجه اين‌كه چنين صفاتى نه موجودند و نه معدوم آن است كه از طرفى فاقد ما به ازاى خارجى هستند و يك وجود مستقل از طرفين خود ندارند و لذا نمىتوان گفت كه اين صفات موجود مىباشند ، و از طرف ديگر اين صفات ، وصف براى موجود خارجى قرار مىگيرند و شىء خارجى متصف به آنها مىگردد و لذا نمىتوان آنها را معدوم دانست .\r\n\r\nحدوث و قدم\r\nدر عرف عامهء مردم حدوث به معناى « تازگى » ، و قدم به معناى « كهنگى » است . اگر يك چيز نسبت به چيز ديگرى عمر كمترى داشته باشد ، آن چيز را حادث ، يعنى تازه مىخوانند ؛ و آن شىء دوم كه زمان بيشترى را اشغال كرده ، و عمرش طولانىتر است ، قديم و كهنه مىخوانند ؛ مثلا كتاب شرح منظومه\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nنسبت به كتاب اسفار يك كتاب حادث و جديد است ، و كتاب اسفار نسبت به كتاب شرح منظومه يك كتاب قديمى و كهنه به شمار مىرود ؛ چرا كه از زمان تأليف اسفار چهار قرن مىگذرد ، اما از زمان تأليف شرح منظومه فقط دو قرن مىگذرد . و به ديگر سخن :\r\nمعناى عرفى قدم عبارت است از : طولانىتر بودن امتداد يكى از دو وجود در طرف ازل ، و حدوث عبارت است از كوتاه‌تر بودن امتداد يكى از دو وجود در طرف ازل .\r\nاز تحليل معناى عرفى حدوث و قدم دانسته مىشود كه : « قديم » چيزى است كه در بخشى از زمانى كه حادث در آن هنوز به وجود نيامده است ، وجود دارد ؛ به ديگر سخن : وجود حادث مسبوق است به نبودن در زمانى كه قديم در آن موجود باشد ؛ بر خلاف قديم كه وجودش مسبوق نيست به نبودن در زمانى كه حادث در آن موجود مىباشد . در همان مثال بالا ، كتاب اسفار در قرن يازدهم و دوازدهم وجود داشته است ، اما كتاب شرح منظومه در اين دو قرن هنوز پديد نيامده است . پس كتاب شرح منظومه مسبوق است به نبودن در زمانى ( - قرن يازدهم و دوازدهم ) كه كتاب « اسفار » در آن موجود بوده است ؛ بر خلاف « اسفار » كه مسبوق نيست به نبودن در زمانى كه « شرح منظومه » در آن موجود بوده است .\r\nاز اين‌جا دانسته مىشود كه مفهوم عرفى حدوث و قدم داراى دو ويژگى است :\r\n1 . حدوث و قدم عرفى دو مفهوم نسبى و اضافى هستند .\r\n2 . در مفهوم عرفى حدوث و قدم تنها سبق و پيشى زمانى معتبر مىباشد .\r\nحكما مفهوم عرفى حدوث و قدم را تغيير و در آن توسعه دادند . بدين‌صورت كه اوّلا : آن را از حالت نسبى و اضافى بودن درآورده و به شكل دو مفهوم نفسى درآوردند ؛ و ثانيا :\r\nمفهوم عام سبق و تقدم را در آن معتبر دانسته‌اند ، نه خصوص سبق زمانى . بنابراين ، حدوث در اصطلاح فلاسفه عبارت است از « مسبوق بودن وجود شىء به عدم آن شىء » ، و قدم عبارت است از « مسبوق نبودن وجود شىء به عدم آن شىء » .\r\n\r\nحدوث و قدم دهرى\r\nاين قسم از حدوث و قدم رابطهء مستقيمى با مسئلهء تقدم و تأخر دهرى دارد ؛ و همان‌گونه كه مبدع بحث تقدم و تأخر دهرى سيد داماد است ، بحث حدوث و قدم دهرى نيز نخستين بار توسط او بيان شده است .\r\nتقدم و تأخر دهرى عبارت است از : تقدم علت تامه بر معلولش ، از آن جهت كه وجود\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nعلت جدا و منفك از وجود معلول است و عدم معلول در رتبهء وجود علت تقرر دارد . از اين‌جا مىتوان به تعريف حدوث دهرى ، يعنى مسبوق بودن وجود شىء به عدم دهرى آن پى برد .\r\nبراى روشن شدن معناى « حدوث دهرى » بايد مفهوم « عدم دهرى » توضيح داده شود . به عقيدهء سيد داماد ، شىء همان‌گونه كه يك عدم زمانى دارد كه با وجود شىء جمع نمىشود - در برابر عدم ذاتى كه با وجود شىء جمع مىشود - هم‌چنين يك عدم دهرى نيز دارد كه از مرتبهء علت تامه شىء انتزاع مىشود ؛ و اين عدم دهرى نيز عدم غير مجامع است ، يعنى عدمى است كه با وجود شىء جمع نمىشود ؛ و چون مرتبهء علت تامهء شىء مقدم بر مرتبهء وجود خاص شىء است ؛ بنابراين عدم دهرى شىء كه در مرتبهء علت تامهء آن است ، مقدم و سابق بر وجود خاص شىء مىباشد ؛ و در نتيجه مىتوان گفت : هر معلولى وجودش مسبوق به عدم در يك مرتبهء بالاترى از سلسلهء طولى وجود است ، و اين همان حدوث دهرى است ، زيرا حدوث دهرى عبارت است از :\r\n« مسبوقية وجود مرتبة من مراتب الوجود بعدمه المتقرر فى مرتبة هى فوقها فى السلسلة الطولية » .\r\nو به ديگر سخن : در سلسلهء طولى وجود ، علت شىء در مرتبه‌اى مقدم بر آن شىء قرار دارد ؛ زيرا وجود علت لزوما قوىتر و شديدتر از وجود معلول بوده ، و مرتبهء بالاترى از كمال را دارا مىباشد . بنابراين ، معلول با حدّ وجودى خاص خود ، در مرتبهء علت خود وجود ندارد ؛ پس در آن مرتبه معدوم مىباشد .\r\nو چون مرتبهء علت مقدم بر مرتبهء معلول است ، عدم معلول در آن مرتبه نيز مقدم بر وجود معلول خواهد بود . بنابراين ، وجود خاص معلول ، مسبوق است به عدم آن در مرتبهء علت ، مانند عالم ماده كه وجودش مسبوق به عدمش است ، عدمى كه در عالم مثال متقرر است .\r\nاما علت نسبت به معلول خود چنين رابطه‌اى را ندارد ، يعنى علت مسبوق به عدم متقرر در مرتبهء معلول خود نمىباشد ؛ چرا كه اوّلا : مرتبهء معلول متأخر از مرتبهء علت است ، نه متقدم بر آن ؛ و ثانيا : علت در مرتبهء معلول موجود مىباشد ، نه معدوم ؛ و از اين‌رو ، علت نسبت به معلول خود قديم دهرى مىباشد .\r\n\r\nحدوث و قدم ذاتى\r\nحدوث ذاتى عبارت است از : « مسبوق بودن وجود شىء به عدمى كه در مرتبهء ذات آن تقرر دارد » . بايد توجه داشت عدمى كه در\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nحدوث ذاتى مطرح مىشود ، يك عدم مجامع است ، بر خلاف عدمى كه در حدوث زمانى مطرح مىشود ، كه عدم مقابل مىباشد .\r\nتوضيح اين‌كه : وقتى مىگوييم : حدوث عبارت است از مسبوق بودن وجود شىء به عدم آن ، اين عدم بر دو قسم است : 1 - عدم مقابل . 2 - عدم مجامع .\r\n« عدم مقابل » عدمى است كه با وجود لاحق جمع نمىشود ، مانند عدم زمانى . عدم زمانى يك شىء هرگز با وجود آن شىء جمع نمىشود ، بلكه هركدام رافع ديگرى مىباشد .\r\nوقتى شىء موجود باشد ، ديگر عدم زمانى نخواهد داشت ، و وقتى عدم زمانى داشته باشد ، ديگر موجود نخواهد بود . اما « عدم مجامع » عدمى است كه با وجود لاحق جمع مىشود . و عدم ذاتى از اين قبيل است . پس در حدوث ذاتى ، شىء حادث مسبوق به عدمى است كه با وجود آن شىء جمع مىشود ؛ يعنى شىء در همان حال كه موجود است ، ذاتا معدوم است ، و اين عدم ، تقدم ذاتى بر وجود آن شىء دارد .\r\nقدم ذاتى در برابر حدوث ذاتى است .\r\nبنابراين ، قديم ذاتى چيزى است كه وجودش مسبوق به عدم در مرتبهء ذات نيست . يك شىء تنها در صورتى مىتواند قديم ذاتى باشد كه ماهيت نداشته باشد ، و ذاتش عين حقيقت وجود باشد . و اين موجود همان واجب تعالى است ، زيرا هر موجود ماهيت‌دارى ، وجودش را از غير دريافت مىكند ، و خودش ذاتا معدوم مىباشد ، و لذا وجودش مسبوق به عدم در مرتبهء ذات بوده و حادث ذاتى خواهد بود ، نه قديم ذاتى .\r\n\r\nحدوث و قدم زمانى\r\nحدوث زمانى عبارت است از « مسبوق بودن وجود شىء به عدم زمانى آن » . پس اگر شىء به گونه‌اى باشد كه در زمانى معدوم بوده ، و سپس به وجود آمده است ، در اين صورت آن شىء حادث زمانى خواهد بود .\r\nمقصود از « عدم زمانى » عدمى است كه تدريجى است و بر زمان منطبق مىشود . در برابر حدوث زمانى به معناى يادشده ، « قدم زمانى » قرار دارد كه عبارت است از : « مسبوق نبودن وجود شىء به عدم زمانى » و لازمهء مسبوق نبودن وجود شىء به عدم زمانى آن است كه شىء مورد نظر در هر قطعه‌اى از زمان كه پيش از قطعهء ديگر فرض شود ، موجود باشد ، و وجودش بر آن منطبق گردد .\r\n\r\nحركت\r\nحركت ، مفهوم ماهوى نيست ، لذا حدّ\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nندارد ، و نمىتوان براى آن يك تعريف حقيقى ارائه داد ، لذا آنچه در تعريف حركت بيان مىشود ، در واقع تعريف لفظى است . اين‌جا سه تعريف براى حركت بيان مىشود :\r\nتعريف اول : حركت عبارت است از خروج تدريجى شىء از قوه به فعل .\r\nتعريف دوم : حركت عبارت است از تغير تدريجى شىء .\r\nاين دو تعريف نزديك به يكديگرند ؛ زيرا تغير يك شىء جز به خارج شدن آن از قوه به فعل نيست . بنابراين دو تعريف ، حركت در واقع عبارت خواهد بود از : « نحوهء وجودى كه شىء به واسطهء آن به تدريج از قوه به سوى فعل مىرود » . و تدريجى بودن آن بدين معناست كه اجزايى كه براى آن وجود فرض مىشود ، در يك زمان واحد با هم جمع نمىشوند ، بلكه در طول زمان به وجود مىآيند . و به ديگر سخن : مقصود از تدريجى بودن حركت اين است كه هريك از اجزاى فرضى آن ، فعليت جزء فرضى پيشين ، و قوهء جزء فرضى پسين مىباشد .\r\nتعريف سوم : حركت ، كمال اول است براى شىء بالقوه ، از آن جهت كه بالقوه است . اين تعريف از ارسطو نقل شده است .\r\nبراى روشن شدن اين تعريف بايد ابتدا توضيحى دربارهء واژهء « كمال » بدهيم . كمال در فلسفه به معناى فعليت ، دارايى و وجود است ، و غير از كمالى است كه در علم اخلاق مطرح مىشود . در علم اخلاق ، كمال و نقص بر اساس معيارهاى عقل عملى سنجيده مىشود ، اما در فلسفه مسائل ارزشى نقشى ندارد ، و معيارهاى عقل نظرى در آن حاكم است . در فلسفه بحث بر سر وجدان و فقدان ، و هستى و نيستى است . آنچه وجدان و هستى است ، كمال و آنچه فقدان و نيستى است ، نقصان به شمار مىرود ؛ خواه از بايستىهاى باشد و خواه از نبايستىها ، و خواه اساسا از حوزهء علم اخلاق بيرون باشد .\r\nاما بايد توجه داشت كه كمال شىء از آن جهت كه آن شىء بالفعل است ، با كمال آن شىء از آن جهت كه بالقوه است ، تفاوت دارد .\r\nاگر يك جسم را در نظر بگيريم ، دو حيثيت در آن وجود دارد : يكى حيثيت فعليت و ديگرى حيثيت قوه . جسم چيزى دارد كه به واسطهء آن بالفعل است ، و چيزى دارد كه به واسطهء آن بالقوه مىباشد ؛ و خلاصه داراى دو جهت و دو حيثيت مختلف است . جسم از آن جهت كه يك شىء بالفعل است ، كمال اوّلش همان صورت نوعيى است كه واجد آن است ؛ و كمال دومش آثار و اعراضى است كه در همان\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nحال بر آن صورت نوعى مترتب مىگردد . و نكتهء كمال اول ناميدن صورت نوعى مترتب مىگردد . و نكتهء كمال اول ناميدن صورت نوعى شىء و كمال دوم ناميدن آثار و اعراض شىء ، همين است كه آثار و اعراض شىء در واقع آثار صورت نوعى آن شىء است ، لذا صورت نوعى ، يك نحوه تقدم بر آن آثار دارد .\r\nروشن است كه حركت ، صورت نوعى هيچ جسمى نيست ، و به همين دليل قيد « من حيث انه بالقوه » در تعريف حركت آورده شده است :\r\n« الحركة كمال اوّل لما بالقوه من حيث انه بالقوة » .\r\nاما جسم از آن جهت كه بالقوة است - يعنى از آن جهت كه چيز يا چيزهايى را ندارد ولى مىتواند داشته باشد - نيز كمال اول و كمال دومى دارد . اگر جسمى را در نظر بگيريم كه در نقطهء « الف » ساكن است ، اما مىتواند در نقطهء « ب » قرار داشته باشد ، براى اين جسم دو كمال مىتوان در نظر گرفت : يكى خود حركت كردن و خارج شدن از نقطهء « الف » و روانه شدن به سوى نقطهء « ب » . خود اين گذر و جا به جايى و تحول ، در برابر سكون و قرار و ركود ، فعليتى از فعليت‌هاست كه جسم نسبت به آن بالقوه مىباشد ، و لذا حصولش براى جسم كمال مىباشد ؛ زيرا چنان‌كه فلاسفه گفته‌اند :\r\n« حصول ما يمكن ان يحصل للشىء كمال له » - حصول آنچه امكان حصول براى شىء دارد ، براى آن شىء كمال به شمار مىرود .\r\nو كمال ديگر عبارت است از : بودن و استقرار يافتن آن جسم در نقطهء « ب » ؛ زيرا استقرار در اين مكان جديد نيز حالتى است كه شىء ندارد ، اما مىتواند واجد آن شود ، و لذا حصولش براى آن ، كمال براى آن خواهد بود .\r\nاگر اين دو كمال را با هم مقايسه كنيم ، مىبينيم كه گذر از نقطهء « الف » به سوى نقطهء « ب » ، كه همان حركت است ، مقدمه است براى رسيدن به استقرار در نقطهء « ب » . و لذا حركت ، كمال اول و غايت حركت ، كمال دوم به شمار مىرود . توضيح اين‌كه : حركت مطلوب بالذات نيست ؛ و هرحركتى براى رسيدن به يك هدف و غايتى تحقق مىيابد . در واقع كل حركت مقدمه براى وصول به غايت است .\r\nپس « كمال اول » بودن حركت بدين معناست كه حركت كمالى است كه وسيله است ، نه هدف . حركت كمالى است كه وجودش وابسته و متعلق به هدف و غايت مىباشد .\r\nاما اين‌كه گفته شد : « حركت كمال اول است براى شىء بالقوه » نكته‌اش آن است كه حركت ، اگرچه خود يك فعليت است - زيرا اگر آن را در برابر سكون قرار دهيم ، فعليتى از\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nفعليت‌ها خواهد بود - اما اين تفاوت را با ديگر فعليت‌ها دارد كه آميخته با قوه است . شىء تا وقتى در حركت است ، بالقوه است ، و فعليتى را پيش رو دارد . بنابراين ، شىء تا حالت بالقوه نسبت به شىء ديگر - كه همان كمال ثانى و غايت و هدف است - نداشته باشد ، نمىتواند حركت داشته باشد .\r\n\r\nحركت ارادى يا نفسانى\r\nحركتى كه از روى علم و شعور و اراده و اختيار سر مىزند ، حركت ارادى يا نفسانى ناميده مىشود ، مانند افعال اختيارى انسان و حيوان .\r\n\r\nحركت بالذات و حركت بالعرض\r\nفلاسفه حركت را بر دو قسم دانسته‌اند :\r\n1 . حركت بالذات يا حركت ذاتى . 2 . حركت بالعرض يا حركت عرضى . مقصود از حركت ذاتى حركتى است كه وصف براى خود متحرك است ، بىآن‌كه متحرك در اتصاف به آن نياز به واسطهء در عروض داشته باشد . به ديگر سخن : حركت ذاتى حركتى است كه حقيقتا به شىء نسبت داده مىشود . اما حركت عرضى ، حركتى است كه اسنادش به متحرك يك اسناد مجازى است ، و در واقع وصف به حال متعلق موصوف مىباشد .\r\nوقتى مسافرى در كشتى ( در حال حركت ) نشسته است ، اگر حركت را به خود كشتى نسبت دهيم و بگوييم كشتى در حال حركت مكانى است ، اين حركت ، حركت ذاتى است ؛ اما اگر حركت را به مسافر نسبت دهيم ، و بگوييم : مسافر در حال حركت مكانى است ، اين حركت ، حركت عرضى خواهد بود .\r\n\r\nحركت توسطى\r\nحركت توسطى عبارت است از : « بودن شىء متحرك ميان مبدأ و منتها ، به نحوى كه هريك از حدود مسافت را در نظر بگيريم ، متحرك در لحظهء قبل و در لحظهء بعد در آن حدّ وجود ندارد » . حركت توسطى يك حالت بسيط است كه در همان لحظهء نخست حركت در متحرك پديد مىآيد ، و تا لحظهء آخر حركت ، در آن باقى و پايدار مىماند . حركت توسطى حالتى است كه در يك آن حادث مىشود ، و آن‌گاه در طول زمان حركت باقى مىماند . اتصاف شىء متحرك به حركت توسطى ، مانند اتصاف جسم به يك رنگ خاص است . همان‌گونه كه جسم در يك لحظه سفيد مىشود ، و آن‌گاه اين سفيدى در طول زمان باقى مىماند ، متحرك نيز وقتى از نقطهء الف به نقطهء ب منتقل مىشود ، در نخستين لحظهء شروع انتقال ، متصف به حركت توسطى مىشود ، و آن‌گاه اين وصف براى او تا پايان\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nحركت باقى مىماند ، زيرا از همان لحظهء نخست ، شىء ميان مبدأ و منتهاست به گونه‌اى كه در هرلحظه در يك حدّ قرار دارد . بنابراين ، در هرلحظه مىتوان گفت : اين شىء متوسط ميان مبدأ و منتهاست .\r\nحركت توسطى يك حالت بسيط و غير ممتد است ، يك امر ثابت و غير قابل انقسام مىباشد و براى او گذشته و آينده‌اى نيست .\r\nنسبت حركت توسطى به هريك از حدود مسافت ، در واقع ، نسبت كلى به افرادش است ؛ و از اين جهت حركت توسطى مانند تغير دفعى است ، كه بر حدود فرضى حركت قطعى منطبق مىگردد .\r\nدر حركت توسطى ، جسم متحرك در هر لحظه كه در نظر گرفته شود ، ميان مبدأ و منتها در يك حدّ و نقطه‌اى قرار دارد كه قبل از آن لحظه و بعد از آن لحظه ، در آن نبوده است . و اين وصف بدون هيچ‌گونه تغييرى براى متحرك ثابت مىباشد . حدودى كه جسم در آن قرار مىگيريم ، تغيير مىكند ، اما متحرك در هرحدّى واقع باشد ، اتصافش به « واقع بودن در ميان مبدأ و منتها » ثابت است ؛ و اين وصف بر او صادق مىباشد .\r\nدر مقام مثال ، اگر فرض كنيم با يك قلم ، خطى از نقطهء « الف » به نقطهء « ب » در حال رسم شدن مىباشد ، به گونه‌اى كه نوك قلم هر لحظه از نقطهء « الف » دور مىشود و به نقطهء « ب » نزديك مىگردد ، در اين صورت حركت توسطى همان نقطه‌اى خواهد بود كه هرلحظه با نوك قلم رسم مىشود ( فرض كنيد كه خطى كه اين قلم رسم مىكند ، بلافاصله پس از رسم شدن محو مىگردد ) . حدوث اين نقطه و تحققش در يك لحظه صورت مىپذيرد ، و آن‌گاه باقى مىماند . ( حدوثش در آن ، و بقايش در زمان مىباشد . )\r\n\r\nحركت جوهرى\r\nحركت جوهرى ، حركتى است كه در ذات و جوهر شىء واقع مىشود . تا پيش از زمان صدر المتألهين ، فلاسفه عموما حركت را ويژهء اعراض مىدانستند و مىگفتند اگر جسم حركت مىكند ، اين حركت در كم ، كيف ، وضع و يا أين است ، و هرگز جسم نتواند در ذات و جوهر خود حركت كند ، زيرا قوام هرحركتى به موضوع آن است . وقتى مىگوييم كرهء زمين به دور خودش و به دور خورشيد مىچرخد ، يا سيب از سبزى به زردى و سرخى تحول مىيابد يا نهال درخت و نوزاد حيوان و انسان ، رشد و نموّ مىكند ، در همهء اين موارد ، ذات ثابتى داريم كه صفات و حالات آن تدريجا دگرگون مىشود . اما اگر بگوييم خود ذات هم\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nثباتى ندارد ، و همان‌گونه كه صفات و اعراض آن دگرگون مىشوند ، جوهر آن هم تحول مىيابد ، ديگر چيزى در دست نداريم تا اين دگرگونى را به آن نسبت دهيم . اين عقيدهء حكماى پيش از صدر المتألهين بود . اما او با ادلهء متقنى ثابت كرد كه اساسا اگر حركت در جوهر جسم واقع نشود ، حركت در اعراض آن ، توجيه معقولى نمىتواند داشته باشد ، و به طور كلى حركت در اعراض پرتو و جلوهء حركت در جوهر است .\r\n\r\nحركت ذاتى و حركت عارضى\r\nحركت و تغير بر دو قسم است : 1 . حركت عارضى . 2 . حركت ذاتى .\r\nمقصود از حركت عارضى حركتى است كه از حاق ذات متحرك انتزاع نمىشود ، بلكه مانند يك امر خارج از ذات متحرك ، بايد به آن ملحق شود ؛ مثلا جسم كه يك حركت أينى يا كمى انجام مىدهد ، اين حركت براى متحرك ، عارضى است . متحرك در مرتبهء قبل از تحرك هويت و تحققى دارد ، و در مرتبهء بعد از تحققش حركت به آن ملحق مىشود . چنين حركتى ، يك حركت زايد بر ذات و عارضى است ، و علت مىخواهد و علتش هم بايد متغير باشد .\r\nاما حركت ذاتى ، حركتى است كه متحرك قطع نظر از حركت ، هويتى ندارد ، و چنين نيست كه حركت در مرحلهء پس از تحقق متحرك به آن ملحق گردد ، بلكه از حاق ذات آن انتزاع مىشود . در حركت ذاتى ، نحوهء وجود شىء ، يك نحوه وجود سيلانى و گذراست ، نه آن‌كه وجودش غير از حركت باشد ، و حركت بخواهد از خارج به آن ملحق شود .\r\n\r\nحركت طبيعى\r\nحركتى كه بدون علم و اراده از فاعل سر مىزند ، اگر مطابق با طبيعت اوليهء فاعل باشد ، و بدون آن‌كه نيرويى از خارج بر فاعل وارد شود ، از آن صدور يابد ، حركت طبيعى ناميده مىشود ، مانند سقوط جسم از بالا به پايين ، و يا رشد گياه .\r\n\r\nحركت قسرى\r\nحركتى كه بدون علم و اراده از فاعل صادر مىشود ، هرگاه در اثر قهر و غلبهء نيروى بيرونى و عامل خارجى بر جسم تحميل شود ، حركت قسرى ناميده مىشود ، مانند جسمى كه به بالا پرتاب مىشود ، و يا جسم سبكى كه با فشار به داخل آب فرومىرود .\r\n\r\nحركت قطعى\r\nحركت قطعى عبارت است از « بودن شىء متحرك ميان مبدأ و منتها ، به گونه‌اى كه نسبتى\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبه هريك از حدود فرضى مسافت دارد » .\r\nحركت قطعى ، بر خلاف حركت توسطى ، يك وجود مستمر و كشش‌دار است ؛ وجودى است كه هرلحظه حادث مىشود و هرلحظه فانى مىگردد ، يعنى از يك حدوث و فناى تدريجى برخوردار است . حركت قطعى در طول زمان تحقق مىيابد ، نه در يك لحظه و آن ؛ و لذا يك كل است كه مىتوان براى آن اجزايى در نظر گرفت ، و همان اجزاء را نيز مىتوان به اجزاى كوچك‌ترى تقسيم كرد ، و اين روند هرگز در نقطه‌اى متوقف نمىشود .\r\nحركت قطعى در واقع يك وجود ممتد از مبدأ تا منتها دارد ، و نسبتش به هرقطعه از آن ، نسبت كل به جزء است ، نه نسبت كلى به جزئى .\r\nدر همان مثال پيشين ، حركت قطعى در واقع خطى خواهد بود كه قلم با انتقال از نقطهء « الف » به سوى نقطهء « ب » ميان اين دو نقطه ترسيم مىكند . البته در صورتى كه آن خط به گونه‌اى باشد كه همان‌گونه كه رسم مىشود ، پاك شود .\r\nوجود اين خط ، يك وجود لحظه‌اى نيست ، كه در يك « آن » تحقق پيدا كند - بر خلاف نقطه‌اى كه با نوك قلم رسم مىشود - بلكه وجودى است كه مثلا در طول يك دقيقه به تدريج تحقق مىيابد . اين يك دقيقه ، در واقع زمان حدوث و تحقق خط است ، نه مدت بقاى آن .\r\nدر حركت قطعى قوه و فعل آن در هم آميخته است ، دائما قوه‌اى به فعليت مىرسد ، و فعليتى منقضى مىگردد . شىء متحرك ، در حركت قطعى ، وجودى دارد كه هر « آن » حادث مىگردد ، و فانى مىشود ؛ فعليت جديدى را به دست مىآورد ، و فعليت پيشينى را از دست مىدهد . وجودى است كه در طول زمان حادث مىگردد ، اما باقى نيست .\r\n\r\nحكم\r\nبراى روشن شدن حقيقت حكم ، ابتدا مثالى بيان مىكنيم ، و آن‌گاه با توجه به آن مثال ويژگىهاى حكم را ذكر مىكنيم . ما وقتى حكم خود به « ايستاده بودن حسين » را بررسى مىكنيم ، مىبينيم كه ابتدا از راه حواس خود يك امر واحدى را مشاهده كرده‌ايم ؛ يعنى حسين را در حالت ايستاده بودن مشاهده كرده‌ايم ، و از آن تصويرى در ذهن ما نقش بسته است ، كه همان « حسين در حال ايستاده بودن » است .\r\nپس از اين مشاهده ، ما فرد ديگرى را در حالى كه ايستاده است ، و حسين را در حالى كه نشسته است ، مشاهده مىكنيم ، و اين\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nمشاهدات ما را مستعد و آماده مىسازد تا صورت ذهنى واحدى كه از « حسين در حال ايستاده بودن » داشتيم ، و در خزانهء خيال بايگانى كرده بوديم ، به دو مفهوم جدا از هم تجزيه كنيم : يكى مفهوم « حسين » و ديگرى مفهوم « ايستاده » .\r\nالبته بايد توجه داشت كه مقصود از تجزيه كردن صورت ذهنى « حسين ايستاده » آن نيست كه نفس ، آن مفهوم را به دو قسم تقسيم مىكند ؛ چرا كه تقسيم به هيچ‌وجه در صورت ذهنى ، كه يك امر مجرد است ، راه ندارد . بلكه مراد آن است كه نفس پس از مشاهدات ، مستعد و آماده مىشود تا دو مفهوم « حسين » و « ايستاده » را به طور جداگانه و مستقل ادراك كند ، و اين دو صورت را در خود به وجود آورد .\r\nپس از آن ، نفس اين دو مفهوم را در خزانهء خيال بايگانى مىكند ، و هرگاه بخواهد آنچه را قبلا مشاهده كرده است ، حكايت كند ، آن دو مفهوم را ، يعنى مفهوم « حسين » و « ايستاده » را در خود حاضر مىآورد ، و سپس آنها را « يكى » مىكند ؛ و اين كار نفس ، يعنى « يكى كردن دو مفهوم » ، حقيقت « حكم » را تشكيل مىدهد . از اين بيان دانسته مىشود كه :\r\nاوّلا : حكم يك فعل نفسانى است ، يعنى كارى است كه از نفس صادر مىشود ، و از اين جهت مانند اراده و تصميم و خشم و غضب است كه همگى جزء افعال نفسانى است .\r\nبنابراين ، حكم به طور عكس‌بردارى ، مانند ديگر صور ، نزد ما نيامده است ؛ بلكه يك فعل خارجى است كه البته از سنخ علم و ادراك مىباشد ؛ زيرا با تمام وجود خود نزد نفس حضور دارد . و به ديگر سخن : حكم خودش معلوم حضورى است نه معلوم حصولى . و چنان‌كه علامهء طباطبائى در اصول فلسفه بيان كرده است : « حكم ، فعل خارجى قوهء حاكمه است كه با واقعيت خود روى قضيهء مدرك مىآيد . و نظر به اين‌كه معلوم نيز هست ، بايد گفت : معلوم با علم حضورى است . »\r\nثانيا : حكم در عين حال كه يك فعل نفسانى است ، از ماوراء خود حكايت مىكند ، و خارج را نشان مىدهد ، و از اين جهت يك « صورت ذهنى » به شمار مىرود .\r\nثالثا : اين « صورت ذهنى » اگرچه يك صورت انفعالى نيست ، اما در عين حال بىارتباط با خارج نيز نمىباشد ، بلكه صورتى است كه نفس آن را با استمداد از خارج و با توجه به آنچه از خارج دريافته است ، ايجاد مىكند .\r\nچرا كه اگر اين صورت ذهنى بدون استمداد از\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nخارج ، و از پيش خود ، ساخته شده باشد ، هرگز حاكى از خارج نخواهد بود . در مثال ياد شده ، نفس ابتدا « حسين را در حال ايستاده بودن » مشاهده كرده است ، و بر اساس همين صورت دريافت‌شده از خارج بود ، كه توانست حكم كند كه « حسين ايستاده است » .\r\n\r\nحكمت الهى\r\nحكمت الهى علمى است كه از احوال موجود از آن جهت كه موجود است ( يعنى موجود مطلق ) بحث و گفت‌وگو مىكند .\r\nتوضيح آن‌كه : يك موجود احكام گوناگونى دارد . پاره‌اى از اين احكام به شكل و قالب خاصى كه آن موجود به خود گرفته ، مربوط مىشود ، و بخش ديگر به شكل و قالب خاص آن موجود ، مربوط نيست ، بلكه در رابطه با اصل « موجوديّت » آن است . به عنوان مثال ، آهن از آن جهت كه موجودى است در اين قالب و با اين ماهيت خاص و متمايز از ديگر موجودات و بلكه ديگر فلزات ، داراى احكام ويژه‌اى مىباشد : وزن مخصوصى دارد ، نقطهء ذوب و مقدار مقاومت خاصى دارد ، رنگ خاص و نيز ده‌ها و صدها حكم و اثر و حالت دارد كه همه به « آهن بودن » آن مربوط مىشود .\r\nاما همين پديده داراى احكام ديگرى نيز هست ؛ مثلا معلول است ، حادث است ، ممكن است ، منشأ اثر است و . . . اين دسته از احكام به آهن بودن اين شىء مربوط نيست ، بلكه به « موجوديّت » آن مربوط مىشود . و به ديگر سخن : اين شىء از آن جهت كه موجود است اين احكام را دارد ، نه از آن جهت كه آهن است .\r\nبا روشن شدن تفاوت اين دو دسته از احكام ، مقصود از حكمت الهى روشن مىشود .\r\nحكمت الهى علمى است كه دربارهء دستهء دوم از احكام يادشده سخن مىگويد . يعنى احكامى را بيان مىكند كه موجود از آن جهت كه موجود است ، آنها را دارا مىباشد ، نه احكامى كه به تعين خاصى مربوط مىگردد ، و طبعا مخصوص بخشى خاص از موجودات مىباشد ، بر خلاف علوم تجربى .\r\n\r\nحمل\r\nحمل ( يا اين‌همانى ) عبارت است از اتحاد ميان موضوع و محمول . وقتى مىگوييم :\r\n« الف ، ب است » حكم به اتحاد ميان الف ( موضوع ) و ب ( محمول ) كرده و يگانگى آن دو را بيان داشته‌ايم . از اين‌جا معلوم مىشود كه قوام حمل به آن است كه از طرفى « دو چيز » در كار باشد كه يكى موضوع و ديگرى محمول واقع شود ، و از طرف ديگر ميان آن دو چيز ، نوعى اتحاد و يگانگى وجود داشته باشد . و هر جا اين دو شرط موجود باشد حمل محقق\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمىشود ، گرچه تنها دو نوع حمل در ميان مردم معمول است : يكى حمل ذاتى و ديگرى حمل شايع صناعى ، اما موارد آن منحصر به اين دو قسم نيست . ر . ك : هو هويت و حمل .\r\n\r\nحمل بتّى و حمل غير بتّى\r\nحمل شايع بر دو قسم است : حمل بتّى و حمل غير بتّى . اين تقسيم در واقع به اعتبار موضوع قضيه و نحوهء وجود مصاديق آن در خارج صورت پذيرفته است . توضيح اين‌كه وقتى گفته مىشود : « الف ، ب است » ، چون حمل ، بنابر فرض ، حمل شايع است ، حكمى كه در آن قضيه است مربوط به مصاديق « الف » مىباشد ؛ يعنى مفاد آن قضيه آن است كه مصاديق « الف » ، داراى فلان حكم هستند . با توجه به اين نكته مىگوييم : « الف » ممكن است مفهومى باشد كه بالفعل داراى مصاديق محقق مىباشد ، و يا لااقل امكان اين را كه مصاديقى از آن واقعا تحقق يابد ، دارد ؛ و يا آن‌كه به گونه‌اى است كه نه تنها مصداق محققى ندارد ، بلكه امكان اين‌كه مصداقى از آن واقعا تحقق يابد نيز ، وجود ندارد . و به ديگر سخن : موضوع قضيه يا يك امر ذاتا ممكن است ، و يا يك امر ذاتا ممتنع مىباشد .\r\nدر صورت نخست ، قضيهء مورد نظر يك قضيهء بتّى خواهد بود ؛ مانند قضيهء انسان خندان است ، يا سيمرغ پرنده است ؛ كوهى از طلا زرين است ؛ دريايى از جيوه بارد و خنك مىباشد ؛ و نظاير آن . در همهء اين قضايا حكم روى افراد و مصاديق واقعى موضوع مىرود ؛ خواه مصاديق واقعى محقق ، و خواه مصاديق واقعى مقدر ؛ و در مورد مصاديق مقدّر هم ، با فرض وجود موضوع حكم روى مصاديق مىرود .\r\nو اما در صورت دوم ، قضيهء مورد نظر يك قضيهء غير بتّى خواهد بود ؛ مانند قضيهء « هر معدوم مطلقى غير قابل اخبار مىباشد . » مقصود از معدوم مطلق چيزى است كه نه در خارج تحقق دارد ، و نه در ذهن . بسيارى از چيزها هستند كه نه تنها در خارج وجود ندارند ، بلكه ما نيز از آنها تصورى نداريم ؛ و روشن است كه از چنين امورى نمىتوان خبر داد و مطلبى بيان كرد . و اين قضيه يك قضيهء غير بتّى است ، زيرا معدوم مطلق از آن جهت كه معدوم مطلق است ، محال است تحقق يابد ؛ چه اگر تحقق يابد ديگر معدوم مطلق نخواهد بود . و لذا حكم در اين قضيه روى مصاديق واقعى موضوع نمىرود ، بلكه حكم روى مصاديق فرضى و غير واقعى مىرود . در واقع ذهن آنچه را معدوم مطلق است ، يعنى محض نابودى و نيستى است ، به عنوان مصداق\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمعدوم مطلق فرض مىكند ، و آن‌گاه بر همين مصداق‌هاى فرضى و غير واقعى حكم مىكند ؛ يعنى در واقع مفاد قضيه به اين صورت است كه اگر ما مصداقى براى معدوم مطلق فرض و اعتبار كنيم ، آن مصداق غير قابل خبر دادن است .\r\n\r\nحمل بسيط و حمل مركب\r\nحمل شايع بر دو قسم است : حمل بسيط و حمل مركب . و قضيه‌اى كه حملش حمل بسيط باشد ، هليهء بسيطه و يا قضيهء ثنايى ، و قضيه‌اى كه حملش مركب باشد ، هليهء مركبه يا قضيهء ثلاثى مىنامند . هليهء بسيطه قضيه‌ايى است كه محمول در آن « موجود » است ؛ لذا مفاد چنين قضيه‌اى اصل ثبوت و تحقق موضوع مىباشد ؛ مانند قضيهء « خداوند موجود است » ، « فرشته موجود است » ، « جن موجود است » . در همهء اين قضايا از اصل ثبوت و تحقق شىء اخبار داده مىشود .\r\nاما هليهء مركبه قضيه‌ايى است كه بيانگر وصفى از اوصاف موضوع و حكمى از احكام آن ، و خلاصه يكى از ويژگىهاى آن مىباشد ، نه اصل ثبوت آن . در يك كلمه هليهء مركبه حكايت از ثبوت چيزى براى چيزى مىكند - بر خلاف هليهء بسيطه كه حكايت از اصل ثبوت شىء مىكند - مانند : آتش گرم است ؛ خداوند كريم است ؛ فرشته معصوم است ؛ و جن داراى علم و اختيار است .\r\n\r\nحمل حقيقت و رقيقت\r\nمبناى اين نوع حمل ، اتحاد موضوع و محمول در اصل وجود و اختلافشان در كمال و نقص است . اين نوع حمل بيانگر آن است كه وجود ناقص در وجود كامل به نحو بالاتر و والاتر تحقق دارد و مرتبهء عالى وجود ، همهء كمالات مراتب مادونش را در بر دارد . اين نوع حمل ميان وجود معلول و وجود علت برقرار مىباشد ، به اين صورت كه معلول در حالى كه متقوم به علت است ، بر علت حمل مىشود ، و در واقع مرتبهء ضعيف علت و شأن و تجلى عليت بر مرتبهء قوى علت حمل مىگردد . و اين ، حمل رقيقت بر حقيقت است . علت نيز بر معلول حمل مىشود ؛ به اين صورت كه علت بر معلول خود ، در حالى كه متقوم و وابسته به علت است حمل مىشود . و در واقع مرتبهء قوى و كامل علت بر مرتبهء ضعيف آن حمل مىشود .\r\n\r\nحمل ذاتى اولى\r\nحمل عبارت است از اتحاد دو امر مختلف .\r\nدر صورتى كه دو چيز اتحادشان در مفهوم و ماهيت باشد ، و اختلافشان در امورى مانند اجمال و تفصيل بوده باشد ، حمل ميان آنها\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nحمل ذاتى اولى ناميده مىشود . مفاد و مضمون حمل ذاتى اولى آن است كه مفهوم و ماهيت موضوع همان مفهوم و ماهيت محمول است ؛ و به طور خلاصه مفاد آن اتحاد موضوع و محمول در مفهوم است .\r\nحمل حدّ تام بر محدود از نوع حمل اولى است ، مانند « انسان حيوان ناطق است . » و « خط كميت متصل قار الذات يك‌بعدى است . » در تمام اين موارد مفهوم موضوع همان مفهوم محمول است ، و اختلاف ميان آن دو تنها در اجمال و تفصيل است ؛ يعنى محدود و معرّف به نحو اجمال و سربسته بر يك ماهيت دلالت دارد ؛ اما حدّ تام ، آن ماهيت را به نحو باز و گشوده بيان مىكند .\r\nعلامهء طباطبائى حمل هريك از جنس و فصل بر نوع را ، حمل اوّلى به شمار مىآورند .\r\n( بدايه مرحلهء 5 ، فصل 4 ) . و نيز در نهاية الحكمة ( مرحلهء 7 ، فصل 3 ) مىگويند :\r\n« چون اين نوع حمل گاهى در وجود عينى اعتبار مىشود ، بهتر آن است كه در تعريف آن [ به جاى مفهوم ، ذات به كار رود و 
  ] گفته شود :\r\n« حمل اولى ، حملى است كه بيانگر اتحاد ذات موضوع با ذات محمول است . »\r\n\r\nحمل شايع صناعى\r\nحمل شايع صناعى در جايى است كه موضوع و محمول مفهومشان و ماهيتشان متفاوت و مختلف است ، اما در وجود و هستى با يكديگر اتحاد و يگانگى دارند ؛ يعنى يك وجود است كه هردو مفهوم از آن انتزاع مىشود . برخى از موارد حمل شايع صناعى عبارت است از :\r\n1 . حمل ماهيت جوهرى بر فردش ، مانند :\r\nحسن انسان است .\r\n2 . حمل مفهوم عرضى بر جوهر ، مانند :\r\nزغال سياه است .\r\n3 . حمل يك مفهوم عرضى بر مفهوم عرضى ديگر ، مانند : خندان رونده است .\r\nوجه نام‌گذارى اين حمل ، به حمل شايع صناعى آن است كه اين حمل ، اوّلا : شيوع و رواج دارد . چه ، غالب قضايايى كه در ميان مردم ردّ و بدل مىشود ، قضايايى است كه تنها بيانگر اتحاد موضوع و محمول در وجود مىباشد . و ثانيا : تمام قضايايى كه مسائل علوم و صناعات گوناگون را تشكيل مىدهد ، مشتمل بر اين نوع حمل است ؛ زيرا در هر علمى از عوارض ذاتى موضوع آن علم گفت‌وگو مىشود ؛ و عرض ذاتى ، محمولى بيرون از ذات موضوع است كه بدون واسطهء در عروض بر آن حمل مىگردد ؛ و لذا حملش بر آن به صورت حمل شايع مىباشد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nحمل ماهوى\r\nمقصود قضيهء حمليه‌اى است كه موضوع آن يك مفهوم ماهوى ، مانند انسان ، سفيدى و حيوان مىباشد .\r\n\r\nحمل مواطات و حمل اشتقاق\r\nحمل مواطات در جايى است كه شىء حقيقتا و بدون واسطه بر موضوع حمل مىشود ، و به تعبير ديگر : حمل شىء بر موضوع نياز به اعتبار امر ديگرى علاوه بر خود آن شىء ندارد ؛ مانند آن‌جا كه مىگوييم :\r\nانسان ضاحك است . حمل ضاحك بر انسان ، حمل ابيض ( - سفيد ) بر پنبه ، حمل حارّ ( - گرم ) بر آتش ، همگى حمل مواطات است ؛ زيرا مىتوان با اشاره به موضوع و محمول گفت : « اين آن است » . و از اين‌رو ، اين نوع حمل را كه در آن محمول با موضوع توافق و همراهى كامل دارد ، و حقيقتا بر آن منطبق مىشود ، حمل مواطات ( - موافقت ) ناميده‌اند ، و نيز به آن حمل « هو هو » ( - او اوست ) گفته‌اند .\r\nدر برابر ، حمل اشتقاق در جايى است كه شىء حقيقتا و بدون واسطه بر موضوع حمل نمىشود ، بلكه حملش بر آن نيازمند آن است كه « ذو » ( - داراى ) در تقدير گرفته شود ، و يا از آن شىء مشتقى گرفته شود ، و آن‌گاه آن مشتق بر موضوع حمل شود ؛ مثلا حمل ضحك ( - خنده ) بر انسان ، حمل بياض ( - سفيدى ) بر پنبه ، حمل حرارت ( - گرما ) بر آتش و حمل برودت ( - سرما ) بر يخ ، همه از قبيل حمل اشتقاق مىباشد ، زيرا ضحك حقيقتا خودش بر انسان حمل نمىشود ؛ و اگر گفته شود :\r\n« انسان ضحك است » مقصود آن است كه « ذو ضحك » يا « ضاحك » مىباشد . به اين نوع حمل ، حمل « ذى هو » نيز گفته مىشود ، زيرا در آن ، موضوع همان محمول نيست ، و رابطهء هو هو ( اين آن است ) برقرار نمىباشد ؛ بلكه موضوع داراى محمول است ، و مفادش آن است كه « اين داراى آن است » .\r\n\r\nحيثيت اطلاقيه\r\nدر قضايايى مانند « انسان از آن جهت كه انسان است ناطق است » عبارت « از آن جهت كه انسان است » حيثيت اطلاقيهء قضيه را بيان مىكند . اين قيد در عبارات عربى به صورت « من حيث هو هو » يا « من حيث هى هى » فراوان به چشم مىخورد .\r\nبايد توجه داشت كه حيثيت اطلاقيه ، اگرچه در ظاهر به صورت قيد در كلام ظاهر مىشود ، اما حقيقتا چيزى را بر ذات موضوع نمىافزايد ، بلكه تنها تكرار يا تأكيدى از همان موضوع قضيه است و بدين‌جهت در حقيقت ،\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nقيد به شمار نمىرود .\r\nدر زبان عرف نيز اين‌گونه قضايا رايج است و در بسيارى از مناسبات گفته مىشود : « او خود چنين كرد » يا « انسان خودش بهتر از هر كس خويشتن را مىشناسد . » الفاظ خودم ، خود او و خودش جز تأكيد يك موضوع بسيط براى قضيه نيست و قيدى بر ذات موضوع افزوده نمىكند .\r\nتنها فايدهء حيثيت اطلاقيه اين است كه بيان مىكند موضوع براى پذيرش محمول از هر قيد و شرطى آزاد است ، و هيچ امر مغاير با موضوع در ثبوت حكم براى موضوع و به ديگر سخن ، در موضوعيت موضوع قضيه ، نقشى ندارد .\r\n\r\nحيثيت تعليليه\r\nحيثيت تعليليه در قضايايى فرض مىشود كه حكم محمول براى موضوع مستند به علتى از علل مىباشد ، اما اين استناد در متن قضيه مذكور نيست ، و در نتيجه موضوع بدون تقيد به آن علت ، موضوع حكم قرار گرفته است ؛ مثلا در قضيهء « انسان خندان است » ، ثبوت خندان براى انسان ، معلول علتى است ( تعجب و شگفت‌زده شدن ) ، اما اين علت در متن قضيه منعكس نشده است .\r\nوظيفه‌اى كه حيثيت تعليليه در قضايا بر عهده دارد آن است كه همواره واسطه در ثبوت حكم براى موضوع است ، نه واسطه در عروض آن . مانند گرما كه واسطه در ثبوت انبساط براى فلز است ، و يا واجب الوجود كه واسطه در ثبوت وجود براى موجودات ممكن است .\r\n\r\nحيثيت تقييديه\r\nقيود و جهاتى كه حقيقتا در موضوعيت موضوع قضايا دخالت دارند ، تا آن‌جا كه بدون اعتبار آنها موضوع اصلا فاقد شخصيت و عنوان موضوعيت مىباشد ، حيثيت تقييديه نام دارد . در واقع حيثيت تقييديه با تركيبى كه در طرف موضوع قضيه ايجاد مىكند ، بيان مىكند كه موضوع قضيه بسيط نيست و به تنهايى شايستهء پذيرش محمول نمىباشد ، بلكه علاوه‌اى بايد در بر داشته باشد تا بتواند از وصف عنوانى محمول برخوردار شود .\r\nبه عنوان مثال در قضيهء « جسم از آن جهت كه رنگين است قابل رؤيت است » ، مدلول قضيه آن است كه جسم به علاوهء رنگ ، قابل رؤيت مىباشد ، و به ديگر سخن ، رنگين بودن جسم در مرئى بودن آن دخالت موضوعى دارد . و جسم به تنهايى و منهاى رنگ ، قابل رؤيت نيست . و لذا جسمى كه هيچ رنگى ندارد ، هرگز ديده نمىشود .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nدر اين‌جا بايد خاطرنشان كنيم كه در برخى از كتاب‌هاى فلسفه حيثيت تقييديه را همان واسطه در عروض معرفى مىكنند ، اما اين تفسير صحيح نيست . زيرا واسطهء در عروض در جايى است كه اسناد محمول به موضوع ، به صورت مجاز و اسناد به غير ما هو له است ، و اسناد آن به خصوص واسطه ، حقيقى و از باب اسناد به ما هو له مىباشد . به ديگر سخن ، واسطهء در عروض بيانگر آن است كه محمول براى موضوع بيگانه است در حالى كه حيثيت تقييديه اين مدلول را ندارد ، بلكه مدلولش آن است كه موضوع حقيقى قضيه ، امرى مركب است و بسيط نمىباشد . بنابراين ، در قضيه‌اى كه حيثيت تقييد وجود دارد ، محمول به مجموع مركب قيد و مقيد اسناد داده مىشود ، نه به خصوص قيد و نه به خصوص مقيد .\r\nاز اين‌روست كه علامهء طباطبائى مىگويد :\r\n« انّ الوجود حيثية تقييدية فى كل حمل ماهوى » يعنى وقتى مىگوييم : « انسان ، حيوان است » يا « انسان ناطق است » يا « انسان ، حيوان ناطق است » ، و يا حتى هنگامى كه مىگوييم :\r\n« عدد دو زوج است » در همهء اين موارد موضوع قضيه ، خصوص ماهيت ( انسان ، عدد دو ) نيست ، بلكه « انسان موجود » ، و « عدد موجود » موضوع است . و پر واضح است كه در اين موارد نمىتوان گفت « وجود واسطهء در عروض » است ، زيرا اين احكام حقيقتا از آن ماهيت است ، نه وجود ، اما ماهيتى كه موجود است ، نه ماهيتى كه معدوم مىباشد .\r\n\r\nخ\r\n\r\nخط\r\nخط نهايت و پايان سطح است ، و مرز ميان دو سطح به هم پيوسته را تشكيل مىدهد . خط كميتى است متصل و قارّ الذات كه تنها در يك جهت امتداد دارد ؛ و فقط در همان يك جهت قابل انقسام مىباشد .\r\n\r\nخلأ\r\nمكان و فضايى است كه از هرجوهرى خالى است .\r\n\r\nخلع و لبس\r\nخلع در لغت به معناى كندن و درآوردن و لبس به معناى پوشيدن و بر تن كردن است و در اصطلاح ، به معناى زوال صورت سابق و دريافت صورت جديد است .\r\nبه عقيدهء حكماى مشاء تغييرات واقع در اجسام به گونهء خلع و لبس است ، يعنى صورتى دفعتا زايل مىگردد و صورت جديدى دفعتا حادث مىشود كه به آن « كون و فساد » نيز مىگويند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nد\r\n\r\nدور\r\n« دور » در لغت به معناى حركت شىء در يك مسير منحنى است ، به گونه‌اى كه به نقطهء نخستين بازگردد ؛ و در اصطلاح عبارت است از آن‌كه وجود شىء توقف داشته باشد بر چيزى كه آن چيز در وجودش وابسته به همان شىء نخستين است . و به ديگر سخن : دور عبارت است از اين‌كه شىء علت علت خودش ، و يا از نظر ديگر ، معلول معلول خودش باشد . و به بيان سوم ، دور عبارت است از آن‌كه موجودى از آن جهت كه علت و مؤثر در پيدايش موجود ديگرى است ، در همان جهت معلول و محتاج به آن باشد .\r\nتحقق دور محال است ، زيرا مستلزم تقدم شىء بر خودش مىباشد ، و اجتماع نقيضين را در پى دارد .\r\n\r\nدور مضمر و دور مصرح\r\nدور ، كه عبارت است از توقف يك شىء بر شىء ديگرى كه متوقف بر شىء نخستين است ، خود بر دو قسم است : دور مصرّح و دور مضمر .\r\nدور مصرّح در جايى است كه شىء متوقف بر چيزى باشد كه معلول بدون واسطهء اوست ؛ مانند اين‌كه « الف » متوقف بر « ب » و معلول آن باشد ، و « ب » نيز مستقيما متوقف بر « الف » و معلول آن باشد . در چنين فرضى ، « الف » مستقيما و بدون واسطه معلول معلول خودش مىباشد . به چنين دورى ، دور صريح نيز گفته مىشود .\r\nدور مضمر در جايى است كه يك يا چند واسطه در كار است . مثل آن‌كه « الف » متوقف بر « ب » ، و « ب » متوقف بر « ج » ، و « ج » متوقف بر « الف » باشد . در اين مثال « الف » با يك واسطه ، معلول معلول خود مىباشد . به اين نحو دور ، دور ضمير نيز گفته مىشود .\r\n\r\nذ\r\n\r\nذات\r\nذات يعنى حقيقت هرچيز . مجموع مركب از جنس و فصل را ذات گويند ، و اجزاى آن ، يعنى خصوص جنس و يا فصل را ذاتى مىنامند .\r\nالبته ذاتى معناى اعمى نيز دارد كه شامل خود ذات نيز مىشود .\r\n\r\nذاتى و عرضى\r\n« ذاتى » و « عرضى » دو واژه‌اى است كه در منطق و فلسفه موارد استعمال عديده‌اى دارد ، و در واقع به نحو مشترك لفظى بر معانى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمتعددى اطلاق مىشود . آنچه در اين‌جا بيان و تعريف مىشود در واقع اصطلاح خاصى از « ذاتى » و « عرضى » است كه در منطق در باب كليات خمس ( ايساغوجى ) مطرح است . در آن‌جا گفته مىشود كه هرگاه چيزى بر چيزى حمل شود ، محمول در رابطه با موضوع دو حالت مىتواند داشته باشد :\r\nحالت اول اين‌كه : محمول جزء ذات و يا تمام ذات موضوع باشد ، به گونه‌اى كه قوام ذات موضوع به آن بوده ، و ذات موضوع با زايل شدن آن ، زايل گردد . در اين صورت گفته مىشود : محمول ، « ذاتى » موضوع است ، مثلا وقتى مىگوييم : « انسان ناطق است » ، يا « انسان جسم است » ، يا « انسان حيوان ناطق است » ، در همهء اين موارد محمول اين قضايا ذاتى موضوع خود به شمار مىرود .\r\nو حالت دوم اين‌كه : محمول جزء ذات و يا تمام ذات موضوع خود نباشد ، و جنس و يا فصل آن را تشكيل ندهد ، بلكه امرى بيرون از ذات موضوع خود باشد كه بر آن حمل شده است .\r\nمحمول در اين صورت « عرضى » خوانده مىشود . در قضايايى مانند : « انسان خندان است » ، « انسان رونده است » ، « انسان ممكن است » ، « عدد چهار زوج است » محمول از امور « عرضى » براى موضوع خود به شمار مىرود ، زيرا هيچ‌يك از اين محمول‌ها تمام ذات و يا جزء ذات ماهيتى را كه موضوع قرار گرفته ، تشكيل نمىدهند ، بلكه امورى هستند بيرون از دايرهء ذات و ماهيت موضوع خود .\r\nبه تعبير ديگر : آنچه را بتوان به حمل اوّلى بر ماهيتى حمل كرد ، محمول ذاتى آن ماهيت است ؛ و آنچه حملش بر ماهيت جز به صورت حمل شايع نتواند بود ، عرضى آن ماهيت است .\r\nاز كلام علامهء طباطبائى قدّس سرّه دو تعريف براى ذاتى استفاده مىشود :\r\nتعريف نخست : ذاتى آن دسته از مفاهيم را گويند كه در ماهيت معتبرند ، و در حدود آن ماهيات اخذ شده‌اند .\r\nتعريف دوم : ذاتى مفهومى است كه ماهيت با زايل شدن آن ، زايل مىگردد .\r\nممكن است توهم شود كه تعريف دوم لوازم ماهيت را نيز شامل مىشود ، مانند زوجيت براى اربعه ؛ زيرا اگر زوجيت زايل و مرتفع شود ، اربعه نيز زايل مىگردد ، چرا كه نمىشود عددى زوج نباشد ، اما اربعه باشد .\r\nاما اين اشكال وارد نيست ؛ زيرا مقصود ايشان آن است كه ذاتى ، مفهومى است كه ارتفاع آن همان ارتفاع ذات است ، و اين مطلب در مورد لوازم ماهيت صادق نيست . زيرا\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nارتفاع لوازم ذات ، اگرچه مستلزم مرتفع شدن ذات و ماهيت است ، اما چنين نيست كه ارتفاع آن همان ارتفاع ذات باشد .\r\nبه ديگر سخن : ذاتى مفهومى است كه ماهيت در مرتبهء ذاتش با زوال آن زايل مىشود ؛ در حالى كه ارتفاع لازم ذات ، ارتفاع يك امر بيرون از مرتبهء ذات ماهيت است ، اگرچه مستلزم ارتفاع ذات مىباشد .\r\n\r\nذهن\r\nدر اصطلاح فلسفهء اسلامى ، ذهن به نيرويى گفته مىشود كه نفس براى اكتساب علوم و ارتباط با جهان بيرون از وجود خود دارد . از اين‌جا دانسته مىشود كه ذهن مرادف با نفس نيست بلكه از قوى و مراتب نفس است .\r\nادراكات حسى ، خيالى و عقلى همه به اين نيرو مستند است .\r\n\r\nز\r\n\r\nزمان\r\nمسئلهء « زمان » و نحوهء وجود آن از مسائل كهن و ريشه‌دارى است كه همواره محل اختلاف و نزاع ميان متفكران و فلاسفه بوده است ، و آراء متفاوتى دربارهء آن بيان شده است :\r\n1 . برخى گفته‌اند : زمان همان خداوند است .\r\n2 . به عقيدهء گروهى ، زمان جوهرى مجرد است .\r\n3 . در نظر عده‌اى ، زمان يك جوهر جسمانى ( فلك ) است .\r\n4 . برخى مىگويند : زمان مقدار وجود است .\r\n5 . در نظر عده‌اى ديگر ، زمان مقدار حركت فلك اقصى است .\r\n6 . رأى ديگر آن است كه زمان مقدار حركت است مطلقا .\r\n7 . و نظر ديگر آن است كه زمان منتزع از ذات بارى است .\r\n8 . عده‌اى نيز گفته‌اند : زمان يك امر موهوم و خيالى است .\r\n9 . اما رأى مشهور ميان فلاسفهء اسلامى آن است كه زمان يك متصل غير قار است كه به واسطهء حركت بر جسم عارض مىشود .\r\n\r\nزيادت وجود بر ماهيت در خارج\r\nزيادت وجود بر ماهيت در خارج به اين معناست كه ما در خارج دو چيز داريم : يكى ماهيت و ديگرى وجود ، و وجود در خارج عارض بر ماهيت مىشود ، مانند رنگى كه در خارج عارض بر ديوار مىشود . زياد خارجى وجود بر ماهيت نزد همگان مطرود است و كسى از حكما آن را نپذيرفته است .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nزيادت وجود بر ماهيت در ذهن\r\nزيادت وجود بر ماهيت در ذهن ، يعنى اين‌كه مفهوم وجود در ذهن غير از مفهوم انسان و چوب و ديگر مفاهيم ماهوى است .\r\nيعنى نه عين آنهاست و نه جزء آنها . و به ديگر سخن : معناى زيادت وجود بر ماهيت آن است كه عقل مىتواند در ظرف تحليلات خود ، فى المثل مفهوم انسان را از مفهوم وجود جدا سازد و مفهوم وجود را بر آن حمل كند و بگويد : « انسان موجود است » و نيز با قضيهء « انسان حيوان است » متفاوت بوده و با قضيهء « انسان مخلوق است » قابل مقايسه مىباشد .\r\nدر قضيهء اول ، محمول و موضوع عين يكديگرند و تفاوتشان فقط در لفظ است ، و در قضيهء دوم محمول ( يعنى حيوان ) جزء موضوع قضيه است ، يعنى اگر انسان را تحليل كنيم خواهيم ديد كه مفهوم حيوان در آن اخذ شده است ، ولى در قضيهء سوم ، محمول ( يعنى مخلوق ) نه عين موضوع است و نه جزء آن ، بلكه عارض بر آن مىباشد ، و اين عروض نيز در ذهن مىباشد ، نه در خارج .\r\n\r\nس\r\n\r\nسبق و لحوق\r\nسبق و لحوق تعبير ديگرى است از تقدم و تأخر . ر . ك : تقدم و تأخر .\r\n\r\nسرعت\r\nاز جمله مفاهيمى كه به حركت تعلق مىگيرد ، مفهوم « سرعت » است . واژهء سرعت معانى گوناگونى دارد ، كه به پاره‌اى از آنها اشاره مىشود :\r\n1 . سرعت به معناى جريان سيلان و گذرايى . علامه طباطبائى ، سرعت بدين‌معنا را ويژگى همهء حركات به شمار مىآورد .\r\n2 . مفهومى كه از نسبت مسافت حركت به زمان حركت به دست مىآيد ؛ مانند آن‌جا كه گفته مىشود : اتومبيل با سرعت 40 كيلومتر در ساعت حركت مىكند . هرحركتى براى خود سرعت خاصى دارد كه مىتوان آن را تعيين نمود . آبى كه گرم مىشود ، جسمى كه رنگش تغيير مىكند ، همه و همه ، سرعت خاصى دارند .\r\n3 . سرعت به معناى « تند شدن » حركت ، كه به آن « شتاب » نيز گفته مىشود . از اين جهت حركات بر سه دسته‌اند : الف - حركات تند شونده ، كه سرعت آن ( سرعت به معناى دوم ) به تدريج افزايش مىيابد . ب - حركات كند شونده ، كه سرعت آن به تدريج كاهش مىيابد . ج - حركات يك‌نواخت ، كه سرعت آنها ثابت است .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n4 . سرعت به معناى پيمودن مسافت زياد در زمان كم ، در برابر بطؤ به معناى طى مسافت كم در زمان زياد .\r\n\r\nسطح\r\nسطح در واقع پايان جسم تعليمى و نهايت آن است . اگر براى جسم تعليمى دو قسمت فرض شود ، حدّ مشترك و مرز ميان آن دو جزء ، سطح خواهد بود . سطح كميتى است متصل و قارّ الذات كه در دو جهت امتداد دارد ، و در دو جهت قابل انقسام مىباشد .\r\n\r\nسكون\r\nسكون داراى دو معنا و دو اطلاق است :\r\n1 . خالى بودن جسم از حركت .\r\n2 . باقى بودن جسم بر حال خود در مدتى از زمان .\r\nپر واضح است كه اين دو معنا با يكديگر ملازمند ، يعنى هرگاه جسمى از حركت در يك مقولهء خاص خالى باشد ، طبعا ماهيت نوعى خاصى از آن مقوله را در خود نگاه خواهد داشت ؛ و به تعبيرى ، بر حال خود باقى خواهد ماند ؛ مثلا اگر جسم فاقد حركت مكانى باشد ( معناى نخست سكون ) طبعا نسبت مكانى آن و أينى كه بر آن عارض مىگردد ، ثابت خواهد بود ( معناى دوم سكون ) . هم‌چنين اگر جسمى خالى از حركت در مقولهء كم باشد ، كميتى كه بر آن عارض است ، ثابت خواهد ماند . و بالعكس ، اگر نسبت مكانى يك جسم ثابت باشد ، آن جسم لزوما خالى از حركت مكانى خواهد بود ؛ و اگر كميت آن ثابت باشد ، آن جسم لزوما خالى از حركت كمّى خواهد بود .\r\nحاصل آن‌كه اين دو معناى سكون ، ملازم با يكديگرند . اما وقتى سكون در برابر حركت قرار مىگيرد و گفته مىشود : « حركت و سكون » ، مقصود از سكون همان معناى نخستين آن است .\r\n\r\nسلب تحصيلى\r\nمقصود قضيه‌اى است كه به صورت سالبهء محصله تشكيل مىشود ، مانند « ماهيت ، ضرورى الوجود و ضرورى العدم نيست . » در سالبهء محصله ، محمول يك امر ثبوتى است كه از موضوع سلب مىشود ، و با انتفاى موضوع نيز صادق مىباشد . ر . ك : ايجاب عدولى .\r\n\r\nسوفسطى\r\nواژهء سوفسطى از كلمهء يونانى « سوفيست » گرفته شده است ؛ و سوفيست در اصل به معناى حكيم و دانشور بوده است ، اما از آن‌جا كه گروهى از دانشمندانى كه « سوفيست » خوانده مىشوند ، در دوران معاصر با سقراط و پيش از آن ، به حقايق ثابت باور نداشته‌اند ،\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبلكه هيچ چيزى را قابل شناخت جزمى نمىدانستند ، اين واژه به تدريج معناى اصلى خود را از دست داد ، و به عنوان رمز و علامتى براى شيوهء تفكر و استدلال مغالطه‌آميز درآمد .\r\nعلامهء طباطبائى قدّس سرّه در تعريف سوفسطى مىگويد : « سوفسطى كسى است كه وجود هر گونه علمى را به طور كلى انكار مىكند . » سوفسطىها اگرچه در به دو امر واقعيت خارجى را انكار مىكنند ، و ادعاى علم به عدم واقعيت را بر زبان مىرانند ، اما پس از اندك توجهى درمىيابند كه اين ادعا ، خود مستلزم واقعيت داشتن علم و عالم و كاشف بودن علم از عدم وجود واقع ، و امور ديگر است ، لذا ناقض خودش مىباشد . از اين‌رو ، كلام خود را تصحيح كرده ، و مدعى مىشوند كه « همه چيز مشكوك و مردد است ، و علم به هيچ واقعيتى امكان‌پذير نيست » . ادله‌اى كه سوفسطى اقامه مىكند نيز در حقيقت متوجه انكار علم به واقعيت است ، نه انكار اصل واقعيت .\r\n\r\nش\r\n\r\nشرح الاسم\r\nشرح الاسم دو اصطلاح دارد . در يك اصطلاح به همان « تعريف لفظى » اطلاق مىشود و مرادف با آن است ، و اصطلاح دوم « شيخ الاسلام » كه اصطلاح معروف و رايج آن است ، مرادف با « تعريف اسمى » مىباشد .\r\nتعريف اسمى درست مانند تعريف حقيقى از جنس و فصل و يا عرض خاصه تشكيل مىشود و تنها فرقشان در اين است كه تعريف اسمى پيش از علم به تحقق خارجى معرّف است و تعريف حقيقى پس از علم به تحقق آن مىباشد . پس اگر به كسى كه نمىداند روح وجود دارد ، گفته شود « روح جوهرى است مجرد و متعلق به بدن . . . » تعريف اسمى خواهد بود و اگر همين عبارت به كسى كه اذعان به وجود روح دارد گفته شود ، تعريف حقيقى خواهد بود . در كلام علامهء طباطبائى ، شرح الاسم به معناى تعريف لفظى به كار رفته است .\r\n\r\nص\r\n\r\nصفت نفسى و اضافى\r\nصفت نفسى به صفتى گفته مىشود كه شىء فى حدّ نفسه و بدون نياز به مقايسهء آن با ديگر اشياء به آن متصف مىگردد . مانند اتصاف جسم به سفيدى يا سياهى ، اتصاف انسان به علم و قدرت ، و مانند آن . اتصاف ماهيت به تشخص نيز از اين قبيل است . ماهيت براى\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nآن‌كه متصف به تشخيص شود نياز به آن ندارد كه با ماهيت ديگرى مقايسه شود و رابطهء خاصى ميان آن دو ملاحظه گردد . چه اگر در جهان تنها يك ماهيت باشد ، و آن ماهيت به گونه‌اى باشد كه صدقش بر كثيرين ممتنع باشد ؛ و فرض اشتراك دو يا چند چيز در آن معقول نباشد ، آن ماهيت متشخص خواهد بود . و خلاصه آن‌كه ما براى اتصاف يك ماهيت به تشخص به خود آن ماهيت و نحوهء وجودش نظر مىكنيم .\r\nاما صفت اضافى به وصفى گفته مىشود كه تا يك شىء را با شىء يا اشياء ديگرى نسنجيم ، به آن متصف نمىشود ، مانند بزرگ‌ترى ، كوچك‌ترى ، بالايى ، پايينى و مانند آن . اتصاف يك ماهيت به تميز نيز از اين قبيل است .\r\nماهيت وقتى متصف به اين وصف مىشود كه با شىء ديگرى كه در يك مفهوم عامى با آن مشاركت دارد سنجيده شود ، و آن‌گاه مغايرت و بينونت يكى از ديگرى لحاظ و اعتبار شود .\r\n\r\nصورت\r\nصورت ، يكى از اقسام اوليهء جوهر است .\r\nصورت ، جوهرى است كه فعليت هرموجود جسمانى را افاده مىكند و منشأ آثار ويژهء هر نوع مادى است . در رأس همهء صورت‌ها ، صورت جسمى است كه در همهء جواهر جسمانى حضور دارد و هرگز از ماده و هيولا منفك نمىشود .\r\n\r\nصورت جسمى\r\nجوهرى است كه فعليت ماده در امتدادهاى سه‌گانه را افاده مىكند .\r\n\r\nض\r\n\r\nضرورت به شرط محمول\r\nميان اصطلاح ضرورت به شرط محمول در منطق و ضرورت به شرط محمول در فلسفه تفاوتى است كه نبايد از آن غافل بود . توضيح اين‌كه نظر منطقيين به عالم ذهن است . هرگاه موضوع قضيه‌اى مقيد به محمول آن قضيه شود ، ثبوت آن محمول براى آن موضوع ضرورى خواهد بود ، و منطقيين اين ضرورت را ضرورت به شرط محمول مىنامند ؛ مثلا اگر گفته شود : « حسن سفيدپوست است » ثبوت اين محمول براى موضوع ممكن مىباشد ، يعنى مادهء قضيه امكان است . ولى اگر گفته شود : « حسن به شرط آن‌كه سفيدپوست باشد ، سفيدپوست است » در اين‌جا مادهء قضيه وجوب و ضرورت است ، زيرا اين حمل از قبيل حمل شىء بر نفس مىباشد ، و همانطور كه مىدانيم حمل شىء بر خودش\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nضرورى و سلبش از آن ممتنع است .\r\nاما نظر فلاسفه در ضرورت به شرط محمول به اعتبارات ذهنى نيست ، بلكه نظرشان به متن واقعيت است . آنها مىخواهند بگويند هرماهيتى كه متلبس به وجود است نسبت وجدان بدان ماهيت ضرورى است ، زيرا ماهيت متلبس به وجود ، بالضرورة موجود است . و بازگشت اين سخن به اين گفتار حكيمانه است كه : « الشىء لا ينقلب عمّا هو عليه » شىء از آنچه بر آن است ، دگرگون نمىشود .\r\n\r\nط\r\n\r\nطبيعت\r\nواژهء طبيعت و مشتقات آن در فلسفه كاربردهاى فراوانى دارد و در معانى مختلفى استعمال شده است كه اهم آن به قرار زير است :\r\nالف . مبدأ قريب و مباشر حركات و استحالات .\r\nب . مقوّم جوهر و ذات اشياء .\r\nج . حقيقت و ذات هرچيز .\r\nد . قوهء سارى در اجسام كه افادهء تخليق و تشكيل مىكند .\r\nه . مبدأ قريب فعل غير ارادى . به عقيدهء برخى از حكما و از جمله علامهء طباطبائى مبدأ قريب همهء افعال ، طبيعت است .\r\nو . صفات ذاتى و اولى اشياء .\r\nز . صورت‌هاى نوعى اشياء .\r\nو طبيعى چيزى است كه منسوب به طبيعت باشد ، خواه طبيعت در آن باشد ، مانند صورت و يا از آن باشد ، مانند حركات .\r\n\r\nع\r\n\r\nعادت\r\nآن فعلى است كه مبدأ علمى آن ، صورت خيالى با كمك خلق‌وخوى مىباشد ؛ يعنى تنها صورت خيالى موجب پيدايش شوق به فعل نشده است ، بلكه خلق‌وخوى خاصى كه انسان دارد همراه با آن صورت خيالى مبدأ پيدايش شوق به كار مىشود ، مانند بازى با ريش .\r\n\r\nعالم عقلى\r\nعالمى است كه هم در مقام ذات و هم در مقام فعل از ماده و آثار ماده ، هردو عارى است .\r\nانواع موجود در اين عالم ، چون مجرد تامند ، منحصر در يك فرداند ، يعنى هرنوعى تنها يك فرد دارد . در اين عالم دو گونه كثرت وجود دارد : يكى كثرت طولى و ديگرى كثرت عرضى .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nعدم دهرى\r\nشىء همان‌گونه كه يك عدم زمانى دارد كه با وجود آن جمع نمىشود ، هم‌چنين يك عدم دهرى نيز دارد كه از مرتبهء علت تامهء شىء انتزاع مىشود ، و اين عدم دهرى نيز عدم غير مجامع است ، يعنى عدمى است كه با وجود شىء جمع نمىشود . و چون مرتبهء علت تامهء شىء مقدم بر مرتبهء وجود خاص شىء است ، بنابراين عدم دهرى شىء ، مقدم و سابق وجود خاص شىء است .\r\n\r\nعدم زمانى\r\nمقصود معدوم بودن شىء در مقطعى از زمان است . همهء پديده‌هاى مادى سابقهء عدم زمانى دارند ؛ يعنى زمانى بوده كه آنها وجود نداشته‌اند .\r\n\r\nعدم مجامع\r\nعدم مجامع عدمى است كه با وجود لاحق جمع مىشود . عدم ذاتى ، عدم مجامع است .\r\nر . ك : حدوث و قدم ذاتى .\r\n\r\nعدم مطلق\r\nدر برابر مطلق وجود است به معناى نيستى محض ، و آن در صورتى صادق است كه وجود در موجود ، هيچ مصداق عينى و ذهنى در هيچ وعايى نداشته باشد .\r\n\r\nعدم مقابل\r\nعدم مقابل عدمى است كه با وجود لاحق جمع نمىشود ، مانند عدم زمانى . عدم زمانى يك شىء هرگز با وجود آن شىء جمع نمىشود ، بلكه هركدام رافع ديگرى است .\r\nر . ك : حدوث و قدم ذاتى .\r\n\r\nعرض\r\nعرض ماهيتى است كه اگر در خارج موجود شود ، وجودش در موضوعى است كه بىنياز از آن مىباشد ؛ مانند سفيدى ، سياهى ، شجاعت ، دورى و نزديكى . هريك از اين امور به گونه‌اى هستند كه اگر در خارج تحقق يابند به صورت حلول در موجود ديگرى تحقق مىيابد . مثلا تا جسمى نباشد كه سفيدى بر آن عارض گردد ، هرگز سفيدى وجود نخواهد يافت . سفيدى هميشه به صورت يك وصف و نعت براى موجود ديگرى تحقق مىيابد ؛ هرگز امكان ندارد كه ماهيت سفيدى مستقل و لنفسه تحقق يابد .\r\nيعنى موجودى داشته باشيم كه فقط سفيدى باشد ، نه سفيدى يك شىء . البته اين موضوع و محل بايد خودش بىنياز از آن حالّ باشد .\r\nيعنى بايد احتياج و نياز يك‌طرفه باشد ، نه دو طرفه . در مثال يادشده ، سفيدى در وجود خود نيازمند جسم است تا در آن حلول كند ؛ اما\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nجسم در وجود خود نيازمند سفيدى نيست .\r\nهم‌چنين شجاعت در وجود خود نيازمند نفس است تا عارض شود ، اما نفس در هستى خود نيازى به شجاعت ندارد . از اين‌جا دانسته مىشود كه وجود عرض هميشه وجود لغيره است .\r\n\r\nعرض ذاتى\r\nر . ك : اعراض ذاتيه .\r\n\r\nعرض غريب\r\nعرض غريب در برابر عرض ذاتى است ، و آن امرى است كه به واسطهء امر ديگرى - خواه اعم از موضوع باشد يا اخص يا مساوى آن - عارض بر موضوع مىشود . ر . ك : اعراض ذاتيه .\r\n\r\nعروض مقولى\r\nعروض مقولى يعنى عروض يكى از مقولات عرضى بر ماهيت . مانند عروض سفيدى بر جسم . در عروض مقولى ، معروض با قطع‌نظر از عروض شىء مورد نظر و در مرتبهء مقدم بر آن ، داراى تحقق و ثبوت مىباشد ، و چنين نيست كه ثبوت خود را مرهون عروض آن شىء باشد . بلكه به عكس ، عارض در وجود و تحقق خود متكى و وابسته به معروض مىباشد و لذا ثبوتش فرع بر ثبوت معروض است .\r\n\r\nعقل\r\nعقل در لغت به دو معنا آمده است : يكى فهم و ديگرى قيد و بند . اما در اصطلاح معانى متعدد دارد . و در فلسفه بيشتر در دو معناى زير به كار مىرود :\r\n1 . عقل به معناى جوهرى كه ذاتا و فعلا از ماده مجرد است .\r\n2 . عقل به معناى نيروى ادراك كليات .\r\n\r\nعقل اجمالى\r\nمرحلهء سوم از تعقل ( - ادراك كلى ) است .\r\nدر اين مرحله عقل ، معقول‌هاى فراوانى را تعقل مىكند ، اما بدون آن‌كه ميان آنها تفكيك برقرار باشد . در اين مرحله عقل يك وجود بسيط و اجمالى دارد كه مشتمل بر همهء تفاصيل است ؛ مثلا هنگامى كه كسى چند مسئله را براى شما مطرح مىكند ، و شما پاسخ همه را مىدانيد ، و جواب آنها در ذهنتان حاضر مىگردد ، در نخستين لحظه‌اى كه شروع مىكنيد به پاسخ دادن ، نسبت به همهء آن مسائل ، علم يقينى و بالفعل داريد ، اما هيچ تفكيك و تفصيلى ميان آن پاسخ‌ها وجود ندارد . تفكيك اين پاسخ‌ها و تفصيل ميان آنها هنگامى صورت مىپذيرد كه يكايك آن مسائل را جداگانه پاسخ دهيد . گويا علم بسيطى كه از آغاز واجد آن هستيد ، چشمه‌اى\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاست كه مىجوشد و پاسخ‌هاى تفصيلى از آن جارى مىگردد .\r\n\r\nعقل بالفعل\r\nمرتبهء سوم عقل ( - قوهء ادراك كليات ) است . در اين مرتبه نفس ، دانش‌هاى نظرى را با استنتاج از علوم بديهى به دست مىآورد و تعقل مىكند . اين مرتبه از عقل نظرى را از آن جهت عقل بالفعل ناميده‌اند كه مقولات نظرى بالفعل در آن موجود است ، و نيازى به اكتساب جديد آنها نيست . در حقيقت مىتوان گفت : عقل بالفعل ، استعداد حاضر كردن معقولات نظرى پس از حصول آن معقولات است .\r\n\r\nعقل بالقوه\r\nنخستين مرحلهء تعقل ( - ادراك كلى ) است .\r\nدر اين مرحله عقل ، بالفعل چيزى از معقولات نيست ، و بالفعل هيچ معقولى براى او حاصل نمىباشد .\r\n\r\nعقل بالملكه\r\nمرتبهء دوم عقل ( - قوهء ادراك كليات ) است .\r\nدر اين مرحله نفس ، بديهيات را ، اعم از تصورات و تصديقات ، تعقل مىكند . اين مرحله نخستين مرحله‌اى است كه عقل در آن به فعليت مىرسد ، زيرا علوم بديهى پيش از ساير دانش‌ها براى نفس حاصل مىگردد ، و علوم نظرى متوقف بر آنها مىباشند .\r\nعقل بالملكه مرحله‌اى است كه نفس از مرتبهء عقل هيولانى گذشته ، و از قابليت و استعداد محض بيرون آمده است ، و با دريافت معقولات بديهى ، آماده است كه معقولات نظرى را از راه فكر تحصيل كند . اين مرتبه از نفس را از اين روى عقل بالملكه مىگويند كه معقولات بديهى حاصل گشته و استعداد انتقال از آنها به معقولات نظرى در نفس ، ملكه شده است .\r\n\r\nعقل تفصيلى\r\nدومين مرحلهء تعقل ( - ادراك كلى ) است .\r\nدر اين مرحله نفس پاره‌اى معقولات را بالفعل ادراك مىكند ، به گونه‌اى كه هريك جدا از ديگرى بوده و ترتيب ميان آنها محفوظ مىباشد .\r\n\r\nعقل فعال\r\nحكماى مشاء معتقد بودند در هستى ، ده عقل ( - جوهرى كه ذاتا و فعلا از ماده مجرد است ) در يك سلسلهء طولى وجود دارد به نام عقول عشره . آخرين اين عقول ده‌گانه ، عقل فعال ناميده مىشود . به عقيدهء حكماى مشاء اين عقل ، نفوس و ديگر امور را از قوه به فعل بيرون مىآورد ، و اوست كه نفوس و عقول جزيى را در اين عالم افاضه مىكند .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nعقل مستفاد\r\nچهارمين مرتبهء عقل ( - قوهء ادراك كليات ) است . در اين مرتبه ، نفس ، تمام معقولات بديهى و نظرى را كه به دست آورده و با حقايق عالم بالا و عالم پايين مطابق است ، تعقل مىكند ، بدين نحو كه همهء آنها نزد وى حاضر است ، و نفس بدون هيچ مانع مادى به همهء آنها توجه دارد . در نتيجه نفس در اين مرتبه ، يك عالم علمى است ، شبيه عالم عينى .\r\nاين مرتبه را از اين‌رو عقل مستفاد ناميده‌اند كه نفس در آن ، علوم را از عقل ديگرى كه بيرون از نفس انسانى است ، و عقل فعال ناميده مىشود ، كسب مىكند . نفس انسانى هنگامى بدين مقام مىرسد كه تجردش تام گشته باشد و به تدبير بدن اشتغال نداشته باشد .\r\n\r\nعقل هيولانى\r\nمرتبهء نخست عقل ( - قوهء ادراك كليات ) است . و آن مرحله‌اى است كه هنوز هيچ نقشى در نفس مرتسم نگشته است ، و نفس از همهء معقولات خالى مىباشد . نفس در اين مرحله همانند هيولاى اولى است كه از هرنوع فعليتى خالى است ، و تنها قوه و قابليت دارا شدن فعليات گوناگون را دارد ، و به مناسبت همين شباهت است كه آن را « عقل هيولانى » ناميده‌اند .\r\n\r\nعكس الحمل\r\nمرحوم علامهء طباطبائى مىفرمايند :\r\nقضاياى فلسفى به صورت « عكس الحمل » تنظيم شده‌اند . مقصود آن است كه براى سهولت در امر تعليم ، جاى موضوع و محمول در قضاياى فلسفى عوض شده است ، و به جاى آن‌كه موضوع قضيه « موجود » باشد ، و امور ديگر بر آن حمل شوند ، موجود ، محمول قرار مىگيرد و بر امور ديگر حمل مىشود ؛ مثلا به جاى آن‌كه گفته شود : « بعضى از موجودات ، جسم و يا نفس و يا عقل هستند » ، گفته مىشود : « جسم موجود است » ، « نفس موجود است » ، « عقل موجود است » و به همين ترتيب .\r\n\r\nعلت بسيط و علت مركب\r\nتقسيم علت به علت بسيط و مركب در واقع به تقسيم موجود به موجود بسيط و موجود مركب بازمىگردد . موجود مركب ، موجودى است كه از چند جزء تشكيل مىشود . اما موجود بسيط موجودى است كه مركب از چند جزء نيست . بايد توجه داشت كه بسيط بودن و مركب بودن يك موجود انحاء گوناگونى دارد ، و لازم است ميان آنها تفكيك شود .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nعلت تامه و علت ناقصه\r\nعلت ، يعنى آنچه وجود معلول بر آن متوقف است ، از دو حال بيرون نيست : يا وجودش براى وجود معلول كفايت مىكند ، و معلول بر چيز ديگرى غير از آن توقف ندارد ؛ و يا آن‌كه وجودش براى وجود معلول كافى نيست ، اگرچه لازم مىباشد . در صورت نخست ، آن علت ، علت تامه است ؛ و در صورت دوم ، علت ناقصه مىباشد .\r\nبنابراين ، علت تامى علتى است كه بودنش براى وجود معلول لازم و كافى است ؛ اما علت ناقصه ، علتى است كه بودنش براى وجود معلول لازم است ، اما كافى نيست .\r\nاز اين‌جا دانسته مىشود كه در مورد علت تامه دو قضيه صادق است :\r\n1 . اگر علت تامه نباشد ، معلول ضرورتا معدوم خواهد بود .\r\n2 . اگر علت تامه وجود داشته باشد ، معلول ضرورتا موجود خواهد بود .\r\nاما در مورد علت ناقصه فقط قضيه نخست صادق است ، و قضيهء دوم صادق نيست . و به ديگر سخن : تفاوت ميان علت تامه و علت ناقصه در آن است كه وجود علت تامه مستلزم وجود معلول مىباشد ؛ و با بودن علت تامه ، وجود معلول ضرورى و واجب است ؛ اما وجود علت ناقصه مستلزم وجود معلول نيست ، بلكه تنها عدمش مستلزم عدم معلول مىباشد .\r\n\r\nعلت حقيقى و علت معدّ\r\nتقسيم ديگرى كه براى علت صورت پذيرفته است ، تقسيم علت است به علت حقيقى و علت معدّ . علت حقيقى عبارت است از موجودى كه وجود معلول وابستگى حقيقى به آن دارد ، به گونه‌اى كه جدايى معلول از آن محال مىباشد ؛ مانند عليت نفس براى اراده و صورت‌هاى ذهنى ، كه نمىتوانند جداى از نفس تحقق يابند ، و يا باقى بمانند .\r\nو « علت معد » عبارت است از آنچه در فراهم آوردن زمينهء پيدايش معلول مؤثر مىباشد ، ولى وجود معلول وابستگى حقيقى و جدايىناپذير به آن ندارد . شأن معدّات آن است كه آمادگى پذيرش فيض از علت فاعلى را در ماده پديد مىآورند . و بدين‌وسيله ماده را به افاضهء وجود از فاعل نزديك مىسازند ؛ مانند گذشت قطعات زمان و سپرى شدن ساعت‌ها ، روزها و ماه‌ها كه ماده را به پيدايش آنچه قرار است در آن پديد آيد ، نزديك مىسازد . و مانند فعل و انفعالات مادى كه نفس را براى ادراك صورت‌هاى حسى آماده مىسازد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nدر تعريف علت معدّ آورده‌اند : « المعدّ هو ما يتوقف المعلول على عدمه بعد وجوده » ، در برابر علت حقيقى كه در تعريف آن آورده‌اند :\r\n« هى ما يتوقف عليها وجود المعلول بحيث ينعدم بانعدامها » .\r\nبايد توجه داشت كه عليت امور معدّ و زمينه‌ساز نسبت به آن حادثه‌اى كه اين امور زمينه‌ساز تحقق آن در ماده‌اند ، يك عليت مجازى و بالعرض است ، و به همين دليل علل معدّ ، قابل انفكاك از آن حادثه مىباشند . و از اين رو ، بايد گفت كه مقسم در اين تقسيم ، علت به معناى عام و مجازى آن مىباشد ، كه علل حقيقى و غير حقيقى ، هردو را شامل مىگردد ؛ و گرنه اين تقسيم از باب تقسيم شىء به خودش و غير خودش بوده و مردود خواهد بود .\r\nاما از آن‌جا كه در پس هرامر ما بالعرض يك ما بالذات نهفته است ، در اين‌جا نيز در وراى اين عليت مجازى ، يك عليت حقيقى وجود دارد ؛ و آن عبارت است از : عليت امور معدّ نسبت به نفس استعداد ماده براى پذيرش حادثهء جديد . پس امور معدّ اگر با نفس استعداد سنجيده شوند ، نسبت به آن ، علت حقيقى هستند ؛ و اگر با « مستعد له » مقايسه شوند نسبت به آن ، علت معدّ به شمار مىروند ؛ مثلا انعكاس نور از شىء بيرونى به چشم و قرار گرفتن تصوير آن بر نقطهء معينى از شبكيه ، و انتقال رموزى از آن‌جا به مغز ، علت حقيقى است براى مستعد شدن نفس براى حصول صورت حسى آن شىء در نفس و ادراك آن توسط نفس ، اما نسبت به خود حصول صورت حسى و ادراك نفس ، علت معدّ به شمار مىرود .\r\n\r\nعلت داخلى و علت خارجى\r\nعلت داخلى ، علتى است كه با معلول متحد مىگردد ، و در ضمن وجود آن باقى مىماند . از اين رو ، به علل داخلى ، « علل قوام » نيز گفته مىشود ؛ زيرا جزء ذات معلول‌اند ، و مقوّم ماهيت آن مىباشند . علت داخلى خود بر دو قسم است :\r\n1 . ماده نسبت به نوعى كه مركب از ماده و صورت مىباشد . ماده همان چيزى است كه حيثيت قوه و استعداد شىء را تأمين مىكند ، و شىء به واسطهء آن بالقوه مىباشد . چنين چيزى اگر با صورت سنجيده شود ، ماده براى آن مىباشد ، و اگر با آنچه از آن و صورت تركيب مىشود ، يعنى با نوع مقايسه شود ، علت مادى براى آن خواهد بود . و در يك كلمه « ما به الشىء بالقوه » ماده است براى صورت ، و علت مادى است براى نوع .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n2 . صورت نسبت به نوع كه مركب از ماده و صورت مىباشد . صورت ، چيزى است كه شىء به واسطهء آن بالفعل مىباشد . آنچه جنبهء فعليت شىء را تشكيل مىدهد ، مانند نفس ناطقهء انسان ، اگر با ماده سنجيده شود ، صورت مىباشد ؛ و اگر با مجموع ماده و صورت سنجيده شود ، علت صورى خواهد بود .\r\nو اما « علت خارجى » علتى است كه وجود آن بيرون از وجود معلول مىباشد ، و خود بر دو قسم است :\r\n1 . فاعل ؛ و آن علتى است كه وجود معلول را افاضه مىكند ، و هستى معلول از او صدور مىيابد .\r\n2 . غايت ؛ علت غاى چيزى است كه معلول به خاطر آن پديد مىآيد ، مانند هدفى كه انسان براى افعال اختيارى خودش در نظر مىگيرد ، و براى رسيدن به آن ، كارهايش را انجام مىدهد . تقرّب به خدا ، علت غايى عبادت است ؛ آگاهى يافتن از حقايق هستى ، علت غايى رفتن به مجلس درس و بحث و مطالعه است و مانند آن . به علت فاعلى و علت غايى ، « علل وجود » نيز گفته مىشود .\r\n\r\nعلت صورى\r\nعلت صورى همان صورت است ، يعنى چيزى است كه ملاك فعليت جسم مىباشد ؛ و به تعبيرى همان چيزى است كه همهء فعليت‌هاى يك جسم مستند به آن است ، و منشأ و مبدأ همهء خواص و آثار مترتب بر آن مىباشد . هرجسمى مركب از ماده و صورت است . علت بودن صورت براى جسم به خاطر آن است كه صورت ، جزيى از جسم مىباشد ؛ و لذا وجود جسم متوقف و وابسته به آن مىباشد . از باب توقف كل بر جزء . و چنان‌كه مىدانيم عليت و معلوليت همان رابطهء توقف و وابستگى يك شىء به شىء ديگر است .\r\n\r\nعلت غايى\r\nعلت غايى عبارت است از « كمالى آخرى كه فاعل در فعل خودش بدان توجه دارد » ؛ و يا آن‌گونه كه در نهاية الحكمه آمده است :\r\nعلت غايى چيزى است كه فاعل آن را اوّلا و بالذات مىخواهد و مطلوب بالاصاله مىباشد .\r\nتوضيح مطلب آن است كه حكما در تعريف حركت آورده‌اند « حركت ، كمال نخستين است براى شىء بالقوه ، از آن جهت كه بالقوه است » . از اين تعريف به دست مىآيد كه در مورد حركت ، كمال دومى وجود دارد كه شىء متحرك با حركتش به سوى آن توجه دارد ، و حركتش به آن منتهى مىگردد . بنابراين ، آن كمال دوم ، كمال نهايىاى است كه شىء\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nمتحرك به واسطهء حركت خود بدان مىرسد ؛ و در واقع حركتش را وسيله‌اى براى رسيدن به آن قرار مىدهد . و به ديگر سخن : آن كمال دوم ، كه منتهى اليه حركت است ، لنفسه و ذاتا مطلوب است ، و حركت به خاطر آن مطلوب مىباشد . و از اين‌روست كه گفته‌اند : « حركت ذاتا و براى خودش مطلوب نيست ، و مقتضاى ذات شىء نمىباشد . » يعنى هيچ چيزى حركت را براى حركت نمىخواهد ، بلكه براى دست‌يابى به نتيجه و غايت آن بدان توسل مىجويد ، به گونه‌اى كه اگر شىء مىتوانست بدون حركت به آن غايت دست يابد ، هرگز حركت نمىكرد .\r\n\r\nعلت فاعلى\r\nعلت فاعلى داراى دو اصطلاح است : يك اصطلاح آن به طبيعيات و اصطلاح ديگر آن به فلسفهء الهى مربوط مىشود . در طبيعيات مقصود از علت فاعلى ، محرك مادهء موجود از حالى به حالى ديگر است ؛ مثلا بنّا نسبت به ساختمان علت فاعلى است ؛ زيرا مواد آن را جابه‌جا كرده و با هيئتى خاص آنها را با هم ممزوج نموده ، و يا بر روى هم قرار مىدهد .\r\nاما در فلسفهء الهى مقصود از علت فاعلى ، چيزى است كه هستى معلول را افاضه مىكند و به آن وجود مىدهد .\r\n\r\nعلت قريب و علت بعيد\r\nعلت قريب يا نزديك ، علتى است كه مستقيما در معلولش اثر مىگذارد ، و ميان او و معلولش واسطه‌اى در كار نيست ؛ مانند تأثير انسان در حركت دست خودش . هريك از ما علت قريب و بىواسطهء افعال و حركات خود هستيم .\r\nاما علت بعيد يا دور ، علتى است كه غير مستقيم در معلولش اثر مىگذارد ، و ميان او و معلولش يك يا چند واسطه وجود دارد ، و هرچه تعداد اين وسايط بيشتر باشد ، آن علت دور تر خواهد بود ؛ مثلا هريك از ما با يك واسطه علت هستيم براى حركت قلمى كه در دست داريم ؛ و با دو واسطه علت هستيم براى نوشتن كه در اثر حركت قلم بر صفحهء كاغذ نقش مىبندد ؛ و با سه واسطه علت هستيم براى معنايى كه در ذهن خواننده با مطالعهء آن نوشته ، پديد مىآيد .\r\n\r\nعلت مادى\r\nماده اعم از مادهء اولى و ماده ثانيه ، نسبت به نوع مادىاى كه از تركيب آن ماده با صورت تشكيل مىشود ، علّت مادى مىباشد . مثلا هيولا علت مادى براى جسم است ؛ و جسم نيز علت مادى براى آهن است ؛ زيرا وجود نوع مادى ضرورتا وابسته و متوقف بر ماده است ،\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nو بدون ماده وجودش ناممكن مىباشد . اين وابستگى و توقف از قبيل وابستگى و توقف كلّ بر هريك از اجزائش است . وجود كلّ مركب از چند جزء ، وابسته به وجود هريك از اجزايش است ، و بدون آنها وجودش ناممكن مىباشد . و از طرفى ، علت عبارت است از « چيزى كه طرف وابستگى شىء ديگر است ، و وجود آن شىء متوقف بر آن مىباشد . » پس ماده ، علت خواهد بود براى نوع مادى مركب از آن ماده و صورت . اين نوع علت را « علت مادى » مىنامند .\r\n\r\nعلت واحد و علل كثير\r\nعلت گاهى واحد است و گاهى كثير و متعدد مىباشد . توضيح اين‌كه : گاهى يك معلول تنها از موجود خاص و معينى پديد مىآيد ، به گونه‌اى كه اگر آن موجود معين تحقق نيابد ، هيچ موجود ديگرى نمىتواند نقش آن را به وجود آوردن معلول در نظر ايفا كند ؛ در اين صورت آن علت را « علت واحد » و يا « علت منحصر » مىخوانند .\r\nاما گاهى چند چيز هركدام مستقلا و به نحو على البدل مىتوانند معلولى را ايجاد كنند ، مانند جريان الكتريكى در سيم برق ، حركت مكانيكى ، و فعل و انفعالات شيميايى كه هر كدام مستقلا مىتوانند حرارت را به وجود آورند . بنابراين ، حرارت داراى « علت‌هاى كثير » مىباشد . چنين عللى را « علل جانشين‌پذير » نيز مىنامند .\r\n\r\nعلت و معلول\r\nموجودى كه به نحوى هستى ماهيت بر آن توقف دارد ، علت نام دارد ؛ و ماهيتى كه در هستى خودش وابسته به آن علت مىباشد ، معلول خوانده مىشود . بنابراين ، علت چيزى است كه به گونه‌اى در تحقق شىء ديگر مدخليت دارد ، خواه شرط باشد ، يا مقتضى باشد ، و يا از ديگر انواع علت ناقصه بوده باشد . علت به اين معنا يك مفهوم عام و فراگير است ، كه همهء امور يادشده را در بر مىگيرد .\r\nاما بايد يادآور شويم كه علت در دو معناى ديگر نيز به كار مىرود كه هردو اخص از معناى يادشده است :\r\n1 . گاهى علت به معناى موجودى است كه براى تحقق يافتن موجود ديگر كفايت مىكند .\r\nبنابراين اصطلاح ، تنها وقتى مىتوان گفت :\r\n« الف » علت است براى « ب » كه همان‌گونه كه از عدم « الف » ، عدم « ب » لازم مىآيد ، از وجود « الف » نيز وجود « ب » لازم آيد . در حالى كه بنابر اصطلاح نخست ، همين اندازه كه از عدم « الف » عدم « ب » لازم آيد ، براى علت بودن « الف » نسبت به « ب » كافى است .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n2 . گاهى نيز واژهء « علت » اطلاق مىگردد ، و مقصود از آن خصوص علت فاعلى است ، يعنى آنچه واقعيت و هويت معلول را افاضه مىكند . مانند آن‌جا كه گفته مىشود : ميان علت و معلول سنخيت برقرار است ؛ و يا معلول عين ربط به علت است ؛ و يا وجود علت شديدتر و قوىتر از وجود معلول است . در همهء اين موارد مقصود از علت ، علت فاعلى است ؛ يعنى آنچه حقيقت و واقعيت معلول را جعل و افاضه مىكند .\r\n\r\nعلل قوام\r\nعلت مادى و علت صورى را علل قوام مىنامند . ر . ك : علت داخلى و علت خارجى .\r\n\r\nعلل وجود\r\nعلت فاعلى و علت غايى را علل وجود مىخوانند . ر . ك : علت داخلى و علت خارجى .\r\n\r\nعلم اعلى\r\nبخشى از فلسفه است كه شامل امور عامه و الهيات بالمعنى الاخص مىشود . ر . ك : فلسفه ، فلسفهء اولى و حكمت الهى .\r\n\r\nعلم جزيى\r\nدر مورد ادراكات حسى ، علمى كه براى ما پديد مىآيد ، همراه با تغييرات معلوم ، تغيير مىكند . فى المثل وقتى ماشينى را در حال حركت مشاهده مىكنيم ، ما آن را در هرلحظه در يك مكان مىبينيم . ابتدا آن را در نقطهء « الف » مشاهده مىكنيم ؛ يك لحظهء بعد آن را در نقطهء « ب » مىبينيم ، و يك لحظه پس از آن در نقطهء « ج » ، و به همين ترتيب . يعنى همين طور كه ماشين حركت مىكند و تغيير مكان مىدهد ، علم ما نيز همراه با تغيير آن ، تغيير مىكند ؛ علمى مىرود و علم ديگرى مىآيد .\r\nدر لحظهء نخست مىگفتيم : الآن مىدانم كه ماشين در نقطهء « الف » است ؛ اما در لحظهء بعد ديگر نمىتوانيم بگوييم : الآن در لحظهء بعد ديگر نمىاتونيم بگوييم : الآن مىدانم كه ماشين در نقطهء « ب » است . علم ما به اين‌كه « ماشين در نقطهء « الف » است » ، مربوط به همان لحظه‌اى است كه ماشين در آن نقطه بود ، و اين علم نه پيش از آن و نه پس از آن ، باقى نخواهد بود ؛ بلكه بلافاصله جاى خود را به علم ديگرى مىدهد . البته اين در صورتى است كه معلوم ما متغير باشد ، اما اگر ثابت باشد ، علم ما نيز به تبع ثبات آن معلوم ، ثابت خواهد بود ؛ مانند هنگامى كه ماشين در نقطه‌اى مىايستد .\r\nهرزمان در آن نقطه ايستاده و ثابت باشد ، علم حسى ما به آن نيز ثابت خواهد بود .\r\nاين علم را « علم پس از كثرت » نيز مىنامند .\r\nعلم جزيى علمى است كه از طريق انفعال از خارج در ما پديد آيد . و چون اين علم به واسطهء انفعال از خارج حاصل مىگردد ، ثبات\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nو تغيير آن نيز تابع ثبات و تغيير معلوم خارجى است . به طور كلى علوم حسى ، علومى جزيى هستند ، زيرا اين علوم متوقف بر ارتباط با خارج است ، ارتباطى كه از طريق ادوات حسى برقرار مىشود . پس اگر آنچه در خارج است به واسطهء تغييرى كه در آن روى مىدهد ، زايل گردد ، علم حسى نيز زايل خواهد شد .\r\n\r\nعلم حسى و علم خيالى\r\nعلم جزيى بر دو قسم است : تصور حسى و تصور خيالى . تصور حسى ، پديدهء ذهنى ساده‌اى است كه در اثر ارتباط اندام‌هاى حسى با واقعيت‌هاى مادى در لوح نفس حاصل مىگردد . و به ديگر سخن : تصور حسى همان صورتى است كه از اشياى مادى در حال مواجهه و ارتباط مستقيم ذهن با خارج با به كار افتادن يكى از حواس پنج‌گانه يا بيشتر ، در ذهن منعكس مىشود ؛ مثلا هم‌اكنون كه خوانندهء گرامى چشم گشوده و اين خطوط را در برابر ديدگان خود قرار داده است ، و آنها را نظاره مىكند ، تصويرى از اين كلمات در ذهنش پديدار مىگردد ، و اين تصوير ، همان حالت خاصى است كه خوانندهء اين كلمات حضورا و وجدانا در خود مشاهده مىكند .\r\nهم‌چنين ادراكى كه هنگام استماع سخنان يك سخنران در خود مىيابيم ، و يا طعمى كه هنگام قرار گرفتن لقمهء غذا در دهان مىچشيم ، و يا بويى كه هنگام استشمام رائحهء يك گل درك مىكنيم ، همه ادراك حسى هستند .\r\nو اما تصور خيالى ، پديدهء ذهنى ساده‌اى است كه در پى تصور حسى و ارتباط با خارج حاصل مىگردد ، ولى بقاى آن منوط به بقاى ارتباط با خارج نيست . توضيح اين‌كه : پس از پيدايش صورت حسى در قوهء حاسه ، صورت ديگرى در قوهء خيال پديد مىآيد ؛ و در پى ناپديد گشتن صورت حسى ، آن صورت خيالى باقى مىماند ؛ و هرگاه انسان بخواهد ، آن صورت را احضار كرده ، و آن شىء خارجى را دوباره تصور مىكند .\r\nتفاوت‌هاى صورت حسى با صورت خيالى عبارت است از :\r\n1 . صورت حسى غالبا و در حال عادى روشن‌تر از صورت خيالى است .\r\n2 . صورت حسى هميشه با وضع ( - نسبت مخصوص با اجزاى مجاور ) ، و جهت خاص ( در طرف چپ يا راست يا پيش رو يا پشت سر و غير آن ) و نيز در مكان خاص احساس مىشود . فى المثل آدمى هرگاه چيزى را مىبيند آن را در جاى معين و در جهت معين و\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدر محيط خاصى مشاهده مىكند . اما اگر بخواهد همان شىء را تخيل كند مىتواند آن را به تنهايى پيش نظر خود مجسم سازد ، بدون آن‌كه آن را در وضع و جهت و مكان خاص ملاحظه نمايد .\r\n3 . ادراك حسى مشروط به تماس و ارتباط اندام‌هاى حسى و قواى حاسه با خارج است و پس از قطع ارتباط با خارج و فاصلهء كوتاهى ( مثلا يك‌دهم ثانيه ) از بين مىرود ، اما ادراك خيالى در بقاى خود نيازى به تداوم ارتباط با خارج ندارد ، و از اين‌رو ، ادراك حسى بيرون از اختيار شخص ادراك‌كننده است ؛ مثلا آدمى معمولا نمىتواند چهرهء كسى را كه حضور ندارد ، ببيند ، يا سخنش را بشنود ، يا بوى گلى را كه موجود نيست استشمام نمايد ، اما همهء اينها را هرگاه بخواهد با ميل و اراده خود مىتواند با استمداد از قوهء خيال تصور نمايد .\r\n\r\nعلم حصولى و علم حضورى\r\nعلم ما به يك شىء از دو حال بيرون نيست :\r\nيا علم به ماهيت آن شىء است و يا علم به وجود آن شىء . به ديگر سخن : وقتى ما به يك شىء علم پيدا مىكنيم ، آن شىء نزد ما ، يعنى نزد عالم ، حاصل مىگردد ، و از طرفى مىدانيم :\r\nدر هرشىء دو جنبه و حيثيت وجود دارد :\r\nيكى حيثيت ماهيت و ديگرى حيثيت وجود .\r\nحال مىگوييم : آنچه از يك شىء هنگام علم به آن ، نزد ما حاصل مىگردد ، يا ماهيت آن شىء است بدون وجود خارجى آن ، و يا وجود خارجى آن است .\r\nدر صورت نخست علم به آن شىء « حصولى » است ؛ و در صورت دوم علم ما به آن شىء ، « حضورى » مىباشد . آنچه در بحث وجود ذهنى به اثبات مىرسد ، در حقيقت همان علم حصولى ما به اشياء است . در آن‌جا بيان مىشود كه علم ما به اشياء بيرون از خود ، از طريق حصول ماهيات آنها نزد ما تحقق مىيابد . ادراك من نسبت به سفيدى اين كاغذ به معناى حصول ماهيت سفيدى در ذهن من است ، و هم‌چنين ادراك من نسبت به بويى كه استشمام مىكنم ، يا حرارتى كه لمس مىكنم ، و مانند آن . پر واضح است كه هنگام رؤيت آتش ، وجود خارجى آن ، كه آثار ناريت بر آن مترتب مىشود ، نزد من حاصل نمىگردد ، و لذا اين علم هيچ گرمايى در من ايجاد نمىكند ؛ و يا هنگام تصور آب ، وجود خارجى آب ، كه آثارى از جمله رفع عطش دارد ، در اختيار من قرار نمىگيرد ، بلكه من تنها واجد ماهيت آن مىشوم ، و ماهيت منهاى وجود خارجى اثرى ندارد .\r\nدر برابر علم حصولى ، علم حضورى است .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nعلم حضورى به يك شىء ، به معناى حضور وجود خارجى و هويت خارجى شىء نزد عالم است . علم ما به نفس خود و نيز علم ما به قوا و حالت نفسانى خود از اين قبيل است .\r\nوقتى تصميم مىگيريم كارى انجام دهيم ، به اين تصميم خود آگاهى داريم ، اما اين آگاهى يك آگاهى مستقيم و بىواسطه است ؛ يعنى خود آن تصميم ، كه يك فعل نفسانى است ، با وجود خارجى خود ، نزد ما تحقق دارد . علم ما به شادى و غم خود ، لذت و درد خود ، محبت و نفرت خود و ديگر حالات نفسانى ، همگى علم حضورى است . يعنى آگاهى ما از اين امور در ظرف تحقق اين امور ، به وجود خارجى اين امور تعلق مىگيرد ، نه صرفا به ماهيت آنها ، آرى ، هنگامى كه هريك از ما دربارهء حالات ايام گذشته‌اش مىانديشد ، و مثلا شادمانى خودش را به هنگام شنيدن فتح خرمشهر تصور مىكند ، و يا اندوه خودش را به هنگام شنيدن خبر رحلت حضرت امام خمينى يادآور مىشود ، در اين هنگام علمش به آن شادى و اين اندوه ، علم حصولى است ، در حالى كه آگاهىاش به اين حالت در ظرف تحقق آنها ، حضورى بوده است .\r\nاز اين‌جا دانسته مىشود :\r\n1 . علم حصولى عبارت است از حضور صورت و ماهيت معلوم نزد عالم ، در حالى كه علم حضورى عبارت است از حضور خود معلوم با وجود خارجىاش ، نزد عالم .\r\n2 . در علم حصولى ، وجود علمى معلوم غير از وجود عينى آن است ؛ در حالى كه در علم حضورى ، وجود علمى معلوم عين وجود عينى آن است .\r\n3 . علم حصولى به تصور و تصديق تقسيم مىشود ، بر خلاف علم حضورى كه چنين تقسيمى در آن راه ندارد .\r\n4 . صواب و خطا تنها در مورد علم حصولى مطرح مىشود ، اما در مورد علم حضورى صواب و خطا اساسا موضوعيت نمىيابد زيرا صواب ( - مطابقت علم با معلوم ) و خطا ( - عدم مطابقت علم با معلوم ) فرع بر دوگانگى آن دو است ، در حالى كه در علم حضورى ، علم و معلوم يكى هستند .\r\n\r\nعلم كلى\r\nعلم كلى ، بر خلاف علم جزيى ، علمى است كه ثابت است ، و پيش از وقوع معلوم و همراه با آن و پس از آن بر يك حال باقى مىماند .\r\nمتعلق اين علم مىتواند يك امر متغير باشد ، يعنى امرى باشد كه در چند دقيقه و حتى در يك لحظه اتفاق مىافتد و آن‌گاه معدوم مىشود ؛ مانند علم يك ستاره‌شناس به وقوع\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nماه‌گرفتگى در يك تاريخ معين . اين علم ، بر اساس محاسبات خاصى ، نه در اثر مشاهدهء حسى براى ستاره‌شناس حاصل مىشود ، و ممكن است مدت‌ها قبل از وقوع اين حادثه ، ستاره‌شناس از وقوع آن در تاريخ خاص آگاه باشد . به چنين علمى ، علم « پيش از كثرت » نيز مىگويند .\r\nاين دسته از علم حصولى ، چون از طريق انفعال از خارج به دست نيامده است ، تابع معلوم خارجى نيز نمىباشد ، و از اين‌رو ، تغيير و تحول معلوم خارجى تأثيرى در بقاى آن نداشته ، و موجب تحول و دگرگون آن نخواهد شد .\r\nهرگاه علم ما به يك شىء از طريق علم به علل آن شىء باشد ، آن علم ، يك علم ثابت و به اصطلاح « كلى » خواهد بود . به دليل اين‌كه عليّت يك شىء براى شىء ديگر ، يك امر ثابت و زايل‌نشدنى است ؛ و از اين‌رو ، علم به عليت يك شىء براى شىء ديگر نيز ثابت و زايل‌نشدنى خواهد بود . پس اگر بدانيم كه « الف » علت تامهء « ب » است ؛ و نيز بدانيم كه « الف » در فلان زمان تحقق دارد ؛ از اين‌جا علم سومى به دست خواهيم آورد ؛ و آن علم به وقوع « ب » در آن زمان معين است ؛ و اين علم ، يك علم كلى خواهد بود .\r\n\r\nغ\r\n\r\nغايت فعل و غايت فاعل\r\nغايت گاهى به فعل نسبت داده مىشود ، و گفته مىشود غايت فعل چيست ؟ و گاهى به فاعل نسبت داده مىشود و گفته مىشود غايت فاعل چيست .\r\nاگر به فعل نسبت داده شود ، معنايش اين است كه آن فعل متوجه به سوى چيزى است كه آن چيز ، كمال آن فعل محسوب مىشود .\r\nبه عبارت ديگر آن فعل طبعا و ذاتا به سويى روان است ، و جهت‌دار است ؛ و آن سوى و آن جهت ، متمم و مكمّل وجود آن فعل است ؛ مثلا درخت كه حركت و رشد مىكند ، به سويى مىرود و متوجه به سويى است كه آن سوى و آن جهت ، كمال و فعليّت ما بالقوّهء درخت محسوب مىگردد . و اگر احيانا موجود ديگرى از آن منتفع گردد ، بدان‌جهت است كه كمال آن درخت به اين است كه به آن موجود ديگر متحوّل گردد ؛ يعنى تبدّل به آن موجود ديگر در مسير حركت آن درخت واقع است ، و الّا صرف اين‌كه موجود ديگرى از آن منتفع گردد ، بدون آن‌كه آن درخت در مسير طبيعى خود متوجّه به سوى جذب شدن در موجود ديگر و متحوّل شدن به آن باشد ، غايت آن درخت محسوب نمىگردد .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nو به ديگر سخن : غايت اگر به فعل نسبت داده شود ، به معناى اين است كه اين فعل ، به سويى روان است ، يعنى فى حد ذاته نوعى حركت است ، و لااقل از قوه به فعل رسيدن است ، و اين فعل با داشتن نيرويى باطنى ، به سويى روان است ، و آن سوى متمم و مكمل آن فعل است . اين فعل جهت و نهايت دارد ؛ و به عبارت ديگر : ما اليه الحركة دارد اما نه ما اليه حركة الفاعل ، بلكه ما اليه حركة الفعل . و اما اگر به فاعل نسبت داده شود ، مفهوم ما لاجله و ما اليه حركة الفاعل دارد .\r\n\r\nغيريت\r\nغيريت و « اين نه آنى » از لوازم و عوارض كثرت مىباشد . در جايى كه كثرت برقرار است ، كثيرين از آن جهت كه كثيرين هستند ، مغاير با هم‌اند ، و از يكديگر سلب مىشوند .\r\nغيريت داراى دو قسم است : غيريت ذاتى و غيريت غير ذاتى .\r\nغيريت ذاتى آن است كه مغايرت و انفكاك و جدايى ميان دو شىء برخاسته از ذات آنها باشد ؛ يعنى دو شىء به گونه‌اى باشند كه ذاتا تعاند و تنافر از يكديگر داشته و ذاتا يكديگر را طرد كنند ، مانند مغايرت هستى با نيستى ، سفيدى با سياهى ، بالايى با پايينى ، تقدم با تأخر ، انسان با لا انسان ، علم با جهل ، شجاعت با ترس . اين نوع از مغايرت ، تقابل نيز ناميده مىشود .\r\nاما غيريت غير ذاتى آن است كه جدايى و انفكاك دو شىء به خاطر عوامل و اسباب ديگرى باشد ، نه به خاطر ذات آنها . مثلا شيرينى شكر و سياهى زغال دو امر مغايرند ، و جدا و منفك از يكديگرند ، اما مغايرتشان ذاتى نيست ، يعنى چنين نيست كه ذات شيرينى تعاند و تنافر با ذات سياهى داشته باشد ؛ و لذا آن دو مىتوانند در يك موضوع واحد جمع شوند ، و نوع هو هويت و اتحاد ميانشان برقرار گردد ؛ مانند خرما كه هم شيرين است و هم سياه ؛ و در مورد آن مىتوان گفت : اين شىء شيرين سياه است . غيريت غير ذاتى را خلاف و يا تخالف مىنامند .\r\n\r\nف\r\n\r\nفاعل بالتجلى\r\nفاعل بالتجلى اوّلا : با اراده و خواست خودش كار مىكند ؛ ثانيا : پيش از انجام كار علم تفصيلى به كار خودش دارد . ثالثا : علم تفصيلى او به كارش عين علم اجمالى او به ذاتش است ، نه آن‌كه امرى زايد بر ذات و عارض بر ذات باشد . رابعا : همان علم منشأ صدور افعال مىگردد ، و داعى زايد بر ذات در\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nكار نيست .\r\nالبته بايد توجه داشت كه در اين‌جا ، اجمال به معناى ابهام و عدم وضوح و روشنى نيست ، آن‌گونه كه در مورد فاعل بالرضا بيان مىشود ، بلكه اجمال در اين‌جا به معناى بساطت است .\r\nبنابراين ، علم اجمالى به اشياء در فاعل بالتجلى عبارت است از : كشف تفصيلى اشياء ، اما بدون تمييز آنها از يكديگر ، به نحوى كه موجب كثرت در علم ، و در نتيجه كثرت در ذات عالم گردد .\r\nصدر المتألهين و پيروان وى گفته‌اند : نفس مجرد انسان نسبت به كمالات ثانوى خويش ، فاعل بالعناية است ؛ چرا كه نفس مجرد انسانى صورت اخير نوع خودش است ، و از اين‌رو در عين بساطتى كه دارد ، مبدأ همهء كمالات ثانوى خود مىباشد ؛ و چون خودش به وجودآورندهء اين كمالات است ، در مرتبهء ذات ، واجد آنها مىباشد ؛ و در نتيجه علم حضورى او به ذاتش علم به تفاصيل كمالات آن نيز مىباشد ، اگرچه برخى از آنها متمايز از برخى نيست ، به گونه‌اى كه با بساطت نفس ، منافات داشته باشد ، و موجب كثرت در آن گردد .\r\n\r\nفاعل بالتسخير\r\nفلاسفهء اسلامى با توجه به اين‌كه گاهى دو فاعل در طول يكديگر در انجام كارى مؤثر هستند و فاعل بعيد ، كار را به وسيلهء فاعل قريب انجام مىدهد ، نوعى از فاعليت را به نام « فاعل بالتسخير » اثبات كرده‌اند ، به عنوان مثال قواى طبيعى ، نباتى و حيوانى انسان در كارهايشان مسخر نفس انسانى هستند .\r\nگوارش غذا ، ضربان قلب ، حركت‌هاى دست و پا و امورى مانند آن‌كه به وسيلهء قواى بدنى ، اما تحت تسلط و تدبير نفس ، صورت مىپذيرد ، همه نمونه‌هايى از فعل تسخيرى هستند .\r\nفلاسفه هم‌چنين گفته‌اند : تمام علت‌هاى فاعلىاى كه در عالم وجود دارد ، فاعل تسخيرى هستند ؛ چرا كه همه تحت تسخير و سلطهء خداى متعال مىباشند . البته اين مطلب مبتنى بر آن است كه افاضه و ايجاد را منحصر در خداى متعال ندانيم ، و معتقد باشيم در عالم علت‌هايى در طول يكديگر وجود دارند كه در رأس آنها واجب تعالى است . اما بنابر نظر دقيق‌تر ، كه افاضه و ايجاد را منحصر در واجب تعالى مىداند ، و او را تنها موجودى به شمار مىآورد كه داراى تأثير است ( لا مؤثر فى الوجود الّا اللّه ) ، ديگر در هستى علل فاعلىاى وجود نخواهد داشت ، تا تحت تسخير خداوند باشند .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nفاعل بالجبر\r\nفاعل بالجبر فاعلى است كه اوّلا : از روى علم و آگاهى كار انجام مىدهد ؛ و فعلش به گونه‌اى است كه متوقف بر علم فاعل به آن مىباشد . و ثانيا : فاعل ، آن فعل را به اراده و اختيار خود انجام نمىدهد ، بلكه يك شخص ديگرى او را با تهديد و امورى مانند آن ، مجبور به انجام آن كار مىكند . در فعل‌هاى جبرى ، زورگويى و تحميل يك شخص ثالث است كه باعث انتخاب آن فعل از سوى فاعل مىشود ، به گونه‌اى كه اگر آن عامل خارجى نبود ، فاعل هرگز آن فعل را انجام نمىداد .\r\n\r\nفاعل بالرضا\r\nفاعل بالرضا فاعلى است كه با اراده و انتخاب خودش كار مىكند ، و نيز كارش را از روى علم و آگاهى انجام مىدهد ، اما علم تفصيلى و كامل او به فعلش عين فعلش مىباشد ، و پيش از تحقق فعل فقط علم اجمالى و مبهم به آن دارد ؛ و اين علم اجمالى و مبهم به فعل ، ناشى از علم فاعل به ذات خودش مىباشد ؛ چرا كه علم به علت ، مستتبع علم به معلول مىباشد .\r\nحاصل آن‌كه فاعل بالرضا دو علم و آگاهى نسبت به معلول خويش دارد ، يك علم اجمالى و غير تفصيلى است ، كه پيش از انجام كار است ، و از علم او به ذاتش ناشى مىگردد ؛ يعنى همين اندازه كه مىداند قادر است ، و كارهايى مىتواند از او صادر شود ؛ و ديگرى علم تفصيلى او به فعلش است ، كه يك علم حضورى است ، و عين معلوم مىباشد .\r\nبه عنوان مثال ، انسان نسبت به صورت‌هاى خيالىاى كه در خود ايجاد مىكند ، فاعل بالرضاست ؛ زيرا علم تفصيلى او به اين صور خيالى ، عين همان صور است ؛ و پيش از ايجاد آن صورت‌هاى خيالى ، تنها علم اجمالى بدان دارد ، از آن‌جا كه به ذات خود ، كه آفرينندهء آن صور است ، علم دارد .\r\nفاعليت واجب تعالى نسبت به اشياء ، نزد حكماى اشراقى ، فاعليت بالرضا مىباشد .\r\nچرا كه در نظر ايشان ، علم تفصيلى خداوند به اشياء عين وجود اشياء است ، و خداوند پيش از آفرينش آنها فقط علم اجمالى و غير تفصيلى بدانها دارد .\r\n\r\nفاعل بالطبع\r\nفاعل بالطبع يا فاعل طبعى ، به فاعلى گفته مىشود كه از دو ويژگى برخوردار باشد :\r\n1 . اين‌كه فاعل به خودش علم نداشته باشد .\r\nالبته مقصود از علم ، علمى است كه مؤثر در فعل و دخيل در آن مىباشد . بنابراين ، علم انسان به ضربان قلب خودش ، منافاتى با فاعل\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nطبعى بودن انسان نسبت به اين فعل ندارد ، زيرا اين علم مدخليتى در آن فعل ندارد .\r\n2 . اين‌كه آن فعل ملائم با طبيعت فاعل بوده و به اقتضاى طبيعت صدور يافته باشد .\r\nنفس در مرتبهء قواى طبيعى بدنى ، در صورتى كه از صحت و سلامت برخوردار باشد ، يك فاعل طبعى است ، زيرا نفس كارهايش را در اين مرتبه به مقتضاى طبيعتش انجام مىدهد . مقصود از قواى طبيعى بدنى ، چنان‌كه شيخ در طبيعيات شفا تصريح مىكند ، قوهء جاذبه ، ماسكه ، هاضمه ، و دافعه است . نفس در مرتبهء اين قوا كار خود را به طور طبيعى و ناآگاهانه انجام مىدهد و اگرچه بپذيريم كه نفس نوعى شعور و آگاهى از كارهاى خود در مرتبهء اين قوا دارد ، اما اين شعور و آگاهى تأثير و مدخليتى در افعال وى ندارد .\r\n\r\nفاعل بالعناية\r\nفاعل بالعناية فاعلى است كه اوّلا : با اراده و خواست خودش كار انجام مىدهد . ثانيا : علم و آگاهى تفصيلى به كارش پيش از انجام آن دارد . يعنى از قبل به خوبى مىداند كه چه خواهد كرد . ثالثا : علم او به كارش امرى زايد بر ذاتش است ، نه آن‌كه عين ذاتش باشد . رابعا :\r\nدر انجام كارش نياز به انگيزه و داعى زايد بر ذات ندارد ، بلكه صورت علمى شىء ، خودش منشأ صدور آن از فاعل مىباشد .\r\nمثالى كه براى فاعل بالعناية معمولا ذكر مىشود ، آن است كه وقتى انسان در ارتفاع بلندى قرار مىگيرد ، و ناگهان چشمش را به زمين مىدوزد و افتادن به زمين در ذهنش خطور مىكند ، همين تصور افتادن باعث مىشود او به زمين سقوط كند . حكماى مشاء فاعليت خداوند را از اين قبيل مىدانند . به عقيدهء ايشان علم تفصيلى خداوند به آفرينش ، به واسطهء صورت‌هايى است كه زايد بر ذات خداوند است ، و همين علم به نظام احسن و اصلح ، منشأ صدور كائنات مىباشد .\r\n\r\nفاعل بالقسر\r\nفاعل بالقسر فاعلى است كه نه آگاهى به فعلش دارد و نه فعلش موافق با طبيعت او مىباشد ، مانند نفس بيمار در مرتبهء قواى بدنى . بنابراين ، فعل قسرى ، فعلى است كه اوّلا : متوقف بر علم فاعل نيست ، و ثانيا :\r\nموافق با طبيعت فاعل نمىباشد ، و به اقتضاى طبيعت صورت نمىپذيرد ؛ بلكه عوامل بيرونى نقش عمده را در صدور آنها ايفا مىكنند .\r\n\r\nفاعل بالقصد\r\nفاعل قصدى فاعلى است كه اوّلا : از روى\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nعلم و آگاهى كارش را انجام مىدهد ؛ و ثانيا كارش را با اراده و انتخاب خودش انجام مىدهد ؛ و ثالثا : داراى قصد و انگيزهء زايد بر ذاتش در انجام آن كار مىباشد ؛ يعنى به گونه‌اى است كه اگر داعى و انگيزهء خاصى نسبت به انجام يك كار در وى پديد نيايد ، آن كار را انجام نمىدهد . انسان نسبت به كارهاى اختيارىاش ، مانند خوردن ، خوابيدن ، راه رفتن و مانند آن ، فاعل بالقصد مىباشد . چرا كه در هريك از اين افعال ، هدف و غرض خاصى را دنبال مىكند ، و براى دست‌يابى به كمال معينى ، كار را انجام مىدهد .\r\nمتكلمان فاعليت خداوند را از اين قسم مىداند ، و براى خداوند داعى زايد بر ذات تصوير مىكند ، تعالى اللّه عن ذلك علوا كبيرا .\r\n\r\nفصل\r\nفصل كلى ذاتىاى است كه اختصاص به يك نوع دارد . و به ديگر سخن : فصل مفهومى است كه بيانگر جزء مساوى از اجزاى ذاتى نوع خود مىباشد .\r\n\r\nفصل اشتقاقى\r\nفصل اشتقاقى همان اصل و مبدأ فصل منطقى مىباشد ؛ يعنى آن جزء ذاتى مختصى كه مقوّم نوع است و فصل منطقى در واقع از آثار و خواص آن به شمار مىرود ، و لذا اختصاص به آن ماهيت دارد ، و در غير مورد آن يافت نمىشود .\r\nمثلا در مورد انسان ، فصل اشتقاقى همان « نفس ناطقه » است . اين نفس ، حقيقتى جوهرى است كه مقوّم ماهيت انسان و جزء آن مىباشد ، و اصل و مبدأ امورى چون ادراك كليات و تكلم مىباشد .\r\nفصل حقيقى در واقع همان فصل اشتقاقى است ؛ و اطلاق فصل بر اخص لوازم شىء ( فصل منطقى ) ، در واقع يك اطلاق مجارى و از باب اسناد شىء به غير ما هو له است .\r\nزيرا فصل ، مفهوم ذاتىاى است كه اختصاص به ماهيت خود دارد ؛ و يا چنان‌كه در كتاب‌هاى منطق آمده است « فصل ، مفهومى است كه در پاسخ سؤال از مميز ذاتى شىء مىآيد » .\r\nو از اين‌روست كه فصل اشتقاقى ، فصل حقيقى نيز ناميده مىشود . از اين‌جا دانسته مىشود كه تقسيم فصل به فصل اشتقاقى و فصل منطقى ، از نوع تقسيم شىء به مصاديق حقيقى و مصاديق مجازى آن است .\r\n\r\nفصل بعيد\r\nفصل بعيد فصلى است كه موجب امتياز نوع از انواع مشارك دو جنس بعيد شود ، مانند حساس و نامى و سه‌بعدى براى انسان .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nفصل قريب\r\nفصل قريب فصلى است كه موجب امتياز نوعى از انواع مشارك در جنس قريب شود ؛ مانند : ناطق براى انسان ، و حساس براى حيوان .\r\n\r\nفصل منطقى\r\nفصل منطقى عبارت است از « خاص‌ترين و معروف‌ترين لازم عارض بر نوع » .\r\nفصل منطقى يك نوع ، مفهومى است كه اوّلا : عرضى آن نوع است ، نه ذاتى آن . ثانيا : از عرضيات لازم نوع مىباشد ، كه انفكاكش از نوع محال است . ثالثا : از اخص عرضيات لازم است ، يعنى عرض لازمى است كه مصداقا مساوى با نوع خود است ، و بر انواع ديگر حمل نمىشود . رابعا : عرضى لازمى است كه در ميان ساير عرضيات لازم ، از بيشترين درجهء معروفيت برخوردار است . به فصل منطقى ، « فصل مشهورى » نيز گفته مىشود .\r\nالبته فصل منطقى اصطلاح ديگرى نيز دارد كه در برابر فصل طبيعى و فصل عقلى مىباشد و آن عبارت است از : مفهوم « ذاتى مختص » نظير كلى منطقى كه در برابر كلى طبيعى و كلى عقلى است .\r\n\r\nفطريات\r\nفطريات قضايايى است كه تصديق به آنها به واسطهء اذعان به قضاياى ديگر صورت مىگيرد ، اما آن قضايا هميشه در ذهن حاضرند ، و ترتيب آنها نياز به انديشه و نظر ندارد . و به ديگر سخن : قضيهء فطرى قضيه‌اى است كه دليلش هميشه همراه آن در ذهن حضور دارد ؛ مانند تصديق به اين‌كه : دو ، يك پنجم ده است .\r\n\r\nفعل گزاف\r\nآن فعلى است كه مبدأ علمى آن ، فقط صورت خيالى فعل است . يعنى فقط تخيل فعل ، باعث شوق به آن و سپس تحريك عضلات به سوى آن مىشود . مانند بسيارى از حركات كودكان كه به محض تصور كردن ، بدان شايق مىشوند ، و بلافاصله اقدام به انجام آن مىكنند .\r\n\r\nفلسفه\r\nواژهء فلسفه در به دو پيدايش معنايى عام داشته و انواع مختلف دانش‌ها را فرا مىگرفت . فلسفه در اصطلاح شايع مسلمين نام يك فن خاص و دانش خاص نيست ، همهء دانش‌هاى عقلى را در مقابل دانش‌هاى نقلى از قبيل لغت ، نحو ، صرف ، معانى ، بيان ، بديع ، عروض ، تفسير ، حديث ، فقه و اصول ، تحت عنوان كلى فلسفه نام مىبردند .\r\nمسلمين آن‌گاه كه مىخواستند تقسيم\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nارسطويى را درباره علوم بيان كند كلمه فلسفه يا حكمت را به كار مىبردند . مىگفتند فلسفه بر دو قسم است : نظرى و عملى .\r\nفلسفهء نظرى آن است كه دربارهء اشياء آن چنان‌كه هستند بحث مىكند ، و فلسفهء عملى آن است كه دربارهء افعال انسان آن‌چنان‌كه بايد و شايسته است باشد بحث مىكند . فلسفهء نظرى بر سه قسم است :\r\n1 . فلسفه اولى ( فلسفهء نخستين ) : شامل امور عامه و الهيات بالمعنى الاخص .\r\n2 . فلسفهء وسطى ( فلسفهء ميانى ) : شامل علوم مختلف رياضى مانند حساب ، هندسه ، هيئت و موسيقى .\r\n3 . فلسفهء دنيا ( فلسفهء پايين ) : شامل علوم طبيعى مانند : سمع الكيان ، كيهان‌شناسى ، معدن‌شناسى ، گياه‌شناسى و حيوان‌شناسى .\r\nمجموع اين سه قسم ، فلسفهء نظرى را تشكيل مىدهد و فلسفهء عملى نيز به نوبهء خود تقسيماتى دارد .\r\n\r\nفلسفهء اولى\r\nبخشى از فلسفه است كه شامل امور عامه و الهيات بالمعنى الاخص مىشود . و علت آن‌كه اين بخش از فلسفه را فلسفهء اولى ناميدند آن است كه اين فن نسبت به ساير فنون و علوم امتياز خاصى دارد و گويى يك سروگردن از همهء آنها بلندتر است . امتياز اين علم نسبت به ساير علوم در سه چيز است : يكى آن‌كه به عقيدهء قدما از علوم ديگر برهانىتر و يقينىتر است . ديگر اين‌كه بر همهء علوم رياست و حكومت دارد ، و در واقع ملكهء علوم است ، زيرا علوم ديگر به او نياز دارد ، و او نياز كلى به آنها ندارد . سوم اين‌كه از همهء علوم ديگر كلىتر و عام‌تر است . به آن حكمت الهى و علم اعلى نيز گفته مىشود . ر . ك : حكمت الهى .\r\n\r\nفنون آليه\r\nمقصود دانش‌هايى است كه ابزار و وسيله‌اى در خدمت ديگر علوم هستند ، به گونه‌اى كه غرض اصلى از فراگيرى آنها آمادگى براى فراگيرى علوم ديگر است ؛ مانند :\r\nمنطق ، اصول فقه ، حساب و هندسه . فلسفه جزء علوم آلى نيست ، بلكه از علوم اصالى به شمار مىرود ، كه خود فى نفسه مطلوب‌اند .\r\n\r\nق\r\n\r\nقابل\r\nقابل به معناى پذيرنده و متصف‌شونده است و در دو مورد اطلاق مىشود كه تفكيك آنها حائز اهميت است . ر . ك : قبول .\r\n\r\nقاعدهء استحالهء ترجح بدون مرجح\r\nاين قاعده يك اصل بديهى است ، و مفادش\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nآن است كه : اگر نسبت يك شىء به دو چيز يك‌سان باشد ، محال است يكى از آن دو چيز ، خودبه‌خود و بدون دخالت هيچ عاملى ، براى آن شىء رجحان يابد ، و متعين شود . مثلا آب كه هم مىتواند سرد باشد و هم مىتواند گرم باشد ، و خودش اقتضايى نسبت به هيچ‌يك از سردى و گرمى ندارد ، محال است خودبه‌خود سرد يا گرم شود . و يا جسمى كه مىتواند سفيد باشد و مىتواند سياه باشد ، ولى خودش اقتضايى نسبت به هيچ‌يك از طرفين ندارد ، امكان ندارد خودبه‌خود و بدون دخالت هيچ عامل واقعى ، سفيد و يا سياه گردد . اصل محال بودن ترجح بدون مرجح از جمله بديهىترين احكام عقل نظرى است .\r\n\r\nقاعدهء امكان اشرف\r\nمحتواى اين قاعدهء فلسفى آن است كه :\r\nهرگاه شىء ممكنى تحقق يابد كه كمالات وجوديش كمتر از شىء ممكن ديگر است ، آن ممكن شريف‌تر بايد پيش از او موجود باشد .\r\n\r\nقاعدهء فرعيت\r\nاين قاعده مىگويد : « ثبوت يك شىء براى شىء ديگر فرع بر ثبوت شىء دوم است . » و به ديگر سخن : « ب » وقتى مىتواند بر « الف » عارض شود كه « الف » پيش از عروض « ب » ثبوت و تحقق داشته باشد . اين قاعده اختصاص به حمليهء مركبه دارد و حمليهء بسيطه ( كه محمول در آن وجود است ) تخصصا از موضوع اين قاعده بيرون است .\r\nر . ك : حمليهء بسيطه و حمليهء مركبه .\r\n\r\nقانون عليت\r\nهنگام مراجعه به كلمات حكما و انديشمندان ملاحظه مىشود كه تعبيرات ايشان در مقام بيان قانون عليت مختلف است ، كه به پاره‌اى از آنها اشاره مىشود :\r\n1 . هرحادثه ( - حادث زمانى ) اى داراى علت است .\r\n2 . هرموجودى علتى دارد .\r\n3 . هرمعلولى نيازمند به يك علت است .\r\n4 . هرموجود وابسته‌اى محتاج به علت است .\r\n5 . هرموجود ضعيفى نيازمند به علت است .\r\n6 . ماهيت در وجود و عدم خود نيازمند به غير مىباشد .\r\nهمان‌گونه كه مشاهده مىشود برخى ، مانند متكلمان ، موضوع قانون عليت را « حادثه » مىدانند ، يعنى موجودى كه سابقهء عدم زمانى دارد . به عقيدهء ايشان ملاك نيازمندى به علت همان « حدوث زمانى » است . اما اين نظريه از سوى حكما ابطال شده است .\r\nو برخى توهم كرده‌اند كه موضوع قانون\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nعليت « موجود » است ، و لذا گمان برده‌اند كه هرموجودى علتى دارد ، و بر اين اساس وجود « واجب » تبارك و تعالى را در مورد انكار قرار داده‌اند ؛ غافل از آن‌كه ملاك نياز به علت ، صرف وجود و تحقق نيست ؛ و لذا اين تعبير از قانون عليت كه « هرموجودى علتى دارد » تعبير نارسا و غير قابل قبولى است .\r\nاما اين تعبير از قانون عليت كه « هرمعلولى نيازمند به يك علتى است » چندان مفيد و راه‌گشا به نظر نمىرسد ؛ زيرا اين قضيه يك قضيهء تحليلى است ، كه مفاد موضوع در محمول تكرار شده است ، و شبيه آن است كه بگوييم « هرانسانى انسان است » . زيرا معلول يعنى چيزى كه نيازمند و وابسته به غير خود مىباشد . پس اگر بگوييم : هرمعلولى نيازمند به علت است ، در واقع گفته‌ايم كه : « چيزى كه محتاج به غير است ، نيازمند به غير مىباشد . »\r\nنظير اشكال فوق نسبت به تعبير چهارم ، يعنى اين‌كه : « هرموجود وابسته‌اى محتاج به علت است » ، نيز وارد مىشود ؛ زيرا وابسته بودن همان محتاج بودن به غير است ، و احتياج همان وابستگى است . ما در مقام بيان قانون عليت بايد آنچه را ملاك و معيار نياز و وابستگى است ، موضوع قرار دهيم ؛ و در اين صورت است كه قانون عليت به صورتى راهگشا و كارآمد ، مطرح مىشود .\r\nاز اين‌رو ، در ميان تنسيق‌هاى يادشده ما تعبير پنجم و ششم را بر ديگر تنسيق‌ها ترجيح مىدهيم . البته نسبت به تعبير ششم نيز نارسايىهايى وجود دارد . شايان ذكر است كه آنچه علامهء طباطبائى قدّس سرّه به عنوان قانون عليت مطرح كرده‌اند ، همان بيان اخير است ؛ يعنى اين‌كه « ماهيت در وجود و عدم خود نياز به غير دارد » ؛ چنان‌كه مشهور در ميان حكما ، به ويژه حكماى پيش از صدر المتألهين ، نيز همين بيان است .\r\n\r\nقبول\r\nقبول داراى دو اطلاق است :\r\n1 . قبول به معناى انفعال و پذيرش خارجى ، و اين در جايى است كه در خارج ، قابل ذاتا فاقد چيزى است و آن‌گاه با دريافت آن چيز ، واجد آن شده و بدين نحو به يك كمال دست مىيابد ؛ مانند آب كه ذاتا فاقد حرارت است ، و آن‌گاه در اثر مجاورت با آتش ، از آن حرارت دريافت مىكند .\r\n2 . اطلاق ديگر قبول در جايى است كه وصفى از شىء انتزاع مىشود و آن شىء بدان متصف مىگردد ، بدون آن‌كه واقعا چيزى را كسب كرده باشد و كمالى بر آن افزوده شده باشد . در اين مورد قبول فقط به معناى اتصاف\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nاست و نه پذيرش خارجى چيز .\r\n\r\nقدرت\r\nمتكلمان در تعريف قدرت آورده‌اند :\r\n« قدرت عبارت است از آنچه با آن ، فعل و ترك هردو صحيح و ممكن مىباشد . » يعنى نسبت قدرت به فعل و ترك مساوى است ، و با هردو نسبت امكانى دارد . اين تعريف اگرچه در مورد برخى قدرت‌ها ( قدرت در حيوان ) درست است ، اما در مورد برخى ديگر از قدرت‌ها ( قدرت واجب تعالى و مجردات تامه ) صحيح نيست .\r\nتوضيح اين‌كه : قدرت ، همان قوهء فاعلى ، و به تعبير ديگر ، علت فاعليى است كه با علم و اراده عجين مىباشد . و علت فاعلى دو صورت دارد : گاهى علت فاعلى ، علت ناقصه است و به تنهايى براى صدور فعل كفايت نمىكند ، بلكه نيازمند انضمام امور ديگر و فراهم شدن شرايط و زمينه‌هاى خاصى است تا عليتش را تام كند و صدور فعل از آن را واجب و ضرورى سازد . قدرت در مورد حيوان ، اين‌چنين است ؛ و در اين موارد مىتوان گفت : نسبت فاعل به فعل و ترك يك نسبت امكانى است ؛ و در نتيجه قدرت در اين موارد عبارت است از « ما يصح معه الفعل و الترك » .\r\nاما گاهى علت فاعلى ، علت تامه است ؛ و فاعل براى صدور فعل نياز به انضمام هيچ ضميمه‌اى ندارد ؛ و اگر هم شروطى معتبر باشد ، اين شروط متمم قابليت قابل است ، نه فاعليت فاعل ، بر خلاف قسم پيشين . در اين موارد نسبت فاعل به فعل و ترك يك‌سان نيست ؛ بلكه نسبتش به فعل ، ضرورت و وجوب است ، و نسبتش به فاعل امتناع مىباشد . در اين مورد ديگر نمىتوان گفت :\r\n« القدرة ما يصح معه الفعل و الترك » ؛ بلكه بايد گفت : « القدرة ما يجب معه الفعل و يمتنع معه الترك » . و قدرت در واجب تعال و نيز مجردات تامه از اين قبيل است .\r\n\r\nقدرت حيوان\r\nقوهء فاعلى در صورتى كه با علم و اراده توأم باشد ، « قدرت حيوان » ناميده مىشود ؛ و اين قدرت ، علت ناقصه است ، و بايد شرايط و زمينه‌هاى خاصى فراهم شود ، تا علت تامه گردد ، و در نتيجه صدور فعل از آن واجب و ضرورى شود ؛ مثلا نويسنده‌اى كه علت فاعلى نوشتن است ، در صورتى فاعليتش براى نوشتن تام مىشود كه كاغذى در برابر وى ، و قلم مناسبى در دستش باشد ، و نسبت مكانى خاصى ميان دست و قلم و كاغذ برقرار شود . در اين صورت است كه اگر ارادهء نوشتن\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nكند ، لزوما نوشتن تحقق خواهد يافت .\r\n\r\nقصد ضرورى\r\nآن فعلى است كه مبدأ علمى آن ، صورت خيالى با كمك طبيعت و يا مزاج مىباشد . مثلا در مورد تنفس صورت خيالى همراه با طبيعت ، مبدأ شوق به آن است ؛ و در مورد كسى كه براى رفع خستگى از اين پهلو به آن پهلو مىشود ، و نيز حركات خاصى كه شخص بيمار انجام مىدهد ، صورت خيالى همراه با مزاج ، مبدأ شوق به آن مىباشد .\r\nعلت « قصد ضرورى » ناميدن اين‌گونه افعال آن است كه در اين موارد طبيعت يا مزاج باعث مىشود ، تقريبا به طور ضرورى آدمى قصد آن كار را كند ، و قهرا شوق و ميل به آن در او حاصل گردد ؛ گويا قصد كار به هنگام تخيل آن ، در اين موارد ضرورى و قهرى است ، و انسان از خود اختيارى ندارد .\r\n\r\nقضاياى ذهنى\r\nقضاياى ذهنى قضايايى هستند كه محمول آنها يك امر ذهنى است اعم از آن‌كه موضوعشان نيز يك امر ذهنى باشد يا يك امر خارجى . محمول در قضاياى ذهنى ، مفهومى است كه حيثيت مصداق آن حيثيت ذهنيت است . يعنى هميشه مصداق آن در ظرف ذهن تحقق مىيابد و محال است كه مصداقى در عالم خارج داشته باشد . مانند : كلى ، جزئى ، نوع ، جنس ، فصل ، عرضى ، ذاتى ، معرّف ، حجت . همهء اينها مفاهيمى هستند كه ناظر بر ديگر مفاهيم ذهنى بوده و بر آنها تطبيق مىشوند . هميشه مفهوم است كه متصف به كليت و جزئيت مىشود و نيز هميشه مفهوم است كه نوع يا جنس يا فصل مىتواند باشد .\r\nحقايق خارجى نه كلى هستند و نه جزئى ، نه نوع هستند و نه جنس يا فصل . چنين مفاهيمى را معقولات ثانيهء منطقى مىنامند . و از اين‌رو هرگاه محمول قضيه‌اى چنين مفاهيمى باشد ، ظرف ثبوت مفاد آن قضيه ، ذهن خواهد بود ، يعنى « نفس الامر » چنين قضايايى ذهن است ، پس اگر مفاد يك قضيهء اين‌چنينى در ذهن ثابت باشد آن قضيه صادق است و در غير اين صورت كاذب مىباشد .\r\n\r\nقواى شوقيه\r\nقواى شوقيه عبارت است از : مبدأ ميل‌ها و تمايلات طبيعى يا اكتسابى كه در وجود انسان هست ؛ مثل ميل به خوردن و پوشيدن و استراحت كردن . و ميل به مقام و كاميابى جنسى و تمايلات پدرى و فرزندى ، و تمايل به نوع‌دوستى ، و تمايل به علم و حقيقت‌جويى ، و تمايل به پرستش و هنر و صنعت و آفرينندگى ، و مانند آن . هريك از اين\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nميل‌ها از يك مبدأ و قوه‌اى در وجود انسان ناشى مىگردد ، كه اين ميل‌ها و هيجان‌ها را به وجود مىآورد . اين‌گونه قوا را قواى شوقيه مىنامند .\r\n\r\nقواى عامله\r\nقواى عامله عبارت است از : نيروهايى كه در عضلات بدن پخش شده است ، كه مبدأ حركاتى در بدن مىگردد ؛ مثلا بازو حركت مىكند ، انگشتان هريك جدا جدا حركت مىكنند ، پاها حركت مىكند ، فك پايين حركت مىكند ، سر ، روى گردن حركت مىكند ، پلك‌ها حركت مىكنند ، قلب و كبد و كليه و روده و معده همه حركاتى دارند . همهء اين حركات در اثر قوايى است كه به وسيلهء اعصابى ، كه اعصاب حركت ناميده مىشوند ، در عضلات گذاشته شده است . اين قوا ، كه مبدأ حركاتى در اعضاء بدن مىباشند ، قواى عامله ناميده مىشوند .\r\nقواى عامله بر دو دسته‌اند : بعضى از آنها تحت فرمان اراده‌اند ، و بعضى تحت فرمان اراده نيستند ؛ مثلا حركات دست و پا و انگشتان تحت فرمان اراده هستند ، اما حركات قلب و معده و روده و امثال آنها تحت فرمان اراده نيستند . پس قواى عامله بر دو قسم است :\r\nارادى و غير ارادى .\r\n\r\nقواى مدركه\r\nقواى مدركه عبارت است از : قوايى كه كار آنها درك و اطلاع رساندن به ذهن است ، و يا كارشان تجزيه و تحليل و تفصيل و تركيب صور ذهنى ، يا حفظ و نگهدارى آنهاست . مثل حواس ظاهرى ، مانند بينايى و شنوايى ، و حواس باطنى ، مانند قوهء خيال و حافظه ، و قوهء عقل و تفكر .\r\nدر هرفعل اختيارى ، علاوه بر قوهء عامله و قوهء شوقيه ، قوهء مدركه نيز دخالت دارد ، بنابراين ، اين سه قوه در حقيقت سه مبدأ طولى براى افعال اختيارى هستند .\r\n\r\nقوه جسمانى\r\nنيرويى است كه يا در جسم است مانند صورت جسمانى ، يا بر جسم است مانند عرض ، و يا با جسم است ، مانند نفس .\r\n\r\nقوه و فعل\r\nوقتى گفته مىشود : وجود چيزى بالفعل است ، و يا فعليت دارد ، مقصود آن است كه آن شىء به گونه‌اى است كه آثار مورد انتظار از آن ، برش مترتب مىشود ؛ مثلا وقتى مىگوييم در اين‌جا يك درخت سيب بالفعل موجود است ، مرادمان آن است كه چيزى تحقق دارد كه همهء آثار واقعى درخت سيب را دارد :\r\nمىتوان در سايه‌اش نشست ، از آن بالا رفت ،\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nاز ميوه‌اش تناول كرد ؛ و خلاصه چيزى تحقق دارد كه هم‌اكنون واقعا درخت سيب است .\r\nاما وقتى گفته مىشود : وجود چيزى بالقوه است ، مقصود آن است كه شيئى وجود دارد كه مىتواند به آن چيز تبديل شود ، و امكان تحقق آن چيز درش وجود دارد ؛ مثلا وقتى مىگوييم : دانهء سيب بالقوه درخت سيب است ، مرادمان آن است كه هم‌اكنون واقعا درخت سيب وجود ندارد ، بلكه چيزى تحقق دارد كه مىتواند به درخت سيب تبديل شود ؛ و به تعبير ديگر : چيزى وجود دارد كه درخت سيب مىتواند از آن به وجود آيد .\r\nبنابراين ، فعل عبارت است از وجود خارجى شىء به گونه‌اى كه آثار مطلوب از آن بر آن مترتب گردد ؛ و قوه عبارت است از امكان وجود شىء كه پيش از تحقق آن است ؛ مثلا نطفه تا وقتى نطفه است ، بالفعل نطفه است و بالقوه انسان مىباشد ؛ و آن‌گاه كه رشد كرد و واجد نفس ناطقه شد ، انسان بالفعل مىشود .\r\nاز آنچه بيان شد دانسته مىشود كه قوه ، مانند امكان ، يك معناى اضافى است . يعنى وصفى است كه از نوعى مقايسه و سنجش اشياء با يكديگر و ملاحظهء رابطهء خاصى ميان آنها به دست مىآيد . اگر دو شىء داشته باشيم كه يكى زمانا متقدم بر ديگرى است ، و به گونه‌اى است كه متأخر مىتواند در آن وجود يابد ، در اين صورت مىگوييم : آن‌كه متقدم است ، حامل قوهء شىء متأخر است ؛ و متأخر در آن بالقوه موجود است ؛ و آنگاه كه شىء متأخر تحقق يابد ، مىگوييم : آن شىء فعليت يافته است .\r\n\r\nك\r\n\r\nكثرت طولى و كثرت عرضى حقيقت وجود\r\nدو نوع كثرت در حقيقت وجود تحقق دارد ، يكى كثرت طولى و ديگرى كثرت عرضى .\r\nبراى توضيح مطلب ابتدا اين دو نوع كثرت را در حقيقت نور كه امرى ملموس است ، تصوير مىكنيم ، و آن‌گاه حقيقت وجود را با آن مقايسه مىكنيم . حقيقت نور ، دو گونه كثرت دارد ، يكى كثرتى كه با نظر به خودش ، و به اعتبار مراتب گوناگون شدّت و ضعف نور ، در آن پديد مىآيد . مانند اختلاف نور شمع با نور لامپ و اختلاف هردو با نور خورشيد و مراتب بىشمارى كه مىتوان ميان نور شمع و نور خورشيد در نظر گرفت و نيز مانند اختلافى كه در نور خورشيد در نظر گرفت و نيز مانند اختلافى كه در نور خورشيد به اعتبار مراتب گوناگونش وجود دارد كه هرچه پرتو\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nنور به كرهء خورشيد نزديك‌تر باشد شديدتر و هرچه دور تر باشد ضعيف‌تر خواهد بود .\r\nو كثرت ديگر ، كثرتى است كه بالعرض در حقيقت نور راه پيدا مىكند . هرمرتبه‌اى از نور كه در نظر گرفته شود از آن جهت كه بر امور مختلف مىتابد و آنها را آشكار مىكند ، كثرت مىيابد . يك مرتبه از نور خورشيد بر هزاران چيز مىتابد ، و به اين صورت متكثر مىشود .\r\nاين كثرت در واقع از آن امورى است كه آن مرتبه از نور خورشيد بر آنها تابيده است ، اما به همان مرتبه هم سرايت مىكند و كثرتى را در آن به وجود مىآورد .\r\nوجود نيز از اين جهت مانند نور است . در وجود دو نوع كثرت راه دارد يكى كثرت طولى و ديگرى كثرت عرضى . منشأ كثرت طولى وجود ، خود حقيقت وجود است به اعتبار مراتب گوناگون شدت و ضعف كه در آن راه دارد . وجود ، يك حقيقت يگانه‌اى است كه از واجب الوجود - كه شديدترين مرتبهء وجود است و هيچ محدوديتى در آن راه ندارد و تنها قيدى كه مىتوان براى آن در نظر گرفت اطلاق و بىقيدى است - آغاز مىشود و صادر اول و دوم و . . . را طى مىكند و به عالم مثال و سپس عالم ماده و هيولاى اولى كه ضعيف‌ترين مرتبهء وجود است ، مىرسد . اين حقيقت واحد داراى دو طرف است ، در يك طرف واجب الوجود كه شديدترين مرتبهء وجود است ، قرار دارد ، و در طرف ديگر هيولاى اولى كه ضعيف‌ترين مرتبهء وجود است واقع شده است و ميان اين دو ، مراتب گوناگونى است .\r\nاين مراتب هرچه به واجب نزديك‌تر باشند ، شديدتر و هرچه از آن دور تر باشند ، ضعيف‌تر خواهند بود .\r\nكثرت ديگر ، كثرتى است كه به عرض ماهيات گوناگون در وجود پديد مىآيد . مانند كثرتى كه در ميان وجودهاى مادى تحقق دارد .\r\nوجود اين عنصر مغاير با وجود آن عنصر است ، وجود سنگ غير از وجود چوب است و به همين ترتيب . منشأ اين كثرت ، همان ماهياتى است كه به واسطهء وجود ، موجود شده‌اند . يعنى ؛ اوّلا ماهيت چوب است كه با ماهيت سنگ مغاير مىباشد و ثانيا : اين مغايرت به وجود چوب و وجود سنگ سرايت مىكند و آنها را با آن‌كه يك مرتبه از وجودند با يكديگر مغاير مىسازد ، مانند يك مرتبه از نور كه هم بر سنگ مىتابد و هم بر چوب و از اين جهت تكثّر مىيابد .\r\n\r\nكثرت ماهوى\r\nكثرتى است كه در واقعيت‌هاى خارج ، به واسطهء انتزاع ماهيات گوناگون از آنها ،\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nتحقق دارد ؛ مانند آن‌كه يكى انسان و ديگرى اسب و سومى گوسفند است .\r\nيكى سفيدى و ديگرى سياهى و سومى قرمزى است و به همين ترتيب . كثرت ماهوى در برابر كثرتى است كه بر وجود ، به واسطهء انقسامات طارى بر خودش ، عارض مىشود ، مانند آن‌كه وجودى بالفعل و وجود ديگر بالقوه است ، وجودى واجب و وجود ديگر ممكن است ، وجودى خارجى و وجود ديگر ذهنى است . كثرت ماهوى اوّلا و بالذات به ماهيت و ثانيا و بالعرض به وجود نسبت داده مىشود .\r\n\r\nكثرت وجود موجود\r\nعنوان نظريه‌اى در باب عالم هستى از جهت وحدت و كثرت آن . بنابراين نظريه در جهان كثرت محض حكمفرماست و وحدت يك امر مجازى بوده و واقعيتى ندارد . اين قول كه به حكيمان مشاء نسبت داده شده است . بنابر اين نظر ، اشياء خارجى هريك داراى وجود خاص به خود هستند و هيچ وجه اشتراكى ميان اين وجودهاى گوناگون تحقق ندارد . در واقع اين وجودها حقايق گوناگونى هستند كه به تمام ذات مباين يكديگرند و در نتيجه كثرت يك امر واقعى است و وحدت يك امر اعتبارى و غير حقيقى مىباشد .\r\n\r\nكثرت وجودى\r\nكثرتى است كه به خاطر انقساماتى كه بر خود وجود عارض مىگردد ، در آن تحقق مىيابد ، مانند انقسام وجود به واجب و ممكن ، و انقسام آن به واحد و كثير و انقسام آن به بالفعل و بالقوه . اين كثرت اوّلا و بالذات به وجود نسبت داده مىشود ، و مربوط به خود وجود است .\r\n\r\nكلى\r\nكلى تصورى است كه عقل از « فرض » صدق آن بر موارد متعدد ابا و امتناع ندارد ، مانند صورت ذهنى سفيد ، سياه ، انسان ، حيوان و امثال آن . مقصود از « فرض » در عبارت فوق همان « تجويز » است ؛ و بنابراين ، كلى تصورى است كه عقل فى نفسه صدق آن بر موارد متعدد را تجويز مىكند ؛ و به ديگر سخن : كلى مفهومى است كه بتواند نمايشگر اشياء يا اشخاص متعددى باشد ، خواه بالفعل در خارج مصاديق فراوان داشته باشد ، مانند مفهوم عقلى انسان ، يا آن‌كه تنها يك مصداق داشته باشد و تحقق مصاديق ديگر براى آن ممكن باشد ، مانند شمس ، و يا ممتنع باشد ، مانند مفهوم « واجب الوجود بالذات » ؛ و يا آن‌كه هيچ مصداقى در خارج نداشته باشد ، خواه امكان آن‌كه مصداقى پيدا كند وجود داشته باشد ،\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمانند سيمرغ ، و يا آن‌كه تحقق حتى يك مصداق براى آن ممتنع و محال باشد ، مانند :\r\nمفهوم اجتماع نقيضين . علم كلى را « عقل » و يا « تعقل » مىنامند .\r\n\r\nكلى طبيعى\r\nماهيتى كه از هرقيد وجودى و يا عدمى رها است ، و حتى مقيد به اطلاق نيست ، يعنى ماهيتى كه مقسم اعتبارات سه‌گانه است ( ر . ك :\r\nاعتبارات ماهيت ) ، همان « كلى طبيعى » است .\r\nو چنان‌كه مىدانيم كلى طبيعى همان نفس طبيعت و ماهيت است كه اگر در ذهن موجود شود متصف به كليت مىگردد ، و اگر در خارج تحقق يابد جزئى و متشخص خواهد بود ؛ در برابر كلى منطقى - كه همان وصف كليت است ، يعنى قابليت صدق و انطباق مفهوم بر بيش از يك مصداق - و كلى عقلى كه عبارت است از مجموع موصوف و صفت . بنابراين ، ماهيت انسان خودش كلى طبيعى است ، و كليت كه در ذهن بر آن عارض مىشود ، كلى منطقى است ؛ و انسان كلى بما هو كلى ، كلى عقلى است .\r\n\r\nكمّ - ( چندى )\r\nدر تعريف كمّ ( - چندى ) آورده‌اند : « كميت عرضى است كه ذاتا قابل قسمت وهمى مىباشد » . در اين تعريف دو قيد است كه بايد توضيح داده شود : يكى « ذاتا » و ديگرى « وهمى » .\r\nاما قيد « ذاتا » مواردى را كه به واسطهء كميت و به تبع آن انقسام مىپذيرد ، خارج مىكند ؛ مثلا رنگ يك صفحه كاغذ را مىتوان با دو نيم كردن سطح كاغذ ، دو نيم كرد ، اما اين انقسام پذيرى رنگ به تبع انقسام‌پذيرى سطح كاغذ مىباشد ، كه يك كميت است ، يعنى آنچه اولا و بالذات قابل انقسام است ، همان كميت است ، و امور ديگر به تبع آن منقسم مىشوند .\r\nدر حقيقت هرچيزى كه تقسيم مىشود به خاطر كميتش مىباشد . جسم كه تقسيم مىشود به واسطهء حجمى است كه بر آن عارض مىگردد ، و رنگى كه تقسيم مىشود به واسطهء سطحى است كه رنگ بر آن عارض مىشود ؛ اما كميت كه تقسيم مىشود ، به خاطر خودش است .\r\nو اما قيد « وهمى » توضيحش آن است كه ما دو نوع انقسام داريم : يكى انقسام خارجى و ديگرى انقسام وهمى . اما انقسام خارجى را كميت نمىپذيرد ، زيرا يك كميت اگر در خارج مثلا دو نيم شود ، آن كميت در واقع از بين رفته و دو كميت ديگر به وجود آمده است .\r\nوقتى يك چوب يك مترى را نصف مىكنيم ، و دو چوب نيم‌مترى از آن به دست مىآوريم ،\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nدر واقع كميت نخستين ( - يك متر ) از بين رفته ، و دو كميت جديد پديد آمده است . و از اين‌جا دانسته مىشود كه كميت قابل و پذيرندهء انقسام خارجى نيست ؛ زيرا قبول و پذيرش در جايى است كه قابل و مقبول با هم جمع شوند ؛ يعنى وقتى مىتوان گفت « الف » ، « ب » را قبول كرد و پذيرفت ، و تبديل به « ب » شد ، كه « الف » و يا چيزى از آن در ضمن « ب » موجود باشد . قبول و پذيرش خارجى تنها از آن ماده و هيولى است . هيولى چون فى حدّ ذاته ، نه متصل است و نه منفصل ، نه يك متر است ، و نه نيم‌متر ، با هردو جمع مىشود ، و در هردو حال باقى است .\r\nانقسامى كه كميت مىپذيرد ، يك انقسام وهمى و فرضى است ؛ يعنى اگر مثلا يك خط را در ذهن تصور كنيم ، مىتوانيم به واسطهء نقاطى كه روى آن را در نظر مىگيريم ، اجزائى را براى آن فرض كنيم . و از اين‌روست كه وقتى در تعريف كميت گفته مىشود : « الكم هو الذى يقبل القسمة لذاته » در توضيح آن مىگويند : « اى يمكن أن يفرض فيه اجزاء » .\r\nفارابى و ابن سينا تعريف ديگرى براى كميت بيان كرده‌اند ؛ و آن اين‌كه : « كميت عرضى است كه ذاتا مىتواند واحدى در آن به وجود آيد كه شمارندهء آن باشد » ؛ مثلا در يك متر طول مىتوان يك سانتيمتر را در نظر گرفت كه اگر صد بار از يك متر كاسته شود آن را تمام مىكند ، و به اصطلاح شمارنده و عادّ يك متر مىباشد . و نيز در عدد ده ، عدد دو و يا عدد پنج را مىتوان در نظر گرفت كه عادّ و شمارنده آن مىباشند . يعنى اگر چند بار از عدد ده كمّ شوند ، آن را تمام مىكنند . علامهء طباطبائى قدّس سرّه در نهايه الحكمه تعريف ياد شده را بهترين تعريف كميت معرفى مىكند ، و مىگويد : تعريف كميت به اين‌كه « كميت عرضى است كه ذاتا قابل قسمت مىباشد » مورد اشكال واقع شده است به اين‌كه : اين تعريف اخص از معرّف است ، زيرا تنها كمّ متصل است كه قابل قسمت مىباشد ؛ اما كمّ منفصل داراى اجزاى بالفعل مىباشد . » يعنى بالفعل منقسم است ؛ و چيزى كه بالفعل منقسم است ، قابل قسمت نخواهد بود ؛ مثلا عدد پنج ، از پنج واحد جدا و مجزا كه اجزاى بالفعل آن هستند ، تشكيل شده ، و ديگر قابل قسمت به پنج جزء نيست .\r\n\r\nكمّ متصل\r\nكمّ متصل كميتى را گويند كه اجزايى كه براى آن در نظر گرفته مىشود ، بر سر حدود مشتركى با يكديگر ملاقات مىكنند . مقصود از حدّ مشترك ، مرز ميان دو جزء كميت است ،\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبه گونه‌اى كه نسبتش به هردو جزء يك‌سان مىباشد ، هم متعلق به اين جزء است ، و هم متعلق به آن جزء ؛ و به تعبير ديگر حدّ مشترك چيزى است كه مىتوان آن را آغاز هردو جزء ، و يا پايان هردو جزء به شمار آورد . يعنى چنين نيست كه فقط متعلق به يك جزء باشد ، بلكه به هردو جزء تعلق دارد ، و خلاصه نسبتش به هردو جزء يك‌سان مىباشد .\r\nمثلا اگر پاره‌خط يك مترى را با نقطه‌اى كه در وسط آن درنظر مىگيريم ، دو قسمت كنيم ، آن نقطه مرز مشترك و حدّ مشترك ميان دو جزء به دست آمده مىباشد ، و مىتوان آن را آغاز و يا پايان هردو جزء در نظر گرفت . حدّ مشترك ميان دو سطح ، خط است ؛ و حدّ مشترك ميان دو جسم تعليمى ، سطح است ؛ و نيز حدّ مشترك ميان دو جزء از زمان « آن » ناميده مىشود .\r\n\r\nكمّ منفصل\r\nكمّ منفصل بر خلاف كمّ متصل است ؛ يعنى نمىتوان براى اجزاى آن حدّ مشترك - يعنى چيزى كه مرز ميان دو جزء كميت بوده و نسبتش با هردو جزء يك‌سان باشد - در نظر گرفت . مثلا اگر عدد پنج را به سه و دو تقسيم كنيم ، سومى جزء قسمت اول است ، و ديگر جزء قسمت دوم نيست . و اگر جزء قسمت دوم هم باشد ، تعداد واحدهاى اين دو قسمت چهار تا خواهد بود ، نه پنج تا . و اگر واحدى از خارج به آن ضميمه شود ، كه متعلق به هردو باشد ، در اين‌صورت تعداد واحدهاى اين دو قسمت شش تا خواهد بود ، نه پنج تا . خلاصه چيزى كه نسبتش به هردو جزء يك‌سان باشد ، و بتوان آن را به هردو جزء متعلق دانست ، در كمّ منفصل وجود ندارد .\r\nكمّ منفصل همان عدد است . و عدد از تكرار چند واحد تشكيل مىشود . هرعددى در واقع مجموعه‌اى از چند واحد است . اما « واحد » خودش عدد نيست ؛ زيرا واحد ، از آن جهت كه واحد است ، قابل انقسام نمىباشد ؛ و از آن جهت كه قابل انقسام است ، ديگر واحد نيست ؛ بلكه دو تا 2 / 1 و يا چهار 4 / 1 است .\r\nبنابراين ، از نظر فلسفى ، عدد از « دو » شروع مىشود و « يك » ، بيرون از سلسلهء اعداد مىباشد .\r\n\r\nكمال اول و ثانى\r\nكمال اول شىء چيزى است كه نوعيت نوع به آن وابسته است ، و كمال ثانى امور بيرون از صورت نوعى شىء است كه صورت نوعى مقتضى آن مىباشد ؛ مثلا نطق ، كمال اول براى انسان است و ملكهء شجاعت كمال ثانى او مىباشد .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nكون و فساد\r\nواژهء « كون » در لغت عرب به معناى بودن است و در اصطلاح فلسفى به معناى پديد آمدن و تقريبا مرادف با « حدوث » به كار مىرود . و در برابر آن ، واژهء « فساد » به معناى نابود شدن پديده استعمال مىشود . و بدين ترتيب مفهوم « كون » اخص از مفهوم « وجود » مىباشد ، زيرا در مورد موجودات ثابت به كار نمىرود .\r\n« كون و فساد » در واقع دو حالتى هستند كه بر جهان طبيعت و ماده يكى پس از ديگرى عارض مىشوند . زيرا موجودات جهان ماده ( به نظر حكماى مشاء ) پيوسته صورتى را از دست مىدهند ( خلع ) و صورت ديگرى را به خود مىگيرند ( لبس ) ، مانند آب كه بخار مىشود . از دست دادن صورت را « فساد » و دريافت صورت جديد را « كون » مىگويند .\r\nكون و فساد ، دفعى است و در آن تحقق مىيابد ، در برابر حركت كه امرى تدريجى است و در زمان واقع مىشود .\r\n\r\nكيفيت استعدادى\r\nنام ديگر كيفيات استعدادى « قوه و لا قوه » است . قوه در اين‌جا اصطلاح خاصى است و به معناى « مقاومت در برابر فشار خارجى » مىباشد . معناى جامع كيفيات استعدادى كه قوه و لا قوه هردو را در بر مىگيرد عبارت است از : « استعداد شديد جسمانى به سوى يك امر بيرون از ذات . » و اين خود بر دو قسم است :\r\nالف . استعداد شديد به سوى انفعال و پذيرش ، مانند حالت لين و نرمى موم ؛ و نيز حالت آمادگى زياد بدن براى پذيرش بيمارى ( ممراضيت ) . و اين همان « لا قوه » است .\r\nب . استعداد شديد به سوى عدم انفعال و پذيرش ، مانند صلابت و سختى آهن ، و آمادگى زياد بدن براى صحت و عدم قبول بيمارى ( مصحاحيت ) .\r\nطبق تعريف ارائه‌شده ، كيفيت استعدادى ، يك نوع استعداد خاصى است ، يعنى استعداد شديد جسمانى به سوى يك امر بيرون از ذات . اما علامهء طباطبائى ترجيح مىدهد مفهوم وسيع‌ترى براى كيفيت استعداد در نظر گرفته شود ، تا مطلق استعداد قائم به ماده را در بر گيرد . بنابراين ، هرگونه آمادگى جسم براى پذيرش يك اثر ، و يا تبديل شدن به چيز ديگرى ، كيفيت استعدادى خواهد بود .\r\n\r\nكيفيت محسوس\r\nمقصود از كيفيات محسوس ، كيفيات مادىاى است كه به وسيلهء حواس ظاهرى و اندام‌هاى حسى درك مىشوند . كيفيات\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمحسوس به نوبهء خود بر پنج قسم است :\r\nالف . مبصرات يا ديدنىها ، مانند رنگ و نور .\r\nب . مسموعات يا شنيدنىها ، مسموعات همان صورت‌ها هستند . در تعريف صورت آورده‌اند : « كيفيتى است كه در اثر قرع عنيف - يعنى كوبيدن با شدت و سختى - و يا قلع عنيف - يعنى كندن با شدت و سختى كه موجب تموج هواى حامل صوت‌ها مىگردد ، به وجود مىآيد . »\r\nج . مذوقات يا چشيدنىها ، چشيدنىها همان مزه‌هايى هستند كه توسط قوه چشايى درك مىشوند . دانشمندان طبيعى مزه‌هاى بسيط را نه قسم دانسته‌اند ، و ديگر مزه‌ها را تركيبى از آنها به شمار آورده‌اند .\r\nد . مشمومات يا بوها . مشمومات انواع بوهايى هستند كه به وسيلهء شامه درك مىشوند . ما اسامى خاصى براى بوهاى گوناگونى كه درك مىكنيم ، نداريم تا آنها را به وسيلهء آن اسامى معرفى كنيم . و لذا بوهاى گوناگون را از راه اضافه به موضوعاتشان مىشناسيم ؛ مثلا مىگوييم : بوى مشك و بوى گل .\r\nه ملموسات يا كيفيات قابل لمس .\r\nدانشمندان گفته‌اند : انواع كيفيات ملموس بسيط دوازده نوع‌اند ، كه از جملهء آنها حرارت ، برودت ، رطوبت و يبوست است .\r\nكيفيات يادشده به طور كلى به دو دسته تقسيم مىشود : انفعالات و انفعاليات .\r\nانفعالات به آن دسته از كيفيات محسوس گفته مىشود كه با سرعت زايل مىشوند و به راحتى دست‌خوش تغيير و تبديل مىگردند ، مانند زردى رنگ رخسار كسى كه خجالت كشيده است . و در برابر انفعاليات به آن دسته از كيفيات محسوس گفته مىشود كه از رسوخ و پايدارى بيشترى برخوردار مىباشند ، مانند زردى رنگ طلا .\r\n\r\nكيفيت ( - چگونگى )\r\nهرانسانى يك سلسله از حالات مختلف روانى را در درون خويش با علم حضورى مىيابد ، مانند حالت شادى و اندوه ، ترس و اميد ، لذات و درد و . . . هم‌چنين با حواس ظاهرى خودش صفاتى را از اجسام درك مىكند كه غالبا تغييرپذيرند ، مانند رنگ‌ها ، مزه‌ها ، بوها ، صداها .\r\nفلاسفه همهء اين حالات و صفات روانى و جسمانى را در يك مفهوم كلى مندرج ساخته ، و آن را « كيفيت » ( - چگونگى ) ناميده‌اند ؛ و آن را جنسى براى همهء آنها دانسته‌اند . در تعريف كيفيت آورده‌اند كه : « كيفيت عرضى است كه\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nذاتا نه قسمت‌پذير است ، و نه نسبت‌پذير » . با قيد « عرض » واجب الوجود تعالى و جوهر از تعريف بيرون مىروند ، و با قيد « عدم پذيرش قسمت » كميت ، و با قيد « عدم پذيرش نسبت » مقولات هفت‌گانهء نسبى از تعريف خارج مىشوند . و با قيد « ذاتا » چيزهايى كه قسمت و نسبت ، بالعرض و يا بالتبع بر آنها عارض مىگردد ، در تعريف داخل مىشوند .\r\nچنان‌كه ملاحظه مىشود در تعريف فوق ، كيفيت با دو قيد عدمى تعريف شده است ؛ و ماحصل اين تعريف آن است كه كيفيت عرضى است كه كميت نباشد و هيچ‌يك از اعراض نسبى نيز نباشد . دليل اين‌كه فلاسفه كيفيت را اين‌گونه تعريف كرده‌اند ، آن است كه آنها به يك ويژگى لازم اين مقوله ، كه همهء انواع و اقسام آن را در بر گيرد ، دست نيافته‌اند ، مگر عنوانى كه از عرض بودن و مغايرت با كمّ و اعراض نسبى تركيب مىشود .\r\n\r\nكيفيت مخصوص به كميات\r\nكيفيات مختص به كميات آن دسته از كيفيات‌اند كه به واسطهء كميت بر جسم عارض مىشوند ؛ يعنى ابتدا كميت به آنها متصف مىشود ، و آن‌گاه جسم به خاطر كميتش به آنها متصف مىگردد .\r\nاين دسته از كيفيات به حكم استقراء بر سه قسم‌اند :\r\nالف . شكل و زاويه . مقصود از شكل هيئتى است كه از احاطهء كامل يك حدّ - مانند دايره - يا چند حدّ - مانند مثلث و مربع - بر كميت ، براى آن كميت به وجود مىآيد . و زاويه عبارت است از هيئتى كه از احاطهء ناقص دو يا چند حدّ كه در يك نقطه با هم تلاقى مىكنند ، پديد مىآيد . بنابراين ، كيفيت عارض بر مجموع جسم متناهى ، شكل است ؛ و اگر جزئى از آن لحاظ شود ، زاويه خواهد بود .\r\nب . كيفياتى كه بر كميت متصل قارّ عارض مىگردد ، اما نه شكل است ، و نه زاويه ؛ مانند :\r\nمنحنى بودن و مستقيم بودن كه بر خط و سطح عارض مىشود .\r\nج . كيفياتى كه بر عدد عارض مىشوند ، مانند زوج بودن و فرد بودن .\r\n\r\nكيفيت نفسانى\r\nكيفيت نفسانى عرضى است مجرد كه تنها بر جواهر نفسانى عارض مىشود . شيخ الرئيس در تعريف كيفيت نفسانى مىگويد :\r\n« كيفيتى است كه به اجسام تعلق نمىگيرد » .\r\nفلاسفه امورى مانند علم ، اراده ، ترس ، شجاعت ، يأس ، اميد ، لذت ، درد ، شوق ، نفرت ، محبت و عداوت را از جملهء كيفيات نفسانى دانسته‌اند .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nكيفيت نفسانى به طور كلى بر دو قسم است :\r\nحال و ملكه . به اين صورت كه اگر كيفيت نفسانى در نفس راسخ و پايدار نباشد ، حال ناميده مىشود ؛ و اگر در نفس رسوخ و ثبوت داشته باشد ، ملكه خوانده مىشود .\r\n\r\nم\r\n\r\nماده\r\n« ماده » از ريشهء « مدد » مىباشد و در لغت دو معنا براى آن بيان شده است : يكى مددكننده و ديگرى امتداددهنده ، اما در اصطلاح علوم داراى چند معنا مىباشد :\r\n1 . در منطق قضايايى كه قياس از آنها تشكيل مىشود ، با صرف نظر از شكل و هيئت تركيبى آن ، « مادهء قياس » ناميده مىشود ؛ مثلا گفته مىشود : « مواد » گوناگونى كه در قياس به كار مىروند عبارتند از : يقينيات ، مظنونات ، مشهورات و . . . و نيز گفته مىشود كه قياس به لحاظ « ماده‌اش » بر پنج قسم است : برهان ، جدل ، مغالطه ، خطابه و شعر .\r\n2 . در فيزيك به موجودى كه داراى صفات خاصى مانند : جرم ، جذب و دفع و اصطكاك پذيرى باشد ، ماده مىگويند و آن را در برابر نيرو و انرژى به كار مىبرند .\r\n3 . در فلسفه ماده به موجودى گفته مىشود كه زمينهء پيدايش موجود ديگرى باشد ؛ مثلا گفته مىشود : خاك مادهء گياه است ، چرا كه گياه از آن به وجود مىآيد .\r\n4 . در منطق كيفيت واقعى نسبت ميان موضع و محمول قضيه ، يعنى وجوب ، امكان و امتناع ، ماده ناميده شده و به اين سه امر ، « مواد سه‌گانه » گفته مىشود .\r\nتوضيح اين‌كه منطقى مىگويند : هرگاه قضيه‌اى تشكيل شود و ميان محمول و موضوعى رابطه و نسبتى برقرار گردد ، نسبت آن محمول به موضوع خود در واقع و نفس الامر از سه حال بيرون نيست :\r\nحالت اول : اين‌كه ثبوت محمول براى ذات موضوع ضرورت و حتميت داشته باشد ، مانند قضيهء : « چهار زوج است » . كه در آن زوجيت براى عدد چهار ضرورت و حتميت دارد و سلبش از آن محال مىباشد ؛ يعنى عدد چهار ذاتا به گونه‌اى است كه « بايد » زوج باشد .\r\nدر اين موارد نسبت محمول به موضوع ضرورت و وجوب است .\r\nحالت دوم : اين‌كه ثبوت محمول براى موضوع محال است . مانند قضيهء : « چهار فرد است » ، كه در آن ثبوت فرديّت براى عدد چهار محال مىباشد ؛ يعنى عدد چهار ذاتا به گونه‌اى است كه « نبايد » فرد باشد . در چنين مواردى\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمحمول ضرورتا از موضوع سلب مىشود و نسبت محمول به موضوع امتناع است .\r\nحالت سوم : اين‌كه ثبوت محمول براى موضوع نه ضرورت داشته باشد ، نه امتناع .\r\nمانند قضيهء : « حسن فقيه است » ، كه فقاهت براى حسن نه ضرورى است و نه ممتنع . يعنى حسن به لحاظ ذاتش مىتواند فقيه باشد و مىتواند فقيه نباشد . در اين موارد نسبت محمول به موضوع ، امكان است . بنابراين ، ثبوت هرمحمولى براى هرموضوعى در واقع و نفس الامر از سه حال بيرون نيست ، يا واجب است ، يا ممتنع و يا ممكن . اين امور سه‌گانه يعنى ضرورت ، امناع و امكان را كه كيفيت واقعى نسبت ميان موضوع و محمول قضيه هستند ، در منطق « مواد سه‌گانه » مىنامند .\r\n\r\nمادهء اولى و مادهء ثانيه\r\n« ماده اولى » جوهرى است مبهم و بدون تحصّل ، كه خود چيزى نيست جز قوهء پذيرش فعليت‌هاى ديگر . و لذا « مادهء اولى » هرگز به تنهايى و بدون انضمام « صورت » به آن ، امكان تحقق ندارد . مادهء اولى از ضعيف‌ترين درجهء وجود برخوردار است .\r\nنخستين صورتى كه به مادهء اولى ضميمه مىشود ، همان صورت جسميه است ؛ و اين دو در واقع ملازم با يكديگرند ، و هرگز از هم منفك نمىشود . اما در عين حال قدما معتقد بودند ما هرگز جسم مطلق نداريم ؛ يعنى چيزى كه فقط جسم باشد و به صورت هيچ يك از عناصر يا مركبات نباشد .\r\nبنابراين جسم ( هيولى + صورت جسميه ) در واقع خودش مادهء ثانيه مىشود براى صور نوعيه‌اى كه به آن ملحق مىگردد . نخستين صورت‌هاى نوعى ملحق به جسم ، همان عناصر است كه به عقيدهء قدما عبارتند از : آب و خاك و مجموع جسم و صورت خاكى مادهء ثانيه است براى نبات ، و مجموع آنها مادهء ثانيه است براى حيوان ، و به همين ترتيب .\r\nاز توضيح فوق دانسته مىشود كه مقصود از « ثانى » در اصطلاح « مادهء ثانيه » ، « ما ليس به اول » است ؛ و لذا به مادهء سوم و چهارم نيز « مادهء ثانيه » گفته مىشود .\r\n\r\nماهيت\r\n« ماهيت » يك مصدر جعلى است كه از « ما هو » گرفته شده ، و به معناى اسم مصدرى كه مرادف فارسى آن « چيستى » است ، به كار مىرود . مفاهيم ماهوى همان‌گونه كه پيش از اين يادآور شديم ، مفاهيمى هستند كه ذات و ذاتيات مصاديق خود را منعكس مىسازد و بيان مىكند كه اشياء خارجى ، « چه چيزى »\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nهستند . و از اين‌رو ، اگر به شىء خاصى اشاره كنيد و بپرسيد كه « اين چيست ؟ » آنچه در پاسخ صحيح اين سؤال گفته مىشود ، ماهيت آن شىء خواهد بود . پس ماهيت همان چيزى است كه در پاسخ از سؤال « اين چيست ؟ » بيان مىشود . و از اين‌رو گفته‌اند : « الماهية ما يقال فى جواب ما هو ؟ »\r\nتوضيح بيشتر اين‌كه ما در مواجهه با اشياء خارجى ، دو مفهوم از آنها به دست مىآوريم ؛ يكى مفهوم وجود [ - هستى 
  ] و ديگرى يك مفهوم ماهوى يعنى مفاهيمى از قبيل آب و خاك و انسان و سياهى و سفيدى . مفهوم نخست ، با توجه به اشتراك معنوى مفهوم وجود در همهء موارد يك‌سان است و بر همهء اشياى خارجى به يك معنا صدق مىكند و با اشاره به هركدام از آنها مىتوانيم بگوييم : اين شىء موجود است . اين مفهوم از اصل تحقق و واقعيت داشتن اشياء حكايت مىكند .\r\nاما دستهء دوم ، مفاهيمى هستند كه هركدام از آنها به بخش خاصى از اشياء اختصاص دارد و بر همهء آنها قابل تطبيق نيست . بعضى از اشياء خاك ، و برخى آب و گروهى انسان هستند .\r\nاين مفاهيم كه هركدام ذات و چيستى مصاديق خود را بيان مىكنند ، مفاهيم ماهوى ناميده مىشوند .\r\nبه تعبير ديگر ذهن ما ، در اشياء دو حيثيّت تشخيص مىدهد : حيثيّت « چيستى » و حيثيّت « هستى » . چيستىها همان‌هاست كه اشياء را به انواع گوناگون تقسيم مىكند ، و هستى آن چيزى است كه در مقابل نيستى است و همهء اشياء موجود داراى او هستند . استاد مطهرى در پاورقىهاى اصول فلسفه ( ج 3 ، ص 32 و 133 ) ماهيت را چنين توضيح مىدهد :\r\n« فرض كنيد كه ما به واقعيت سه چيز يعنى خط و عدد و انسان ، تصديق قطعى پيدا كرده‌ايم ، و هرسه را امرى واقعيت‌دار مىدانيم و حكم مىكنيم خط موجود است ؛ عدد موجود است ؛ انسان موجود است . اين سه چيز در موجود بودن و واقعيت داشتن مانند يكديگرند و اختلافى ندارند ، ولى در عين حال مىدانيم كه سه چيز واقعيت‌دار هستند .\r\nبراى ذهن ما چنين نمودار مىشود كه در هر يك از اين موارد ، وجود به يك چيز تعلق گرفته و در هرموردى يك چيز است كه متلبس به لباس وجود شده و به عبارت ديگر براى ذهن ما چنين نمودار مىشود كه در هر يك از اين موارد وجود ، يك چيز معين را از كتم عدم خارج و از پرده ابهام و ظلمت نيستى ظاهر كرده . در يك‌جا وجود به چيزى تعلق گرفته كه آن را كميت متصل مىخوانيم و در\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nيك‌جا به چيز ديگرى كه آن را كميت منفصل و يك‌جا به چيز ديگرى كه آن را جوهر عاقل مىخوانيم .\r\nآنچه در ذهن به صورت معروض و متلبس جلوه مىكند و مثل اين است كه چيزى است كه لباس هستى پوشيده يا چيزى است كه از كتم عدم و ظلمت نيستى خارج شده ، « ماهيت » است ؛ مثلا در مثال بالا كه حكم مىكنيم خط يا عدد يا انسان موجود است ، خط و عدد و انسان ، ماهيت‌هاى مختلفى هستند كه واقعيت‌دار شده‌اند » .\r\nماهيت اصطلاح ديگرى نيز دارد كه اعم از اصطلاح نخستين آن است ، در بيان اصطلاح دوم مىگويند : « الماهية ما به الشىء هو هو » .\r\nيعنى ماهيت همان هويّت و حقيقت شىء است . اعم بودن اصطلاح دوم از اين جهت است كه واجب را هم شامل مىشود بر خلاف اصطلاح نخست كه اختصاص به ممكنات دارد . به عبارت ديگر واجب تعالى « چيستى » ندارد ولى « هويت » دارد .\r\n\r\nماهيت مجرده\r\nماهيتى است كه به شرط لا اعتبار شده است .\r\nر . ك : اعتبارات ماهيت .\r\n\r\nماهيت مخلوطه\r\nماهيتى است كه به شرط شىء اعتبار شده است . ر . ك : اعتبارات ماهيت .\r\n\r\nماهيت مطلقه\r\nماهيتى است كه لا به شرط اعتبار شده است .\r\nر . ك : اعتبارات ماهيت .\r\n\r\nمتاى حقيقى و متاى غير حقيقى\r\nما يك « متى » داريم كه مخصوص يك حركت است و گنجايش حركت ديگرى را در كنار آن حركت ندارد ؛ و اين همان « متاى اول و حقيقى » است . و يك « متى » نيز داريم كه علاوه بر آن حركت ، ظرفيت حركت ديگرى را نيز دارد ؛ مثل آن‌كه بگوييم من در فلان ساعت اين جمله را گفتم ، يا در فلان روز گفتم ، يا در فلان ماه ؛ با آن‌كه گفتن آن جمله تنها يك دقيقه به طول انجاميده است .\r\n\r\nمتواترات\r\nمتواترات قضايايى است كه در اثر اخبار گروه كثيرى از مردم كه توافقشان بر كذب محال مىباشد و نيز احتمال خطا و اشتباه در همهء آنها راه ندارد ، انسان آنها را پذيرفته و باور كرده است ؛ مانند تصديق به نزول قرآن بر رسول گرامى اسلام ( ص ) .\r\n\r\nمتواطى و مشكك\r\nمفاهيم كلى را از نظر كيفيت صدق بر مصاديق ، به دو دسته تقسيم كرده‌اند : متواطى و مشكك .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nمتواطى ، مفهومى است كه صدق آن بر همهء افراد ، يك‌نواخت مىباشد و افراد آن ، تقدم و تأخر يا اولويّت يا شدت و ضعف و يا اختلاف ديگرى از اين قبيل در مصداقيت براى آن مفهوم ندارد ؛ مثلا مفهوم « جسم » بر همهء مصاديقش به طور يك‌سان ، حمل مىشود و هيچ جسمى نيست كه از نظر جسميّت ، مزيّتى بر جسم ديگر داشته باشد ، هرچند هركدام از اجسام داراى خواصى هستند و بعضى از آنها مزايايى بر بعضى ديگر دارند ولى از نظر صدق مفهوم جسم ، تفاوتى با يكديگر ندارند .\r\nاما مشكك ، مفهومى است كه صدق آن بر افراد و مصاديقش ، متفاوت مىباشد و بعضى از آنها از نظر مصداقيّت براى آن مفهوم ، بر بعضى ديگر مزيت دارند . چنان‌كه همهء خطها در مصداق بودن براى طول ، يك‌سان نيستند و مصداقيت خط يك مترى براى آن ، بيش از مصداقيت خط يك سانتيمترى است . يا مثلا مفهوم سياه بر همهء مصاديقش به طور يك‌سان ، حمل نمىشود و بعضى از سياهىها شديدتر از برخى ديگر مىباشد .\r\n\r\nمتى ( - چه‌گاهى )\r\nمتى عبارت است از هيئتى كه براى شىء از نسبتش به زمان و بودنش در آن پديد مىآيد .\r\nهرحركتى ، از آن جهت كه يك وجود سيال ، ممتد و تدريجى دارد ، داراى مقدار غير قارّى است كه مخصوص به همان حركت است ، و با امتدادهاى غير قارّ ديگر حركات مغاير مىباشد .\r\nبنابراين ، هرحركت خاص و مشخصى ، يك زمان خاص و مشخصى دارد ؛ اما بعضى از اين زمان‌ها قابل انطباق بر بعض ديگراند . و زمان عمومى و مستمرى كه همهء حركات را با مقايسه با آن ، اندازه‌گيرى مىكنيم ، همان زمان حركت زمين به دور خودش است . ما اين زمان را مقياسى براى سنجش زمان‌ها و حركات گوناگون قرار داده‌ايم ، و در مقايسه با اين زمان تقدم و تأخر و كوتاهى و بلندى حركات و زمان‌ها معين مىگردد . براى حوادث و رويدادها ، به لحاظ نسبتى كه به زمان دارند ، هيئت خاصى پديد مىآيد ، و اين هيئت همان مقولهء متى را تشكيل مىدهد .\r\n\r\nمثل افلاطونى\r\nر . ك : عقول عرضى .\r\n\r\nمحسوسات\r\nآن قضايايى است كه تصديق به آنها منوط به احساس مىباشد ، مانند تصديق به اين‌كه :\r\nاكنون هوا گرم است ، و اين پارچه نرم است .\r\n\r\nمحمول بالضميمه و خارج محمول\r\nمفاهيم عرضى به نوبهء خود بر دو دسته\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nتقسيم مىشوند : يك دسته مفاهيم و محمول‌هايى است كه « خارج محمول » ناميده مىشوند ، و دستهء دوم مفاهيمى است كه « محمول بالضميمه » مىباشند .\r\nبه طور كلى آن دسته از مفاهيم عرضى كه مبادى آنها داراى مابازاى مستقلى در خارج نيستند ، و وجود منحاز و فى نفسه‌اى در خارج ندارند ، بلكه تنها در اثر تحليل‌هاى ذهنى و مقايسهء اشياى خارجى با يكديگر از اشياء انتزاع و بر آنها حمل مىشوند ، « خارج محمول » ناميده مىشوند . و در مقابل ، آن دسته از مفاهيم عرضى كه مبادى آنها واجد مابازاى مستقل و وجود منحاز و فى نفسه‌اى هستند كه در خارج عارض بر موضوعاتشان مىشوند ، « محمول بالضميمه » ناميده مىشوند .\r\nو به ديگر سخن : اگر مفهوم عرضى به گونه‌اى باشد كه انتزاع آن از موضوع و حملش بر آن نيازمند آن باشد كه چيزى بر وجود موضوعش افزوده ، و وجودى به آن ضميمه شود - كه طبعا اين وجود يك وجود لغيره خواهد بود - آن را محمول بالضميمه مىنامند ؛ مانند عالم و شجاع نسبت به انسان .\r\nعالم و شجاع تنها در صورتى از انسان انتزاع و بر آن حمل مىشود كه وجود علم و وجود شجاعت - كه دو وجود لغيره است - بر انسان عارض و به آن ضميمه گردد ؛ و تا اين انضمام صورت نپذيرد ، نمىتوان اين مفاهيم را بر انسان حمل كرد .\r\nاما اگر مفهوم عرضى اين‌گونه نبود ، و همان ذات موضوع براى انتزاع و حمل آن مفهوم بر آن كفايت كند ، آن مفهوم عرضى « خارج محمول » ناميده مىشود ، يعنى مفهومى است كه از ذات موضوع استخراج شده و بر آن حمل مىگردد ؛ مانند آن‌جا كه مىگوييم : « عدد چهار زوج است » و يا « انسان ممكن است » .\r\nو به بيان سوم : وقتى محمولى بر موضوعى حمل مىشود دو حالت متصور است :\r\nحالت اول : اين‌كه محمول واقعيتى جدا از واقعيت موضوع ندارد ، يعنى در خارج هيچ نوع دوگانگى و كثرتى ميان موضوع و محمول برقرار نيست ، و اين ذهن است كه با قدرت تجزيه و تحليلى كه دارد از يك واقعيت ، مفاهيم گوناگونى را انتزاع كرده و بر آن حمل مىكند . مانند قضيهء : انسان ممكن است ، يا انسان معلول است ، يا انسان واحد است ، امكان ، معلوليت و وحدت ، هيچ‌كدام واقعيت جدا از واقعيت انسان ندارند ، يعنى داراى مابازاى خارجى نيستند ، بلكه فقط منشأ انتزاع دارند . و به بيان ديگر : خود يك مرتبهء وجودى در خارج ندارند . اين دسته از محمولات را\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n« خارج محمول » مىنامند .\r\nحالت دوم : اين‌كه همان‌طور كه محمول در ظرف تشكيل قضيه تصورى جدا از تصور موضوع دارد ، كه عارض بر موضوع شده و حكم به اتحاد آن با موضوع مىشود ، در خارج نيز واقعيتى جدا از واقعيت موضوع دارد ، كه عارض بر موضوع شده و يك نوع اتحاد و يگانگى با آن پيدا مىكند . مانند قضيهء : انسان متعجب است ، يا خندان است . تعجب و خنده ، هردو ، در خارج واقعيتى جدا از ذات انسان دارند كه به انسان ضميمه شده و آن را متصف به متعجب و خندان مىكنند .\r\nعلامهء طباطبائى در نهاية الحكمه ( مرحلهء پنجم ، فصل چهارم ) پس از ذكر اين بيان در معناى محمول بالضميمه مىگويند : « تعريف يادشده براى « محمول بالضميمه » رأى مشهور فلاسفه است [ و مبتنى بر اين عقيده است كه اعراض ، وجودى جدا از جوهر دارند كه به آن ملحق و ضميمه مىشود . اما اين مبنا غلط است و 
  ] حقيقت آن است كه عرض از مراتب وجود جوهر مىباشد .\r\n\r\nمراتب ثبوت\r\nثبوت همان تحقق و وجود است ، و داراى سه مرتبه است :\r\n1 . ثبوت حقيقت عينى وجود : بنابر اصالت وجود ، تنها چيزى كه بالاصالة ثابت مىباشد و تحقق دارد ، حقيقت عينى وجود است . ثبوت حقيقت عينى وجود ، يك ثبوت ذاتى است نه آن‌كه آن را از غير گرفته باشد ، مانند سفيدى رنگ كه ذاتى آن مىباشد . بلكه بايد گفت كه هيچ‌گونه مغايرتى ميان وجود و ثبوت نيست و وجود ، عين ثبوت و تحقق است نه آن‌كه داراى ثبوت و تحقق باشد .\r\n2 . ثبوت ماهيت : دومين مرتبهء ثبوت ، ثبوتى است كه به ماهيت نسبت مىدهيم ، چنان‌كه مىگوييم : انسان هست ، سفيدى و سياهى هستند ، جواهر و اعراض در خارج تحقق دارند و مانند آن .\r\nماهيت گرچه يك امر اعتبارى است و حقيقتا ثبوت و تحققى ندارد ، اما چون انعكاس وجودهاى خارجى براى ذهن است ، عقل نوعى ثبوت و تحقق را براى آن اعتبار مىكند . به ديگر سخن : آنچه حقيقتا در خارج هست و تحقق دارد وجود حسن و وجود حسين و مانند آن است ، اما اين وجودها در قالب ماهيت انسان در ذهن انعكاس مىيابند ، و از اين‌روى عقل ناچار مىشود كه بگويد :\r\nانسان هم در خارج هست و تحقق دارد .\r\nدرست مانند تكه كاغذى كه به شكل مربع بريده شده است . آنچه در خارج هست يك\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nتكه كاغذى است كه از چهار طرف محدود مىباشد و در خارج جز يك تكه كاغذ چيز ديگرى وجود ندارد ، ولى چون اين تكه كاغذ در قالب مربع براى ذهن جلوه مىكند ، عقل علاوه بر آن‌كه مىگويد كاغذ در خارج موجود است ، حكم مىكند كه مربع نيز در خارج تحقق دارد . نسبت ماهيت به وجود چيزى شبيه نسبت مربع به آن تكه كاغذ است .\r\n3 . ثبوت مفاهيم اعتبارى عقلى : سومين مرتبه از ثبوت ، ثبوتى است كه به مفاهيم اعتبارى - مانند عليّت ، امكان ، وجوب ، وحدت ، كثرت ، قوه و فعل - نسبت مىدهيم .\r\nمفاهيم اعتبارى عقلى در برابر مفاهيم ماهوى قرار دارند . اين دسته از مفاهيم بر خلاف مفاهيم ماهوى به طور خودكار از خارج گرفته نمىشوند بلكه عقل با نوعى فعاليت و مقايسه براى حكايت از روابط ميان واقعيات خارجى و نحوهء وجودشان ، اين مفاهيم را مىسازد .\r\nمفاهيم اعتبارى نيز داراى نوعى از ثبوت و تحقق مىباشند ، اما ثبوت آنها به وسيلهء ثبوت مصاديق و منشأ انتزاع آنها است . در مثال بالا آنچه واقعا در خارج تحقق دارد فقط وجود آتش و وجود حرارت است كه منشأ انتزاع مفهوم علت و معلول مىباشند . و غير از آن دو ، چيز سومى به نام علت و شىء چهارمى به نام معلول ثبوتى مستقل و جداگانه براى خود ندارند . ولى عقل براى حكايت از خارج و بيان نحوهء ارتباط واقعيات خارجى ، نوعى ثبوت و تحقق را براى مفهوم علت و معلول اعتبار مىكند ، همان‌گونه كه براى ماهيت اعتبار مىكرد با اين تفاوت كه ماهيات بيانگر ذات و ذاتيات مصاديق خود هستند و در حدّ ذات آنها اخذ شده‌اند ولى مفاهيم اعتبارى عقلى حاكى از نحوهء وجود مصاديق خود و بيانگر ارتباطات وجودى آنها با يكديگر مىباشند .\r\nدر همان مثال بالا ، مفهوم آتش و مفهوم علت هردو بر يك شىء اطلاق مىشوند ، اما مفهوم آتش كه يك مفهوم ماهوى است ذات آن شىء را منعكس مىسازد و حقيقت آن را براى ما تبيين مىكند ، ولى مفهوم علت تنها رابطهء خاص آن شىء خارجى با يك پديدهء ديگر يعنى حرارت را حكايت مىكند .\r\n\r\nمسافت حركت\r\nمسافت حركت ، يا ما فيه الحركة ، همان بستر و مجراى حركت است ؛ همان كانالى است كه متحرك با حركت خود در آن گذر مىكند ، و آن را مىپيمايد . وقتى گياه رشد مىكند ، متحرك همان جسم گياه است ، و مسافت حركت ، كميت اين جسم است . فرض كنيد در آغاز اين\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nحركت ، طول گياه يك سانتىمتر است ، و در پايان حركت صد سانتىمتر . در اين صورت مبدأ حركت ، طول يك سانتىمترى و منتهاى حركت ، طول صد سانتىمترى ، و مسافت حركت ، ميان اين دو حدّ است . جسم مورد نظر در اين حركت ، در كميت خودش حركت مىكند ، يعنى هر « آن » و هرلحظه داراى كميت ويژه‌اى است ، و بلافاصله آن كميت را از دست مىدهد و كميت ديگرى به خود مىگيرد . پس در اين مثال مسافت حركت ، يعنى مجرا و كانال حركت و آن چيزى كه متحرك آن را مىپيمايد ، همان مقولهء كميت است . تفاوت ميان جسمى كه رشد مىكند ، يعنى حركت كمّى دارد ، با جسمى كه رشد نمىكند ، يعنى حركت كمّى ندارد ، در آن است كه جسم دوم با گذشت زمان كميتش تغيير نمىكند ، يعنى همواره يك فرد و يك نوع از مقولهء كميت را واجد است ، و همان را در خود نگه مىدارد ؛ اما جسم نخست يك فرد خاص از كميت را در خود نگه نمىدارد ، بلكه همواره فردى از كميت را از دست مىدهد و فرد ديگرى را به دست مىآورد .\r\nمثال ديگر : مثال روشن‌تر براى مسافت حركت ، حركت مكانى است . وقتى جسم از مكان « الف » به مكان « ب » حركت مىكند ، و يك فاصلهء يك مترى را در يك دقيقه طى مىكند ، متحرك در هرلحظه و هر « آن » در مكان خاصى قرار دارد ، و نسبت مكانى خاصى را واجد مىگردد ؛ يعنى أين آن همواره تغيير مىكند ، و در هر « آن » در نقطه‌اى قرار دارد و نسبت مكانى خاصى ( أين خاصى ) را به خود مىگيرد . بنابراين ، چيزى كه حركت درش واقع مىشود ، و مسافت حركت است ، در واقع همان مقولهء أين است .\r\nدر حركت كيفى نيز قضيه از همين قرار است . وقتى رنگ سيب از سبزى به سرخى مىگرايد ، مسافت حركت همان رنگ است كه يك نوع كيف است . و وقتى حرارت شىء از صفر به صد مىرسد ، مسافت حركت همان كيف ملموس است . و هم‌چنين هرگاه جسمى به دور خود مىچرخد ، و دائما وضع خاصى را واجد مىشود ، مسافت حركتش همان مقولهء وضع است .\r\nو نهايتا در جايى كه شىء حركت جوهرى دارد ، و در ذاتش تحول روى مىدهد ، مسافت حركت همان جوهر شىء است ؛ مانند خاك كه نبات مىشود ، و آن‌گاه حيوان و سپس انسان مىگردد . در اين‌جا مسافت حركت مقولهء جوهر است .\r\nاگر كمى بيشتر دقت كنيم ، به اين نتيجه\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمىرسيم كه : مسافت حركت در واقع آن وجود متصل و سيالى است كه بر موضوع حركت جارى مىشود . و اين وجود ، چون يك وجود امكانى و محدود است ، لاجرم داراى ماهيت است ، و ماهيت از آن انتزاع مىشود ؛ اما از سوى ديگر ، چون يك وجود متغير و متحول است - و به ديگر سخن ، يك وجود تشكيكى و داراى مراتب مختلف است اگر از همهء مراتب آن يك ماهيت خاص ( - يك نوع خاص از يك مقوله ) انتزاع شود ، لازمه‌اش وقوع تشكيك در ماهيت خواهد بود ؛ يعنى يك ماهيت واحد در طول حركت بر چيزى كه داراى شدت و ضعف ، و زيادت و نقصان است ، صدق خواهد كرد ، و اين محال است .\r\nاز اين‌جا دانسته مىشود كه اين وجود سيال و گذرا در هرمقطع از حركت ، داراى يك ماهيت ويژه است ، و در هر « آن » يك نوع خاص از مقوله ، از آن انتزاع مىشود و اين انواع به گونه‌اى هستند كه هيچ قرار و ثباتى ندارند .\r\n\r\nمساوق\r\nتعبير « مساوق » در جايى به كار مىرود كه دو مفهوم هم از جهت مصداق برابر باشند و هم حيثيت و هم جهت صدقشان يكى باشد . و از اين‌روى « مساوق » اخصّ از « مساوى » مىباشد ؛ مثلا مفهوم ناطق و مفهوم ضاحك بالقوه ، مساوى يكديگرند ، زيرا هرناطقى ، ضاحك بالقوه است و هرضاحك بالقوه‌اى ناطق است ، ولى اين دو مفهوم « مساوق » يكديگر نيستند ، زيرا حيثيت صدقشان تفاوت دارد ، و به عبارت ديگر انسان ، از آن جهت كه ناطق است ضاحك نيست ، و از آن جهت كه ضاحك است ، ناطق نيست ، اين دو امر دو حيثيت مختلف را در انسان تشكيل مىدهند .\r\n\r\nمضاف حقيقى و مضاف مشهورى\r\nگاهى مضاف اطلاق مىشود و مقصود از آن خود مقولهء اضافه ، يعنى هيئت حاصل از نسبت متكرر است ، و به آن « مضاف حقيقى » مىگويند . مانند آن‌جا كه مضاف بر خود بالايى و پايين اطلاق مىگردد . و گاهى مضاف استعمال مىشود و مراد از آن معروض و موضوع اضافه ، و يا مجموع موضوع و عرض مىباشد ، و در اين صورت به آن « مضاف مشهورى » گفته مىشود ؛ مانند آن‌جا كه مضاف بر سقف به لحاظ نسبت متكررى كه با سطح دارد ، اطلاق مىشود .\r\nدليل اين‌كه قسم اخير را مضاف مشهورى مىنامند آن است كه تودهء مردم مىپندارند آنچه مثلا مضاف به برادر است ، همان انسانى است كه متلبس به برادرى است ، در حالى كه\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nتعلق از دو طرف در حقيقت از آن خود اضافه است . در مورد پدرى و فرزندى نيز قضيه از همين قرار است . اضافه در حقيقت ميان پدرى و فرزندى برقرار مىباشد ، و مضاف حقيقى همان ابوت و بنوت است ، اما تودهء مردم مىپندارند كه اضافه ميان شخصى كه متصف به ابوت و شخصى كه متصف به بنوت است ، برقرار مىباشد .\r\n\r\nمعدوم مطلق\r\nهرگاه شىء در هيچ وعايى تحقق نداشته باشد ، نه در ذهن و نه در خارج ، نه در گذشته و نه در حال و نه در آينده ، در اين صورت معدوم مطلق خواهد بود .\r\n\r\nمعقولات اوليه\r\nمفاهيمى هستند كه داراى مابازاى خارجى مىباشند ، يعنى در خارج داراى وجود فى نفسه مىباشند گرچه اين وجود فى نفسه ، متعلق به غير و براى غير بوده باشد ، مانند گرما و سرما كه هريك داراى وجود خاص خود هستند و مابازاى خارجى دارند ؛ مثلا گرمى يك جسم ، چيزى است غير خود آن جسم كه در خارج بر آن عارض مىشود و آن را گرم مىسازد . كليهء مفاهيم ماهوى از اين قبيل هستند . اين دسته از مفاهيم هم اتصافشان خارجى است - يعنى وصف براى اشياى خارجى هستند - و هم عروضشان خارجى است يعنى در خارج عارض بر موضوعشان مىشوند .\r\n\r\nمعقولات ثانيهء فلسفى\r\nمفاهيمى هستند كه مابازاى خارجى و وجود فى نفسه و مستقلى ندارند ، بلكه موجودند به وجود موضوعشان . اين دسته از مفاهيم ، مفاهيمى هستند كه با تحليل عقلى از امور خارجى انتزاع مىشوند و وجودى جدا از وجود منشأ انتزاعشان ندارند . مانند مفهوم علت و معلول . وقتى گفته مىشود : « آتش علت حرارت است » و « حرارت معلول آتش است . » چنين نيست كه در خارج غير از آتش و حرارت ، دو چيز ديگر هم وجود داشته باشد به نام علت و معلول كه مجموعا بشوند چهار چيز . بلكه آنچه در خارج است همان آتش است كه به لحاظ رابطهء خاصى كه با حرارت دارد ، مفهوم علت از آن انتزاع مىشود و بر آن حمل مىگردد . بنابراين ، علت گرچه وصف براى آتش خارجى است ، اما چنين نيست كه يك وجود فى نفسه و مستقل داشته باشد كه در خارج عارض بر آتش شده باشد و به اصطلاح عروضش خارجى باشد . بلكه اين ذهن است كه اين وصف را انتزاع مىكند و بر آتش حمل مىكند . كليهء مفاهيم فلسفى از\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nاين قبيل هستند .\r\n\r\nمعقولات ثانيهء منطقى\r\nمفاهيمى هستند كه وصف براى امور ذهنى بوده و هرگز قابل حمل بر امور خارجى نمىباشند . مانند مفهوم كلى ، جزيى ، معرّف ، حجت ، قضيه و به طور كلى همهء مفاهيم منطقى . مثلا : كلّى ، مفهومى است كه هرگز وصف براى يك شىء خارجى از آن جهت كه خارجى است واقع نمىشود ، و به عبارت ديگر : مفهومى است كه مصاديقش فقط در ذهن موجود است و نه در خارج . ماهيت انسان وقتى در ذهن بيايد مصداق كلى و موصوف به كليت مىشود نه آن‌گاه كه در خارج است .\r\nبنابراين ، معقولات ثانيهء منطقى ، مفاهيمى هستند كه اتصافشان ذهنى است ، يعنى وصف براى مفاهيم ذهنى هستند نه امور عينى و خارجى ، و البته هرچه اتصافش ذهنى باشد عروضش نيز لاجرم ذهنى خواهد بود ، يعنى در ذهن عارض بر موضوع خود مىشود نه در خارج ، چرا كه معنا ندارد وقتى موضوع ، يك امر ذهنى است وصف در خارج بر آن عارض شود .\r\n\r\nمعلوم بالذات و معلوم بالعرض\r\nتفكيك ميان معلوم بالذات و معلوم بالعرض ، در علم حصولى مطرح مىشود ، نه در علم حضورى ؛ و بيانش آن است كه : در علم حضورى وجود علمى شىء و وجود عينى آن يكى است ، چرا كه در اين علم ، همان واقعيت خارجى شىء نزد عالم حضور مىيابد ؛ اما در علم حصولى ، وجود علمى شىء غير از وجود عينى و خارجى آن است ؛ و آنچه از شىء نزد عالم حاضر مىآيد ، همان مفهوم و ماهيت شىء است ، نه هويت خارجى آن . و به ديگر سخن : آنچه نزد عالم حاضر مىآيد ، صورت ادراكيى است كه حاكى از شىء خارجى است ، و آن را نشان مىدهد . اين صورت ادراكى ، « معلوم بالذات » ، و آن شىء خارجى « معلوم بالعرض » خوانده مىشود .\r\nمثلا وقتى به اطراف خود مىنگريم و در و ديوار و ميز و صندلى را مشاهده مىكنيم ، صورت‌هاى ادراكيى از اين اشياء در صفحهء نفس ما ايجاد مىشوند . اين صورت‌هاى ادراكى ، واقعيت و هويتشان ، يك هويت علمى است ؛ و لذا ذاتا معلوم ما هستند ، و معلوم بالذات به شمار مىروند . اما ويژگى اين صورت‌هاى ادراكى آن است كه « ديگرنما » هستند ، و كاشف از اشياء بيرون از خود مىباشند . آن اشياء بيرونى ، يعنى همان در و ديوار و ميز و صندلى خارجى را « معلوم\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nبالعرض » مىنامند . كاشف بودن اين صور از آن اشياء به خاطر اتحاد و يگانگى ماهويى است كه ميان آنها برقرار مىباشد . اين رابطه باعث مىشود كه علم ما به آن صور ، علم به آن اشياء خارجى محسوب شود ؛ در حالى كه آنچه واقعا معلوم ماست ، همان صور است ، و لا غير .\r\n\r\nمعيت [ - باهمى 
  ]\r\nمعيت در واقع در برابر تقدم و تأخر قرار دارد ، و نسبت به آن دو ، يك معناى سلبى و عدمى دارد . معيت عبارت است از « عدم اختلاف دو امر در معنايى كه شأنيت اختلاف در آن معنا را دارند » . بنابراين معيت ، عدم ملكهء تقدم و تأخر مىباشد . توضيح اين‌كه : اگر الف و ب در يك امر با هم مشترك بودند ، و هردو نسبت خاصى به يك مبدأ مفروض داشتند ( ما به الاشتراك ) ، و در عين حال كه شأنيت و قابليت اختلاف در اين امر مشترك را دارند ، اما فى الواقع اختلافى با هم از اين جهت نداشتند ، در اين صورت نسبت ميان آن دو ، نسبت معيت بوده ، و آن دو « معان » خواهند بود . مانند دو حادثه كه در يك زمان واحد رخ مىدهند ، كه هيچ‌يك تقدم و تأخر زمانى بر يكديگر ندارند ، و قرب و بعدشان از مبدأ زمان يك‌سان مىباشد ، در عين حال كه هردو زمان‌مند هستند و لذا صلاحيت آن را دارند كه تقدم و تأخر زمانى بر يكديگر داشته باشند . در اين‌جا گفته مىشود كه اين دو حادثه معيت زمانى با هم دارند .\r\nاز اين‌جا دانسته مىشود كه مثلا سلب تقدم و تأخر زمانى از دو شىء به تنهايى موجب اتصاف آنها به معيت زمانى نمىگردد ، بلكه بايد علاوه بر آن ، آن دو شىء صلاحيت اتصاف به تقدم و تأخر زمانى را نيز داشته باشند ؛ و لذا ميان مجردات معيت زمانى برقرار نمىباشد ، اگرچه تقدم و تأخر زمانى نيز با هم ندارند .\r\n\r\nمفاهيم اعتبارى\r\nمفاهيم اعتبارى ، بر خلاف مفاهيم حقيقى ، مفاهيمى غير ماهوى هستند ، و اين قابليت را ندارند كه هم در ذهن بيايند و هم در خارج موجود شوند . در مورد اين مفاهيم ميان مفهوم و مصداق عينيت برقرار نيست ، و حملشان بر مصاديقشان بسان حمل ماهيت بر افرادش نيست ، كه يك تطابق ذاتى ميانشان برقرار باشد ، و از طريق مفهوم بتوان به حقيقت مصداق راه يافت . اين دسته از مفاهيم را « معقولات ثانوى » نيز مىنامند ، كه خود بر دو دسته‌اند :\r\n1 . مفاهيمى كه حيثيت مصداقشان حيثيت\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nدر خارج بودن و منشأ آثار خارجى بودن است ؛ و به ديگر سخن : امورى هستند كه عين واقعيت و عين ترتب آثار هستند ، بر خلاف ماهيت كه نسبت به خارجيت و منشئيت براى آثار لا به شرط و لا اقتضاء است ؛ به ديگر سخن ، اين امور نسبت به خارجيت به شرط شىء هستند ، گرچه اين تعبير نيز چندان دقيق نيست . « وجود » و صفات حقيقى وجود ، كه در خارج عين وجود هستند و كثرت و اختلافشان تنها در ظرف تحليل‌هاى ذهنى است ، مانند وحدت ، فعليت و وجوب ، از اين قبيل‌اند . چنين امورى هرگز به عينه وارد ذهن نمىشوند ، زيرا حيثيت ذهن ، همان حيثيت عدم ترتب آثار خارجى است ، و لذا ورود آنها در ذهن مستلزم آن است كه يك امر خارجى و منشأ اثر ، در عين حال كه يك امر خارجى و منشأ اثر است ، ذهنى و فاقد اثر گردد ؛ و اين انقلاب در ذات است ، و محال مىباشد . اين دسته از مفاهيم را « معقولات ثانوى فلسفى » نيز مىنامند .\r\n2 . مفاهيمى كه حيثيت مصداقشان ، بودن در ذهن است ؛ و لذا محال است كه در خارج تحقق يابند ؛ چرا كه تحقق آنها در خارج مستلزم آن است كه امرى كه ذاتا فاقد آثار خارجى است ، واجد آثار خارجى شود ؛ و اين انقلاب در ذات است ، و محال مىباشد . اين دسته از مفاهيم را « معقولات ثانوى منطقى » مىنامند . معقولات منطقى در واقع وصف براى امور ذهنى هستند و هرگز قابل حمل بر امور خارجى نمىباشند . مانند : عكس مستوى ، قضيه ، حجت ، معرف ، كلّى ، برهان ، تمثيل و ديگر مفاهيم منطقى . به ديگر سخن :\r\nمصاديق اين مفاهيم هميشه مفهوم از آن جهت كه مفهوم است ، مىباشد .\r\n« اعتبارى » اصطلاحات ديگرى نيز دارد ، از جمله :\r\n1 . اعتباريات در برابر اصالت به معناى منشأ بودن بالذات براى آثار . بنابراين اصطلاح ، اعتبارى چيزى است كه تحققش و منشأ آثار بودنش بالعرض است ، در برابر اصيل كه تحقق و منشأ آثار بودنش بالذات است .\r\nماهيت در اين اصطلاح ، يك امر اعتبارى است ، ولى وجود يك امر اصيل مىباشد ؛ درست به عكس اصطلاح پيشين .\r\n2 . اعتبارى به معناى آنچه وجود فى نفسه ندارد ، يعنى وجودش يك وجود رابط و فى غيره است ؛ در برابر آنچه از وجود فى نفسه برخوردار است ، اعم از آن‌كه وجود فى نفسه‌اش ، لنفسه باشد يا لغيره . بنابراين اصطلاح ، همهء نسبت‌ها و روابط امورى\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nاعتبارى هستند ، در برابر جواهر و اعراض .\r\n3 . مفاهيمى كه صرفا براى دست‌يابى به اهداف و اغراض عملى در جامعه ، بر يك سرى موضوعات خاص حمل و بر آنها تطبيق مىشوند . مثلا مفهوم « رأس » اگر بر سر انسان يا حيوان ، كه مصاديق حقيقى آن است ، اطلاق شود ، يك مفهوم حقيقى است ؛ اما اگر بر يك فرد از انسان ، به عنوان علامت و نشانه‌اى براى يك سرى اعتبارات و قراردادهاى ديگر اطلاق شود ، يك مفهوم اعتبارى خواهد بود . مثلا اگر بگوييم « زيد رئيس است » ، چون ديگران بايد از او تبعيت كنند ، و سمت فرماندهى دارد ، و بر افراد ديگر مسلط و حاكم است - و خلاصه همان روابطى كه ميان سر انسان و ساير اندام‌ها تكوينا برقرار است ، ميان او و ساير افراد بر حسب قرارداد و مواضعه ( - اعتبار ) برقرار مىباشد - اين قضيه ، يك قضيهء اعتبارى خواهد بود .\r\nاز اين‌جا دانسته مىشود كه اعتبارى ، در اين اصطلاح ، يك معناى تصورى - مانند رياست ، مالكيت و زوجيت - يا تصديقى - مانند زيد رئيس است ، من مالك اين كتاب هستم - است كه در وراى ظرف عمل تحقق ندارد ؛ مثلا رياست اعتبارى تحققش به آن است كه رئيس در شئون ديگران تصرف كند ، و ديگران به فرامين وى گردن نهند . و به ديگر سخن : اين معانى از مشهورات بالمعنى الاخص هستند ، يعنى مفاهيمى هستند كه عقلا بر آن توافق كرده‌اند ، و واقعيتى وراى اين تطابق ندارند .\r\n\r\nمفاهيم حقيقى\r\nمفهوم حقيقى ، مفهومى است كه هم مىتواند در خارج موجود شود ، و هم مىتواند در ذهن تحقق يابد ؛ يعنى گاهى يك موجود خارجى است كه منشأ آثار است ، و گاهى يك موجود ذهنى است كه فاقد آثار مىباشد ؛ مانند مفهوم آب و آتش و انسان و سفيدى و سياهى . لازمهء ويژگى يادشده آن است كه نسبت چنين مفاهيمى به وجود خارجى و عدم يك‌سان باشد ؛ و به ديگر سخن : چنين امرى نسبت به ترتب آثار و عدم ترتب آثار لا به شرط خواهد بود ؛ و چنان‌كه مىدانيم امر لا به شرط با قيود گوناگون جمع مىشود ، و در شرايط مختلف مىتواند به عينه حضور داشته باشد . از اين‌رو ، مىتوان گفت :\r\nمفاهيمى مانند انسان ، هم در ذهن موجود مىشوند و هم در خارج ؛ و آنچه از آنها در ذهن تحقق مىيابد ، همان است كه در خارج موجود مىگردد . و بنابراين ، يك نوع عينيت ميان مفهوم و مصداق برقرار مىباشد ؛ و علم به شىء دقيقا همان شىء را به ما نشان مىدهد ،\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nو ذاتش را براى ما مكشوف مىسازد . و از اين روست كه اين مفاهيم را علم حقيقى ناميده‌اند .\r\nمفهوم حقيقى ، كه به آن « معقول اولى » نيز گفته مىشود ، همان « ماهيت » است ؛ البته ماهيت به حمل شايع ، يعنى مفاهيمى مانند :\r\nسياهى ، سفيدى ، سنگ ، چوب و نظاير آن ؛ نه ماهيت به حمل اولى كه خودش يك مفهوم اعتبارى و در شمار معقولات ثانوى است .\r\n\r\nمقولات ده‌گانه\r\nمقولات ده‌گانه در واقع بيانگر يك تقسيم‌بندى عام و فراگير نسبت به همهء موجودات ماهيت‌دار مىباشد ؛ البته موجودات ماهيت‌دارى كه داراى جنس و فصل مىباشند ؛ خواه در خارج نيز مركب باشند يا بسيط باشند . بنابراين ، هرموجود ممكنى كه داراى ماهيتى مركب از جنس و فصل است ، در يكى از اين مقولات مندرج مىگردد ، و جايگاه ويژه‌اى را در اين دستگاه عظيم ارسطويى به خود اختصاص مىدهد .\r\nمقولات مركب از جنس و فصل نيستند ، بلكه بسيط مىباشند ؛ چرا كه اگر مركب باشند بايد جنس ديگرى فوق آنها ، وجود داشته باشد ؛ در حالى كه بنابر فرض ، جنسى بالاتر از مقولات و فوق آنها نيست . بنابراين ، امورى كه به عنوان تعريف هريك از اين مقولات آورده مىشود ، هيچ‌كدام تعريف حدّى آنها نيست ؛ بلكه از نوع تعريف شىء به كمك لوازم آن ( - رسم ) است .\r\nمقولات كاملا مباين از يكديگرند و تمايزشان به تمام ذات بسيطشان است ، زيرا اگر تمايزشان به جزء ذاتشان باشد ، بايد در جزء ديگر ذات با هم مشترك باشند ؛ يعنى مىبايست ميان آنها « مشترك ذاتى » كه همان جنس است ، وجود داشته باشد . و در اين صورت ، جنسى بالاتر از آنها وجود خواهد داشت ؛ در حالى كه طبق فرض ، جنسى بالاتر از آنها نيست .\r\nيك ماهيت تنها در يك مقوله مندرج مىتواند شد . يعنى شىء واحد نمىتواند هم جوهر باشد و هم كم ، و نيز نمىتواند هم كم باشد و هم كيف و هكذا . زيرا اندراج يك ماهيت در مقوله‌اى بدين معناست كه در آن ماهيت سلسله‌اى از اجناس اخذ نشده است كه به آن مقوله منتهى مىگردد . حال اگر يك ماهيت در دو مقوله يا بيشتر مندرج باشد ، لازمه‌اش آن است كه يك ماهيت در عين حال كه يك ماهيت است ، چند ماهيت باشد ، و اين محال است .\r\nنتيجه‌اى كه از نكتهء پيشين به دست مىآيد ، آن است كه هرمعنايى كه در بيش از يك مقوله\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nيافت شود ، اساسا يك معنا و مفهوم ماهوى نيست ، و در هيچ مقوله‌اى مندرج نمىباشد ؛ چرا كه اگر در مقوله‌اى كه بر آن صدق مىكند ، مندرج باشد ، داراى دو يا چند جنس متباين خواهد بود ، و اين محال است ؛ مثلا حركت هم در مقولهء أين است ، هم در مقولهء كيف و هم در مقولهء جوهر ، . . . يعنى هم حركت مكانى داريم ، هم حركت كيفى داريم و هم حركت جوهرى ، و اين نشان مىدهد كه حركت يك مفهوم ماهوى نيست ، و تحت هيچ مقوله‌اى مندرج نمىباشد .\r\nمفهومى كه هم بر واجب صدق مىكند و هم بر ممكن ، مانند مفهوم شىء ، يك مفهوم ماهوى نيست ، و در هيچ مقوله‌اى مندرج نمىشود ، زيرا واجب تعالى ماهيت ندارد ، و در نتيجه آنچه بر او حمل مىشود ، از سنخ ماهيت نيست .\r\nماهيت بسيط ، مانند فصول جوهرى و نوع مفرد از تقسيم‌بندى مقولات بيرون‌اند ، و تحت هيچ يك آنها اندراج نمىيابند .\r\nواجب و ممتنع ، هردو ، از قلمرو مقولات بيرون‌اند ، و تحت هيچ‌كدام واقع نمىشوند ، زيرا واجب و ممتنع هيچ‌كدام ماهيت ندارند - البته به دو ملاك كاملا مغاير در حالى كه مقولات ماهيات جنسىاند .\r\nبه طور كلى مفاهيمى كه از معقولات ثانيه به شمار مىروند ، مانند : امكان ، حدوث ، عليت ، معلوليت ، وحدت و كثرت ، در طبقه‌بندى مقولات ، جايگاهى ندارند ، زيرا اين تقسيم‌بندى تنها دربارهء معقولات اوليه ، كه همان مفاهيم ماهوى است ، جارى مىباشد .\r\n\r\nمقوله\r\n« مقول » در لغت به معناى « گفته شده » است ؛ و در منطق به معناى « محمول » به كار مىرود ؛ مثلا آن‌جا كه در تعريف ماهيت گفته مىشود :\r\n« الماهية ما يقال فى جواب ما هو » مقصود از « ما يقال » همان « ما يحمل » است . و يا آن‌جا كه در تعريف جنس گفته مىشود : « الجنس هو المقول على الكثرة المختلفة الحقايق فى جواب ما هو » مقصود از « مقول » همان « محمول » است .\r\nاما « مقوله » در اصطلاح منطق و فلسفه معناى خاصى نيز دارد . در اين معناى خاص « مقوله » عبارت است از : « جنس عاليى كه بالاتر از آن جنس ديگرى نيست » . و چنين جنسى را از آن رو مقوله ناميده‌اند كه به حمل ذاتى بر مصاديق خود حمل مىشود ( - محمول ذاتى موضوع خود است ) ، ولى خودش به گونه‌اى است كه هيچ مفهومى ، محمول ذاتى آن نمىباشد .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nبحث « مقولات » را نخستين بار ارسطو در كتاب « قاطيغورياس » ( - مقولات ) و نيز در كتاب « طوبيقا » ( - جدل ) مطرح ساخت ، و در آن‌جا شمار آنها را به ده رساند . و پس از آن در ديگر كتب منطق مطرح گشت ، و سپس از منطق به فلسفه راه يافت ، و در ميان حكماى مشاء شايع گشت .\r\n\r\nمكان\r\nمكان حقيقى هرشىء عبارت است از مقدارى از حجم جهان كه مساوى با حجم جسم منسوب به مكان باشد ، از آن جهت كه در آن گنجيده است . ر . ك : أين .\r\n\r\nملكه و عدم ملكه\r\nمقصود از ملكه يك وصف وجودى است كه بر موضوعى كه صلاحيت و قابليت اتصاف به آن را دارد عارض مىگردد ، و وجودش براى آن موضوع مىباشد ؛ مانند علم ، بينايى و شنوايى . و عدم ملكه عبارت است از نبود آن امر وجودى در آن موضوع ، مانند : جهل ، كورى و كرى .\r\nتفاوت ميان تقابل عدم و ملكه با تقابل تناقض در آن است كه در تناقض موضوع قابل معتبر نيست ، اما در عدم و ملكه اين قيد اعتبار مىشود ؛ مثلا فرق ميان جاهل كه عدم ملكهء عالم است ، با « لاعالم » كه نقيض عالم است ، در آن است كه جاهل تنها بر چيزى اطلاق مىشود كه صلاحيت اتصاف به علم را دارد ، اما بالفعل متصف به علم نيست ؛ بر خلاف مفهوم لا عالم كه بر هرچيزى كه فاقد علم باشد اطلاق مىگردد ، خواه صلاحيت عالم شدن را داشته باشد يا نداشته باشد . بنابراين ، ديوار جاهل نيست ، اما لا عالم هست . و به همين دليل است كه متناقضين همان‌طور كه جمعشان عدم و ملكه كه اگرچه جمع نمىشوند ، اما رفعشان ممكن مىباشد .\r\n\r\nملكه و عدم ملكهء حقيقى و مشهورى\r\nدر مورد عدم و ملكه ، « موضوع قابل » معتبر است . اما در تعيين اين موضوع قابل اختلاف نظر وجود دارد ؛ و همين اختلاف نظر موجب گشته است دو اصطلاح « عدم و ملكهء حقيقى » و « عدم و ملكهء مشهورى » مطرح شود .\r\nتوضيح مطلب آن است كه غالب حكما بر آنند كه موضوع ملكه ، اوّلا : اعم از طبيعت شخصيه ، و نوعيه و جنسيه است ، و ثانيا : آن طبيعت مقيد به وقت خاصى نمىباشد . و از اين رو ، فقدان بينايى در عقرب ، كورى و عدم ملكه محسوب مىشود ، با آن‌كه طبيعت شخصى و بلكه طبيعت نوعى عقرب قابليت بينايى ندارد ؛ اما چون طبيعت جنسى آن ، يعنى حيوان ، صلاحيت اتصاف به بينايى دارد ،\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمىتوان گفت : عقرب ، به اعتبار حيوان بودنش ، صلاحيت و قابليت بينايى دارد ، و نيز مىتوان مرودت ( - بىريش بودن ) پسر قبل از زمان بلوغش را عدم ملكه به شمار آورد ، با آن‌كه پسر در آن وقت خاص قابليت رويش مو بر چهره‌اش را ندارد ؛ اما چون انسان به طور كلى قابليت براى رويش مو بر چهره‌اش را دارد ، مىتوان پسر را به اعتبار اين‌كه انسان است ، يك موضوع قابل براى لحيه‌دار شدن به شمار آورد .\r\nحال اگر موضوع ملكه را با اين وسعت در نظر بگيريم ، عدم و ملكه ، عدم و ملكهء حقيقى خوانده مىشود .\r\nنظر ديگر در باب عدم و ملكه آن است كه موضوع ملكه را بايد اوّلا طبيعت شخصى در نظر گرفت ، و ثانيا آن را مقيد به وقت اتصاف كرد . بنابراين نظر ، اگر موضوع در همان وقتى كه فاقد يك وصف وجودى است ، صلاحيت براى اتصاف به آن وصف وجودى را داشته باشد ، فقدان آن وصف ، عدم ملكه مىباشد ؛ و در غير اين صورت ميان آنها تقابل عدم و ملكه برقرار نخواهد بود . اگر اين قيود را در موضوع معتبر بدانيم عدم و ملكه ، عدم و ملكهء مشهورى خوانده مىشود .\r\nروشن است كه دايرهء عدم و ملكهء مشهورى بسى ضيق‌تر از دايرهء عدم و ملكهء حقيقى است ؛ زيرا فقدان در مواردى چون فقدان بينايى در عقرب و نيز در كسى كه اكمه است و فقدان ريش در جوان نابالغ عدم ملكهء حقيقى است ، اما عدم ملكهء مشهورى نيست .\r\n\r\nموارد سه‌گانه\r\nر . ك : ماده .\r\n\r\nموضوع حركت\r\nموضوع حركت همان امر ثابتى است كه حركت بر آن جارى مىگردد ، و بدان وصف مىدهد . و به ديگر سخن : موضوع حركت يا متحرك همان چيزى است كه حركت را در خود قبول مىكند ، و آن را مىپذيرد . در حركت عرضى ، موضوع حركت همان جوهر و ذات شىء است كه صفاتش عوض نمىشود و با حفظ ثبات خود حالت‌ها و منزلت‌هاى گوناگون مىيابد . و جامه‌هاى متفاوت بر تن مىكند . در انواع گوناگون حركت عرضى - مانند سنگى كه بر زمين مىافتد ( حركت در مكان ) ، زمين كه بر محور خود مىچرخد ( حركت در وضع ) ، آب كه گرم مىشود ( حركت در كيف ) و نهال ضعيفى كه درخت تنومندى مىگردد ( حركت در كم ) - متحركى داريم كه در بسترى حركت مىكند . بستر و مقوله‌هايى كه حركت در آنها واقع مىشود\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n( وضع ، مكان ، كم و كيف ) به منزلهء راهروهايى است كه متحرك ( موضوع حركت ) از ميان آنها عبور مىكند ؛ و يا چون جامه‌هايى است كه متحرك آنها را به طور متصل و مستمر ، يكى به دنبال ديگرى ، بر تن مىكند ؛ مثلا گرم شدن تدريجى آب بدين معناست كه چيزى به نام آب ( جوهر آب ) هردم جامهء نوينى از گرما ( مقولهء كيف ) به تن مىپوشد .\r\nاين در مورد حركت عرضى بود ، اما در حركت جوهرى ، موضوع حركت را مىتوان همان ماده‌اى دانست كه قوهء محض است ، و فعليتى جز قوه بودن ندارد . اين ماده جوهرى است كه صورت‌هاى نوعى را يكى پس از ديگرى مىپذيرد و با آنها متحد مىگردد ، و بسان امر ثابتى است كه در همهء مقاطع حركت محفوظ مىماند .\r\nاما با دقت در مسئله دانسته مىشود كه موضوع حركت در حركت جوهرى نفس حركت است ؛ و به يك اعتبار مىتوان گفت :\r\nحركت جوهرى موضوع ندارد . اين نظر نهايى علامهء طباطبائى در باب موضوع حركت جوهرى است .\r\n\r\nموضوع علم\r\nموضوع يك علم ، چيزى است كه آن علم از امورى كه بدون واسطه بر آن عارض مىشود ، گفت‌وگو مىكند .\r\nاستاد مطهرى - عليه الرحمه - در اين‌باره مىفرمايند :\r\nعبارتى كه منطقيين و فلاسفه در تعريف موضوع علم به كار برده‌اند اين است « موضوع كلّ علم هو ما يبحث فيه عن عوارضه الذاتيه » يعنى موضوع هرعلم آن چيزى است كه علم دربارهء عوارض ذاتى آن بحث مىكند .\r\nاين دانشمندان به جاى اين‌كه بگويند موضوع هرعلمى عبارت است از آن چيزى كه آن علم از احوال و خواص و آثار او بحث مىكند ، به جاى احوال و آثار ، كلمهء قلمبهء « عوارض ذاتيّه » را به كار برده‌اند . چرا ؟\r\nبىجهت ؟ نه ، بىجهت نيست ، آنها ديده‌اند كه احوال و آثارى كه به يك چيز نسبت داده مىشود بر دو قسم است : گاهى واقعا مربوط به خود او است و گاهى مربوط به او نيست ، بلكه مربوط به چيزى است كه با او يگانگى دارد .\r\nمثلا مىخواهيم در احوال انسان بحث كنيم .\r\nخواه‌ناخواه از آن جهت كه انسان حيوان هم هست و با حيوان يگانگى دارد ، خواص حيوان هم در او جمع است . از اين‌رو كلمهء عرض ذاتى را به كار برده‌اند و آن كلمه را با تعريفى مخصوص مشخص كرده‌اند كه اين\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nاشتباه از بين برود و به اصطلاح عوارض غريبه خارج شود . ( آشنايى با علوم انسانى ، ج 1 ، ص 31 و 32 ) .\r\n\r\nن\r\n\r\nنفس\r\nنفس جوهرى است كه ذاتا از ماده مجرد است ، اما در مقابل فعل متعلق به آن مىباشد .\r\nماده‌اى كه نفس در مقام فعل وابسته به آن است بدن ناميده مىشود . نفس بدون بدن كار انجام نمىدهد . رابطهء ميان نفس و بدن به گونه‌اى است كه نفس بدون واسطه در آن تصرف مىكند و تدبير آن را به عهده دارد ، و در عين حال از آن منفعل مىشود و اثر مىپذيرد .\r\nبسيارى از دردها و لذت‌هاست كه به واسطهء تغييراتى كه در بدن رخ مىدهد ، بر نفس عارض مىگردد . نفس بدون بدن حادث نمىشود ، اگرچه ممكن است پس از پيدايش و حدوث ، تعلقش از بدن قطع شود و بدون بدن هم باقى بماند .\r\n\r\nنفس الامر\r\nكلمات فلاسفه در بيان معناى اصطلاحى نفس الامر مختلف است . برخى گفته‌اند :\r\nمقصود از امر در واژهء « نفس الامر » عالم امر است و عالم امر عبارت است از يك عقل كلى كه صور همهء معقولات در آن وجود دارد . و مراد از مطابقت يك قضيه با نفس الامر آن است كه آن قضيه با صورت‌هاى معقولى كه نزد آن عقل است ، مطابقت مىكند .\r\nو برخى گفته‌اند : مقصود از نفس الامر خود شىء است ، يعنى در اين واژه اسم ظاهر به جاى ضمير قرار گرفته است . و به جاى آن‌كه گفته شود : « هذا كذا فى نفسه » گفته‌اند : « هذا كذا فى نفس الامر » . بنابراين ، معناى اين‌كه مثلا عدم در نفس الامر باطل الذات است ، آن است كه عدم فى نفسه چنين است .\r\nاما به نظر علامهء طباطبائى ، نفس الامر ظرفى است كه عقل براى مطلق ثبوت و تحقق در نظرى گيرد . و در واقع نفس الامر همان معناى عام ثبوت است كه شامل مراتب سه‌گانهء آن ، يعنى ثبوت وجود ، ثبوت ماهيت و ثبوت مفاهيم اعتبارى عقلى مىگردد . ر . ك : ثبوت .\r\n\r\nنوع\r\nواژهء « نوع » در كتاب‌هاى منطق داراى دو اصطلاح مختلف است كه يكى « نوع حقيقى » و ديگرى « نوع اضافى » خوانده مىشود .\r\nتعريفى كه معمولا براى نوع حقيقى آورده مىشود ، چنين است : تمام حقيقت مشترك ميان جزئياتى كه تنها كثرت عددى دارند ( اما\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nذات و ماهيتشان يكى است ) ، و به ديگر بيان :\r\n« نوع حقيقى مفهومى كلى است كه بيانگر تمام ذاتيات افراد و مصاديق خودش است » .\r\nو اما در تعريف نوع اضافى غالبا گفته مىشود :\r\n« كلى ذاتىاى كه تحت يك جنس مندرج است ، نسبت به آن جنس نوع اضافى مىباشد . » مثلا انسان از آن‌جهت كه تحت حيوان مندرج است ، نوع اضافى حيوان به شمار مىرود ؛ و حيوان نيز از آن‌جهت كه تحت جسم نامى مندرج است ، نوع اضافى جسم نامى محسوب مىگردد . و جسم نامى نيز از آن‌جهت جسم مطلق مندرج است ، نوع اضافى جسم مىباشد . و هم‌چنين جسم ، نوع اضافى جوهر مىباشد .\r\nاز آنچه بيان شد دانسته مىشود كه بنابر نظر مشهور منطق‌دانان واژهء نوع ، مشترك لفظى ميان دو اصطلاح مختلف است ، و ميان اين دو اصطلاح رابطهء عموم و خصوص من وجه برقرار است . زيرا مثلا انسان هم نوع حقيقى است و هم نوع اضافى حيوان مىباشد ؛ ( مادهء اشتراك ميان دو اصطلاح ) . و حيوان نوع اضافى جسم نامى است ، اما نوع حقيقى به شمار نمىرود . و بالعكس ماهيت تام بسيطى كه تحت هيچ جنسى مندرج نمىشود ، نوع حقيقتى است ، اما نوع اضافى نمىباشد .\r\nعلامهء طباطبائى قدّس سرّه تعريف ديگرى براى نوع ارائه مىدهد ، و آن اين‌كه « نوع ماهيت تام و كاملى است كه آثار حقيقى خاصى بر آن مترتب مىگردد ، از آن جهت كه يك ماهيت تام است » . اين تعريف ، نوع حقيقى و نوع اضافى ، هردو را در بر مىگيرد . زيرا حيوان ، از آن جهت كه تحت جسم نامى مندرج است ، يك ماهيت تام است كه آثار حقيقى ويژه‌اى ، مانند حركت ارادى و احساس بر آن مترتب مىگردد . اگرچه حيوان ، از آن جهت كه انواع متعددى تحت آن مندرج است ، و مردد ميان هريك از آنها مىباشد ، يك ماهيت ناقص مىباشد .\r\n\r\nنوع سافل\r\nنوع سافل - كه به آن نوع الانواع و نوع حقيقى نيز گفته مىشود - نوعى است كه زير آن نوعى نباشد ، مانند انسان .\r\n\r\nنوع عالى\r\nنوع عالى آن است كه زير آن نوع باشد ، ولى بالاى آن نوعى نباشد ، مانند جسم .\r\n\r\nنوع متوسط\r\nنوع متوسط آن است كه هم بالاى آن نوع باشد و هم پايين آن ، مانند : حيوان .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nو\r\n\r\nواحد به عموم مفهومى و واحد به عموم سعى\r\nواحد به عموم مفهومى ، يعنى يك مفهوم واحد كه كليت دارد ، و شامل افراد متعدى مىشود . و اين خود بر سه قسم است :\r\nالف : واحد نوعى ، و آن در جايى است كه مفهوم واحد مورد نظر تمام ذاتيات افراد و مصاديقش را منعكس مىسازد ، مانند انسان .\r\nب : واحد جنسى ، و آن در جايى است كه مفهوم واحد مورد نظر تنها قسمتى از ذاتيات افراد و مصاديقش را حكايت مىكند . فى المثل حيوان يك واحد جنسى است .\r\nج : واحد عرضى ؛ واحد عرضى مفهومى است كه بيانگر ذات و ذاتيات مصاديق خودش نيست ، مانند رونده و خندان .\r\n2 . واحد به عموم سعى ، مانند وجود منبسط .\r\nوجود منبسط - كه به آن فيض مقدس ، نفس رحمانى ، لا به شرط قسمى و موجود مطلق مقيد به عموم و اطلاق انبساطى نيز گفته مىشود - يك اصطلاح عرفانى است ، و مقصود از آن تجلى افعالى خداوند است ؛ يعنى همان ظهور ذات متعالى الهى در هريك از مظاهر ماهيات امكانى ، كه هريك با وجود خاص خود موجودند . و به ديگر سخن : وجودى است گسترده بر همهء ماهيات ، اعم از جواهر و اعراض .\r\n\r\nواحد حق و واحد غير حق\r\nامورى كه حقيقتا متصف به وحدت مىشوند ، خود بر دو قسم‌اند :\r\nقسم نخست ذاتى است كه عين وحدت است ، يعنى عين وحدت عينى است ، نه عين مفهوم ذهنى وحدت . مقصود از وحدت عينى چيزى است كه شىء با آن واحد بالذات مىگردد ، و مانع وقوع كثرت در آن مىشود .\r\nچنين واحدى را واحد حق و وحدتش را وحدت حقه مىنامند . واحدى كه عين وحدت است ، به گونه‌اى است كه كثرت هرگز در آن راه نخواهد يافت . يعنى چون وحدت عين ذات شىء است ، كثرت براى آن محال است . وحدتى كه صرف از هرحقيقتى از آن برخوردار است ، يك وحدت حقه است ، زيرا هرحقيقتى ، آن‌گاه كه صرف و محض باشد و هيچ خليطى نداشته باشد ، عين وحدت مىباشد ؛ و فرض كثرت در آن محال است .\r\nقسم دوم واحدى است كه وصف وحدت امرى زايد بر ذاتش است ؛ يعنى چيزى است كه وحدت بر آن عارض مىگردد ، و در اثر عروض وحدت ، متصف به واحد مىشود ؛ مانند يك انسان ، يك ميز و يك صندلى .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nواحد حقيقى و واحد غير حقيقى\r\nواحد بر دو قسم است : واحد حقيقى و واحد غير حقيقى . واحد حقيقى چيزى است كه لذاته متصف به وحدت مىشود ، يعنى واقعا و حقيقتا يكى است ؛ نه آن‌كه بالعرض و مجازا يكى باشد . و به ديگر سخن : واحد حقيقى چيزى است كه براى اتصاف به وحدت واسطهء در عروض ندارد ، و اسناد وحدت به آن اسناد حقيقى است ، و وحدت وصف براى خودش مىباشد ، نه وصف براى چيز ديگرى كه با آن نوعى ارتباط دارد ؛ مانند يك قلم ، يك كتاب و يك انسان .\r\nاما واحد غير حقيقى ، چنان‌كه از نامش آشكار است ، لذاته متصف به وحدت نمىشود ، بلكه در اين اتصاف نياز به واسطه در عروض دارد . مثلا انسان و اسب را اگر فى حد نفسه در نظر بگيريم ، واقعا كثير هستند ، و نمىتوان آنها را حقيقتا واحد دانست ؛ اما اگر اين نكته را در نظر بگيريم كه جنس هر دوى آنها حيوان است ؛ و حيوانيت يك امر واحد است ؛ در اين صورت مىتوان انسان و اسب را به عرض وحدت حيوانيت ، واحد دانست ؛ يعنى چون حيوان حقيقتا يك امر واحدى است ؛ و اين امر واحد در هر دوى آنها تحقق دارد ؛ لذا مىتوان وصف حيوان را به آن دو نيز سرايت داد ، و گفت : انسان و اسب يكى هستند .\r\n\r\nواحد خصوصى و واحد عمومى\r\nواحدى كه وحدتش وحدت غير حقه است ، بر دو قسم است :\r\n1 . واحد خصوصى يا شخصى . واحد خصوصى همان واحد عددى است كه مىتواند تكرار شود ، و از تكرار آن محالى لازم نمىآيد . در اثر تكرار اين واحد ، عدد ساخته مىشود . بنابراين ، واحد عددى مبدأ اعداد است ، اگرچه خودش در اصطلاح فلاسفه ، عدد نيست .\r\n2 . واحد عمومى . چيزى است كه اگرچه حقيقتا واحد است ، اما افراد متعدد و اشياء فراوانى را تحت پوشش خود قرار مىدهد ؛ يعنى واحد عمومى در عين حال كه يك چيز است ، سعه و گستره‌اى دارد كه كثير را در خود مىگنجاند ؛ مانند ماهيت انسان ، كه واقعا يك ماهيت است ، اما افراد متعددى دارد ؛ و يا ماهيت حيوان ، كه يك ماهيت است ، اما انواع متعددى دارد .\r\nدر اين موارد ، اگر خود آن امر جامع را متصف به وحدت كنيم ، اين اتصاف حقيقى خواهد بود ؛ ولى اگر كثرت مندرج در آن جامع را به اعتبار وحدت جامع ، متصف به وحدت كنيم ، اين اتصاف غير حقيقى خواهد بود ؛ مثلا\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nاتصاف حيوان به وحدت يك اتصاف حقيقى است ، و حيوان يك واحد جنسى مىباشد ؛ اما اتصاف انسان و اسب به وحدت ، در آن‌جا گفته مىشود : انسان و اسب در حيوانيت يكى هستند ، يك اتصاف مجازى است ، و به آن واحد بالجنس گفته مىشود . از اين‌جا فرق ميان واحد غير حقيقى با واحد عمومى ، كه يكى از اقسام واحد حقيقى است ، دانسته مىشود .\r\n\r\nواحد و كثير\r\nواحد و كثير دو مفهوم عام و بديهى است ، و نياز به تعريف ندارند ، بلكه تعريف حقيقى براى آن امكان ندارد . برخى درصدد تعريف واحد و كثير برآمده ، و عباراتى را به عنوان معرّف و روشنگر مفهوم واحد و كثير ارائه داده‌اند . اگر بخواهيم اين تعريف‌ها را به مثابهء يك تعريف حقيقى - يعنى امورى كه مفهوم وحدت و كثرت به واسطهء آنها در نفس مرتسم مىگردد - تلقى كنيم ، با اشكال مواجه خواهيم شد . براى نمونه به دو تعريف از اين تعريف‌ها اشاره مىشود .\r\nاما تعريف نخست : در تعريف واحد گفته شده است : « واحد چيزى است كه تقسيم نمىشود ، از همان جهت كه تقسيم نمىشود . » در اين تعريف ، مفهوم « عدم انقسام » اخذ شده است ، كه يك عدم مضاف است ، و شناسايى آن منوط به شناسايى مضاف اليه آن ، يعنى « انقسام » ، مىباشد . پس براى آن‌كه بدانيم واحد چيست ؟ بايد بدانيم كه « انقسام » چيست ؟ اما انقسام همان كثرت است ، و « ما ينقسم » همان « كثير » است . در حالى كه بنابر فرض ، كثير نيز غير بديهى و نيازمند به تعريف مىباشد . پس اگر بخواهيم واحد را با كثير شناسايى كنيم ؛ واحد را با يك امر مجهول شناسايى كرده‌ايم !\r\nحال ببينيم آيا كثير تعريف حقيقى درستى دارد ، يا نه ؟ كه اگر داشته باشد ، نه تنها ابهام فرضى خودش بر طرف مىشود ، بلكه ابهام مفهوم واحد نيز زدوده خواهد شد . در تعريف كثير آورده‌اند : « كثير يعنى آنچه تقسيم مىشود ، از آن جهت كه تقسيم مىشود » . در اين تعريف ، كثرت با انقسام‌پذيرى شناسايى شده است ، در حالى كه اين دو عين يكديگرند ؛ يعنى اساسا دو لفظ هستند براى يك مفهوم ؛ و اين‌جاست كه به بن‌بست خواهيم رسيد .\r\nتعريف دوم اين است كه : « واحد چيزى است كه ، از آن جهت كه واحد بر آن اطلاق مىشود ، تقسيم نمىپذيرد . » اين تعريف با دو اشكال مواجه است : يكى آن‌كه تعريف واحد به واحد است ، و دوم آن‌كه « تقسيم‌پذيرى » ، كه\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nهمان كثرت است ، در تعريف كثير گفته‌اند :\r\n« كثير يعنى مجموعه‌اى از واحدها » . چنان‌كه ملاحظه مىشود ، در تعريف كثير ، واحد اخذ شده است . پس شناسايى واحد متوقف بر شناسايى كثير ، و شناسايى كثير ، متوقف بر شناسايى واحد بود ؛ و اين دور است و باطل مىباشد .\r\n\r\nواسطه در ثبوت\r\nواسطهء در ثبوت ، همان علت ثبوت محمول براى موضوع است ، مانند گرما كه واسطهء ثبوت انبساط براى فلز است ، و يا واجب تعالى كه واسطهء ثبوت وجود براى ممكنات است .\r\nر . ك : حيثيت تعليليه .\r\n\r\nواسطهء در عروض\r\nواسطهء در عروض اين است كه ذهن ، حكم احد المتحدين را به نحوى از مجاز به متحد ديگر سرايت دهد . يعنى دو شىء با يكديگر نوعى يگانگى دارند و حكم حقيقتا از آن يكى از آنهاست ولى ذهن حكمى را كه مال يكى از آنهاست به ديگرى سرايت مىدهد . اين در واقع نوعى مجاز است ؛ مثلا انسانى كه در قطار در حال حركت نشسته ، با آن‌كه سر جاى خود نشسته و حركتى نمىكند و مكان خويش را تغيير نمىدهد ، به عرض حركت قطار ، متصف به حركت مىشود . در اين مثال مىگويند كه قطار اوّلا و بالذات متحرك است و آن شخص كه در قطار نشسته ثانيا و بالعرض متحرك است ، و حركت قطار واسطهء در عروض حركت بر او مىباشد .\r\nبنابر اصالت وجود ، « وجود » اوّلا و بالذات واقعيت دارد و موجود مىباشد . اما ماهيت چون يك امر اعتبارى است فى حدّ نفسه موجود نيست بلكه ثانيا و به عرض وجود ، موجود مىباشد . يعنى اگر گفته شود : « وجود انسان ، موجود است ؛ حقيقت است و هيچ مجازى در آن نيست و به اصطلاح واسطهء در عروض ندارد ، ولى اگر گفته شود : « انسان ، موجود است » مجاز است و واسطهء در عروض دارد .\r\n\r\nوجدانيات\r\nوجدانيات قضايى است كه تصديق به آنها متوقف بر « حسن باطن » مىباشد ؛ مانند تصديق به اين‌كه : من مىترسم .\r\n\r\nوجوب بالذات\r\nهرگاه ذات شىء به گونه‌اى باشد كه با قطع نظر از هرامر ديگرى ، خودش اقتضاى وجود و اباى از عدم داشته باشد ، آن شىء واجب بالذات خوانده مىشود . نسبت وجود به ذات\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبارىتعالى كه علت نخستين همهء موجودات است ، به نحو وجوب و ضرورت مىباشد ، و او اين وجوب و ضرورت را نه از غير ، بلكه از خود دارد ، چرا كه هرچه غير او فرض شود معلول و مخلوق او مىباشد ، و معنا ندارد كه معلول ، وجود علت خود را ضرورى گرداند .\r\nبنابراين او واجب الوجود بالذات است ، و نسبت وجود به ذات وى ، وجوب ذاتى مىباشد . با توجه به ادلهء توحيد ، وجوب بالذات منحصر به همين مورد است .\r\n\r\nوجوب بالغير\r\nهرگاه شىء به گونه‌اى باشد كه به لحاظ ذاتش نه اقتضاى وجود داشته باشد و نه اقتضاى عدم ، اما به سبب امرى خارج از ذات ، وجود براى آن ضرورى شده باشد ، آن شىء را واجب بالغير خوانده مىشود . تمام موجودات ، غير از خداى سبحان ، واجب بالغير هستند . زيرا به مقتضاى قاعدهء « الشّىء ما لم يجب لم يوجد » يك شىء تا وجود برايش واجب و ضرورى نگردد ، موجود نمىشود .\r\nبنابراين ، آنچه در خارج تحقق دارد ، جملگى واجب الوجودند ، و چون همهء اين موجودات به استثناى خداى سبحان ذاتا ممكن مىباشند ، لامحاله اين وجوب و ضرورت را از علت خويش دريافت كرده‌اند ، و در نتيجه واجب بالغير مىباشند .\r\n\r\nوجوب بالقياس\r\nهرگاه وجود « الف » در ظرف ثبوت « ب » ضرورى و لازم باشد ، گفته مىشود كه الف وجوب بالقياس نسبت به « ب » دارد . ميان علت تامه و معلولش و نيز دو معلولى كه به يك علت منتهى مىشوند وجوب بالقياس برقرار مىباشد ، يعنى وجود علت در ظرف وجود معلول و نيز وجود معلول در ظرف وجود علت تامه ضرورى مىباشد و نيز وجود يكى از دو معلول يك شىء ثالث ، در ظرف وجود معلول ديگر ، ضرورى و واجب مىباشد . دو امر متضايف نسبت به يكديگر ، وجوب بالقياس دارند . تضايف يكى از اقسام تقابل است ، و متضايفين دو امر وجودى هستند كه تصور هركدام همراه با تصور ديگرى مىباشد و در موضوع واحد و از جهت واحد قابل اجتماع نمىباشند ، گرچه قابل ارتفاع هستند ، مانند : پدرى و فرزندى ، عليت و معلوليت ، برادرى ، محاذات ، بالايى و پايينى . متضايفين از امورى هستند كه گرچه در يك شىء از جهت واحد جمع نمىشوند ولى بدون يكديگر نيز تحققشان محال است .\r\nپس اگر يكى از متضايفين موجود باشد ، لزوما ديگرى نيز موجود است . مثلا اگر بالايى\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nموجود باشد قطعا پايينى هم موجود است و بالعكس .\r\n\r\nوجود\r\n« وجود » گاهى به صورت معناى حرفى به كار مىرود كه رابط ميان قضايا بوده و در فارسى از آن به « است » تعبير مىشود و زمانى به صورت معناى مصدرى به كار مىرود كه در بردارندهء نسبت به فاعل است و مرادف فارسى آن لفظ « بودن » مىباشد . و گاهى به صورت اسم مصدرى به كار مىرود كه مرادف فارسى آن لفظ « هستى » است .\r\n\r\nوجود بنفسه و وجود بغيره\r\nوجودى كه فى نفسه و لنفسه مىباشد به نوبهء خود به دو قسم منقسم مىشود : يكى وجودى كه از هرجهت مستقل است و هيچ وابستگىاى به غير ندارد ، يعنى نه تنها تصورش وابسته به تصور طرفينش نيست - بر خلاف وجود فى غيره - و نه تنها وجودش نياز به محل و موضوع ندارد - بر خلاف وجود لغيره - بلكه وجودش نياز به علت نيز نداشته ، خودبه‌خود موجود مىباشد . به چنين وجودى كه همان واجب الوجود بالذات است « وجود بذاته يا بنفسه » گفته مىشود .\r\nقسم ديگر ، وجودى است كه براى تحققش نياز به علت دارد ، يعنى به واسطهء وجود ديگرى موجود مىگردد ، چنين وجودى را كه همان وجودهاى امكانى هستند ، « وجود بغيره » مىنامند .\r\n\r\nوجود خارجى\r\nمقصود از وجود خارجى ، در برابر وجود ذهنى ، نحوهء وجودى است كه تمام آثار مورد انتظار از ماهيت در آن وجود بر ماهيت مترتب مىگردد . يعنى اگر يك ماهيت در خارج تحقق يابد و لباس وجود خارجى را به تن كند آثارى را كه مربوط به ذات و ذاتيان آن مىشود - كه كمالات اوليّه ناميده مىشود - و نيز امورى را كه خارج از ذات آن ماهيت است و پس از تماميت ذات بر آن مترتب مىگردد - كه كمالات ثانيه خوانده مىشود - واجد خواهد بود .\r\nشايان ذكر است كه « خارجى » داراى اصطلاح ديگرى نيز هست كه معناى عام دارد و مطلق وجود را شامل مىشود . در اين اصطلاح مقصود از خارجى بودن ، مطلق منشأ آثار بودن است . و هرگاه گفته مىشود وجود ، مساوق با خارجيت است مقصود همين معناى عام آن است .\r\n\r\nوجود ذهنى\r\nمقصود از وجود ذهنى نحوهء وجودى است كه آثار مورد انتظار از ماهيت در آن وجود بر\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nآن ماهيت مترتب نمىگردد ، در برابر وجود خارجى .\r\nبراى روشن‌تر شدن فرق ميان وجود خارجى و وجود ذهنى و اين‌كه مقصود از « آثار مطلوب از ماهيت » يا « آثار مورد انتظار از ماهيت » چيست ؟ مطلب را در قالب يك مثال توضيح مىدهيم :\r\nماهيت انسان را در نظر مىگيريم ، اگر اين ماهيت را باز كنيم مىبينيم كه از چند امر تشكيل شده است : 1 . جوهر 2 . جسم 3 . نبات 4 . حيوان 5 . ناطق . اين امور پنج‌گانه همه در ذات انسان مأخوذ هستند و در واقع انسان ماهيتى است متشكل از اين امور پنج‌گانه .\r\nحال مىپرسيم : آثار مطلوب از انسان چيست ؟\r\nو چه امورى انتظار مىرود كه بر آن مترتب گردد ؟\r\nبىشك انتظار ما از چيزى كه جوهر است اين است كه در وجودش نياز به موضوع نداشته باشد و روى پاى خود بايستد . چون جوهر يعنى : ماهيّة اذا وجدت فى الخارج ، وجدت لا فى موضوع .\r\nو انتظارمان از ماهيتى كه جسم است اين است كه واقع ؛ در سه جهت طول و عرض و عمق ، امتداد داشته باشد و بتوان سه خط عمود بر هم در آن تصوير كرد . چون در تعريف جسم آورده‌اند : جوهر ممتد فى الجهات الثلاثة .\r\nو نيز اثر مطلوب از چيزى كه نبات است اين است كه داراى نفس نباتى باشد و در نتيجه رشد و نموّ داشته باشد .\r\nهم‌چنين انتظارمان از آنچه كه حيوان است اين است كه داراى نفس حيوانى باشد - كه اين يك كمال اولى براى اوست - و امورى چون احساس و حركت ارادى را واجد باشد ، كه كمالات ثانوى حيوان محسوب مىشوند .\r\nو سرانجام انتظارمان از ماهيتى كه ناطق است اين است كه واقعا داراى مبدأ تفكر و انديشه كه همان نفس ناطقه است باشد - كه اين امر كمال اولى براى آن است - و نيز آثارى را كه به عنوان كمال ثانوى بر نفس ناطقه مترتب مىشود ، داشته باشد ، مانند خنده و تعجب .\r\nتمام آنچه ذكر شد آثارى است كه از ماهيت انسان مطلوب مىباشد ، و اگر وجود اين ماهيت به گونه‌اى باشد كه تمامى اين آثار بر آن مترتب گردد ، آن وجود ، وجود خارجى ناميده مىشود ؛ و اگر وجود اين ماهيت به نحوى بود كه هيچ‌يك از آثار فوق را نداشت ، آن وجود ، وجود ذهنى ناميده مىشود .\r\nحكماى اسلامى معتقدند كه ماهيت انسان\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nهردو نحوه وجود را مىتواند داشته باشد .\r\nيعنى همان‌طور كه اين ماهيت در خارج تحقق پيدا مىكند و موجود به وجود خارجى مىگردد در ذهن نيز تحقق مىيابد و موجود به وجود ذهنى مىشود . و انسانى كه در ذهن موجود مىشود و يك علم و آگاهى را در ما پديد مىآورد ، على رغم آن‌كه ماهيتش همان ماهيت انسان است و تعريف انسان به طور كامل بر آن صدق مىكند - يعنى مىتوان درباره‌اش گفت : جوهرى است جسمانى ، داراى نفس نباتى ، حيوانى و نفس ناطقه - اما در عين حال هيچ‌يك از آثار يادشده را ندارد ، نه چنين است كه وجودش قائم بر خود باشد ، و نه چنان است كه واقعا طويل و عريض و عميق باشد ، نه رشد و نموى دارد و نه ديگر كمالات اوليه و ثانويه انسان را .\r\n\r\nوجود ربطى\r\nاين واژه دو اصطلاح دارد : گاهى مقصود از آن معناى حرفى وجود است كه رابط ميان موضوع و محمول واقع مىشود ، در برابر معناى اسمى وجود كه محمول قضيه قرار مىگيرد ، و گاهى نيز مقصود از آن وجود للغير مىباشد . البته اصطلاح شايع آن ، خصوصا پس از زمان صدر المتألهين ، همان اصطلاح دوم است .\r\n\r\nوجود فى نفسه و فى غيره\r\nوجود فى غيره وجودى است كه قائم به طرفين خود است و عين ربط و تعلق به آنها مىباشد ، وجودى است كه بيرون از طرفين خود نيست و هرگز از آنها جدا نمىشود ، اما عين طرفين و يا جزء آن دو نيز نمىباشد . و هم‌چنين عين يكى از طرفين و يا جزء يكى از آن دو نيز نيست ، بلكه وجودش « در طرفين » است و لذا به آن وجود « فى غيره » گفته مىشود . وجودهاى فى غيره ماهيت ندارند .\r\nدر برابر وجود فى غيره ، وجود فى نفسه است كه به آن وجود مستقل و وجود محمولى نيز گفته مىشود ، كه طرف ربط واقع مىشود ، نه آن‌كه خود عين ربط باشد . تفاوت ميان وجود فى نفسه و وجود فى غيره ، مانند تفاوت ميان مفاهيم اسمى و مفاهيم حرفى است .\r\n\r\nوجود لغيره و وجود لنفسه\r\nوجود لغيره وجودى است كه مىتوان از آن صفتى را انتزاع كرد و آن صفت را به غير نسبت داد . مانند شجاعت كه وقتى براى نفس تحقق پيدا مىكند ، وصف شجاع بودن از آن انتزاع مىشود و به نفس كه وجود و ماهيت ديگرى دارد ، نسبت داده مىشود . و از اين‌روست كه به وجود لغيره ، وجود ناعتى نيز گفته مىشود ، يعنى وجودى است كه صفت‌ساز براى غير\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nخود مىباشد . اما وجود لنفسه چنين ويژگىاى را ندارد ، يعنى نمىتوان از آن صفتى انتزاع كرد و به غير نسبت داد ، چرا كه وجودش براى خودش هست و نه براى چيز ديگرى ، مانند وجود انسان ، به عنوان يك نوع تام جوهرى . اين وجود ، وجود انسان است و وجودى است براى خودش ، و نه براى چيز ديگرى ، و لذا وصف‌ساز و نعت‌دهندهء به وجود ديگرى نمىباشد .\r\nوجود لغيره ، وجودى است كه داراى دو جهت مىباشد ، از يك جهت عدم را از ذات و ماهيت خود طرد مىكند ، و به ماهيت خودش ظهور و تحقق مىدهد ؛ و از جهت ديگر نقص و كمبودى را از شىء ديگرى بر طرف مىسازد و به آن وصف خاص مىدهد .\r\nتوضيح اين‌كه وجود لغيره قسمى از وجود فى نفسه است ، و لذا داراى ماهيت مىباشد ، يعنى وجودى است كه ذات و ماهيتى را موجود و محقق مىسازد ، بر خلاف وجود فى غيره [ - رابط 
  ] كه هيچ ذات و ماهيتى را محقق و موجود نمىكند . و به بيان ديگر ، وجود لغيره چون فى نفسه است ، « وجود الشىء » است ولى وجود فى غيره « وجود الشىء » نيست . از اين جهت وجود لغيره داراى ذاتى است كه مستقلا قابل تصور مىباشد .\r\nاما از طرف ديگر وجود لغيره وجودى است كه نياز به محل دارد ، و بدون محل نمىتواند در خارج محقق شود ، يعنى وجودى است كه « براى غير » تحقق پيدا مىكند ، و به همين دليل به آن محل وصف مىدهد و نقص و كمبودى را از آن بر طرف مىسازد .\r\nبه عنوان مثال وجود علم ، از آن جهت كه يك وجود فى نفسه است ، داراى ذات و ماهيت مستقلى مىباشد كه از مقولهء كيف است و از اين جهت خود ، شيئى است در كنار ساير اشياء ، وجودى است كه از ماهيت علم طرد عدم مىكند . و اما از آن جهت كه يك نحوه وجودى است كه قائم به نفس بوده و براى نفس تحقق مىيابد و نه براى خود ، كمالى براى نفس مىباشد و جهل را كه نوعى نقص و ندارى براى نفس است تبديل به علم و آگاهى مىكند . وجودهاى عرضى همه از اين قبيل مىباشند ، زيرا عرض ماهيتى است كه وجودش براى موضوع مىباشد .\r\n\r\nوجود محمولى\r\nاين واژه گاهى بر خصوص وجود لغيره ، يعنى وجود رابطى ، اطلاق مىشود ، و گاهى در برابر وجود فى غيره به كار مىرود و مقصود از آن وجود فى نفسه است ، اعم از آن‌كه لنفسه باشد يا لغيره . و در بدايه و نهايه اصطلاح دوم\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمورد نظر است .\r\n\r\nوجود مستقل و وجود رابط\r\nمقصود از وجود مستقل ، وجودى است كه فى نفسه مىباشد ، در برابر وجود رابط كه فى غيره است . تفاوت ميان وجود مستقل و رابط نظير تفاوت ميان مفاهيم مستقل و مفاهيم رابط است . مفاهيم مستقل مفاهيمى فى نفسه‌اند كه جداى از هرمفهوم ديگرى و بىارتباط با آن در ذهن تصور مىشوند . آدمى اگر ده‌ها و صدها از اين قبيل مفاهيم را در ذهن خود رديف كند ، اين مفاهيم بيگانه از هم و بىارتباط با يكديگر كنار يكديگر قرار مىگيرند . و مفاهيم رابط ، مفاهيمى است كه ميان اين مفاهيم مستقل ، ربط و پيوستگى و اتصال ايجاد مىكند . اين مفاهيم خود عين ربط و تعلق به طرفين مىباشند ، يعنى مفهوم و معنايشان قائم به طرفين بوده ، هيچ‌گونه استقلالى از طرفين خود ندارند ، به گونه‌اى كه بدون طرفين خود هرگز قابل تصور و تعقل نيستند .\r\nبه نظر علامهء طباطبائى ، همان‌گونه كه در خارج وجودهاى مستقل تحقق دارد ، وجودهاى رابط نيز تحقق دارند . يعنى وجودهايى كه فى غيره‌اند ، ماهيت ندارند ، و هويتشان وابسته به طرفين آن مىباشد .\r\nشايان ذكر است كه وجود مستقل گاهى بر خصوص موجود فى نفسه لنفسه بنفسه اطلاق مىشود ، و گاهى نيز مقصود از آن وجود لنفسه است اعم از آن‌كه بنفسه باشد يا بغيره . ر . ك : وجود بنفسه و وجود لنفسه .\r\n\r\nوجود ناعتى\r\nوجودى است كه صفت‌ساز براى غير خود مىباشد . ر . ك : وجود لغيره .\r\n\r\nوجود نفسى\r\nاين واژه گاهى در برابر وجود فى غيره به كار مىرود ، و به معناى وجود فى نفسه مىباشد ، اعم از آن‌كه لنفسه باشد يا نباشد . و گاهى نيز به معناى وجود لنفسه در برابر وجود لغيره استعمال مىشود ، و البته استعمال شايع آن در معناى دوم است .\r\n\r\nوحدت در عين كثرت\r\nنام نظريه‌اى است در باب عالم هستى از جهت وحدت و كثرت آن . بنابراين نظريه هم كثرت واقعيت دارد و هم وحدت . يعنى در جهان خارج وجودهاى گوناگون و متنوعى تحقق دارد ، و اين امرى است بديهى و بىنياز از اثبات ، و از اين‌روى اصل كثرت در جهان خارج به عنوان يك حقيقت غير قابل انكار پذيرفته مىشود ، اما اين كثرت بر خلاف آنچه كه حكيمان مشاء مىگويند ، منافاتى با وحدت\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nندارد ، و چنان نيست كه هيچ جهت وحدت و اشتراكى ميان آن وجودهاى گوناگون ، تحقق نداشته باشد ، بلكه كثرتى كه بر وجودهاى خارجى حكمفرماست به نوعى وحدت باز مىگردد . اين نظريه را صدر المتألهين اختيار نمود و آن را به حكيمان ايران باستان نسبت داد و پس از او نزد پيروان حكمت متعاليه ، مورد قبول واقع شد .\r\n\r\nوحدت وجود و كثرت موجود\r\nنام نظريه‌اى است دربارهء وحدت و كثرت عالم هستى . بر طبق اين نظريه در جهان ، « وجود حقيقى » يكى است و آن همان وجود واجب تعالى است اما « موجودات » فراوانى تحقق دارند و در نتيجه « موجود » - به معناى منسوب به وجود حقيقى نه داراى وجود حقيقى - كثير و متعدد است . ماهيات بىشمارى هستند كه در اثر ارتباط و انتساب به آن وجود بيگانه ، تحقق يافته و منشأ اثر گشته‌اند .\r\nاين عقيده از آن محقق دوانى است و مبتنى بر اصيل بودن ماهيتى است كه انتساب به واجب دارد . و با توجه به بطلان اصالت ماهيت عموما و مردود بودن اين سخن كه ماهيت پس از انتساب به واجب تعالى اصالت مىيابد خصوصا ، اين نظريه پايه و اساس نخواهد داشت .\r\n\r\nوحدت وجود و موجود\r\nعنوان نظريه‌اى است دربارهء هستى از جهت وحدت و كثرت آن . بنابراين نظريه در جهان هستى وحدت محض حكمفرماست ، يعنى فقط يك وجود شخصى يگانه تحقق دارد و آن همان ذات اقدس إله است ، و هيچ‌چيز ديگرى سواى او ، حقيقتا موجود نيست ، اشياء ديگر سرابى هستند كه به دروغ خود را موجود نشان مىدهند . بر اين اساس تمام كثرت‌ها موهوم و پندارى است . برخى از صوفيه پيرو اين نظريه‌اند .\r\nروشن است كه چنين نظرى در منطق خرد محكوم است ، زيرا وجود كثرت در عالم خارج قابل انكار نيست ، و انكار آن مساوى با سفسطه مىباشد . بنابراين ، نمىتوان گفت كه تمام اشياء خارجى موهوم و پندارى بوده و هيچ بهره‌اى از وجود ندارند و تنها ساختهء ذهن و خيال ما مىباشند و تنها يك چيز تحقق دارد و آن ذات اقدس إله است .\r\n\r\nوضع ( - نهاد )\r\nوضع يا نهاد عبارت است از هيئتى كه از نسبت اجزاى شىء به يكديگر ، با در نظر گرفتن جهت آنها حاصل مىشود ؛ مثلا ايستاده بودن ، يك وضع است ، زيرا حالتى است كه از\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nقرار گرفتن اجزاى بدن بر روى يكديگر به طورى كه سر در جهت بالا باشد ، حاصل مىگردد ؛ هم‌چنين دراز كشيده بودن يك وضع است ، زيرا حالتى است كه از قرار گرفتن اجزاى بدن در كنار يكديگر به صورت افقى ، پديد مىآيد .\r\nاز آنچه آورديم ، دانسته مىشود كه در مقوله وضع ، دو نسبت معتبر است : يكى نسبت اجزاى شىء به يكديگر ، و ديگرى نسبت مجموع آن اجزاء به خارج . پس اگر يكى از اين نسبت‌ها ثابت باشد و ديگرى تغيير كند ، وضع شىء تغيير خواهد كرد ؛ مانند كره‌اى كه به دور خودش مىچرخد . در اين مثال نسبت اجزاى كره به هم ثابت است ، اما نسبت مجموع آن اجزاء به خارج مرتبا تغيير مىكند ؛ و لذا حركت كره زمين به دور خودش را حركت وضعى ، يعنى حركت در مقولهء وضع مىنامند .\r\nالبته وضع دو اصطلاح ديگر نيز دارد :\r\n1 . بودن شىء به گونه‌اى كه بتوان به آن اشارهء حسى كرد .\r\n2 . نسبت مجموع شىء به بيرون از خود .\r\n\r\nه\r\n\r\nهليهء بسيطه\r\nقضيه‌اى است كه اصل وجود و تحقق موضوع را بيان مىكند . ر . ك : حمل بسيط و حمل مركب .\r\n\r\nهليهء مركبه\r\nقضيه‌اى است كه ثبوت چيزى را - غير از اصل وجود - براى موضوع افاده مىكند . ر . ك :\r\nحمل بسيط و حمل مركب .\r\n\r\nهو هويت و حمل\r\n« هو هويت » يك مصدر جعلى است كه از « هو هو » به معناى « او اوست » گرفته شده ، و معادل فارسى آن « اين‌همانى » است ؛ و حمل در لغت به معناى بار و بار داشتن و بار كردن مىآيد .\r\nاما در اصطلاح ، هو هويت و حمل هردو به معناى اتحاد دو چيز است ؛ يعنى اتحاد دو امرى كه يك نحوه اختلاف و كثرت ميانشان برقرار است ، و لو به اعتبار . البته بايد توجه داشت كه قوام هو هويت و حمل به همان اتحاد است ، و اعتبار كثرت و مغايرت آنها از آن‌روست كه يك نحوه دوئيت به وجود آيد تا اين رابطه و نسبت ، كه تنها ميان دو طرف برقرار مىگردد ، بتواند ميان آن دو برقرار شود .\r\nبايد اين نكته را يادآور شويم كه هريك از هو هويت و حمل ، گاهى به معناى « حكم به اتحاد دو چيز » به كار مىروند ؛ يعنى حكم به اين‌كه « اين آن است » و اين در صورت ، حمل\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nاز معقولات ثانى منطقى خواهد بود ، زيرا حكم اختصاص به قضيه دارد ، كه از مفاهيم ذهنى است ؛ مثلا در آن‌جا كه از صحت و عدم صحت حمل سخن مىرود ، روشن است كه مقصود نفس « اتحاد دو چيز » نيست ؛ بلكه مراد « حكم به اتحاد دو چيز » است ؛ زيرا صحت و عدم صحت وصف حكم و تصديق است ، نه وصف واقعيت خارجى . ر . ك : حمل .\r\n\r\nهويات عينيه\r\nوجودهاى خارجى ، واقعيت‌هاى بيرونى ، آنچه حقيقتا در خارج ثبوت دارد .\r\n\r\nهيولاى اولى\r\nهيولاى اولى كه به آن مادهء نخستين نيز گفته مىشود ، يكى از اقسام اوليهء جوهر است ، و در تعريف آن آورده‌اند « جوهرى است كه حامل قوه مىباشد » . هيولاى اولى هيچ فعليتى ندارد جز عدم فعليت ، و تنها خاصيتش آن است كه مىتواند فعليت‌هاى گوناگون را بپذيرد .\r\nهيولاى اولى جوهرى است مبهم و بدون فعليت كه در همهء اجسام موجود است .\r\nحكماى مشاء وجود چنين جوهرى را از راه‌هاى گوناگون اثبات مىكنند ، اما حكماى اشراقى منكر وجود هيولا به معناى يادشده هستند . ر . ك : ماده و مادهء اولى .\r\n\r\n","description":"","footnote":"","page_name":" 375 ","page_number":375},
  {"content":"\r\n . \r\n","description":"","footnote":"","page_name":" 376 ","page_number":376},
  {"content":"\r\n\r\nملخّص\r\n« آغاز فلسفة » عنوان لترجمة بليغة و علمية و سلسلة للكتاب الرزين « بداية الحكمة » تأليف المرحوم العلامة الطباطبائي ، يتعرف فيه طلاب الفلسفة و هواتها على بحوث فلسفية تمهيدية عرضت بصورة دقيقة و منظمة . و هذا الكتاب من ترجمة آية اللّه محمد علي الكرامي و هو من أساتذة الفلسفة المشهورين .\r\nالعمل الحاضر لديك يدرس مواضيع الفلسفية التالية :\r\nكليات مباحث الوجود ، الوجود الذهني و الخارجي ، المواد الثلاث اي الوجوب و الإمكان و الإمتناع ، الماهية ، المقولات العشر ، العلة و المعلول ، الواحد و الكثير ، السبق و اللحوق ، القوة و الفعل ، العلم و العالم و المعلوم ، و القضايا المتعلقة بواجب الوجود .\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nآغاز فلسفه\r\n( ترجمة بداية الحكمة )\r\nالعلامه السيد محمد حسين الطباطبائي\r\nترجمهء : محمد علي الكرامي\r\nباهتمام : السيد هادي الخسروشاهي\r\nمؤسسة بوستان كتاب\r\n1429 : 1387\r\n\r\n","description":"","footnote":"","page_name":" 378 ","page_number":378},
  {"content":"\r\n . \r\n","description":"","footnote":"","page_name":" 379 ","page_number":379},
  {"content":"\r\n . \r\n\r\n","description":"","footnote":"","page_name":" 380 ","page_number":380}
  ]