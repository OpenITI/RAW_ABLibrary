[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nهوالعليم\r\nدورهء علوم و معارف اسلام\r\n3\r\nجلد اول\r\nاز قسمت\r\nمعاد شناسى\r\nتأليف\r\nحضرت علامه آية الله حاج سيد محمد حسين حسينى طهرانى\r\nقدس الله نفسه الزكية\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nحسينى طهرانى ، سيد محمد حسين ، 1345 - 1416 ق .\r\nمعاد شناسى / تأليف سيد محمد حسين حسينى طهرانى . - مشهد : نور ملكوت قرآن ، 1420 - ق .\r\n10 ج . - ( دورهء علوم و معارف اسلام ؛ 3 )\r\nاين مجموعه شامل مباحثى است دربارهء مرگ در ج 1 و 2 ، عالم قبر و برزخ در ج 2 و 3 ، قيامت در ج 4 و 5 و 2 ، نفخ صور در ج 4 ، معاد جسمانى و حشر در ج 6 ، نامه عمل در ج 6 و 7 ، شهادت در ج 7 ، صراط و ميزان و حساب در ج 8 ، شفاعت در ج 9 ، أعراف و بهشت و جهنم و خلود در ج 10 .\r\nكتابنامه به صورت زير نويس .\r\n1 . معاد . 2 . مرگ - جنبه هاى قرآنى . 3 . برزخ . 4 . رستاخيز . 5 . معاد جسمانى . الف . عنوان . ب . فروست : علوم و معارف اسلام .\r\nBP 222\r\n44 / 297\r\nشابك معمولى 8 - 1 - 90439 - 964 ( جلد 1 )\r\nشابك زركوب 9 - 6 - 90439 - 964 ( جلد 1 )\r\nشابك معمولى x - 0 - 90439 - 964 ( دورهء 10 جلدى )\r\nشابك زركوب 0 - 5 - 90439 - 964 ( دورهء 10 جلدى )\r\nISBN 964 - 90439 - 1 - 8 ( VOL . 1 )\r\nISBN 964 - 90439 - 6 - 9 ( VOL . 1 )\r\nISBN ( Paperback ) 964 - 90439 - 0 - x ( 10 VOL . SET )\r\nدورهء علوم و معارف اسلام ( 3 )\r\nمعاد شناسى جلد أول\r\nتأليف : حضرت علامه آية الله حاج سيد محمد حسين حسينى طهرانى قدس سره\r\nطبع يازدهم : محرم الحرام 1427 هجرى قمرى\r\nچاپ و صحافى : چاپخانهء دانشگاه مشهد\r\nناشر : انتشارات نور ملكوت قرآن ، مشهد مقدس ، صندوق پستى 3559 - 91375\r\nتعداد : 4000 نسخه\r\nاين كتاب تحت إشراف \" مؤسسه ترجمه و نشر دورهء علوم و معارف إسلام \" از تأليفات حضرت علامه آية الله حاج سيد محمد حسين حسينى طهرانى بطبع رسيده و كليهء حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nفهرست\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n . \r\n","description":"","footnote":"","page_name":" فهرست مطالب 1 ","page_number":7},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":8},
  {"content":"\r\n . \r\n","description":"","footnote":"","page_name":" فهرست مطالب 3 ","page_number":9},
  {"content":"\r\n . \r\n","description":"","footnote":"","page_name":" فهرست مطالب 4 ","page_number":10},
  {"content":"\r\n . \r\n","description":"","footnote":"","page_name":" فهرست مطالب 5 ","page_number":11},
  {"content":"\r\n . \r\n","description":"","footnote":"","page_name":" فهرست مطالب 6 ","page_number":12},
  {"content":"\r\n . \r\n","description":"","footnote":"","page_name":" فهرست مطالب 7 ","page_number":13},
  {"content":"\r\n . \r\n","description":"","footnote":"","page_name":" فهرست مطالب 8 ","page_number":14},
  {"content":"\r\n\r\nهو العليم\r\nدورهء\r\nعلوم و معارف اسلام\r\n( 3 )\r\nجلد اول\r\nاز قسمت\r\nمعاد شناسى\r\nلاقل خدمة العلم والدين\r\nسيد محمد حسين حسينى طهرانى\r\nعفى الله عن جرائمه\r\nمقدمه\r\n\r\n","description":"","footnote":"","page_name":" 1 ","page_number":15},
  {"content":"\r\n . \r\n","description":"","footnote":"","page_name":" 2 ","page_number":16},
  {"content":"\r\n . \r\n","description":"","footnote":"","page_name":" 3 ","page_number":17},
  {"content":"\r\n . \r\n","description":"","footnote":"","page_name":" 4 ","page_number":18},
  {"content":"\r\n . \r\n","description":"","footnote":"","page_name":" 5 ","page_number":19},
  {"content":"\r\n . \r\n","description":"","footnote":"","page_name":" 6 ","page_number":20},
  {"content":"\r\n\r\n\r\n[ جلد اول 
  ]\r\n\r\nمقدمه\r\nبسم اللّه الرّحمن الرّحيم\r\nسپاس و حمد بى اندازه و قياس از ويژگيهاى حضرت ربّ ودود ذوالجلال والاكرام ، خداى منّان است كه بشر را بعد از آفرينش و هدايت تكوينيّه به خلعت حركت بسوى كمال به هدايت تشريعيّه راهنمائى و مخلَّع فرمود ؛  اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ  . « 1 »\r\nو پاكترين درود و تحيّت و اكرام بر پيامبران و برگزيدگان راه خدا و طريق هدايت بسوى معارف حقّهء او باد ، كه با ارشاد خود بشر را از ظلمتكدهء جهل به وادى ايمن انوار علم و دانش الهيّه رهبرى نمودند ، و از جمود و ركود به مقام سعهء اطلاق و گشايش حقائق و واقعيّات به پرواز درآوردند .\r\nخاصّه خاتم پيمبران حضرت سيّد المرسلين محمّد بن عبد الله صلّى الله عليه و آله و سلّم و جانشينان او حضرت سيّد الوصيّين ، أمير المؤمنين علىّ بن أبى طالب و يازده فرزند امجد او كه يكى پس از ديگرى عالم را به نور وجود خود منوّر ، و با تحمّل أعباء خلافت و امانت الهى كاروان بشريّت را به ميقات خدا و لقاء او رهنمون شدند ، و صداى پر طنين جرس قافله را به گوش جهانيان رساندند\r\n\r\n\r\n","description":"","footnote":"\r\n( 1 ) . صدر آيه 257 ، از سورهء 2 : البقرة\r\n","page_name":" 7 ","page_number":21},
  {"content":"\r\n\r\nدر دلهاى مردم از نفحات قدسيّه ، نور و سرور و حبور وارد كرده ، و آن دلها را به مقام عزّ خدا پيوستند . و راه عبور از عقبات مخوفه و كريوه‌هاى مهولهء نفس را به راستى و درستى نشان داده ، به مراحل و منازل واقعهء در طىّ طريق آشنا نمودند . و انسان را به آخرين منزل خود كه مقام مقرَّبين و صدّيقين و مخلَصين است به حرم امن و امان حضرت پروردگار جميل و جليل رهبرى كردند ؛ فَلِلّهِ دَرُّهُم و علَيه أجرُهم و سلامُه علَيهم أجمَعين .\r\nاز آنجائى كه توفيق الهى شامل حال اين بندهء ناچيز شد ، تا در روزهاى ماه مبارك رمضان از سنهء 1396 و در شب‌هاى اين ماه از سنهء 1399 هجريّهء قمريّه با بسيارى از برادران ايمانى و اخلّاء روحانى بحث معاد كه از جمله شريف‌ترين و زيباترين بحث‌هاى اعتقادى است مرتّباً و مسلسلًا بازگو شود ؛ خداوند رحمن و رحيم را سپاسگزارم كه با تأييدات بى نهايت و تسديدات بى دريغ خود باز بذل مرحمت و عنايت نمود تا مذاكرات را به رشتهء تحرير آورده و به صورت مجالسى تدوين شود ، و بالنّتيجه براى خود حقير و برادران ايمانى عزيز و ارجمند موجب يادآورى گردد .\r\nاين مجالس كه در حدود شصت و اندى خواهد بود ، كيفيّت سير و حركت انسان را در دنيا و عالم غرور و اعتبار ، و نحوهء تبدّل نشأهء غرور را به عالم حقائق و واقعيّات ، و ارتحال او را بسوى خدا و غاية الغايات نشان مىدهد ؛ و در ابحاثى مرتّباً از عالم صورت و برزخ و نحوهء ارتباط ارواح در آنجا با اين عالم ، و كيفيّت خلقت فرشتگان و\r\n\r\n","description":"","footnote":"","page_name":" 8 ","page_number":22},
  {"content":"\r\n\r\nوظائف آنها ، و نفخ صور و مردن تمام موجودات و سپس زنده شدن همهء آنها و قيام انسان در پيشگاه حضرت احديّت ، و عالم حشر و نشر و حساب و كتاب و جزاء و عرض و سؤال و ميزان و صراط و شفاعت و أعراف و بهشت و دوزخ بحث مىنمايد .\r\nاز آيات قرآن و اخبار معصومين و ادلّهء عقليّه و فلسفيّه و مطالب ذوقيّه و عرفانيّه به نحو أوفى و اوفر آمده ، و از ذكر اخلاقيّات و مواعظ نيز در حدود امكان كوتاهى نشده است .\r\nاين مباحث در حدود ده مجلّد خواهد شد كه قسمت « معادشناسى » از دورهء علوم و معارف اسلام را تشكيل مىدهد .\r\nاين دوره در سلسلهء عقائد شامل سه دورهء « الله‌شناسى » و « امام‌شناسى » و « معادشناسى » است ؛ و در قسمت احكام و مسائل شامل بحث‌هائى در پيرامون قرآن كريم و مسجد و دعا و نماز و روزه و اخلاق و برخى از مسائل ديگر است كه به حول و قوّهء الهى اميد است به تدريج مورد استفادهء عموم قرار گيرد .\r\n وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ  . « 1 »\r\n رَبَّنا عَلَيْكَ تَوَكَّلْنا وَ إِلَيْكَ أَنَبْنا وَ إِلَيْكَ الْمَصِيرُ  . « 2 »\r\nو هُوَ المُستَعانُ و علَيهِ التُّكْلانُ\r\nسيّد محمّد حسين حسينى طهرانى\r\n\r\n\r\n","description":"","footnote":"\r\n( 1 ) ذيل آيه 88 ، از سورهء 11 : هود\r\n( 2 ) ذيل آيه 4 ، از سورهء 60 : الممتحنة\r\n","page_name":" 9 ","page_number":23},
  {"content":"\r\n . \r\n","description":"","footnote":"","page_name":" 10 ","page_number":24},
  {"content":"\r\n\r\n\r\nمجلس اوّل : حقائق و اعتباريّات\r\n\r\n","description":"","footnote":"","page_name":" 11 ","page_number":25},
  {"content":"\r\n . \r\n","description":"","footnote":"","page_name":" 12 ","page_number":26},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلوةُ و السَّلامُ\r\nعَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم « 1 »\r\nقال اللهُ الحكيمُ فى كتابِه الكريم :\r\n بِسْمِ اللَّهِ الرَّحْمنِ الرَّحِيمِ  *   وَ التِّينِ وَ الزَّيْتُونِ   *  وَ طُورِ سِينِينَ  *  وَ هذَا الْبَلَدِ الْأَمِينِ  *  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  *  ثُمَّ رَدَدْناهُ أَسْفَلَ سافِلِينَ  *  إِلَّا الَّذِينَ آمَنُوا وَ عَمِلُوا الصَّالِحاتِ فَلَهُمْ أَجْرٌ غَيْرُ مَمْنُونٍ  *  فَما يُكَذِّبُكَ بَعْدُ بِالدِّينِ  *  أَ لَيْسَ اللَّهُ بِأَحْكَمِ الْحاكِمِينَ  . خداوند در اين سوره كه نود و پنجمين سوره از قرآن كريم است سوگند ياد مىكند به انجير و زيتون كه مراد « 2 » همان دو ميوهء معروف است ، يا به دو درخت آنها ، يا به كوه تين كه شهر دمشق در دامنهء آن\r\n\r\n\r\n","description":"","footnote":"\r\n( 1 ) مطالب گفته شده در روز اوّل ماه مبارك رمضان 1396 .\r\n( 2 ) تفسير « الميزان » ج 20 ، ص 454\r\n","page_name":" 13 ","page_number":27},
  {"content":"\r\n\r\nواقع شده و كوه زيتون كه شهر بيت المَقْدِس در دامنهء آن است و محلّ پيدايش انبياء و مرسلين مىباشد ؛ و سوگند ياد مىكند به طور سينا كه محلّ مناجات حضرت موسى كليم الله علَى نبيِّنا و آله و عليه السّلام بوده است ، و به شهر مكّهء مكرّمه كه شهر امن و امان بوده و خداوند آن را مأمن قرار داده است كه : انسان را در بهترين « 1 »\r\n\r\n\r\n","description":"","footnote":"\r\n( 1 ) راجع به افضليّت انسان نسبت به ملائكه مىتوان از آيات قرآن به وجوهى استفاده كرد :\r\nاوّل آنكه خداوند ملائكه را امر به سجدهء آدم نمود و معنى ندارد وجود ناقصى مسجود وجود كاملى باشد . گرچه علّت سجده همان سرّى است كه خدا در آدم نهاده ليكن علَى أىّ حالٍ آدم مسجود واقع شد .\r\nدوّم آنكه در آيه 30 ، از سورهء 2 : البقرة مىگويد :  وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً  ، و خلافت خداوند بنحو اطلاق براى موجود اكمل است .\r\nسوّم آنكه در آيات 71 تا 76 ، از سورهء 38 : ص مىفرمايد :  إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ  *  فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ  *  فَسَجَدَ الْمَلائِكَةُ كُلُّهُمْ أَجْمَعُونَ  *  إِلَّا إِبْلِيسَ اسْتَكْبَرَ وَ كانَ مِنَ الْكافِرِينَ  *  قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ  *  قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ  . چون در اينجا تصريح شده كه علّت سجده همان نفخ روح خداوند است . و ديگر آنكه خدا مىفرمايد من آدم را به دو دست خود آفريدم كه منظور همان تجلّيات جميع صفات جماليّه و جلاليّه است .\r\nچهارم آنكه در خلقت انسان در آيه 14 ، از سورهء 23 : المؤمنون مىگويد :  فَتَبارَكَ اللَّهُ أَحْسَنُ الْخالِقِينَ  .\r\nو شيخ صدوق در « علل الشّرائع » روايت كرده است از پدرش با اسناد خود از عبد الله بن سِنان قال : سَأَلْتُ أبا عَبْدِ اللهِ جَعْفَرَ بْنَ مُحَمَّدٍ الصّادِقَ\r\n","page_name":" 14 ","page_number":28},
  {"content":"\r\n\r\n\r\n\r\n","description":"","footnote":"\r\nعَلَيْهِما السَّلامُ فَقُلْتُ : الْمَلئِكَةُ أفْضَلُ أمْ بَنو ءَادَمَ ؟ فَقالَ : قالَ أميرُ الْمُؤْمِنينَ عَلىُّ ابْنُ أبى طالِبٍ عَلَيْهِ السَّلامُ : إنَّ اللهَ عَزّ وَ جَلَّ رَكَّبَ فى الْمَلئِكَةِ عَقْلًا بِلا شَهْوَةٍ وَ رَكَّبَ فى الْبَهائِمِ شَهْوَةً بِلا عَقْلٍ وَ رَكَّبَ فى بَنى ءَادَمَ كِلَيْهِما ؛ فَمَنْ غَلَبَ عَقْلُهُ شَهْوَتَهُ فَهُوَ خَيْرٌ مِنَ الْمَلئِكَةِ وَ مَنْ غَلَبَتْ شَهْوَتُهُ عَقْلَهُ فَهُوَ شَرٌّ مِنَ الْبَهائِم . ( باب 6 : العلّة الّتى من أجْلها صار فى النّاس مَن هو خَيرٌ مِن الملائكةِ و صارَ فِيهم مَن هُوَ شَرٌّ مِن البَهآئِمِ ، ص 4 [ 1 
  ] )\r\nو مورّخ امين مسعودى در « مروج الذّهب » ج 1 ، طبع مطبعة السّعادة ( 1367 هجريّه ) در ص 33 در ضمن روايت بسيار نغز و جالبى كه از أمير المؤمنين عليه السّلام روايت كرده است آورده است كه : فَلَمّا خَلَقَ اللهُ ءَادَمَ أبانَ فَضْلَهُ لِلْمَلائِكَةِ وَ أراهُمْ ما خَصَّهُ بِهِ مِنْ سابِقِ الْعِلْمِ مِنْ حَيْثُ عَرَّفَهُ عِنْدَ اسْتِنْبائِهِ إيّاهُ أسْماءَ الاشْياءِ . فَجَعَلَ اللهُ ءَادَمَ مِحْرابًا وَ كَعْبَةً وَ بابًا وَ قِبْلَةً أسْجَدَ إلَيْها الأبْرارَ وَ الرّوحانيّينَ الانْوار . و از تعبير آن حضرت به اينكه آدم را مسجد ابرار و روحانيّون انوار نمود مىتوان افضليّت او را بر فرشتگان بدست آورد .\r\nو عالم جليل و محدّث خبير سيّد هاشم بحرانى در تفسير « برهان »\r\nدر سورهء 38 : ص ، ذيل آيه مباركهء 75 :  قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ  ، از ابن بابويه از عبد الله بن محمّد بن عبد الوهّاب از أبى الحسن محمّد بن أحمد القواريرى از أبى الحسن محمّد بن عماد از إسمعيل بن ثويه از زياد بن عبد الله البكائى از سليمان أعمش از أبو سعيد خُدْرى روايت كرده كه قال : كُنّا جُلوساً عِنْدَ رَسولِ اللهِ صَلَّى اللهُ عَلَيْهِ وَ ءَالِهِ إذْ أقبَلَ إلَيْهِ رَجُلٌ فَقالَ : يا رَسولَ اللهِ ! أخْبِرْنى عَنْ قَوْلِ اللهِ عَزّ وَ جَلَّ لإبْليسَ  أَسْتَكْبَرْتَ أَمْ كُنْتَ مِنَ الْعالِينَ  ؛ مَن هُمْ يا رَسولَ اللهِ الَّذينَ هُمْ أعْلَى مِنَ الْمَلئِكَةِ ؟\r\nفَقالَ رَسولُ اللهِ صَلَّى اللهُ عَلَيْهِ وَ ءَالِهِ : أنا وَ عَلىٌّ وَ فاطِمَةُ وَ الْحَسَنُ وَ الْحُسَيْنُ ؛ كُنّا فى سُرادِقِ الْعَرْشِ نُسَبِّحُ اللهَ فَسَبَّحَتِ الْمَلئِكَةُ بِتَسْبِيحِنا ، قَبْلَ أنْ خَلَقَ اللهُ ءَادَمَ عَلَيْهِ السَّلامُ بِأَلْفَىْ عَامٍ . فَلَمّا خَلَقَ اللهُ عَزّ وَ جَلَّ ءَادَمَ عَلَيْهِ السَّلامُ أمَرَ الْمَلئِكَةَ\r\n- [ 1 
  ] و اين حديث را نيز در « وسائل الشّيعة » طبع حروفى ، ج 11 ، ص 164 ، از « علل الشّرائع » حكايت نموده است . و ايضاً شيخ هادى كاشف الغطاء در « مستدرك نهج البلاغه » طبع مكتبهء اندلس - بيروت ، ص 172 از أمير المؤمنين عليه السّلام روايت نموده است . و « مثنوى » آن را به صورت شعر آورده است :\r\n در حديث آمد كه خلّاق مجيد * خلق عالم را سه گونه آفريد\r\nيگ گُرُه را جمله عقل و علم و جود * آن فرشته است و نداند جز سجود\r\nنيست اندر عنصرش حرص و هوى * نور مطلق زنده از عشق خدا\r\nيك گروه ديگر از دانش تهى * همچو حيوان از علف در فربهى\r\nاو نبيند جز كه اصطبل و علف * از شقاوت غافل است و از شرف\r\nوان سوم هست آدميزاد و بشر * از فرشته نيمى و نيمش ز خر\r\nنيم خر خود مايل سِفلى بود * نيم ديگر مايل عِلوى بود\r\nتا كدامين غالب آيد در نبرد * زين دوگانه تا كدامين بُرد نَرد \r\n( « مثنوى » طبع ميرخانى ، ص 361 ) -\r\n","page_name":" 15 ","page_number":29},
  {"content":"\r\n\r\nقوام وجودى و ماهُوِى و عالىترين طينت و سرشت و نيكوترين بنياد و سازمان آفريديم ، و سپس او را به پائين‌ترين درجه و منزله فرود آورديم ؛ مگر آن كسانى كه ايمان به خدا آورده و به كردار شايسته مشغول شوند ، كه براى آنها البتّه مزد و ثواب مستمرّ و هميشگى خواهد بود .\r\n\r\n\r\n","description":"","footnote":"\r\nأن يَسْجُدوا لَهُ ، وَ لَمْ يُؤْمَروا بِالسُّجودِ إلّا لِاجْلِنا . فَسَجَدَتِ الْمَلئِكَةُ كُلُّهُمْ أَجْمَعُونَ إِلَّا إِبْلِيسَ أبى أنْ يَسْجُدَ ، فَقالَ اللهُ تَبارَكَ وَ تَعالَى :  يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ  ؟ قالَ : مِنْ هَؤُلاءِ الْخَمْسَةِ الْمَكْتوبِ أسْماؤُهُمْ فى سُرادِقِ الْعَرْشِ ؛ فَنَحْنُ بابُ اللهِ الَّذى يُؤْتَى مِنْهُ ؛ بِنَا يَهْتَدى الْمُهْتَدونَ ، فَمَنْ أحَبَّنا أحَبَّهُ اللهُ وَ أسكَنَهُ جَنَّتَهُ ، وَ مَنْ أبْغَضَنا أبْغَضَهُ اللهُ وَ أسْكَنَهُ نارَهُ ، وَ لا يُحِبُّنا إلّا مَن طابَ مَوْلِدُهُ .\r\n","page_name":" 16 ","page_number":30},
  {"content":"\r\n\r\nپس بنابراين روز جزا حقّ است و قابل تكذيب نيست ، زيرا كه بر اساس اختلاف حالات و درجات مردم ، خداوند حاكم به حقّ كه حكمش استوار و قائم به اصول متينه است بين آنها در روز بازپسين حكم خواهد فرمود .\r\nبه خواست خداوند متعال چنانچه توفيقات حضرتش شامل شود ، در نظر آمد كه يك دوره بحث معاد كه متّخذ از آيات شريفهء قرآن و أخبار ائمّهء أهل البيت عليهم السّلام باشد بيان شود ، و از خصوصيّاتى كه انسان در حال سكرات مرگ پيدا مىكند و كيفيّت عالم برزخ و انتقال از آن به قيامت كبرى و اجتماع خلائق در حشر و نشر و سؤال و ميزان و عرض و صراط و شفاعت و أعراف و كوثر و بهشت و دوزخ ، به قدر وسع و گنجايش به ترتيب مفصّلًا ذكر شود .\r\nدر سورهء مباركهء و التّين كه در مطلع گفتار قرائت شد ، خداوند موقعيّت انسان را از عالم بالا به عالم طبع و مادّه و حيات دنيا و منطق احساس بيان مىفرمايد كه : ما او را در بهترين سرشت و قوام آفريديم و سپس او را به پائين‌ترين مرتبه از حدود و قيود و گرفتارى در ظلمات عالم حسّ و دور بودن از عالم انس و جمعيّت و معرفت نزول داديم ، تا خود به پاى خود برگردد و با اختيار و اراده به اعلا درجات برسد ، و بر ذروهء عالى از مدارج و معارج مقام انسانيّت نائل آيد ؛ در اين صورت در نزد خداى خود مقيم بوده و به اجر و پاداش غير مقطوع خواهد رسيد .\r\n\r\nمقام انسان در ميان موجودات\r\nدر ميان تمام موجودات از جماد و نبات و حيوان ، انسان داراى\r\n\r\n","description":"","footnote":"","page_name":" 17 ","page_number":31},
  {"content":"\r\n\r\nيك شرافت و داراى يك خاصّه‌اى است كه او را از بقيّه متمايز نموده و در صفّ خاصّى قرار داده است ؛ و آن همان قواى عاقله و ادراك كلّيّات و امكان عروج و صعود به عوالم اعلا و مجرّدات از نفوس قدسيّه عقلانيّه است .\r\nگرچه علوم تجربى هنوز نتوانسته است براى جميع موجودات حتّى نباتات و جمادات ، اثبات شعور و قدرت بنمايد ولى در فلسفهء كلّيّهء الهيّه به مرحلهء ثبوت و برهان رسيده است كه هر موجودى كه بر آن نام موجود بتوان گذاشت حتّى يك پر كاه و يك ذرّهء نامرئى ، همه از نعمت حيات و علم و قدرت بهرمندند و « وجود » ملازم با اين سه خاصيّت است ؛ غاية الامر هر موجودى به حسب گنجايش ظرف وجودى خود داراى همان درجه از حيات و علم و قدرت است ؛ موجودات مادّيّه به قدر گنجايش خود ، نباتات و حيوانات به قدر توسعهء ظروف وجودى آنها ، انسان و ملائكه نيز بحسب قابليّت خود داراى اين خواصّ مىباشند .\r\nانسان در ميان همهء موجودات داراى قواى متضادّه و غرائز مختلفه و در گير و قوسِ كشمكش اميال نفسانيّه و شهوات از طرفى و قواى عاقله و مجرّده از سوى ديگر است .\r\nدائرهء فعّاليّت حيوانات محدود ، و اختيار و اراده و شعور آنها محدود است . و براى جلب منافع و دفع مضارّ خود به حركت در مىآيند ؛ پرندگان در فضا به پرواز آمده ، و حيوانات بحرى در دريا براى طعمه و صيد حركت مىكنند ، و وحوش و جانوران برّى جز\r\n\r\n","description":"","footnote":"","page_name":" 18 ","page_number":32},
  {"content":"\r\n\r\nتمتّع حسّ و توليد مثل و إعمال غرائز محدود و بسيط خود قدمى فراتر نمىنهند .\r\nآنها غير از يك طريق مشى محدود هيچ آرزو و هدفى ندارند ، لذا اجتماع آنها بسيط و محدود است .\r\nولى براى انسان اين زندگى به صورت ديگر درآمده است . ورود اعتباريّات در صحنهء زندگى انسان پيوسته دائرهء فعّاليّت‌هاى او را در زواياى مختلفهء زندگى توسعه داده است .\r\nكارهاى حقيقى انسان توأم با يك سلسله امور اعتباريّه گشته و امور مصلحتى براى حفظ آبرو و رسيدن به اميال نفسانى و شئون موهومهء زندگى و رياست و مرؤوسيّت و مالكيّت و مملوكيّت و حبّ جاه و حسّ تفاخر و حبّ تكاثر ، موجب شده بنى آدم دست به يك سلسله فعّاليّت‌هاى دامنه دار و وسيعى بزنند .\r\nگرايش تند و شديد به اين امور اعتبارى ، طبعاً انسان را از عالم معنى و حقيقت دور مىكند و آن‌طور كه بايد و شايد نمىگذارد به مقصودش برسد .\r\nمثلًا شخصى كه براى ادامهء زندگى خود احتياج به غذا دارد ، اصل غذا كه متكفّل امر حياتى اوست بسيار ساده و راحت بدست مىرسد ، ولى مشكلاتى عجيب و غريب از امور اعتباريّه او را احاطه مىكند ؛ مىگويد چه غذائى انتخاب كنم كه آبرويم نرود ؛ رفيقم مرا در آن حال ببيند از من انتقاد نكند ، يا ميهمانى كه به منزل مىآيد از من خرده نگيرد . اينها يك رشته امور اعتباريّه است كه با آن امر حقيقى\r\n\r\n","description":"","footnote":"","page_name":" 19 ","page_number":33},
  {"content":"\r\n\r\nممزوج شده و بالنّتيجه عمل ، شامل هر دو گونه از دست يا بى به واقع و لحاظ امر اعتبارى مىگردد .\r\nو چه بسا هست كه كثرت توارد و تزاحم امور اعتبارى به حدّى است كه آن امر واقع را بكلّى از بين مىبرد و در كام خود هلاك مىكند .\r\nتمام امورى كه در دنيا براى انسان پيش مىآيد يا انسان بدانها دست مىزند از قبيل خريد و فروش ، صلح ، هبه ، وكالت ، اجاره ، مزارعه ، مساقات ، مضاربه ، نكاح ، طلاق ؛ بر اساس اعتباراتى شديد متورّم مىگردد به‌طورىكه چه بسا انسان براى حفظ آنها خود را در كام مرگ مىكشاند ، و آن تورّم‌هاى اعتبارى و مصلحت انديشىهاى موهوم را با جان عزيز خود معاوضه و مبادله نموده و در شطرنج روزگار به رايگان مىبازد .\r\n\r\nپست‌ترين عوالم ، حكومت منطق حسّ است\r\nاين عالم اعتبارات ، اسفلُ السّافلين است ، يعنى پست‌ترين عوالم از سرحدّ حقيقت و متن واقع . چون انسانى كه در مسير تكاملى خود بايد صد در صد وجودش را با حقائق تطبيق دهد ، و در سير بهره يا بى از موادّ حقيقيّهء عالم و وصول به واقعيّات در نردبان صعود به ترقّيات روز افزون نائل گردد ؛ كارش در انحطاط به جائى مىرسد كه تمام عمر خود و سرمايهء وجودى خود را از عقل و علم و حيات و قدرت ، صرف گفتگوى داستانهاى خيالى و افسانه‌اى زيد و عَمرو مىكند و براى آبرو به يك سلسله آرزوهاى دراز كه معلوم نيست به آنها مىرسد يا نمىرسد ، دلبستگى پيدا مىكند .\r\nو براى وصول و كاميابى به آن منويّات و آرزوهاى خياليّه دست\r\n\r\n","description":"","footnote":"","page_name":" 20 ","page_number":34},
  {"content":"\r\n\r\nبه فعّاليّت‌هاى تند مىزند ، و بالنّتيجه ميوهء عمرش نارسيده و با دست تهى و از ثمرات حيات بهرمند نگشته از دنيا مىرود ، و با حال انكسار و فتور بدين عمر گذشته مىنگرد ، حسرت و ندامت سراپاى او را فرا مىگيرد ؛ چون در مقابل عمر ضايع شده و طومار درهم پيچيده و بانگ رحيل چه مىتوان كرد ! ؟\r\n\r\nدين تنظيم كنندهء روابط ميان امور حقيقى و اعتبارى است\r\nدين از طرف پروردگار آمده است تا سلسلهء اعتباريّات انسان را در حدودى كه براى انسان منفعت دارد و مانع از ترقّى و تكامل او نمىگردد مشخّص و معيّن كند . بسيارى از آنها را كه به درد او نمىخورد بلكه او را به جهنّم مىكشد از دست او بگيرد و يك رشته دستوراتى كه انسان را به عالم هستى و حيات مىرساند به او تعليم كند .\r\nكسانى كه طبق اين دستورات عمل مىكنند ثمرهء وجودى آنها به مرحلهء كمال خود مىرسد و از استعدادات و قوائى كه به آنها داده شده است حدّاكثر استفاده نموده قواى هستى خود را به فعليّت مىرسانند . در اين صورت هنگام مرگ بشّاش و خندان بوده ( چون از مراحل ابتدائيّهء تكامل گذشته و به سِرّ عالم رسيده‌اند ) حقائق بر آنها منكشف گشته و با خداى خود ربط پيدا نموده و وجود جزئى خود را به كلّيّت اين عالم مربوط و در علم و حيات و قدرت كلّيّه مُنغمر و فانى شده‌اند . و هيچ حال منتظره‌اى براى آنها باقى نمانده و از مردن هراس ندارند بلكه عاشق مردن و دلباختهء مرگند كه آن عوالمى را كه در اينجا نديده‌اند و بنا به مصلحتى از ايشان نهفته مانده است در پيش ببينند .\r\n\r\n","description":"","footnote":"","page_name":" 21 ","page_number":35},
  {"content":"\r\n\r\nو كسانى كه به اين دستورات عمل نمىنمايند و دوران عمر خود را به بازى مشغول و از دائرهء اعتبار قدم فرا نمىنهند ، چون باطل دلهاى آنان را مسخّر نموده و در لباس حقيقت و با صورتهاى زينت دهندهء خياليّه افكار آنان را به خود مشغول ساخته و بالاخره بدون كاميابى از ثمرات هستى بخش عالم واقع و وصول به مقصد خلقت و سرّ آفرينش و آشنائى با وطن اصلى و ربط با عالم كلّى و مناجات و انس با خداى خود بسر برده‌اند ؛ ناچار حركت آنها به عالم بعد توأم با ضعف و نقصان وجودى آنها بوده ، با حال انكسار و شكستگى و همّ و غم و حسرت و اندوه بدون دريافت نتيجه ، تشنه كام از اين عالم رحلت مىكنند .\r\n رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ يَخافُونَ يَوْماً تَتَقَلَّبُ فِيهِ الْقُلُوبُ وَ الْأَبْصارُ  *  لِيَجْزِيَهُمُ اللَّهُ أَحْسَنَ ما عَمِلُوا وَ يَزِيدَهُمْ مِنْ فَضْلِهِ وَ اللَّهُ يَرْزُقُ مَنْ يَشاءُ بِغَيْرِ حِسابٍ  *  وَ الَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً وَ وَجَدَ اللَّهَ عِنْدَهُ فَوَفَّاهُ حِسابَهُ وَ اللَّهُ سَرِيعُ الْحِسابِ  « 1 »\r\nتابش نور حقيقت و جلوهء الهى در دل مردمانى است كه تجارت و خريد و فروش آنها را از ياد خدا و اقامهء نماز و زكات باز نداشته و امور اعتباريّهء اين عالم ، از آن مقصد و مقصود و از آن هدف و معبود آنها را به خود مشغول نكرده است . پيوسته آنان از روزى كه عاقبت وخيم\r\n\r\n\r\n","description":"","footnote":"\r\n( 1 ) آيات 37 تا 39 ، از سورهء 24 : النّور\r\n","page_name":" 22 ","page_number":36},
  {"content":"\r\n\r\nاعمال زشت دلها و چشمها را واژگون كند در خوف و هراسند .\r\nآرى ، خداوند به بهترين پاداش آنان را مفتخر خواهد نمود ، و از فضل و رحمت خود مقدار بيشترى به آنان عنايت خواهد فرمود ، و خداوند از روزيهاى وافر خود بدون دريغ و حساب به آنها مرحمت خواهد نمود .\r\nامّا كسانى كه به خداى خود كافر شدند ، اعمال آنها ، رفتار آنها ، مقصد و منظور آنها مانند سراب است . سراب ، آب خيالى است نه واقعى ؛ شخص براى پيدا كردن آب هر چه مىرود دستش به آب نمىرسد ، چون سراب است ، از شعاع خورشيد روى ريگها و خاكهاى متلألئ منظره‌اى از آب از دور به چشم مىخورد و انسان تشنه تصوّر آب مىكند .\r\nكافر تشنه كام براى آنكه خود را از آب سيراب كند ، در بيابان خشك و سوزان عالم اعتبار بدنبال آب مىدود ولى به آب هرگز نمىرسد و كامش سيراب نمىگردد . عمرش سپرى مىشود ، نعمت حيات را از دست مىدهد . چون به صراط مستقيم حركت نكرده و نقاط ضعف وجود خود را ترميم نكرده ، نقصان وجودى تبديل به كمال نشده ، آب نخورده ، از آب حيات استفاده نكرده است . تنها بدنبال سراب رفته ؛ سراب كه انسان را سيراب نمىكند ! در نتيجه عمر تباه و در پيشگاه خدا و عالم حقيقت شرمنده و مورد حساب و بازجوئى قرار خواهد گرفت .\r\n\r\nفرق مؤمن و كافر در پيروى از عقل و حسّ\r\nاز اينجا استفاده مىشود كه كفّار هم بدنبال آب مىگردند . كفّار\r\n\r\n","description":"","footnote":"","page_name":" 23 ","page_number":37},
  {"content":"\r\n\r\nهم بدنبال خدا مىگردند . آنها هم گمشده‌اى دارند و براى بدست آوردن آن در حركت و جستجو و براى نيل به آن در تكاپو و تلاشند ليكن راه را گم كرده‌اند . راه ، راه آب بايد باشد نه راه سراب . مؤمن بدنبال آب مىرود و از راه آب به چشمهء زلال و گواراى حقيقت دست مىيابد و سيراب مىشود ؛ كافر براى رفع تشنگى و رسيدن به آب راه آب را بدست نسيان سپرده ، راه سراب در پيش مىگيرد ، و براى زياد كردن اعتباريّات دنيا از جاه و مال و زن و فرزند و رياست و حكومت هر چه بيشتر مىكوشد ، و هر چه بيشتر بكوشد از راه حقيقت دور تر شده و به سراب نزديكتر ، حرارت آفتاب و سوزندگى بيابان خشك جگر او را تشنه ، عمر سپرى ، راه برگشت باقى نمانده ، با نكبت و و بال در آرزوهاى خود مدفون مىگردد و خيالات و افكار باطل مقبرهء او مىشود .\r\n\r\nتقسيم مراحل اعتبارى در طول حيات انسان از نظر قرآن مجيد\r\nدر قرآن مجيد چقدر اين موضوع به شكل عالى و تشبيه لطيفى بيان شده است :\r\n اعْلَمُوا أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ وَ تَفاخُرٌ بَيْنَكُمْ وَ تَكاثُرٌ فِي الْأَمْوالِ وَ الْأَوْلادِ كَمَثَلِ غَيْثٍ أَعْجَبَ الْكُفَّارَ نَباتُهُ ثُمَّ يَهِيجُ فَتَراهُ مُصْفَرًّا ثُمَّ يَكُونُ حُطاماً وَ فِي الْآخِرَةِ عَذابٌ شَدِيدٌ وَ مَغْفِرَةٌ مِنَ اللَّهِ وَ رِضْوانٌ وَ مَا الْحَياةُ الدُّنْيا إِلَّا مَتاعُ الْغُرُورِ  « 1 »\r\nببينيد خداوند علىّ أعلا چگونه حقيقت را براى انسان مجسّم\r\n\r\n\r\n","description":"","footnote":"\r\n( 1 ) آيه 20 ، از سورهء 57 : الحديد\r\n","page_name":" 24 ","page_number":38},
  {"content":"\r\n\r\nمىكند ؛ مىفرمايد : اين زندگى دنيا ، اين زندگى كه بشر با اين صحنهء وسيع از اعتبارات و خواسته‌ها و آرزوها كه عمر خود را بر اساس آنها سپرى مىكند ، و ساعات و دقائق خود را بر آنها منطبق مىنمايد ، و بالاخره با دست تهى از دنيا مىرود ، از پنج موضوع خارج نيست . اين زندگى كه حقيقةً ما دون زندگى حيوانات و بهائم است ، اين اعتباريّاتى كه بشر را به خود مشغول نموده و از حقائق دور نموده و از زيست درندگان پائين‌تر آورده است ، مركّب است از لَعِب : بازى بدون خواهش نفسانى ، و لَهْو : كارهائى كه انسان روى تمايلات نفسانى انجام مىدهد و غرض عقلائى صحيحى بر آن مترتّب نيست ، و زينَة : روى باطل و اعتبارات را به لباس حقيقت پوشانيدن و امور فانيه را به صورت امور باقيه جلوه دادن ،  وَ تَفاخُرٌ بَيْنَكُمْ  : خودپسندى نمودن و بر اساس تفاخر و مباهات امور زندگى خود را بنا نهادن ، و  تَكاثُرٌ فِي الْأَمْوالِ وَ الْأَوْلادِ  : پيوسته بدنبال زياد نمودن مقدار اموال و تعداد اولاد بر آمدن .\r\nمرحوم شيخ بهاء الدّين عاملى ( ره ) كلام لطيفى « 1 » در تفسير اين آيه دارد و مىفرمايد : خداوند اين پنج مرتبه را به موازات سير عمر افراد بشر بيان فرموده است . چون انسان در اوّل مرحله از زندگى كه\r\n\r\n\r\n","description":"","footnote":"\r\n( 1 ) اين مطلب را علّامهء طباطبائى مُدّ ظلُّه العالى در حاشيهء رسالهء مخطوطهء « الإنسان فى الدّنيا » از شيخ بهائى نقل كرده‌اند . و نيز در تفسير « الميزان » ج 19 ، ص 188 ضمن تفسير اين آيه از سورهء حديد ، از مرحوم شيخ بواسطه نقل فرموده‌اند .\r\n","page_name":" 25 ","page_number":39},
  {"content":"\r\n\r\nهمان دوران صباوت است به بازى مشغول مىگردد ، و سپس در اوان بلوغ به لهو و امور مُشهيانه دست مىزند ، و در هنگام شباب و جوانى زينت به حدّ اعلا به دو روى مىآورد ، و در نيمهء عمر به تفاخر و حسّ تفوّق مىپردازد ، و بالاخره در اوان پيرى و شيخوخيّت داعيهء زياد نمودن اموال و اولاد در سر او مىافتد .\r\nآرى ! انسان پس از گذرانيدن دوران صباوت و بلوغ دوست دارد به خود زينت ببندد . لباس خود را ، شغل خود را ، زندگى و مكان خود را ، و بالاخره تمام متعلّقات خود را به نحوى ترتيب دهد كه نقش بقاء و بنحو ابديّت زيست نمودن ، روى حقيقت فناء را بپوشاند و واقع امر در تحت اين نقشهاى باطله مختفى و منتفى گردد . از اين مرحله كه بگذريم دوران تفاخر است ، مىگويد : قدرت من چنين است ، مال من چنان است ، علم من فلان است ؛ حتّى با كمال جرأت به استخوانهاى پوسيده و خاكسترشدهء آباء و نياكان خود فخر مىكند و رجز مىخواند ، و بر اشياء درهم شكسته و نقشه‌هاى پوسيده افتخار مىكند و آنها را در موزه‌هاى مجلّل و با شكوه قرار مىدهد و شعرهاى حماسى مىخواند . و بالاخره در آخر دوران زندگى نيروى وجودى خود را در زياد كردن مال و فرزند متمركز مىكند .\r\nانسان طبعاً هر چه عمرش زيادتر شود حريص‌تر مىشود ؛ در جوانى انفاق در راه خدا مىكرد ، حالا نمىكند ؛ حسّ گذشت و ايثار داشت ، حالا ندارد .\r\nطبع بشر چنين است كه بر هر اساسى تربيت شود نفس او بر\r\n\r\n","description":"","footnote":"","page_name":" 26 ","page_number":40},
  {"content":"\r\n\r\nهمان اساس متحجّر مىگردد و احوال گذران او به صورت ملكات ثابته در مىآيد . البتّه چون خود را بر محور قانون دين و حقّ تربيت ننموده است لذا در آخر عمر نتيجهء نفسانى او همان تراكم احوال و تحجّر خاطرات و افكار اوست .\r\n\r\nداستان پيرمرد حريص و هارون الرّشيد در آرزوى دراز\r\nگويند روزى هارون الرّشيد به خاصّان و نديمان خود گفت : من دوست دارم شخصى كه خدمت رسول اكرم صلّى الله عليه و آله و سلّم مشرّف شده و از آن حضرت حديثى شنيده است زيارت كنم تا بلاواسطه از آن حضرت آن حديث را براى من نقل كند . چون خلافت هارون در سنهء يكصد و هفتاد از هجرت واقع شد و معلوم است كه با اين مدّت طولانى يا كسى از زمان پيغمبر باقى نمانده ، يا اگر باقى مانده باشد در نهايت ندرت خواهد شد . ملازمان هارون در صدد پيدا كردن چنين شخصى بر آمدند و در اطراف و اكناف تفحّص نمودند ، هيچكس را نيافتند به جز پيرمرد عجوزى كه قواى طبيعى خود را از دست داده و از حال رفته و فتور و ضعف كانون و بنياد هستى او را در هم شكسته بود و جز نفس و يك مشت استخوانى باقى نمانده بود .\r\nاو را در زنبيلى گذارده و با نهايت درجهء مراقبت و احتياط به دربار هارون وارد كردند و يكسره به نزد او بردند . هارون بسيار مسرور و شاد گشت كه به منظور خود رسيده و كسى كه رسول خدا را زيارت كرده است و از او سخنى شنيده ، ديده است .\r\nگفت : اى پيرمرد ! خودت پيغمبر اكرم را ديده‌اى ؟ عرض كرد : بلى .\r\n\r\n","description":"","footnote":"","page_name":" 27 ","page_number":41},
  {"content":"\r\n\r\nهارون گفت : كى ديده‌اى ؟ عرض كرد : در سنّ طفوليّت بودم ، روزى پدرم دست مرا گرفت و به خدمت رسول الله صلّى الله عليه و آله و سلّم آورد . و من ديگر خدمت آن حضرت نرسيدم تا از دنيا رحلت فرمود .\r\nهارون گفت : بگو ببينم در آن روز از رسول الله سخنى شنيدى يا نه ؟ عرض كرد : بلى ، آن روز از رسول خدا اين سخن را شنيدم كه مىفرمود :\r\nيَشِيبُ ابْنُ ءَادَمَ وَ تَشُبُّ مَعَهُ خَصْلَتَانِ : الْحِرْصُ وَ طُولُ الامَلِ « 1 »\r\n« فرزند آدم پير مىشود و هر چه بسوى پيرى مىرود به موازات\r\n\r\n\r\n","description":"","footnote":"\r\n( 1 ) در كتاب « أربعين » جامى طبع آستان قدس رضوى ، ص 22 ، بدين لفظ آورده است كه : يَشيبُ ابْنُ ءَادَمَ وَ يَشِبُّ فِيهِ خَصْلَتانِ : الْحِرصُ وَ طولُ الامَل . و در مجموعهء ورّام ابن أبى فراس به نام « تنبيه الخَواطر و نُزهة النَّواظر » طبع سنگى ، ص 204 گويد : وَ قالَ صَلَّى اللهُ عَلَيْهِ وَ ءَالِهِ : يَهْرَمُ ابْنُ ءَادَمَ وَ تَشِبُّ مِنْهُ اثْنَتانِ ( خَصْلَتانِ خ . ل ) الْحِرْصُ وَ طولُ الامَلِ .\r\nو در « خصال » صدوق ، طبع اسلاميّه ( سنهء 1389 ) ج 1 ، باب الإثنين ، ص 73 ، با يك سند از أنس آورده است كه : إنَّ النَّبىَّ صَلَّى اللهُ عَلَيْهِ وَ ءَالِهِ [ وَ سلَّمَ 
  ] قالَ : يَهْلِكُ أوْ قالَ : يَهْرَمُ - ابْنُ ءَادَمَ وَ يَبْقَى مِنْهُ اثْنَتانِ : الْحِرْصُ وَ الامَلُ .\r\nو با سند ديگر نيز از أنس از رسول خدا صلّى الله عليه و آله [ و سلّم 
  ] آورده است كه : يَهْرَمُ ابْنُ ءَادَمَ وَ يَشِبُّ مِنْهُ اثْنانِ : الْحِرْصُ عَلَى الْمالِ وَ الْحِرْصُ عَلَى الْعُمْرِ . و اين دو روايت اخير را محدّث نورى در كتاب « مستدرك وسائل الشّيعة » از طبع سنگى ، ج 2 ، ص 335 از « خصال » صدوق با اسناد متّصل خود ذكر نموده است .\r\n","page_name":" 28 ","page_number":42},
  {"content":"\r\n\r\nآن ، دو صفت در او جوان مىگردد : يكى حرص و ديگرى آرزوى دراز . »\r\nهارون بسيار شادمان و خوشحال شد كه روايتى را فقط با يك واسطه از زبان رسول خدا شنيده است ؛ دستور داد يك كيسهء زر بعنوان عطا و جائزه به پير عجوز دادند و او را بيرون بردند .\r\nهمين كه خواستند او را از صحن دربار به بيرون ببرند ، پيرمرد نالهء ضعيف خود را بلند كرد كه مرا به نزد هارون برگردانيد كه با او سخنى دارم . گفتند : نمىشود . گفت : چاره‌اى نيست ، بايد سؤالى از هارون بنمايم و سپس خارج شوم !\r\nزنبيل حامل پيرمرد را دوباره به نزد هارون آوردند . هارون گفت : چه خبر است ؟ پيرمرد عرض كرد : سؤالى دارم . هارون گفت : بگو . پيرمرد گفت : حضرت سلطان ! بفرمائيد اين عطائى كه امروز به من عنايت كرديد فقط عطاى امسال است يا هر ساله عنايت خواهيد فرمود ؟\r\nهارون الرّشيد صداى خنده‌اش بلند شد و از روى تعجّب گفت : صَدَقَ رَسُولُ اللهِ صَلَّى اللهُ عَلَيْهِ وَ ءَالِهِ ؛ يَشِيبُ ابْنُ ءَادَمَ وَ تَشِبُّ مَعَهُ خَصْلَتَانِ : الْحِرْصُ وَ طُولُ الامَلِ !\r\n« راست فرمود رسول خدا كه هر چه فرزند آدم رو به پيرى و فرسودگى رود دو صفت حرص و آرزوى دراز در او جوان مىگردد ! »\r\nاين پيرمرد رمق ندارد و من گمان نمىبردم كه تا درِ دربار زنده بماند ، حال مىگويد : آيا اين عطا اختصاص به اين سال دارد يا هر ساله خواهد بود . حرص ازدياد اموال و آرزوى طويل او را بدين\r\n\r\n","description":"","footnote":"","page_name":" 29 ","page_number":43},
  {"content":"\r\n\r\nسرحدّ آورده كه باز هم براى خود عمرى پيش بينى مىكند و در صدد اخذ عطاى ديگرى است .\r\nبارى ، اين نتيجهء عدم تربيت نفس انسانى به ادب الهى است كه حرص و آرزو در وجود او دامنش گسترده مىگردد و با طيف وسيعى رو به تزايد مىرود كه حدّ يَقِف ندارد .\r\nامّا كسانى كه با ايمان به مبدأ ازلى و ابدى و گرايش به وجود سرمدى حضرت ذوالجلال والاكرام رخت خود را در جهان باقى مىبرند و دل به كلّيّت و ابديّت مىدهند و طبعاً با عمل صالح رفتار زندگى خود را بر اساس عدل و انصاف مىنهند ، پاداش آنها نزد خدا بوده و بطور هميشگى و مستمرّ به آنها خواهد رسيد ؛  إِلَّا الَّذِينَ آمَنُوا وَ عَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ  « 1 »\r\nپاداشى كه حدّ و حساب ندارد و در بهشت جاودان و عالم ابديّت ؛ از بهترين نعمت معنوى و حقيقى متمتّع خواهند بود ؛  فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ .  « 2 »\r\nو روزى آنان از جانب پروردگارشان هر صبح و شام به آنها خواهد رسيد ؛  وَ لَهُمْ رِزْقُهُمْ فِيها بُكْرَةً وَ عَشِيًّا .  « 3 »\r\n\r\nتمثيل زندگى دنيا به نباتات سر سبز و خشكيدن آنها\r\nخداوند پس از بيان اين پنج مرحله از زندگانى دنيا ؛ چون هر يك از آنها دستخوش زوال و بوار مىباشد و بالاخره چون سراب\r\n\r\n\r\n","description":"","footnote":"\r\n( 1 ) آيه 25 ، از سورهء 84 : الانشقاق\r\n( 2 ) ذيل آيه 40 ، از سورهء 40 : غافر\r\n( 3 ) ذيل آيه 62 ، از سورهء 19 : مريم\r\n","page_name":" 30 ","page_number":44},
  {"content":"\r\n\r\nمىگذرد و از ذات اين مراحل حقيقتى عائد انسان نمىگردد ؛ بعنوان تمثيل مثالى مىآورد :\r\n كَمَثَلِ غَيْثٍ أَعْجَبَ الْكُفَّارَ نَباتُهُ ثُمَّ يَهِيجُ فَتَراهُ مُصْفَرًّا ثُمَّ يَكُونُ حُطاماً  « 1 »\r\nاين لعب و لهو و زينت و دوران تفاخر و تكثير اموال و اولاد از بين مىرود ، و آن شادابى و طراوت جوانى و غرور جمال و عزِّ جلال دستخوش طوفانهاى شديد واقع مىشود بطوريكه ابداً اثرى از آنها باقى نخواهد ماند .\r\nعيناً به مثابهء باران تند و فراوان با دانه‌هاى حيات بخش خود كه از آسمان مىبارد و چنان زمين را سيراب مىكند كه دهقانان و برزگران از نباتات روئيده و خرّمى و سر سبزى گياهان در شگفت آينده و سپس آن خرمى و طراوت با يك حركت و جنبش تبديل به زردى و خشكى گردد و آن لطافت تبديل به خشونت شود . گياه سبز و خرّم ، خشك و مانند علفهاى خشكيده خرد و ريز ريز گردد و خاكستر شود .\r\nاين مثال و نمونهء زندگى دنياست كه علم و قدرت و حيات و سائر سرمايه‌هاى انسانى ترقّى نموده به اوج خود مىرسد ، استعدادها در مرحلهء اعلاى از فعليّت جلوه و خودنمائى مىكند و مانند آتش در آتشگردان نطفه‌هاى سرد مبدّل به انسان‌پر حرارت و پرجوش و خروش مىگردد ، كه ناگهان از نقطهء اوج به سمت حضيض مىگرايد و تمام اين صفات رو به كمى و نقصان مىرود ، كندى و\r\n\r\n\r\n","description":"","footnote":"\r\n( 1 ) قسمتى از آيه 20 ، از سورهء 57 : الحديد\r\n","page_name":" 31 ","page_number":45},
  {"content":"\r\n\r\nسستى و ضعف انسان را از هر سو تهديد مىكند تا كم كم او را در آستانهء مرگ و عبور از اين عالم طبع وارد بنمايد .\r\nو ليكن بايد دانست كه اين آخرين مرحلهء حيات نيست و دوران زندگى بدين نقطه پايان نمىپذيرد ؛ بلكه :  وَ فِي الْآخِرَةِ عَذابٌ شَدِيدٌ وَ مَغْفِرَةٌ مِنَ اللَّهِ وَ رِضْوانٌ وَ مَا الْحَياةُ الدُّنْيا إِلَّا مَتاعُ الْغُرُورِ  « 1 »\r\nدر عالم جان و حقيقت و نتيجهء اين عالم كه عالم آخرت است مردم به دو دسته منقسم مىشوند :\r\nيك دسته كسانى كه به همين امور ظاهريّه قناعت نموده و از زينتها و غرور دنيا و اعتباريّات و لذائذ موقّته قدمى فراتر ننهاده و كام آنها از آب حيات سرمدى سيراب نگشته و به معدن عظمت و لقاى خداى خود نائل نشده و در پرتو صفات جمال او از جذبات ربّانيّه بهرمند نشده و بالاخره هر چه بوده براى آنها جز سرابى بيشتر نبوده است ، لذائذ فانيه از بين رفته و كسب لذّات دائميّه را هم كه ننموده‌اند ؛ لذا در آخرت نتيجهء آنها محروميّت است .\r\nنتيجهء انغمار در لذّات اعتباريّه و تجاوز از مقام عدالت و عبوديّت حضرت حقّ جلّ و علا و سرپيچى از دستورات عقل و فطرت و شرع و اتّكاى به نفس امّاره ، همان عذاب شديد در روز بازپسين است .\r\nدسته دوّم كسانى هستند كه امور ظاهريّهء دنيا را عنوان براى عالم\r\n\r\n\r\n","description":"","footnote":"\r\n( 1 ) ذيل آيه 20 ، از سورهء 57 : الحديد\r\n","page_name":" 32 ","page_number":46},
  {"content":"\r\n\r\nابدى قرار داده و خود را در كام سهمگين اعتباريّات فانى نكرده‌اند ، و تمام وجود و قواى خود را صرف لذائذ موقّت و زودگذر ننموده ، و به سراب از آب اكتفا ننموده‌اند ، و به موازات طىّ اين زندگى ، نظر به باطن اين عالم نموده و از حيات ثمر بخش ابديّت زندگى يافته و با ربط با خدا و اميد ديدار جمال ازلى و دلبستگى به انوار سرمدى بهرمند شده‌اند .\r\nنتيجهء استقامت و پايدارى براى وصول به مقام عظمت و مقاومت در مقام متين صدق و حقيقت همانا رضوان خدا و كاميابى از صفات حسنى و اسماء علياى او و بهرمندى از مقام مغفرت است .\r\n\r\nاستفادهء لطيف علّامهء طباطبائى از قرآن مبنى بر آنكه آخرت باطن دنياست\r\nحضرت استاد گرامى علّامهء طباطبائى مُدّ ظلُّه العالى در رسالهء « الإنسان فى الدُّنيا » كه هنوز هم طبع نشده و با شش رسالهء ديگر در يك مجموعه گرد آمده و از آثار نفيس غير مطبوعهء ايشان است مىفرمايد : ممكن است در اين آيه مباركه ، «  وَ فِي الْآخِرَةِ عَذابٌ شَدِيدٌ وَ مَغْفِرَةٌ مِنَ اللَّهِ وَ رِضْوانٌ  » عطف بر كلمهء « لَعِبٌ » باشد ؛ و بنابراين در معنى چنين مىشود : إنَّما الْحَيَاةُ الدُّنْيا فِى الآخِرَةِ عَذابٌ شَديدٌ وَ مَغْفِرَةٌ مِنَ اللهِ وَ رِضْوانٌ . يعنى همين زندگى ظاهرى دنيا كه از اين پنج چيز تشكيل يافته است يك باطنى دارد كه آنها به صورت عذاب شديد و يا مغفرت و رضاى خدا بوده و بدين نحو جلوه خواهد نمود . و بنابراين ، عالَم آخرت باطن دنياست ، و دنيا ظاهر آخرت است ؛ و شاهد اين معنى آنكه خداوند بعد از اين آيه بلافاصله مىفرمايد :\r\n\r\n","description":"","footnote":"","page_name":" 33 ","page_number":47},
  {"content":"\r\n\r\n سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ أُعِدَّتْ لِلَّذِينَ آمَنُوا بِاللَّهِ وَ رُسُلِهِ  . « 1 »\r\n« سبقت بگيريد بسوى مقام مغفرت پروردگارتان و بهشتى كه وسعت آن به اندازهء آسمان و زمين است ؛ آن بهشتى كه براى مؤمنين به پروردگار و گرويدگان به پيمبرانش مهيّا و آماده شده است . »\r\nپس سبقت بسوى مغفرت و بهشت خدا امرى است كه در اين دنيا پيدا مىشود و در اين زندگى بدست مىآيد ، اگر نظر به باطن دنيا كرده شود و بر آن اساس انسان رشتهء فعّاليّت‌ها و كوشش‌هاى خود را ترتيب دهد .\r\n\r\nفرق كردار مردان خدا و بردگان دنيا\r\nتمام امور دنيوى كه پايهء زندگى و حيات بشر در اين عالم است مانند معاملات ، تجارات ، زراعات ، صناعات ، نكاح و طلاق و غيرها بين مؤمن و كافر مشترك است . مؤمن از آنها نتيجهء حقيقى مىگيرد چون نظر به أصالت آن داد ؛ كافر نتيجهء اعتبارى مىگيرد چون صرفاً نظر به ظاهر آن دارد .\r\nأمير المؤمنين عليه السّلام بيل دست مىگرفت ، تخم مىكاشت ، زراعت مىنمود ، درخت خرما مىكاشت ، نخلستان ايجاد مىكرد ، زمين را حفر مىنمود ، قنات آب روان جارى مىساخت ؛ مردم كافر هم همين كارها را مىكنند ، فرقش چيست ؟ اين غفلت است و آن بيدارى است . اين به آرزوى تمتّع از همين لذّات مىكاود و بر پايه حبّ نفس و زيادى ثروت و مال و فرزند و مفاخره بهره بردارى\r\n\r\n\r\n","description":"","footnote":"\r\n( 1 ) صدر آيه 21 ، از سورهء 57 : الحديد\r\n","page_name":" 34 ","page_number":48},
  {"content":"\r\n\r\nمىكند ؛ و آن بر اساس اعانت و كمك و دستگيرى به مساكين و فقرا و عدالت و رحمت براى رضاى پروردگار و عالم ابديّت و اصالت معنى و روح انجام مىدهد .\r\nأمير المؤمنين عليه السّلام براى چه قنات جارى مىكرد ؟ براى چه خطبه مىخواند ؟ براى چه شمشير بدست مىگرفت و در سرما و گرما با مواجههء با هزاران مشكل فعّاليّت مىنمود ؟ آيا براى زياد كردن مال يا حبّ رياست و خودنمائى مظاهر كمال و جمالش بود ؟ ابداً ابداً ! او كار مىكرد با ديدهء واقع بين ، با چشم خدا بين . كار مىكرد چون نفس كار مطلوب بود . ديگران كار مىكنند براى مقاصد جزئيّه . همين است مَفرق طرق و بس .\r\nمؤمن و كافر هر دو به موازات هم عمر خود را طى مىكنند ، بازى مىكنند ، و از دنيا متمتّع مىشوند ، و دست به تجارت و زراعت و صناعت مىبرند ، نكاح مىكنند ، زن مىگيرند ، بچه مىآورند ؛ امّا مؤمن بر پايهء اصيل ايمان به معنى و روح و بر جلوهء خدا و اتّكاء بر بقاء انجام مىدهد و كافر بر پايهء سست دعاوى نفسانيّه و لذائذ فانيه و شهوات و زينت‌هاى فريبنده . كافر نظر به ظاهر دارد و مؤمن در شكم ظاهر نظر به باطن دارد .\r\n\r\nمعناى زينت و غرور بودن دنيا ، و اثر آن\r\nراه مؤمن حقيقت است و واقع ؛ راه كافر زينت است و غرور . زينت چيزى است كه انسان را از حقّ به باطل مىگراياند ، و باطل را به چهرهء حقّ و زشتى را به صورت جمال و زيبائى در نظر جلوه مىدهد . شخصى كه خود را زينت مىكند براى آنست كه خود را نيكو\r\n\r\n","description":"","footnote":"","page_name":" 35 ","page_number":49},
  {"content":"\r\n\r\nبنماياند ، زن كه زينت مىكند ، گيسوان و چهرهء خود را مىآرايد ، دست بند و گردن‌بند و گوشوار مىبندد براى آنست كه معايب خود را نيكو جلوه دهد يا بر حُسن خود بيفزايد ؛ و چون داراى حسن واقعى نيست و زينت داراى حُسن است ، با زينت نمودن ، ديدهء ناظر را از زشتى خود و نارسائى حسن خود معطوف به حسن زينت مىكند و در نتيجه شخص ناظر ديده‌اش از نظر به صاحب زينت و إدراك زشتى او به حسن زينت منعطف مىشود و بالمآل و المجاز صاحب زينت را نيكو و حَسن مىيابد .\r\nاگر دست زن به اندازه‌اى داراى حسن و زيبائى باشد كه از زينت دست بند و انگشترى بى نياز باشد ، هيچگاه زن به خود دست بند نمىبندد و انگشترى به انگشت نمىكند و سينه و بازوان و گوش خود را به بازوبند و سينه بند و گوشوار نمىآرايد ، زيرا در اين صورت اين قبيل زينت‌ها مانع جلوهء حُسن و طراوت خدادادى او شده و جلوى نيكوئى او را مىگيرد و زينت ديگر عنوان زينت ندارد .\r\nپس استعمال تمام اقسام زينت براى برگردانيدن نظر صائب از واقع و متن امر به جهات اعتبارى و نسبت‌هاى ناروا و مجازى است . و در حقيقت زينت يعنى خدعه و گول و نهادن دام گسترده و حيله براى انعطاف افكار و گرايش به سوى زيبائيهاى مجازى ؛ و همين است معناى غرور . دنيا خانهء زينت و دار غرور است يعنى انسان را گول مىزند ، اعتباريّات فانيه در نظر انسان به صورت حقائق واقعيّه جلوه نموده و براى بدست آوردن آن حقائق انسان گرفتار دام هوس و\r\n\r\n","description":"","footnote":"","page_name":" 36 ","page_number":50},
  {"content":"\r\n\r\nمشغول به زينت و غرور ، پيوسته با اين اعتباريّات خياليّه نرد عشق مىبازد و با اين صورتهاى زشت و قبيحه از فنا و زوال و بوار و نيستى ، عقد معاشقه برقرار مىكند تا بالنّتيجه سرمايهء وجودى و هستى خود را به رايگان از كف مىدهد .\r\nولى مرد راستين ابداً به زينت دنيا توجّه نمىكند . و با ديدهء واقع بين حقيقتش را نگريسته ، به امور اعتباريّه و لذّتهاى فانيه نسبت بقا و دوام نمىدهد . و خود را گول نمىزند و با عجوزهء آراسته به هزاران مكر و فريب و خدعه و تزويرى كه هزاران داماد را در آغوش خويش به كام مرگ كشيده است عقد مناكحت نمىبندد .\r\n إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا  *  وَ إِنَّا لَجاعِلُونَ ما عَلَيْها صَعِيداً جُرُزاً  . « 1 »\r\n« همانا ما آنچه روى زمين است زينت قرار داديم تا مردمان را بيازمائيم كه كداميك گرايشش به حقيقت بيشتر و كردار او نيكوتر است . و ما در عاقبت كار آنچه روى زمين است به صورت يك صحنهء خاك خالص و بدون خصوصيّت و اثر قرار خواهيم داد . »\r\nدر روى زمين آب زينت است . گياهان و درختان و مناظر دلفريب كوه‌ها و آبشارها همه زينت‌اند . پرندگان و مرغان زينتند . انعام و چارپايان زينتند . زنان و فرزندان ، ارحام و عشيره ، دوستان و برادران همه زينتند . خداوند همه را زينتِ مادّه و هيولاى بدون صورت بدون رنگ و بو و بدون جمال و دلربائى قرار داده تا مردم\r\n\r\n\r\n","description":"","footnote":"\r\n( 1 ) آيه 7 و 8 ، از سورهء 18 : الكهف\r\n","page_name":" 37 ","page_number":51},
  {"content":"\r\n\r\nرا بيازمايد كه از اين عمر و رشتهء زندگى چه بهره مىگيرند ، چه قسم بيرون مىآيند ، چگونه پاك و خالص مىشوند ؛ چون تمام اين اشكال و صور در آتشگردان گردون تبديل به خاكستر مىشود و اين طراوت و جمال تبديل به صورتهاى كريهه و مناظر عجيبه مىگردد ، زمين سر سبز به صورت بيابان خشك و لمْ يَزرعْ در مىآيد .\r\nخدا در اين ميانه امتحان مىكند كه كدام فرد در اين گيرودار و جلوه‌هاى فريبنده و دامهاى گسترده گول نمىخورد ، و از قوانين فطرت و عقل و اخلاق فاضله و عمل صالح و ايمان به آفريدگار اين عالم غريب و عبوديّت در پيشگاه مقدّس او كه از صورت و شكل و رنگ و بو بيرون است تجاوز نمىكند ، و از انفاق و ايثار كه لازمهء توجّه به واقعيّت است دريغ نمىنمايد ، و دل به اين رنگ و آن بو نميدهد كه با از بين رفتن آنها دل هم تباه شود و در ديار هلاك مدفون گردد .\r\nأمير المؤمنين عليه السّلام در ضمن خطبهء 155 از « نهج البلاغه » مىفرمايد :\r\nفَمَنْ شَغَلَ نَفْسَهُ بِغَيْرِ نَفْسِهِ تَحَيَّرَ فِى الظُّلُمَاتِ ، وَ ارْتَبَكَ فِى الْهَلَكَاتِ ، وَ مَدَّتْ بِهِ شَيَاطِينُهُ فِى طُغْيَانِهِ ، وَ زَيَّنَتْ لَهُ سَيِّىءَ أَعْمَالِهِ ؛ فَالْجَنَّةُ غَايَةُ السَّابِقِينَ ، وَ النَّارُ غَايَةُ الْمُفَرِّطِينَ . « 1 »\r\n« كسى كه در اين دنيا از اصلاح نفس خود غافل گردد و به غير خود مشغول شود ( خواه به افساد غير يا به اصلاح ) چنين كسى در\r\n\r\n\r\n","description":"","footnote":"\r\n( 1 ) « شرح نهج البلاغهء » عبده ، مطبعهء عيسى البابى الحلبىّ مصر ، ج 1 ، ص 286\r\n","page_name":" 38 ","page_number":52},
  {"content":"\r\n\r\nتاريكيهاى عميق فرو رفته و متحيّر خواهد شد ، و در وادى هلاك سقوط خواهد نمود . بطورى كه خلاصى از آن نباشد ، و ابليسان و راهزنان شيطانى پيوسته او را در طغيان و سركشى مىكشانند و زشتى كردار او را به صورت فريبنده در نزد او جلوه مىدهند ؛ پس بهشت نهايت سفر افرادى است كه از طغيان و زينت اعراض كرده و به نفس خود و اصلاح آن مشغول شده‌اند و گوى سبقت را از همگنان ربوده‌اند ، و آتش نهايت سير زيانكاران و كوتاه نظران و تقصيركاران است . »\r\n\r\nخطبهء « نهج البلاغه » دربارهء دنيا\r\nو در جاى ديگر مىفرمايد :\r\nالدُّنْيَا دَارُ غُرُورٍ وَ فَنَاءٍ ، وَ مُلْتَقَى سَاعَةٍ وَ وَدَاعٍ ، وَ النَّاسُ مُتَصَرِّفُونَ فِيهَا بَيْنَ وَردٍ وَ صَدْرٍ ، وَ صَائِرُونَ خَبَراً بَعْدَ أَثَرٍ . غَايَةُ كُلِّ مُتَحَرِّكٍ سُكُونٌ ، وَ نِهَايَةُ كُلِّ مُتَكَوِّنٍ أَنْ لَا يَكُونَ ؛ فَإذَا كَانَ ذَلِكَ كَذَلِكَ ، فَلِمَ التَّهَالُكُ عَلَى هَالِكٍ ؟ وَ اعْلَمُوا أَنَّمَا الدُّنْيَا تُطْلَبُ لِثَلَاثٍ : لِلْعِزِّ وَ الْغِنَى وَ الرَّاحَةِ ؛ فَمَنْ قَنِعَ عَزَّ ، وَ مَنْ زَهِدَ اسْتَغْنَى ، وَ مَنْ قَلَّ سَعْيُهُ اسْتَرَاحَ .\r\n« دنيا خانهء غرور و فنا و محلّ برخورد و ملاقات است يك ساعت با همديگر و سپس وداع و مفارقت از هم . مردم پيوسته در حركت مىآيند و مىروند و دائماً دو دروازهء دنيا باز ، دسته‌اى وارد و دستهء ديگر خارج مىشوند . و بعد از آنكه در دنيا اثرى بودند تبديل به خبر مىگردند .\r\n( يعنى چه ؟ يعنى ديگر از وجود آنان اثرى نيست . از قدرت\r\n\r\n","description":"","footnote":"","page_name":" 39 ","page_number":53},
  {"content":"\r\n\r\nآنها ، از علم آنها ، از حيات دنيوى آنها ، از تمام صفات و آثار آنان اثرى نيست ؛ خبر است . يك روز اثر بودند امروز خبر شدند ، شناسنامه عوض مىشود ، آقاى . . . أيَّده الله تبديل به مرحوم آقاى . . . رَحِمه الله مىشود ، امروز مىگويند : خدايش شفا دهد ، براى او حمد بخوانيد ، فردا مىگويند : خدايش رحمت كند براى او فاتحه بخوانيد . هست اين‌طور يا نه ؟ !\r\nبرادر ! پدر ما كو ؟ جدّ ما كو ؟ اجداد ما كجا رفتند ؟ همهء آنها خبر شدند . يك روز اثر بودند ، چه اثر مهمّى ؛ دنيا را زير گام خود تكان مىدادند ، فرياد أنانيّت آنان گوش فلك را كر مىكرد ؛ اينها همه اثر بود . مىآمدند در اين مساجد مىنشستند به نصائح و مواعظ گوش مىدادند ، همه اثر بود . امروز همه خبر شدند ، همه و همه . ما هم امروز اثريم ؛ مىگوئيم ، مىشنويم ، در فعّاليّت هستيم ؛ فردا خبريم ، مىگويند : خدايشان رحمت كند ، ديروز اثر بودند امروز خبر شدند . اين قرعه‌اى نيست كه فقط بنام آنان زده شود ، شترى است كه درِ هر خانه مىخوابد و از همه كس استقبال خواهد نمود . )\r\nنهايت هر متحرّكى سكون است ؛ و آخر هر موجودى كه لباس حيات و كون پوشيده أَن لَا يَكُون است . پس چون مطلب از اين قرار است ، به چه دليل ، به چه مجوّز عقلى شخص خود را براى رسيدن به چيزهاى فانى و خراب در كام هلاك بيفكند و براى وصول به اين امور فانيه و زائله در خودكشى و تهالك سبقت گيرد ؟\r\n\r\nدنيا براى عزّت و غنى و راحتى است\r\nبدانيد اى مردم ! كه دنيا براى سه چيز مورد رغبت و طلب واقع\r\n\r\n","description":"","footnote":"","page_name":" 40 ","page_number":54},
  {"content":"\r\n\r\nمىشود : براى عزّت و براى غنى و بى نيازى و براى راحتى ؛ كسى كه قناعت پيشه گيرد پيوسته عزيز است ، و كسى كه در امور دنيويّه بى رغبت باشد و اظهار تمايل و درخواست نكند هميشه بى نياز است ، و كسى كه سعى و كوشش خود را براى وصول به دنيا كم كند راحت است . »\r\nدين از طرف خدا آمده تا به انسان بگويد : اى انسان ! تو مهمل نيستى ، تو يك موجود متفرّد و جدا از جميع موجودات نيستى ، تو متفرّق نيستى ، تو به تمام عالم متّصلى ، تو به پروردگارت مرتبطى ، يك جزء و يك فرد از مجموعهء عالم كون هستى ، براى مقصدى آمده‌اى ، و در اين دنيا به جهت خاصّى زندگى مىكنى ، و از اينجا هم به جاى ديگر خواهى رفت ؛ رَحِمَ اللهُ امْرَأً عَلِمَ مِنْ أَيْنَ وَ فِى أَيْنَ وَ إلَى أَيْنَ . « خدا رحمت كند كسى را كه بداند از كجا آمده ، و الآن در كجاست ، و به كجا خواهد رفت . »\r\nدر روايت است كه چون أمير المؤمنين عليه السّلام اين آيه از سورهء قيامت را قرائت ميفرمود :  أَ يَحْسَبُ الْإِنْسانُ أَنْ يُتْرَكَ سُدىً  « 1 » « آيا انسان گمان مىكند كه مهمل و سر به خود رها شده است ؟ » اشكهايش از ديدگانش فرو ميريخت و اين آيه را تكرار ميفرمود . « 2 »\r\n\r\n\r\n","description":"","footnote":"\r\n( 1 ) آيه 36 ، از سورهء 75 : القيامة\r\n( 2 ) « الغدير » طبع دوّم از مطبعهء اسلاميّه ( سنهء 1372 ) ج 6 ، ص 172 در ضمن داستانى از « كنز العمّال » ج 3 ، ص 179 ؛ و از « مصباح الظّلام » جردانى ، ج 2 ، ص 56 نقل مىكند\r\n","page_name":" 41 ","page_number":55},
  {"content":"\r\n\r\nتمام فيض و رحمت پروردگار از عوالم غيب شامل حال فردى است كه خود را در عالم هستى و سراى آفرينش مهمل و عبث نمىبيند ، خود را مىبيند كه از نزد خدا آمده و در اين دنيا براى مأموريّتى با برنامهء خاصّى وارد شده است ، بايد بدان عمل كند و از اين دنيا هم شادان بسوى خدا حركت كند ، خوب برود ، با شوق و محبّت بسوى مقام رضوان خدايش ارتحال كند .\r\nاگر انسان اين معنى را خوب بفهمد و طبعاً كردارش نيز بر همين پايه و فكر متين قرار گيرد ، مرگش آن‌قدر آسان مىشود كه از موئى كه از ميان ماست بكشند آسان‌تر است .\r\n\r\nتأثير ميزان وابستگى به دنيا در سهولت و سختى مرگ\r\nوقتى عزرائيل براى قبض روح بندهء مؤمن مىآيد و او را بعلّت انس با فرزندان و بستگان و ارحام و متعلّقات ، در حركت به آن عالم سنگين مىبيند و مؤمن در پذيرش قدرى تأنّى و تأمّل دارد ، آن ملك مقرّب به نزد پروردگار ربّ ودود بر مىگردد و علّت تأنّى مرد مؤمن را عرض مىكند ، خطاب مىرسد بر كف دستت بنويس  بِسْمِ اللَّهِ الرَّحْمنِ الرَّحِيمِ  و نشانش بده .\r\n\r\n\r\n","description":"","footnote":"\r\nو نيز در كتاب « قضاء أمير المؤمنين علىّ بن أبى طالب عليه السّلام » شيخ محمّد تقى شوشترى طبع دهم دار الشّمالى - بيروت ، ص 147 و 148 اين داستان را با تمام محتويات آن از كتاب « التّشريف بالمنن فى التّعريف بالفتن » سيّد على ابن طاووس - كه در نجف اشرف بنام « ملاحم و فتن » به طبع رسيده است - نقل مىكند .\r\nو در كتاب « ملاحم و فتن » طبع دوّم مطبعهء حيدريّهء - نجف ، ص 154 و 155 وارد است .\r\n","page_name":" 42 ","page_number":56},
  {"content":"\r\n\r\nعزرائيل بر كف دست راست خود مىنويسد ،  بِسْمِ اللَّهِ الرَّحْمنِ الرَّحِيمِ  و آن را به مؤمن نشان مىدهد كه ناگاه مؤمن خود را در عالم ديگر در بحبوحات بهشت مىبيند ، و كيفيّت حركت و مرگ خود را ادراك نمىكند . اين حال مؤمن است .\r\nامّا پناه به خدا از سكرات كافر ؛ يك عمر در جهت مُعاكس با عالم حيات گام برداشته و براى زخارف و زينت‌هاى دنيا عمر خود را تباه كرده ، براى جاه و اعتبار ، ساعات و دقائق هستى خود را سپرى نموده ، پروردگار رحيم و رؤوف را در بوتهء نسيان سپرده و با دشمنان او كه او را به عالم اعتبار و نيستى گرايش مىدهند نقد عمر باخته است ؛ در اين حال هر يك از اين تعلّقات مانند زنجيرى آهنين كه دل او را به خود بسته‌اند او را به سوى خود مىكشند ، هزاران تعلّق با هزاران زنجير ؛ كجا مىتواند به آسانى كوچ كند ؟ اگر تمام ذرّات و سلّولهاى پيكرش را ريش ريش كنند باز حاضر نمىشود به اختيار برود ، اينجاست كه خطاب  خُذُوهُ فَغُلُّوهُ  *  ثُمَّ الْجَحِيمَ صَلُّوهُ  « 1 » او را در مىيابد و دهشت زده او را به عالم تاريك و غربت مىبرند .\r\n\r\nخطبهء رسول اللَه در جمعهء آخر ماه شعبان\r\nدر خطبه‌اى كه رسول خدا صلّى الله عليه و آله و سلّم در جمعهء آخر ماه شعبان قرائت فرمودند مردم را اندرز دادند كه اين ماه ( رمضان ) ماه پر بركت و رحمت است ، ماه مغفرت و دعا و اجابت است ، ماه نماز ، ماه قرائت قرآن ، ماه صدقه و صلهء رحم و ايثار است ، ماه اداى فرائض و روزه و انفاق ، و بهار آمرزش و تخفيف بر\r\n\r\n\r\n","description":"","footnote":"\r\n( 1 ) آيه 30 و 31 ، از سورهء 69 : الحاقّة\r\n","page_name":" 43 ","page_number":57},
  {"content":"\r\n\r\nزير دست و رحم بر صغير و احترام و توقير كبير ؛ مفصّلًا بياناتى فرمودند . و مفادش آنست كه مؤمن در شهر رمضان نه تنها از آدابى كه فقهاء در كتب عمليّه ذكر مىكنند بايد اجتناب ورزد بلكه در اين ماه رحمت بايد با شراشر وجود خود جلب رحمت كند ، خشوع و خضوع داشته باشد ، هميشه به ذكر خدا اشتغال ورزد ، در هر امرى كه او را به خدا نزديك كند سبقت گيرد ، و از هر چيزى كه او را از خدا دور كند بگريزد ، به آنچه خدا امر كرده عمل كند و از آنچه نهى فرموده اجتناب ورزد ، از هر چه ديدنش را حرام فرموده چشم ببندد و به هر چه شنيدنش را ممنوع كرده گوش ندهد .\r\nو خلاصه با بيانات خود در اين خطبه آن صراط مستقيمى كه اقصر فاصلهء بين انسان و خداست را تشريح كردند . أمير المؤمنين عليه السّلام كه اين روايت را بيان مىكنند مىگويند : در پايان خطبه برخاستم و عرض كردم : يَا رَسُولَ اللهِ ! مَا أَفْضَلُ الاعْمَالِ فِى هَذَا الشَّهْرِ ؟ فَقَالَ : يَا أَبَا الْحَسَنِ ! أَفْضَلُ الاعْمَالِ فِى هَذَا الشَّهْرِ الْوَرَعُ عَنْ مَحَارِمِ اللهِ .\r\n« اى رسول خدا بهترين اعمال در اين ماه چيست ؟ رسول خدا فرمود : اى أبو الحسن ! بهترين اعمال در اين ماه اجتناب از گناهان است . »\r\nثُمَّ بَكَى ، فَقُلْتُ : مَا يُبْكِيْكَ يَا رَسُولَ اللهِ ؟ فَقَالَ : أَبْكِى لِمَا يُسْتَحَلُّ مِنْكَ فِى هَذَا الشَّهْرِ ؛ كَأَنِّى بِكَ وَ أَنْتَ تُصَلِّى لِرَبِّكَ وَ قَدِ انْبَعَثَ أَشْقَى الاوَّلِينَ وَ الأخِرِينَ ، شَقِيقُ عَاقِرِ نَاقَةِ ثَمُودَ ؛\r\n\r\n","description":"","footnote":"","page_name":" 44 ","page_number":58},
  {"content":"\r\n\r\nفَضَرَبَكَ ضَرَبَةً عَلَى قَرْنِكَ فَخُضِبَتْ مِنْهَا لِحْيَتُكَ .\r\n« سپس رسول خدا گريه كرد . عرض كردم اى پيامبر خدا علّت گريهء شما چيست ؟ فرمود : گريه مىكنم براى آن حادثهء عظيمى كه در اين ماه بر تو فرود آيد و خون ترا حلال كنند .\r\nمثل اينكه من مىبينم كه تو در حال نماز و مناجات با پروردگارت هستى ، در اين حال شقىترينِ اوّلين و آخرين ، هم دوش و همرديف پى كنندهء ناقهء صالح برانگيزد و چنان ضربتى بر مغز سر تو فرود كند كه از آن ضربت محاسنت به خون خضاب شود . »\r\nفَقُلْتُ : يَا رَسُولَ اللهِ ! فِى سَلَامَةٍ مِنْ دِينى ؟ فَقَالَ صَلَّى اللهُ عَلَيْهِ وَ ءَالِهِ وَ سَلَّمَ : فِى سَلَامَةٍ مِنْ دِينِكَ .\r\n« عرض كردم : اى پيغمبر خدا ؟ آيا در آن حال دين من سالم خواهد بود ؟ فرمود - كه درود خدا بر او و آلش باد - : بلى دين تو سالم خواهد بود . »\r\nثُمَّ قَالَ : يَا عَلِىُّ ! مَنْ قَتَلَكَ فَقَدْ قَتَلَنِى ، وَ مَنْ أَبْغَضَكَ فَقَدْ أَبْغَضَنِى ؛ لِانَّكَ مِنِّى كَنَفْسِى ، وَ طِينَتُكَ مِنْ طِينَتِى ، وَ أَنْتَ وَصِيِّى وَ خَلِيفَتِى فِى أُمَّتِى . « 1 »\r\n\r\n\r\n","description":"","footnote":"\r\n( 1 ) اصل اين حديث شريف را صدوق در كتاب « عيون أخبار الرّضا » طبع سنگى ، ص 192 ؛ و « أمالى » طبع سنگى ، ص 57 و 58 با تتمّهء آن كه ذكر خواهد شد روايت مىكند . و در كتاب « وسائل الشّيعة » ج 7 ، ص 227 از « عيون » تا لفظ الْوَرَعُ عَنْ مَحَارِمِ اللهِ روايت مىكند و چون تتمّهء آن راجع به اعمال مستحبّه و اجتهاد در عبادت نيست لذا حديث را تقطيع نموده است . و ليكن\r\n","page_name":" 45 ","page_number":59},
  {"content":"\r\n\r\n« سپس رسول خدا فرمود : اى علىّ ! كسى كه تو را بكشد حقّاً مرا كشته است ، و كسى كه تو را دشمن دارد حقّاً مرا دشمن داشته است ؛ زيرا كه نسبت تو با من مثل جان من است ، و سرشت تو از سرشت من است ، و تو وصىّ من و جانشين من در امّت من هستى . »\r\n\r\n\r\n","description":"","footnote":"\r\nسيّد ابن طاووس در اوّل كتاب « إقبال » تمام حديث را از محمّد بن أبى القاسم طبرى در كتاب « بشارة المصطفى لشيعة المرتضى » با إسناد خود از حسن بن عليّ بن فَضّال از حضرت علىّ بن موسى الرّضا از يك يك آباء گرامش تا حضرت أمير المؤمنين عليه السّلام روايت مىكند . و همچنين شيخ بهاء الدّين عاملى در حديث نهم از كتاب « أربعين » خود از مرحوم صدوق محمّد بن علىّ بن الحسين ابن بابويه قمّى و مرحوم فيض كاشانى در كتاب « وافى » در باب فضل شهر رمضان از كتاب « عرض المجالس » صدوق كه همان « أمالى » است از أحمد بن الحسن القَطّان از أحمد بن محمّد بن سعيد هَمْدانى از ابن فضّال از پدرش از حضرت رضا عليه السّلام روايت مىكند . و تتمّهء روايت اينست :\r\nإنَّ اللهَ تَبارَكَ وَ تَعالَى خَلَفَنى وَ إيّاكَ ، و اصْطَفانى وَ إيّاكَ ، فَاخْتارَنى لِلنُّبُوَّةِ ، وَ اخْتارَكَ لِلإمامَةِ ؛ فَمَنْ أنْكَرَ إمامَتَكَ فَقَدْ أنكَرَ نُبُوَّتى . يا عَلىُّ ! أنْتَ وَصيّى وَ أبو وُلْدى ، وَ زَوْجُ ابْنَتى ، وَ خَليفَتى عَلَى امَّتى فى حَياتى وَ بَعْدَ مَوْتى ، أمْرُكَ أمْرى ، وَ نَهْيُكَ نَهْيى . اقْسِمُ بِالَّذى بَعَثَنى بِالنُّبُوَّةِ وَ جَعَلَنى خَيْرَ الْبَريَّةِ ؛ إنَّكَ لَحُجَّةُ اللهِ عَلَى خَلْقِهِ ، وَ أمينُهُ عَلَى سِرِّهِ ، وَ خَليفَتُهُ عَلَى عِبادِهِ انتهى .\r\nو اين تتمّه را در « غاية المرام » محدّث عظيم سيّد هاشم بحرانى در ص 29 از ابن بابويه با إسناد خود از أصبغ بن نُباته از أمير المؤمنين عليه السّلام ، و شيخ قُندوزى حنفى در « ينابيع المودّة » طبع اسلامبول ، ص 53 از كتاب « مناقب » روايت كرده‌اند .\r\n","page_name":" 46 ","page_number":60},
  {"content":"\r\n\r\n\r\nمجلس دوم : زندگى موقّت و حيات جاودان\r\n\r\n","description":"","footnote":"","page_name":" 47 ","page_number":61},
  {"content":"\r\n . \r\n","description":"","footnote":"","page_name":" 48 ","page_number":62},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم « 1 »\r\n\r\nدنيا ظاهر حيات ، و آخرت باطن آن است\r\nقالَ اللهُ الحكيمُ فى كتابه الكَريم :\r\n يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ  *  أَ وَ لَمْ يَتَفَكَّرُوا فِي أَنْفُسِهِمْ ما خَلَقَ اللَّهُ السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى وَ إِنَّ كَثِيراً مِنَ النَّاسِ بِلِقاءِ رَبِّهِمْ لَكافِرُونَ  . « 2 »\r\nدر اين دو آيه مباركه مىفرمايد : « اين مردم فقط ظاهر حيات دنيا را مىدانند و البتّه از آخرت غافلند . آيا با خود انديشه نمىكنند كه خدا آسمانها و زمين و تمام موجوداتى كه در ميان آنهاست نيافريده است مگر به حقّ و زمان مشخّص ؟ و همانا بسيارى از مردم به ديدار پروردگار خود كافرند . »\r\nاز اينكه در آيه اوّل ظاهر حيات دنيا در مقابل آخرت قرار داده\r\n\r\n\r\n","description":"","footnote":"\r\n( 1 ) مطالب گفته شده در روز دوّم ماه مبارك رمضان .\r\n( 2 ) آيات 7 و 8 ، از سورهء 30 : الرّوم\r\n","page_name":" 49 ","page_number":63},
  {"content":"\r\n\r\nشده مىتوان استفاده كرد كه آخرت باطن دنياست و حقيقت دنياست . حيات دنيا ظاهرى دارد و باطنى ، و به قرينهء تقابل هر كدام در مقابل هم بوده و قسيم يكديگرند .\r\nو همانطور كه قبلًا عرض شد ممكن است عبارت «  وَ فِي الْآخِرَةِ عَذابٌ شَدِيدٌ وَ مَغْفِرَةٌ مِنَ اللَّهِ وَ رِضْوانٌ  » را عطف بر لفظ « لعب » گرفت ، يعنى حيات دنيا در آخرت عذاب شديد و مغفرت و رضوان خداست . ظاهرش همان پنج مرتبهء بازى و لهو و زينت و تفاخر و تكاثر در مال و اولاد است و باطنش كه آخرت است عذاب شديد و غفران و رضاى ربّ ودود است . و بنابراين ، آيه مورد بحث تأييد معناى آيه سابقه را در سورهء حديد مىكند .\r\nو شاهد بر اين معنى آنكه عطف آيه بعد بر اين آيه كه مىفرمايد :  أَ وَ لَمْ يَتَفَكَّرُوا فِي أَنْفُسِهِمْ ما خَلَقَ اللَّهُ السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى  ، افادهء اين معنا را مىنمايد . چون آفرينش آسمانها و زمين و آنچه ميان آنهاست براساس حقّ و أجل و مدّت معلوم و معيّن ، همان واقعيّت و حقيقت دنياست كه مردم غفلت دارند و به ظاهر دنيا اكتفا كرده و از لقاى خدا و آخرت چشم پوشيده‌اند .\r\nبارى از اين آيه و بسيارى از آيات ديگر قرآن مجيد كه با همين تعبير بيان شده است مىتوان فهميد كه آفرينش آسمانها و زمين و آنچه در آنهاست داراى اجل معيّن و مدّت مشخّص است كه با رسيدن آن اجل و زمان دوران آنها سپرى مىگردد .\r\n\r\n","description":"","footnote":"","page_name":" 50 ","page_number":64},
  {"content":"\r\n\r\nامّا غير از آسمانها و زمين و موجودات واقعهء در آنها حكمشان چيست ؟ آيا آنها هم مدّت زندگيشان محدود است و دستخوش فناء و زوال واقع مىشوند يا نه ؟ در آيات قرآن صريحاً و مفصّلًا بطورى كه خصوصيّات و كيفيّات مبدأ و منتهاى آنها را بيان كند آيه‌اى نيست . گرچه از چند آيه مباركه مىتوان اجمالًا استفادهء دوام و بقاء آنها را نمود :\r\n ما عِنْدَكُمْ يَنْفَدُ وَ ما عِنْدَ اللَّهِ باقٍ  . « 1 »\r\n« آنچه در نزد شماست تباه مىشود و از بين مىرود و آنچه در نزد خداست باقى مىماند . »\r\n وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  « 2 »\r\n« هيچ چيزى نيست مگر آنكه آن چيز در نزد ما خزينه‌هائى دارد و ما آن چيز را از آن خزينه‌ها پائين نمىآوريم و نمىآفرينيم مگر به اندازهء مشخّص و معيّن . »\r\nاين دو آيه به ما مىفهماند كه حقائق موجودات دنيا و عالم طبع و مادّه در نزد خداوند متعال داراى خزائنى هستند كه پيوسته و مدام باقى بوده و هيچگاه دستخوش فناء و نيستى واقع نمىگردند .\r\nگرچه از خود اين آيه مورد بحث نيز مىتوان اين حقيقت را دريافت ؛ چون از اينكه مىگويد : ما آسمانها و زمين و ما بَينهُما را نيافريديم مگر به حقّ و أجل مسمّى ، ميتوان فهميد كه خود حقّ و\r\n\r\n\r\n","description":"","footnote":"\r\n( 1 ) صدر آيه 96 ، از سورهء 16 : النّحل\r\n( 2 ) آيه 21 ، از سورهء 15 : الحِجر\r\n","page_name":" 51 ","page_number":65},
  {"content":"\r\n\r\nاجل مسمّى ديگر در تحت حقّ و أجل مسمّى نيستند و مدّت و زمان ندارند ، و إلّا تسلسل لازم مىآيد ؛ آنها ما فوق اجل و تدريج گذران زمان هستند .\r\nاين بحث إن شاء الله تعالى در بعضى از مباحث آتيه تحت عنوان موجوداتى كه در نزد پروردگار جاودانند خواهد آمد ، ولى فعلًا بحث ما در پيرامون آسمانها و زمين و ما بين آن دو كه از جمله انسان است مىباشد ؛ و چون خدا ميفرمايد ما آنها را در تحت اجل معلوم و تعيين زمان مشخّصى خلق كرديم ، معلوم مىشود مدّت همهء آنها از جمله مدّت حيات انسان معلوم و محدود است و نمىتوانند بيش از آن زمان و اجلى كه براى آنها مقدّر شده است زيست كنند .\r\n\r\nسرآمد زندگى و اجل معيّن در قرآن كريم\r\nكمال انسان و كمال موجودات عالم طبع به اينست كه در همين زمان معلوم و اجل محدود كه براى آنها مقدّر شده است خود را كامل كنند . نمىتوانند از دائرهء اين زمان پا بيرون نهند و بر اجل خود پيشى گيرند و يا آن را تمديد نموده و به تأخير اندازند . هيچگاه موجودات مادّى و طبعى كه داراى مادّه و طبع هستند نمىتوانند از اين قانون كلّى خارج شده و زوال و فنا و محدوديّت اجل و زمان زندگى خود را تبديل به بقاء و دوام و استمرار و ابديّت بنمايند . اين حقيقت مستفاد از آيات صريحهء قرآن است .\r\nو امّا در خصوص انسان مىفرمايد :\r\n وَ لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً \r\n\r\n","description":"","footnote":"","page_name":" 52 ","page_number":66},
  {"content":"\r\n\r\n وَ لا يَسْتَقْدِمُونَ  . « 1 »\r\n« براى هر گروه و جمعيّتى يك زمانى است ، چون زمان آنها برسد و اجل آنان را دريابد ، نمىتوانند آن اجل و مدّت را به عقب ببرند يا به جلو بياورند و بالنّتيجه يا خود زودتر از اجل بميرند يا پس از اجل مرگ را دريابند . »\r\nو نظير اين آيه است :\r\n ما تَسْبِقُ مِنْ أُمَّةٍ أَجَلَها وَ ما يَسْتَأْخِرُونَ  « 2 »\r\n« هيچ امّت و گروهى نمىتوانند از اجل خود پيشى گيرند و نمىتوانند اجل خود را به تأخير اندازند . »\r\nمسألهء مرگ از مسائل مشكله به شمار مىرود . افراد بشر زحمت‌ها كشيده ، رنجها برده‌اند كه بتوانند زندگى را در دنيا جاودان كنند ، مسألهء مرگ را حلّ نموده و اين مشكله را بردارند ؛ هيچكس موفّق نشده است .\r\nقدرتمندترين سلاطين ، بزرگان ، علماء و دانشمندان ، حكماء و فيلسوفان و انديشمندان و متفكّران ، در طىّ قرون عديده و گذشت ايّام با تمام قواى مادّى و معنوى و فكرى كوشيدند و تمام همّت و نيروى خود را مصرف نمودند بلكه بتوانند اين معمّا و معضله را حلّ كنند تا بشر بتواند در دنيا دائماً زيست كند و در انتظار دهشتناك مرگ نباشد ؛ نشد .\r\n\r\n\r\n","description":"","footnote":"\r\n( 1 ) . آيه 34 ، از سورهء 7 : الاعراف\r\n( 2 ) آيه 5 ، از سورهء 15 : الحِجر\r\n","page_name":" 53 ","page_number":67},
  {"content":"\r\n\r\nفيلسوف شرق و رواج دهندهء مكتب مشّائين : شيخ الرّئيس أبو على سينا ، از جملهء اشعار معروف و مشهور اوست كه :\r\n از قعر گِلِ سياه تا اوج زحل * كردم همه مشكلات گيتى را حل\r\nبيرون جستم ز قيد هر مكر و حيل * هر بند گشاده شد مگر بند اجل « 1 » \r\nو نيز حكيم خيّام كه خود را مدّعى كشف معضلات و حلّ غوامض علوم مىداند گويد :\r\n خيّام كه خيمه‌هاى حكمت مىدوخت * در كورهء غم فتاد و ناگاه بسوخت\r\nمِقراض اجل طناب عمرش ببريد * دلّال أمل به رايگانش بفروخت « 2 » \r\n\r\n\r\n","description":"","footnote":"\r\n( 1 ) اين رباعى را در « لغت نامهء دهخدا » از جملهء اشعار فارسى أبو على سينا در مادّهء أبو على سينا در ص 654 آورده است . و نيز در كتاب « جشن نامهء ابن سينا » جلد اوّل تأليف دكتر ذبيح الله صفا در ص 114 از جمله اشعار فارسى او آورده است ، و در ص 217 از همين كتاب گويد : اين رباعى با خطّ نستعليق بر روى سنگ مرمر يزد در كتيبه‌اى بالاى سر در مقبرهء ابن سينا نوشته شده است . »\r\nو ليكن در كتاب « رباعيّات حكيم خيّام » كه با مقدّمهء دكتر فريد رخ روزن در 1304 شمسى در برلين طبع شده ، در ص 97 اين رباعى را از او نقل مىكند كه :\r\n از جرم حضيض خاك تا اوج زحل * كردم همه مشكلات گردون را حل\r\nبيرون جستم ز بند هر مكر و حيل * هر بند گشاده شد مگر بند اجل \r\n( 2 ) « ديوان رباعيّات خيّام » طبع برلين ( 1304 شمسى ) ص 20\r\n","page_name":" 54 ","page_number":68},
  {"content":"\r\n\r\nحضرت أمير المؤمنين عليه السّلام در همان ايّامى كه ضربت خورده بودند در ضمن خطبه‌اى مىفرمايد :\r\nأَيُّهَا النَّاسُ ! كُلُّ امْرِى لَاقٍ مَا يَفِرُّ مِنْهُ فِى فِرَارِهِ ، وَ الأجَلُ مَسَاقُ النَّفْسِ إلَيْهِ ، وَ الْهَرَبُ مِنْهُ مُوَافَاتُهُ . كَمِ اطَّرَدَتِ الايَّامُ أبْحَثُهَا عَنْ مَكْنُونِ هَذَا الأمْرِ ، فَأَبَى اللهُ إلَّا إخْفَآءَهُ ؛ هَيْهَاتَ ! عِلْمٌ مَخْزُونٌ « 1 »\r\n« اى مردم ! تمام افراد بشر در زندگى خود برخورد مىكنند با چيزى كه از آن فرار مىكرده‌اند كه همان مرگست . و اجل و مدّت زندگى همان زمانى است كه نفس او را به مرگ سوق مىدهد و رهبرى مىكند ، و فرار از آن عين برخورد و رسيدن به آنست . چه بسيار روزها گذشت كه من در صدد جستجو و تفحّص از حقيقت بروز اين واقعه بودم ولى خداوند او را به ارادهء جدّيّهء خود مخفى داشت ؛ هيهات ! اين دانشى است كه در خزانهء علم الهى مخفى است . »\r\n\r\nفرار از مرگ ، عين برخورد و رسيدن به آنست\r\nعجيب است كه انسان با فرار از مرگ چگونه خود را به مرگ نزديك مىكند . از خيابان تند مىدود به ماشين نخورد ، همان سرعت موجب تصادف و مرگ او مىگردد . در ظاهر فرار از مرگ است و در واقع استقبال از مرگ . چه بسا به طبيب مراجعه مىكند كه مرضش معالجه شود ، با اندك اشتباه طبيب مىميرد . به بيمارستان مىرود تا\r\n\r\n\r\n","description":"","footnote":"\r\n( 1 ) « نهج البلاغه » خطبهء 147 ؛ و از طبع مصر با شرح عبده ، ج 1 ، ص 268 ؛ و جملهء اوّل آن حضرت را تا لفظ « مُوافاتُهُ » مجلسى در « بحار » در ج 6 ، كتاب العدل و المعاد ، ص 126 از طبع آخوندى آورده است .\r\n","page_name":" 55 ","page_number":69},
  {"content":"\r\n\r\nبا عمل جرّاحى قدرى در دنيا بيشتر زيست كند چه بسا در زير كارد جرّاح جان مىسپرد . مثال براى اين موضوع بسيار است بلكه مىتوان گفت تمام ساعات و لحظاتى كه بر انسان مىگذرد ، در آن ساعات و لحظات مىكوشد تا خود را از چنگ مرگ نجات دهد و موجوديّت خود را حفظ كند و آنچه براى ادامهء حيات او مفيد است بجا آورد و آنچه موجب قطع و زوال حيات اوست از خود دور كند .\r\nاين غريزهء تمام افراد بشر است و ليكن با وجود اين غريزه كه صد در صد تلاش خود را مصروف به بقاء خود مىكند حتّى در خواب هم داراى اين حسّ خويشتن دارى است ، امّا در متن واقع هر لحظه خود را به مرگ نزديكتر نموده و با همين فعّاليّت‌ها كه منطبق بر زمانِ گذران است و طىّ اين زمان از اراده و اختيار او بيرون است ، خواهى نخواهى با دست خود ، خود را به جلو مىبرد و لحظه به لحظه اجل و مرگ خود را استقبال نموده دائماً به او نزديك مىگردد .\r\nاينست كه مولا مىفرمايد : وَ الْهَرَبُ مِنْهُ مُوَافاتُهُ . « فرار از او عين وصول و دريافت اوست » .\r\n\r\nداستان حضرت سليمان با مرد وحشت زده و ملك الموت\r\nگويند بامدادِ روزى مردى وحشت زده خدمت حضرت سليمان على نبيّنا و آله و عليه الصّلاة و السّلام رسيد . حضرت سليمان ديد از شدّت ترس رويش زرد و لبانش كبود گشته ، سؤال كرد : اى مرد مؤمن ! چرا چنين شدى ؟ سبب ترس تو چيست ؟ مرد گفت : عزرائيل بر من از روى كينه و غضب نظرى كرده و مرا چنان كه مىبينى دچار دهشت ساخته است .\r\n\r\n","description":"","footnote":"","page_name":" 56 ","page_number":70},
  {"content":"\r\n\r\nحضرت سليمان فرمود : حالا بگو حاجتت چيست ؟ عرض كرد : يا نبىّ الله ! باد در فرمان شماست ؛ به او امر فرمائيد مرا از اينجا به هندوستان ببرد ، شايد در آنجا از چنگ عزرائيل رهائى يابم !\r\nحضرت سليمان به باد امر فرمود تا او را شتابان به سمت كشور هندوستان ببرد .\r\nروز ديگر كه حضرت سليمان در مجلس ملاقات نشست و عزرائيل براى ديدار آمده بود گفت : اى عزرائيل براى چه سببى در بندهء مؤمن از روى كينه و غضب نظر كردى تا آن مرد مسكين ، وحشت زده دست از خانه و لانهء خود كشيده و به ديار غربت فرارى شد ؟\r\nعزرائيل عرض كرد : من از روى غضب به او نگاه نكردم ؛ او چنين گمان بدى دربارهء من برد . داستان از اين قرار است كه حضرت ربّ ذوالجلال به من امر فرمود تا در فلان ساعت جان او را در هندوستان قبض كنم . قريب به آن ساعت او را اينجا يافتم ، و در يك دنيا از تعجّب و شگفت فرو رفتم و حيران و سرگردان شدم ؛ او از اين حالت حيرت من ترسيد و چنين فهميد كه من بر او نظر سوئى دارم درحالىكه چنين نبود ، اضطراب از ناحيهء خود من بود . بارى با خود مىگفتم اگر او صد پر داشته باشد در اين زمان كوتاه نمىتواند به هندوستان برود ، من چگونه اين مأموريّت خدا را انجام دهم ؟\r\nليكن با خود گفتم من بسراغ مأموريّت خود مىروم ، بر عهدهء من چيز دگرى نيست . به امر حقّ به هندوستان رفتم ناگهان آن مرد را در\r\n\r\n","description":"","footnote":"","page_name":" 57 ","page_number":71},
  {"content":"\r\n\r\nآنجا يافتم و جانش را قبض كردم . « 1 »\r\nأَيُّهَا النَّاسُ ! كُلُّ امْرِىً لَاقٍ مَا يَفِرُّ مِنْهُ فِى فِرَارِه . در عين فرار از مرگ آن را استقبال نموده در آغوش مىگيرد ، و فرار عين استقبال است و هيچكس قادر بر فرار نيست چون هر فرارى بهر كيفيّتى و بهر صورتى خود فرو رفتن در كام مرگ است .\r\n\r\nمعنى دو نوع اجل در قرآن مجيد : اجل و اجل مسمّى\r\n« اجل » دو معنى دارد : يكى به معنى مدّت و زمان ؛ اجل فلان كس پنجاه سال است يعنى مدّت عمر او اين مقدار است .  لِكُلِّ أُمَّةٍ أَجَلٌ  يعنى براى هر گروهى مهلت و زمان خاصّى است .\r\nو ديگرى به معناى رأس و سرآمد مدّت ؛ اجل دَين يعنى نقطهء سرآمد آن كه بايد در آن نقطه دين پرداخته شود .  فَإِذا جاءَ أَجَلُهُمْ  يعنى زمانى كه رأس مدّت زندگى آنها بيايد . در سورهء سبأ آمده است :\r\n قُلْ لَكُمْ مِيعادُ يَوْمٍ لا تَسْتَأْخِرُونَ عَنْهُ ساعَةً وَ لا تَسْتَقْدِمُونَ  « 2 »\r\nدر اينجا ميعاد به معنى رأس المدّة و زمان رسيدن وعده است ؛ « اى پيغمبر بگو : براى شما وعدهء روزى خواهد رسيد كه در آن سر رسيد نمىتوانيد ساعتى را تأخير اندازيد و نه آنكه ساعتى به جلو بيفتيد . »\r\nآن روز كه رسيد ، عمر سپرى شده است و اجل رسيده است .\r\nو ليكن در اينجا لطيفه‌اى است در قرآن مجيد كه بسيار شايان دقّت و توجّه است ؛ در يكى از آيات قرآن مىفرمايد :\r\n\r\n\r\n","description":"","footnote":"\r\n( 1 ) : دفتر اوّل « مثنوى » طبع ميرخانى ، ص 26\r\n( 2 ) آيه 30 ، از سورهء 34 : سَبَأ\r\n","page_name":" 58 ","page_number":72},
  {"content":"\r\n\r\n هُوَ الَّذِي خَلَقَكُمْ مِنْ طِينٍ ثُمَّ قَضى أَجَلًا وَ أَجَلٌ مُسَمًّى عِنْدَهُ  . « 1 »\r\n« پروردگار آن كسى است كه شما را از گل آفريد ، و سپس اجلى قرار داد و ليكن اجل مسمّى در نزد خداست . »\r\nاز اينجا معلوم مىشود كه دو اجل داريم . يك اجل ، اجلى است كه خدا براى ما معيّن فرموده و يك اجل ، أجل مسمّى كه آن در نزد پروردگار است . و چون از طرفى طبق آيه كريمهء  ما عِنْدَكُمْ يَنْفَدُ وَ ما عِنْدَ اللَّهِ باقٍ  « 2 » مىدانيم كه آنچه در نزد ماست فانى و خراب و آنچه در نزد پروردگار است باقى خواهد بود ، بنابراين چون اجل مسمّى در نزد خداست حتماً از چيزهائيست كه باقى بوده و دستخوش بوار و عدم و فناء قرار نخواهد گرفت ؛ بنابراين مدّت عمر ما كه اجل ماست سپرى مىشود و ليكن اجل مسمّى باقى مىماند .\r\nبايد ديد چگونه دو اجل داريم ؟ فرقش چيست ؟ چرا يكى از آن دو فانى و ديگرى باقى است ؟ براى سنجش اين موضوع مىگوئيم : در سورهء يونس آمده است :\r\n إِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ مِمَّا يَأْكُلُ النَّاسُ وَ الْأَنْعامُ حَتَّى إِذا أَخَذَتِ الْأَرْضُ زُخْرُفَها وَ ازَّيَّنَتْ وَ ظَنَّ أَهْلُها أَنَّهُمْ قادِرُونَ عَلَيْها أَتاها أَمْرُنا لَيْلًا \r\n\r\n\r\n","description":"","footnote":"\r\n( 1 ) قسمتى از آيه 2 ، از سورهء 6 : الانعام\r\n( 2 ) صدر آيه 96 ، از سورهء 16 : النّحل\r\n","page_name":" 59 ","page_number":73},
  {"content":"\r\n\r\n أَوْ نَهاراً فَجَعَلْناها حَصِيداً كَأَنْ لَمْ تَغْنَ بِالْأَمْسِ كَذلِكَ نُفَصِّلُ الْآياتِ لِقَوْمٍ يَتَفَكَّرُونَ  « 1 »\r\n« همانا مثل زندگانى دنيا مانند آبى است كه ما آن را از آسمان به پائين مىفرستيم و گياهان زمين از اقسام نباتاتى كه خوراك انسان و چارپايان است با آن آب مخلوط شده ، نباتات و گياهان سر سبز و شاداب گشته ، تا سرحدّى كه زمين بهرهء كافى خود را مىبرد و به انواع نبات و گياه و مزيّن مىگردد . و صاحبان و ساكنان زمين چنين مىپندارند كه ديگر يكباره تمام قدرت و مكنت آنها بر زمين متمركز شده و ديگر عاملى نيست كه بتواند اين بهرهء كافى و اين وفور نعمت و خرّمى و شادابى را از آنان بگيرد ؛ كه ناگهان امر ما در شب يا روز بدان زمين ميرسد و چنان آنها را از بين مىبرد و همه را درو شده و از زمين جدا شده قرار ميدهد كه گوئى اصلًا ديروز در اين زمين چيزى نروئيده بود . اين‌طور - اى پيامبر گرامى - ما آيات خود را مفصّلًا بيان مىكنيم براى مردمى كه تفكّر كنند و بينديشند . »\r\nدر اين آيه مىفرمايد : زندگى و حيات انسان در دنيا هم همينطور است . يعنى نطفه‌هاى سرد در آتشگردان صلب پدر و سپس در رحم مادر قرار مىگيرد و با كمال حرارت دوران تكامل خود را در رحم طىّ نموده و سپس به دنيا پا مىگذارد و بدنبال علم و قدرت و جاه و مال و فرزند و انواع و اقسام تعيّنات و اعتباريّات مىرود تا ازهرجهت داراى علم و تجربه و قوّهء تشخيص و ادراك و معرفت\r\n\r\n\r\n","description":"","footnote":"\r\n( 1 ) آيه 24 ، از سورهء 10 : يونس\r\n","page_name":" 60 ","page_number":74},
  {"content":"\r\n\r\nمىگردد و به تمام اقسام فعّاليّتها در زمين قادر مىشود ، و خلاصه آنكه از نقطهء نظر حيات دنيوى به نقطهء اوج ميرسد كه ناگهان در عين آنكه ابداً بر ذهنش خطور نمىكند كه مرگ او ميرسد ، مرگ او را در مىيابد ؛ عزرائيل مىآيد و طومار حيات او را چنان در هم مىپيچد و آثار و خصائص او را به باد فنا مىدهد كه  كَأَنْ لَمْ تَغْنَ بِالْأَمْسِ  ، گوئى اصلًا چنين شخصى نبوده و به‌هيچ‌وجه در زمين اقامت نكرده و سكونت نداشته است .\r\nدر اين آيه مباركه خدا مىفرمايد :  أَتاها أَمْرُنا لَيْلًا أَوْ نَهاراً  ؛ امر ما در شب يا روز مىرسد و حيات را پايان مىدهد . پس معلوم مىشود كه پايان حيات در دنيا به امر خداست ، و امر خدا مال خداست و در نزد خداست و همان اجل مسمّى است .\r\nپس ، از بين رفتن عمر و آمدن اجل ، مترتّب است بر اجل مسمّى و امر الهى ؛ او وقتى بيايد به اين اجل خاتمه ميدهد و براى انسان به‌هيچ‌وجه مهلتى نيست .\r\n\r\nاجل دنيوى و اجل مسمّى يك حقيقت است به دو وجه\r\nاز اينجا كيفيّت دو اجل واضح و روشن مىشود : اجل دنيوىِ زمانى همين مدّتى است كه دوران عمر آدمى را تشكيل ميدهد و با طىّ زمان طىّ مىشود ، و نحوهء وجودش تدريجى و بالاخره از بين ميرود و با فوت آدمى مهلتش سر مىآيد . أجل مسمّى اجل عند الله و امر الهى است كه در عالمِ زمان نيست و بوار و هلاك او را در نمىيابد ، بلكه پيوسته در نزد خداست و ثابت است و بر اساس آن اجل اين اجل دنيوى پى ريزى مىشود .\r\n\r\n","description":"","footnote":"","page_name":" 61 ","page_number":75},
  {"content":"\r\n\r\nمثلًا اوّل ظهر ما نماز گزارديم و سپس دعا خوانديم ، آن زمانها سپرى شد و ما را به اين زمان فعلى تحويل داد كه فعلًا با دوستان عزيز به گفتگو اشتغال داريم . اين زمان هم مىگذرد و لحظه به لحظه در چرخ طىّ و تدريج زمان ما را به جلو مىبرد ، ساعات ، روزها ، ماه‌ها ، سالها ، تا به آخرين نقطهء اجل مىسپارد ؛ آن همان روز ميعاد و ميقات است .\r\nامّا اجل مسمّى و الهى كه ثابت است و به طىّ زمان طىّ نمىگردد آن ضرب الأجل عمر انسان است از اوّل تا به آخر كه در عالم معنى و ملكوت معيّن شده و گذشت و عبور در آنجا نيست ، و بر آن اساس و ثبوت اصلى شالودهء عمر زمانى و دنيوى پى ريزى مىشود . آن اجل در عالمى فسيح و وسيع‌تر از نشأهء دنياست ، و عالم ملكوت است كه تمام موجودات اين عالم مادّه و طبع بر آن اساس و آن اصل در اين عالم نزول نموده بوجود مىآيند . آن عالم الگو و حقيقت است و اين عالم مثال و نمونه و مجاز . و همين گذشت عمرى را كه در اينجا از نقطهء نظر تدريجِ مادّه ، زائل و منتهى به حدّى مىبينيم ، اگر با فهم و ادراك عالىتر بنگريم يا بالحسّ و المشاهده ادراك عالم ملكوت را بنمائيم ، آن اجل ثابت و مسمّى را در آنجا ثابت و موجود خواهيم يافت و ابداً قابل فناء و زوال نخواهيم يافت .\r\nشاهد بر اين معنى آنكه مىفرمايد :\r\n مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ  « 1 »\r\n\r\n\r\n","description":"","footnote":"\r\n( 1 ) قسمتى از آيه 5 ، از سورهء 29 : العنكبوت\r\n","page_name":" 62 ","page_number":76},
  {"content":"\r\n\r\n« كسى كه اميدوار به ملاقات و ديدار خداست پس حقّاً اجل خدا خواهد آمد و به شرف لقاى حضرت معبود مشرّف خواهد شد . »\r\nاجل خدا همان اجل مسمّى است و همان امر الهى است .\r\nيعنى كسانى كه اميد لقاى حضرت پروردگار را دارند بايد به عالم ملكوت برسند و آن اجل مسمّى و خصوصيّات آن را از مبدأ تا منتهى دريابند ، و يا به مرگ اختيارى و يا به مرگ اضطرارى از اجل دنيوى عبور نموده و به عالم ملكوت برسند .\r\nو لقاى خدا بدون طىّ عالم ملكوت و ادراك ثابتات كه از جمله اجل مسمّى است ، از مستحيلات است .\r\nو به عبارت ديگر مىتوان گفت : اجل مسمّى و اجل دنيوى يك حقيقت و امر واحدى است ، غاية الامر به دو نظر و به دو وجهه نگريسته مىشود : يك وجهه و طرف آن ، عالم طبع و مادّه است كه عمر گذران است ، و وجهه و طرف ديگر آن ، عالم ملكوت و ثابت است ، كه آن راه عبور به اسماء و صفات حضرت ربّ ودود و بالأخره فنا در ذات مقدّس ربوبى است ، و اجل مسمّى كه در عالم ملكوت است از منازلِ راه وصول به آن اميد كه همان لقاى خدا باشد خواهد بود .\r\nآيات بسيارى در قرآن مجيد وارد است كه دلالت مىكند بر اينكه بازگشت همه چيز و بازگشت انسان به سوى خداست .\r\n أَلا إِلَى اللَّهِ تَصِيرُ الْأُمُورُ  « 1 » « آگاه باشيد كه همهء امور به خدا\r\n\r\n\r\n","description":"","footnote":"\r\n( 1 ) ذيل آيه 53 ، از سورهء 42 : الشّورَى\r\n","page_name":" 63 ","page_number":77},
  {"content":"\r\n\r\nبازگشت مىكند . »\r\n وَ إِلَى اللَّهِ الْمَصِيرُ  . « 1 » « و بازگشت بسوى خداست . »\r\n وَ إِلَيْهِ يُرْجَعُ الْأَمْرُ كُلُّهُ  « 2 » « و به سوى خدا بر مىگردد تمام مراتب و درجات امر . »\r\n وَ إِلَى اللَّهِ تُرْجَعُ الْأُمُورُ  « 3 » « و بسوى خدا بر مىگردد أمرها و شئون و وجههء موجودات . »\r\n ثُمَّ إِلى رَبِّكُمْ تُرْجَعُونَ  . « 4 » « پس به سوى پروردگارتان بازگشت خواهيد نمود . »\r\n إِنَّ إِلى رَبِّكَ الرُّجْعى  . « 5 » « بدرستى كه حقّاً به سوى پروردگار تو اى پيغمبر ، بازگشت همه خواهد بود . »\r\n إِلَى اللَّهِ مَرْجِعُكُمْ  . « 6 » « به سوى خداست بازگشت همهء شما . »\r\n ثُمَّ إِلى رَبِّكُمْ مَرْجِعُكُمْ  « 7 » « پس به سوى پروردگار شماست بازگشت همه شما\r\n\r\n\r\n","description":"","footnote":"\r\n( 1 ) . ذيل آيه 42 ، از سورهء 24 : النّور ؛ و ذيل آيه 18 ، از سورهء 35 : فاطر\r\n( 2 ) قسمتى از آيه 123 ، از سورهء 11 : هود\r\n( 3 ) ذيل آيه 4 ، از سورهء 35 : فاطر ؛ و ذيل آيه 5 ، از سورهء 57 : الحديد\r\n( 4 ) ذيل آيه 11 ، از سورهء 32 : السّجدة ؛ و ذيل آيه 15 ، از سورهء 45 : الجاثية\r\n( 5 ) آيه 8 ، از سورهء 96 : العلق\r\n( 6 ) قسمتى از آيه 48 و 105 ، از سورهء 5 : المائدة ؛ و قسمتى از آيه 4 ، از سورهء 11 : هود\r\n( 7 ) قسمتى از آيه 164 ، از سورهء 6 : الانعام ؛ و قسمتى از آيه 7 ، از سورهء 39 : الزّمر\r\n","page_name":" 64 ","page_number":78},
  {"content":"\r\n\r\n إِنَّا لِلَّهِ وَ إِنَّا إِلَيْهِ راجِعُونَ  . « 1 » « حقّاً ما براى خدا هستيم و ما به سوى او از بازگشت كنندگانيم . »\r\n يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ  « 2 » « اى انسان حقّاً كه تو با تعب و سختى در مقام حركت بسوى پروردگارت مىباشى و او را ملاقات خواهى نمود . »\r\nبازگشت نفس انسان و به سر رسيدن اجل دنيوى و رسيدن به اجل مسمّى و انتقال از مادّه به عالم مثال و صورت ، مرگ است . البتّه حقيقت مرگ امرى محسوس نيست كه بتوان آن را با حسّ ادراك كرد ، چون مرگ انتقال از عالم طبع و حسّ است به عالم ما فوق حسّ كه آن را برزخ و مثال گويند ، بنابراين با حسّ ادراك نمىشود . مرگ حركت از عالم طبع و مادّه است و بنابراين با حسّ كه خود از طبع و مادّه است چگونه ادراك شود ؟\r\n\r\nكلام ابن سينا در علّت ترس مردم از مرگ\r\nشيخ الرّئيس أبوعلىسينا در رسالهء « الشّفآء مِن خَوف المَوت » راجع به حقيقت مرگ و علّت ترس از آن مطالبى دارد كه ما عين ترجمهء آن را در اينجا مىآوريم :\r\n« امّا كسى كه مردن را جاهل است و نمىداند كه حقيقتش چيست ، پس من براى او بيان مىكنم و روشن مىسازم كه مرگ بيشتر از آن نيست كه نفس انسانى آلات خود را كه آنها را استعمال مىنمود ترك مىكند - و آن آلات همان اعضاى او هستند كه مجموعهء آنها را\r\n\r\n\r\n","description":"","footnote":"\r\n( 1 ) ذيل آيه 156 ، از سورهء 2 : البقرة\r\n( 2 ) آيه 6 ، از سورهء 84 : الإنشقاق\r\n","page_name":" 65 ","page_number":79},
  {"content":"\r\n\r\nبدن مىنامند - همچنان كه شخص صنعتكار آلات كار خود را ترك مىكند .\r\nچون نفس انسان جوهرى است غير جسمانى ، و عرض نيست و قبول فساد و خرابى نمىكند . و چون اين جوهر از بدن مفارقت كند ، باقى خواهد بود به بقائى كه در خور اوست ، و از كدورات عالم طبيعت صفا مىيابد و به سعادت تامّهء خود نائل مىآيد و ابداً راهى به زوال و فناء و انعدام او نيست . چون جوهر از آن حيث كه جوهر است فانى نمىشود و ذاتش باطل نمىگردد ، و آنچه باطل مىشود همان أعراض و خواصّ و نسبت‌ها و اضافات و امورى است كه بين او و اجسام و رابطهء بين آن دو مىباشد .\r\nو امّا جوهر روحانى كه ابداً قبول استحاله و دگرگونگى نمىكند و در ذات خود تغيير نمىيابد و فقط قبول كمالات و تماميّت صورت خود را مىكند ، پس چگونه تصوّر مىشود كه معدوم گردد و متلاشى شود ؟\r\nو امّا كسى كه از مرگ مىترسد به علّت آنست كه نمىداند بازگشت او بسوى كجاست . يا آنكه گمان مىكند چون بدن او منحلّ شود و تركيب آن باطل گردد ، ذات او منحلّ شده و نفس و حقيقت او باطل ميگردد . و به بقاء نفس خود جاهل است و كيفيّت معاد را نميداند ؛ بنابراين در واقع از مرگ نمىترسد بلكه جاهل است به امرى كه سزاوار است او را بداند . بنابراين علّت خوف او همان جهل اوست ، و همين جهل است كه علما را به طلب علم و سختى راه آن\r\n\r\n","description":"","footnote":"","page_name":" 66 ","page_number":80},
  {"content":"\r\n\r\nواداشته و براى وصول به آن ، لذّات جسم و راحت بدن را ترك كرده‌اند . » « 1 »\r\n\r\nمعيار قرآن براى شناسائى مؤمن ، اشتياق به مرگ است\r\nبنابر اين واقعيّت ، مرگ براى مرد عارف و مؤمن بيدار ايجاد اضطراب و دهشت و وحشت نمىكند ؛ بلى براى افرادى كه از تجرّد نفس بواسطهء انغمار در عالم مادّه و شهوات دور شده و خداى خود را نشناخته‌اند به علّت عدم انس و آشنائى با عوالم قرب ايجاد وحشت مىكند و جهالت آنها پيوسته آنها را هراسان و مضطرب مىدارد .\r\nولى مرد مؤمن كه از راه حقّ قدمى فراتر ننهاده و كردار و صفاتش را بر حقّ و امر حقّ تطبيق نموده و در اين دنيا پشت به عالم غرور نموده و از آن تجافى كرده و ميل و رغبت خود را به دار خلود و ابديّت نموده است و عاشق لقاى خدا بوده است ، اين عاشق مرگ است ، عاشق تجرّد است ؛ چون محبّ خداست ، مؤمن به فردانيّت اوست . هر روز آرزو مىكند كه لباس بدن را خلع و به نور تجرّد مخلّع گردد ، بلكه پيوسته مىكوشد تا هر روز يك درجه از غرور و مجاز او كم گردد و يك درجه به ادراك معنى و حقيقت نزديكتر شود ، تا سرحدّى كه تمام امور دنيوى و فانى در نزد او به سراب بطلان و نيستى مدفون شده و تجلّى عالم انوار و حقيقت بر او متحقّق گردد .\r\n\r\n\r\n","description":"","footnote":"\r\n( 1 ) « رسائل » شيخ الرّئيس ، ص 339 ، رسالهء « الشّفاء من خَوف الموت » ؛ و بنا به نقل كتاب « جشن نامهء ابن سينا » ج 1 ص 219 ، عين عبارت بو على را كه عربى است گرداگرد صندوقى برنزى كه در روى بام مقبرهء او ( كه واقع در همدان است ) مىباشد ، به چهار دور نوشته‌اند .\r\n","page_name":" 67 ","page_number":81},
  {"content":"\r\n\r\n\r\nمؤمن مشتاق مرگ است و كافر گريزان از آن\r\nخداوند عزّ و جلّ خطاب به يهود مىكند :\r\n قُلْ إِنْ كانَتْ لَكُمُ الدَّارُ الْآخِرَةُ عِنْدَ اللَّهِ خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ  *  وَ لَنْ يَتَمَنَّوْهُ أَبَداً بِما قَدَّمَتْ أَيْدِيهِمْ وَ اللَّهُ عَلِيمٌ بِالظَّالِمِينَ  . « 1 »\r\n« اى پيغمبر ! به قوم يهود ( كه مدّعى هستند افراد مقرّب در نزد خدا بوده و آخرت و بهشت منحصراً در تملّك ايشان است ) بگو : اگر سراى جاودانى و بهشت در نزد خداوند فقط براى شماست و براى ديگران از آن بهره‌اى نيست ، پس اگر در اين دعوى راست مىگوئيد تمنّى و درخواست مرگ را بنمائيد ؛ و ابداً آنها چنين تمنّائى نخواهند نمود ، بواسطهء آن اعمال و كردار ستمگرانه‌اى كه به جا آورده و زودتر از خود به جلو فرستاده‌اند . و البتّه خدا به ستمگران داناست . »\r\nيعنى آنكه عمل صالح انجام داده و به حقوق دگران تجاوز ننموده و از مقام عبوديّت و بندگى خدا منحرف نشده ، طبعاً با خدا ربط و آشنائى پيدا نموده است و اين انس و ربط موجب گرايش و محبّت لقاء و ديدار اوست ؛ و چون مرگ عبور براى لقاء و ديدار است پس بايد عاشق مرگ باشد ، چون عاشقِ محبوب ، عاشقِ راهى است كه او را به معشوق رهبرى كند . و نيز مىفرمايد :\r\n قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّهِ مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ  *  وَ لا يَتَمَنَّوْنَهُ أَبَداً بِما \r\n\r\n\r\n","description":"","footnote":"\r\n( 1 ) - آيه 94 و 95 ، از سورهء 2 : البقرة\r\n","page_name":" 68 ","page_number":82},
  {"content":"\r\n\r\n قَدَّمَتْ أَيْدِيهِمْ وَ اللَّهُ عَلِيمٌ بِالظَّالِمِينَ .  « 1 »\r\n« اى پيغمبر بگو : اى مردمانى كه يهودى شده ايد ! اگر چنين مىپنداريد كه شما فقط اولياى خدا هستيد نه سائر افراد مردم ، پس تمنّى و آرزوى مرگ كنيد اگر راست مىگوئيد ! و ابداً چنين تمنّائى نخواهند نمود بعلّت گناهان و تجاوزاتى كه نموده‌اند و به خود و ديگران ستم نموده‌اند ؛ و خداوند به ظالمين داناست . »\r\nآن كسى كه به عالم غرور دل مىبندد و عالم هستى را فقط از دريچهء چشم شهوت و غضب و استثمار و تعيّن و حكومتهاى ناروا ملاحظه مىكند ، يعنى در عين جهل فرو رفته و با عالم واقع در همان متن واقعيّت فاصله گرفته ، از خدا دور شده و سر تسليم در مقام عبوديّت او فرود نياورده ، ابداً عاشق خدا نيست ؛ دعواى كاذب دارد . او از اولياى خدا نيست ، چون ولىّ ، عاشق مولاى خود است . او محبّ نيست ، چون محبّ مشتاق زيارت و لقاى محبوب است . يهود كه مدّعى هستند فرزندان برجستهء آدمند و آنها در قيامت به آتش نمىسوزند مگر ايّام مختصرى و همان چهل روزى كه تمرّد حضرت هارون وصىّ موسى را نموده و گوساله‌پرست شدند ، در اين دعوى دروغ مىگويند ؛ چون آثار محبّت در پيكرهء وجود و در شراشر عمل ظاهر مىشود و كردار ، معرّف صفات و ذات و طرز تفكّر است .\r\nآنها عاشق دنيا هستند ، مشتاق جمع‌آورى مال و ثروت‌اند ؛ و\r\n\r\n\r\n","description":"","footnote":"\r\n( 1 ) آيه 6 و 7 ، از سورهء 62 : الجمعة\r\n","page_name":" 69 ","page_number":83},
  {"content":"\r\n\r\nلذا عاشق هر راهى هستند كه آنها را به معشوقشان برساند گرچه قتل نفوس و نهب اموال محترمه باشد . آنها عاشق حيات و زندگى عالم غرورند نه ابديّت و سرمديّت .\r\n يافتم من مرگ خود ، خود زندگى است * زندگيّم سربه‌سر پايندگى است\r\nاقْتُلونى اقْتُلونى يا ثِقاتْ * إنَّ فى قَتْلى حَيَوةً فى حَيَوةْ « 1 » \r\n\r\nمرگ در نزد ابراهيم خليل و أمير المؤمنين عليهما السّلام\r\nاز حضرت أمير المؤمنين عليه السّلام روايت است كه چون خداوند اراده فرمود پيامبرش حضرت إبراهيم خليل را قبض روح كند ، ملك الموت را به سوى او فرو فرستاد . ملك الموت چون به ابراهيم رسيد عرض كرد : السَّلَامُ عَلَيْكَ يَا إبْرَاهِيمُ . « سلام بر تو باد اى ابراهيم . »\r\nابراهيم گفت : وَ عَلَيْكَ السَّلَامُ يَا مَلَكَ الْمَوْتِ ؛ أَ دَاعٍ أَمْ نَاعٍ ؟ « بر تو سلام باد اى فرشتهء مرگ ؛ آمدى مرا به سوى پروردگارم بخوانى كه به اختيار اجابت كنم يا آنكه خبر مرگ مرا آورده‌اى و بايد به اضطرار شربت مرگ را بنوشم ؟ »\r\nعزرائيل گفت : اى إبراهيم ! بلكه آمده‌ام كه تو را به اختيار به\r\n\r\n\r\n","description":"","footnote":"\r\n( 1 ) گويند اين رباعى از بابا أفضل كاشى است و اصل آن اين است :\r\n آزمودم مرگ من در زندگى است * چون روم زين زندگى پايندگى است\r\nاقْتُلونى اقْتُلونى يا ثِقاتْ * إنَّ فى قَتْلى حَيَوةً فى حَيَوةْ \r\nو در « مثنوى » طبع سنگى ميرزا محمودى ، ص 294 موجود است .\r\n","page_name":" 70 ","page_number":84},
  {"content":"\r\n\r\nسوى خدايت ببرم ، پس اجابت كن دعوت خدايت را و تسليم مرگ باش ؛ خدايت تو را به خود خوانده است !\r\nإبراهيم گفت : فهَلْ رَأَيْتَ خَلِيلًا يُمِيتُ خَلِيلَهُ ؟ « آيا ديده‌اى دوست و يار مهربانى ، يار مهربان و دوست خود را بميراند ؟ » چگونه خداى حاضر مىشود خليلش را كه إبراهيم است بكشد ؟\r\nعزرائيل به سوى بارگاه حضرت ربّ العزّة بازگشت و در مقابل او قرار گرفت و در بين دو دست جلال و جمال در مقام اطاعت و تسليم درنگ كرد و سپس عرضه داشت : اى پروردگار من ! شنيدى آنچه را كه يار مهربان و خليلت إبراهيم گفت ؟\r\nخداوند جلّ جلالُه به ملك الموت خطاب كرد : اى عزرائيل ! به سوى إبراهيم رهسپار شو و به او بگو :\r\nهَلْ رَأَيْتَ حَبِيباً يَكْرَهُ لِقَآءَ حَبِيبِهِ ؟ « آيا هيچ ديده‌اى كه يار مهربانى از ملاقات و ديدار محبوبش گريزان باشد و لقاى او را مكروه دارد و از برخورد با او ناخرسند گردد ؟ »\r\nإنَّ الْحَبِيبَ يُحِبُّ لِقَآءَ حَبِيبِه . « حقّاً كه حبيب دوست دارد محبوب خود را ملاقات كند . » « 1 »\r\n\r\nانس و اشتياق أمير المؤمنين به مرگ\r\nأمير المؤمنين عليه السّلام مىفرمايد : وَ اللهِ لَابْنُ أَبِى طَالِبٍ\r\n\r\n\r\n","description":"","footnote":"\r\n( 1 ) « بحار الانوار » ج 6 ، ص 127 نقل مىكند از « أمالى » صدوق ، از دَقّاق با إسناد خود از ابن ظَبيان از حضرت صادق عليه السّلام از يكايك از پدران خود تا أمير المؤمنين عليهم السّلام . و در ج 12 ، ص 78 از « أمالى » و « علل الشّرائع » با همين سند روايت مىكند .\r\n","page_name":" 71 ","page_number":85},
  {"content":"\r\n\r\nءَانَسُ بِالْمَوْتِ مِنَ الطِّفْلِ بِثَدْىِ أُمِّهِ . « 1 » « سوگند به خدا كه همانا فرزند أبو طالب انسش به مرگ بيشتر است از انس كودك به پستان مادرش . »\r\nاين جملهء آن حضرت از فقرات خطبه‌اى است كه بعد از رحلت رسول خدا صلّى الله عليه و آله و سلّم ايراد فرموده است ، در وقتىكه زبير و أبو سفيان و جماعتى از مهاجرين گرد آن حضرت جمع شده و آن حضرت را به قيام تحريك مىنمودند . « 2 »\r\nحضرت از نيّتهاى بسيارى از آنان كه مقصودشان صرفاً حكومت ظاهرى و رياست دنيوى بوده مطّلع و همه را ردّ كرد ، و در خطبه‌اش فرمود : هنوز موقعيّت حكومت الهى براى من زمينه پيدا نكرده و راه هموار نشده و مانند لقمه‌اى است كه گلوگير شود و يا مانند ميوه‌اى است كه در غير موقع رسيدن ، آن را از درخت بچينند . من براى برداشتن تاج مفاخرت و غرور دنيا حكومت نمىكنم ، و براى حرص به مملكت دارى حاكم نمىشوم ؛ و تقيّه و سكوت من هم بر اساس خوف از مرگ نيست . و سپس اين جملهء غرّاء را ميفرمايد و بدنبالش مىگويد :\r\nبَلِ انْدَمَجْتُ عَلَى مَكْنُونِ عِلْمٍ لَوْ بُحْتُ بِهِ لَاضْطَرَبْتُمُ اضْطِرَابَ الارْشِيَةِ فِى الطُّوَى الْبَعِيدَةِ . « 3 »\r\n\r\n\r\n","description":"","footnote":"\r\n( 1 ) « نهج البلاغه » خطبهء 5 ؛ و از طبع مصر با تعليقهء عبده ، ج 1 ، ص 41\r\n( 2 ) « شرح نهج البلاغهء » ابن أبى الحديد بيست جلدى ، جلد 1 ، ص 218 و 219\r\n( 3 ) طَوىّ و طَويّة به معنى چاه است ، و ممكن است در عبارت\r\n","page_name":" 72 ","page_number":86},
  {"content":"\r\n\r\n« ولى من چنان بر علوم مخفيّه دست يافتم و حقائق اسرار با وجود من درهم آميخت كه اگر لب بگشايم و پرده بردارم دلهاى شما مانند ريسمانهاى بلند در چاههاى عميق به تكان خواهد افتاد . »\r\nعلاقه و شوق أميرالمؤمنين به خدا او را مشتاق مرگ مىكند و عشق لقاى خدا او را مانند انس طفل به پستان مادر مأنوس با مردن ميدارد ، و لذا در وقتىكه شمشير ابن ملجم مرادى بر فرقش نشست صدا زد : بسْمِ اللهِ وَ بِاللهِ وَ عَلَى مِلَّةِ رَسُولِ اللهِ ، فُزْتُ وَ رَبِّ الْكَعْبَة ؛ سوگند به پروردگار كعبه كه فائز شدم و گوهر مقصود را بدست آوردم .\r\n\r\nمعنى أشقى الآخرين ، و إخبار آن حضرت به شهادت خود به دست ابن ملجم\r\nابن اثير جَزَرى در كتاب « اسْد الغابة » با سلسلهء سند خود روايت مىكند از عثمان بن صهيب از پدرش كه أمير المؤمنين عليه السّلام فرمود :\r\nقَالَ لِى رَسُولُ اللهِ صَلَّى اللهُ عَلَيْهِ [ وَ ءَالِهِ 
  ] وَ سَلَّمَ : مَنْ أَشْقَى الاوَّلِينَ ؟ قُلْتُ : عَاقِرُ النَّاقَةِ . قَالَ : صَدَقْتَ . قَالَ : فَمَنْ أَشْقَى الأخِرِينَ ؟ قُلْتُ : لَا عِلْمَ لِى يَا رَسُولَ اللهِ . قَالَ : الّذِي يَضْرِبُكَ عَلَى هَذَا ، وَ أَشَارَ بيَدِهِ إلَى يَافُوخِهِ .\r\nوَ كَانَ يَقُولُ : وَدَدْتُ أَنَّهُ قَدِ انْبَعَثَ أَشْقَاكُمْ فَخَضَبَ هَذِهِ مِن\r\n\r\n\r\n","description":"","footnote":"\r\n« فى الطّوَى الْبَعيدَةِ » طَوَى بر وزن عَلَى باشد . و طوى بمعنى مَشك است ؛ در اين صورت البعيدة صفت به حال متعلّق موصوف است ، أى فى الطُّوى البَعيدة محلُّها و مقرُّها ؛ يعنى مثل مشكهائى كه در چاههاى بعيدة القَعر و المحلّ ، مقرّ و محلّش باشد .\r\n","page_name":" 73 ","page_number":87},
  {"content":"\r\n\r\nهَذِهِ ، يَعْنِى لِحْيَتَهُ مِن دَمِ رَأْسِه . « 1 »\r\n« رسول خدا صلّى الله عليه و آله و سلّم به من فرمود : شقىترين پيشينيان كيست ؟ عرض كردم : آنكه از قوم ثمود بود و شتر صالح پيمبر را پى كرده و او را كشت .\r\nرسول خدا فرمود : راست گفتى . پس بگو شقىترين پسينيان كيست ؟ عرض كردم : اى رسول خدا نمىدانم !\r\nحضرت رسول فرمود : آنكه بزند بر اين موضع ، و اشاره به يافوخ أمير المؤمنين فرمود . ( و يافوخ موضعى است در جلوى سر بين استخوان جلوى سر و استخوان مغز سر ، كه در اطفال نرم است و چون بر آن موضع دست بگذارند فرو رود . )\r\nو أمير المؤمنين عليه السّلام مىفرمود : دوست دارم كه شقىترين شما برانگيزد و - دست به محاسن خود مىكشيده و اشاره به سرش مىنموده و مىفرمود : - اينجا را از اينجا به خون خضاب كند ! »\r\nو نيز ابن اثير روايت مىكند با إسناد متّصل خود از أبو الطُّفَيل كه : إنَّ عَلِيًّا جَمَعَ النَّاسَ لِلْبَيْعَةِ ، فَجَاءَ عَبْدُ الرَّحْمَنِ بْنُ مُلْجَمِ الْمُرَادِىُّ فَرَدَّهُ مَرَّتَيْنِ ، ثُمَّ قَالَ عَلِىٌّ : مَا يَحْبِسُ أَشْقَاهَا ؟ فَوَ اللهِ لَيَخضِيَنَّ هَذِهِ مِن هَذِهِ . ثُمَّ تَمَثَّلَ :\r\n اشدُد حَيَازِيمَكَ لِلمَوتِ * فَإنَّ المَوتَ لَاقِيكَا \r\n\r\n\r\n","description":"","footnote":"\r\n( 1 ) « أسد الغابة » احوالات أمير المؤمنين علىّ بن أبى طالب ، ج 4 ، ص 34 و 35 ؛ و نيز اين روايت را در « الصّواعق المحرقة » ص 74 آورده است .\r\n","page_name":" 74 ","page_number":88},
  {"content":"\r\n\r\n وَ لَا تَجزَع مِنَ القَتلِ * إذَا حَلَّ بوَادِيكَا « 1 » \r\nأبو الطّفيل گويد كه علىّ ( أميرالمؤمنين عليه السلام ) مردم را براى بيعت با خود جمع نمود دو بار ابن ملجم مرادى آمد كه بيعت كند حضرت هر دو بار او را رد كرد و سپس فرمود : چه جلوگير شده شقىترين امت را ؟ سوگند به خدا هر آينه اين محاسن را به خون سر خضاب خواهد نمود . و سپس بدين شعر تمثل نمود :\r\nاى على كمربندهاى خود را براى مرگ محكم كن چون حقّا مرگ تو را خواهد رسيد .\r\nو از كشته شدن مهراس در آن هنگام كه در سرزمين تو فرود آيد .\r\nمالك اشتر مىگويد : من هميشه أميرالمؤمنين عليه السلام را مىديدم كه در موقع نماز رنگش متغير مىشد و روحش به ملاء اعلى مىرفت و با خداى خود ملاقات مىفرمود . و هيچ نديدم از جنگها و شدائد متزلزل باشد و از مرگ بهراسد گويى مرگ براى او مفهومى نداشت .\r\nأصبغ ابن نباته مىگويد : پس از ضربت خوردن كه به خدمتش مشرف شدم خود را روى پاى مباركش انداخته گريه مىكردم فرمود : اى أصبغ برخيز . براى چه گريه مىكنى ؟ من راه بهشت در پيش دارم . عرض كردم : مىدانم تو عاشق لقاء خدا هستى و راه بهشت در پيش دارى من بر فقدان و مهاجرت تو گريه مىكنم من بر\r\n\r\n\r\n","description":"","footnote":"\r\n( 1 ) أسد الغابة » ج 4 ، ص 35\r\n","page_name":" 75 ","page_number":89},
  {"content":"\r\n\r\nخود مى نالم « 1 »\r\nنور ديده‌اش نور ديدهء زهراء حضرت سيّد الشهداء كه دلباختهء خدا و عاشق لقاى او بود در آن ساعات آخر با خداى خود راز و نياز داشت : إلَهِى رِضًى بقَضَاكَ تَسلِيمًا لِأَمرِكَ لا مَعبُودَ سِوَاكَ يَا غِياثَ المُستَغِيثِينَ !\r\n تَرَكْتُ الخَلْقَ طُرًّا فِى هَوَاكَا * وَ أَيْتَمْتُ الْعِيَالَ لِكَىْ اراكَا\r\nفَلَوْ قَطَّعْتَنِى فِى الحُبِّ إربًا * لَمَا حَنَّ الفُؤادُ إلَى سِوَاكَا \r\n\r\n\r\n","description":"","footnote":"\r\n( 1 ) « بحار الأنوار » ج 42 ، ص 204\r\n","page_name":" 76 ","page_number":90},
  {"content":"\r\n\r\n\r\nمجلس سوم : سبب ترس از مرگ\r\n\r\n","description":"","footnote":"","page_name":" 77 ","page_number":91},
  {"content":"\r\n . \r\n","description":"","footnote":"","page_name":" 78 ","page_number":92},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلوةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدآئِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم « 1 »\r\nقال اللهُ الحكيمُ فى كتابِه الكريم :\r\n إِنَّ الَّذِينَ لا يَرْجُونَ لِقاءَنا وَ رَضُوا بِالْحَياةِ الدُّنْيا وَ اطْمَأَنُّوا بِها وَ الَّذِينَ هُمْ عَنْ آياتِنا غافِلُونَ  *  أُولئِكَ مَأْواهُمُ النَّارُ بِما كانُوا يَكْسِبُونَ . \r\nخداوند عزّوجلّ در اين دو آيه ( هفتم و هشتم از سورهء يونس ، دهمين سورهء قرآن كريم ) مىفرمايد :\r\n« بدرستى كه كسانى كه اميد لقاء و زيارت ما را ندارند و به حيات پست و زندگى آلودهء دنياى غرور راضى شده و بدان تكيه زده‌اند و آن كسانى كه از آيات ما در غفلتند ، محلّ و سكناى آنان آتش است ؛ در اثر صفات و كردارى كه كسب كرده‌اند . »\r\nبحث به اينجا منتهى شد كه مرگ عبارت است از انتقال نفس\r\n\r\n\r\n","description":"","footnote":"\r\n( 1 ) مطالب گفته شده در روز سوّم ماه مبارك رمضان .\r\n","page_name":" 79 ","page_number":93},
  {"content":"\r\n\r\nانسان از نشأهء دنيا و تعلّق عالم مادّه ، به آخرت و عالم برزخ و صورت و پس از آن به قيامت كبرى ؛ چون نفس انسان مادّى نيست و از آثار مادهء نيست ، بلكه جوهرى است مجرّد و لطيفه‌اى است ربّانى .\r\nحال چه بگوئيم : اصل خلقت روح از عالم تجرّد بوده و بدن از عالم مادّه ، و خداوند روح را از عالم بالا پائين آورده و در قالب بدن مسكن داده ، و روح آلات و اعضاء بدن را بعنوان ابزار كار استخدام كرده است و در موقع مرگ مانند صنعتگرى است كه آلات و ابزار كار خود را ترك مىكند ، كما آنكه شيخ الرّئيس أبو على سينا در « قصيدهء عينيّهء » خود بر اين مبنا معتقد بوده ، گرچه در ديگر آثار خود مباحث نفس را بر اساس ديگرى « 1 » پايه گذارى كرده است .\r\n\r\nدو نظريّهء متفاوت از ابن سينا و صدر المتألّهين دربارهء كيفيّت حدوث نفس\r\nچون شيخ در اشعار معروف و مشهور خود كه از قصائد عاليهء او در باب نفس بشمار مىرود مىگويد :\r\n 1 هَبَطَتْ إلَيْكَ مِنَ الْمَحَلِّ الأرْفَعِ * وَرْقَآءُ ذاتُ تُعَزُّزٍ وَ تَمَنُّعِ\r\n2 - مَحْجوبَةٌ عَنْ كُلِّ مُقْلَةِ عارِفِ * وَ هىَ الَّتى سَفَرَتْ وَ لَمْ تَتَبَرْقَعِ\r\n3 - وَصَلَتْ عَلَى كُرْهٍ إلَيْكَ وَ رُبَّما * كَرِهَتْ فِراقَكَ فَهىَ ذاتُ تَفَجُّعِ \r\n\r\n\r\n","description":"","footnote":"\r\n( 1 ) شيخ الرّئيس در آثارى چون « شفا » و « نجات » قول به همزمان بودن نفس را با بدن بر مىگزيند ، ولى در قصيدهء فوق نظريّهء او به حكمت إشراق نزديك شده است .\r\n","page_name":" 80 ","page_number":94},
  {"content":"\r\n\r\n 4 - أنِفَتْ وَ ما أنِسَتْ فَلَمّا واصَلَتْ * ألِفَتْ مُجاوَرَةَ الْخَرابِ الْبَلْقَعِ \r\nتا آنكه مىگويد :\r\n 18 - وَ تَعودُ عالِمَةً بِكُلِّ خَفيَّة * فى الْعالَمينَ فَخَرْقُها لَمْ يُرْقَعِ\r\n19 - وَ هىَ الَّتى قَطَعَ الزَّمانُ طَريقَها * حَتّى لَقَدْ غَرَبَتْ بِغَيْرِ الْمَطْلَعِ\r\n20 - فَكَأنَّها بَرْقٌ تَألَّقَ بِالْحِمَى * ثُمَّ انْطَوَى فَكَأنَّهُ لَمْ يَلْمَعِ « 1 » \r\n\r\n\r\n","description":"","footnote":"\r\n( 1 ) تمام اين قصيده را در « لغت نامهء دهخدا » در مادّهء أبو على سينا ص 653 آورده است . و نيز در كتاب « جشن نامهء ابن سينا » تأليف دكتر ذبيح الله صفا در ج 1 ، ص 116 و 117 آورده است ، و در ص 116 گويد :\r\n« شروح متعدّدى از اين قصيده در دست است مانند شرح شاگرد شيخ ، عبد الواحد بن محمّد الجوزجانى و شرح عفيف الدّين التِّلِمْسانى ( متوفّى به سال 690 هجرى ) بنام « الكشفُ و البيان فى عِلم معرفةِ الإنسان » و شرح سليمان الماحوزى البحرانى و شرح داود الانطاكى و شرح سديد الدّين المنّانى و شرح محيى الدّين بن العربىّ و شرح مير سيّد شريف جرجانى و شروح ديگرى از متأخّرين . « و نيز گويد :\r\n« اين قصيده در « طبقات الأطبّاء » ابن أبى اصَيبِعه ( ج 2 ، ص 10 - 11 ) و « نامهء دانشوران » و « كشكول » شيخ بهائى ( طبع مصر ، ص 186 ) چاپ شده است . و كارادوو  ( Vaux Carrade Baron )  آن را در مجلّهء آسيائى ( دورهء نهم ، ج 4 ، ص 157 - 173 ) طبع و به زبان فرانسوى ترجمه كرده است . ترجمهء تركى اين قصيده از حريمى در دست است ، و همچنين ترجمه‌اى فارسى موجود مىباشد كه در سطور آينده به نقل آن مبادرت خواهد شد . » انتهَى\r\n.\r\n","page_name":" 81 ","page_number":95},
  {"content":"\r\n\r\n\r\nعقيدهء ابن سينا در مبدأ آفرينش نفس انسان\r\nشيخ در اين قصيده روح انسانى و نفس ناطقه را تشبيه به كبوتر ورقاء بلند پرواز و عزيز الوجود و منيع المحلّى نموده است كه از آن آشيان عالى به سوى قفس تن نزول كرده است ، و در وصف او گويد :\r\n1 - هبوط و نزول كرد به سوى بدن تو از بالاترين محلّ و عالىترين مرتبه ، كبوترِ ورقاء روح كه داراى مقامى بس عزيز و محلّى منيع است .\r\n2 - آن لطيفهء روح از ديدگان هر عارف و خبيرى مختفى و پنهان است . و عجبا كه او چهرهء خود را به نقاب نپوشانده ، بلكه دائماً پرده از رخ برافكنده و در منظر و مرآى عموم خود را آشكارا و هويدا ساخته است .\r\n3 - آن لطيفهء ناطقه و روح ، اتّصالى كه با بدن خاكى نمود ، از روى رضا و رغبت نبوده بلكه صرفاً بر اساس كراهت و ناخوشايندى بوده است . و عجيب آنكه پس از وصول به بدن ديگر راضى نيست مفارقت كند و قفس تن را رها كند ، و در اين صورت گريه و ناله سر داده ، بر ماتم عزا مىنشيند و سفرهء اندوه و غم مىگسترد .\r\n4 - آن نفس ناطقه پيوسته در مقام خود ، به خود مشغول و\r\n\r\n\r\n","description":"","footnote":"\r\nو سپس بعد از ذكر قصيدهء عربيّه ، قصيدهء فارسيّه را كه شرح آن است ذكر كرده و معلوم نيست شارح كيست ، چون در انتهاى شرح نوشته شده : علَى يَدِ أضعفِ عبادِ الله ، أقلّ الطّلبة غلامحسينِ الطّبيبِ ، فى شَهر شعبانِ المعظّم مِن شُهور تسعٍ و تسعين و مائتَين بَعد الالف مِن الهِجرَة . ممكن است شارح همين غلامحسين طبيب باشد و ممكن است شارح ديگرى بوده و غلامحسين كاتب آن شرح بوده كه آن را و اصل قصيدهء عربيّه و رسالهء حىّ بن يَقظان و تفسير آن را از أبى منصور بن زيلة در يك مجموعه به كتابت در آورده است .\r\n","page_name":" 82 ","page_number":96},
  {"content":"\r\n\r\nهيچگونه تعلّق و ربطى به عالم مادّه نداشته و با طبع انس و خو نگرفته است ؛ و ليكن همين كه به بدن انسان اتّصال پيدا نمود ، با اين دير خراب و بيابان قفر و خشك و لَم يَزْرَع تن - بواسطهء علاقهء مجاورت - الفت گرفته آشنا شد .\r\nتا آنكه ميگويد :\r\n18 - و اين نفس ناطقه بر مىگردد به محلّ اوّل خود درحالىكه عالِم شده است به هر امر پنهانى كه در جهان موجود است ، و به هر سرّى كه در كاخ آفرينش وجود داشته ؛ بنابراين ، ذلّت هبوط و شكست نزول و پارگى آن نه تنها از بين رفته بلكه چون با نور علم و معرفت به اسرار آفرينش درآميخته ، چنان صعود نموده و پارگى آن تصحيح شده كه گوئى اصلًا اثرى از هبوط و رُفو در آن نيست و گوئى اصلًا هبوطى ننموده و پارگى آن وصله نخورده و رُفو نشده است .\r\n19 - و اين لطيفهء روح همانست كه زمان ، راه او را بريد ؛ و چنان با سرعت آمد و رفت كه قبل از طلوع و بروز مقامات و كمالات و درجاتش در اين عالم ، غروب نموده و بدون طلوع در مغرب پنهان گشته است .\r\n20 - مثل آنكه تعلّقش به عالم مادّه و تن انسانى مانند برقى بود كه درخشيد و ناگهان سراپرده و قرقگاه را روشن نموده ، و چنان به سرعت مختفى شد و درهم پيچيده گشت كه گوئى اصلًا لَمعانى نكرده و ندرخشيده است .\r\nاين عقيده و مذهب بو على بود دربارهء خلقت روح و كيفيّت تعلّق او به بدن و مفارقت او از بدن .\r\n\r\n","description":"","footnote":"","page_name":" 83 ","page_number":97},
  {"content":"\r\n\r\n\r\nعقيدهء ملّا صدرا در مبدأ آفرينش نفس انسان\r\nو چه آنكه بگوئيم : اصل تكوّن نفس ناطقه جسمانى بوده و در اثر حركت جوهريّه و طىّ مدارج و معارج كمال ، روحانى شده و به صورت موجود مجرّد درآمده است ؛ كما آنكه مرحوم صدر المتألّهين شيرازى بر اين مبنى هويّت و موجوديّت نفس را بنا نهاده و پايه گذارى كرده است و گفته است كه : النَّفْسُ جِسْمانيَّةُ الْحُدوثِ وَ روحانيَّةُ الْبَقاءِ .\r\nو بر همين منهج مرحوم حاج ملّا هادى سبزوارى مشى نموده و در « غرر الفرائد » فرموده است .\r\n النَّفْسُ فى الْحُدوثِ جِسْمانيَّهْ * وَ فى الْبَقا تَكونُ روحانيَّهْ \r\nالبتّه اگر نفس را در حركت و استهلاك ملاحظه نمائيم داراى چنين مراحلى است نه در مرحلهء وقوف و فعليّت . و براى توضيح ، تشبيه كرده‌اند نفس را در مراتب و درجات استكمالاتش به مراتب و درجات حرارتى كه در زغال پيدا مىشود . اگر زغال در مجاورت آتش قرار گيرد ، اوّل گرم مىشود و در مرتبهء دوّم قرمز مىگردد و در مرتبهء سوّم شعله ور مىگردد و در مرتبهء چهارم روشن مىشود و نور مىدهد . و بر همين اساس عطّار گفته است :\r\n تن ز جان نبْود جدا عضوى ازوست * جان ز كلّ نبْود جدا جزوى ازوست « 1 » \r\n\r\n\r\n","description":"","footnote":"\r\n( 1 ) در « شرح منظومه » مرحوم سبزوارى در غُرر نفس ناطقه ، در حاشيهء ص 298 ( طبع ناصرى ) ذكر كرده است .\r\n","page_name":" 84 ","page_number":98},
  {"content":"\r\n\r\nبارى ، بنابر هر يك از دو منهج ، مرگ عبارتست از انتقال روح از بدن و ترك تعلّق آن از مادّه و آثار مادّه . آن جوهر مجرّد به محلّ منيع و رتبهء رفيع خود مىرود و قالب و قفس تن را ترك مىكند .\r\nمرحوم صدوق و غير ايشان روايت كرده‌اند از رسول اكرم صلّى الله عليه و آله و سلّم كه فرمود :\r\nمَا خُلِقْتُمْ لِلْفَنَآءِ بَلْ خُلِقْتُمْ لِلْبَقَآءِ ؛ وَ إنَّمَا تَنْتَقِلُونَ مِنْ دَارٍ إلَى دَارٍ « 1 »\r\n« شما براى معدوم شدن و نابود گشتن آفريده نشده‌ايد بلكه براى بقاء و ابديّت بوجود آمديد ؛ و اينست و جز اين نيست كه بواسطهء مردن از خانه‌اى به خانهء دگرى كوچ مىكنيد . »\r\nو در « علل الشّرآئع » در ضمن حديثى با إسناد خود از سَكونى از حضرت صادق عليه السّلام روايت كرده است كه : فَهَكَذَا الإنْسَانُ خُلِقَ مِنْ شَأْنِ الدُّنْيَا وَ شَأْنِ الاخِرَةِ . فَإذَا جَمَعَ اللهُ بَيْنَهُمَا صَارَتْ حَيَاتُهُ فِى الارْضِ ، لِانَّهُ نَزَلَ مِنْ شَأْنِ السَّمَاءِ إلَى الدُّنْيَا . فَإذَا فَرَّقَ اللهُ بَيْنَهُمَا صَارَتْ تِلْكَ الْفُرْقَةُ الْمَوْتَ ، تُرَدُّ شَأْنُ الاخْرَى إلَى السَّمَآءِ . فَالْحَيَاةُ فِى الارْضِ\r\n\r\n\r\n","description":"","footnote":"\r\n( 1 ) رسالهء « الإنسان بعد الدّنيا » علّامهء طباطبائى ، ص 2 مخطوط ؛ و اصل اين حديث در رسالهء « عقائد » صدوق است چنان كه مجلسى در « بحار الانوار » طبع كمپانى ، ج 14 ، ص 409 آورده است كه : قالَ الصَّدوقُ رَضىَ اللهُ عَنْهُ فى رِسالَةِ « الْعَقائِد » : قَولُ النَّبىِّ صَلَّى اللهُ عَلَيْهِ وَ ءَالِهِ وَ سَلَّمَ : ما خُلِقْتُمْ لِلْفَنآءِ بَلْ خُلِقْتُمْ لِلْبَقآءِ ؛ وَ إنَّما تُنْقَلونَ مِنْ دارٍ إلَى دارٍ .\r\n","page_name":" 85 ","page_number":99},
  {"content":"\r\n\r\nوَ الْمَوْتُ فِى السَّمَاءِ ، وَ ذَلِكَ أَنَّهُ يُفَرَّقُ بَيْنَ الارْوَاحِ وَ الْجَسَدِ فَرُدَّتِ الرُّوحُ وَ النُّورُ إلَى الْقُدْرَةِ الاولَى وَ تُرِكَ الْجَسَدُ لِانَّهُ مِنْ شَأْنِ الدُّنْيَا - الحديث . « 1 »\r\nمىفرمايد : « انسان از دو چيز تركيب يافته است : از امر دنيوى و از امر اخروى . چون خداوند ميان اين دو چيز را جمع كند زندگى انسان در دنيا پديد مىآيد ، چون روح از امر آسمانى بر دنيا نزول نموده و پائين آمده است . و چون خداوند بين آن دو تفرقه و جدائى افكند ، حقيقت اين جدائى مرگ است كه آن امر اخروى به آسمان بر مىگردد . بنابراين ، زندگى در روى زمين است و مرگ در آسمان ؛ بعلّت آنكه چون بين ارواح و أجساد تفرقه افتد ، روح و نور به همان مقام قدرت اوّليّهء خود بر مىگردند و جسد كه از شأن دنياست به جاى خود در زمين مىماند . »\r\nو از اينجاست كه مردن را در قرآن مجيد به حقّ تعبير نموده است ، يعنى يك واقعيّت است نه يك حادثهء تخيّلى و موضوع توهّمى .\r\n وَ جاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْهُ تَحِيدُ  « 2 »\r\n« و آمد سكرات مرگ به حقّ ، و اين همان امرى است كه تو از آن دورى مىجستى . »\r\n\r\n\r\n","description":"","footnote":"\r\n( 1 ) « علل الشّرائع » طبع نجف ( سنهء 1385 ) ص 107 فى باب 96 : علّة الطّبائع و الشّهوات و المحبّات\r\n( 2 ) آيه 19 ، از سورهء 50 : ق\r\n","page_name":" 86 ","page_number":100},
  {"content":"\r\n\r\n\r\nكيفيّت احاطهء فرشتگان به انسان\r\nو در آيات قبل و بعد از اين آيه مىفرمايد :\r\n وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  *  إِذْ يَتَلَقَّى الْمُتَلَقِّيانِ عَنِ الْيَمِينِ وَ عَنِ الشِّمالِ قَعِيدٌ  *  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ  *  وَ جاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْهُ تَحِيدُ  *  وَ نُفِخَ فِي الصُّورِ ذلِكَ يَوْمُ الْوَعِيدِ  *  وَ جاءَتْ كُلُّ نَفْسٍ مَعَها سائِقٌ وَ شَهِيدٌ  *  لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  « 1 »\r\n« و سوگند كه حقّاً ما انسان را آفريديم و از انديشه‌هاى او و وساوس نفس او ( كه پيوسته با او وسوسه مىكند ) باخبريم ، و ما نسبت به او از رگ گردن او به او ، نزديكتريم . در آن هنگامى كه دو فرشتهء بزرگوار ما كه از طرف راست و چپ نشسته و بر اعمال خير و شرّ او اطّلاع دارند ، هر فعلى كه از نيك و بد انجام دهد تلقّى نموده و بگيرند و ضبط كنند . هيچ گفتارى از او سر نزند مگر آنكه آن دو فرشتهء رقيب و عتيد مراقب و حاضر بوده و در ضبط آن دريغ ننمايند . و سكرات مرگ به حقّ و واقعيّت خود خواهد رسيد ، و اين همانست كه از او دورى مىگزيدى . و در صور دميده خواهد شد ، و اعلان احضار خلائق در پيشگاه مقدّس خدا زده خواهد شد ؛ و اين همان ميعاد روز معهود و موعود است . و هر صاحب نفسى و انسانى در پيشگاه خدا و محضر عدل او بيايد درحالىكه با او يك راهنما و يك\r\n\r\n\r\n","description":"","footnote":"\r\n( 1 ) آيات 16 تا 22 ، از سورهء 50 : ق\r\n","page_name":" 87 ","page_number":101},
  {"content":"\r\n\r\nگواه خواهد بود . سوگند كه حقّاً تو از اين مسأله غافل بودى و ما پردهء غفلت را از برابر ديدگان تو برداشتيم و حجاب بصيرت را كنار زديم ، و امروز ديدگان تو بسيار تيزبين و حسّاس شده ( و بصيرت تو تمام عوالم و منازل و مراحل بعد از مرگ را ادراك مىكند و به حقيقت آنها پى مىبرد ) . »\r\nبنابراين از كياست و فطانت است كه انسان ادراك معنى و مفهوم واقعى مرگ را بنمايد و خود را مستعدّ آن بنمايد .\r\nمجلسى رحمة الله عليه در كتاب العدل و المعاد ، از دو كتاب حسين بن سعيد كه از بزرگان محدّثين است مسنداً از حضرت باقر عليه السّلام روايت كرده است كه قَالَ : سُئِلَ رَسُولُ اللهِ صَلَّى اللهُ عَلَيْهِ وَ ءَالِهِ وَ سَلَّمَ : أَىُّ الْمُؤْمِنِينَ أَكْيَسُ ؟ قَالَ : أَكْثَرُهُمْ ذِكْرًا لِلْمَوْتِ وَ أَشَدُّهُمْ اسْتِعْدَاداً لَهُ . « 1 »\r\n« از رسول خدا صلّى الله عليه و آله و سلّم سؤال نمودند كداميك از مؤمنين باكياست‌تر و با فراست‌ترند ؟ حضرت فرمودند : آن كسى كه بيشتر ياد مرگ كند و خود را براى آن بهتر مستعدّ و آماده سازد . »\r\nو نيز از كتاب « روضة الواعظين » از رسول خدا صلّى الله عليه و آله و سلّم « 2 » و از « أمالى » شيخ صدوق از حضرت صادق عليه السّلام از رسول خدا صلّى الله عليه و آله و سلّم « 3 » روايت كرده است كه\r\n\r\n\r\n","description":"","footnote":"\r\n( 1 ) « بحار » ج 6 ، از طبع آخوندى ، ص 126\r\n( 2 ) همان مصدر ، ص 135\r\n( 3 ) همان مصدر ، ص 130\r\n","page_name":" 88 ","page_number":102},
  {"content":"\r\n\r\nفرمود : أَكْيَسُ النَّاسِ مَنْ كَانَ أَشَدَّ ذِكْرًا لِلْمَوْتِ . « زيرك‌ترين و با فطانت‌ترين افراد بشر كسى است كه ياد نمودن او از مرگ قوىتر و شديدتر باشد . »\r\nموت اگر به معناى همين امر معلوم و مشهود ، از خراب بدن و قطع سلسلهء فعّاليّت باشد ، براى أحدى از جميع اصناف و طبقات مردم قابل ترديد نيست و از أوضح واضحات و بديهيّات است .\r\nپس كدام موت است كه ذكرش مؤثّر و استعداد و آمادگىاش مفيد و يقين به آن از فضائل و كمالات انسان و بالاخصّ گروندگان به خدا و عدالت است ؟\r\nمعلوم است كه مراد همان منازل و مراحلى است كه انسان پس از مرگ طىّ مىكند و در آنجا عكس العمل كردار انسان به انسان مىرسد . اينست كه موجب شكّ و ترديد مىگردد و براى آن ، انبياء و أولياء دچار تكاليف سخت و ابلاغات دشوار مىشوند و حكماء و فلاسفهء الهيّه براى اثبات تجرّد و بقاء نفس براهين و ادلّه اقامه مىكنند و بمرحلهء اثبات و قطع ميرسانند .\r\nو علّت اين شكّ و ترديد اينست كه انسان مىخواهد تمام آن منازل و مراحل و واكنش اعمال خود را در اين دنيا حسّ كند و با اعضاء و قواى مادّى حسّى حقيقت آنها را دريابد ، و چون اين امرى است محال لذا شكّ و ترديد پيش مىآيد .\r\nامّا محاليّت آن بدين جهت است كه طبق فرض ، آن منازل و مراحل بايد بعد از مرگ پيش آيد نه قبل از آن ، و الّا معاد نبوده و\r\n\r\n","description":"","footnote":"","page_name":" 89 ","page_number":103},
  {"content":"\r\n\r\nمنازل بعد از مرگ تحقّق پيدا نكرده ؛ بلكه منزلى بوده است از منازل دنيا مانند سائر امور روزمرّه كه در تاريخ و حوادث زندگى براى انسان پيش مىآيد .\r\nو ديگر آنكه طبق ادلّهء متقنهء تجرّد و بقاء نفس ناطقه ، آنچه را كه انسان پس از مردن ادراك مىكند ، با حواسّ ظاهريّه و قواى مادّيّه كه در دنيا و عالم بدن به كار مىبندد نيست بلكه با قواى مجرّدهء پس از خراب بدن و بقاء نفس است . آن‌وقت چطور ممكن است تصوّر شود كه آنچه بايد با قواى مجرّدهء فعليّهء بعد از مردن و خراب بدن ادراك شود ، آنها را با حواسّ ظاهريّه و قواى مادّيّه ادراك كرد و آنها را بطور ملموس و مشهود وجدان نمود .\r\nبنابراين بَشَر مىكوشد كه اسرار پس از مرگ ( يعنى اسرارى كه بايد حقيقتش بعد از مردن يافت شود ) را در زمان زندگى و حيات ( يعنى قبل از مرگ ) بفهمد ، و نخواهد فهميد .\r\nكما آنكه بشر كه در ذات مقدّس حضرت احديّت جلَّ و عزَّ شكّ و ترديد پيدا مىكند ، بعلّت آنست كه مىخواهد آن وجود اعلى و ارفع را با حسّ ادراك كند ؛ و مفروضِ مسأله آنست كه آن وجود مقدّس موجود محسوس نيست پس چگونه با حسّ لمس شود و مشهود گردد ؟\r\nيا مىخواهد آن را با قواى متخيّله و متفكّره بيابد ، و مفروض مسأله آنست كه آن وجود سبحان ، خالق ازلىّ سرمدى و غير متناهى است پس چگونه تصوّر مىشود كه در ذهن بگنجد يا قواى مفكّرهء\r\n\r\n","description":"","footnote":"","page_name":" 90 ","page_number":104},
  {"content":"\r\n\r\nبشر او را تسخير نموده و زنجير كند ؟ اين خلاف فرض مسأله است .\r\nو همانطور كه بايد اجمالًا معتقد بوجود خدا بود و ليكن حقيقت معرفت به ساحت اقدسش حاصل نمىشود مگر بعد از مرحلهء فناء و نيستى در ذات او ، همينطور بايد اجمالًا معتقد به وجود عوالم پس از مرگ كه قلب و وجدان شهادت مىدهد بوده ، و حقيقت معرفت و علم به خصوصيّات و كيفيّاتش را به معرفت و علم پس از مرگ حواله نمود و غير از اين چاره‌اى نيست .\r\nچون معنى مرگ عبور از عالم طبيعت است به عالم تجرّد كه ما فوق طبيعت و مادّه است ، و اين معنى حاصل نمىشود مگر با زوال حركت و خاموش شدن حواسّ ظاهريّه و باطنيّه ، بنابراين با چشم مادّى و حركات مادّيّه ادراك نمىشود ؛ و ما مىخواهيم مرگ را با اين چشم ببينيم و ورود در عالم ديگر را با اين چشم ادراك كنيم ، با بدن مادّى و فكر مادّى ادراك كنيم ! لذا چون اين معنى غير قابل قبول و تحقّق است ، افراد بشر دچار شكّ و ترديدند كه پس از مرگ چه خواهد شد ؟ و آيا بعد از مرگ حسابى است ، كتابى است ؟ يا اينكه انسان همين مجموعهء مادّى است و با پديد آمدن مرگ متلاشى مىشود ؛ روحى هم ندارد ، نفس هم در بين نيست ؛ معدوم مىشود كَأنْ لَمْ يَكُنْ شَيْئاً مَذْكورًا ؟\r\n\r\nمردن يقينىترين امرى است كه با آن به مثابهء امور مشكوكه رفتار مىشود\r\nشيخ صدوق در كتاب « خصال » از پدرش از سعد بن عبد الله از أحمد بن محمّد بَرقى از ابن أبى عُمَير از حمزة بن حَمران از حضرت صادق عليه السّلام روايت مىكند كه آن حضرت فرمود :\r\n\r\n","description":"","footnote":"","page_name":" 91 ","page_number":105},
  {"content":"\r\n\r\nلَمْ يَخْلُقِ اللهُ عَزّ وَ جَلَّ يَقِينًا لَا شَكَّ فِيهِ أَشْبَهَ بِشَكٍّ لَا يَقِينَ فِيهِ مِنَ الْمَوْتِ . « 1 »\r\n« خداوند نيافريده است امر مسلّم و واقعى و يقينىاى را كه هيچ شكّى در آن نيست ، شبيه‌تر به امر مشكوكى كه گوئى هيچ يقين در آن نيست ، مانند مرگ . »\r\nو نظير اين مفاد از روايت را با شرح بيشترى مرحوم سيّد ابن طاووس در كتاب « فلاح السائل » از كتاب « أشعثيّات » محمّد بن محمّد ابن أشعث با إسناد خود از أمير المؤمنين عليه السّلام روايت نموده است . « 2 »\r\nمردن امرى است حق و يقين ، هيچ شبهه و اشكال در آن\r\n\r\n\r\n","description":"","footnote":"\r\n( 1 ) « خصال » طبع سنهء 1389 هجريّه ، ص 14 ؛ و نيز اين روايت را در « من لا يحضره الفقيه » طبع نجف ، ج 1 ، باب نوادر از كتاب أموات ، ص 124 آورده است . و در « تاريخ يعقوبى » طبع دار صادر - دار بيروت ( سنهء 1379 ) ج 2 ، ص 100 در فصل خطب و كلمات رسول خدا صلّى الله عليه و آله و سلّم آورده است كه :\r\nخَطَبَ [ رَسولُ اللهِ 
  ] عَلَى ناقَتِهِ فَقالَ : يا أيُّها النّاسُ ! كَأَنَّ الْمَوْتَ عَلَى غَيْرِنا كُتِبَ ، وَ كَأَنَّ الْحَقَّ عَلَى غَيْرِنا وَجَبَ ، وَ كَأَنَّ الَّذينَ يُشَيَّعونَ مِنَ الامْواتِ سَفرٌ عَمّا قَليلٍ إلَيْنا راجِعونَ . نُبَوِّئُهُمْ أجْداثَهُمْ وَ نَأْكُلُ تُراثَهُمْ كَأَنّا مُخَلَّدونَ بَعْدَهُمْ . قَدْ نَسِينا كُلَّ واعِظَةٍ ، وَ ءَامَنّا كُلَّ جائِحَةٍ . طوبَى لِمَنْ شَغَلَهُ عَيْبُهُ عَنْ عُيوبِ النّاسِ ، وَ أنْفَقَ مِنْ مالٍ قَدِ اكْتَسَبَهُ مِنْ غَيْرِ مَعْصيَةٍ ، وَ رَحِمَ وَ صاحَبَ أهْلَ الذُّلِّ وَ الْمَسْكَنَةِ ، وَ خالَطَ أهْلَ الْفِقْهِ وَ الْحِكْمَةِ . طوبَى لِمَنْ أذَلَّ نَفْسَهُ ، وَ حَسُنَتْ خَليقَتُهُ وَ صَلُحَتْ سَريرَتُهُ ، وَ عَزَلَ عَنِ النّاسِ شَرَّهُ ، وَ وَسِعَتْهُ السُّنَّةُ وَ لَمْ يُبْعِدْها إلَى الْبِدْعَةِ .\r\n( 2 ) . « بحار الانوار » طبع آخوندى ، ج 6 ، ص 137\r\n","page_name":" 92 ","page_number":106},
  {"content":"\r\n\r\nنيست ؛ ولى به اندازه‌اى شبيه به امر مشكوك است كه بسيارى از افراد بشر بر موازين امور مشكوكه و مشتبهه با آن رفتار مىكنند كه گوئى اصلًا اساس يقين و ريشهء واقعيّتى ندارد .\r\nهيچ موجودى مانند مرگ نيست . با آنكه تمام افراد بشر مرگ برادران و خواهران و پدران و مادران و فرزندان و ارحام و دوستان و افراد هم سبك و همقطار و همطراز خود را در مقابل چشمان خود به رأى العين مىبينند كه چگونه تمام زحمات و رنجهائى كه براى دنيا كشيده‌اند براى آنها كوچك‌ترين اثرى نگذاشته و همه را از دست داده و خود تنها به درون خاك خفته‌اند ، در عين حال اينها هم در اعمال و كردار به عين اعمال آنها بوده و سپس مانند آنها به همان ديار رهسپار خواهند شد ؛ ولى مثل آنكه خداوند مرگ را براى اينها ننوشته ، مرگ براى همان افرادى بوده است كه مرده‌اند .\r\nبراى زندگان گوئى مرگ نيست . و آنها هم كه مرده‌اند در زندگى خود خيال همين فرضيّه را مىنمودند و مىگفته‌اند مرگ براى كسانى است كه مرده‌اند . ولى براى آنان اين حكم صورت نبست ، براى زندگان فعلى نيز چنين خواهد بود .\r\nاين يقينى است كه به شكّ بسيار شبيه است ؛ به اندازه‌اى شبيه است كه گوئى اصلًا در عالم ، مرگ يقينى واقع نشده و همهء افرادى كه مرده‌اند مرگشان مشكوك بوده است .\r\nدرحالىكه چنين نيست و مطلب صد در صد به عكس است ؛ تمام مردنها يقينى بوده و فردى از افراد را مرگ مشكوك نبوده است . و در\r\n\r\n","description":"","footnote":"","page_name":" 93 ","page_number":107},
  {"content":"\r\n\r\nمثل گويند : اين شترى است كه در آستانهء هر خانه خواهد خوابيد .\r\nحال بايد ديد به چه علّت قضيّهء مرگ در اذهان به عكس جلوه نموده و يقين و شكّ در آن جاى خود را با هم عوض نموده‌اند .\r\nزندگى دنيا يك رويه‌اى دارد و يك آسترى ، كه از آن در لسان علم و قرآن ، به ظاهر و باطن تعبير مىشود .\r\nرويه و ظاهرش ، طراوت و زيبائى و دل بدان بستن و در لذّات و شهوات غرق شدن گرچه توأم با صحّت و سلامت باشد ؛ امّا باطنش ، اخلاق ، وجدان ، نيّت پاك و چشم پاك و گفتار پاك ، خدمت ، ايثار ، عبوديّت خدا و علم و تقوى و معرفت اسرار است .\r\n\r\nعلّت حقيقى ترس و فرار مردم از مرگ\r\nكسانى كه در دنيا زندگى مىكنند و دل به ظاهر دنيا مىدهند و ابداً با باطن كارى نداشته و از وجدان خود كه در حقيقت مربوط با خداست نيرو نمىگيرند ، و حواسّ خود را جمع نمىكنند بلكه سرسرى و بدون حساب و مسؤوليّت و بدون تعهّد زندگى مىنمايند ، پيوسته در دل آنان محبّت دنيا و آثار آن رو به فزونى مىرود تا به جائى كه گوئى هيچ محبوبى و مقصودى غير از آن نمىپندارند .\r\nمردن براى اين افراد بسيار سخت است . چون يك عمر زندگى كرده ، و آن عمر سرمايهء وجودى او بوده و ساعات عمر را براى بدست آوردن امور دنيويّه از مال و جاه و اعتبار مصرف كرده و براى داخل كردن موقعيّت و هستى وجودى خود در دل مردم فعّاليّت نموده و زحمت كشيده ، براى اولاد رنج برده و متحمّل مشكلات شده ، سرمايه‌اى گرد آورده و بدان اعتماد كرده ، در سرما و گرما ايّام و\r\n\r\n","description":"","footnote":"","page_name":" 94 ","page_number":108},
  {"content":"\r\n\r\nساعات عمر خود را براى بدست آوردن اين امور مصرف نموده است ؛ خلاصه تمام دوران عمر خود را كه منطبق است بر قطعات زمان از سالها و ماه‌ها و روزها و ساعت‌ها و دقيقه‌ها و لحظه‌ها ، براى بدست آوردن اين چيزها مصرف كرده است .\r\nبنابراين به هر يك از آنها قهراً محبّت پيدا نموده است و هر يك از آنها مانند زنجيرى دل و خواست او را به خود مىبندد ؛ حالا مىخواهد از دنيا برود ، دل خود را متّصل به هزاران زنجير مىبيند كه از هر طرف او را به اين امور دوخته است .\r\nاموال او هر يك دل او را بسوى خود مىكشند ، دوستان و احباب به سمت خود مىكشند ، اولاد و زن و عشيره به سمت خود مىكشند ، آرزوهاى دراز كه در خيال خود پروريده و بر اثر توهّم و تخيّل ، موجوديّت تخيّلى و موهومى پيدا كرده به سمت خود مىكشند ؛ و اين شخص مىخواهد برود ، حركت كند ، يعنى چه ؟ يعنى بار سفر آخرت بندد ، وداع كند ! رجوعى نيست ، ديگر حتّى براى يك لحظه روى اين عالم را نمىبيند ، و تمام اين اندوخته‌ها و محبوب‌ها و مقصودها به خاك نسيان سپرده مىشود .\r\nو حتّى در مقابل ديدگان خود مىبيند كه عشقى كه با بدن خود مىورزيد و براى خراش پوست دستش به طبيب متوسّل مىشد ، بايد تمام بدن را در خاك ببيند و طعمهء ماران و موران زمين كند ، و محلّ و مدفن او جاى آمد و شد خزندگان زير زمين گردد . سوراخهاى بدن او محلّ رفت و آمد مارها و عقربها شود ، و خاك سنگين بر روى\r\n\r\n","description":"","footnote":"","page_name":" 95 ","page_number":109},
  {"content":"\r\n\r\nپيكر او انباشته گردد و خود در ميان آن تبديل به خاك و خاكستر شود . همهء اينها را در مقابل ديدگان خود مجسّم مىبيند .\r\nو از طرفى هم بر اساس وجدان و عقل حركت نكرده ، راه آخرت را روشن ننموده ، با ناموس خدا آشنائى پيدا نكرده ، با علوم باطنيّه و موجبات تجرّد نفس پيوسته در جنگ و جدال و قهر بوده ، از راه عدالت منحرف و به حقوق خود و سائر افراد مردم كه در نزد مبدأ اصيل عالم ، خداوند عزّ و جلّ محترمند تجاوز كرده ، و در مقام عبوديّت خدا نبوده ، سر به سجدهء تسليم و خاكسارى در مقابل ظاهر كنندهء اين مظاهر عجيب و اين مناظر شگفت عالم نگذارده ، ايثار نكرده ، دستگيرى از بيچارگان و درماندگان ننموده ، و با اعمال صالحه جان خود را به حيات آن عالم زنده نكرده ، و براى تاريكيها و عقبات و كوره راههاى طبعى چراغى نيفروخته است .\r\nبا اين حال و كيفيّت مىخواهد از دنيا برود ! با اين مشكلاتى كه از هر سو به دو روى آورده و او را احاطه نموده و درهم پيچيده است ؛ حيرت زده ، خسران زده و زيانكار ، با زيان و ندامت و حسرتى كه از سر تا قدم او مىبارد مىخواهد كوچ كند . بانگ رحيل زده شده و ديگر وقت درنگ و تدارك نيست .\r\nبالاخصّ اگر به اين امور فانيهء دنيا با رنج و زحمت رسيده باشد و آنها را با مشقّت تحصيل كرده باشد ، در اين صورت علاقه بيشتر بوده و بالنّتيجه دل كندن از آنها مشكلتر است . چون به موازات و به نسبت مستقيم ، هر چه كوشش و تحمّل زحمت براى بدست آوردن چيزى\r\n\r\n","description":"","footnote":"","page_name":" 96 ","page_number":110},
  {"content":"\r\n\r\nبيشتر شود به همان ميزان محبّت به آن بيشتر و دلبستگى به آن شديدتر و دل كندن از آن ناهموارتر است .\r\nبا اين خصوصيّات اگر به كسى بگويند : يك سال ديگر مىميرى يا مثلًا ده سال ديگر مىميرى ، دنيا در چشم او تاريك مىشود ؛ گوئى تمام عذاب‌ها را بر او وارد كرده و كوه‌ها را بر سر او خراب مىنمايند .\r\n\r\nمؤمن بواسطهء ربط با خداوند هيچ نگرانى از مرگ ندارد\r\nامّا اگر به مؤمن كه ربط با خداى خود پيدا كرده و در اثر تهذيب نفس و تزكيهء اخلاق به مدينهء فاضله رسيده ، و از ظاهر عالم غرور به باطن دار خلود هجرت كرده ، و با موجودات عالم تجرّد و معنى به علّت عبوديّت خدا مربوط گشته ، و در اطاعت فرمان خدا در صيقل زدن نفس امّارهء بسوء با گذشت و ايثار و انفاق و اطعام و جهاد و صلاة و صيام و انصاف با خلق و احسان و دستگيرى از مستمندان و غيره كوتاهى نكرده است ؛ اگر بگويند : در يك روز ديگر يا مثلًا در يك ساعت ديگر مىميرى در پاسخ مىگويد : الحمد للّه ، از اينجا رخت بر مىبندم به مُلك خلود ، و از غرور به عالم ابديّت ، و از سراچهء حدود به عوالم لا يتناهَى ، و از خارج حرم به داخل حرم لقاء احرام مىبندم و جان خود را در قدم محبوب ازلى فدا مىكنم .\r\n اين جان عاريت كه به حافظ سپرده دوست * روزى رخش ببينم و تسليم وى كنم\r\nروزها حرف من اينست و همه شب سخنم * كه چرا غافل از احوال دل خويشتنم \r\n\r\n","description":"","footnote":"","page_name":" 97 ","page_number":111},
  {"content":"\r\n\r\n از كجا آمده‌ام ، آمدنم بهر چه بود * به كجا مىروم آخر ننمائى وطنم\r\nمرغ باغ ملكوتم نيم از عالم خاك * دو سه روزى قفسى ساخته‌اند از بدنم\r\nخنك آن روز كه پرواز كنم تا بر دوست * به هواى سر كويش پر و بالى بزنم\r\nمن به خود نامدم اينجا كه به خود باز روم * آنكه آورده مرا باز برد در وطنم « 1 » \r\nدر آنجا عالم فضاى واسع است ، عالم عظيم است . غصّه نيست ، خستگى نيست ، مرض اعصاب نيست ، دغدغه نيست ، دشمن نيست ، تهديد نيست . آنجا عالم حيات است ، حيات محض است ، مركز نشر حيات به عوالم است ، جمال مطلق است ، تلألؤ نورانيّت موجودات پاك و مجرّد است ، ارواح پاك فرشتگان و انبياء و ائمّه و اولياى خداست . آنجا معدن عظمت و عزّ قدس است ، و نور محض و عرفان خالص است .\r\nلذا مؤمن هيچ نگرانى ندارد بلكه از چنين مرگى استقبال مىكند و پيشواز ميرود .\r\nاگر فرضاً مؤمنى در دنيا در نهايت آسايش و ابَّهت و عظمت زيست كرده و تمام انواع جمال و اقسام لذّات شرعيّه براى او ميسور بوده است به او بگويند مىميرى ، باز خوشحال مىشود زيرا\r\n\r\n\r\n","description":"","footnote":"\r\n( 1 ) پايان دفتر چهارم « مثنوى » ميرخانى ، ص 420\r\n","page_name":" 98 ","page_number":112},
  {"content":"\r\n\r\nمىگويد :  وَ الْآخِرَةُ خَيْرٌ وَ أَبْقى  « 1 » « سراى آخرت مورد اختيار است و آن سراى ابديّت و بقاء است . » آن عالم لقاء و عرفان است . آنجا محلّ ادراك حقائق و كشف دقائق بدون پرده و حجاب است . لذا با إخبار به مرگ ، زود حركت مىكند و سبك و سبكبار ميرود .\r\nو اگر فرضاً كافرى كه رابطهء خود را با باطن و معنى قطع كرده است ، تمام اقسام مصائب و بلاها و رنجها و مرض‌ها و فقرها و تنگدستيها به وى رو آورده باشد ، به او بگويند مىميرى راضى نمىشود ؛ زيرا مىداند در جائى مىرود از اينجا تنگ‌تر و سخت‌تر و تاريكتر و ناخوشاينده‌تر ؛ چون در آن عوالم غريب است ، غريب محض .\r\n\r\nاشتياق مؤمن به مرگ\r\nباطن مؤمن از ظاهرش بهتر ، و باطن كافر از ظاهرش آلوده‌تر است .\r\nمؤمن آرزوى لقاى خدا را دارد ، و راه براى او باز است . زيرا مىبيند نتيجهء زحمات عمرش در اين راه ، در ناموس عالم هستى ضايع و باطل نشده ، و اينك كه پا از اين مرحله بيرون گذارَد همه در مقابل ديدگانش مهيّا و آماده است . مزد و ثواب ، اجر و پاداش ، بهشت و رضوان ، لقاء حضرت محبوب ، همه و همه حاضرند ؛ آنچه در دنيا براى او مخفى بوده در اينجا آشكارا شده است .\r\nو همين پرده و حجاب تن كه تا اندازه‌اى و لو فىالجمله مانع از رسيدن به اقصى مراتب تجرّد بود از بين ميرود و با مرگ ، خود را در\r\n\r\n\r\n","description":"","footnote":"\r\n( 1 ) آيه 17 ، از سورهء 87 : الاعلَى\r\n","page_name":" 99 ","page_number":113},
  {"content":"\r\n\r\nآغوش خوشبختى و كاميابى از جمال حضرت ازلى مىبيند ، و در آن لقاء و وصل ممتدّ و سرمد بسر مىبرد ، لذا همانند شب زفاف و عروسى و لَيلهء وصال است . حافظ گويد :\r\n روز هجران و شب فُرقت يار آخر شد * زدم اين فال و گذشت اختر و كار آخر شد\r\nآن همه ناز و تنعّم كه خزان ميفرمود * عاقبت در قدم باد بهار آخر شد\r\nصبح امّيد كه شد معتكف پردهء غيب * گو برون آى كه كار شب تار آخر شد\r\nشكر ايزد كه به اقبال كُلَه گوشهء گل * نخوت باد دى و شوكت خار آخر شد « 1 » \r\n\r\nداستان حاج مؤمن و ملاقات او با يكى از مردان خدا در راه مشهد\r\nدوستى داشتم از اهل شيراز بنام حاج مؤمن كه قريب پانزده سال است به رحمت ايزدى و اصل شده است . بسيار مرد صافى ضمير و روشن دل و با ايمان و تقوى بود ، و اين حقير با او عقد اخوّت بسته بودم و از دعاهاى او و استشفاع از او اميدها دارم .\r\nمىگفت : خدمت حضرت حجّة بن الحسن العسكرىّ عجّل الله فرجَه الشّريف مكرّر رسيده‌ام . و بسيارى از مطالب را نقل مىكرد و از بعضى هم إبا مىنمود .\r\nاز جمله مىگفت : يكى از ائمّهء جماعت شيراز روزى به من گفت : بيا با هم برويم به زيارت حضرت علىّ بن موسى الرّضا\r\n\r\n\r\n","description":"","footnote":"\r\n( 1 ) « ديوان حافظ » طبع پژمان ( سنهء 1318 ) ص 104 ، غزل 233\r\n","page_name":" 100 ","page_number":114},
  {"content":"\r\n\r\nعليه السّلام ، و يك ماشين دربست اجاره كرد و چند نفر از تجّار در معيّت او بودند . حركت نموده به شهر قم رسيديم و در آنجا يكى دو شب براى زيارت حضرت معصومه عليها السّلام توقّف كرديم . و براى من حالات عجيبى پيدا مىشد و ادراك بسيارى از حقائق را مىنمودم . يك روز عصر در صحن مطهّر آن حضرت به يك شخص بزرگى برخورد كردم و وعده‌هائى به من داد .\r\nحركت كرديم به طرف طهران و سپس به طرف مشهد مقدّس . از نيشابور كه گذشتيم ديديم يك مردى به صورت عامى در كنار جادّه به طرف مشهد ميرود و با او يك كوله پشتى بود كه با خود داشت . اهل ماشين گفتند اين مرد را سوار كنيم ثواب دارد ، ماشين هم جا داشت .\r\nماشين توقّف كرده چند نفر پياده شدند و از جملهء آنان من بودم ، و آن مرد را به درون ماشين دعوت كرديم . قبول نمىكرد ، تا بالاخره پس از اصرار زياد حاضر شد سوار شود به شرط آنكه پهلوى من بنشيند و هر چه بگويد من مخالفت نكنم .\r\nسوار شد و پهلوى من نشست ، و در تمام راه براى من صحبت ميكرد و از بسيارى از وقايع خبر مىداد و حالات مرا يكايك تا آخر عمر گفت . و من از اندرزهاى او بسيار لذّت مىبردم و برخورد به چنين شخصى را از مواهب عَليّهء پروردگار و ضيافت حضرت رضا عليه السّلام دانستم . تا كم كم رسيديم به قدمگاه و به موضعى كه شاگرد شوفرها از مسافرين « گنبدنما » ميگرفتند .\r\nهمه پياده شديم . موقع غذا بود ، من خواستم بروم و با رفقاى\r\n\r\n","description":"","footnote":"","page_name":" 101 ","page_number":115},
  {"content":"\r\n\r\nخود كه از شيراز آمده‌ايم و تا به حال سر يك سفره بوديم غذا بخورم . گفت : آنجا مرو ! بيا با هم غذا بخوريم . من خجالت كشيدم كه دست از رفقاى شيرازى كه تا به حال مرتّباً با آنها غذا مىخورديم بردارم و اين باره ترك رفاقت نمايم ، ولى چون ملتزم شده بودم كه از حرفهاى او سرپيچى نكنم لذا بناچار موافقت نموده ، با آن مرد در گوشه‌اى رفتيم و نشستيم .\r\nاز خرجين خود دستمالى بيرون آورد ، باز كرده گويا نان تازه در آن بود با كشمش سبز كه در آن دستمال بود ، شروع به خوردن كرديم و سير شديم ؛ بسيار لذّت بخش و گوارا بود .\r\nدر اين حال گفت : حالا اگر مىخواهى به رفقاى خود سرى بزنى و تفقّدى بنمائى عيب ندارد . من برخاستم و به سراغ آنها رفتم و ديدم در كاسه‌اى كه مشتركاً از آن مىخورند خون است و كثافات ، و اينها لقمه بر ميدارند و مىخورند و دست و دهان آنها نيز آلوده شده و خود اصلًا نمىدانند چه مىكنند ؛ و با چه مزه‌اى غذا مىخورند . هيچ نگفتم ، چون مأمور به سكوت در همهء احوال بودم .\r\nبه نزد آن مرد بازگشتم . گفت : بنشين ، ديدى رفقايت چه مىخوردند ؟ تو هم از شيراز تا اينجا غذايت از همين چيزها بود و نمىدانستى ؛ غذاى حرام و مشتبه چنين است . از غذاهاى قهوه خانه‌ها مخور ؛ غذاى بازار كراهت دارد .\r\nگفتم : إن شاء الله تعالى ، پناه مىبرم به خدا .\r\nگفت : حاج مؤمن ! وقت مرگ من رسيده ، من از اين تپّه مىروم\r\n\r\n","description":"","footnote":"","page_name":" 102 ","page_number":116},
  {"content":"\r\n\r\nبالا و آنجا مىميرم . اين دستمال بسته را بگير ، در آن پول است ، صرف غسل و كفن و دفن من كن . و هر جا را كه آقاى سيّد هاشم صلاح بداند همان‌جا دفن كنيد . ( آقاى سيّد هاشم همان امام جماعت شيرازى بود كه در معيّت او به مشهد آمده بودند . )\r\nگفتم : اى واى ! تو مىخواهى بميرى ؟ ! گفت : ساكت باش ! من مىميرم و اين را به كسى مگو .\r\nسپس رو به مرقد مطهّر حضرت ايستاد و سلام عرض كرد و گريهء بسيار كرد و گفت : تا اينجا به پابوس آمدم ولى سعادت بيش از اين نبود كه به كنار مرقد مطهّرت مشرّف شوم .\r\nاز تپّه بالا رفت و من حيرت زده و مدهوش بودم ، گوئى زنجير فكر و اختيار از كفم بيرون رفته بود .\r\nبه بالاى تپّه رفتم ، ديدم به پشت خوابيده و پا رو به قبله دراز كرده و با لبخند جان داده است ؛ گوئى هزار سال است كه مرده است .\r\nاز تپّه پائين آمدم و به سراغ حضرت آقا سيّد هاشم و سائر رفقا رفتم و داستان را گفتم . خيلى تأسّف خوردند و از من مؤاخذه كردند چرا به ما نگفتى و از اين وقايع ما را مطّلع ننمودى ؟\r\nگفتم : خودش دستور داده بود ، و اگر مىدانستم كه بعد از مردنش نيز راضى نيست ، حالا هم نمىگفتم .\r\nرانندهء ماشين و شاگرد و حضرت آقا و سائر همراهان همه تأسّف خوردند ، و همه با هم به بالاى تپّه آمديم و جنازهء او را پائين آورده و در داخل ماشين قرار داديم و به سمت مشهد رهسپار شديم .\r\n\r\n","description":"","footnote":"","page_name":" 103 ","page_number":117},
  {"content":"\r\n\r\nحضرت آقا مىفرمود : حقّاً اين مرد يكى از اولياى خدا بود كه خدا شرف صحبتش را نصيب تو كرد ، و بايد جنازه‌اش به احترام دفن شود .\r\nوارد مشهد مقدّس شديم . حضرت آقا يكسره به نزد يكى از علماى آنجا رفت و او را از اين واقعه مطّلع كرد . او با جماعت بسيارى آمدند براى تجهيز و تكفين ؛ غسل داده و كفن نموده و بر او نماز خواندند و در گوشه‌اى از صحن مطهّر دفن كردند ، و من مخارج را از دستمال مىدادم . چون از دفن فارغ شديم ، پول دستمال نيز تمام شد نه يك شاهى كم و نه زياد ، و مجموع پول آن دستمال دوازده تومان بود .\r\nمرحوم شيخ محمّد حكيم هيدجى از علماى طهران بود كه تا آخر عمر حجره‌اى در مدرسه منيريّه متّصل به قبر امامزاده سيّد ناصر الدّين داشت ، و فعلًا آن مدرسه به واسطهء توسعه خيابان خراب شده است .\r\nمردى حكيم و عارف و منزّه از رويّهء اهل غرور ، و مراقب بوده ، ضميرى صاف و دلى روشن و فكرى عالى داشته است .\r\nحكيم هيدجى تا آخر عمر به تدريس اشتغال داشت . هر كس از طلّاب علوم دينيّه هر درسى مىخواست او مىگفت ؛ « شرح منظومهء » سبزوارى ، « أسفار » ملّا صدرا ، « شفا » ، « إشارات » و حتّى دروس مقدّماتى عربيّت مانند « جامع المقدّمات » را مىفرمود . هيچ دريغ نداشت و براى دروس دينيّه همه را مىپذيرفت .\r\n\r\n","description":"","footnote":"","page_name":" 104 ","page_number":118},
  {"content":"\r\n\r\nعالم متّقى آقاى آخوند ملّا على همدانى كه فعلًا از علماى برجستهء همدان هستند ، شاگرد مرحوم هيدجى بوده و حكمت را نزد او تتلمذ نموده‌اند .\r\n\r\nداستان حكيم هيدجى و مرگ اختيارى مرد عامى\r\nمىگويند مرحوم هيدجى منكر مرگ اختيارى بوده است و خلع و لبس اختيارى را محال ميدانسته ، و اين درجه و كمال را براى مردم ممتنع مىپنداشته است ، و در بحث با شاگردان خود جدّاً انكار مىنموده و ردّ مىكرده است .\r\nيك شب در حجرهء خود بعد از بجا آوردن فريضهء عشاء رو به قبله مشغول تعقيب بوده است كه ناگهان پيرمردى دهاتى وارد شده ، سلام كرد و عصايش را در گوشه‌اى نهاد و گفت : جناب آخوند ! تو چه‌كار دارى به اين كارها ؟ هيدجى گفت : چه كارها ؟ پيرمرد گفت : مرگ اختيارى و انكار آن ؛ اين حرفها به شما چه مربوط است ؟\r\nهيدجى گفت : اين وظيفهء ماست ، بحث و نقد و تحليل كار ماست . درس مىدهيم ، مطالعات داريم ، روى اين كارها زحمت كشيده‌ايم ؛ سر خود نمىگوئيم !\r\nپيرمرد گفت : مرگ اختيارى را قبول ندارى ؟ ! هيدجى گفت : نه .\r\nپيرمرد در مقابل ديدگان او پاى خود را به قبله كشيده و به پشت خوابيد و گفت :  إِنَّا لِلَّهِ وَ إِنَّا إِلَيْهِ راجِعُونَ  و از دنيا رحلت كرد ، و گوئى هزار سال است كه مرده است .\r\nحكيم هيدجى مضطرب شد . خدايا اين بلا بود كه امشب بر ما وارد شد ؟ حكومت ما را چه مىكند ؟ مىگويند مردى را در حجره\r\n\r\n","description":"","footnote":"","page_name":" 105 ","page_number":119},
  {"content":"\r\n\r\nبرديد ، غريب بود و او را كشتيد و سمّ داديد يا خفه كرديد .\r\nبيخودانه دويدم و طلّاب را خبر كردم ، آنها به حجره آمدند و همه متحيّر و از اين حادثه نگران شدند . بالاخره بنا شد خادم مدرسه تابوتى بياورد و شبانه او را به فضاى شبستان مدرسه ببرند تا فردا براى تجهيزات او و استشهادات آماده شويم ، كه ناگاه پيرمرد از جا برخاست و نشست و گفت :  بِسْمِ اللَّهِ الرَّحْمنِ الرَّحِيمِ  ، و سپس رو به هيدجى كرده و لبخندى زد و گفت : حالا باور كردى ؟ هيدجى گفت : آرى باور كردم ، به خدا باور كردم ؛ امّا تو امشب پدر مرا درآوردى ، جان مرا گرفتى !\r\nپيرمرد گفت : آقا جان ! تنها به درس خواندن نيست ؛ عبادت نيمه شب هم لازم دارد ، تعبّد هم مىخواهد ، چه مىخواهد ، چه مىخواهد . . . فقط تنها بخوانيد و بنويسيد و بگوئيد و بس ، مطلب به اين تمام مىشود ؟ !\r\nاز همان شب حكيم هيدجى رويّهء خود را تغيير مىدهد ، نيمى از ساعات خود را براى مطالعه كردن و نوشتن و تدريس كردن قرار مىدهد و نيمى را براى تفكّر و ذكر و عبادت خداى جلّ و عزّ . شبها از بستر خواب پهلو تهى مىكند و خلاصهء امر به جائى ميرسد كه بايد برسد . دلش به نور خدا منوّر و سِرّش از غير او منزّه ، و در هر حال انس و الفت با خداى خود داشته است . و از ديوان شعر فارسى و تركى او مىتوان حالات او را دريافت . حاشيه‌اى بر شرح منظومهء سبزوارى دارد كه بسيار مفيد است .\r\n\r\n","description":"","footnote":"","page_name":" 106 ","page_number":120},
  {"content":"\r\n\r\nدر آخر ديوانش وصيّت نامهء او را طبع نموده‌اند . بسيار شيرين و جالب است . پس از حمد خدا و شهادت و تقسيم اثاثيّه و كتابهاى خود مىگويد : « از رفقا تقاضا دارم وقتى مُردم عمامهء مرا روى عمارى نگذارند ، هاى و هوى لازم نيست ، و براى مجلس ختم من موى دماغ كسى نشوند زيرا كه عمر من ختم شده است و عمل من خاتمه يافته است . دوستان من خوش باشند زيرا من از زندان طبيعت خلاص و به سوى مطلوب خود ميروم و عمر جاودان مىيابم . و اگر دوستان از مفارقت ناراحتند إن شاء الله خواهند آمد و همديگر را در آنجا زيارت مىكنيم . دوست داشتم پولى داشتم و به رفقا مىدادم كه در شب رحلت من مجلس سورى تهيّه كرده و سرورى فراهم آورند ، زيرا كه آن شب ، شب وصال من است .\r\nمرحوم رفيق شفيق آقاى سيّد مهدى رحمة الله عليه به من وعدهء ميهمانى و ضيافت داده إن شاء الله به وعدهء خود وفا خواهد نمود . »\r\nتمام طلّاب مدرسهء منيريّه ميگفته‌اند كه : مرحوم هيدجى هنگام شب همهء طلّاب را جمع كرد و نصيحت و اندرز مىداد و به اخلاق دعوت مىنمود ، و بسيار شوخى و خنده مىنمود ، و ما در تعجّب بوديم كه اين مرد كه شبها پيوسته در عبادت بود چرا امشب اين قدر مزاح مىكند و به عبارات نصيحت ما را مشغول ميدارد ؛ و ابداً از حقيقت امر خبر نداشتيم .\r\nهيدجى نماز صبح خود را در اوّل فجر صادق خواند و سپس در\r\n\r\n","description":"","footnote":"","page_name":" 107 ","page_number":121},
  {"content":"\r\n\r\nحجرهء خود آرميد . پس از ساعتى حجره را باز كردند ديدند رو به قبله خوابيده و رحلت نموده است . رحمة الله عليه .\r\n\r\nملاقات حاج هادى ابهرى با شيخ مرتضى طالقانى\r\nدوستى داشتم صاحب ضمير و روشن دل و متّقى و دلسوخته و حقّاً از عاشقان حسينى بود ، بسيار با فهم ، به نام حاج هادى خان صنمى ابهرى ؛ 82 سال عمر كرد و پنج سال است رحلت كرده ؛ مدّت رفاقت من با او قريب هجده سال طول كشيد و من با او صيغهء اخوّت خوانده بودم و به استشفاع از او اميدمندم . نقل مىكرد :\r\nدر يك سفر كه به عتبات عاليات مشرّف شدم و چند روزى در نجف اشرف زيارت مىكردم ، كسى را نيافتم كه با او بنشينم و درد دل كنم تا براى دل سوختهء من تسكينى حاصل گردد .\r\nروزى به حرم مطهّر مشرّف شده زيارت كردم و مدّتى هم در حرم نشستم خبرى نشد . به حضرت أمير المؤمنين عليه السّلام عرض كردم : مولى جان ! ما مهمان شمائيم ، چند روز است من در نجف مىگردم كسى را نيافتم حاشا به كرم شما !\r\nاز حرم بيرون آمده و بدون اختيار در بازار حُوَيش وارد شدم و به مدرسهء مرحوم سيّد محمّد كاظم يزدى درآمدم . و در صحن مدرسه روى سكّوئى كه در مقابل حجره‌اى بود نشستم . ظهر شد ، ديدم از مقابل من از طبقهء فوقانى شيخى خارج شد بسيار زيبا و با طراوت و زنده دل ، و از همان‌جا رفت به بام مدرسه و اذان گفت و برگشت . و همين كه خواست داخل حجره‌اش برود چشمم به صورتش افتاد ، ديدم در اثر اذان دو گونه‌اش مانند دو حقّهء نور مىدرخشد .\r\n\r\n","description":"","footnote":"","page_name":" 108 ","page_number":122},
  {"content":"\r\n\r\nدرون حجره رفت و در را بست .\r\nمن شروع كردم به گريه كردن و عرض كردم : يا أمير المؤمنين ! پس از چند روز يك مرد يافتم ، او هم به من اعتنائى نكرد .\r\nفوراً شيخ در حجره را باز كرد و رو به من نمود و اشاره كرد بيا بالا .\r\nاز جا برخاستم و به طبقهء فوقانى رفته و به حجره‌اش وارد شدم . هر دو يكديگر را در آغوش گرفتيم و هر دو مدّتى گريه كرديم ، و سپس هر دو به حال سكوت نشسته مدّتى يكديگر را تماشا مىكرديم . و سپس از هم جدا شديم .\r\nاين شيخ روشن ضمير مرحوم شيخ مرتضى طالقانى أعلى الله مقامَه الشّريف بوده است كه داراى ملكات فاضلهء نفسانى بوده است ، و تا آخر دوران زندگى در مدرسه زيست نمود و مانند حكيم هيدجى به تدريس اشتغال داشت . و هر فرد از طلّاب هر درسى كه مىخواستند مىگفت ؛ « جامع المقدّمات » ، « مغنى » ، « مطوّل » ، « شرح لمعه » ، « مكاسب » شيخ ، « شرح منظومه » ، « أسفار » . و قاعده‌اش اين بود كه طلّاب ميخواندند و او معنى مىكرد و شرح ميداد .\r\n\r\nإخبار شيخ مرتضى از مرگ خود\r\nطلّاب مدرسهء سيّد مىگويند : در شب رحلتش مرحوم شيخ مرتضى همه را جمع كرد در حجره ، و از شب تا به صبح خوش و خرّم بود و با همه مزاح مىكرد و شوخىهاى قهقهه‌آور مىنمود . و هر چه طلّاب مدرسه مىخواستند بروند در حجره‌هاى خود مىگفت :\r\n\r\n","description":"","footnote":"","page_name":" 109 ","page_number":123},
  {"content":"\r\n\r\nيك شب است غنيمت است ؛ و هيچكدام از آنها خبر از مرگش نداشتند .\r\nهنگام طلوع فجر صادق شيخ بر بام مدرسه رفت و اذان گفت و پائين آمد و به حجرهء خود رفت ، هنوز آفتاب طلوع نكرده بود كه ديدند شيخ در حجره رو به قبله خوابيده و پارچه‌اى روى خود كشيده و جان تسليم كرده است .\r\nخادم مدرسهء سيّد مىگويد : در عصر همان روزى كه شيخ فردا صبحش رحلت نمود ، شيخ با من در صحن مدرسه در حين عبور برخورد كرد و به من گفت :\r\nأنْتَ تَنامُ اللَيْلَةَ وَ تَقْعُدُ بِالصُّبْحِ وَ تَروحُ إلَى الْخَلْوَةِ وَ تَجىءُ يَمَّ الْحَوْضِ تَتَوَضَّأُ يَقولونَ : شَيْخ مُرْتَضَى ماتَ . « تو امشب مىخوابى و صبح از خواب بر مىخيزى و مىروى دست به آب براى ادرار و مىآئى كنار حوض وضو بگيرى مىگويند : شيخ مرتضى مرده است . »\r\nچون خادم مدرسه عرب بوده است لذا اين جملات را مرحوم شيخ با او به عربى تكلّم كرده است .\r\nخادم مىگويد : من اصلًا مقصود او را نفهميدم و اين جملات را يك كلام ساده و مقرون به مزاح و سخن فكاهى تلقّى كردم . صبح كه از خواب برخاستم و در كنار حوض مشغول وضوء گرفتن بودم ، ديدم طلّاب مدرسه مىگويند : شيخ مرتضى مرده است . رحمةُ الله عليه رحمةً واسعةً .\r\n\r\n","description":"","footnote":"","page_name":" 110 ","page_number":124},
  {"content":"\r\n\r\n مرگ اگر مرد است گو نزد من آى * تا در آغوشش بگيرم تنگ تنگ\r\nمن ز او جانى ستانم پر بها * او ز من دلقى ستاند رنگ رنگ \r\nدر كتاب « معانى الاخبار » شيخ صدوق روايت مىكند از محمّد ابن إبراهيم از أحمد بن يونس معاذى از أحمد بن محمّد بن سعيد كوفى از محمّد بن محمّد بن أشعث از موسى بن إسمعيل از پدرش از جدّش از حضرت إمام جعفر صادق عليه السّلام كه : حضرت امام حسن مجتبى عليه السّلام دوستى داشتند كه شوخ و مزّاح بود و چند مدّتى بود كه خدمت آن حضرت نرسيده بود ، روزى به محضر آن حضرت مشرّف شد .\r\nحضرت فرمودند : حالت چطور است ؟\r\nعرض كرد : يا بن رسول الله ! روزگار خود را مىگذرانم به خلاف آنچه خودم مىخواهم و به خلاف آنچه خدا مىخواهد و به خلاف آنچه شيطان مىخواهد !\r\nحضرت امام حسن عليه السّلام خنديدند و فرمودند : چگونه است اين حال ؟\r\nعرض كرد : به جهت آن كه خداوند عزّ و جلّ دوست دارد كه اطاعتش بنمايم و ابداً معصيتش را بجا نياورم و من اين‌طور نيستم . و شيطان دوست دارد كه معصيت خداى را بجاى آورم و ابداً اطاعتش نكنم و من اين‌طور نيستم . و من خودم دوست دارم كه هرگز نميرم و\r\n\r\n","description":"","footnote":"","page_name":" 111 ","page_number":125},
  {"content":"\r\n\r\nاين‌طور نيستم .\r\nدر اين حال مردى برخاست و عرض كرد : يا بن رسول الله ! مَا بَالُنَا نَكْرَهُ الْمَوْتَ وَ لَا نُحِبُّهُ ؟ « چرا مرگ براى ما ناخوشايند است و ما آن را دوست نداريم ؟ »\r\nحضرت امام حسن عليه السّلام فرمودند : لِانَّكُمْ أَخْرَبْتُمْ ءَاخِرَتَكُمْ وَ عَمَّرْتُمْ دُنْيَاكُمْ ، وَ أَنْتُمْ تَكْرَهُونَ النَّقْلَةَ مِنَ الْعُمْرَانِ إلَى الْخَرَابِ . « 1 » « به علّت آنكه شما آخرت خود را خراب و دنياى خود را آباد كرديد ، بنابراين ناگوار داريد كه از عمران و آبادى به خرابى منتقل شويد . »\r\n\r\nإشراق سيماى سيّد الشّهداء هر چه زمان مرگ نزديكتر ميشد\r\nو نيز در كتاب « معانى الاخبار » صدوق روايت مىكند از مفسّر از أحمد بن الحسن الحسينى از حسن بن علىّ النّاصرى از پدرش از حضرت أبى جعفر جواد از پدرانش عليهم السّلام از حضرت علىّ بن الحسين عليهما السّلام كه :\r\nلَمَّا اشْتَدَّ الامْرُ بِالْحُسَيْنِ بْنِ عَلِىِّ بْنِ أَبِى طَالِبٍ عَلَيْهِمَا السَّلَامُ نَظَرَ إلَيْهِ مَنْ كَانَ مَعَهُ ، فَإذا هُوَ بِخِلَافِهِمْ ؛ لِانَّهُمْ كُلَّمَا اشْتَدَّ الامْرُ تَغَيَّرَتْ أَلْوَانُهُمْ وَ ارْتَعَدَتْ فَرَائِصُهُمْ وَ وَجِلَتْ قُلُوبُهُمْ ، وَ كَانَ الْحُسَيْنُ عَلَيْهِ السَّلَامُ وَ بَعْضُ مَنْ مَعَهُ مِنْ خَصَائِصِهِ تُشْرِقُ أَلْوَانُهُمْ وَ تَهْدَأُ جَوارِحُهُمْ وَ تَسْكُنُ نُفُوسُهُمْ . فَقَالَ بَعْضُهُمْ لِبَعْضٍ : انْظُرُوا ! لَا يُبَالِى بِالْمَوْتِ .\r\nفَقَالَ لَهُمُ الْحُسَيْنُ عَلَيْهِ السَّلَامُ : صَبْرًا بَنِى الْكِرَامِ ! فَمَا الْمَوْتُ\r\n\r\n\r\n","description":"","footnote":"\r\n( 1 ) « معانى الاخبار » باب نوادر المعانى ، ص 389 ، روايت بيست و نهم\r\n","page_name":" 112 ","page_number":126},
  {"content":"\r\n\r\nإلَّا قَنْطَرَةٌ يَعْبُرُ بِكُمْ عَنِ الْبُؤْسِ وَ الضَّرَّآءِ إلَى الْجِنَانِ الْوَاسِعَةِ وَ النَّعِيمِ الدَّائِمَةِ .\r\nفَأَيُّكُمْ يَكْرَهُ أَنْ يَنْتَقِلَ مِنْ سِجْنٍ إلَى قَصْرٍ ؟ وَ مَا هُوَ لِاعْدَآئِكُمْ إلَّا كَمَنْ يَنْتَقِلُ مِنْ قَصْرٍ إلَى سِجْنٍ وَ عَذَابٍ .\r\nإنَّ أَبِى حَدَّثَنِى عَنْ رَسُولِ اللهِ صَلَّى اللهُ عَلَيْهِ وَ ءَالِهِ : إنَّ الدُّنْيَا سِجْنُ الْمُؤْمِنِ وَ جَنَّةُ الْكَافِرِ ؛ وَ الْمَوْتُ جِسْرُ هَؤُلَاءِ إلَى جَنَّاتِهِمْ وَ جِسْرُ هَؤُلَاءِ إلَى جَحِيمِهِمْ ، مَا كَذَبْتُ وَ لَا كُذِبْتُ « 1 »\r\n« حضرت امام زين العابدين عليه السّلام فرمودند : چون در روز عاشورا كار بر حسين بن علىّ بن أبى طالب عليهما السّلام بسيار سخت شد ، بعضى از افرادى كه با آن حضرت بودند ، چون بر آن حضرت نظر كردند ديدند آن حضرت در حالات به خلاف آنهاست ؛ چون حال آنها چنين بود كه هر چه امر شدّت مىيافت رنگها از چهره‌ها متغيّر مىشد و بندها به لرزش در مىآمد و دلها به طپش مىافتاد .\r\nو ليكن حال و خصيصهء سيّد الشّهداء صلوات الله عليه و بعضى از اطرافيان آن حضرت كه با او بودند چنين بود كه رنگهاى صورت‌هايشان مىدرخشيد و اعضايشان آرام مىگرفت و نفس‌ها در سينه‌ها آرامش بيشترى مىيافت .\r\nدر اين حال بعضى به يكديگر مىگفتند : ببينيد ! گوئى اين مرد ابداً باكى از مرگ ندارد\r\n\r\n\r\n","description":"","footnote":"\r\n( 1 ) . همان مصدر ، باب معنى الموت ، ص 288\r\n","page_name":" 113 ","page_number":127},
  {"content":"\r\n\r\nحضرت سيّد الشّهداء به آنها فرمود : اى فرزندان عزيزان و بزرگواران ! قدرى آرام بگيريد ، صبر و تحمّل پيشه كنيد ! چون مرگ نيست مگر پلى كه عبور مىدهد شما را از گرفتاريها و شدائد به سوى بهشت‌هاى وسيع و نعمت‌هاى جاودانى .\r\nكداميك از شما مكروه و ناپسند داريد كه از زندانى به قصر مجلّلى انتقال يابيد ؟\r\nآرى ، مرگ براى دشمنان شما نيست مگر مانند كسى كه از قصرى به سوى زندان و شكنجه انتقال يابد .\r\nهمانا پدرم براى من روايت كرد از رسول خدا صلّى الله عليه و آله كه : حقّاً دنيا زندان مؤمن و بهشت كافر است ؛ و مرگ پلى است كه اينها را به سوى بهشت و آنها را به سوى جهنّمشان مىكشاند ، من دروغ نمىگويم و به من نيز دروغ گفته نشده است . »\r\n\r\n","description":"","footnote":"","page_name":" 114 ","page_number":128},
  {"content":"\r\n\r\n\r\nمجلس چهارم : بهترين سرمايهء تكامل و تعالى\r\n\r\n","description":"","footnote":"","page_name":" 115 ","page_number":129},
  {"content":"\r\n . \r\n","description":"","footnote":"","page_name":" 116 ","page_number":130},
  {"content":"\r\n\r\nأعوذُ باللَهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم « 1 »\r\nقال اللهُ الحكيمُ فى كتابِه الكريم :\r\n وَ ما كانَ لِنَفْسٍ أَنْ تَمُوتَ إِلَّا بِإِذْنِ اللَّهِ كِتاباً مُؤَجَّلًا وَ مَنْ يُرِدْ ثَوابَ الدُّنْيا نُؤْتِهِ مِنْها وَ مَنْ يُرِدْ ثَوابَ الْآخِرَةِ نُؤْتِهِ مِنْها وَ سَنَجْزِي الشَّاكِرِينَ  . « 2 »\r\nمىفرمايد : « هيچ نفسى نيست كه مرگ او را دريابد مگر آنكه به اذن و امر خدا و در زمان معيّن و وقت مشخّصى مىباشد . و هر كسى كه مزد و بهرهء دنيائى بخواهد ، به او از نتائج دنيائى خواهيم داد ؛ و هر كسى كه نتيجهء آخرتى بخواهد ما به او خواهيم داد ، و البتّه جزاى سپاسگزاران را ايفاء خواهيم نمود . »\r\nاز اين آيه مباركه استفاده مىشود كه دنيا محلّ اختيار است . پروردگار سبحان ، انسان را مختار خلق فرموده و غرائز مختلفه\r\n\r\n\r\n","description":"","footnote":"\r\n( 1 ) مطالب گفته شده در روز چهارم ماه مبارك رمضان .\r\n( 2 ) آيه 145 ، از سورهء 3 : ءال عمران\r\n","page_name":" 117 ","page_number":131},
  {"content":"\r\n\r\nاز احساسات و عواطف و قواى عقليّه و گرايش‌هاى طبعى و مادّى و معنوى عنايت فرموده ، تا انسان به اختيار خود اين راه را طىّ كند .\r\nاگر مقصودش از زندگى روى زمين شهوت رانى و غلبهء احساسات بر قواى عقليّه باشد و در نتيجه تجاسر و تجاوز به حقوق بنمايد ، نتيجه‌اش همين تمتّعات و لذائذ فانيه و غلبهء عواطف زائله و موقّته خواهد بود و بس ؛ و اگر روش خود را بر اساس منطق عقل معيّن كرده و پيوسته با آن نيروى عظيم و قادر ، احساسات خود را معتدل و از هر يك از آنها به قدر لازم و در موقع مقتضى بهره بردارى كند ، نتيجه‌اش نيز در نزد خداوند محفوظ و طبق همان اصل اصيل خداوند به او پاداش خواهد داد .\r\n\r\nگفتار أبو ذر در علّت ترس از مرگ\r\nدر كتاب « جامع الاخبار » روايت مىكند كه مردى از أبو ذر غِفارى سؤال كرد : ما لَنا نَكْرَهُ الْمَوْتَ ؟ قالَ : لِانَّكُمْ عَمَّرْتُمُ الدُّنْيا وَ خَرَّبْتُمُ الآخِرَةَ ؛ فَتَكْرَهونَ أنْ تَنْتَقِلوا مِنْ عُمْرانٍ إلى خَرابٍ .\r\n« چرا مردن براى ما ناپسند است ؟ أبو ذر در پاسخ گفت : به علّت آنكه شما دنياى خود را آباد نموده و آخرت خود را خراب كرده‌ايد ؛ و البتّه بر شما ناگوار خواهد بود كه از محلّ آباد و معمور به محلّ خراب و ويران كوچ كنيد . »\r\nقيلَ لَهُ : فَكَيْفَ تَرَى قُدومَنا عَلَى اللهِ ؟ قالَ : أمّا المُحْسِنُ فَكَالْغائِبِ يَقْدَمُ عَلَى أهْلِهِ ، وَ أمّا الْمُسىءُ فكَالآبق يَقْدَمُ عَلَى مَوْلاهُ .\r\n\r\n","description":"","footnote":"","page_name":" 118 ","page_number":132},
  {"content":"\r\n\r\nاز أبو ذر سؤال شد : حالِ ما در هنگام ورود بر خدا چطور خواهد بود ؟ أبو ذر گفت : مردم دو دسته هستند : نيكوكاران و زشت كرداران .\r\nامّا ورود شخص نيكوكار در نزد خدا مانند ورود كسى است كه مدّتى از خانه و اهل خود دور شده و به سفر و غيره غيبت طولانى نموده ؛ وقتى كه چنين شخصى به خانه بر ميگردد و ملاقات اهل و بستگان خود را مىكند چه نشاط و سرور و التذاذ زائد الوصفى به او دست مىدهد ، همينطور نشاط و سرور بى حدّ به چنين شخص نيكوكارى رخ مىدهد كه بر خداى محسن خود وارد شده و مورد إنعام و مكرمت و احسان لا يتناهاى او واقع مىگردد ، و از جمال بى نقاب شاهد ازلى متمتّع مىشود .\r\nو امّا ورود شخص زشت كردار نزد خداوند مانند ورود غلام فرارى است كه با جرم و جنايت از دست مولاى خود گريخته باشد . وقتى آن بنده را بگيرند و به نزد مولا بياورند چه حالى بر آن غلام متمرّد و متجرّى دست خواهد داد كه خود را در زير چنگال غضب و خشم بى حدّ مولا ملاحظه مىكند ؛ همينطور وقتى شخص زشت كردارى كه از ساحت عبوديّت پروردگار عزيز تجاوز كرده و به حقوق او و به حقوق مخلوقات او تجاسر و تعدّى نموده و سركشى و بلندپروازى كرده است ، در نزد خدا ، خداى مهربان و لطيف و منتقم ، حاضر شود ، حالت شرم و خجالت بى حدّى عارض او مىشود و از طرفى هم خود را مورد هر گونه جزا و عذاب مىنگرد .\r\n\r\n","description":"","footnote":"","page_name":" 119 ","page_number":133},
  {"content":"\r\n\r\nقيلَ : فَكَيْفَ تَرَى حالَنا عِنْدَ اللهِ ؟ قالَ : اعْرِضُوا أعْمالَكُمْ عَلَى كِتابِ اللهِ تَبارَكَ وَ تَعالَى :  إِنَّ الْأَبْرارَ لَفِي نَعِيمٍ  *  وَ إِنَّ الْفُجَّارَ لَفِي جَحِيمٍ . \r\n« به أبو ذر گفته شد : پس حال ما را در نزد خدا چگونه مىبينى ؟ أبو ذر گفت : خودتان احوال و اعمال خود را بر كتاب خدا عرضه كنيد خواهيد دانست ؛ در قرآن كريم وارد شده است كه : حقّاً مردمان پاكيزه و صالح العمل در نعمتهاى جاودانه ، و حقّاً مردمان زشت كردار و فاجر در ميان طبقات آتش دوزخ خواهند بود . »\r\nقالَ الرَّجُلُ : فَأيْنَ رَحْمَةُ اللهِ ؟ قالَ :  إِنَّ رَحْمَتَ اللَّهِ قَرِيبٌ مِنَ الْمُحْسِنِينَ  « 1 »\r\n« مرد سؤال كننده از أبو ذر پرسيد : پس رحمت خدا كجاست ؟ أبو ذر در پاسخ گفت : بدرستى كه رحمت خدا به افراد نيك و نيكوكار نزديك است . »\r\nنه اينكه شخصى هر گونه تعدّى بنمايد و هر جرم و جنايتى انجام دهد و در عين حال خود را مورد رحمت خدا پندارد ؛ اين رجاء ، رجاء كاذب است .\r\n\r\nراه بهشت ، پافشارى و صبر در ناملايمات است\r\nعامّه و خاصّه از رسول خدا صلّى الله عليه و آله و سلّم روايت كرده‌اند كه آن حضرت فرمود :\r\nالْجَنَّةُ مَحْفُوفَةٌ بِالْمَكَارِهِ وَ الصَّبْرِ ، فَمَنْ صَبَرَ عَلَى الْمَكَارِهِ فِى الدُّنْيَا دَخَلَ الْجَنَّةَ ؛ وَ جَهَنَّمُ مَحْفُوفَةٌ بِاللَّذَّاتِ وَ الشَّهَوَاتِ ، فَمَنْ\r\n\r\n\r\n","description":"","footnote":"\r\n( 1 ) « بحار الانوار » ج 6 ، ص 137 ، از كتاب « جامع الاخبار »\r\n","page_name":" 120 ","page_number":134},
  {"content":"\r\n\r\nأَعْطَى نَفْسَهُ لَذَّتَهَا وَ شَهْوَتَهَا دَخَلَ النَّارَ . « 1 »\r\n« راه بهشت مشحون و مملوّ است از ناگواريها و شكيبائى در برابر آنها ، كسى كه در دنيا بر مشكلات راه خدا صبر كند و با نفس خود مجاهده كند و در مقابل ناملايمات شكيبائى ورزد داخل بهشت مىشود ؛ ولى راه جهنّم پر است از شهوات و لذّات ، كسى كه در مقابل خواسته‌هاى نفس أمّاره سر تسليم فرود آورد و آنچه نفسش از شهوات از او بخواهد به او بدهد عاقبتش آتش دوزخ خواهد بود . »\r\nاز اين حديث شريف ميتوان استفاده كرد كه تمام اعمالى كه انسان انجام ميدهد بايد بر اساس حقّ باشد ، و عمل نمودن طبق حقّ قدرى مشكل است .\r\nمثلًا انسان مىخواهد به فقرا اطعام كند ، از يتيم دستگيرى بنمايد ؛ اين محتاج به فعّاليّت است ، زحمت است ، محتاج صرف مال و آسايش است . مىخواهد از مريضى عيادت كند ، بايد راهى را بپيمايد و براى او هديّه‌اى ببرد ، لحظاتى در مقابل او بنشيند ، مريض را در حال ناراحتى و مرض ببيند و نالهء او را بشنود ، شكايت او را گوش كند ، با بيانى نرم و ملايم او را دلدارى دهد و دعوت به صبر و تحمّل كند . اگر در اثر شدّت يا طولانى شدن دوران مرض ، تحمّل مريض كم شده و جملهء ناهنجارى بگويد ، با كمال آرامش و بزرگوارى\r\n\r\n\r\n","description":"","footnote":"\r\n( 1 ) « مصباح الفلاح » طبع سنگى ، تأليف آخوند ملّا محمّد جواد صافى گلپايگانى ، ص 30 و 31\r\n","page_name":" 121 ","page_number":135},
  {"content":"\r\n\r\nاغماض كند . و اصولًا عيادت مريض كند گرچه با او سالهاست كه جدائى و تنافر دارد . البتّه اينها مشكل است و انسان بايد به نيروى عقل و تقوى بر خواسته‌هاى نفس مسلّط شود تا بتواند كارى بكند .\r\nانسان مىخواهد نماز شب بخواند ، شب است ، در خواب خوش فرو رفته ، نسيم ملايم مىوزد ؛ از خواب برخاستن و بستر آرام و راحت را ترك كردن مشكل .\r\nدر ماه رمضان ، در روزهاى گرم و طولانى ، روزه گرفتن مشكل است . جهاد كردن در راه خدا و از وطن دور شدن و جان خود را هدف تير و شمشير قرار دادن مشكل است . حجّ كردن و ترك خانمان نمودن و سر و پا برهنه دنبال كعبهء واقعى در زمين مكّه حركت كردن مشكل است . طواف كردن ، سعى نمودن ، به عرفات كوچ كردن و در شب به مشعر آمدن ، و مناسك منَى همه مشكل است . با اخلاق نيكو با مردم سر و كار داشتن و عفو و إغماض نمودن و از تعدّى و تجاوزِ آدم جاهل گذشتن مشكل است . رحمت بر زير دست آوردن ، و با مهربانى با فقرا و ضعفاء رفتار كردن ، و با آنها درآميختن و نشستن و برخاستن و بر سر يك سفره حاضر شدن مشكل است . در مقابل شتم و سبّ و لعن و هرزه‌گوئى مردم ، شكيبا بودن و جام تحمّل و صبر را لبريز نكردن و با جاهلان به مسالمت رفتار نمودن مشكل است .\r\n\r\nزندگى انسانى و حيوانى ؛ حيات دنيا و عليا\r\nخلاصه آنكه اگر انسان بخواهد در دنيا شرافتمندانه زيست كند و كردار خود را بر پايهء فضيلت و پاكى قرار دهد ، و در مقام عبوديّت و\r\n\r\n","description":"","footnote":"","page_name":" 122 ","page_number":136},
  {"content":"\r\n\r\nتسليم أوامر حقّ متعال فتور ننموده و سستى نورزد ، و در سرّاء و ضرّاء با مردمان خدا شركت كند و با رياضات شرعيّه نفس خود را ادب كند ، سراسر زندگى انسان مواجه با ناگواريها شده و بايد مرد خدا با قدم راستين در اين ميدان مجاهده گام بردارد . چون اينها راه بهشت و رضوان و مقدّمهء طهارت و تهذيب نفس است ؛ و تا نفس پاك نشود و مهذَّب نگردد ، وصول به بهشت امكان پذير نخواهد بود .\r\nولى جهنّم مملوّ است از شهوات و لذّات بى بند و بار ، و دروغ و غيبت ، و خيانت و فسق و فجور ، و قمار و شُرب خمر ، و تعدّى به اموال و نواميس مردم ، و تجاوز به حقوق زن و فرزند و همسايه و شريك و رفيق و عالِم و امام و پيمبر .\r\nچشم بى بند و بار باز است ، هر چه را بخواهد مىبيند . و از اين روزنه دل هر چه بخواهد تمنّى مىكند و نفسِ آمرهء انسان براى موافقت خواهش دل بهر زشتى كه ديده ديده و دل خواسته امر مىكند ، تا بالاخره نفس خود را از زشتيها اشباع مىنمايد ؛ اينها همه از نتائج جهنّم است .\r\nراه دوزخ ، راه عنان گسيختگى و راه بى بند و بارى و راه عدم تعهّد و فقدان مسؤوليّت است .\r\nبارى ، كسى كه در دنيا روى ميزان صحيح مشى ننمايد و براساس وظائف انسانيّت عمل نكند ، و خود را مهمل پنداشته و بى حساب و كتاب فرض كرده ، و خود را از اين عالم شگفت انگيز و اين جهان عجيب با اين نظم بديع ، جدا ديده و سرسرى رفتار كند ، در دستگاه\r\n\r\n","description":"","footnote":"","page_name":" 123 ","page_number":137},
  {"content":"\r\n\r\nانتظام اين عالَم مسؤول بوده و مورد مؤاخذه قرار خواهد گرفت و به پاداش و كيفر اعمال خود خواهد رسيد . اينست معنى جهنّم .\r\n\r\nمعناى دنياى مذموم\r\nدر أخبار وارد شده است كه دنيا ملعون خداست . در ضمن وصايائى كه حضرت رسول صلّى الله عليه و آله و سلّم به أبو ذر غفارى مىكنند مىفرمايند : يَا أَبَا ذَرٍّ ! إنَّ الدُّنْيَا مَلْعُونَةٌ ، مَلْعُونٌ مَا فِيهَا . « 1 » « اى أبو ذر ! دنيا ملعون است و ملعون است هر چه در دنياست . »\r\nدر بسيارى از روايات مذمّت دنيا شده است ؛ دورى از دنيا را موجب سعادت و روى آوردن به آن را علّت شقاوت دانسته است .\r\nمعناى دنيا همين زندگى كردن بر اساس تخيّلات و شهوات و لذائذ فانيه ، و غفلت از برنامهء حقيقى انسانى و جهالت و غفلت از خداست .\r\nمعناى دنيا پيروى از مكتب احساس و عواطف حيوانى و غرائز بهيمى و دور بودن از منطق عقل است .\r\nاين معناى دنياست ، يعنى زندگى پست و دَنىّ ، در مقابل زندگى عُليا يعنى حيات بلندپايه در سطح فضائل انسانى . و لذا در قرآن مجيد حيات دنيا را مقابل با آخرت شمرده است :  يَعْلَمُونَ \r\n\r\n\r\n","description":"","footnote":"\r\n( 1 ) كتاب « مكارم الاخلاق » شيخ طبرسى ، طبع سنگى ، ص 258 ، در ضمن وصيّت مفصّلى كه رسول خدا صلّى الله عليه و آله و سلّم به أبو ذر غفارى مىكنند ميفرمايند : يا أبا ذَرٍّ ! إنَّ الدُّنْيَا مَلْعونَةٌ ، مَلْعونٌ ما فيها إلّا ما ابْتُغىَ بِهِ وَجْهُ اللهِ الحديث .\r\n","page_name":" 124 ","page_number":138},
  {"content":"\r\n\r\n ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ  . « 1 »\r\nحيات آخرت كه باطن دنياست ، حيات عليا است ، حيات انسان عقلانى است ؛ ولى حيات دنيا كه حيات منطق احساسات است حيات نفسانى است .\r\nمنظور از دنياى مذموم ، زندگى كردن روى زمين و از نعمتهاى پروردگار منّان بهره بردارى كردن نيست .\r\nروى زمين زندگى كردن و با عمر طولانى با صحّت و سلامت زيست نمودن و در امان و فراغت بال و آرامش دل و اطمينان خاطر در روى زمين به سر بردن گناه نيست .\r\nما به اختيار خود روى زمين نيامده‌ايم و زندگى نميكنيم و به اختيار خود نمىرويم ؛ پس اين آمدن و رفتن ، دنياى مذموم نيست .\r\nزمين كه گناه نكرده است . كوه‌ها ، آبها ، آبشارها ، سبزه‌ها ، مناظر عجيب و غريب روى زمين ، باد و باران ، و پيدايش فصول اربعه ، و مناظر عجيب طلوع و غروب خورشيد ، و ماه و ستارگان و كهكشان ، گناه نكرده‌اند .\r\nدر روى زمين انبياء و ائمّه و اولياى خدا زندگى كرده و مىكنند ؛ آنها ملعون نيستند ، و زندگى آنها روى زمين موجب منقصت و پستى آنها نخواهد بود . آنها دور از رحمت خدا نبوده و نيستند .\r\nمنظور از دنيا زندگى حيوانى است . يعنى انسانى كه بايد با دارا بودن قواى عقلانى به آخرين درجهء قوس صعود رسيده و از آخرين\r\n\r\n\r\n","description":"","footnote":"\r\n( 1 ) آيه 7 ، از سورهء 30 : الرّوم\r\n","page_name":" 125 ","page_number":139},
  {"content":"\r\n\r\nذروهء مدارج و معارج انسانيّت بالا آيد ، زندگى خود را پائين آورده و بر اساس منطق حيوان زندگى كند ؛ و از انديشه‌مند شدن در اين عالم عجيبِ خلقت ، و تفكّر و تأمّل در برنامه و هدف انسانى غفلت ورزيده ، همّ و غمّ خود را خوردن و آشاميدن و به روى هم جستن قرار دهد ، ايده و آرمان خود را كشتن و غارت كردن و تعدّى به ضعفاء نمودن قرار دهد . بر اساس تخيّلات واهيه و آرزوهاى پوچ كه محالست صورت واقعيّت به خود بگيرد زندگى خود را ترتيب دهد .\r\n\r\nزندگى در روى زمين بر اساس تقوى و عدالت زندگى دنيا نيست\r\nبراى غالب از مردم اين معنى اشتباه شده و معنى زندگى دنيا را زندگى روى زمين و حيات مادّى ادراك كرده‌اند ، و بنابراين چنين مىفهمند كه منظور از مذمّت دنيا مذمّت حيات مادّى و تمتّع از مواهب مشروعهء الهيّه در روى زمين است .\r\nو اين توهّمى است بس غلط . بلكه زندگى روى زمين و تمتّع از آنچه خدا عنايت فرموده است اگر توأم با تقوى و ورع و عدالت و ملكات حسنه و عبوديّت در پيشگاه ذات مقدّس خداوندى باشد بهترين وسيله است براى رسيدن به بهشت و رضوان ، و حقيقتش حيات علياست در مقابل حيات دنيا .\r\nاين زمين با آثار و خصوصيّاتش ، مهد پرورش پاكدلان و پاك كرداران بوده است ؛ آنان كه يكسره به عالم أعلى رهسپار شده و آنى در حيات دنيا وارد نشده‌اند بلكه پيوسته با وجود تمتّع از مواهب الهيّهء روى زمين در حيات عليا مقرّ و مأوى گزيده‌اند .\r\nزندگى روى زمين و حيات مادّى و سلامت بدن و عمر طولانى و\r\n\r\n","description":"","footnote":"","page_name":" 126 ","page_number":140},
  {"content":"\r\n\r\nفراغت خيال ، بهترين اساس آخرت و مايهء سعادت و راه تكامل انسان است ؛ بلكه تنها وسيلهء راه كمال و سعادت است .\r\nدر روايات بسيار وارد شده است كه انبياء و ائمّه عليهم السّلام كار ميكردند ، تجارت مىنمودند ، زراعت ميكردند ، گلّهء گوسفند داشتند ، باغستان و نخلستان ترتيب ميدادند ، قنات آب جارى مىنمودند .\r\nاگر اينها حيات دنيا بود ، اگر مذموم و نكوهيده بود ، چرا به چنين كردارى اقدام مىنمودند ؟\r\nأمير المؤمنين عليه السّلام چقدر قنواتى جارى كردند و نخلستانهائى غرس كردند ، ولى در حيات عليا ، نه حيات دنيا . و منافع آن را بر فقرا و مساكين و ذوى القربى و ضعفاء وقف مىنمودند .\r\nروزى أمير المؤمنين عليه السّلام انبانى بدوش داشته مىرفتند ، يكى از دوستان به آن حضرت برخورد نموده گفت چه بدوش حمل مىكنيد ؟ حضرت فرمود : يك نخلستان درخت خرما را بدوش مىبرم . اين انبان پر است از هستهء خرما . مىبرم آنها را در ميان نخلستان بكارم ، و خداوند بركت مىدهد و از هر هسته‌اى يك درخت خرما مىرويد . « 1 »\r\n\r\nبرخورد محمّد بن منكدر با حضرت باقر عليه السّلام\r\nروزى يك نفر از صوفيان ساكن مدينه بنام محمّد بن مُنكدِر به حضرت باقر عليه السّلام برخورد كرد . ديد در هواى گرم آن حضرت\r\n\r\n\r\n","description":"","footnote":"\r\n( 1 ) « وسائل الشّيعة » كتاب التّجارة ، أبواب مقدّمات ، باب 10 ، حديث 1 و 2\r\n","page_name":" 127 ","page_number":141},
  {"content":"\r\n\r\nبه دوش دو نفر از غلامان خود تكيه نموده و با بدن فربه به سوى نخلستان ميرود .\r\nبا خود گفت : آيا اين معناى زهد است ؟ ! الآن ميروم و او را نصيحت مىكنم .\r\nپيش آمد و گفت : در اين هواى گرم ، حركت با اين كيفيّت براى وصول به دنيا سزاوار نيست ! اگر در اين حال مرگت فرا رسد در پيشگاه پروردگار چه خواهى گفت ؟\r\nحضرت توقّف نموده رو كردند به آن مرد و گفتند : اگر مرگم در اين حال برسد ، در بهترين حالى كه در راه انجام وظيفه و كسب مال حلال براى خود و عيال و حفظ آبرو و زندگىِ كفاف مىگذرد رسيده است ، و الحمد لِلّه در پيشگاه خداوند مأجور و مثاب خواهم بود . و من از مرگ بيم دارم در صورتى كه به من در حال معصيتى از معاصى خدا وارد شود .\r\nگفت : عجبا ! من خواستم در اين امر تو را اندرز دهم تو مرا نصيحت كردى و اندرز دادى . « 1 »\r\nدر كتب روايات ، بابى در صدقات و اوقاف أمير المؤمنين\r\n\r\n\r\n","description":"","footnote":"\r\n( 1 ) اين روايت را مفيد در كتاب « إرشاد » در باب حضرت محمّد بن علىّ الباقر عليه السّلام آورده ، و از حسن بن محمّد از جدّش از يعقوب بن يزيد از محمّد بن أبى عمير از عبد الرّحمَن بن حجّاج از حضرت صادق عليه السّلام روايت كرده است . و نيز در كتاب « إعلام الوَرى بأعلام الهدى » در ص 263 ، شيخ طبرسى ( ره ) در فصل مناقب و خصائص آن حضرت از محمّد بن أبى عمير با همين سند روايت نموده است .\r\n","page_name":" 128 ","page_number":142},
  {"content":"\r\n\r\nعليه السّلام باز كرده و تمام باغها و قناتهائى را كه آن حضرت در وجوه مختلفه از بِرّ و احسان قرار داده‌اند بيان مىكنند .\r\nدر تفسير آيه شريفهء  رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً  « 1 » وارد است كه : مراد از حسنهء دنيا ، مال حلالى است كه انسان بدست آورد « 2 »\r\nو در روايت است : الْكَآدُّ عَلَى عِيَالِهِ كَالْمُجَاهِدِ فِى سَبيلِ اللهِ « 3 » « آن كس كه براى تحصيل معيشت عيال خود متحمّل رنج و زحمت گردد مانند كسى است كه در راه خدا جهاد كرده است . »\r\nو چنين مالى جزء حيات دنيا نيست ، جزء آخرت محسوب است .\r\nپس بايد به اين نكته توجّه داشت . اگر به گوش انسان رسيد كه دنيا به درد نمىخورد ، بالاخره انسان بايد بميرد ؛ مقصود دنياى شهوت و غفلت است . آن به درد نمىخورد نه دنياى صحيح ؛ اين ، دنيا نيست .\r\nاگر انسان دنياى صحيح نداشت ، آخرت هم ندارد ؛ آخرت براساس دنياى صحيح است .\r\nتمام كمالاتى كه ما كسب مىكنيم در دنياست ، پس آخرت\r\n\r\n\r\n","description":"","footnote":"\r\n( 1 ) قسمتى از آيه 201 ، از سورهء 2 : البقرة\r\n( 2 ) « مجمع البيان » ج 1 ، ص 297 و 298 گويد كه : قيلَ : هى المالُ فى الدُّنيا ، و فى الآخرةِ الجنّة ؛ عن ابن زيدٍ و السّدى .\r\n( 3 ) « وسائل الشّيعة » ج 12 ، ص 43 ، طبع اسلاميّه\r\n","page_name":" 129 ","page_number":143},
  {"content":"\r\n\r\nمتوقّف بر دنياست . و آن كمالات در دوران عمر حاصل مىشود ، بنابراين عمر عزيزترين و گرانبهاترين سرمايهء الهى است .\r\nدر كتاب « معانى الاخبار » مرحوم شيخ صدوق روايت مىكند از پدرش از سعد بن عبد الله از أحمد بن محمّد از ابن فضّال از يونس بن يعقوب از شعيب عَقَرقوفى كه مىگويد : از حضرت صادق عليه السّلام سؤال كردم راجع به مطلبى كه از أبو ذر غفارى نقل شده است .\r\nاز أبو ذر نقل شده است كه او مىگفته : سه چيز را مردم مكروه و ناپسند دارند و ليكن من دوست دارم ؛ من مرگ را دوست دارم و من فقر را دوست دارم و من بلا را دوست دارم .\r\nحضرت صادق فرمودند : روايت اين‌طور نيست . مقصود أبو ذر اينست كه مرگ در طاعت خدا محبوب‌تر است نزد من از حيات و زندگى در معصيت خدا . و فقر در طاعت خدا نيكوتر است نزد من از بى نيازى در معصيت خدا . و بلا در طاعت خدا نزد من محبوب‌تر است از صحّت و سلامت در معصيت خدا . « 1 » و مثل اين روايت را مفيد در « مجالس » با إسناد خود از ابن فضّال آورده است . « 2 »\r\n\r\n\r\n","description":"","footnote":"\r\n( 1 ) « معانى الاخبار » ص 165\r\n( 2 ) « أمالى » مفيد ، مجلس بيست و سوّم ، ص 112 ؛ از أحمد بن محمّد از پدرش محمّد بن الحسن بن الوليد القمّىّ از محمّد بن [ حسن 
  ] صفّار از عبّاس بن معروف از علىّ بن مَهزيار از حسن بن علىّ بن فضّال از يونس بن يعقوب از شعيب عقرقوفى از حضرت صادق آورده است .\r\n","page_name":" 130 ","page_number":144},
  {"content":"\r\n\r\nو در كتاب « عيون أخبار الرّضا » نقل مىكند از مفسّر از أحمد بن الحسن الحسينىّ از حضرت أبى محمّدٍ العسكرىّ از پدرانش عليهم السّلام قَالَ : جَاءَ رَجُلٌ إلَى الصَّادِقِ عَلَيْهِ السَّلَامُ فَقَالَ : قَدْ سَئِمْتُ الدُّنْيَا ، فَأَتَمَنَّى عَلَى اللهِ الْمَوْتَ .\r\nفَقَالَ : تَمَنَّ الْحَيَاةَ لِتُطِيعَ لَا لِتَعْصِىَ ؛ فَلَانْ تَعِيشَ فَتُطِيعَ خَيْرٌ لَكَ مِنْ أَنْ تَمُوتَ فَلَا تَعْصِىَ وَ لَا تُطِيع « 1 »\r\n« شخصى خدمت حضرت صادق عليه السّلام رسيد و عرض كرد : از دنيا ملول شدم ، و آرزوى مردن خود را از خدا ميكنم .\r\nحضرت فرمودند : از خدا آرزوى حيات و زندگى كن براى آنكه اطاعت خدا كنى نه معصيت ؛ اگر تو در دنيا زنده بمانى و اطاعت كنى بهتر است از آنكه بميرى نه معصيت كنى و نه اطاعت . »\r\nدر كتاب « معانى الاخبار » مرحوم شيخ صدوق روايت مىكند از پدرش از سعد از برقى از محمّد بن علىّ از حارث بن حسن طَحّان از إبراهيم بن عبد الله از فُضيل بن يسار ، و او از حضرت أبى جعفر امام محمّد باقر عليه السّلام روايت مىكند كه آن حضرت فرمودند :\r\nهيچكدام از شما به حقيقت ايمان نخواهد رسيد مگر آنكه در او سه صفت بوده باشد : مرگ در نزد او بهتر باشد از زندگى ، و فقر بهتر باشد از غنَى ، و مرض بهتر باشد از صحّت .\r\nعرضه داشتند : چه كسى مىتواند چنين باشد ؟\r\nحضرت فرمودند : تمام افراد شما چنين هستيد .\r\n\r\n\r\n","description":"","footnote":"\r\n( 1 ) « بحار الانوار » ج 6 ، ص 128\r\n","page_name":" 131 ","page_number":145},
  {"content":"\r\n\r\nسپس فرمودند : كداميك از اين دو خصلت در نزد شما محبوب‌تر است : مردن با محبّت ما يا زندگى با عداوت ما ؟\r\nفضيل مىگويد : عرض كردم : سوگند به خدا كه مردن با محبّت شما محبوب‌تر است براى ما .\r\nحضرت فرمودند : آيا فقر و غنَى ، و مرض و صحّت هم\r\nفضيل مىگويد : عرض كردم : آرى سوگند به پروردگار ! « 1 »\r\nآرى ، منظور أبو ذر كه مىگويد مرگ براى من بهتر است از حيات نيز نظير اين معناى صحيح بوده است ؛ نه اينكه ميخواهد بگويد من أصلًا روى زمين نمىخواهم باشم .\r\n\r\nبدن ، آلت ترقّى و تكامل نفس است\r\nخداوند به ما عقل داده ، علم داده ، قدرت داده ، اعضاء و جوارح از چشم و گوش و دست و پا داده ؛ تا بدين‌وسيله در هر لحظه‌اى بتوانيم كارى انجام دهيم ، و درجه‌اى به سوى كمال طىّ كنيم و در نتيجه مرتبه‌اى را نيز در قيامت حائز گرديم .\r\nاگر انسان بميرد ، و قواى او از دست برود ، ديگر نفس او هيچ ترقّى و تعالى نخواهد داشت .\r\n\r\nاشتياق مؤمن به لقاء خداى تعالَى\r\nو حضرت أمير المؤمنين عليه السّلام در « نهج البلاغه » ميفرمايد : وَ لَوْ لَا الاجَلُ الَّذِى كَتَبَ اللهُ عَلَيْهِمْ ، لَمْ تَسْتَقِرَّ أَرْوَاحُهُمْ فِى أَجْسَادِهِمْ طَرْفَةَ عَيْنٍ ؛ شَوْقًا إلَى الثَّوَابِ وَ خَوْفاً مِنَ الْعِقَابِ . « 2 »\r\n\r\n\r\n","description":"","footnote":"\r\n( 1 ) « معانى الاخبار » ص 189\r\n( 2 ) از جمله فقرات خطبهء 191 « نهج البلاغه » كه به خطبهء همّام\r\n","page_name":" 132 ","page_number":146},
  {"content":"\r\n\r\n« در ميان مردمان متّقى ، اگر خداوند سبحانه و تعالَى اجل‌هاى معهود را معيّن نمىفرمود ، از شدّت اشتياقى كه آنان به ثواب خدا دارند و از شدّت خوفى كه از عذاب خدا دارند ، به اندازهء يك چشم بهم زدن جانهاى آنها در كالبد بدنشان نمىماند و يكسره به عالم قدس پرواز مىنمود . »\r\nمرجع و مفاد اين گفتار نيز همين است كه علّت عدم پرواز به عالم أعلى ، عدم سرآمدن پيمانه و اجل معهودى است كه خداوند براى كمال افراد و مصالح معيّن فرموده است ؛ و در اين صورت حيات بهتر از مرگ است .\r\nبه هر تقدير ، دنيا خانهء كسب مكارم اخلاق و فضيلت و كمال است ؛ تا انسان زنده است بايد قدر خود را بداند ، تا انسان نفَس بر مىآورد بايد لا إلهَ إلّا الله بگويد ، همين كه راه نفس بسته شد ديگر قدرت بر تكلّم يك حرف هم ندارد .\r\n كنونت كه چشم است اشكى ببار * زبان در دهانست عذرى بيار\r\nكنون بايدت عذر تقصير گفت * نه چون نَفْس ناطق ز گفتن بخفت\r\nغنيمت شمار اين گرامى نَفَس * كه بى مرغ قيمت ندارد قفس « 1 » \r\n\r\n\r\n","description":"","footnote":"\r\nمعروفست .\r\n( 1 ) تفسير « روح البيان » طبع مطبعهء عثمانيّه ( سنهء 1330 ) ده جلدى ،\r\n","page_name":" 133 ","page_number":147},
  {"content":"\r\n\r\nبرادر متوفّاى ما ، مرحوم حاج هادى ابهرى مريض بود ، و ما براى معالجه و درمانش خيلى مىكوشيديم ؛ به يكى از رفقاى ما گفته بود كه : من مىميرم ، و اين سيّد محمّد حسين هم ميداند كه من مىميرم ، امّا اين فعّاليّت‌ها را مىكند كه من يك كلمه لا إلهَ إلّا الله بيشتر بگويم .\r\nبسيار كلام صحيحى است . يك لا إلهَ إلّا الله بيشتر آن هم بدست خداست ، و پس از گفتن معلوم مىشود كه اجل قبل از آن نرسيده بود و ارادهء ازلى حضرت ربوبى به مردن تعلّق نگرفته بود ؛ ولى اين سلب اختيار نمىكند و انسان تا مختار است بايد براى گفتن لا إلهَ إلّا الله بكوشد ؛ الْعَبْدُ يُدَبِّرُ وَ اللهُ يُقَدِّرُ « 1 »\r\nانسان مىميرد ، و از اين عالم منتقل مىشود به آن عالم ؛ در دنيا هر عملى كه كرده نتيجه‌اش ثابت و حاضر است . كسانى كه مىگويند : چه كسى رفته است به آخرت خبر بياورد كه بهشتى است و جهنّمى ، آنجا حورالعين است ، مالك دوزخ است ، خازن بهشت است ؟ آقا ! در اين دنيا خوش باش ؛ اينها همه افسانه است ؛ انبياء درهم آميخته‌اند براى آنكه بشر سركش و متجاوز را بدين‌وسيله مهار كنند ، و در جامعه عدالت اجتماعى برقرار نمايند ؛ اين منطق ، منطق افراد كوتاه نظر و سطحى بين است .\r\nزيرا أوّلًا : حسّ مسؤوليّت براى انسان مختار و عاقل ، جزءِ\r\n\r\n\r\n","description":"","footnote":"\r\nجلد دوّم ، ص 219\r\n( 1 ) « بنده بحسب وظيفه‌اى كه دارد در امور تدبير و چاره انديشى مينمايد و ليكن آنچه كه تقدير و مشيّت خداوند بدان تعلّق گيرد واقع خواهد شد . »\r\n","page_name":" 134 ","page_number":148},
  {"content":"\r\n\r\nسرشت اوست ، ربطى به انبياء ندارد . عالم سرسرى نيست ، و اين نظام شگفت بر حقّ منطبق است ، و انسان جزئى از اين عالم وسيع و عجيب است ، و اختيار انسان او را در عالم تكوين بر سر دو راه خير و شرّ محدود و مقيّد مىسازد ؛ و اين همان معناى تعهّد و مسؤوليّت انسان - مانند هر موجودى از موجودات حتّى هر ذرّه‌اى از ذرّات - در دستگاه آفرينش است .\r\nانسان را از اين امر كلّى خارج نمودن و او را عبث و مهمل پنداشتن و بى هدف معرّفى كردن ، لطمه و شكست به اساس اين عالم وارد نمودن است ، و مرجعش به انكار اصل مبدأ و أصالت عالم هستى است .\r\nو ثانياً : انكار وحى و عدم امكان ربط با عالم غيب و انكار عالم متافيزيك ، امروزه نزد مفكّرين عالم رونقى نداشته و جزء أباطيل شمرده مىشود ، و دانشگاههاى عالم براى وصول به اين حقائق راههايى را در صددند كه بپيمايند ! و نزديك شدن به حكمت الهيّه و عرفان ربوبى ، روزنهء اميدى از درخشش نور حقيقت را بر دلهاى آنان نويد ميدهد .\r\nدر حكمت متعاليه بر اساس براهين قاطعه ، وجود عوالم غيب و ملكوت مبرهن گرديده ، و در مكتب تفكّر جاى ايراد و اشكال نگذارده است .\r\n\r\nإخبار رسول امين بر عوالم بعد از موت\r\nپيامبر ما صلّى الله عليه و آله و سلّم كه به معراج رفته و اين همه مشاهدات عجيب خود را در كيفيّت و خصوصيّت بهشت و دوزخ ، و افراد معذَّب و منعَّم بيان كرده‌اند ، ما راستگوتر از پيامبر سراغ نداريم ،\r\n\r\n","description":"","footnote":"","page_name":" 135 ","page_number":149},
  {"content":"\r\n\r\nو آنچه فرموده است حقّ است ، و او براى ما خبر آورده است .\r\nاز اين گذشته پيامبر كه رفته است و ديده است و خبر آورده است ، با چشم مادّى نديده است . چون چشم حسّى مادّى فقط مىتواند اجسام و آثار آن را بنگرد ، نه عالم معنى و صورتهاى معنوى را ؛ و ادراك بهشت و جهنّم و خصوصيّات آنها در مراحل و منازل مختلفه و عالم قدس احتياج به چشم قلب دارد .\r\nپس اين كسانى كه مىگويند كسى نرفته و خبر بياورد ، منظورشان آنست كه از مردگان كسى بازنگشته تا آنچه با چشم ديده ، با زبانش به ما بگويد .\r\nو اين منطق غلط است . چون مرده‌اى اگر فرضاً باز گردد ، او نيز آنچه را با چشم دل ديده است بازگو مىكند ، و زبانش كه تكلّم مىكند حكايت از زبان دل اوست . براى مرده محالست كه با چشم حسّى واقع در سرش ببيند تا خبر آورد . و بنابراين اگر مرده بيايد و تكلّم كند و خبر دهد ، مسلّماً با چشم دل ديده است و با زبان دل به زبان حسّ گفتگو دارد . و اين معنى در انبياء عظام و پيغمبر ما صلّى الله عليه و آله و سلّم صادق است ، زيرا آنها رفته‌اند و خبر آورده‌اند .\r\nمعراج يعنى حركت و سفر از اين عالم حسّ به عالم برزخ و عالم قيامت و أسماء و صفات الهيّه و ورود در حَرَم حضرت كبريائى و حريم مقام عزّ و عظمت ؛ و معراج حضرت رسول الله صلّى الله عليه و آله و سلّم جاى شبهه و ترديد نيست .\r\nو ثالثاً : اينكه مىگويند كسى نرفته تا خبر بياورد ، اين جمله در\r\n\r\n","description":"","footnote":"","page_name":" 136 ","page_number":150},
  {"content":"\r\n\r\nمقام استدلال ، كافى براى رفع مسؤوليّت نيست و انسان را براى هر عمل خودسرانه آزاد و يله نمىگذارد .\r\nزيرا كسى نرفته تا خبر بياورد ، نه اينكه كسى رفته تا خبر بياورد كه نيست ؛ و بين اين دو معنى فرق بسيار است . اگر كسى رفته بود و خبر بعدم بهشت و دوزخ آورده بود ، اين كافى بود ؛ ولى نرفتن كسى و خبرى نياوردن دليل بر عدم آنها نيست ، زيرا در مقام امكان ، ممكنست واقعاً چنين قضايائى باشد ولى كسى كه رفته يا از دنيا رخت بربسته ، خبرى نياورده باشد .\r\nپدران و مادران و ارحام و دوستان ما رفتند و أصلًا خبرى نياوردند ، نه از بودنش و نه نبودنش ، پس از كجا معلوم شد كه نيست ؟\r\nپس اصل تحقّق قيامت و حساب و كتاب امرى ممكن است و نيز دليل و برهانى بر عدمش اقامه نشده است ، در اين حال به چه مجوّز عقلى انسان حقّ دارد خود را يَله و رها ببيند ؟\r\n\r\nدفع ضرر محتمل ، حكم عقلى\r\nبو على سينا مىگويد : كُلُّ ما قَرَعَ سَمْعَكَ مِنَ الْغَرآئِبِ فَذَرْهُ فى بُقْعَةِ الإمْكانِ ما لَمْ يَذُدْكَ عَنْهُ قآئِمُ الْبُرْهان « 1 » .\r\n\r\n\r\n","description":"","footnote":"\r\n( 1 ) اين عبارت معروف شيخ است كه در بسيارى از كتب از او نقل شده است . و مراد از امكان در اينجا احتمال عقلى است نه امكان ذاتى . حكيم سبزوارى در « شرح منظومه » ص 46 در ضمن « غُرر فى أنّ المعدومَ لا يُعاد بعينه » فرمايد :\r\n« و معنَى الإمكان خلافُ » الاعتقاد « الجازمِ » أعنى الاحتمالَ « فى مثل » قولِهم « ذَر فى بقعة الإمكانِ ما » موصولةٌ « لَم يذُده » اى لم يدفَعه « قآئمُ البرهان » ؛\r\n","page_name":" 137 ","page_number":151},
  {"content":"\r\n\r\n« هر چيز كه به گوشَت خورد و برهان و دليلى بر امتناعش اقامه نشد ، آن را در بوتهء امكان باقى گذار . »\r\nو در اينجا كه قيامت امكان تحقّق دارد و صادق شاهد و مصدَّق مؤيَّد رسولُنا الاكرم و نبيّنا الاعظم صلّى الله عليه و آله و سلّم إخبار بر تحقّق و وقوع مىدهد ، نفسِ احتمال منجِّز ، و دفع ضرر محتمل از مستقلّات عقل است .\r\nحضرت صادق عليه السّلام در ضمن بحث با يك مرد ملحِد طبيعى مذهب كه قائل به مبدأ عالِم و قادر و زنده براى جهان نبود بدين طريق براى اثبات معاد و وجود حساب و كتاب وارد شده و او را محكوم كردند .\r\n\r\n\r\n","description":"","footnote":"\r\nإشارة إلى جواب دليل ءَاخر إقناعىّ لهم ، و هو أنّ الاصل فيما لا دليلَ على امتناعِه و وجوبِه هو الإمكانُ ؛ كما قال الحكماء : كلّ ما قرعَ سمعَك من الغرائِب فذرْه فى بقعة الإمكانِ ما لم يذُدْك عنه قآئم البرهان .\r\nدر تحت عنوان « نصيحة » دارد و آن اينست كه :\r\nإيّاك أن يكونَ تكيّسُك و تبرُّؤك عن العامّةِ هو أن تَنبرىَ منكراً لكلِّ شىءٍ ، فذَلك طَيْشٌ و عَجْز . و ليس الخَرقُ فى تكذيبِك ما لم يستبِنْ لك بعد جليته ، دونَ الخرق فى تصديقِك ما لم تقُم بينَ يديك بيّنتُه ؛ بل عليكَ الاعتصامُ بحبل التوقّفِ . و إن أزعجَك استنكارُ ما يوعاه سمعُك ، ما لم تَتبرهَن استحالتُه لك ؛ فالصّوابُ أن تَسرحَ أمثالَ ذَلك إلى بقعةِ الإمكان ، ما لم يذُدك عنه قآئمُ البرهانِ .\r\nاين كلام در صفحه آخر « إشارات » طبع سنگى ، و در ص 159 و 160 از جلد چهارم « إشارات » طبع جديد مصرى است .\r\n","page_name":" 138 ","page_number":152},
  {"content":"\r\n\r\nحضرت به آن مرد مادّى مسلك فرمودند : اگر أحياناً و فرضاً خدائى نباشد و معادى نباشد و مؤاخذه در بين نباشد ، در آخر كار نتيجهء ما و شما مساوى خواهد بود و ما ضررى نكرده‌ايم ؛ امّا اگر فرضاً خدائى و معادى و حسابى در بين باشد پس فرق بسيار است ميان ما و شما ؛ ما در نعمت خدا و شما در عذاب و دوزخ « 1 »\r\nبراى رفع اين احتمال هيچ گريزى از متعهّد شدن در برابر أعمال و كردار و عقائد نيك نخواهد بود .\r\n\r\nارتباط افراد پاك سيرت ، با عالم برزخ\r\nو رابعاً : هر كدام از ما به نوبهء خود در دوران زندگى خوابى از مرده ديده‌ايم كه او كم و بيش حال خود را بيان كرده است . و چه بسا خبرهائى داده كه هيچكس اطّلاع نداشته است ، مثلًا گفته است من فلان مبلغ به فلان كس كه ساكن فلان محلّ است قرض دارم ، قرض مرا بدهيد ؛ چون بدين نشانى مراجعه شده معلوم شده است كه همان مقدار بدون كم و زياد مقروض بوده و چه بسا خود شخص طلبكار نيز اطّلاع نداشته و پس از مراجعهء به دفتر محاسبات خود معلوم كرده است . و سپس خواب همان شخص مرده را ديده و گفته است راحت شدم ، و از دهندهء قرض اظهار تشكّر و امتنان نموده است .\r\nاينها ارتباطاتى است كه نفس انسان با عالم مثال پيدا مىكند ، و يا در خواب و يا در هوشيارى مطالبى را از آنجا اخذ نموده و براى اين عالم حسّ مىآورد .\r\nچه بسا افراد روشن دل و پاك نيّتى در عالم بيدارىِ محض با\r\n\r\n\r\n","description":"","footnote":"\r\n( 1 ) « احتجاج » طبرسى ، ج 2 ، ص 75\r\n","page_name":" 139 ","page_number":153},
  {"content":"\r\n\r\nعالم برزخ سر و كارى پيدا كرده ، با أرواح تكلّم نموده ، كيفيّت محاسبات عالم قبر كه همان عالم برزخست را براى ما بيان كرده‌اند .\r\nو اين افراد اوّلًا آن‌قدر حائز مقام عدالت و تقوى و صدق بوده‌اند كه در هزار هزار احتمال ، يك احتمال دروغ در آنها نمىرود . و ثانياً اين افراد گرچه نسبت به قاطبهء مردم و عامّهء آنها مردمى اندك‌اند ولى فى حدّ نفسه افراد كثيرى بوده‌اند . و ثالثاً كيفيّت إخبار اينها نيز از نقطهء نظر بيان واقع ، با يكدگر مشابه و بصور و اشكال مختلفى هر يك براى ما از آن پردهء غيب داستانهائى بيان كرده‌اند .\r\n\r\nداستان محدّث قمّى در وادى السّلام نجف\r\nمرحوم محدّث قمّى صاحب تأليفات نافعه مانند « سفينة البحار » و « الكُنى و الالقاب » و غيرها كه در ورع و تقوى و صدق ايشان بين قاطبهء اهل علم ، ايرادى نبوده است ؛ افراد موثّقى از خود او بدون واسطهء نقل كردند كه او ميگفت :\r\nروزى در وادى السّلام نجف أشرف براى زيارت اهل قبور و ارواح مؤمنين رفته بودم . در اين ميان از ناحيهء دور نسبت به جائى كه من بودم ناگهان صداى شترى كه ميخواهند او را داغ كنند بلند شد ، و صيحه مىكشيد و ناله ميكرد ؛ بطورى كه گوئى تمام زمين وادى السّلام از صداى نعرهء او متزلزل و مرتعش بود .\r\nمن با سرعت براى استخلاص آن شتر بدان سمت رفتم . چون نزديك شدم ديدم شتر نيست ، بلكه جنازه‌اى را براى دفن آورده‌اند و اين نعره از اين جنازه بلند است ؛ و آن افرادى كه متصدّى دفن او بودند أبداً اطّلاعى نداشته و با كمال خونسردى و آرامش مشغول كار خود\r\n\r\n","description":"","footnote":"","page_name":" 140 ","page_number":154},
  {"content":"\r\n\r\nبودند .\r\nمسلّماً اين جنازه از مرد متعدّى و ظالمى بوده است كه در اوّلين وهله از ارتحال به چنين عقوبتى دچار شده است ، يعنى قبل از دفن و عذاب قبر ، از ديدن صور برزخيّه ، وحشتناك گرديده و فرياد برآورده است .\r\n\r\nداستان آية الله گلپايگانى در تخت فولاد اصفهان\r\nمرحوم آية الله آقاى سيّد جمال الدّين گلپايگانى رضوانُ الله عليه از اين قبيل مطالب أخبار بسيارى داشت . ايشان از علماء و مراجع تقليد عاليقدر نجف أشرف بودند و از شاگردان برجستهء مرحوم آية الله نائينى ، و در علميّت و عمليّت زبانزد خاصّ بود . و از جهت عظمت قدر و كرامت مقام و نفس پاك ، مورد تصديق و براى احدى جاى ترديد نبود . در مراقبت نفس و اجتناب از هواهاى نفسانيّه مقام اوّل را حائز بود .\r\nاز صداى مناجات و گريهء ايشان همسايگان حكاياتى دارند . دائماً صحيفهء مباركهء سجّاديّه در مقابل ايشان در اطاق خلوت بود ، و همين كه از مطالعه فارغ مىشد به خواندن آن مشغول مىگشت . آهش سوزان ، و اشكش روان ، و سخنش مؤثّر ، و دلى سوخته داشت .\r\nمتجاوز از نود سال عمر كرد ، و فعلًا نوزده سال است كه رحلت فرموده است .\r\nدر زمان جوانى در اصفهان تحصيل مىنموده و با مرحوم آية الله آقاى حاج آقا حسين بروجردى هم درس و هم مباحثه بوده است ، و آيه الله بروجردى چه در اوقاتى كه در بروجرد بودند و چه اوقاتى كه در\r\n\r\n","description":"","footnote":"","page_name":" 141 ","page_number":155},
  {"content":"\r\n\r\nقم بودند ، نامه‌هائى به ايشان مىنوشتند و دربارهء بعضى از مسائل غامضه و حوادث واقعه استمداد مىنمودند .\r\nحقير در مدّت هفت سال كه در نجف أشرف براى تحصيل مقيم و مشرّف بودم ، هفته‌اى يكى دو بار به منزلشان ميرفتم و يك ساعت مىنشستم . با آنكه بسيار اهل تقيّه و كتمان بود ، در عين حال از واردات قلبيّهء خود در دوران عمر چه در اصفهان و چه در نجف اشرف مطالبى را براى من نقل مىفرمود ؛ مطالبى كه از خواصّ خود بشدّت مخفى مىداشت .\r\nمنزلش در محلّه حُوَيش بود و در اطاق كوچكى در بالاخانه بسر مىبرد و اوقاتش در آنجا مىگذشت . و هر وقت به خدمتش مشرّف مىشدم و از واردات و مكاشفات و يا از حالات و مقامات بيانى داشت ، بمجرّد آنكه احساس صداى پا از پلّه‌ها مىنمود گرچه شخص وارد از أخصّ خواصّ او بود ، جمله را قطع ميكرد و به بحث علمى و فقهى مشغول مىشد تا شخص وارد چنين پندارد كه در اين مدّت ما مشغول مذاكره و بحث علمى بوده‌ايم .\r\nميفرمود : من در دوران جوانى كه در اصفهان بوده‌ام ، نزد دو استاد بزرگ : مرحوم آخوند كاشى و جهانگيرخان ، درس اخلاق و سير و سلوك مىآموختم ، و آنها مربّى من بودند .\r\nبه من دستور داده بودند كه شبهاى پنجشنبه و شبهاى جمعه بروم بيرون اصفهان ، و در قبرستان تخت فولاد قدرى تفكّر كنم در عالم مرگ و ارواح ، و مقدارى هم عبادت كنم و صبح برگردم .\r\n\r\n","description":"","footnote":"","page_name":" 142 ","page_number":156},
  {"content":"\r\n\r\nعادت من اين بود كه شب پنجشنبه و جمعه ميرفتم و مقدار يكى دو ساعت در بين قبرها و در مقبره‌ها حركت ميكردم و تفكّر مىنمودم و بعد چند ساعت استراحت نموده ، و سپس براى نماز شب و مناجات بر مىخاستم و نماز صبح را ميخواندم و پس از آن به اصفهان مىآمدم .\r\nميفرمود : شبى بود از شبهاى زمستان ، هوا بسيار سرد بود ، برف هم مىآمد . من براى تفكّر در أرواح و ساكنان وادى آن عالم ، از اصفهان حركت كردم و به تخت فولاد آمدم و در يكى از حجرات رفتم . و خواستم دستمال خود را باز كرده چند لقمه‌اى از غذا بخورم و بعد بخوابم تا در حدود نيمه شب بيدار و مشغول كارها و دستورات خود از عبادات گردم .\r\nدر اين حال دَرِ مقبره را زدند ، تا جنازه‌اى را كه از أرحام و بستگان صاحب مقبره بود و از اصفهان آورده بودند آنجا بگذارند ، و شخص قارى قرآن كه متصدّى مقبره بود مشغول تلاوت شود ؛ و آنها صبح بيايند و جنازه را دفن كنند .\r\nآن جماعت جنازه را گذاردند و رفتند ، و قارى قرآن مشغول تلاوت شد .\r\nمن همين كه دستمال را باز كرده و مىخواستم مشغول خوردن غذا شوم ، ديدم كه ملائكهء عذاب آمدند و مشغول عذاب كردن شدند .\r\nعين عبارت خود آن مرحوم است : چنان گرزهاى آتشين بر سر\r\n\r\n","description":"","footnote":"","page_name":" 143 ","page_number":157},
  {"content":"\r\n\r\nاو مىزدند كه آتش به آسمان زبانه مىكشيد ، و فريادهائى از اين مرده بر مىخاست كه گوئى تمام اين قبرستان عظيم را متزلزل مىكرد . نمىدانم اهل چه معصيتى بود ؛ از حاكمان جائر و ظالم بود كه اين‌طور مستحقّ عذاب بود ؟ و أبداً قارى قرآن اطّلاعى نداشت ؛ آرام بر سر جنازه نشسته و به تلاوت اشتغال داشت .\r\nمن از مشاهدهء اين منظره از حال رفتم ، بدنم لرزيد ، رنگم پريد . و اشاره مىكنم به صاحب مقبره كه در را باز كن من مىخواهم بروم ، او نمىفهميد ؛ هر چه مىخواستم بگويم زبانم قفل شده و حركت نميكرد !\r\nبالاخره به او فهماندم : چفت در را باز كن ؛ من ميخواهم بروم . گفت : آقا ! هوا سرد است ، برف روى زمين را پوشانيده ، در راه گرگ است ، تو را ميدرد !\r\nهر چه ميخواستم بفهمانم به او كه من طاقت ماندن ندارم ، او إدراك نمىكرد .\r\nبناچار خود را بدر اطاق كشاندم ، در را باز كرد و من خارج شدم . و تا اصفهان با آنكه مسافت زيادى نيست بسيار به سختى آمدم و چندين بار به زمين خوردم . آمدم در حجره ، يك هفته مريض بودم ، و مرحوم آخوند كاشى و جهانگيرخان مىآمدند حجره و استمالت ميكردند و به من دوا ميدادند . و جهانگيرخان براى من كباب باد ميزد و به زور به حلق من فرو مىبرد ، تا كم كم قدرى قوّه گرفتم .\r\nبايد به منكرين معاد گفت : اينها هم قابل انكار است ؟\r\n\r\n","description":"","footnote":"","page_name":" 144 ","page_number":158},
  {"content":"\r\n\r\n\r\nملاقات آيه الله گلپايگانى با ارواح در وادى السّلام نجف\r\nمرحوم آقا سيّد جمال ميفرمود : من وقتى از اصفهان به نجف أشرف مشرّف شدم تا مدّتى مردم را بصورتهاى برزخيّهء خودشان ميديدم ؛ بصورتهاى وحوش و حيوانات و شياطين ، تا آنكه از كثرت مشاهده ملول شدم .\r\nيك روز كه به حرم مطهّر مشرّف شدم ، از أمير المؤمنين عليه السّلام خواستم كه اين حال را از من بگيرد ، من طاقت ندارم . حضرت گرفت و از آن پس مردم را بصورتهاى عادى مىديدم .\r\nو نيز مىفرمود : يك روز هوا گرم بود ، رفتم به وادى السّلام نجف أشرف براى فاتحهء اهل قبور و ارواح مؤمنين . چون هوا بسيار گرم بود ، رفتم در زير طاقى كه بر سر ديوار روى قبرى زده بودند نشستم . عمامه را برداشته و عبا را كنار زدم كه قدرى استراحت نموده و برگردم . در اين حال ديدم جماعتى از مردگان با لباسهاى پاره و مندرس و وضعى بسيار كثيف به سوى من آمدند و از من طلب شفاعت ميكردند ؛ كه وضع ما بَد است ، تو از خدا بخواه ما را عفو كند .\r\nمن به ايشان پرخاش كردم و گفتم : هر چه در دنيا به شما گفتند گوش نكرديد و حالا كه كار از كار گذشته طلب عفو مىكنيد ؟ برويد اى متكبّران !\r\nايشان ميفرمودند : اين مردگان شيوخى بودند از عرب كه در دنيا متكبّرانه زندگى مىنمودند ، و قبورشان در اطراف همان قبرى بود كه من بر روى آن نشسته بودم .\r\n\r\n","description":"","footnote":"","page_name":" 145 ","page_number":159},
  {"content":"\r\n\r\n\r\nبرخورد آيه الله گلپايگانى با حوريان بهشتى\r\nو ميفرمودند : روزى نشسته بودم ، ناگاه وارد باغى شدم كه بسيار مجلّل و با شكوه بود و مناظر دلفريبى داشت . ريگهاى زمين آن بسيار دلربا بود ، و درخت‌ها بسيار باطراوت و خرّم ، و نسيم‌هاى جان‌فزا از لابلاى آنها جارى بود .\r\nمن وارد شدم و يكسره به وسط باغ رفتم ، ديدم حوضى است بسيار بزرگ و مملوّ از آب صاف و درخشان ، بطورى كه ريگهاى كف آن ديده مىشد .\r\nاين حوض لبه‌اى داشت و دختران زيبائى كه چشم آنها را نديده ، با بدنهاى عريان دور تا دور اين حوض نشسته و به لبه و ديوارهء حوض يك دست خود را انداخته و با آب بازى مىكنند ، و با دست آبهاى حوض را به روى لبه و حاشيه مىريزند .\r\nو آنها يك رئيس دارند كه از آنها مجلّل‌تر و زيباتر و بزرگتر بود ، و او شعر ميخواند و اين دختران همه با هم ردّ او را مىگفتند و جواب ميدادند .\r\nاو با آواز بلند يك قصيدهء طولانى را بندبند ميخواند ، و هر بندش خطاب به خدا بود كه به چه جهت قوم عاد را هلاك كردى ، و قوم ثمود را هلاك كردى ، و فرعونيان را غرق دريا كردى ، و و و . . . ؟\r\nو چون هر بند كه راجع به قوم خاصّى بود تمام مىشد اين دختران همه با هم مىگفتند : به چه حسابى به چه كتابى ؟\r\nو همينطور آن دخترِ رئيس اعتراضات خود را بيان ميكرد و اينها همه تأييداً و تأكيداً پاسخ ميدادند .\r\n\r\n","description":"","footnote":"","page_name":" 146 ","page_number":160},
  {"content":"\r\n\r\nمن وارد شدم ، ولى ديدم اينها همه با من نامحرمند ، لذا يك دور استخر كه حركت كردم از همان راهى كه آمده بودم به بيرون باغ رهسپار شدم .\r\nمرحوم آقا سيّد جمال يك شاگرد مؤمن از شاگردان قرآن كريم بود ، و يك تربيت شده به چندين واسطه از مكتب رسول خدا صلّى الله عليه و آله و سلّم ؛ ولى چون اين مكاشفه قبل از وصول به مقام كمال روحى براى ايشان رخ داده است و در سِرّ وجود ايشان مسألهء هلاكت قوم عاد و ثمود و نوح بدست عوامل غيبيّه كاملًا حلّ نشده بوده است ، لذا در عالم معنى به صورت اعتراض حوريّه‌هاى بهشتى تجلّى نموده است ، و گرنه در عالم معنى و تجرّد اعتراضى نيست و تمام اهل ملا أعلى در تسبيح و تقديس وجود و صفات و افعال حضرت احديّت هستند .\r\nو نكتهء مهمّ كه بشارتى براى آن مرحوم بوده است اينكه ايشان آن حوريّه‌ها را بر خود نامحرم ديده است ؛ و اين يك مژدهء روحى است كه از اين منزل كه محلّ شبهه و اعتراض است عبور خواهد نمود و به منزلگاه تسبيح و تقديس مطلق ذات حضرت احديّت عزّ و جلّ خواهد رسيد . كما آنكه در مكاشفاتى كه در اواخر عمر براى ايشان حاصل شده است اين معنى به خوبى روشن و مشهود است كه به اين مقام نائل شده‌اند ؛ رحمةُ الله عليه رحمةً واسعة .\r\nآيا ارزش كلام خدا و بيانات رسول خدا از كلمات آقا سيّد جمال و أمثال او ضعيف‌تر و كوتاه‌تر است ! ؟\r\n\r\n","description":"","footnote":"","page_name":" 147 ","page_number":161},
  {"content":"\r\n\r\n\r\nهشدار خداوند دربارهء قيامت\r\nچه خوب بيان فرموده است خداوند جلَّ و عزّ در سورهء قيامت :\r\n وُجُوهٌ يَوْمَئِذٍ ناضِرَةٌ  *  إِلى رَبِّها ناظِرَةٌ . \r\n« در آن هنگام چهره‌هائى با طراوت و شكفته بوده و نظر بر جمال لا يزالى پروردگار خود مىكنند ، و بر آيات و تجلّيات او مينگرند و او را در آن جلوه‌ها مىيابند . »\r\n وَ وُجُوهٌ يَوْمَئِذٍ باسِرَةٌ  *  تَظُنُّ أَنْ يُفْعَلَ بِها فاقِرَةٌ . \r\n« و در آن هنگام چهره‌هائى افسرده و غم و اندوه گرفته ، و كدورت و گرفتگى آنها را إحاطه كرده ؛ گمان مىكنند عذابى سخت و دردناك كه پشتها را مىشكند بر آنان وارد مىشود . »\r\n كَلَّا إِذا بَلَغَتِ التَّراقِيَ  *  وَ قِيلَ مَنْ راقٍ  *  وَ ظَنَّ أَنَّهُ الْفِراقُ  *  وَ الْتَفَّتِ السَّاقُ بِالسَّاقِ  *  إِلى رَبِّكَ يَوْمَئِذٍ الْمَساقُ . \r\n« نه هرگز چنين نيست كه مىپندارند ، و انكار قيامت مىكنند ؛ بلكه زمانى كه جان انسان به سينه برسد و به استخوانهاى ترقوه و گلو كه آخرين نفس و دم انسانى است برخورد كند ، و در آن حال گفته شود : كيست كه درمان كند ، و دعا و تعويذى بدهد ، و رُقيه‌اى بنويسد ؟ و در آن هنگام كه ديگر دست از همه چيز كوتاه ، و اميد قطع گردد و فراق و جدائى را نزديك ببيند ، و ساقهاى پايش به هم بچسبد و تكان نخورد و ديگر قدرت بر حركت نداشته باشد ( يا آنكه همين حال احتضار و سكرات مرگ كه حال افول تن است به ساقهء آخرت كه طلوع عوالم غيب است بپيوندد ، يا آنكه ملائكهء رحمت يا غضب آن‌قدر زياد و فراوان گرد آمده و ساقه يعنى كوچه داده و از ميان آن اين\r\n\r\n","description":"","footnote":"","page_name":" 148 ","page_number":162},
  {"content":"\r\n\r\nبنده را به مقصد برند ) در آن وقت ، موقع حركت دادن و سوق دادن بسوى پروردگار تو است اى پيامبر ! »\r\n فَلا صَدَّقَ وَ لا صَلَّى  *  وَ لكِنْ كَذَّبَ وَ تَوَلَّى  *  ثُمَّ ذَهَبَ إِلى أَهْلِهِ يَتَمَطَّى  *  أَوْلى لَكَ فَأَوْلى  *  ثُمَّ أَوْلى لَكَ فَأَوْلى . \r\nاين آيات دربارهء أبو جهل نازل شده است كه پيغمبر صلّى الله عليه و آله و سلّم را مسخره ميكرد و دعوت آن حضرت را به نماز و زكات و روز بازپسين افسانه ميگرفت . آيه ميگويد :\r\n« نه تصدّق ميدهد و نه نماز بجاى مىآورد ، و ليكن إنكار خدا و تكذيب روز قيامت مىكند و بر حقائق جهان و كلام خدا و رسولش پشت مىكند . و سپس از نزد رسول خدا بسوى اهل خود متكبّرانه ميرود ، و در نزد آنان به جسارت به رسول خدا افتخار مىكند .\r\nآرى ! جهنّم سزاوار اوست ، پس سزاوارتر براى او از هر چيز آتش دوزخ است . »\r\n أَ يَحْسَبُ الْإِنْسانُ أَنْ يُتْرَكَ سُدىً  *  أَ لَمْ يَكُ نُطْفَةً مِنْ مَنِيٍّ يُمْنى  *  ثُمَّ كانَ عَلَقَةً فَخَلَقَ فَسَوَّى  *  فَجَعَلَ مِنْهُ الزَّوْجَيْنِ الذَّكَرَ وَ الْأُنْثى  *  أَ لَيْسَ ذلِكَ بِقادِرٍ عَلى أَنْ يُحْيِيَ الْمَوْتى  . « 1 »\r\n« آيا انسان گمان مىكند كه مهمل خلق شده و در برابر عالم آفرينش تعهّد و مسؤوليّتى ندارد ؟ آيا اين انسان اصلش از منىّ ريخته شده نبود ؟ و سپس در رحم مادر به صورت و شكل علقه و خون بسته شده درآمد ، و پروردگار او را به شكل و صورت معيّن و اعضاء و\r\n\r\n\r\n","description":"","footnote":"\r\n( 1 ) آيات 22 تا 40 ، از سورهء 75 : القيامة\r\n","page_name":" 149 ","page_number":163},
  {"content":"\r\n\r\nجوارح و حواسّ معتدل آفريد ، و به غرائز و ملكات او را تسويه فرمود . و آن خدائى كه از انسان دو زوج مرد و زن را قرار داد ، آيا چنين پروردگار قدرتمندى نمىتواند مردگان را زنده كند و آنها را به جزاى كردار و رفتارشان برساند ؟ »\r\nدر روايت است كه حضرت أمير المؤمنين عليه السّلام اين آيه را بسيار تلاوت ميكرده‌اند :  أَ يَحْسَبُ الْإِنْسانُ أَنْ يُتْرَكَ سُدىً  . « آيا انسان چنين مىپندارد كه مُهمل آفريده شده و به خود واگذارده شده است ؟ » و اشك از چشمانشان جارى مىشد . و هر وقت اين آيه را تلاوت ميكردند ، مكرّراً ميخواندند « 1 »\r\n\r\nاشتياق أمير المؤمنين به لقاء خداى تعالى\r\nأمير المؤمنين خبر دارد كه در پس اين پرده چه خبر است ؛ او امام است ، عالِم السّر و الخفيّات است ، عالَم غيب و شهادت مشهود اوست .\r\nابن حجر هيثمى مكّى مىنويسد :\r\nوَ كانَ عَلىٌّ فى شَهْرِ رَمَضانَ الَّذى قُتِلَ فيهِ يَفْطُرُ لَيْلَةً عِنْدَ الْحَسَنِ وَ لَيْلَةً عِنْدَ الْحُسَيْنِ وَ لَيْلَةً عِنْدَ عَبْدِ اللهِ بْنِ جَعْفَرٍ ، وَ لا يَزيدُ عَلَى ثَلَاثِ لُقَمٍ وَ يَقولُ : أُحِبُّ أَنْ أَلْقَى اللهَ وَ أَنَا خَمِيصٌ . « 2 »\r\nميگويد : « حضرت در ماه رمضانى كه در آن ضربت خورده و شهادت يافت ، اين‌طور بود كه يك شب در نزد حضرت امام حسن\r\n\r\n\r\n","description":"","footnote":"\r\n( 1 ) ضمن داستانى سيّد ابن طاووس در كتاب « الملاحم و الفتن » طبع نجف ، ص 154 ذكر مىكند .\r\n( 2 ) « الصّواعق المحرقة » ص 80\r\n","page_name":" 150 ","page_number":164},
  {"content":"\r\n\r\nعليه السّلام افطار مىنمود ، و يك شب در نزد حضرت امام حسين عليه السّلام ، و يك شب در نزد عبد الله بن جعفر ( كه برادر زادهء آن حضرت و شوهر حضرت زينب بود ) . و هيچگاه از سه لقمه تجاوز نمىكرد و ميفرمود : من دوست دارم كه در هنگام رحيل گرسنه باشم . »\r\nفَلَمّا كانَتِ اللَيْلَةُ الَّتى قُتِلَ فى صَبيحَتِها [ عَلىُّ بنُ أبى طالِبٍ 
  ] أكْثَرَ الْخُروجَ وَ النَّظَرَ إلَى السَّماءِ ، وَ جَعَلَ يَقولُ : وَ اللهِ مَا كَذِبْتُ وَ مَا كُذِبْتُ ؛ وَ إنَّهَا اللَيْلَةُ الَّتِى وُعِدْتُ « 1 »\r\n« در آن شبى كه در صبحش علىّ بن أبى طالب ضربت خورده و به شهادت رسيد ، زياد از اطاق خارج مىشد و نگاه به آسمان ميكرد و ميفرمود : قسم به خداوند نه من دروغ ميگويم ، و نه دروغ به من گفته شده است ؛ اين شب همان شبى است كه به من وعده داده شده است . »\r\nآرى ! اين شب ، شب وصالست . شب ملاقات و زيارت محبوب است .\r\nحضرت در آن شب بسيار منقلب بود . انقلاب آن حضرت روى سعهء نفس و عظمت ظرفيّت و استعداد بود . ظرفيّت او همهء موجودات است ، چون امام قلب عالم است ، و بر هر موجودى إفاضهء وجود از ذات مقدّس پروردگار بوسيلهء او مىشود ؛ بنابراين رحلت او تكان به همهء موجودات ارضى و سمائى خواهد داد ، و در\r\n\r\n\r\n","description":"","footnote":"\r\n( 1 ) همان مصدر\r\n","page_name":" 151 ","page_number":165},
  {"content":"\r\n\r\nسرِّ هر موجودى انقلاب مشهود خواهد بود ؛ و اينست معناى انقلاب امام در هنگام رحلت .\r\nسيماى مبارك و چهرهء مُنير حضرت أمير المؤمنين عليه السّلام حكايت از ظهور همهء موجودات مىكند ، و قلب مباركش به طَپش قلب همهء موجودات مىطپد .\r\nسِعه و ظرفيّت هيدجىها و طالقانىها به اندازهء ظرفيّت خودشان بوده است ؛ همين كه پيمانه شان سر آمد ، لبريز ميگردد و از شادى و شَعف در پوست نمىگنجند .\r\nولى سِعهء أمير المؤمنين از آسمانها و زمين و تمام قلوب بنى آدم و قلوب جنّ و ملك بيشتر است .\r\nاو حائزِ جميع مقامات مُلك و ملكوت است . او داراى مقام ولايت كلّيّهء الهيّه ، و متصرّفِ در عالم إمكان است ؛ و چنين حركتى لرزه به عالم وجود خواهد انداخت .\r\n وَسِعَ كُرْسِيُّهُ السَّماواتِ وَ الْأَرْضَ  ؛ « 1 » وسعت تخت حكمرانى پروردگار به اندازهء آسمانها و زمين است ، و اين سعه و گشايش نسبت به سعه و گشايش عرش خدا ناچيز است ؛ و عرش خدا دل مؤمن است .\r\nآن هم چه مؤمنى ؟ أمير المؤمنين عليه السّلام ، كه ميوهء عالم خلقت و نتيجه و عصارهء آفرينش و جوهرهء وجود است .\r\nأمير المؤمنين ميخواهد رحلت كند ، رحلت مطلقه بسوى\r\n\r\n\r\n","description":"","footnote":"\r\n( 1 ) قسمتى از آيه 255 ، از سورهء 2 : البقرة\r\n","page_name":" 152 ","page_number":166},
  {"content":"\r\n\r\nحبيب .\r\nدر آن شب چه خبر است ؟ خدا چه اقتضائى پيش آورده است ؟ چه قسم ميخواهد از يگانه وزيرش و خليفه‌اش در روى زمين و از افتخار بنى آدم پذيرائى كند ؟ حوريّه‌ها و فرشتگان سماوى در چه حالند ؟ در مرغان هوا و ماهيهاى دريا و جنبندگان روى زمين اين هياهو و غوغا چيست ؟ سنگ‌ها چرا بجاى اشك روان ، خون مىگريند ؟ أنبياء عظام و پيامبران مرسل در چه حالى هستند و چگونه انتظار مقدم علىّ را دارند ؟ حضرت رسول صلّى الله عليه و آله و سلّم در چه حاليست ؟\r\n سخن سربسته گفتى با حريفان * خدا را زين معمّا پرده بردار \r\n\r\n","description":"","footnote":"","page_name":" 153 ","page_number":167},
  {"content":"\r\n . \r\n","description":"","footnote":"","page_name":" 154 ","page_number":168},
  {"content":"\r\n\r\n\r\nمجلس پنجم : مجانست خواب و مرگ\r\n\r\n","description":"","footnote":"","page_name":" 155 ","page_number":169},
  {"content":"\r\n . \r\n","description":"","footnote":"","page_name":" 156 ","page_number":170},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم « 1 »\r\nقال اللهُ الحكيمُ فى كتابِه الكَريم :\r\n اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها فَيُمْسِكُ الَّتِي قَضى عَلَيْهَا الْمَوْتَ وَ يُرْسِلُ الْأُخْرى إِلى أَجَلٍ مُسَمًّى إِنَّ فِي ذلِكَ لَآياتٍ لِقَوْمٍ يَتَفَكَّرُونَ . \r\nاين آيه كريمه ، چهل و دوّمين آيه از سورهء زمر كه سى و نهمين سوره از سوره‌هاى قرآن مجيد است مىباشد .\r\nميفرمايد : « خداست كه جانها را مىگيرد در وقت مرگ آنها ، و نيز آن جانهائى را كه در خواب رفته و مرگ آنها نرسيده است . پس آن جانهائى را كه حكم مرگ را بر آنها جارى كرده در نزد خود نگاه ميدارد و ديگر به بدن باز نمىگرداند ، و ليكن آن جانهائى كه در خواب رفته و هنوز مرگشان نرسيده است آنها را رها نموده تا هنگام بيدار شدن به\r\n\r\n\r\n","description":"","footnote":"\r\n( 1 ) مطالب گفته شده در روز پنجم ماه مبارك رمضان .\r\n","page_name":" 157 ","page_number":171},
  {"content":"\r\n\r\nبدن برگردند و تا أجل مسمَّى و زمان معيّن در بدن باقى باشند ؛ و در اين امر نشانه‌هائى از قدرت و توحيد اوست براى مردمانى كه در آيات سبحانيّهء او تفكّر بنمايند . »\r\nاين آيه مباركه صراحت دارد بر آنكه مرگ و خواب از جنس واحدند ، و يك حكم را دارند . در حال مرگ و در حال خواب در هر دو حال خداوند جان را مىگيرد ، ليكن آن كسى كه اجلش رسيده است ، آن جان را نگاه داشته ، و آنكه اجلش نرسيده است ، جان را در موقع بيدارى به او بر ميگرداند .\r\nو اين مسأله بسيار شايان دقّت است .\r\nاوّلًا : گرفتن جان را كه مشترك بين خواب و مرگ است به لفظ « توفّى » بيان كرده است نه به لفظ « قبض » . چون معناى توفّى ، به تمام معنى گرفتن و اخذ نمودن است و ليكن معناى قبض ، گرفتن و ربودن است . در حال مرگ و خواب خداوند جان را مىگيرد به واقعيّت و حقيقت گرفتن ؛ ولى در حال مرگ علاوه بر اين قبض مىكند يعنى مىربايد كه ديگر حاضر به بازگشت نيست ، و در حال خواب به همان توفّى اكتفا نموده و سپس جان را رها مىكند .\r\nو نيز در آيه ديگر كه در خصوص خواب وارد شده است به لفظ توفّى تعبير شده است :\r\n وَ هُوَ الَّذِي يَتَوَفَّاكُمْ بِاللَّيْلِ وَ يَعْلَمُ ما جَرَحْتُمْ بِالنَّهارِ ثُمَّ يَبْعَثُكُمْ فِيهِ لِيُقْضى أَجَلٌ مُسَمًّى ثُمَّ إِلَيْهِ مَرْجِعُكُمْ ثُمَّ يُنَبِّئُكُمْ بِما \r\n\r\n","description":"","footnote":"","page_name":" 158 ","page_number":172},
  {"content":"\r\n\r\n كُنْتُمْ تَعْمَلُونَ  « 1 »\r\n« و اوست آن خدائى كه شما را در شب توفّى مىكند و بسوى خود مىبرد ، و از همهء كردار و افعال شما در روز مطّلع است . و بعد از توفّى در خواب ، شما را در روز بر مىانگيزد تا هنگامى كه آن وقت اجل مسمّى سرآيد . سپس به سوى اوست بازگشت شما و سپس آگاه مىسازد شما را به آنچه انجام داده‌ايد . »\r\nو ثانياً : آنچه را كه خداوند توفّى مىكند جانهاى آدمى است :  يَتَوَفَّى الْأَنْفُسَ  ، و جان و نفس همان روح است .\r\nبنابراين در حال مرگ و خواب روح انسان از اين عالم به عالم ديگر ميرود نه بدن انسان .\r\n\r\nخوابيدن ، مردن كم اثر است\r\nدر حال خواب بدن انسان روى زمين است و روح انسان سير در عوالم ديگر مىكند و سپس بر ميگردد ، و در حال مردن بدن روى زمين يا زير زمين است و روح به عوالم ديگر ميرود و بر نمىگردد .\r\nو شاهد بر اين معنى آنكه در اين آيه آمده است  يَتَوَفَّاكُمْ  « خداوند شما را ميگيرد و توفّى مىكند . » و نفس انسان حقيقت انسان است كه در محاورات و گفتگوها به من و تو و او و ما و شما و آنها تعبير مىشود . و اگر كسى گفت : من چنين كردم و چنان گفتم ، مراد از لفظ من روح و جان اوست نه بدن او . و حقيقت أنَا و أنتَ و هُوَ و كُمْ و غير آنها از ضمائر عربى روح است كه خداوند آن را در حال مردن اخذ مىكند\r\n\r\n\r\n","description":"","footnote":"\r\n( 1 ) . آيه 60 ، از سورهء 6 : الانعام\r\n","page_name":" 159 ","page_number":173},
  {"content":"\r\n\r\nو شاهد ديگر آنكه در سورهء انشقاق مىفرمايد :\r\n يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ  . « 1 »\r\n« اى انسان ! حقّاً كه تو با سعى و كوشش و تعب راه پر رنجى را بسوى پروردگارت درمىنوردى و بالاخره به شرف ملاقات او خواهى رسيد . »\r\nاين خطاب ، خطاب به حقيقت انسان است كه روح است نه بدن او . روح را خداوند از عوالم تجرّد آفريده و بدن را براى استكمال قوا به او عنايت فرموده تا از اين عالم حركت كند و پس از طىّ عوالم ديگر دائماً بسوى خدا رفته و به مقام لقاء حضرتش نائل آيد .\r\nو شاهد ديگر آنكه در سوره مؤمنون خداوند جهنّمىها را مورد خطاب قرار داده است كه :\r\n قالَ كَمْ لَبِثْتُمْ فِي الْأَرْضِ عَدَدَ سِنِينَ  *  قالُوا لَبِثْنا يَوْماً أَوْ بَعْضَ يَوْمٍ فَسْئَلِ الْعادِّينَ  *  قالَ إِنْ لَبِثْتُمْ إِلَّا قَلِيلًا لَوْ أَنَّكُمْ كُنْتُمْ تَعْلَمُونَ .  « 2 »\r\n« شما چقدر در روى زمين درنگ كرديد ؟ آنها در پاسخ ميگويند : ما يك روز يا مقدارى از يك روز را توقّف كرديم . خداوند ميفرمايد : اگر شما اهل علم و بينش بوديد ميدانستيد كه درنگ نكرديد مگر زمان اندكى را . »\r\nدر اين آيات به حيات و زندگى روى زمين به لفظ « لَبث » كه همان\r\n\r\n\r\n","description":"","footnote":"\r\n( 1 ) آيه 6 ، از سورهء 84 : الانشقاق\r\n( 2 ) آيات 112 تا 114 ، از سورهء 23 : المؤمنون\r\n","page_name":" 160 ","page_number":174},
  {"content":"\r\n\r\nمعنى توقّف و درنگ را دارد تعبير نموده است . و درنگ كردن دربارهء كسى صادق است كه راهى را طىّ مىكند و آن راه طولانى بوده و در بين راه توقّفى دارد ، مثل آنكه انسان قبل از اين عالم مراحلى را طىّ كند تا بدين عالم بيايد و مدّتى درنگ كند و سپس از اين عالم كوچ نموده و ارتحال كند . و اين راجع به روح و جان آدمى است كه در عوالم ذَرّ بوده و سپس به عالم مادّه آمده و در روى زمين لباس مادّه را پوشيده و سپس اين لباس را كنده و رها نموده و به عالم برزخ و قيامت رهسپار شده است ؛ روح ، لباس كهنهء بدن را خلع مىكند و يا به خلعت الهيّه مخلّع ميگردد و يا به عقوبت و واكنش أعمال خود مبتلا مىشود . بنابراين صحيح است كه توقّف او را در دنيا به لفظ « لبث » در اين گفت و شنودها تعبير نمود ؛ و اگر خطاب با انسانى بود كه قوامش به بدن بوده و با خراب بدن فانى و نابود مىشد ، نبايد به لفظ درنگ و توقّف تعبير نمود بلكه بايد بلفظ سكونت يا اقامت و أمثال اينها بازگو كرد .\r\n\r\nمردن تطهير و تزكيه است\r\nدر كتاب « معانى الاخبار » روايت مىكند از محمّد بن قاسم مفسّر از أحمد بن حسن حسينىّ از حضرت امام حسن عسكرى عليه السّلام كه آن حضرت فرمود :\r\nپدرم حضرت إمام علىّ بن محمّدٍ النّقىّ عليهما السّلام به عيادت يكى از اصحابش كه در بستر مرض افتاده بود تشريف آورد ، ديد آن مرد گريه مىكند و از ترس مرگ در جزع و فزع است .\r\nحضرت فرمود : اى بندهء خدا ! تو از مرگ در هراس و گريه‌اى\r\n\r\n","description":"","footnote":"","page_name":" 161 ","page_number":175},
  {"content":"\r\n\r\nبراى آنكه معناى مردن را نميدانى .\r\nو سپس فرمود : من از تو سؤالى مىكنم جواب مرا بگو !\r\nاگر فرضاً تمام بدن تو را چرك و كثافات فرا گيرد و از بسيارىِ اين چركها و كثافات و پليدىهائى كه بر تو نشسته در رنج و آزار باشى ، و در عين حال قرحه و دمل‌هائى در بدن تو پديدار شود و مرض جرب و سوداى خشك پيكر تو را فرا گيرد ، و بدانى اگر در حمّام به روى و تمام اينها را بشوئى تمام اين مرضها و كثافات از بين ميرود و بدن تو پاك و پاكيزه مىشود ، آيا دوست دارى كه به حمّام به روى و شستشوئى بنمائى و تمام اين چرك‌ها و آفات را از خود دور كنى ؟ يا آنكه رفتن به حمّام را ناپسند دارى و حاضر نيستى بدانجا گامى نهى ، و با تمام اين آفات و عاهات صبر مىكنى و مىسازى ؟\r\nمريض عرض كرد : يا بن رسول الله ! دوست دارم به حمّام بروم و تمام اين آلودگيها و پليديها را بزدايم .\r\nحضرت فرمود : مرگ براى انسان مؤمن در حكم همين حمّام است ، و براى تطهير و شستشو است . آنچه از گناهانى كه انجام دادى و بواسطهء طول مرض و سائر امور هنوز از بين نرفته و باقى است ، بواسطهء مرگ تمام آنها از بين ميرود و از بديها و گناهان پاك و پاكيزه بيرون مىآئى .\r\nاى مرد ! بدان كه چون بر مرگ وارد شوى و از اين دريچه عبور نمائى ، از هر گونه اندوه و غصّه و آزار و رنجى نجات خواهى يافت ، و در دامان هر گونه سرور و فرح و انبساطى قرار خواهى گرفت .\r\n\r\n","description":"","footnote":"","page_name":" 162 ","page_number":176},
  {"content":"\r\n\r\nدر اين حال چنان اين سخنان در آن مريض اثر كرد كه دلش آرام گرفت و از طپش ايستاد ، و با نهايت خرسندى و نشاط چشمان خود را فرو بست و جان به جان‌آفرين تسليم نمود و رحلت كرد « 1 »\r\nو نيز در كتاب « معانى الاخبار » با همين سند روايت مىكند مرحوم صدوق از حضرت امام علىٍّ النّقىّ عليه السّلام كه فرمود : از پدرم حضرت امام محمّد بن علىٍّ الجواد صلوات الله عليهما سؤال شد كه چرا اين مسلمانان از مرگ ناراحتند و آن را ناپسند دارند ؟\r\nحضرت فرمود : چون به حقيقت مرگ جاهلند ، روى اين زمينه مرگ را مكروه دارند . و اگر آنها مرگ را بشناسند و از اولياى خدا باشند بسيار مرگ را دوست ميدارند ، چون ميدانند كه آخرت براى آنها بهتر از دنياست .\r\nسپس حضرت به سؤال كننده فرمود : اى بندهء خدا ! چرا كودك و آدم ديوانه از خوردن داروئى كه براى صحّت و عافيت بدن او مفيد است خوددارى مىكند ، و از استعمال دوائى كه درد و رنج او را بر طرف مىكند اجتناب مىورزد ؟\r\nعرض كرد : چون مريضِ ديوانه و كودك به منافع و خواصّ دارو جهل دارند .\r\nحضرت فرمود : سوگند به آن خدائى كه محمّد صلّى الله عليه و آله و سلّم را براستى براى مقام پيامبرى برگزيده ، فائدهء مرگ براى كسى كه خود را مستعدّ و آمادهء مردن كند بيشتر است از منفعت اين\r\n\r\n\r\n","description":"","footnote":"\r\n( 1 ) « معانى الاخبار » ص 290\r\n","page_name":" 163 ","page_number":177},
  {"content":"\r\n\r\nدارو براى اين شخص مريض . مردم اگر بدانند كه بواسطهء مرگ چه نعمتهاى بزرگى را در مىيابند ، هر آينه مرگ را دوست ميدارند بيشتر از مقدار دوستىاى كه شخص عاقلِ با احتياط داروى دافع آفت و جالب سلامت خود را دوست دارد . « 1 »\r\nو نيز در كتاب « معانى الاخبار » از محمّد بن قاسم مفسّر جرجانىّ از أحمد بن حسن حسينىّ از حسن بن علىّ ناصرى از پدرش از حضرت محمّد بن علىٍّ الجواد عليهما السّلام روايت مىكند كه :\r\nاز حضرت امام زين العابدين عليه السّلام سؤال شد كه : مرگ چيست ؟\r\nحضرت فرمود : مرگ براى مؤمن مانند كندن لباسهاى چركين جانور گذارده ، و مانند باز كردن غلها و بندهاى سنگين ، و تبديل كردن آنهاست به فاخرترين لباسها با پاكيزه‌ترين و مطبوع‌ترين بوها ، و سوار شدن بر بهترين و راهوارترين مركب‌ها و وارد شدن در شايسته‌ترين منزلها .\r\nو مرگ از براى كافر مانند كندن لباسهاى فاخر و انتقال از منزل مألوف و مأنوس خود ، و تبديل كردن آنهاست به چركين‌ترين لباس‌ها و خشن‌ترين آنها و به وحشتناك‌ترين منزلها و شديدترين عذابها . « 2 »\r\nبارى ، منظور از بيان اين روايت اينست كه بعد از مرگ ، روح زنده است و معذّب و يا متنعّم است ، و عيناً مانند خوابى كه انسان مىكند\r\n\r\n\r\n","description":"","footnote":"\r\n( 1 ) « معانى الاخبار » ص 290 و ص 982\r\n( 2 ) معانى الاخبار ص 290 و ص 289\r\n","page_name":" 164 ","page_number":178},
  {"content":"\r\n\r\nو در حال خواب ديدن يا مسرور است به ديدن مناظر دلفريب و يا مغموم است به مشاهدهء صحنه‌هاى دهشت انگيز ؛ و هر دوى آنها از يك مقوله هستند .\r\nو شاهد بر اين مطلب آنكه در كتاب « معانى الاخبار » با همين سندى كه أخيراً ذكر شد روايت مىكند از امام محمّد تقىّ عليه السّلام كه چون از آن حضرت از حقيقت مرگ سؤال شد ، در پاسخ فرمودند :\r\n\r\nاحوالات پس از مرگ همانند حالات مختلف خواب ديدن است\r\nمرگ همين خوابى است كه هر شب به سراغ شما مىآيد ؛ با اين اختلاف كه مدّتش طولانى است و انسان در اين خواب بيدار نمىشود مگر روز قيامت . افرادى كه در حال خواب ، خواب مىبينند و در آن حال به أنواع فرح كه به وصف و اندازه نيايد شاد خاطر ميگردند ، يا به انواع دهشتها و وحشتها كه قابل توصيف و تقدير نباشد دچار ميگردند ؛ چگونه است حال سرور و شادمانى آنها يا حال دهشت و اضطراب آنها در خواب ؟ همينطور است مرگ و احوالاتى كه در آن حال بر انسان پيش مىآيد ؛ پس آمادهء مرگ شويد ! « 1 »\r\nاين روايت صريح است بر اينكه خواب و مرگ يكى است ، منتهى مرگ قدرى عميق‌تر است و سنگين‌تر و خواب قدرى سطحىتر است و سبكتر .\r\nپس ميتوان گفت كه مرگ خوابى است سنگين ؛ و خواب مرگى است سبك . « 2 »\r\n\r\n\r\n","description":"","footnote":"\r\n( 1 ) همان مصدر ، ص 289\r\n( 2 ) و بر همين اصل در « مصباح الشّريعة » ( طبع مركز نشر كتاب - طهران ، ژ\r\n","page_name":" 165 ","page_number":179},
  {"content":"\r\n\r\nتمام فلاسفه و حكماى بزرگ جهان متحيّرند كه حقيقت خواب چيست ، كما اينكه همه متحيّرند كه حقيقت مرگ چيست ؛ و هيچيك از آنها تا به حال نتوانسته است به أسرار خواب پى برد و از حقيقت آن پرده بردارد ، كما اينكه هيچيك از آنها نتوانسته است به اسرار مرگ پى برد و به واقعيّت آن دست يابد .\r\n\r\nفرق خواب و مرگ\r\nفرقى كه ميان آن دو مىتوان گذاشت اينست كه در حال خواب بدن مىافتد ، و اعمالى كه بدن انجام ميدهد سبكتر مىشود ؛ خون آرام‌تر مىگردد ، اعصاب استراحت بيشترى دارند ، قلب و سائر اعضاى رئيسه و غير رئيسه و جوارح و أمعاء خفيف‌تر حركت كرده و به كار خود ادامه ميدهند ، بدن تا حدودى حرارت خود را از دست ميدهد و لذا در حال خواب آدمى بيشتر سرما مىخورد و بايد روى خود ملحفه‌اى بكشد ؛ امّا در مواقع بيدارى چنين نيست ، چرا ؟\r\n\r\n\r\n","description":"","footnote":"\r\nسنهء 1379 ) باب 49 ، ص 29 وارد است كه : قالَ الصّادِقُ عَلَيْهِ السَّلامُ : إنَّ النَّوْمَ أخو الْمَوْتِ ؛ وَ اسْتَدلَّ بِهِ عَلَى الْمَوْتِ الَّذى لا تَجِدُ السَّبيلَ إلَى الانْتِباهِ فيهِ ، وَ الرُّجوعِ إلَى إصْلاحِ ما فاتَ عَنْكَ . « خواب برادر مرگ است ؛ و مرگ را با خواب قياس كن ، و خواب را دليل و راهنما بگير براى مردنى كه در آن هيچ راهى بسوى بيدارى و رجوع به دنيا براى اصلاح ما فات و تدارك و جبران آنچه از تو فوت شده است نيست . »\r\nو نيز در « الجامع الصّغير » سيوطى ، طبع چهارم مطبعهء مصطفى البابى الحلبى - مصر ، ج 2 ، ص 189 از رسول خدا صلّى الله عليه و آله روايت كرده است كه : النَّوْمُ أخو الْمَوْتِ ، وَ لا يَموتُ أهْلُ الْجَنَّةِ . و در « كنوز الحقائق » ص 143 بدين عبارت روايت كرده است كه : النَّوْمُ أخو الْمَوْتِ ، وَ أهْلُ الْجَنَّةِ لا يَنامونَ وَ لا يَموتونَ\r\n","page_name":" 166 ","page_number":180},
  {"content":"\r\n\r\nبراى اينكه در حال خواب روح علاقهء خود را نسبت به بدن كم مىكند ، امّا قطع علاقه نمىكند ، بلكه فىالجمله علاقه باقى است و بواسطهء همين اندازه علاقهء اجمالى است كه بدن اعمال خود را انجام ميدهد .\r\nدر وقت مردن روح علاقهء خود را بكلّى قطع مىكند و در عالم تجرّد محض و مطلق ميرود .\r\nهمينطور كه در وقت خواب روح حركت مىكند به عالم تجرّدِ فىالجمله كه همان عالم ملكوت أسفل و عالم صورت و مثال است و بدن به زمين مىافتد ، در وقت مردن نيز روح حركت مىكند به همان عالم يا به ملكوت أعلى و عالم معنى و عالم نفس و بدن را يَله و رها مىگذارد . پس خواب ، مرگ چند ساعت است و مرگ ، خواب دائمى و هميشگى . و بين مرگ چند سال و چند صد سال و چند هزار سال تفاوتى نيست ، كما اينكه بين خواب يك دقيقه و يك ساعت و چند ساعت تفاوتى نيست .\r\nو همينطور كه در درجات خواب اختلاف مشاهده مىشود ، بعضى خوابشان سبك است ، با يك حركت مختصر يا صداى مختصرى بيدار مىشوند ، و بعضى خوابشان سنگين است ، و بعضى سنگين‌تر كه با حركت شديد و با غرّش صداى طيّاره و رعد نيز بيدار نمىشوند ؛ همچنين بعضى از مردم مرگشان سبك است ، به مجرّد دعوت بسوى مقام عزّ ذوالجلال و حركت براى قيامت كبرى زنده مىشوند و كوچ مىكنند ، و بعضى مرگشان سنگين و سنگين‌تر تا\r\n\r\n","description":"","footnote":"","page_name":" 167 ","page_number":181},
  {"content":"\r\n\r\nبحدّى كه بايد در صور دميده شود تا جانها بيدار شود و زنده گردد و در قيامت كبرى حاضر شود .\r\nيا به عبارت ديگر ميتوان گفت : انسان در حال حيات و زندگى خوابهاى موقّت و كوتاهى مىكند و سپس بيدار مىشود ، ولى در حال مرگ يك خواب طولانى مىكند ، و پس از آن بيدار شده و زنده مىگردد .\r\n\r\nتمثيل عوالم مردن به أطوار تحوّلات كرم ابريشم\r\nكرم ابريشم و دورانهاى مختلفى كه بر اين حيوان مىگذرد بسيار موجب عبرت و شگفت است . افرادى كه دورانهاى مختلفهء آن را به چشم ديده‌اند از دوران ابتدائى تا دوران نهائى ، مىتوانند عبرت‌ها بگيرند و يك دوره درس معاد را در اين حيوان مشاهده كنند .\r\nحقير در سنّ طفوليّت علاقه‌اى به پرورش اين حيوان داشتم و ساليان متوالى در فصل بهار در منزل مقدارى از آن را تربيت مىنمودم .\r\nتخم اين حيوان سفيد رنگ و قدرى از دانهء خشخاش بزرگتر است .\r\nدر فصل بهار همين كه درخت توت برگهايش جوانه مىزند اين تخم باز مىشود و كرم ريز سياه رنگى به اندازهء ضخامت ته سنجاق و به درازاى چند ميليمتر از آن خارج مىگردد ، و از برگ توت تغذيه مىكند و كم كم بزرگ مىشود ، و بعد در خواب فرو مىرود . خوابش تقريباً دو شبانه روز طول مىكشد .\r\nدر حال خواب پاهايش روى زمين و دستها و سرش بلند است ، و أبداً راه نمىرود و غذا نمىخورد . اگر دست به او زنيم مختصر\r\n\r\n","description":"","footnote":"","page_name":" 168 ","page_number":182},
  {"content":"\r\n\r\nحركتى مىكند كه فقط معلوم مىشود زنده است .\r\nبعد از دو شبانه روز بيدار مىشود ، بدين طريق كه پوست عوض مىكند ؛ پوست سابق خود را مىگذارد و از ميان آن با پوست تازه و بدنى تازه و نو خارج مىشود . در اين حال قدرى بزرگتر و رنگش سفيدتر است .\r\nو سپس مشغول خوردن غذاى مختصّ به خود يعنى برگ توت مىگردد تا مدّت چندين روز ، كم كم بزرگ‌تر مىشود و رنگش بازتر مىگردد .\r\nبراى مرتبهء دوّم به خواب ميرود و دو شبانه روز به همان كيفيّت اوّل مىخوابد و پس از دو شبانه روز بيدار مىشود ، و باز پوست عوض كرده و با بدن شاداب‌تر و تازه‌تر بسراغ برگ توت ميرود .\r\nچندين روز ديگر تغذيه مىكند و باز بخواب مىرود و پس از گذشتن دو شبانه روز بيدار مىشود و پوست جديدى عوض مىكند . در اين حال بسيار شكلش با سابق تفاوت دارد ، بندهاى بدنش مشخّص و سرش مشخّص و شكل پاها و دستها معلوم ، و حتّى در موقع نفس كشيدن ، شكل ورود و خروج نَفَس در ريهء او كه در ناحيهء پشت او - و به منزلهء ستون فَقَرات انسان است - قرار دارد ، مشهود و معلوم مىگردد . و مشغول خوردن غذا مىشود ، و بطورى برگ توت را مىجود كه صداى آن مانند بُرش ارّه موئى به گوش مىخورد . و چندين روز به همين منوال مىگذرد .\r\nاين حيوان معصوم باز به خواب ميرود مانند خوابهاى سابق ، و\r\n\r\n","description":"","footnote":"","page_name":" 169 ","page_number":183},
  {"content":"\r\n\r\nسپس بيدار مىشود و پوست عوض مىكند . در اين حال كه معلوم است حيوان به مرحلهء بلوغ خود رسيده است ، رنگش كاملًا سفيد كمى مايل به آبى رنگ ، ضخامتش تقريباً به اندازهء ضخامت يك دانه نخود و هستهء خرما ، و طول قامتش تقريباً هفت يا هشت سانتيمتر مىباشد . مدّتى از غذاى خود مىخورد تا به مرحلهء كمالش مىرسد .\r\nحالا ديگر مىخواهد اين زندگى و حيات را وِداع گويد . اين حيوان كم كم براى خود قبرى مىسازد ، و در حال ساختن اين قبر كم كم مشغول مردن مىشود ؛ سَكَرات موت بر او غلبه مىكند و كاملًا گيج مىشود .\r\nقبر او عبارت است از پيلهء او كه با لعاب دهان خود - كه مانند نخ نازكى دائماً و متّصل بهم بيرون مىآورد - بنا مىكند . اين قبر براى او لازم است چون اگر خود را در ميان آن مخفى نكند در اوّل وهله مورچه كه بزرگترين دشمن اوست او را پاره پاره نموده و به لانهء خود مىبرد ، و گنجشكان نيز يكباره او را بلعيده و فاتحه‌اش را مىخوانند ، و يا در زير دست و پا له مىشود .\r\nاين پيله يا قبر را در ميان شاخه‌هاى درخت توت يا در همان صندوق و ظرفى كه او را در آن گذارده‌اند بنا مىكند ، و به اندازه‌اى ظريف و لطيف است كه آدمى خود را بدان محتاج ديده و بنام ابريشم براى تهيّهء لباس از آن بهره بردارى مىنمايد .\r\nبارى ! هنگام سكرات موت و رسيدن حال مرگ ، شروع به خارج كردن لعاب دهان خود كرده و دائماً به دور خود مىتَنَد تا در\r\n\r\n","description":"","footnote":"","page_name":" 170 ","page_number":184},
  {"content":"\r\n\r\nمدّت تقريباً يك شبانه روز اين پيله دور او را كاملًا احاطه كرده و كم كم اين كرم بلند قامت كوتاه مىشود ، و تا هنگامى كه پيله تماماً تنيده شد تقريباً قامتش به اندازهء ثلث قامت اصلى او مىشود .\r\nدر وقتى كه پيله كاملًا تنيده شد حيوان در داخل آن مىخوابد ؛ خوابى طولانى كه به مدّت تقريباً بيست روز طول مىكشد . امّا در اين مدّت ديگر اين حيوان به شكل كرم نيست ، چنان در خودش جمع شده و سر و پاها و دستهايش در بدنش فرو رفته و به اندازه‌اى كوتاه شده كه هيچ شباهت با آن كرم سابق ندارد .\r\nدر ازايش تقريباً يك سانتيمتر ، و اگر پيله را بشكافند مىبينند اين حيوان به صورت يك دانه لوبياى سوخته يا به صورت يك دانه تخم زنبور درآمده و به تمام معنى خشك شده و مرده است .\r\nاين حيوان به هيچ چيز شبيه نيست جز يك موجود جامد مرده ، امّا مرده نيست ؛ در داخل پيله چه سيرها دارد ، چه حركتهائى در جوهرهء وجودش موجود است كه در هر لحظه او را از مرحله‌اى به مرحلهء ديگر كشانده و از حالى به حال ديگر تحويل داده و در مقام سير تكاملىِ وجود او پيوسته او را به أعلى مدارج نزديك مىسازد .\r\nتا اينكه كم كم زنده مىشود و سر از اين خواب گران بر ميدارد ، و قبر خود را با لعاب دهان خود مىشكافد و از پيله و قبر خارج شده و در صحراى محشر حاضر مىشود .\r\nولى عجيب شكلى پيدا كرده و عجيب سيمائى به هم زده است ! آن كرم دراز در اين هنگام يك پروانه است . دو بال بزرگ دارد ،\r\n\r\n","description":"","footnote":"","page_name":" 171 ","page_number":185},
  {"content":"\r\n\r\nدو بال كوچكتر روى آن دو بال قرار دارد ، دو چشم دارد روشن و درخشان به عين چشم پروانه ، دو شاخ دارد مانند دو شاخ پروانه ، پاهايش كه سابقاً عقب بود الآن در زير سرش قرار گرفته ، شكمش مانند شكم پروانه قسمت فوقانيش ضخيم و قسمت تحتانيش باريك شده است .\r\nبه اندازه‌اى بدن و بالهايش ظريف و لطيف شده‌اند كه اگر كسى با دست خود مختصر اشاره‌اى كند آثار گرد لطيف آنها بر روى دست او خواهد نشست .\r\nسبحان الله چه خبر است ؟ اين چه موجودى است ؟ اين چه تطوّر و چه تكاملى است ؟\r\nاين يك نمونه و مثال از مردن و تطوّرات آن و زنده شدن است .\r\nگرچه حالاتى كه براى اين حيوان بيان كرديم مثال از براى مردن نيست بلكه مجرّد تشبيه است ؛ چون تمام دوران‌هائى را كه اين كرم طىّ كرده است همهء آنها متعلّق به عالم طبع و مادّه بوده و به عالم برزخ و صورت نرفته است ؛ ولى اين تشبيه براى تطوّرات انسان و موت و حيات بعدى او بسيار مفيد است .\r\nاين تشبيه براى دوران موت انسان و خفتن او در ميان قبر و تمام شكل و اندام اوّليّهء خود را از دست دادن و چشم و گوش و جوارح را به خاك فنا سپردن ، و براى نشان دادن آنكه اين تغييرات دلالت بر فقدان حيات نمىكند بسيار جالب و قابل توجّه و ملاحظه است .\r\nهمين انسان در قيامت به صورت و شكل ديگرى كه همان\r\n\r\n","description":"","footnote":"","page_name":" 172 ","page_number":186},
  {"content":"\r\n\r\nصورت واقعيّهء نفس ناطقهء اوست حضور پيدا مىكند ، منتهى قيامت اين كرم بعد از بيست روز است و قيامت انسان بيشتر .\r\nهمينطور كه اين كرم خوابيد و بيدار شد ، انسان مىخوابد و بيدار مىشود . همينطور كه اين كرم مرد و زنده شد ، انسان مىميرد و زنده مىشود .\r\nبراى اينكه اين مطلب كاملًا روشن شود ، ناچار از توضيحى بسيار روشن و روان هستيم ؛ هر چند مطالبى كه در اين زمينه بيان مىكنيم سعى مىنمائيم كه تا حدّ إمكان مطالب ساده و قابل ادراك باشد .\r\nمراحل وجودى انسان : طبع و مادّه ، ذهن و برزخ ، روح و نفس انسان داراى سه مرحله است : اوّل بدن او كه به عالم طبع و مادّه تعبير مىشود ، دوّم قواى فكريّه و تخيّليّه كه از آن به عالم مثال و صورت تعبير مىشود ، سوّم روح و نفس او كه از آن به عالم نفس تعبير مىگردد .\r\nاين سه مرحله از هم جدا نيستند بلكه داخل يكديگرند ، نه مثل آنكه يك نخود را با يك لوبيا پهلوى هم قرار دهيم ، و نه مانند آنكه يك قاشق را داخل استكان و استكان را داخل ظرفى بگذاريم ، بلكه بدن منفكّ از صورت و صورت منفكّ از روح نيست ؛ بدن مندكّ در صورت و صورت مندكّ در نفس است .\r\n\r\nتشبيه براى عالم طبع و مثال و نفس\r\nتشبيه : يك دانه گردو يا يك دانه بادام جسمى دارد و روغنى دارد و عصاره‌اى دارد . مرحلهء اوّل جسم اوست كه همان پيكر او را تشكيل\r\n\r\n","description":"","footnote":"","page_name":" 173 ","page_number":187},
  {"content":"\r\n\r\nمىدهد ، مرحلهء دوّم روغن است كه خارج از جسم نيست بلكه در تمام اعضاء و اجزاء اين جسم است و حكم جان او را دارد ، مرحلهء سوّم جوهره و اسانس است كه او نيز خارج از روغن نيست بلكه در تمام ذرّات روغن منتشر و حكم جان و روح آن را دارد .\r\nولى اين تشبيه از دو جهت با مورد بحث كه اندكاك بدن در صورت و صورت در نفس باشد تفاوت دارد .\r\nجهت اوّل آنكه در دانهء بادام ، عصاره و جوهره مندكّ در روغن و روغن مندكّ در دانهء بادام است امّا در مورد بحث به عكس ؛ جسم مندكّ در صورت و مثال ، و مثال مندكّ در نفس است .\r\nجهت دوّم آنكه در دانهء بادام عصاره واقعاً داخل روغن و روغن در حقيقت داخل در اجزاى دانه است ؛ امّا در مورد بحث دخول نيست بلكه روح ، إحاطه و سِعهء به مثال دارد و مثال احاطه و سعهء به بدن دارد ، و از باب ضيق تعبير مىگوئيم كه بدن داخل در مثال و مثال داخل در نفس است .\r\nبارى ، در اين تشبيه مىگوئيم كه بدن انسان مانند جسم دانهء بادام است ، و عالم مثال و صورت انسان مانند روغن بادام ، و عالم نفس و روح انسان مانند جوهره و عصارهء بادام .\r\n\r\nافعال انسان در حال خواب و مرگ با بدن مثالى اوست\r\nبدن انسان را كه طبع و مُلك اوست ، همهء ما مىبينيم و او را حسّ مىكنيم . مثال او كه همان عالم ذهن اوست ، مجرّد و عالم ملكوت پائين اوست . نفس او كه همان روح اوست ، تجرّدش بيشتر و عالم ملكوت بالاى اوست .\r\n\r\n","description":"","footnote":"","page_name":" 174 ","page_number":188},
  {"content":"\r\n\r\nروح و نفس ناطقهء انسان از تولّد تا زمان مرگ عوض نمىشود بلكه باقى است و شخصيّت انسان را معيّن مىكند ، ولى البتّه تكاملى دارد و از مراحل استعداد و قابليّت به مرحلهء تعيّن و فعليّت ميرسد .\r\nعالم ذهن و مثال انسان كه آن را عالم برزخ نيز گويند ، تغيير و تبديل پيدا نمىكند بلكه مراحلى را از تكامل مىپيمايد .\r\nبدن انسان دائماً در تغيير و تبديل بوده ، هر روز اجزائى را از دست ميدهد و اجزاى دگرى را به خود اضافه مىكند ، و غذا بدل ما يتحلّل است كه بايد دائماً به آن برسد و جاى اجزاى از بين رفته را پر كند و تدارك بنمايد .\r\nوقتى انسان مىخوابد بدن را زمين مىگذارد ، ولى عالم مثال و ذهن او بر زمين نمىافتد .\r\nذهن او بيدار است . حركت مىكند ، مسألهء فكرى حلّ مىكند ، عبادت مىكند ، دادوستد مىنمايد ، نكاح مىكند ، بر هوا پرواز و در دريا شنا مىكند ، و بالاخره هزاران كار انجام ميدهد بصورتهاى مختلف كه ما از آن تعبير به خواب ديدن و طيف و رؤيا مىنمائيم .\r\nدر بعضى از خوابها آن‌قدر عصبانى و ناراحت مىشود ، و دعوى و جنگ راه مىاندازد ، و ترس و دهشت او را فرا مىگيرد ؛ و در بعضى دگر آن‌قدر حال انبساط و سرور به او دست ميدهد ، و در تفرّج و ملايمت و مسالمت به حدّ أعلا ميرسد .\r\nچون از خواب بيدار مىشود ، گمان مىكند كه اين كارها را بدنش انجام داده است و با اين بدن خاكى پرواز كرده و دادوستد\r\n\r\n","description":"","footnote":"","page_name":" 175 ","page_number":189},
  {"content":"\r\n\r\nنموده و جنگ و جدال راه انداخته و مسافرتهاى طولانى نموده است .\r\nاز رفيقش كه بيدار بوده است سؤال مىكند من چه كردم ، كجا رفتم ، چند نفر را كُشتم ، چه شاديها نمودم ؟ رفيق در پاسخ مىگويد : هيچ ، هيچ ؛ بدنت روى زمين بدون حركت افتاده و أبداً كارى و حركتى و گفتارى از تو سر نزده است .\r\nآرى اين كارها را بدن او نمىكرده است ، خطبه‌ها را زبان گوشتى او نمىخوانده است ، مناظر عجيب و غريب خواب را چشم ظاهرى واقع در كاسهء سر او نمىديده است ، اين صداها و غرّش‌ها را دو گوش گوشتى و استخوانى او نمىشنيده است .\r\n\r\nكردار در حال خواب شديدتر از بيدارى و در مرگ شديدتر از خواب است\r\nدر عالم خواب روح او با بدن ملكوتى و مثالى او حركت ميكرده و اين كارها را بدن مثالى و صورت انجام ميداده است ، و أبداً به بدن مادّى و گوشتى ربطى نداشته است .\r\nدر حال بيدارى هم كارهائى را كه انسان انجام ميدهد ، روح با همان صورت ملكوتى بجاى مىآورد ، منتهى چون عالم طبع قوىّ و عالم مثال ضعيف است ، لذا روح نمىتواند تمام كارهائى را كه ميخواهد بكند با بدن انجام دهد ، و غلبهء عالم طبع مانع از بسيارى از خواسته‌هاى روح ميگردد .\r\nدر حال بيدارى بسيارى از كارها را روح با صورت مثالى انجام داده و پيكر و بدن را به تبعيّت آن حركت ميدهد ، مانند تمام كارهائى را كه بدن انجام ميدهد .\r\n\r\n","description":"","footnote":"","page_name":" 176 ","page_number":190},
  {"content":"\r\n\r\nولى بسيارى از كارها را با بدن انجام نمىدهد ، و فقط با صورت مثالى بجاى مىآورد . مثل آنكه نشسته است ولى با قواى ذهنيّهء خود حركت مىكند براى مكّهء مكرّمه ، در ميقات احرام مىبندد ، وارد مكّه مىشود ، طواف مىكند ، نماز طواف را ميخواند ، سعى بين صفا و مروه مىكند ، تقصير مىنمايد ، و أعمال حجّ را از إحرام و وقوف به عرفات و مشعر و قربانى و رمى جمار و سرتراشى و بقيّهء مناسك آن انجام ميدهد و مراجعت مىكند .\r\nتمام اين اعمال را با صورت ملكوتى خود در حال بيدارى انجام داده و أبداً بدن او از جاى خود حركت نكرده است .\r\nچون در حال بيدارى افراد انسان غالباً توجّه واقعى خود را به بدن مصروف ميدارند ، نمىتوانند تمام كارهاى نفس را با بدن انجام دهند ، ولى در عالم خواب كه توجّه به بدن ضعيف مىشود و روح انسان حقيقت خود را به صورت مثالى إدراك مىكند بدون ملاحظه و توجّه به بدن مادّى ، تمام كارها را در قالب مثال و صورت انجام ميدهد .\r\nدر حال بيدارى توجّه به بدن غلبه دارد و لذا انسان حقيقت خودش را بدن مىپندارد ؛ و در حال خواب توجّه به صورت و قالب مثالى غلبه دارد و لذا انسان حقيقت خود را همان صورت و بدن مثالى مىپندارد .\r\nدر بيدارى هنگامى كه تصوّر رفتن به مكّه را مىكنيد ، خودتان اينجا هستيد ؛ تصوّر مكّه و انجام مناسك آن را نموده‌ايد . در عالم\r\n\r\n","description":"","footnote":"","page_name":" 177 ","page_number":191},
  {"content":"\r\n\r\nخواب خودتان به مكّه رفته‌ايد ؛ چون صورت مثالى در خواب حقيقت انسان است ، نه آنكه خودتان اينجا هستيد و تصوّر رفتن به مكّه را در خارج از وجود خود نموده‌ايد .\r\nو بر اين اساس انسان در عالم خواب ميتواند كارهاى مهمّى انجام دهد كه در عالم بيدارى قادر بر آن نيست . چون در بيدارى انسان ميخواهد با بدن مادّى خود كار كند و چنين قدرتى براى او نيست كه هر چه را بخواهد انجام دهد ؛ ولى در حال خواب بدن مادّى را مىاندازد و با بدن صورى و مثالى كه قدرتش هزار مرتبه بيشتر است كار مىكند ، و كارهاى عجيب مىكند ؛ به آسمان پرواز مىكند ، در يك لحظه از مشرق به مغرب ميرود ، در اقيانوس اطلس شنا مىكند و عرض آن را مىپيمايد ، از ديوار عبور مىكند ، از دريچهء تنگ و كوچك كه به اندازهء وسعت يك ناخن اوست عبور مىكند ، در يك لحظه يك ختم قرآن مىكند ، و أمثال اين امور كه البتّه در حال بيدارى از بجا آوردن آنها عاجز است .\r\nدر حال مرگ چون بدن را بكلّى خلع مىكند و در آن حال تجرّد قوىتر است و روح آزادتر و قدرت بيشتر ، لذا كارهايش عجيب‌تر است . در يك لحظه ممكن است علم به جميع جهات از عوالم طبيعت و كيفيّات آنها پيدا كند ، و به تمام اهل و عشيرهء خود مرور كرده و از حالات آنها مطّلع شود ، و تمام هديّه‌هائى را كه دوستان و ارحام براى او به صورت خيرات و مبرّات ميفرستند و به صورت رحمت و نور غذاى معنوى اوست همه را قبول نموده و از آنها متمتّع شود ، و\r\n\r\n","description":"","footnote":"","page_name":" 178 ","page_number":192},
  {"content":"\r\n\r\nبه علوم كلّيّهء الهيّه فائز گردد ، و از حالات نفوس مردم و بهشتيها و جهنّميها و كيفيّت وقوف و حساب و ميزان آنها با خبر گردد .\r\nو نظير اين احاطهء علميّه براى اولياى خدا در همين دنيا در حال زندگى و بيدارى پيدا مىشود ، و چه بسا ممكنست براى سالكين راه خدا كه هنوز به مقام تجرّد مطلق نرسيده‌اند در بيدارى و يا در خواب بطور حال نه بعنوان ملكه و دوام پيدا شود .\r\n\r\nخواب عجيب جوانى در مسجد گوهرشاد كه دلالت بر عالم غيب دارد ( طيف و رؤيا در زمان كوتاه است )\r\nيكى از رفقا و دوستان ما كه جنبهء رحميّت و قوم و خويشى نيز دارد تقريباً در حدود بيست سال قبل براى زيارت عتبهء مباركهء آستان علىّ بن موسى الرّضا عليه السّلام به صوب مشهد مقدّس رهسپار شد ، و حال خوبى داشت . دو سه روز ماند و برگشت ، و در وقت مراجعت خوابى عجيب كه در آنجا ديده بود تعريف كرد .\r\nگفت : در هنگام ورود داخل در حرم نشدم بلكه مؤدّبانه كنار درِ حرم ايستادم و سلام عرض كردم ، و با خود گفتم : من كه به امام و حقّ آن حضرت معرفت واقعيّه ندارم نبايد داخل حرم شوم تا زماني كه حضرت حاجت مرا بدهند و مرا به حقّ خود و خداى خود عارف كنند .\r\nشب جمعه بود و هوا خيلى سرد بود . در نيمهء شب كه در يكى از رواقهاى پشت سر نزديك به كفشدارى خوابم برده بود در خواب ديدم حضرت تشريف آوردند و با سر انگشت پا چند مرتبه به من زدند و فرمودند : برخيز ! برخيز كار كن ؛ بدون كار درست نمىشود .\r\nمن خودم را انداختم روى پاهاى آن حضرت كه ببوسم ،\r\n\r\n","description":"","footnote":"","page_name":" 179 ","page_number":193},
  {"content":"\r\n\r\nآن حضرت مثل كسى كه خجل شده و شرمنده باشد خم شدند و زير بازوهاى مرا گرفتند و نگذاردند كه من ببوسم و فرمودند : اين كارها چيست ؟\r\nبرخاستم رفتم در صحن مسجد گوهرشاد وضو گرفتم و در يكى از ايوانهاى مسجد عبايم را به خود پيچيدم و مشغول خواندن دعاى كميل شدم .\r\nدر بين دعا خواب بر من غلبه كرد ، خوابم برد . در خواب ديدم شخصى كه محاسن قرمز حنائى داشت نزد من آمد و لطف بسيار كرد و گفت : ميخواهى برويم با هم گردش كنيم ؟\r\nگفتم : بسيار خوب ! با هم حركت كرديم ، مرا دور تا دور كرهء زمين حركت داده به صورت پرواز در بالاى هر شهرى تمام افراد آن شهر را ميديدم و خوب و بد آنها را مىشناختم . و از درياها و اقيانوسها عبور كرديم و به زيارت قبر حضرت رسول و صدّيقهء كبرى و ائمّهء بقيع عليهم الصّلاة و السّلام رفتيم و پس از آن به زيارت نجف أشرف و كربلاى معلّى و ائمّهء كاظمين و سامرّاء عليهم السّلام مشرّف شديم .\r\nآن مرد در هر جا براى من زيارتنامه ميخواند ، و مطالبى عجيب براى من نقل ميكرد و در بين راهها دائماً با من مشغول تكلّم بود .\r\nمن از بسيارى از حالات بزرگان و ارحام و عاقبت امر آنها سؤال ميكردم و پاسخ مىگفت : و از حالات بسيارى از مردگان از اجداد و\r\n\r\n","description":"","footnote":"","page_name":" 180 ","page_number":194},
  {"content":"\r\n\r\nارحام و بزرگان سؤال مىكردم و همه را يك به يك جواب ميداد .\r\nسپس مرا به آسمانها برد و به ملاقات فرشتگان و ارواح انبياء و اولياء مشرّف شديم ، و در بهشت‌ها گردش كرديم ، و انواع و اقسام نعمت‌هاى بهشتى را ملاحظه كرديم ؛ چيزهائى كه قابل توصيف نيست . و از روى جهنّم در يك طرفة العين عبور كرديم و كيفيّت عذابها را ديديم كه قابل توصيف نيست .\r\nپس از اين سيرها به من گفت : ميخواهى برگرديم ؟ گفتم : آرى .\r\nبا هم برگشتيم . چون در مسجد گوهرشاد وارد شديم و مىخواست برود گفت : تمام اين گردشها و سيرها پنج دقيقه طول كشيده است .\r\nگفتم : فقط پنج دقيقه ؟ گفت : پنج دقيقه كه گفتم براى آنست كه وحشت نكنى و الّا پنج دقيقه طول نكشيده است بلكه در يك آن انجام گرفته است ؛ آنجا كه زمان نيست ، ساعت نيست ، دقيقه نيست .\r\nپس با كمال بشارت و رحمت خداحافظى كرد و رفت . گفتم : كجا مىروى ؟ من با شما كار دارم ! در پاسخ گفت : من بايد بروم . إن شاء الله هر وقت لازم باشد نزد شما خواهم آمد .\r\nگفتم : خيلى از عجائب و غرائب را در اين زمان كوتاه به من نشان دادى و مرا به بسيارى از نقاط زمين و عالم بالا بردى !\r\nگفت : هيچ عجيب نيست ! خداحافظى كرد و رفت .\r\nمن از خواب بيدار شدم ، به ساعت نگاه كردم ديدم كه پنج دقيقه است كه چرتم برده ، شروع كردم به خواندن بقيّهء دعاى كميل .\r\n\r\n","description":"","footnote":"","page_name":" 181 ","page_number":195},
  {"content":"\r\n\r\nاين خواب به اندازه‌اى عجيب بود و مطالبش بقدرى جالب و طولانى بود كه قابل ذكر نيست . إجمالًا آنكه اين آقا در مدّت سه روز اين خواب را براى ما نقل مىكرد ؛ بدين طريق كه صبح مىآمد و نقل مىكرد تا قريب ظهر كه به مسجد مىرفتيم ، و بعد از ظهر مىآمد و نقل مىكرد بقيّهء آن را تا نزديك غروب كه آمادهء مسجد مىشديم ، و به همين منوال تا سه روز نقل خوابش طول كشيد .\r\nاين خواب بقدرى عجيب بود كه در همان ايّام كه حقير به همدان به محضر حضرت آيه الله جمال السّالكين ، و زَين الفقهاءِ و المجتهدين و آيه الحقّ و اليقين آقاى حاج شيخ محمّد جواد أنصارى همدانى رضوانُ اللهِ تعالَى عليه شرفياب شدم و خواب او را نقل كردم ، ايشان تعجّب نمودند و فرمودند : اين از خوابهائى است كه در زمانه نظير آن يافت نمىشود و يا لا أقلّ بسيار كم است و معلوم مىشود كه خواب بيننده بسيار قابل و مستعدّ است .\r\n\r\nوسعت اطّلاع در حال تجرّد و خلع مادّه\r\nعجيب است عالم ارواح ! ارواح كجا هستند ؟ چه مىكنند ؟ چه ارتباطها دارند ؟\r\nخدايا چه خبر است ؟ ! كرم ابريشم چند روزى در پيله ميرود و بعد به صورت پروانه خارج مىگردد ما مىگوئيم مرده و زنده شده است .\r\nاين‌طور نيست . اين حيوان از وقتى كه داخل در پيله رفته و خفته است ، و نه غذائى مىخورد و نه حركتى دارد و كاملًا در قالب و شكل حيوان مرده است ، در ذات و جوهرهء خود مشغول سير و ترقّى و\r\n\r\n","description":"","footnote":"","page_name":" 182 ","page_number":196},
  {"content":"\r\n\r\nتكامل است ، و در هر لحظه سيرى دارد و عالمى را پشت سر گذارده و از آن عبور مىكند و به عالمى نوين وارد مىشود تا بالاخره به شكل پروانه‌اى زيبا با بال و پر عجيب و چشمان درخشان بيرون مىآيد .\r\nانسان هم همينطور است . ارواحى كه مىميرند معدوم نمىشوند ، همه زنده‌اند . تا هنگامى كه با بدن مادّى بودند سير و تكامل آنها بواسطهء بدن بود ؛ و بدن مانع از سيرهاى خارق‌العاده و أعمال شگفت انگيز مىگشت ، ولى بعد از مردن ديگر بدنى نيست ، حجاب زمان و مكان و مادّه نيست ، بنابراين ارواح قويّه با مجرّد ارادهء خود كارهاى عجيب مىكنند .\r\nامروز روز پنجم ماه رمضان است ، همهء ما ميل داريم هنگام غروب افطارى بدهيم ، اگر ميتوانستيم سفره‌اى مىانداختيم بين مشرق و مغرب عالم ، و تمام مؤمنين و مؤمنات را بر سر اين سفره دعوت مىكرديم .\r\nامّا نمىتوانيم ؛ چون بين مشرق و مغرب عالم نمىتوانيم حركت كنيم ، سفره‌اى به اين درازا نداريم ، دعوت خود را به جميع روزه داران عالم نمىتوانيم برسانيم ، آن‌قدر مال نداريم .\r\nامّا چون انسان از دنيا برود و حجاب زمان و مكان و مادّه و علائق را ترك كند و از قيود و حدود عالم طبع و مادّه مستخلص شود ميتواند چنين إطعامى بكند با كمال سهولت ، به همان سهولت و آسانى كه ما الآن در نيّت و تصوّر ذهنى خود ميتوانيم اين افطاريّه را بدهيم .\r\n\r\n","description":"","footnote":"","page_name":" 183 ","page_number":197},
  {"content":"\r\n\r\nاين امر و امور عجيبه بواسطهء تسلّط روح است در عوالم تجرّد كه به مجرّد اراده ، هر كار را كه بخواهند انجام ميدهند . و بالاخصّ ارواح طيّبه و طاهره كه به مقام اخلاص رسيده‌اند ، خدا قدرتهاى غير قابل توصيف به آنها عنايت ميفرمايد .\r\n\r\nگلايهء والد علّامهء طباطبائى بواسطهء ارتباط با عالم غيب و ارتباط با ارواح در عالم خواب\r\nعلّامهء طباطبائى آقاى حاج سيّد محمّد حسين تبريزى ، استاد عاليقدرى كه قرن علمى فعلى مرهون خدمات و افكار بلند و فضل و كمال ايشان است ، عالِم جليلى كه بواسطهء تكان علمى كه به حوزهء علميّه دادند نهضتى علمى بوجود آوردند و با تدريس تفسير و حكمت ، طلّاب علوم دينيّه را به حقائق معارف الهيّه آشنا نموده و براى هدم سنگر كفر و ردّ ملحدين يگانه پايگاه متين و اساس رصين را پايه گذارى كردند ، صاحب تفسير « الميزان » و كتب نفيسهء ديگر ، و استاد حقير در تفسير و اخلاق و فلسفه و هيئت قديم ؛ برادرى داشتند در تبريز بنام حاج سيّد محمّد حسن إلهى طباطبائى كه او نيز عالمى جليل و متّقى و زاهد و عابد و معلّم اخلاق و معارف الهيّه و مربّى نفوس صالحه به مقام امن و حرم امان الهى بوده و چند سال است رحلت نموده و به عالم بقاء ارتحال يافته است . و در اثر شدّت علاقه‌اى كه معظّم له به برادر خود داشتند در سوك او مبتلى به كسالت قلبى شدند .\r\nحضرت معظّم له بيان فرمودند كه : برادر من در تبريز شاگردى داشت كه به او درس فلسفه مىگفت ، و آن شاگرد إحضار ارواح مىنمود و برادر من توسّط آن شاگرد با بسيارى از ارواح تماس پيدا\r\n\r\n","description":"","footnote":"","page_name":" 184 ","page_number":198},
  {"content":"\r\n\r\nميكرد .\r\nاجمال مطلب آنكه : آن شاگرد قبل از آنكه با برادر من ربطى داشته باشد ميل كرده بود فلسفه بخواند ، و براى اين منظور روح أرسطو را احضار نموده و از او تقاضاى تدريس كرده بود .\r\nارسطو در جواب گفته بود : كتاب « أسفار » ملّا صدرا را بگير و برو نزد آقاى حاج سيّد محمّد حسن إلهى بخوان .\r\nاين شاگرد يك كتاب « أسفار » خريده و آمد نزد ايشان و پيغام ارسطو را ( كه در حدود سه هزار سال پيش از اين زندگى ميكرده است ) داد .\r\nايشان در جواب ميفرمايد : من حاضرم ، اشكالى ندارد .\r\nروزها شاگرد به خدمت ايشان مىآمد و درس مىخواند ؛ و آن مرحوم ميفرمود : ما بوسيلهء اين شاگرد با بسيارى از ارواح ارتباط برقرار مىكرديم و سؤالاتى مىنموديم . و بعضى از سؤالات مشكلهء حكمت را از خود مؤلّفين آنها مىنموديم ؛ مثلًا مشكلاتى كه در عبارات أفلاطون حكيم داشتيم از خود او مىپرسيديم ، مشكلات « أسفار » را از ملّا صدرا سؤال ميكرديم .\r\nيك بار كه با أفلاطون تماس گرفته بودند ، افلاطون گفته بود : شما قدر و قيمت خود را بدانيد كه در روى زمين لا إلَه إلّا الله مىتوانيد بگوئيد ؛ ما در زمانى بوديم كه بت‌پرستى و وثنيّت آن‌قدر غلبه كرده بود كه يك لا إلَه إلّا الله نمىتوانستيم بر زبان جارى كنيم .\r\nروح بسيارى از علما را حاضر كرده بود و مسائل عجيب و\r\n\r\n","description":"","footnote":"","page_name":" 185 ","page_number":199},
  {"content":"\r\n\r\nمشكلى از آنها سؤال كرده بود بطورى كه اصلًا خود آن شاگرد از آن موضوعات خبرى نداشت .\r\nخود آن شاگرد كه فعلًا شاگرد مكتب فلسفه است ، مسائل غامضه‌اى را كه آقاى إلهى از زبان شاگرد با معلّمين اين فنّ از ارواح سؤال مىكرد و جواب مىگرفت نمىفهميد و قوّهء ادراك نداشت ، ولى آقاى إلهى كاملًا مىفهميد كه آنها در زبان شاگرد چه مىگويند .\r\nميفرمود : ما روح بسيارى از علما را حاضر كرديم و سؤالاتى نموديم مگر روح دو نفر را كه نتوانستيم احضار كنيم ، يكى روح مرحوم سيّد ابن طاووس و ديگرى روح مرحوم سيّد مهدى بحر العلوم رضوانُ اللهِ عليهما ؛ اين دو نفر گفته بودند : ما وقف خدمت حضرت أمير المؤمنين عليه السّلام هستيم ، و ابداً مجالى براى پائين آمدن نداريم .\r\nحضرت علّامهء طباطبائى مدّ ظلُّه فرمودند : از عجائب و غرائب اين بود كه وقتى ، يك كاغذ از تبريز از ناحيهء برادر ما به قم آمد ، و در آن برادر ما نوشته بود كه اين شاگرد روح پدر ما را احضار كرده و سؤالاتى نموده‌ايم و جوابهائى داده‌اند ، و در ضمن گويا از شما گله داشته‌اند كه در ثواب اين تفسيرى كه نوشته‌ايد ، ايشان را شريك نكرده‌ايد .\r\nايشان ميفرمودند : آن شاگرد أبداً مرا نمىشناخت و از تفسير ما اطّلاعى نداشت ، و برادر ما هم نامى از من در نزد او نبرده بود ؛ و اينكه من در ثواب تفسير پدرم را شريك نكرده‌ام ، غير از من و خدا\r\n\r\n","description":"","footnote":"","page_name":" 186 ","page_number":200},
  {"content":"\r\n\r\nكسى نمىدانست ، حتّى برادر ما هم بى اطّلاع بود ، چون از امور راجعهء به قلب و نيّت من بود .\r\nو اينكه من در ثواب آن پدرم را شريك نكرده بودم ، نه از جهت آن بود كه ميخواستم إمساك كنم بلكه آخر كارهاى ما چه ارزشى دارد كه حالا پدرم را در آن سهيم كنم ؛ من قابليّتى براى خدمت خودم نمىديدم .\r\n( تفسير « الميزان » تفسيرى است كه از صدر اسلام تا به حال مانند او از نقطهء نظر به هم پيوستن آيات و بيانات قرآنى نوشته نشده است . و يك روز من خدمت ايشان عرض كردم كه در بعضى از جاهاى اين تفسير چنان عنان قلم آيات را به هم پيوسته و ربط داده كه جز آنكه بگوئيم در آن حال تأييدات الهيّه و الهامات سبحانيّه آن را بر فكر و زبان و قلم شما جارى كرده است محمل ديگرى ندارد . و اگر اين تفسير در حوزه‌هاى علميّه تدريس شود و بدان افكار پرورش يابد ، پس از دويست سال ارزش و قيمت اين تفسير معلوم مىشود .\r\nببينيد : اين مرد چنين تفسيرى نوشته و فعلًا كه در زمان حيات ايشان است در تمام دنيا جزء اصول معارف شيعه محسوب مىشود ، و علماء بزرگ خود را از آن بى نياز نمىبينند ؛ چقدر اين مرد بزرگوار و متواضع است كه مىگويد : آخر ما چه كارى كرده‌ايم ؟ چه عمل قابلى انجام داده‌ايم ؟ )\r\nفرمودند : نامهء برادر كه به من رسيد ، بسيار منفعل و شرمنده شدم . گفتم : خدايا ! اگر اين تفسير ما در نزد تو مورد قبول است و\r\n\r\n","description":"","footnote":"","page_name":" 187 ","page_number":201},
  {"content":"\r\n\r\nثوابى دارد ، من ثواب آن را به روح پدرم و مادرم هديّه نمودم . هنوز اين مطلب را در پاسخ نامهء برادر به تبريز نفرستاده بودم كه بعد از چند روز نامه‌اى از برادرم آمد كه ما اين بار با پدر صحبت كرديم خوشحال بود و گفت : خدا عمرش بدهد ، تأييدش كند ؛ سيّد محمّد حسين هديّهء ما را فرستاد . « 1 »\r\n\r\nداستان خواب پدر مرحوم آيه الله حاج شيخ آقا بزرگ طهرانى\r\nاين حقير در اوقاتى كه در نجف أشرف به تحصيل اشتغال داشتم ، عصر پنجشنبه‌اى بود كه براى زيارت اهل قبور به وادى السّلام رفتم . در بين قبرها كه مىگرديدم ، برخورد كردم به مرحوم آيه الله آقاى حاج شيخ آقا بزرگ طهرانى كه از علماى برجسته\r\n\r\n\r\n","description":"","footnote":"\r\n( 1 ) لا يخفَى آنكه اين داستان احضار ارواح را كه نقل كرديم فقط به منظور استشهاد به آن براى تجرّد نفس و بقاى روح بعد از خلع مادّه و بدن عنصرى است نه براى تأييد جواز اين عمل ؛ گرچه صحّت اين عمل و امكان ارتباط و تكلّم با ارواح فىالجمله جاى ترديد نيست ليكن اين معنى منافات با عدم تجويز شرعى به جهاتى كه در نزد شارع مقدّس مشخّص بوده است ندارد ؛ مانند علم موسيقى كه از شعب علوم رياضى محسوب و در صحّت آن و آثار واقعيّهء مترتّبه بر آن مانند غمگين كردن و خوشحال نمودن و خندانيدن و به گريه در آوردن و به خفّت در آوردن يا سنگين كردن نفس و أحياناً خلع و لبس ، جاى شبهه و ترديد نيست و ليكن شارع به جهت مفاسدى كه بر اين علم صحيح مترتّب بوده است آن را تحريم نموده است . و نظير علم سحر و ارتباط با جنّ و تسخير نفوس شمس و قمر و زهره و عطارد و سائر كواكب كه با وجود واقعيّت و حقيقتى كه فىالجمله در آثار آن مشهود است شارع مقدّس آن را تحريم نموده و باب بهره بردارى از اين طريق را به جهت مفاسد متضمّنه مسدود نموده است . علم احضار ارواح كه شعبه‌اى از كهانت است ، در شرع أنور ممنوع بوده و حضرت استاد علّامهء طباطبائى مدّ ظلّه خود نيز بر همين منوال مشى مىنمايند .\r\n","page_name":" 188 ","page_number":202},
  {"content":"\r\n\r\nو از زهّاد و عبّاد و از متخصّصين فنّ حديث و رجال و استاد حقير در اين دو فنّ و صاحب كتاب « الذّريعة إلى تصانيف الشّيعة » و كتاب « أعلام الشّيعة » - كه از نفائس كتب مدوّنهء عصر حاضر است - بودند .\r\nآن مرحوم متجاوز از صد سال عمر كرد و اكنون چند سالى است كه از رحلتش مىگذرد ، و با حقير نسبت سببيّت « 1 » داشت ، و از مشايخ إجازهء حقير است . مردى بود متواضع ، ليّن العريكة ، كثير المعونة ، قليل المئونة ، نرم ، سليم ، بزرگوار ، جليل ، و با پدر من سوابق ممتدّى داشت و محضر جدّ من مرحوم آقا سيّد إبراهيم طهرانى را ادراك كرده بود و داستانهائى از آن مرحوم نقل مىنمود . به من بسيار اظهار محبّت مىكرد و من هفته‌اى يا دو هفته‌اى يك بار به منزل ايشان ميرفتم و بسيار استفاده مىنمودم .\r\nبارى ، در وادى السّلام كه به خدمتش رسيدم و سلام كردم ، با يكديگر فاتحه ميخوانديم و ميرفتيم تا رسيديم به محلّى كه در يك سطح چهار گوش زمين را با آجر بنّائى كرده بودند و سنگهائى از قبور بر آن نصب بود .\r\nفرمود : بيا اينجا فاتحه بخوانيم ! اينجا قبر پدر من و مادر من و دائى من و بعضى دگر از أرحام من است\r\n\r\n\r\n","description":"","footnote":"\r\n( 1 ) . ايشان پدر عيال دائى زادهء ما بودند ، چون مرحوم آقا ميرزا محمّد طهرانى صاحب كتاب « مستدرك البحار » رحمةُ الله عليه دائى پدر ما بودند و فرزند آن مرحوم كه بنام آقا ميرزا مهدى شريف عسكرى طهرانى است ، صبيّهء مرحوم شيخ آقا بزرگ را تزويج كرده‌اند .\r\n","page_name":" 189 ","page_number":203},
  {"content":"\r\n\r\nنشستيم و براى هر يك از آنها فاتحهء جداگانه خوانديم . و سپس روايتى نقل كرد كه حاصلش اين بود كه : هر كس در عصر پنجشنبه برود بر سر قبر مادرش و پدرش و طلب مغفرت كند ، خداوند جلَّ و عزَّ طبقهائى از نور به قلب آنان افاضه مىكند و آنها را خشنود ميگرداند و حاجات اين كس را بر مىآورد . ارحام انسان در عصر پنجشنبه منتظر هديّه‌اى هستند و لذا من در بين هفته منتظرم كه عصر پنجشنبه برسد و بيايم اينجا و فاتحه بخوانم .\r\nپس از آنكه برخاستيم و به راه افتاديم در راه فرمود : من طفل بودم و منزل ما در طهران ، پامنار بود ، و چند روز بود كه مادر بزرگ من يعنى مادر پدر من از دنيا رفته بود و مجالس ترحيم برقرار شده و خاتمه يافته بود .\r\nيك روز مادر من در منزل آلبالو پلو پخته بود . هنگام ظهر يك سائلى در كوچه سؤال ميكرد و مادر هم كه در مطبخ مشغول طبخ بود صداى سائل را شنيد و براى خيرات به روح مادر بزرگ من كه مادر شوهرش بوده و تازه از دنيا رحلت كرده بود ميخواهد مقدارى از غذا به سائل بدهد ولى ظرف تميز در دسترس نبوده ، به عجله براى آنكه سائل از در منزل ردّ نشود مقدارى از آن آلبالو پلو را در طاس حمّام كه در دسترس بود ريخته و به سائل ميدهد ، و از اين موضوع كسى خبر نداشت .\r\nنيمه شب پدر من از خواب بيدار شده و مادر مرا بيدار كرد و گفت : امروز چه‌كار كردى ؟ چه‌كار كردى ؟ مادرم گفت : نمىدانم !\r\n\r\n","description":"","footnote":"","page_name":" 190 ","page_number":204},
  {"content":"\r\n\r\nپدرم گفت : الآن مادرم را در خواب ديدم و به من گفت : من از عروس خودم گله دارم ، امروز آبروى مرا در نزد مردگان برد ؛ غذاى مرا در طاس حمّام فرستاد .\r\nتو چه‌كار كرده‌اى ؟\r\nمادرم مىگفت : هر چه فكر كردم چيزى به نظر نيامد ، ناگهان متوجّه شدم كه اين آلبالو پلو را به سائل چون به قصد هديّه براى روح تازه گذشته داده‌ام و در آن عالم غذاى آن مرحومه بوده است ، چون به صورت نامطلوبى به سائل داده شده است ، به همان طريق آن را در عالم ملكوت براى مادر شوهرم برده‌اند و او از اين كار گله‌مند است .\r\nآرى ، او شِكوه دارد كه چرا غذاى مرا كه صورت مُلكىاش آلبالو پلو به سائل است و صورت ملكوتىاش يك طبق نور است كه براى روان متوفّى مىبرند ، در طاس حمّام ريخته ! و اهانت به سائل ، اهانت به روح متوفّى بوده است .\r\nهر احسانى كه انسان ميخواهد بكند بايد با كمال احترام و بزرگداشت سائل و فقير ، و با توقير و تجليل آنها انجام يابد .\r\nهر كارى كه انسان مىكند و با سعه و اختيار ميتواند براى او سودمند باشد ، بايد در حال زندگى و حيات بكند و الّا چون دستش كوتاه شود ، قدرت ندارد كه ظرف غذاى خود را كه به صورت طاس حمّام است عوض كند و غذاى ملكوتى خود را در ظرف بلورين صرف كند .\r\nاين خوابها همه درس عبرت است ؛ و اين حقير سعى مىكنم كه\r\n\r\n","description":"","footnote":"","page_name":" 191 ","page_number":205},
  {"content":"\r\n\r\nدر اين مجالس كه درس معاد گفته مىشود حكايات و مشاهدات را در خواب يا در بيدارى از افراد موثّق و بزرگوارى كه محضرشان را ادراك كرده‌ام و شفاهاً شنيده‌ام بيان كنم ؛ مطالبى كه در همين زمان ما واقع شده است ؛ نه از روى كتب و نوشتجات بزرگان سابقين كه بواسطهء طول مدّت و گذشتن زمان از معاينه به خبر ، و از مشاهده و اثر به قول و گفتار تبديل شده است . و مسلّم است كه اين‌گونه آثار زندهء فعليّه ، در نفوس تأثير بيشترى دارد و غافلان را براى مستعدّ مرگ شدن و اصلاح عمل ، بهتر تهييج و ترغيب مىنمايد .\r\n\r\nنامهء أمير المؤمنين به يكى از اصحابى كه خبر مرگش رسيده بود\r\nمحمّد بن إدريس حلّى روايت مىكند در مُستطرَفات كتاب « سرآئر » از كتاب أبى القاسم بن قولَويه رحِمه اللهُ از حضرت صادق عليه السّلام كه آن حضرت فرمودند :\r\nخبر مرگ يكى از اصحاب أمير المؤمنين عليه السّلام به آن حضرت رسيد ، و پس از آن ، خبر ديگرى رسيد كه آن مرد نمرده است ؛ حضرت نامه‌اى براى آن مرد نوشتند كه :\r\n بِسْمِ اللَّهِ الرَّحْمنِ الرَّحِيمِ  أمّا بعد ، خبرى از ناحيهء تو براى ما آمد كه موجب تشويش و فزع و جزع برادران تو شد . پس از آن ، خبر دگرى آمد و خبر اوّل را تكذيب نمود ، و اين خبر موجب سرور و روشنى چشم و فرح ما شد .\r\nليكن اين سرور و فرح سريع الانقطاع است ، و به زودى تصديق خبر أوّل به اين سرور رسيده و آن را در بر خواهد گرفت .\r\nپس آيا تو در اين زمينه و موقعيّت مانند كسى هستى كه مرگ را\r\n\r\n","description":"","footnote":"","page_name":" 192 ","page_number":206},
  {"content":"\r\n\r\nچشيده باشد و سپس زنده شده باشد ؟\r\nآيا مانند كسى هستى كه از خدا تقاضاى رجوع به دنيا را كرده باشد و خدا حاجت او را برآورده و به دنيا برگردانيده ، و در اين حال او خود را مستعدّ و آماده نموده كه از اموال خود آنچه موجب خرسندى و خشنودى اوست برداشته و با خود به محلّ قرار هميشگى و منزل جاودانى ببرد ، و براى خود أبداً دارائى و ثروتى غير از آن نبيند ؟\r\nبدان كه شب و روز - كه پيوسته بدنبال هم ميگردند - با نهايت سعى و جدّ و جهد مىكوشند كه عمرها را كوتاه كنند ، و اموال را فانى و خراب بنمايند ، و اجلها را درنَوَرديده و آخرين نقطهء آن را برسانند .\r\nهيهات ، هيهات ! چقدر دور است افهام مردم غافل از اين واقعيّت .\r\nروز و شب چقدر بر قوم عاد و ثمود و طوائف كثير ديگرى طلوع كرده و وارد شدند و چهرهء خود را بدان گروه نشان دادند ، تا در نتيجه همهء آنها را مرگ دريافته و به خداى خودشان وارد شدند و در مقابل اعمال خود قرار گرفتند .\r\nروز و شب پيوسته‌تر و تازه بوده و اين همه امورى كه در دنيا انجام مىگيرد از خرابىها و كهنگىها و مرض‌ها و مرگ‌ها ، و دائماً اين روز و شب از مقابل آنها مىگذرند و بر آنها مرور مىكنند ، هيچگاه آنها را كهنه نمىكنند ؛ و پيوسته اين دو آماده‌اند كه آنچه را بر سر سابقين وارده كرده‌اند بر لاحقين نيز وارد كنند ، و آن مرگ‌ها و فسادها و بوارهائى را كه بر سر گذشتگان فرود آورده‌اند بر آيندگان نيز فرود آرند .\r\n\r\n","description":"","footnote":"","page_name":" 193 ","page_number":207},
  {"content":"\r\n\r\nبدان كه تو عيناً نظير برادران و شبيهان خود هستى كه دنيا را ترك كرده و پس از مدّتى زندگى ، غزل وداع را خوانده‌اند .\r\nمَثل تو مَثل جسد و پيكرى است كه تمام قواى آن بيرون رفته و در آن جز آخرين نفسهاى كوتاه باقى نمانده است . پيوسته در انتظار ملك الموت نشسته ، و هر لحظه گوش به داعى حقّ فرا داده است .\r\nپس ما پناه مىبريم به خدا از آنچه در مقام اندرز و نصيحت مىگوئيم ولى در مقام كردار و عمل كوتاهى مىكنيم . « 1 »\r\n\r\nخطبه‌هاى هشدار دهندهء أمير المؤمنين عليه السّلام راجع به مرگ\r\nاز فرمايشات أمير المؤمنين عليه السّلام است كه :\r\nفَإنَّ الْغَايَةَ أَمَامَكُمْ ، وَ إنَّ وَرَاءَكُمُ السَّاعَةَ تَحْدُوكُمْ . تَخَفَّفُوا تَلْحَقُوا ، فَإنَّمَا يُنْتَظَرُ بِأَوَّلِكُمْ ءَاخِرُكُمْ « 2 »\r\n« اى مردم ! لقاء خدا ، نتيجهء اعمال ، بهشت و دوزخ ، در جلوى شماست و مرتّباً بسوى آن حركت مىكنيد و بدان نزديك مىشويد . و آن ساعت مرگ و اجل پشت سر شماست و با آواز حُدِى شما را ميراند و به آن غايتى كه در پيش داريد مىرساند . »\r\n( همانطور كه براى شتر در راههاى طولانى و بيابانهاى گرم ، براى آنكه طول راه را حسّ نكند و اين مسافت را طىّ كند ساربانان آواز حُدِى مىخوانند تا بالاخره شتر را به مقصد رسانيده ، بارش را بر زمين گذارند ؛ أمير المؤمنين عليه السّلام اجل را به آواز حُدى تشبيه مىفرمايد كه از پشت سر دائماً در گوش انسان مىنوازد تا بالاخره او\r\n\r\n\r\n","description":"","footnote":"\r\n( 1 ) كتاب « سرآئر » طبع سنگى ، ص 20 از باب مستطرفات\r\n( 2 ) « نهج البلاغه » خطبهء 21 ؛ و از طبع مصر با تعليقهء عبده ، ج 1 ، ص 58\r\n","page_name":" 194 ","page_number":208},
  {"content":"\r\n\r\nرا وارد در اين منزل بگرداند . )\r\nتَخَفَّفُوا تَلْحَقُوا . « بار خود را سبك كنيد تا برسيد . »\r\nميفرمايد : ارواح انبياء و ائمّه و اولياء و پاكان همه رفتند و در منازل خود در بهشتها مسكن گزيدند ، ارواح مخلَصين و مقرَّبين همه در مقصود آرميدند و قافله به منزل رسيد ؛ اى بندگان خدا ! شما چرا معطّليد ؟ بار گناه ، علاقه‌هاى مادّى و شهوى فراوان شما را خسته و معطّل نموده و منضجر و كسل كرده است .\r\nآنها را بريزيد ، ريشهء علائق را ببريد ، خود را سبك كنيد تا بدين قافلهء رحمت و لقاءِ الهى خود را برسانيد و عقب نيفتيد .\r\nفَإنّما يُنْتَظَرُ بِأَوَّلِكُمْ ءَاخِرُكُمْ . « پيشينيان كه رفته‌اند در انتظار شما هستند . »\r\nميفرمايد : قيامت بر پا نمىشود و بعث و حشر و نشر انجام نمىگيرد مگر آنكه بازماندگان به گذشتگان ملحق شوند . پس بواسطهء اعمال سيّئه و زشتيهائى كه نموده‌ايد نتوانستيد خود را به ارواح پاكان برسانيد و آنها را در ترقّب و انتظار نگاه داشته‌ايد ؛ با اعمال نيكو و اخلاق پسنديده و ملكات فاضله و عقائد حسنه خود را به قافلهء طيّبين و طاهرين برسانيد ، و آنها را از انتظار بيرون آوريد . و اگر فرضاً در دنيا عمر طولانى كنيد ، اگر اين عمر توأم با پاكى دل و نيّت و اخلاق و كردار شما باشد ، در حال حيات ارواح شما به عالم بالا و ملا اعلى متعلّق شده ، و به مقام طهارت و قرب رسيده ، و به ارواح پاكان پيوسته‌ايد .\r\n\r\n","description":"","footnote":"","page_name":" 195 ","page_number":209},
  {"content":"\r\n\r\nسيّد رضىّ رحمةُ الله عليه ، جامع « نهج البلاغه » در ذيل اين خطبه مىگويد :\r\nاين جملات ، از كلام خدا و رسول خدا صلّى الله عليه و آله و سلّم گذشته ، با هر كلامى اگر قياس شود و ميزان گردد هر آينه برتر و عالىتر خواهد بود و گوى سبقت را در ميدان مسابقه خواهد ربود .\r\nو امّا خصوص جملهء أخير آن حضرت كه ميفرمايد : تَخَفَّفُوا تَلْحَقُوا ، پس كلامى از اين مختصرتر و پرمعنىتر و عميق‌تر در ميان كلمات ، به گوش أحدى نرسيده است ، و از اين جمله زلال‌تر و دلنشين‌تر و سيراب‌كننده‌تر در ميان كلمات حكمت‌آميز ، كسى به خاطر نياورده است « 1 »\r\nچقدر أمير المؤمنين عليه السّلام ياد مرگ ميكرده ، و اصحاب خود را بدين موضوع توجّه ميداده ، و در ملا عامّ خطبه‌ها ميخوانده است .\r\nسيّد رضىّ رحمةُ الله عليه مىگويد : در بسيارى از اوقات آن حضرت اصحاب خود را بدين جملات مخاطب قرار داده ميفرمود :\r\nتَجَهَّزُوا رَحِمَكُمُ اللهُ ؛ فَقَدْ نُودِىَ فِيكُمْ بِالرَّحِيلِ . وَ أَقِلُّوا الْعُرْجَةَ عَلَى الدُّنْيَا ، وَ انْقَلِبُوا بِصَالِحِ مَا بِحَضْرَتِكُمْ مِنَ الزَّادِ ؛ فَإنَّ أَمَامَكُمْ عَقَبَةً كُوداً ، وَ مَنَازِلَ مَخُوفَةً مَهُولَةً ، لَا بُدَّ مِنَ الْوُرُودِ عَلَيْهَا وَ الْوُقُوفِ عِنْدَهَا .\r\nوَ اعْلَمُوا أَنَّ مَلَاحِظَ الْمَنِيَّةِ نَحْوَكُمْ دَانِيَةٌ ، وَ كَأَنَّكُمْ بمَخَالِبِهَا\r\n\r\n\r\n","description":"","footnote":"\r\n( 1 ) شرح « نهج البلاغهء » محمّد عبده ، طبع مصر ، ص 58\r\n","page_name":" 196 ","page_number":210},
  {"content":"\r\n\r\nوَ قَدْ نَشِبَتْ فِيكُمْ ، وَ قَدْ دَهَمَتْكُمْ فِيهَا مُفْظِعَاتُ الامُورِ ، وَ مُعْضِلَاتُ الْمَحْذُورِ .\r\nفَقَطِّعُوا عَلَآئِقَ الدُّنْيَا ، وَ اسْتَظْهِرُوا بِزَادِ التَّقْوَى . « 1 »\r\n« آمادهء مرگ شويد و مستعدّ و مجهّز گرديد ، خداى شما را رحمت كند ؛ بانگ رحيل در ميان شما سر داده شده است .\r\nو اعتماد و دلبستگى خود را به دنيا كم كنيد ، و بسوى خدا با آنچه در نزد شماست از اعمال صالحه و توشه‌هاى پسنديده منقلب گرديد ؛ چون در روبروى شما گردنه‌اى است سخت ، و منازلى است مخوف و هولناك كه ناچار بايد بر آنها وارد شد و در آنجا اقامت جسته و درنگ نمود .\r\nو بدانيد كه مرگ به شما نظر انداخته و دائماً اين نظر بسوى شما نزديك مىشود ، و مثل آنكه شما در چنگالهاى مرگ گرفتاريد و آن چنگالها در شما فرو رفته است و در اين باره ، امور بسيار سخت و از پا درآورنده‌اى شما را پوشانيده و در بر گرفته و مشكلات طاقت فرسائى به شما احاطه نموده است .\r\nپس علاقه و محبّت دنيا را ببريد و ريشه آن را در وجود خويش نابود كنيد ، و به توشهء تقوَى اعتماد كرده و از آن كمك بجوئيد . »\r\nابن حجر هيثمى مكّى در « الصّواعق المحرقة » مىگويد :\r\nوَ سُئِلَ عَلِىٌّ وَ هُوَ عَلَى الْمِنْبَرِ بِالْكُوفَةِ عَنْ قَوْلِهِ تَعَالَى :\r\n\r\n\r\n","description":"","footnote":"\r\n( 1 ) « نهج البلاغه » خطبهء 202 ؛ و از طبع مصر با تعليقهء محمّد عبده ، ج 1 ، ص 418 و 419\r\n","page_name":" 197 ","page_number":211},
  {"content":"\r\n\r\n رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  « 1 »\r\nفَقَالَ : اللَهُمَّ غَفْراً ، هَذِهِ الآيَةُ نَزَلَتْ فِىَّ وَ فِى عَمِّى حَمْزَةَ وَ فِى ابْنِ عَمّى عُبَيْدَةَ بْنِ الْحَارِثِ بْنِ عَبْدِ الْمُطَلِّبِ ؛ فَأَمَّا عُبَيْدَةُ فَقَضَى نَحْبَهُ شَهِيدًا يَوْمَ بَدْرٍ ، وَ حَمْزَةُ قَضَى نَحْبَهُ شَهِيدًا يَوْمَ أُحُدٍ ، وَ أَمَّا أَنَا فَأَنْتَظِرُ أَشْقَاهَا يَخْضِبُ هَذِهِ مِنْ هَذِهِ - وَ أَشَارَ بِيَدِهِ إلَى لِحْيَتِهِ وَ رَأْسِهِ - عَهْدٌ عَهِدَهُ إلَىَّ حَبِيبِى أَبُو الْقَاسِمِ صَلَّى اللهُ عَلَيْهِ [ وَ ءَالِهِ 
  ] وَ سَلَّمَ . « 2 »\r\n« از علىّ بن أبى طالب درحالىكه در فراز منبر مسجد كوفه بود سؤال كردند از آيه شريفهء :  رِجالٌ صَدَقُوا ما عاهَدُوا اللَّهَ عَلَيْهِ ،  فرمود :\r\nخداوندا بيامرز آمرزيدنى ، اين آيه نازل شده است دربارهء من و دربارهء عمويم حمزه و دربارهء پسر عمويم عُبَيدة بن حارث بن عبد المطلّب ؛ امّا عبيده پس در جنگ بدر شهيد شد و به رحمت ايزدى پيوست ، و حمزه در جنگ احد شربت شهادت نوشيد ، و امّا من پس در انتظار شقىترين امّت بسر مىبرم كه اين را از اين خضاب كند - و اشاره فرمود به محاسنش و به سرش - و فرمود : اين عهدى است كه حبيب من رسول خدا صلّى الله عليه و آله و سلّم با من استوار نموده است . »\r\n\r\n\r\n","description":"","footnote":"\r\n( 1 ) » . آيه 23 ، از سورهء 33 : الاحزاب\r\n( 2 ) « الصّواعق » ص 80\r\n","page_name":" 198 ","page_number":212},
  {"content":"\r\n\r\n\r\nمجلس ششم : عمل فرشتگان قبض ارواح و ملك الموت عين عمل خداست\r\n\r\n","description":"","footnote":"","page_name":" 199 ","page_number":213},
  {"content":"\r\n . \r\n","description":"","footnote":"","page_name":" 200 ","page_number":214},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم « 1 »\r\n\r\nكيفيّت قبض روح ارواح طيّبه و نفوس ستمگران\r\nقال اللهُ الحكيمُ فى كتابِه الكريم :\r\n قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ . \r\nاين آيه كريمه يازدهمين آيه از سورهء سجده ، سى و دوّمين سوره از قرآن مجيد است . ميفرمايد :\r\n« بگو ( اى پيغمبر ) كه : شما را مىميراند و جان شما را مىگيرد آن فرشتهء مرگى كه بر شما گماشته شده است و مأموريّت قبض روح شما را دارد ، و پس از آن بسوى پروردگارتان بازگشت خواهيد نمود . »\r\nدر اين آيه مباركه خداوند جلّ و عزّ قبض روح مردم را نسبت به ملك الموت كه همان عزرائيل است داده است .\r\nدر آيه شريفه‌اى كه مفصّلًا در مجلس قبل پيرامونش بحث شد\r\n\r\n\r\n","description":"","footnote":"\r\n( 1 ) مطالب گفته شده در روز ششم ماه مبارك رمضان .\r\n","page_name":" 201 ","page_number":215},
  {"content":"\r\n\r\nخداوند نسبت قبض روح را مستقيماً به خودش ميدهد :\r\n اللَّهُ يَتَوَفَّى الْأَنْفُسَ حِينَ مَوْتِها  . « 1 »\r\n« خداوند است فقط كه هميشه جانها را در هنگام مرگ مىگيرد . »\r\nدر آيه ديگر نسبت قبض روح را نه به يك فرشتهء خاصّ بلكه به فرشتگان داده است :\r\n وَ هُوَ الْقاهِرُ فَوْقَ عِبادِهِ وَ يُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ  . « 2 »\r\n« و اوست آن خداوندى كه سيطره دارد بر بندگانش ، و از مقام عالى خود آنها را در تحت عبوديّت مسخّر داشته و براى حفظ و حراست آنها فرشتگانى را مىگمارد و بسوى آنان گسيل ميدارد ، تا زماني كه مرگِ يكى از شما مقدّر گردد فرشتگانى كه براى انجام اين مأموريّت فرستاده‌ايم جان او را مىگيرند و در اين امر كوتاهى نمىنمايند . »\r\nدر آيه چهارم نسبت سلام و تحيّت به ملائكه‌اى كه قبض روح مردم پاك و پاكيزه را مىكنند ميدهد :\r\n الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ ادْخُلُوا الْجَنَّةَ بِما كُنْتُمْ تَعْمَلُونَ  « 3 »\r\n« آن دسته از مردمى كه پاك و پاكيزه‌اند ، ملائكهء قبض روح از\r\n\r\n\r\n","description":"","footnote":"\r\n( 1 ) صدر آيه 42 ، از سورهء 39 : الزّمر\r\n( 2 ) آيه 61 ، از سورهء 6 : الانعام\r\n( 3 ) آيه 32 ، از سورهء 16 : النّحل\r\n","page_name":" 202 ","page_number":216},
  {"content":"\r\n\r\nطرف خدا به آنها سلام و تحيّت فرستاده مىگويند : سلامٌ عليكم ، داخل در بهشت شويد در مقابل أفعال نيك كه بجاى آورده‌ايد . »\r\nدر آيه ديگر از همين سوره ميفرمايد : در هنگام قبض روح مردم ظالم و ستم پيشه ، چون ميخواهند آن مردم از در آشتى و مسالمت با آن فرشتگان رفتار كنند و زشتيها و بديهاى خود را انكار بنمايند ، براى آنان فائده‌اى ندارد .\r\n الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ فَأَلْقَوُا السَّلَمَ ما كُنَّا نَعْمَلُ مِنْ سُوءٍ بَلى إِنَّ اللَّهَ عَلِيمٌ بِما كُنْتُمْ تَعْمَلُونَ  . « 1 »\r\n« آن دسته از مردمى كه به نفس‌هاى خود ستم روا داشته‌اند ، با فرشتگان قبض روح از راه مسالمت و صلح وارد شده و اظهار ميدارند كه ما مردمى نبوديم كه مرتكب عمل بدى شده باشيم . بلى ، بدرستى كه خداوند به آنچه در دنيا بجاى مىآورده‌ايد داناست . »\r\nو پس از آنكه فرشتگان اين خطاب را به آنها مىكنند ، آنها را دوباره مخاطب ساخته مىگويند :\r\n فَادْخُلُوا أَبْوابَ جَهَنَّمَ خالِدِينَ فِيها فَلَبِئْسَ مَثْوَى الْمُتَكَبِّرِينَ .  « 2 »\r\n« پس داخل شويد از درهاى جهنّم ، و در جهنّم مُخلَّد و جاودان خواهيد بود ؛ پس بد جايگاهى است منزل و محلّ مستكبران و خودپسندان ! »\r\n\r\n\r\n","description":"","footnote":"\r\n( 1 ) » ! آيه 28 ، از سورهء 16 : النّحل\r\n( 2 ) آيه 29 ، از سورهء 16 : النّحل\r\n","page_name":" 203 ","page_number":217},
  {"content":"\r\n\r\nدر اين آيات همانطور كه ملاحظه مىشود ، در بعضى نسبت قبض روح را به خدا داده است و در بعضى به ملك الموت و در بعضى به ملائكه ، و آن ملائكه نيز به طريقى ، قبض روح طيّبين و پاكان را مينمايند و بطريق دگرى قبض روح ظالمين و ستمكاران را مىكنند .\r\nجمع بين اين آيات را چه قسم بايد كرد ؟ اگر خود خدا قبض روح مىكند عزرائيل و سائر فرشتگان چه مىكنند ؟ و اگر عزرائيل مىكند سائر فرشتگان چه عملى انجام مىدهند ؟ و نسبت اين فعل به ذات مقدّس حضرت ربوبى عزّ و جلّ چه معنى دارد ؟ و اگر فرشتگان مىكنند ملك الموت چه‌كاره است ؟ و نسبت قبض روح به خدا نيز چه معنى دارد ؟\r\nاين يك مسأله‌اى است كه بايد روشن شود ؛ زيرا علاوه بر آنكه در قرآن كريم تناقض نيست ، اين آيات اصل مهمّى از اصول متقنهء توحيد را بيان مىكنند .\r\n\r\nمعناى توحيد ذاتى ، صفاتى و أفعالى\r\nبراى توضيح اين معنى مىگوئيم كه دين مقدّس اسلام براساس توحيد است ؛ توحيد در ذات و توحيد در صفات و توحيد در أفعال . توحيد در ذات يعنى در تمام عوالم وجود ، يك وجود مستقلّ قائم بالذّات بيش نيست و آن وجود ، ذات مقدّس حضرت مُعطِى الوجود جلّ و علا است ، و بقيّهء موجودات وجودشان ظِلّى و تبَعى است و معلولى و ناقص و ممكن .\r\nتوحيد در صفات يعنى در تمام عوالم وجود و هستى يك علم\r\n\r\n","description":"","footnote":"","page_name":" 204 ","page_number":218},
  {"content":"\r\n\r\nمطلق و حيات مطلقه و قدرت مطلقه بيش نيست و همچنين سائر صفات ؛ و اين صفات اختصاص به ذات مقدّس حضرت حىّ قديم عالِم قادر دارد ، و صفاتى كه از علم و قدرت و حيات در بقيّهء موجودات مشاهده ميگردد همه از پرتو علم و قدرت و حيات حضرت واجب الوجود است ، و آنها استقلالى ندارند بلكه نسبت به صفات الهيّه در حكم سايه و صاحب سايه و در حكم پرتو مُشعشع از منبع روشنائى و قدرت و علم و حيات است .\r\nو توحيد در افعال يعنى در تمام جهان هستى و عالم وجود يك فعل مستقلّ قائم بالذّات بيش نيست ، و تمام افعالى كه از موجودات ممكنه صورت مىگيرد همه پرتو آن فعل مستقلّ بالذّات كه قائم به وجود واجب الوجود است بوده ، و در عين آنكه نسبت با ممكنات دارد نسبت با حضرت پروردگار جلّ و عزّ دارد .\r\nيعنى كارى كه از موجودات سر مىزند ظهور و طلوعى است از فعل حضرت ربّ عزّ و جلّ ، و آن كار حقيقةً متعلّق به خداست ، و به امر خدا و اذن خدا در آن موجود به ظهور مىپيوندد و طلوع مىكند ، و بر اين اساسِ ظهور ، با آن موجود نيز نسبت پيدا مىكند .\r\n\r\nكيفيّت ظهور نور فعل الهى در مظاهر عالم امكان و پيدايش موجودات ( افعال موجودات عين فعل خداست به دو نسبت )\r\nپس در حقيقت و واقع امر ، فعلى كه از يك موجود به وقوع مىپيوندد ، در عين آنكه منسوب به اوست منسوب به خداست ، غاية الامر نه در عرض هم ، بلكه در طول هم .\r\nچون آن موجود و خدا هر كدام مستقلّا آن فعل را انجام نداده‌اند و نيز براى وقوع آن فعل با يكدگر شركت نكرده‌اند ، بلكه اوّلًا و\r\n\r\n","description":"","footnote":"","page_name":" 205 ","page_number":219},
  {"content":"\r\n\r\nبالذّات آن فعل از مصدر فعل و وجود كه ذات مقدّس خداست صادر شده و هويدا گشته و سپس در اين مورد ثانياً و بالعَرَض پيدا شده است .\r\nحكيم سبزوارى در اين موضوع فرموده است :\r\n فَالْكُلُّ بِالذّاتِ لَهُ دِلالَةْ * حاكيَةٌ جَمالَهُ جَلالَهْ\r\nوَ كُلُّ جُزْئِىٍّ مِنَ الاسْما وُضِعْ * وَضْعاً إلَهيًّا لِمَعْنَى ما صُنِعْ\r\nإذْ عَرَضُ الدِّلالَةِ الْعَرْضِيَّةْ * تَزولُ لا الذّاتيَّةُ الطّوليَّةْ « 1 » \r\nميفرمايد : « تمام موجودات ذاتاً آيات و مرائى ذات حقّند و بر وجود او دلالت دارند و حكايت از جمال و جلال او دارند . و هر يك از موجودات و اسماء جزئيّه به وضع الهى و واقعى دلالت بر ذات او دارند نه به دلالت وضعى و تصنّعى ، به علّت آنكه دلالت اگر عَرْضى باشد از بين ميرود بخلاف دلالت طوليّه كه ناشى از علّيّت و معلوليّت است و با ذات موجود در حاقّ وجود او موجود است . »\r\nو بنابراين بايد گفت كه حضرت ملك الموت كه آئينه‌وار و مرآت صفت ، دلالت بر ذات مقدّس حضرت ربّ ودود مىكند ، و سائر فرشتگان قبض ارواح كه آئينه و مرآت حضرت ملك الموت هستند ،\r\n\r\n\r\n","description":"","footnote":"\r\n( 1 ) « منظومهء سبزوارى » غررٌ فى تكلّمِه تعالى ، طبع ناصرى ، ص 177 و 178\r\n","page_name":" 206 ","page_number":220},
  {"content":"\r\n\r\nهمگى با ذات مقدّس حضرت بارى تعالَى شأنُه العزيز اتّحاد بلكه عينيّت دارند و در مقام فعل ابداً جدائى و بينونت ميان آنها متصوّر نيست .\r\nفعل قبض ارواح از ذات مقدّس حضرت خالق پيدا مىشود و در اوّل وهله در آئينهء وجود ملك الموت ظهور پيدا كرده و سپس از ملك الموت به فرشتگان دگر عَلى حسب اختلافِ درجاتِهم و مراتِبهم طلوع و ظهور نموده تا بالاخره در گروه فرشتگانى كه از همه درجه و سعهء وجودى آنها كمتر است پديدار ميگردد .\r\nو چون اين افعال نسبت به يكديگر طوليّت دارد نه عرضيّت ، لذا همهء آنها حقيقةً فعل واحدند . پس ذات مقدّس پروردگار در فعل قبض ارواح مستقلّ است و ابداً يار و مُعينى در اين عمل براى او فرض نميتوان كرد ، گرچه اين فعل بدست ملك الموت و همچنين بدست سائر ملائكه‌اى كه زير دست ملك الموت هستند صورت گيرد .\r\nو بنابر اين اساس كلّى مشاهده مىشود كه قرآن مجيد ، موضوعاتى را كه مورد بحث قرار ميدهد از موت و حيات و رزق موجودات و حوادث آسمانى يا حوادث زمينى ، در عين آنكه بوضوح نسبت به علّت‌هاى سفلى يا عِلوى خود ميدهد ، نسبت به ذات مقدّس پروردگار ميدهد و او را در اين افعال وحيد مىداند . « 1 »\r\n\r\n\r\n","description":"","footnote":"\r\n( 1 ) براى بحث و اطّلاع بيشتر ميتوان به تفسير « الميزان » جلد اوّل ، ص 72 تحت عنوان « تصديق القرءَان لقانون العلّيّة العامّة » و ص 406 از همين جلد تحت عنوان « كلامٌ فى استناد مصنوعاتِ الإنسان إلى الله سبحانه » مراجعه كرد .\r\n","page_name":" 207 ","page_number":221},
  {"content":"\r\n\r\nمثلًا در موضوع خلقت و آفرينش با آنكه بسيارى از مصنوعات انسان نسبت به خود انسان دارد ، در عين حال به ذات مقدّس خود نسبت ميدهد :\r\n وَ اللَّهُ خَلَقَكُمْ وَ ما تَعْمَلُونَ  « 1 »\r\n« خداوند است كه شما را آفريد ، و آنچه از دست شما حاصل شود و نسبت عمل با شما داشته باشد آن نيز آفريدهء خداست . »\r\nدر آيه ديگر ميفرمايد :\r\n ذلِكُمُ اللَّهُ رَبُّكُمْ لا إِلهَ إِلَّا هُوَ خالِقُ كُلِّ شَيْءٍ فَاعْبُدُوهُ  « 2 »\r\n« اى مردم ! اينست خدا كه پروردگار شماست و هيچ معبودى و مقصودى جز او نيست . آفريننده و پديدآوردندهء هر چيزى است ؛ بنابراين او را پرستش كنيد . »\r\nو در آيه سوّمى ميفرمايد :\r\n قُلِ اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ  . « 3 »\r\n« بگو خداست كه آفرينندهء هر چيزى است ، و اوست خداوند واحد قهّار كه تمام موجودات در مقابل عظمت او ناچيزند . »\r\nو نيز آيه 62 از سورهء زمر ( 39 ) و آيه 62 از سورهء غافر ( 40 ) و آيه 24 از سورهء حشر ( 59 ) مانند همين آيات مذكوره بر آنچه ذكر شد دلالت دارند\r\n\r\n\r\n","description":"","footnote":"\r\n( 1 ) . آيه 96 ، از سورهء 37 : الصّافّات\r\n( 2 ) صدر آيه 102 ، از سورهء 6 : الانعام\r\n( 3 ) ذيل آيه 16 ، از سورهء 13 : الرّعد\r\n","page_name":" 208 ","page_number":222},
  {"content":"\r\n\r\nو همچنين در موضوع مِلكيّت و مَلِكيّت ، با آنكه مُلك و مِلك تمام موجودات را صرفاً به خود نسبت ميدهد ؛ مانند :\r\n لِلَّهِ مُلْكُ السَّماواتِ وَ الْأَرْضِ وَ ما فِيهِنَّ .  « 1 »\r\n« اختصاص به خدا دارد صاحب اختيارى آسمانها و زمين و آنچه در آنهاست . »\r\nو مانند بسيارى از آيات قرآن كه در آنها لفظ  وَ لِلَّهِ ما فِي السَّماواتِ وَ ما فِي الْأَرْضِ  استعمال شده است ، يعنى « از براى خداست و اختصاص بذات مقدّس او دارد آنچه در آسمانها و زمين است . »\r\nولى در عين حال نسبت مُلك و صاحب اختيارى به آل إبراهيم داده است :\r\n فَقَدْ آتَيْنا آلَ إِبْراهِيمَ الْكِتابَ وَ الْحِكْمَةَ وَ آتَيْناهُمْ مُلْكاً عَظِيماً  . « 2 »\r\n« بتحقيق كه به آل إبراهيم داديم كتاب آسمانى و حكمت را ، و به آنها مُلك و حكومت عظيمى عنايت فرموديم . »\r\nو راجع به حضرت داود مىفرمايد :\r\n وَ شَدَدْنا مُلْكَهُ وَ آتَيْناهُ الْحِكْمَةَ وَ فَصْلَ الْخِطابِ  « 3 »\r\n« ما قدرت و حكومت او را محكم كرديم و به او حكمت و فصل\r\n\r\n\r\n","description":"","footnote":"\r\n( 1 ) صدر آيه 120 ، از سورهء 5 : المائدة\r\n( 2 ) ذيل آيه 54 ، از سورهء 4 : النّسآء\r\n( 3 ) آيه 20 ، از سورهء 38 : ص\r\n","page_name":" 209 ","page_number":223},
  {"content":"\r\n\r\nخطاب مرحمت كرديم . »\r\nو نسبت مِلكيّت به افراد انسان داده است ؛ مانند بسيارى از آيات قرآن كه در آنها لفظ  ما مَلَكَتْ أَيْمانُكُمْ  و يا  أَيْمانُهُمْ  استعمال شده است ، و مانند :  وَ ما مَلَكَتْ يَمِينُكَ مِمَّا أَفاءَ اللَّهُ عَلَيْكَ  « 1 »\r\nو از همين قبيل است آيات مورد بحث كه نسبت قبض روح را در عين آنكه صرفاً به خود داده است به ملك الموت و سائر ملائكهء قبض ارواح داده است .\r\nعيناً مانند خورشيد كه در آئينهء بزرگى بدرخشد و از آن آئينه به آئينه‌هاى كوچكترى كه متعدّد و كثير بوده منعكس گردد ، در اين حال نور و تشعشع اوّلًا و بالذّات اختصاص به خورشيد دارد و ثانياً و بالعرض به اين آئينه‌ها انتساب پيدا مىكند .\r\nارادهء ازلى حضرت حقّ در ملك الموت ظهور پيدا مىكند و از او به يكايك از ملائكهء قبض روح بر حسب اختلاف آنها در قبض روح مؤمن و كافر و منافق و عادل و فاسق كه به أشكال و صور مختلفه‌اى هستند ظاهر ميگردد . پس اين ظهورات در طول هم قرار دارند نه آنكه در عرض هم مجتمع گردند و سپس بالاستقلال يا بالاجتماع قبض روح كنند . ملك الموت مظهر اسم القابض يا المُميت است و فرشتگان دگر مظاهر جزئيّهء اين اسم هستند .\r\n\r\nجمع بين إسناد قرآن فعل را به خدا و به مخلوقات ، و عدم تناقض در آن\r\nدر كتاب « احتجاج » شيخ طبرسى ( ره ) روايتى را بسيار مفصّل\r\n\r\n\r\n","description":"","footnote":"\r\n( 1 ) قسمتى از آيه 50 ، از سورهء 33 : الاحزاب\r\n","page_name":" 210 ","page_number":224},
  {"content":"\r\n\r\nنقل مىكند از زنديقى كه به خدمت حضرت أمير المؤمنين عليه السّلام آمده و اشكالات بسيارى داشت ، و از جمله اشكالاتش اين بود كه در قرآن مجيد مطالب و أخبار متناقضى است و اگر آنها را جواب دهيد من در دين شما داخل ميگردم .\r\nو از جملهء اعتراضاتش همين ادّعاى تناقض در آيات توفّى و قبض ارواح و عامل آن بود .\r\nميگويد : أَجِدُ اللهَ يَقُولُ :  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ  ، و خداوند در جاى ديگر ميگويد :  اللَّهُ يَتَوَفَّى الْأَنْفُسَ حِينَ مَوْتِها ،   الَّذِينَ تَتَوَفَّاهُمُ الْمَلائِكَةُ طَيِّبِينَ  و آنچه نظير و شبيه اين آيات در قرآن است .\r\nدر بعضى قبض روح را براى خود معيّن فرموده و در بعضى براى ملك الموت و در بعضى براى ملائكه « 1 »\r\nحضرت فرمودند : امّا آنچه از تناقض در اين آيات و آيه  تَوَفَّتْهُ رُسُلُنا  و آيه  الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ  بيان كردى ، پس بدان كه خداوند تبارك و تعالى اجلّ و اعظم است كه خودش بدست خود در اين امور مباشرت كند ؛ فعل فرستادگان خدا و فرشتگان ، فعل خداست چون آنها به امر خدا عمل مىكنند .\r\nپس خداوند از ميان فرشتگان عدّه‌اى را برگزيده تا سفير و واسطهء بين حضرت او و مخلوقاتش بوده باشند ، و آنها همان عدّه‌اى هستند كه خدا دربارهء آنها مىفرمايد :  اللَّهُ يَصْطَفِي مِنَ الْمَلائِكَةِ \r\n\r\n\r\n","description":"","footnote":"\r\n( 1 ) « احتجاج » طبرسى ، طبع مطبعهء نعمان - نجف ، ج 1 ، ص 364\r\n","page_name":" 211 ","page_number":225},
  {"content":"\r\n\r\n رُسُلًا وَ مِنَ النَّاسِ  . « 1 »\r\nپس كسانى كه از اهل طاعت خدا باشند ، متولّى و متصدّى قبض روح آنان ملائكهء رحمت خواهند بود ، و كسانى كه از اهل معصيت باشند متولّى قبض روح آنان ملائكهء نقمت و عذاب خواهند بود .\r\nو ملك الموت ، اعوان و كمك كارانى دارد از ملائكهء رحمت و از ملائكهء نقمت كه به امر او قبض روح مىكنند ، و فعل آنها فعل اوست و هر چه بجاى آورند منسوب به اوست .\r\nو بنابراين ، فعل ملائكه فعل ملك الموت بوده و فعل ملك الموت فعل خداست .\r\nچون خداست كه مىميراند و قبض ارواح و نفوس مىكند بدست هر كدام از فرشتگانى كه بخواهد ، و عطا مىكند و منع مىكند و ثواب ميدهد و عذاب مىكند بدست هر يك از بندگانش كه بخواهد .\r\nو بدرستى كه فعل امناء خدا عين فعل خداست ، همچنان كه ميفرمايد :  وَ ما تَشاؤُنَ إِلَّا أَنْ يَشاءَ اللَّهُ  « 2 » « و هيچ چيز را اراده نمىكنيد و اختيار نمىنمائيد مگر آنكه خدا او را اراده فرموده و اختيار مىنمايد . » « 3 »\r\n\r\n\r\n","description":"","footnote":"\r\n( 1 ) صدر آيه 75 ، از سورهء 22 : الحجّ\r\n( 2 ) صدر آيه 30 ، از سورهء 76 : الإنسان ؛ و صدر آيه 29 ، از سورهء 81 : التّكوير\r\n( 3 ) « احتجاج » ج 1 ، ص 367\r\n","page_name":" 212 ","page_number":226},
  {"content":"\r\n\r\n\r\nكيفيّت قبض روح ملك الموت افراد كثيرى را در يك لحظه\r\nحال بايد ديد كه قبض روح به چه كيفيّت صورت مىگيرد ؟ و در آنِ واحد چگونه ملك الموت ميتواند قبض روح افراد بسيارى را بنمايد با آنكه بعضى از آنان در مشرق عالم و برخى در مغرب عالمند ؟\r\nچون ممكن است جمعيّت‌هاى بسيارى در دريا غرق شوند و در يك لحظه جان بسپرند ، يا كوه بر سر آنان فرود آيد يا بواسطهء زلزله در كام زمين فرو روند يا به علّت وزش بادهاى مسموم يا ورود صاعقه و برق از آسمان بميرند .\r\nچگونه ممكن است ملك الموت جان اين همه نفوسى كه أحياناً از هزاران بلكه از ميليونها تجاوز مىكند را بربايد ؟\r\nجوابش آنست كه اوّلًا :\r\nما در امور مادّى مشاهده مىكنيم كه در يك لحظه ممكن است افعال مختلفى از مبدأ واحد سر زند ، بدون اندك تغيير و تفاوتى در زمان آنها .\r\nمثلًا خورشيد كه بر فراز آسمان حركت مىكند ، يك حركت دارد ، يك نور دارد ، ولى در همان آنى كه نور واحد خود را به زمين مىفرستد هزاران خانه و لانه و آشيانه و كوچه و محلّه و قريه و شهر و بيابان و كوه و دريا را روشن مىكند .\r\nاين روشنىها كه در هر يك از اين خانه‌ها و لانه‌ها آمده است ، هر يك با ديگرى مختلف است و به حدود و مشخّصاتى جداگانه متعيّن و محدود است . نورى كه در اين خانه آمده غير از نورى است كه در خانهء ديگر است ، اين يك سهميّهء خاصّى است از شعاع\r\n\r\n","description":"","footnote":"","page_name":" 213 ","page_number":227},
  {"content":"\r\n\r\nخورشيد و آن يك سهميّهء ديگرى است .\r\nولى در عين حال خورشيد يكى است و شعاعى كه از آن به زمين ميرسد يكى است .\r\n\r\nتمثيل قبض روح ملك الموت و اعوان او نفوس را به كارخانهء برق\r\nداستان موج الكتريك و امواج نور اين مسأله را به خوبى واضح و آشكار مىسازد .\r\nيك فرستنده در گوشه‌اى از جهان با ضربهء الكتريكى ، نور و صوت را در جهان منتشر مىكند . تمام افراد روى زمين در هر نقطهء از آن در دريا در هوا در صحرا يا بر فراز كوه‌ها باشند ، بوسيلهء دستگاه خاصّى كه بنام گيرنده با خود دارند مىتوانند آن صدا را بشنوند و آن صورت را كه در اثر ضربهء الكتريك در هوا به صورت موج است در آن گيرنده متمركز نموده و مشاهده نمايند .\r\nسخنگو يكى است ، فعل او واحد است ، يك خطبه مىخواند يك قرائت قرآن مجيد مىنمايد ؛ ولى ميليونها از نفوس بشر از آن استفاده مىكنند .\r\nيعنى آن يك فعل با وجود حفظ وحدت و يگانگى خود ممكن است در صدها ميليون مَجرى طلوع و ظهور نموده ، همه را متمتّع و بهرمند سازد .\r\nكارخانهء برق و توليد قوّهء الكتروموتورى ، يك نيروى واحد توسّط يك رشته كابل به شهر ميدهد و اين نيرو منشعب مىگردد به دستگاههاى مُبدِّل كه آن را ترانسفورماتور مىگويند ، و اين دستگاهها آن نيروى قوىّ را تبديل مىكند به نيروى ضعيف‌تر ، و نيز دستگاههاى\r\n\r\n","description":"","footnote":"","page_name":" 214 ","page_number":228},
  {"content":"\r\n\r\nمبدّل ديگرى كه در مسير شهر قرار داده شده اين نيروهاى ضعيف‌تر شده را تبديل مىكند به نيروى ضعيفى كه قابل استفادهء خانه‌ها و دستگاههاى حرارتى و مكانيكى است ؛ و بدين‌وسيله با اين قبيل دستگاهها نيروى شگرف و عظيم كارخانه را كه 63000 ولت است مىتوان به 220 ولت يا 110 ولت يا در دستگاههاى كوچك و چراغ خواب به 6 يا 4 يا 2 ولت تبديل كرد .\r\nآيا ميتوان گفت : چگونه ميتواند يك رشته سيم متّصل به كارخانه اين همه منزل‌ها و كارخانه‌ها را روشن كند و در يك لحظه تمام دستگاههاى موجودهء در آنها را به حركت در آورد ؟\r\nچگونه ممكن است به يك اشاره و اتّصال كليدِ جريان برق ، تمام اين امور صورت گيرد ؟\r\nكسى نمىتواند بگويد : چرا ؟ چون فعل ، فعل واحد است و بوسيلهء اين دستگاههاى مبدّل قوىّ و ضعيف تبديل شده و لباس كثرت به خود پوشيده و در قالب‌هاى بسيارى ظهور نموده است .\r\n\r\nكيفيّت ظهور و نزول نور توحيد در مظاهر عالم امكان\r\nملك أعظم پروردگار كه وظيفهء قبض ارواح را دارد و نامش عزرائيل است ، او حكم معدن نيرو را دارد . آن حكم خورشيد با تشعشع است كه يكى است و بر فراز آسمان است . او اسم المُميت و القابض خداست ؛ همچنان كه حضرت اسرافيل كه به بدنها جان ميدهد و به موجودات افاضهء روح مىكند اسم المُحيى خداست ، و حضرت جبرائيل كه افاضهء علوم مىكند اسم العَليم و البَصير و الخَبير خداست ، و حضرت ميكائيل كه متصدّى رسانيدن ارزاق\r\n\r\n","description":"","footnote":"","page_name":" 215 ","page_number":229},
  {"content":"\r\n\r\nاست اسم الرّزّاق و الرّازِق خداست .\r\nو سپس بوسيلهء فرشتگان كوچكتر ، آن اسم كلّى به وَحَداتى منشعب ميگردد و سپس بوسيلهء فرشتگان كوچكترى ، آن اسم كوچك و جزئى نيز به وحداتى منقسم مىشود تا برسد به يك يك از ملائكهء جزئيّه كه براى امر خاصّى از إحياء و إماته و تعليم و رسانيدن روزى وظيفهء خاصّى را به عهده دارند .\r\nامروزه بوسيلهء اختراع اين دستگاههاى عجيب و فرستادن نور و صوت و غيرها به نقاط دور دست ، فهميدن كيفيّت عمل ملائكه براى أفهام ساده و بسيط ، بسيار آسان است .\r\nو اگر آن زمانى بود كه بوسيلهء سنگ چخماق يا خصوص كبريت بايد چراغ روشن كرد و بنابراين بايد چراغها را يكى پس از ديگرى شعله افروخت ، تصوّر اين معانى شايد مشكلتر به نظر مير سيد .\r\nامروزه مىگويند : در صددند كه دستگاههائى اختراع كنند تا نور خورشيد را در هنگام شب از آن نصف كرهء زمين بدين نصف تاريك هدايت كنند و مردم را در شب ظلمانى از چراغ برق بى نياز ساخته و شب تاريك را مبدّل به روز روشن نمايند .\r\nبدين طريق كه در نقاط مختلفهء زمين استاسيونهائى بنا كنند و بوسيلهء يكى از آنها نور خورشيد را كه در مجاورت آنست بگيرند و سپس اين استاسيونها هر يكى به ديگرى كه نزديك اوست تحويل داده تا بالاخره به نقاط دور دست هدايت كنند . و در اين صورت هر يك از استاسيونها كه در هر يك از نقاط زمين با فاصله‌هاى معيّن\r\n\r\n","description":"","footnote":"","page_name":" 216 ","page_number":230},
  {"content":"\r\n\r\nنصب شده است علاوه بر آنكه تا شعاع متّصل به شعاع استاسيونهاى ديگر ، اطراف خود را روشن مىكند ، نورى را كه از خورشيد بلاواسطه يا بواسطهء استاسيونهاى قبلى گرفته است به استاسيونهاى بعدى منتقل مىنمايد .\r\nو در نتيجه نيمكرهء تاريك در شبهاى ظلمانى ، نورانى مىگردد .\r\nدر مورد بحث نيز ملك الموت در حكم آن استاسيون قوىّ و ملائكهء قبض روح در حكم استاسيونهاى وسط راه هستند .\r\nاين جواب بسيار ساده و روشن و براى عموم قابل ادراك است .\r\nو امّا جواب ديگر آنست كه : عمل ملك الموت يك فعل مادّى نيست ، او يك موجود مجرّد و معنوى است ؛ و معنى و تجرّد اصلًا با مادّه و آثار و أحكام مادّه مشابهت ندارد .\r\nقبض روح همانطور كه در روزهاى گذشته ذكر شد ، از باطن انسان است نه از ظاهر . و آنچه را كه ملك الموت قبض مىكند روح آدمى است . و عزرائيل كه خودش يك موجود ملكوتى است ، با قوّهء ملكوتى و معنوى روح را مىربايد نه با نيروى مادّى .\r\n\r\nعدم تضادّ و تزاحم در عالم معانى و مجرّدات\r\nاز باب مثال عرض مىشود : من كه السّاعه با شما سخن مىگويم و همهء شما سخنان مرا مىشنويد و ادراك مىكنيد ، آيا بين ادراك و تعقّل شما و ادراك و تعقّل رفيقتان تزاحمى است ؟ آيا تضادّى است ؟\r\nآيا ميتوان گفت كه : چگونه معناى واحدى براى هزار نفر در آنِ واحد قابل ادراك است ؟\r\n\r\n","description":"","footnote":"","page_name":" 217 ","page_number":231},
  {"content":"\r\n\r\nآرى اگر من بخواهم در اينجا بنشينم و تمام افراد شما هم در همين مكان خاصّ كه من نشسته‌ام بنشينيد امكان پذير نيست ، چون مكان مادّى است و ظرفيّت يك موجود مادّى را دارد به اندازهء گشايش خود .\r\nامّا قوّهء مفكّره و متخيّله و حافظه مادّى نيست ، و القاء معناى واحد براى افرادى متعدّد مانعى ندارد . اگر فرض شود كه بوسيلهء همين بلندگو سخنان مرا در دنيا منتشر كنند باز هم تمام افراد بشر ادراك مىكنند و ابداً تصادم و تضادّى در بين ادراك و تفاهم آنها بوجود نخواهد آمد .\r\nبنابراين ، عمل حضرت حقّ عزّ و جلّ و ملك الموت و سائر فرشتگان چون عمل مادّى نيست بلكه عمل واحدى است كه از آئينه‌ها و دريچه‌هاى مختلف كه هر يك معاكس ديگرى هستند ظهور و بروز نموده ، ابداً تنافى و تضادّى در آن تصوّر نمىشود .\r\nحكيم سبزوارى در كيفيّت حصول تكثّر بنا بر طريقهء إشراقيّين مىفرمايد :\r\n وَ هَكَذا سَوانِحُ الانوارِ * تَضاعَفَتْ لِمَبْلَغٍ مِكْثارِ\r\nإذْ لا حِجابَ فى الْمُفارِقاتِ * وَ إنَّما اخْتَصَّ الْمُقارِناتِ\r\nعَلَيْهِ قِسْ بِوَسَطٍ وَ غَيْرِه * شُهودَ كُلٍّ وَ شُروقَ نورِهْ\r\nفَكانَ فى كُلٍّ جَميعُ الصُّوَرْ * كُلٌّ مِنَ الْكُلِّ كَمَجْلَى الآخَرْ « 1 » \r\n« و به همين طريق و كيفيّت ، انوار سانحه مانند نور وجود\r\n\r\n\r\n","description":"","footnote":"\r\n( 1 ) « شرح منظومهء سبزوارى » طبع ناصرى ، ص 190 و 191\r\n","page_name":" 218 ","page_number":232},
  {"content":"\r\n\r\nملك الموت كه از حضرت نور الانوار مىگيرد و در او متجلّى مىشود ، در مراتب نازله بطور تضاعف تكثّر پيدا مىكند .\r\nو بر همين اساس و كيفّيت بايد ملاحظه شود اشراقات انوارى كه در مراتب پايين پيدا مىشود ، و مشاهداتى كه آنها از انوار عاليه و موجودات مجرّدهء قاهره مىنمايند\r\nو دليلش اينست كه در موجودات مجرّده ، حجاب مادّه و آثار مادّه مانند زمان و مكان نيست و آنها از هم محجوب نيستند ؛ و حجاب اختصاص به موجودات مادّيّه و آثار آن دارد .\r\nبنابراين در هر يك از موجودات مجرّده تمام صورت‌هاى موجودات مجرّدهء ديگر منعكس است و هر كدام از آنها نسبت به ديگرى حكم آئينه و مرآت را دارد » .\r\n\r\nكيفيّت طلوع نور واجب الوجود در ملك الموت و اعوان او\r\nدر كتاب « من لا يحضره الفقيه » از حضرت صادق عليه السّلام روايت كرده است كه :\r\nقِيلَ لِمَلَكِ الْمَوْتِ عَلَيْهِ السَّلَامُ : كَيْفَ تَقْبِضُ الارْوَاحَ وَ بَعْضُهَا فِى الْمَغْرِبِ وَ بَعْضُهَا فِى الْمَشْرِقِ ، فِى سَاعَةٍ وَاحِدَةٍ ؟\r\nفَقَالَ : أَدْعُوهَا فَتُجِيبُنِى .\r\nقَالَ : فَقَالَ مَلَكُ الْمَوْتِ عَلَيْهِ السَّلَامُ : إنَّ الدُّنْيَا بَيْنَ يَدَىَّ كَالْقَصْعَةِ بَيْنَ يَدَىْ أَحَدِكُمْ يَتَنَاوَلُ مِنْهَا مَا شَاءَ . وَ الدُّنْيَا عِنْدِى كَالدِّرْهَمِ فِى كَفِّ أَحَدِكُمْ يُقَلِّبُهُ كَيْفَ يَشَآءُ . « 1 »\r\n« از ملك الموت عليه السّلام سؤال شد : چگونه قبض ارواح\r\n\r\n\r\n","description":"","footnote":"\r\n( 1 ) « من لا يحضره الفقيه » باب غسل الميّت ، طبع نجف ، جلد 1 ، ص 80\r\n","page_name":" 219 ","page_number":233},
  {"content":"\r\n\r\nآدميان را در يك ساعت مىكنى درحالىكه بعضى در مغرب عالم و بعضى دگر در مشرق عالم هستند .\r\nملك الموت در پاسخ گفت : من فقط آنها را ميخوانم و آنها جواب مرا ميدهند .\r\nسپس حضرت صادق فرمود : پس از اين پاسخ ملك الموت عليه السّلام گفت : بدرستى كه تمام اين جهان در مقابل من مانند يك كاسه‌اى است كه در نزد يكى از شما باشد ، و هر چه از آن كاسه بخواهد غذا تناول كند ، تناول مىكند . و تمام اين دنيا در نزد من مانند يك درهمى است كه در دست يكى از شماست و آن را هر قسم كه بخواهد ميگرداند و پشت و روى آن را مىنگرد . »\r\nهمچنين در كتاب « من لا يحضره الفقيه » روايت كرده است كه از حضرت صادق عليه السّلام دربارهء اين آيات سؤال شد : از قول خدا عزّ و جلّ :  اللَّهُ يَتَوَفَّى الْأَنْفُسَ حِينَ مَوْتِها  و از قول خدا عزّ و جلّ :  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ  و از قول خدا عزّ و جلّ :  الَّذِينَ تَتَوَفَّاهُمُ الْمَلائِكَةُ طَيِّبِينَ ،  و  الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ  و از قول خدا عزّ و جل :  تَوَفَّتْهُ رُسُلُنا  و از قول خدا عزّ و جل :  وَ لَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ  . « 1 » و به تحقيق كه در يك ساعت در جميع آفاق عالم آن‌قدر از مردمان مىميرند كه عدد آنها را غير از خداوند عزّ و جلّ كسى نمىتواند به شمارش درآورد ، اين چگونه متصوّر است ؟\r\n\r\n\r\n","description":"","footnote":"\r\n( 1 ) ؟ صدر آيه 50 ، از سورهء 8 : الانفال\r\n","page_name":" 220 ","page_number":234},
  {"content":"\r\n\r\nحضرت صادق عليه السّلام در پاسخ فرمودند : خداوند تبارك و تعالى براى ملك الموت ياران و مددكارانى گماشته است كه آنها ارواح را قبض مىكنند . مانند صاحب الشُّرطَة ( يعنى رئيس پليس ) كه براى او ياران و كمك كارانى از افراد انسان قرار داده شده است ، و آن رئيس پليس آن اعوان و ياران خود را در پيش‌آمدها براى انجام امورى كه به عهده دارند مىفرستد . بنابراين تَتَوَفَّاهُمُ الْمَلَئِكَةُ ، وَ يَتَوَفَّاهُمْ مَلَكُ الْمَوْتِ مِنَ الْمَلَئِكَةِ مَعَ مَا يَقْبِضُ هُوَ ، وَ يَتَوَفَّاهَا اللهُ عَزّ وَ جَلَّ مِنْ مَلَكِ الْمَوْتِ .\r\n« فرشتگان رحمت و غضب ، قبض روح مؤمنين و ظالمين را مىكنند يعنى روح آنها را به نزد خود مىگيرند و جذب مىكنند ، و ملك الموت روح آنها را بواسطهء آن فرشتگان مىگيرد و به نزد خود جذب مىكند با روح آن افرادى را كه خودش بلاواسطه مىگرفته و به خود جذب مىنموده است ، و خداوند عزّ و جلّ آن ارواح را بواسطهء ملك الموت مىگيرد و جذب مىنمايد . » « 1 »\r\nاز اين روايت استفاده مىشود كه روح بعضى را ملك الموت بدون واسطهء فرشتگان جزئيّه مىگيرد و خودش بنفسه متصدّى و مباشر قبض روح آنان ميگردد .\r\nإن شاء الله تعالى در خاتمهء همين مجلس از اين موضوع گفتگو خواهيم نمود .\r\n\r\nبيان أمير المؤمنين در جواب از ادّعاى تناقض در آيات قرآن\r\nروايتى را شيخ صدوق عليه الرّحمة در كتاب « توحيد » نقل\r\n\r\n\r\n","description":"","footnote":"\r\n( 1 ) « من لا يحضره الفقيه » باب غسل الميّت ، طبع نجف ، جلد 1 ، ص 82\r\n","page_name":" 221 ","page_number":235},
  {"content":"\r\n\r\nمىكند از أحمد بن الحسن القَطّان از أحمد بن يحيى از بِكر بن عبد الله ابن حبيب از أحمد بن يعقوب بن مطر از محمّد بن حسن بن عبد العزيز الاحدب الجند در نيشابور كه او گفت : من در كتاب پدر خودم كه بخطّ خود نوشته بود يافتم كه او ميگويد : روايت كرد براى من طلحة بن يزيد از عبيد الله بن عبيد از أبى معمّر السّعدانى كه :\r\nمردى به خدمت أمير المؤمنين علىّ بن أبى طالب عليه السّلام آمد و عرض كرد : يا أمير المؤمنين ! من در كتاب خداى كه بر پيغمبرش فرستاده است شكّ نموده‌ام .\r\nأمير المؤمنين عليه السّلام فرمود : ثَكَلَتْكَ امُّكَ ، وَ كَيْفَ شَكَكْتَ فِى كِتَابِ اللهِ الْمُنْزَلِ ؟\r\nمادرت بر تو بگريد و در سوك و عزاى تو اشكبار باشد ، چگونه در كتاب فرستاده از ناحيهء خدا شكّ نمودى ؟\r\nگفت : من در كتاب خدا چنين يافتم كه بعضى از آيات آن تكذيب بعض از آيات ديگر آن را مىكند ، پس چگونه من در آن شكّ نكنم ؟\r\nحضرت فرمودند : كتاب خداوند عزّ و جلّ آياتش بهم پيوسته و مربوط است و آياتش تصديق يكديگر را مىكند ، و ابداً بعضى از آيات آن تكذيب آيه ديگرى را نمىنمايد . ولى سهميّهء تو از روزيهاى معنوى و عقلانى به آن پايه نرسيده است كه بتوانى از عقلت و فهمت استفاده كنى . بياور شكوك خود را از كتاب خدا و بيان كن .\r\nآن مرد شروع كرد به بيان كردن و حضرت أمير المؤمنين\r\n\r\n","description":"","footnote":"","page_name":" 222 ","page_number":236},
  {"content":"\r\n\r\nعليه السّلام يكايك را جواب گفتند . و اين روايت بسيار مفصّل و طولانى است و در كتاب « توحيد » صدوق طبع حيدرى ، از ص 254 تا ص 269 بيان شده است . ولى ما موضع حاجت خود را راجع به ادّعاى تناقض و تنافى در آيات قبض روح ، از آن انتخاب و در اينجا بيان مىكنيم :\r\nحضرت أمير المؤمنين عليه السّلام فرمودند : و آنچه بيان كردى از آيات قبض روح مانند قوله :  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ  و قوله :  اللَّهُ يَتَوَفَّى الْأَنْفُسَ حِينَ مَوْتِها  و قوله :  تَوَفَّتْهُ رُسُلُنا وَ هُمْ لا يُفَرِّطُونَ  و قوله :  الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ  و قوله :  تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ  ، پس بدان كه خداوند تبارك و تعالى تدبير امور خود را به هر كيفيّتى كه بخواهد مىكند ، و از مخلوقات خود هر كدام را كه بخواهد به هر كارى كه بخواهد مىگمارد .\r\nامّا ملك الموت ، خداوند او را بر قبض روح بندگان خاصّ خود كه اراده كرده است گماشته تا بالمباشره ارواح آنان را قبض كند .\r\nو دسته‌اى از فرشتگان خاصّ خود را براى قبض روح افرادى از بندگان خود كه اراده فرموده است قرار داده است .\r\nفرشتگانى را كه خداوند عزّ و جلّ نام آنان را برده ، آنان را مأمور افراد معيّن و مشخّصى از مخلوقات خود فرموده است .\r\nخداوند تبارك و تعالى تدبير امور را به هر كيفيّتى كه اراده كند و مشيّتش تعلّق گيرد مىنمايد .\r\n\r\n","description":"","footnote":"","page_name":" 223 ","page_number":237},
  {"content":"\r\n\r\n\r\nصاحبان علم و بصيرت نمىتوانند هر علمى را براى عموم مردم بيان كنند\r\nو سپس فرمود :\r\nوَ لَيْسَ كُلُّ الْعِلْمِ يَسْتَطِيعُ صَاحِبُ الْعِلْمِ أَنْ يُفَسِّرَهُ لِكُلِّ النَّاسِ ؛ لِانَّ مِنْهُمُ الْقَوِىَّ وَ الضَّعِيفَ . وَ لِانَّ مِنْهُ مَا يُطَاقُ حَمْلُهُ وَ مِنْهُ مَا لَا يُطَاقُ حَمْلُهُ إلَّا مَنْ يُسَهِّلُ اللهُ لَهُ حَمْلَهُ وَ أَعَانَهُ عَلَيْهِ مِنْ خَاصَّةِ أَوْلِيَآئِهِ .\r\nوَ إنَّمَا يَكْفِيكَ أَنْ تَعْلَمَ أَنَّ اللهَ هُوَ الْمُحْيِى الْمُمِيتُ ، وَ أَنَّهُ يَتَوَفَّى الانْفُسَ عَلَى يَدَىْ مَنْ يَشَآءُ مِنْ خَلْقِهِ مِنْ مَلَائِكَتِهِ وَ غَيْرِهِمْ . قَالَ : فَرَّجْتَ عَنِّى ، فَرَّجَ اللهُ عَنْكَ يَا أَمِيرَ الْمُؤْمِنِى ، وَ نَفَعَ اللهُ الْمُسْلِمِينَ بكَ « 1 »\r\nمىفرمايد : « و شخص دانشمند و صاحب علم را چنين قدرتى نيست كه بتواند هر علمى را براى تمام افراد مردم شرح و تفسير كند ؛ چون در ميان مردم از نقطهء نظر ادراك و تعقّل بعضى مستعدّ و قوىّ هستند و برخى دگر ضعيف و ناقابل ، و همچنين اقسام علوم همه در يك پايه نيستند بلكه بعضى از علوم قابل تحمّل‌اند و برخى دگر قابل تحمّل نيستند و از عهده و طاقت عامّهء مردم خارج است ، مگر افراد اندكى كه از اولياء و خواصّ خدا بوده و خداوند براى آنان ادراك آن علوم را آسان نموده و براى تفهّم و تعقّل و تحمّل آن علوم آنان را نيرو بخشيده و يارى فرموده است .\r\nو براى تو اى مرد همين قدر كافى است كه بدانى : ذات مقدّس\r\n\r\n\r\n","description":"","footnote":"\r\n( 1 ) « توحيد » صدوق ، كتاب التّوحيد ، باب الرّدّ على الثّنويّة و الزّنادقة ، طبع حيدرى ( سنهء 1387 ) ص 268\r\n","page_name":" 224 ","page_number":238},
  {"content":"\r\n\r\nحضرت پروردگار زنده كننده و ميراننده است ، و اوست كه قبض ارواح مىكند بر دست هر كدام از بندگان و مخلوقات خود كه بخواهد ، خواه آنها از طائفهء فرشتگان باشند يا از غير فرشتگان .\r\nآن مرد گفت : سختى و شدّت را از من برداشتى ، خداوند سختى و شدّت را از تو بردارد اى اميرمؤمنان ! و مسلمين را بدست تو نفع رساند » .\r\n\r\nقبض روح توسّط موجوداتى برتر از ملائكه موسوم به « عالين »\r\nدر اينجا همانطور كه ملاحظه مىشود أمير المؤمنين عليه السّلام يك جمله را اضافه فرموده‌اند و آن لفظ غَيْرِهِمْ است ؛ يعنى بدست غير ملائكه نيز قبض روح مىكند .\r\nبايد ديد اين جمله چه معنائى دارد ؟ از اين جمله نمىتوان عبور كرد و آن را ناديده گرفت . اين جمله را ولىّ كارخانهء خدا فرموده ، او خبر داده است كه قبض روح بدون تصدّى و مباشرت فرشتگان نيز صورت مىگيرد .\r\nاين جمله دو احتمال دارد :\r\nاحتمال اوّل آنكه لفظ غَيْرِهِمْ عطف بر ملائكه باشد ، و ظاهر كلام نيز اين را اقتضا مىكند . يعنى خداوند قبض روح را بدست بعضى از مخلوقات خود كه از صنف ملائكه نيستند نيز مىكند .\r\nآن مخلوقات موجوداتى هستند از ملائكه بالاتر حتّى از حضرت ملك الموت برتر و شريف‌تر و گرامىتر ؛ و آنها را در منطق قرآن عالين گويند .\r\nوقتىكه خداوند تبارك و تعالى انسان را آفريد به شيطان امر كرد\r\n\r\n","description":"","footnote":"","page_name":" 225 ","page_number":239},
  {"content":"\r\n\r\nبه او سجده كند ، شيطان سجده نكرد و خداوند او را مورد مؤاخذه قرار داده ، فرمود :  أَسْتَكْبَرْتَ أَمْ كُنْتَ مِنَ الْعالِينَ  « 1 » ، چرا سجده نكردى ؟ آيا تكبّر ورزيدى يا از عالين بودى ؟ و چون امر به سجده بجميع ملائكه تعلّق گرفت معلوم مىشود كه عالين از ملائكه نبودند كه مأمور به سجده نشدند ، بلكه همانطور كه از اسمشان پيداست موجوداتى بودند عالى رتبه و رفيع القدر و المنزلة .\r\nآنها چه كسانى هستند كه بواسطهء علوّ قدر و ارتفاع مقام ، مأمور به سجدهء به آدم نشدند ؟\r\nاگر بخواهيم در اين موضوع مفصّلًا وارد شويم ، از بحث معاد كه موضوع گفتار است بر كنار خواهيم افتاد . اجمال مطلب آنكه طبق آيات قرآن آنان از مُخلَصين هستند كه شيطان را به ساحت قدس آنها دسترس نيست .\r\nعالين عبارتند از ارواح طيّبين و طاهرين از انبياء و اولياء و ائمّهء طاهرين كه در مقام امن و امان الهى وارد شده ،  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  « 2 » قرار گرفته و به درجات اخلاص و قرب الهى فائز گشته‌اند .\r\nآنها افرادى هستند كه در سير تكاملى خود بسوى ذات مقدّس پروردگار به اسماء كلّيّهء الهيّه رسيده و به صفات كلّيّهء الهيّه متّصف و به فناء مطلق در ذات خداوند عزّ و جلّ فائز و از اخلاص عبور كرده و\r\n\r\n\r\n","description":"","footnote":"\r\n( 1 ) ذيل آيه 75 ، از سورهء 38 : ص\r\n( 2 ) آيه 55 ، از سورهء 54 : القمر\r\n","page_name":" 226 ","page_number":240},
  {"content":"\r\n\r\nخالص شده‌اند .\r\nو چون آنها فانى در اسماء و صفات كلّيّهء الهيّه گشته‌اند و لازمهء اين درجه از فناء ، ظهور و طلوع آن اسماء و صفات است در آئينهء وسيع وجود آنان ، بنابراين به اذن خدا و به امر خدا مىتوانند زنده كنند و بميرانند و روزى دهند و سائر افعالى كه از خدا سر مىزند از وجود آنان ظهور نموده و به اذن و به ارادهء خدا انجام دهند .\r\nآنها مظهر تامّ و كامل اسماء الهيّه هستند و به ظهور اسم المُحيى زنده ميكنند و به ظهور اسم المُميت مىميرانند .\r\nهمانطور كه آيات قرآن صراحت دارد بر آنكه حضرت عيسى بن مريم على نبيّنا و آله و عليه الصّلاة و السّلام مرده را زنده ميكرد و كور مادرزاد را بينا مينمود و مرض پيسى را شفا ميداد ؛  وَ أُبْرِئُ الْأَكْمَهَ وَ الْأَبْرَصَ وَ أُحْيِ الْمَوْتى بِإِذْنِ اللَّهِ  . « 1 » چون آن حضرت مانند اسرافيل كه مظهر اسم الْمُحيى است و به بدنها جان ميدمد ، مظهر اين اسم حضرت پروردگار بوده است .\r\nو حضرت موسى على نبيّنا و آله و عليه الصّلاة و السّلام كه عصاى خود را انداخت و اژدها شد مظهر همين اسم بوده است . و از رسول خدا و أمير المؤمنين و بعضى از ائمّه عليهم السّلام كه در اخبار ، روايت زنده كردن مردگان آمده است از همين قبيل است . و زنده شدن مرغان از فراز كوه‌ها به دعاى حضرت إبراهيم از همين\r\n\r\n\r\n","description":"","footnote":"\r\n( 1 ) قسمتى از آيه 49 ، از سورهء 3 : ءَال عمران\r\n","page_name":" 227 ","page_number":241},
  {"content":"\r\n\r\nقبيل بوده است .\r\nو مىتوان گفت كه اشارهء حضرت علىّ بن موسى الرّضا عليه السّلام به آن نقش شير در روى پرده در مجلس مأمون و زنده شدن آن و پاره كردن و خوردن آن شخص مسخره از قبيل اسم المُحيى و المُميت بوده است . « 1 »\r\n\r\n\r\n","description":"","footnote":"\r\n( 1 ) داستان زنده شدن شير و دريدن حاجب مأمون ، به امر حضرت امام رضا داستان زنده شدن شير و دريدن حاجبِ مأمون را در كتاب « عيون أخبار الرّضا » در باب چهلم طبع سنگى ، ص 345 آورده ، و شيخ حرّ عاملى در كتاب « إثبات الهداة بالنّصوص و المعجزات » در باب بيست و پنجم ، در معجزات حضرت امام رضا عليه السّلام در جلد ششم ، ص 55 از كتاب « عيون » روايت كرده است .\r\nامّا اصل روايت در كتاب « عيون » چنين است كه مرحوم صدوق روايت مىكند از أبو الحسن بن قاسم المفسّر از يوسف بن محمّد بن زياد و علىّ بن محمّد بن سيّار ، و اين دو نفر از دو پدرشان و آن دو پدر از حضرت امام حسن عسكرى عليه السّلام از پدرش حضرت علىّ بن محمّد از پدرش حضرت محمّد بن علىّ عليهم السّلام ، و حضرت روايت را مفصّلًا ذكر مىكنند تا ميرسند به آنكه :\r\nحاجب مأمون كه مأمور بود در مجلس ، حضرت رضا را تحقير كند به آن حضرت گفت : مردم براى تو معجزاتى اثبات مىكنند كه براى احدى از مردم غير از تو اثبات نكرده‌اند ؛ گوئى معجزه‌اى مانند معجزهء حضرت إبراهيم كه مرغان كشته شده را زنده كرد آورده‌اى ؟ ! اگر راست مىگوئى پس امر كن به اين دو شير و آنها را زنده كن و بر من مسلّط گردان ! و مقصود حاجب دو صورت شيرى بود كه روبروى هم بر مسند مأمون نقش كرده بودند . حضرت به غضب درآمده و به آن دو صورت صدا زدند : بگيريد اين فاجر را ! و اين مرد فاجر را طعمهء خود قرار دهيد و از او عين و اثرى باقى نگذاريد !\r\nآن دو شير برجستند و آن مرد را پاره كرده طعمهء خود قرار دادند و\r\n","page_name":" 228 ","page_number":242},
  {"content":"\r\n\r\nو اين مسأله بسيار شايان دقّت است ، و نظير اين معجزه از حضرت موسى بن جعفر عليهما السّلام وارد شده است . « 1 »\r\n\r\n\r\n","description":"","footnote":"\r\nاستخوانهاى او را خرد كرده و جويدند و او را خوردند و خون او را ليسيدند - و مردم تماشا ميكردند و همه در تحيّر و حيرت فرو رفته بودند\r\n- و پس از آن خدمت حضرت ايستادند و عرض كردند : اى ولىّ خدا در روى زمين ! آيا امر مىكنى كه با مأمون نيز اين عمل را انجام دهيم ؟ مأمون از استماع اين سخن غش كرد ، و حضرت فرمودند : بايستيد ! و آنها به حال خود برگشتند . - الحديث\r\n( 1 ) زنده شدن شير و دريدن مرد ساحر ، به امر حضرت موسى بن جعفر ابن شهرآشوب در كتاب « مناقب » در ضمن حالات حضرت موسى بن جعفر عليهما السّلام ( ج 2 ص 364 و 365 از طبع سنگى ) از علىّ بن يقطين روايت كرده است كه هارون الرّشيد مردى را طلب كرد كه امر إمامت آن حضرت را باطل سازد و آن حضرت را در مجلس خجالت دهد . براى اين منظور مرد ساحرى را حاضر كردند ، چون سفره گستردند بر روى نان عملى انجام داد كه هر وقت خادم آن حضرت اراده مىكرد گردهء نانى را برگيرد آن نان از دستش مىپريد ، و هارون الرّشيد از اين منظره در نهايت خنده و سرور درآمد .\r\nدر اين حال حضرت بى درنگ سر خود را به طرف نقش شيرى كه در پرده كشيده شده بود بلند كرده و فرمودند : يا أسَدَ اللهِ خُذْ عَدُوَّ اللهِ « اى شير خدا ! دشمن خدا را بگير . » ناگهان آن صورت مانند يك حيوان درندهء قوى پنجه‌اى جستن كرد و آن مرد ساحر را دريده و طعمهء خود ساخت . هارون و نديمانش همگى بيهوش شده و به روى زمين افتادند و از شدّت ترس عقلها از سرهايشان پريد . و چون پس از زمانى به هوش آمدند هارون به حضرت گفت : به حقّى كه من بر تو دارم از تو ميخواهم كه به اين صورت شير امر كنى كه اين مرد را برگرداند . حضرت فرمود : اگر عصاى موسى ريسمانها و عصاهائى را كه از جادوگران فرعون بلعيده بود بازگردانيد اين صورت هم آن مرد بلعيده شده را برخواهد گردانيد . - انتهى\r\nو محدّث قمّى در « منتهى الآمال » طبع رحلى ، ج 2 ، ص 136 پس از آنكه اين داستان را از ابن شهرآشوب روايت كرده است گويد :\r\n","page_name":" 229 ","page_number":243},
  {"content":"\r\n\r\n\r\nميراندن مار توسّط مرحوم قاضى ، و نمونه‌اى از تجلّى اسم « المُميت »\r\nچندين نفر از رفقا و دوستان نجفى ما از يكى از بزرگان علمى و مدرّسين نجف اشرف نقل كردند كه او مىگفت : من دربارهء مرحوم استاد العلماء العاملين و قدوة أهل الحقّ و اليقين و السّيّد الاعظم و السّند الافخم و طود أسرار ربِّ العالمين آقاى حاج ميرزا على آقا قاضى طباطبائى رضوان الله عليه و مطالبى كه از ايشان أحياناً نقل مىشد و احوالاتى كه به گوش مىرسيد در شكّ بودم .\r\nبا خود مىگفتم آيا اين مطالبى كه اينها دارند درست است يا نه ؟\r\n\r\n\r\n","description":"","footnote":"\r\nبعضى از فضلاء - و شايد كه آن سيّد اجلّ آقا سيّد حسين مفتى باشد - روايت كرده اين حديث را از شيخ بهائى به اين طريق كه فرمود :\r\nحديث كرد مرا در شب جمعه هفتم جُمادَى الآخرة سنهء 1003 در مقابل دو ضريح امامين معصومين حضرت موسى بن جعفر و أبو جعفر جواد عليهما السّلام ، از پدرش شيخ حسين از مشايخ خود - پس آنها را نام برده تا به شيخ صدوق - از ابن الوليد از صفّار و سعد بن عبد الله از أحمد بن محمّد بن عيسى از حسن بن علىّ بن يقطين از برادرش حسين از پدرش علىّ بن يقطين ؛ و رجال اين سند تمامى ثقات و شيوخ طائفه هستند ، پس حديث را ذكر كرده مثل آنچه ذكر شد و مخالفتى با اين حديث ندارد جز آنكه در آن خادم ندارد بلكه دارد خود حضرت ميخواست نان بردارد ؛ و ديگر آنكه صورت شير در بعضى از صحن‌هاى منزل بود نه در پرده ؛ و بقيّه مثل همند . و بعد از اين روايت گفته كه : شيخ بهائى أدام الله ايّامَه انشاد كرد براى من سه بيتى كه در مدح حضرت امام موسى و امام محمّد جواد عليهما السّلام گفته بود و آن سه بيت اينست [ و 
  ] بهترين أشعاريست كه در مدح آن دو بزرگوار گفته شده :\r\n أَلَا يا قاصدَ الزَّوراء عَرِّجْ * على الغَربىّ مِن تلك المَغانى\r\nو نَعلَيك اخْلعَن و اسجُدْ خضوعاً * إذا لاحتْ لدَيك القُبّتانِ\r\nفَتَحْتَهُما لَعمرُك نارُ موسى * و نورُ مُحمّدٍ مُتقارنانِ \r\n","page_name":" 230 ","page_number":244},
  {"content":"\r\n\r\nاين شاگردانى كه تربيت مىكنند و داراى چنين و چنان از حالات و ملكات و كمالاتى ميگردند راست است يا تخيّل ؟\r\nمدّتها با خود در اين موضوع حديث نفس ميكردم و كسى هم از نيّت من خبرى نداشت . تا يك روز رفتم براى مسجد كوفه براى نماز و عبادت و بجاى آوردن بعضى از اعمالى كه براى آن مسجد وارد شده است .\r\nمرحوم قاضى رضوان الله عليه به مسجد كوفه زياد ميرفتند ، و براى عبادت در آنجا حجرهء خاصّى داشتند ، و زياد به اين مسجد و مسجد سهله علاقمند بودند ، و بسيارى از شبها را به عبادت و بيدارى در آنها به روز مىآوردند .\r\nمىگويد : در بيرون مسجد به مرحوم قاضى رحمة الله عليه برخورد كردم و سلام كرديم و احوالپرسى از يكديگر نموديم و قدرى با يكدگر سخن گفتيم تا رسيديم پشت مسجد ، در اين حال در پاى آن ديوارهاى بلندى كه ديوارهاى مسجد را تشكيل مىدهد در طرف قبله در خارج مسجد در بيابان هر دو با هم روى زمين نشستيم تا قدرى رفع خستگى كرده و سپس به مسجد برويم .\r\nبا هم گرم صحبت شديم ، و مرحوم قاضى رحمة الله عليه از اسرار و آيات الهيّه براى ما داستانها بيان ميفرمود و از مقام اجلال و عظمت توحيد و قدم گذاردن در اين راه ، و در اينكه يگانه هدف خلقت انسان است مطالبى را بيان مىنمود و شواهدى اقامه مىنمود .\r\nمن در دل خود با خود حديث نفس كرده و گفتم : كه واقعاً ما در\r\n\r\n","description":"","footnote":"","page_name":" 231 ","page_number":245},
  {"content":"\r\n\r\nشكّ و شبهه هستيم و نمىدانيم چه خبر است ؟ اگر عمر ما به همين منوال بگذرد واى بر ما ؛ اگر حقيقتى باشد و به ما نرسد واى بر ما ! و از طرفى هم نمىدانيم كه واقعاً راست است تا دنبال كنيم .\r\nدر اين حال مار بزرگى از سوراخ بيرون آمد و در جلوى ما خزيده به موازات ديوار مسجد حركت كرد . چون در آن نواحى مار بسيار است و غالباً مردم آنها را مىبينند ولى تا به حال شنيده نشده است كه كسى را گزيده باشند .\r\nهمين كه مار در مقابل ما رسيد و من فىالجمله وحشتى كردم ، مرحوم قاضى رحمة الله عليه اشاره‌اى به مار كرده و فرمود : مُتْ بِإذْنِ اللهِ ! « بمير به اذن خدا ! » مار فوراً در جاى خود خشك شد .\r\nمرحوم قاضى رضوان الله عليه بدون آنكه اعتنائى كند شروع كرد به دنبالهء صحبت كه با هم داشتيم ، و سپس برخاستيم رفتيم داخل مسجد ؛ مرحوم قاضى اوّل دو ركعت نماز در ميان مسجد گذارده و پس از آن به حجرهء خود رفتند . و من هم مقدارى از اعمال مسجد را بجاى مىآوردم ، و در نظر داشتم كه بعد از بجا آوردن آن اعمال به نجف اشرف مراجعت كنم .\r\nدر بين اعمال ناگاه بخاطرم گذشت كه آيا اين كارى كه اين مرد كرد واقعيّت داشت يا چشم‌بندى بود مانند سحرى كه ساحران مىكنند ؟ خوب است بروم ببينم مار مرده است يا زنده شده و فرار كرده است ؟ !\r\nاين خاطره سخت به من فشار مىآورد تا اعمالى كه در نظر\r\n\r\n","description":"","footnote":"","page_name":" 232 ","page_number":246},
  {"content":"\r\n\r\nداشتم به اتمام رسانيدم ، و فوراً آمدم بيرون مسجد در همان محلّى كه با مرحوم قاضى رضوان الله عليه نشسته بوديم ، ديدم مار خشك شده و به روى زمين افتاده است ؛ پا زدم به آن ديدم ابداً حركتى ندارد .\r\nبسيار منقلب و شرمنده شدم برگشتم به مسجد كه چند ركعتى ديگر نماز گزارم ، نتوانستم ؛ و اين فكر مرا گرفته بود كه واقعاً اگر اين مسائل حقّ است ، پس چرا ما ابداً بدانها توجّهى نداريم .\r\nمرحوم قاضى رحمة الله عليه مدّتى در حجرهء خود بود و به عبادت مشغول ، بعد كه بيرون آمد و از مسجد خارج شد براى نجف ، من نيز خارج شدم . درِ مسجد كوفه باز به هم برخورد كرديم ، آن مرحوم لبخندى به من زده و فرمود : « خوب آقا جان ! امتحان هم كردى ، امتحان هم كردى ؟ »\r\nبارى ، اين عمل بواسطهء اسم المُميت پروردگار صورت تحقّق پذيرفته است و بدان قبض روح انجام گرفته است .\r\nاين نكته شايان دقّت و تأمّل است كه آيا اين عجائب و غرائب كه از أمير المؤمنين عليه السّلام سر ميزده است در جنگها و غير جنگ‌ها ، و با دست ولايت اين خوارق عادات را انجام ميداده است ؛ آيا از ملائكهء پروردگار كمك ميگرفته و استعانت مىجسته است ، يا روح مقدّس آن حضرت بر فراز مقام و منزلهء عزرائيل و سائر فرشتگان مقرّب الهيّه به نيروى ارادهء حضرت پروردگار كه بلاواسطهء فرشتگان در آن وجود مقدّس بظهور مىپيوسته است اين كرامتها را انجام ميداده است ؟\r\n\r\n","description":"","footnote":"","page_name":" 233 ","page_number":247},
  {"content":"\r\n\r\nاين بحث مستقلّ و جداگانه‌اى دارد و إن شاء الله تعالى در محلّ خود بايد بررسى شود ؛ فعلًا اشاره‌اى شد و همان كافيست .\r\nاين مقدار از بحث راجع به احتمال اوّل بود و آن اينكه لفظ غَيْرِهِم عطف بر ملائكه بوده باشد .\r\nو امّا احتمال دوّم آنست كه لفظ غَيْرِهِم عطف بر مَن يَشآءُ بوده باشد . و در اين صورت حاصل معنى چنين مىشود كه : خداوند عزّ و جلّ قبض روح مىكند توسّط هر كس از مخلوقات خود كه بخواهد از ملائكه ، و قبض روح مىكند بدون توسّط ملائكه .\r\n\r\nقبض روح مقربان درگاه الهى دست خود خدا\r\nو در اين صورت ممكن است مراد از غير ملائكه ، وجود مقدّس خود خدا بوده باشد ؛ گرچه مرجع اين معنى همان عالين است كه خداوند توسّط آنها قبض ارواح مىفرمايد . چون عالين افرادى هستند كه فانى در ذات الهى شده و متحقّق به اسماءِ كلّيّهء الهيّه گرديده ، بنابراين حقّاً مىتوان فعل آنها را عين فعل خدا دانست و از قبض ارواح توسّط آنان به قبض ارواح توسّط خدا تعبير نمود .\r\nمحمّد بن يعقوب كلينى ( ره ) در كتاب « كافى » روايت مىكند از عدّه‌اى از اصحاب از أحمد بن محمّد از محمّد بن علىّ از ديگرى كه راوى او را ذكر نموده است و او از جابر و او از حضرت أبى جعفرٍ الباقر عليه السّلام كه فرمود :\r\nكَانَ عَلِىُّ بْنُ الْحُسَيْنِ عَلَيْهِمَا السَّلَامُ يَقُولُ : إنَّهُ يُسَخِّى نَفْسِى فِى سُرْعَةِ الْمَوْتِ وَ الْقَتْلِ فِينَا ، قَوْلُ اللهِ :  « أَ وَ لَمْ يَرَوْا أَنَّا نَأْتِي \r\n\r\n","description":"","footnote":"","page_name":" 234 ","page_number":248},
  {"content":"\r\n\r\n الْأَرْضَ نَنْقُصُها مِنْ أَطْرافِها »  وَ هُوَ ذِهَابُ الْعُلَمَاءِ « 1 »\r\n« حضرت علىّ بن الحسين عليهما السّلام ميفرمود : گفتار خداوند كه مىفرمايد : آيا نمىبينند كه ما به روى زمين مىآئيم و زمين را از اطراف آن كم مىكنيم ، كه منظور مردن علماست ، جان مرا در استقبال مرگ و كشته شدن و سرعت در مردن به حال جود و سخا در مىآورد . »\r\nيعنى خداوند خودش قبض روح علماء امّت را مىكند و همين امر موجب مىشود كه چون من متذكّر ميگردم كه قبض روح من بدست خود خدا انجام مىگيرد ، ديگر نه آنكه مرگ براى من سنگينى ندارد بلكه جان من مشتاقانه به مرگى كه با سرعت به سمت ما خاندان پيش مىآيد مىشتابد ، و در رها كردن و تسليم كردن خود سخاوتمندانه جود و ايثار مىكند .\r\nاز اينجا معلوم مىشود كه حضرت « أطراف » را در آيه شريفه جمع « طِرْف » به كسر طاء و سكون راء ، يا جمع « طَرَف » به فتح طاء و راء گرفته‌اند ، چون در اين دو صورت به معنى بزرگ و كريمُ الابَوَيْن است كه حضرت استفادهء عالِم و بزرگوار را از او كرده‌اند .\r\nچقدر قبض روح بدست خود پروردگار لذّت بخش است كه چون حضرت اين آيه را از قرآن كريم مىخوانند يا متذكّر آن مىشوند ، نفس شريفشان خود به خود مىخواهد قفس تن را رها كند و\r\n\r\n\r\n","description":"","footnote":"\r\n( 1 ) « كافى » جلد اوّل اصول ، كتاب فضل العلم ، باب فقد العلماء ، طبع حيدرى ( سنهء 1381 ) ص 38 ؛ و آيه مذكورهء در آن آيه 41 ، از سورهء 13 : الرّعد است .\r\n","page_name":" 235 ","page_number":249},
  {"content":"\r\n\r\nمشتاقانه به حرم عِزّ پروردگار كه خود خدا مباشرت در وارد كردن مُخلَصين از بندگان خود را بدان دارد رهسپار شود .\r\nبنابراين ، هم خود خدا قبض روح مىكند توسّط عالين از خواصّ از اولياى خود ، و هم فرشتهء مقرّب پروردگار حضرت ملك الموت ، و هم فرشتگان جزئيّه .\r\n\r\nاختلاف قبض ارواح بر حسب اختلاف ايمان و عمل\r\nو از اينجا ميتوان يك مطلب مهمّ را استنتاج كرد ، و آن اينست كه افراد مؤمن داراى درجات مختلفند ؛ آنها كه ايمانشان ضعيف است ، ملائكه‌اى كه قبض روح آنها را مىنمايند از فرشتگان ضعيف هستند كه فقط در هنگام نزع روح مىتوانند برآن مؤمن غلبه كنند و او را قبض كنند و ببرند .\r\nو افرادى كه ايمانشان قوىتر است ، ديگر آن ملائكهء ضعيف قدرت بر قبض روح آنان را ندارند و ملائكهء قوىتر لازم است تا بتوانند بر ارواح آنان غالب آمده و آنها را بربايند .\r\nو همچنين بر هر دسته از مؤمنين ، هر چه ايمانشان قوىتر گردد و روحشان عالىتر شود ، ملائكهء قوىترى بر آنها غلبه و حكومت مىكنند ، تا ايمان مؤمن به سرحدّى برسد كه ديگر ملائكهء جزئيّه قدرت بر قبض روح او را نداشته باشند . در اينجا خود حضرت عزرائيل كه از فرشتگان مقرّب است قبض روح مىكند و بدون واسطهء فرشتگان جزئيّه متصدّى ربودن ارواح آنها ميگردد .\r\nو آن درجه از مؤمنينى كه به مقام مُخلَصين رسيده باشند ، بدست ذات مقدّس خود پروردگار عزّ و جلّ قبض روح آنها صورت\r\n\r\n","description":"","footnote":"","page_name":" 236 ","page_number":250},
  {"content":"\r\n\r\nمىگيرد .\r\nحال بايد ديد چرا قبض روحى كه براى افراد صورت مىگيرد مختلف است ؟ و آيا چرا قبض روح مردم مؤمن با مردم كافر ، مردم شايسته و نيكوكار با مردم نكوهيده و زشت كردار تفاوت دارد ؟\r\nچرا براى قبض روح مؤمن به صورت زيبا و براى كافر به صورت كريه و زشت ؟ چرا براى قبض روح مردم پاكدل به يك صورت و براى پيمبران به يك صورت عالى ، و خلاصه براى انواع و اصناف مردم بصورتهاى مختلفه ظاهر مىشود ؟\r\nاز كتاب « جامع الاخبار » روايت شده است كه إبراهيم خليل عليه السّلام به ملك الموت گفت : آيا ميتوانى با آن صورتى كه روح فاجر را قبض ميكنى خودت را به من بنمائى ؟\r\nملك الموت عرض كرد : تو طاقت و تحمّل اين را ندارى .\r\nحضرت إبراهيم عليه السّلام فرمود : بلى ؛ دارم !\r\nملك الموت عرض كرد : صورت خود را از من بگردان و سپس مرا ببين .\r\nحضرت إبراهيم بدين طريق به ملك الموت نظر كرد ، ناگهان ديد مرد سياه چهره‌اى با موهاى راست شده و بوى متعفّن و با لباسهاى سياه بطورى كه از دهان و از دو سوراخ بينى او دود و آتش زبانه مىكشد در مقابل او حاضر است .\r\nإبراهيم غش كرده ، و سپس به هوش آمد و فرمود : اگر شخص فاجر در هنگام موت غير از اين منظره ( صورت تو را بدين كيفيّت )\r\n\r\n","description":"","footnote":"","page_name":" 237 ","page_number":251},
  {"content":"\r\n\r\nنبيند ، هر آينه از نقطهء نظر عذاب و شدّت براى او كافى است . « 1 »\r\nبنابراين ، عزرائيل كه ميتواند براى قبض روح فاجر خود را به صورتى در آورد كه إبراهيم خليل از هول و هراس او غش كند ، طبعاً نيز ميتواند در هنگام قبض روح مؤمن پاكيزه دل از نقطهء نظر جمال و دلربائى خود را به شكلى درآورد كه محتضر قدرت تحمّل نداشته و از شدّت لذّت و جذّابيّت او خود به خود جان تسليم كند .\r\nزنهاى مصرى در خور استعداد و توان آنها نبود كه جمال يوسفى را تحمّل كنند ، و همين كه نظرشان بر يوسف افتاد دلباخته شده و دستهاى خود را بجاى ترنج بريدند و گفتند : حَاشَ لِلَّهِ ! اين بشر نيست ؛ نيست او مگر فرشته‌اى بزرگوار و عالى رتبه ؛  فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ وَ قُلْنَ حاشَ لِلَّهِ ما هذا بَشَراً إِنْ هذا إِلَّا مَلَكٌ كَرِيمٌ  . « 2 »\r\nاگر جمال مُلكى هوش را از سر بربايد ، جمال ملكوتى چه مىكند ؟ كافيست كه در يك لحظه جان را بربايد .\r\nبنابراين بعيد نيست كه بگوئيم براى قبض روح ارواح طيّبه ، آن‌قدر عزرائيل با جمال دل‌آرائى و بوى عطر دل ربائى جلوه مىكند كه ديگر براى مؤمن تاب و توانى نگذاشته ، در يك لحظه مرغ روح او به پرواز در مىآيد .\r\n\r\nملك الموت مانند آينه است و محتضر خود را در آن مىنگرد\r\nملك الموت و اعوان او از فرشتگان دگر ماهيّت‌هاى مختلفه\r\n\r\n\r\n","description":"","footnote":"\r\n( 1 ) « بحار الانوار » طبع آخوندى ، ج 6 ، ص 143\r\n( 2 ) ذيل آيه 31 ، از سورهء 12 : يوسف\r\n","page_name":" 238 ","page_number":252},
  {"content":"\r\n\r\nندارند تا هر وقت بخواهند وجودشان در قالب يك ماهيّت بوجود آيد ؛ بلكه چون از موجودات ملكوتيّه و مجرّده هستند بنابراين عيناً مانند آئينهء صاف و روشن بوده و خود بين و خودنما نيستند بلكه غيرنما هستند و در مقابل روح هر شخص محتضرى واقع شوند عكس كمالات يا زشتيهاى او در آنها پيدا مىشود ، و لذا شخصى كه در حال جان دادن است ، صورت ملكوتيّه و صفات و اخلاق خود را چه نيكو باشد و چه ناپسنديده باشد ، در صورت و جمال آنها مشاهده مىكند ؛ و در واقع حسن و جمال ، يا قبح و زشتى نفس ناطقهء خود را در آنها مىبيند .\r\nو چون افراد طيّب از مؤمنين در صفات و كمالات مختلف هستند ؛ در بعضى حال عبادت غالب است ، در بعضى جود و سخاوت ، در بعضى علم و معرفت ، در بعضى ايثار و شجاعت ، در بعضى عطوفت و مودّت ، و در بعضى صلابت و حميّت ؛ لذا جمال ملكوتى آنان مختلف و به اشكال زيباى متفاوت است ، و در برخى كه محبّت خدا اشتداد دارد صورت ملكوتيّه بسيار جذّاب و دلرباست .\r\nاز همين نقطهء نظر ، تشكّل و تصوّر ملائكهء قبض ارواح براى آنها متفاوت ، و در عين آنكه همه زيبا هستند و ليكن از نقطهء نظر كيفيّت و چگونگى حسن به أشكال و صورتهاى مختلفه براى آنها تجلّى دارند .\r\nو بر همين قياس افراد خبيث از كافران و منافقان ، در صفات و ملكات متفاوتند ؛ در بعضى حال انكار و جحود غالب است ، در بعضى عناد و ستيزگى ، در بعضى بخل و امساك ، در بعضى تحجّر و\r\n\r\n","description":"","footnote":"","page_name":" 239 ","page_number":253},
  {"content":"\r\n\r\nخشونت ، در بعضى جمود و استكبار ، و در بعضى فرعونيّت و استبداد ؛ لذا نفس ملكوتى آنان نيز متفاوت و به أشكال زشت و نازيباى متفاوت است ؛ و در بعضى كه عناد و استكبار با خدا در آنها شديد است صورت ملكوتيّه بسيار زشت و قبيح و دلخراش است .\r\nو از همين جا تشكّل و تصوّر ملائكهء قبض ارواح براى آنها متفاوت است ، و در عين آنكه همه زشت و منكر هستند و ليكن از نقطهء نظر كيفيّت و چگونگى قبح و زشتى به أشكال و صورتهاى مختلفه بر آنها ظهور مىكنند .\r\nو علّت تمام اين اختلافات آنست كه ملك الموت و فرشتگان زير دست او همگى از باطن و ملكوت انسان قبض روح او را مىنمايند ، و لذا در هر كس هر ملكه و صفتى بوده باشد ، در آنها متجلّى شده و از آن تجلّى به حاسّهء شخص محتضر اثر گذارده و از آئينهء منعكس وجود خود آنها را مشاهده مىكند ؛ و در حقيقت خود را و ملكوت خود را در آنها مشاهده مىنمايد .\r\nالبتّه اين صورت ملكوتيّه در انسان هست ، در همين دنياى گذران هم در باطن انسان هست ليكن بواسطهء اعمال نيكو يا اعمال زشت ، بواسطهء ايمان يا كفر تغيير پيدا مىكند و ممكنست از صورتى به صورت ديگر مبدّل شود .\r\nولى آنچه تغيير و تبديل پيدا مىكند در همين دنياست كه خانهء عمل است نه خانهء حساب . امّا در حال موت ديگر قابل تغيير نيست ،\r\n\r\n","description":"","footnote":"","page_name":" 240 ","page_number":254},
  {"content":"\r\n\r\nو نتيجه و خلاصهء ردّ و بدل شدن و تغيير و تبديل پيدا نمودن اين صورتهاى ملكوتيّه در حال زندگى و حيات ، همان حصول صورت ملكوتيّهء ثابته و لا يتغيّر در حال مرگ است .\r\nملّاى رومى در « مثنوى » خود اين حقيقت را بيان كرده است :\r\n مرگِ هر يك اى پسر ، همرنگ اوست * آينهء صافى يقين همرنگ روست\r\nپيش ترك آئينه را خوش رنگى است * پيش زنگى آينه هم زنگى است\r\nاى كه مىترسى ز مرگ اندر فرار * ز خود ترسانى اى جان ، هوشدار\r\nزشت روى تست نى رخسار مرگ * جان تو همچون درخت و مرگ ، برگ\r\nاز تو رستست ار نكويست ار بد است * ناخوش و خوش هم ضميرت از خود است « 1 » \r\n\r\nفرشتگان موجودات مجرّده هستند\r\nاين نكته را بايد دانست كه ملائكه موجودات خاصّ هستند در مقابل شيطان و انسان و حيوان و سائر موجودات ، و از ماهيّت خود به ماهيّت ديگرى تبديل نمىشوند و هيچگاه لباس مادّى نمىپوشند .\r\nشيطان و ملائكه فقط مىتوانند در حاسّهء انسان اثر بد يا اثر خوب بگذارند ، و بر همين اساس انسان در حاسّهء خود آنها را به صور\r\n\r\n\r\n","description":"","footnote":"\r\n( 1 ) « مثنوى » طبع ميرخانى ، ج 3 ، ص 288 و 289\r\n","page_name":" 241 ","page_number":255},
  {"content":"\r\n\r\nو اشكال مختلفه مشاهده مىكند ؛ نه آنكه آنها در واقع و متن امر مىتوانند به صور و اشكال مختلفه درآيند و به ماهيّت‌هاى مختلفه از انسان و حيوان موجود شوند .\r\nاين فرضيّه ( قابليّت تبديل به ماهيّتهاى مختلف ) خلاف براهين فلسفه و آيات و روايات است .\r\n\r\nملك و شيطان در ذات و جوهرهء خود تغيير شكل نمىدهند\r\nحضرت علّامهء عاليقدر و استاد كامل در كتاب تفسير « الميزان » در سورهء أعراف ضمن بحث از خلقت شيطان بيان فرموده‌اند كه :\r\nآنچه را كه بعضى ذكر كرده‌اند كه اهل علم اجماع كرده‌اند بر آنكه ابليس و ذرّيّهء او از جنّ هستند ، و اينكه جنّيان اجسام لطيفى هستند از هوا كه به اشكال مختلفى در مىآيند حتّى به صورت سگ و خوك ، و اينكه ملائكه اجسام لطيفى هستند كه به اشكال مختلفى در مىآيند غير از سگ و خوك - و مثل آنكه مىخواهند بگويند كه آنها در جوهره و ذات خود تغيير مىيابند - بر اين گفتار دليلى از عقل يا نقلِ ثابت نرسيده است .\r\nو امّا ادّعاى اجماع كه مآل و مرجعش به اتّفاق در افهام است ، مُحصَّلش حجّيّت ندارد فضلًا از منقولش ؛ و اين مطالب را از كتاب خدا و سنّت بايد گرفت ، و نتيجهء مستفادهء از آنها همانست كه دانستى . « 1 »\r\nدر موقع قبض روح ملك الموت ارواح طيّبين را ، آنها اصلًا احساس جان دادن نمىكنند ؛ بلكه به مجرّد رؤيت رخ زيباى عزرائيل\r\n\r\n\r\n","description":"","footnote":"\r\n( 1 ) تفسير « الميزان » جلد 8 ، ص 61\r\n","page_name":" 242 ","page_number":256},
  {"content":"\r\n\r\nو سيماى پر جذبه و پر شكوه او قالب تهى مىكنند و ناگهان خود را در بهشت مىبينند .\r\nفرض كنيد شما در يك ماشين سوار هستيد ، اين ماشين شما را از خيابانها عبور ميدهد و در هر خيابان مشاهدهء يك چيز ناملايمى مىنمائيد ، تا آنكه ناگهان درى باز مىشود و اين ماشين داخل مىشود ، مىبينيد عجب باغى است ، عجب مناظر دلفريب دارد ، عجب مردم مهربان و انيس دارد ، عجب غذاهاى گوارا و آب‌هاى خنك و زلال دارد ، عجب صداها و نواهاى جان پرور و نغمه‌هاى دلنشين دارد !\r\nو شما در ورود اين باغ ابداً احساس ناملايمتى ننموده‌ايد ، بلكه چه بسا هنگام ورود ، انتقال خود را إدراك ننموده‌ايد و با كمال نرمى و ملايمت خود را در ميان باغ يافته‌ايد .\r\nاينست كيفيّت قبض روح مردمان مؤمن .\r\nو امّا كيفيّت قبض روح اولياى خدا بدست خدا از دريچهء نفوس عالين كه مُخلَصين هستند ، از شرح و بسط خارج است .\r\nدانستيد كه در آن روايت « كافى » حضرت زين العابدين فرمود : چون من ياد ميكنم كه خود خدا جان علما را بدست خود ميگيرد ، نفس من سخاوتمندانه بدنبال مرگ و قتلى كه بسوى ما خاندان مىآيد شتاب مىكند .\r\n به تيغم گر كشد دستش نگيرم * و گر تيرم زند منّت پذيرم\r\nكمانْ ابروى ما را گو مزن تير * كه پيش دست و بازويت بميرم \r\n\r\n","description":"","footnote":"","page_name":" 243 ","page_number":257},
  {"content":"\r\n\r\n\r\nحضور ولايت كلّيّه عند الموت\r\nأمير المؤمنين عليه السّلام وعده داده است كه بر بالين انسان هنگام نزع روان حاضر شود ؛ به اين وعده دلها اشتياق مردن مىكند ، و براى مشاهده و ملاحظهء صورت ملكوتيّهء آن حضرت و لطف و مودّت و رحمت كه از او به مؤمنين ميرسد ، پيوسته جانهاى آنان لبريز عشق و شوق ديدار اوست و دائماً در ياد او .\r\n دوش بيمارىِ چشم تو ببرد از دستم * ليكن از لطف لبت صورت جان مىبستم\r\nعشق من با خط مشكين تو امروزى نيست * دير گاهيست كزين جام هلالى مستم\r\nاز ثبات خودم اين نكته خوش آمد كه به جور * در سر كوى تو از پاى طلب ننشستم \r\nحالا اگر أمير المؤمنين عليه السّلام كه از عالين است و از مُخلَصين ، بلكه از أعلى افراد اين گروه و دسته ، او خودش بدست خود كه دست خداست بخواهد قبض روح كند چه خواهد شد ؟ !\r\nالبتّه قبض روح بدست آن حضرت صورت مىگيرد نسبت به افرادى كه در درجهء ايمان بحدّى رسيده باشند كه قبض روح آنان از عهدهء ملك مقرّب خدا حضرت ملك الموت خارج باشد .\r\n در وفاى عشق تو مشهور خوبانم چو شمع * شب‌نشين كوى سربازان و رندانم چو شمع\r\nبى جمال عالم‌آراى تو روزم چون شب است * بى كمال عشق تو در عين نقصانم چو شمع \r\n\r\n","description":"","footnote":"","page_name":" 244 ","page_number":258},
  {"content":"\r\n\r\n رشتهء عمرم به مقراض غمت ببريده شد * همچنان در آتش مهر تو خندانم چو شمع\r\nهمچو صبحم يك نفس باقيست بى ديدار تو * چهره بنما دلبرا تا جان برافشانم چو شمع « 1 » \r\nجَعَلَنا اللهُ وَ إيّاكُمْ مِنَ الْفآئِزينَ بِذَلِكَ الْمَقامِ الْمَحْمودِ وَ الْمَنْزِلَةِ الرَّفيعَةِ ، بِمُحَمَّدٍ وَ ءَالِهِ الطّاهِرينَ ؛ وَ صَلَّى اللهُ عَلَى مُحَمَّدٍ وَ ءَالِهِ أجْمَعينَ .\r\n\r\n\r\n","description":"","footnote":"\r\n( 1 ) « ديوان حافظ » طبع مطبعهء بروخيم ( سنهء 1318 ) ص 133 ، غزل 301\r\n","page_name":" 245 ","page_number":259},
  {"content":"\r\n . \r\n","description":"","footnote":"","page_name":" 246 ","page_number":260},
  {"content":"\r\n\r\n\r\nمجلس هفتم : قبض روح و مشاهدات در حال مردن با باطن است\r\n\r\n","description":"","footnote":"","page_name":" 247 ","page_number":261},
  {"content":"\r\n . \r\n","description":"","footnote":"","page_name":" 248 ","page_number":262},
  {"content":"\r\n\r\nأعوذُ بِاللهِ مِنَ الشَّيطانِ الرَّجيم\r\nبِسْمِ اللهِ الرَّحْمَنِ الرَّحيم\r\nالْحَمْدُ للَّهِ رَبِّ الْعالَمينَ و الصَّلَاةُ و السَّلامُ عَلَى سَيِّدِنا مُحَمَّدٍ و ءَالِهِ الطّاهِرينَ\r\nو لَعْنَةُ اللهِ عَلَى أعْدائِهِمْ أجْمَعينَ مِنَ الآنَ إلَى قيامِ يَوْمِ الدّينِ\r\nوَ لَا حَوْلَ و لا قُوَّةَ إلّا بِاللهِ الْعَلىِّ الْعَظيم « 1 »\r\nقال اللهُ الحكيمُ فى كتابِه الكريم :\r\n فَلَوْ لا إِذا بَلَغَتِ الْحُلْقُومَ  *  وَ أَنْتُمْ حِينَئِذٍ تَنْظُرُونَ  *  وَ نَحْنُ أَقْرَبُ إِلَيْهِ مِنْكُمْ وَ لكِنْ لا تُبْصِرُونَ  *  فَلَوْ لا إِنْ كُنْتُمْ غَيْرَ مَدِينِينَ  *  تَرْجِعُونَها إِنْ كُنْتُمْ صادِقِينَ  *  فَأَمَّا إِنْ كانَ مِنَ الْمُقَرَّبِينَ  *  فَرَوْحٌ وَ رَيْحانٌ وَ جَنَّةُ نَعِيمٍ  *  وَ أَمَّا إِنْ كانَ مِنْ أَصْحابِ الْيَمِينِ  *  فَسَلامٌ لَكَ مِنْ أَصْحابِ الْيَمِينِ  *  وَ أَمَّا إِنْ كانَ مِنَ الْمُكَذِّبِينَ الضَّالِّينَ  *  فَنُزُلٌ مِنْ حَمِيمٍ  *  وَ تَصْلِيَةُ جَحِيمٍ  *  إِنَّ هذا لَهُوَ حَقُّ الْيَقِينِ  *  فَسَبِّحْ بِاسْمِ رَبِّكَ الْعَظِيمِ  . « 2 »\r\nملك الموت كه قبض روح انسان را مىنمايد ، از عالم طبع و مادّه كه ما او را عالم خارج مىگوئيم به انسان نزديك نمىشود ؛ چون\r\n\r\n\r\n","description":"","footnote":"\r\n( 1 ) مطالب گفته شده در روز هفتم ماه مبارك رمضان .\r\n( 2 ) آيات 83 تا 96 ، از سورهء 56 : الواقعة\r\n","page_name":" 249 ","page_number":263},
  {"content":"\r\n\r\nملك الموت موجودى است غير مادّى .\r\nاو مَلَك است . و افراد ملائكه مادّى نيستند بلكه موجودات مجرّده هستند ، و بنابراين قرب و بُعد آنها قرب و بعد مكانى نيست . و ملك الموت از عالم مادّه براى قبض روح بسوى انسان نمىآيد ، بلكه از ملكوت انسان روح او را مىگيرد ؛ چون نفس انسان از عالم ملكوت است ، فرشتگان همه از عالم ملكوتند ، ملك الموت خودش هم از عالم ملكوت است ؛ و در عالم ملكوت ، پرده و حجاب مادّه نيست ؛ حجاب مادّه اختصاص به عالم طبع و مادّه دارد .\r\n\r\nعلّت خفاى موجودات مادّيّه زمان و مكان است\r\nدر عالم مادّه كه احتياج به زمان و مكان است ، موجودات در پس پردهء حجاب زمان و مكان از هم مستور و پوشيده مىشوند .\r\nما از ديروز خبرى نداريم و از فردا خبرى نداريم ، چون حجاب زمان بين ما و آنها فاصله انداخته است . و ما از پشت ديوار مسجد اطّلاعى نداريم ، چون حجاب مكان بين ما و آن فاصله شده است .\r\nخفاى موجودات ، بعضى از بعض دگر ، اختصاص به موجودات مادّى دارد ؛ و در موجودات روحانيّه و ملكوتيّه ، حجاب مادّه غير معقول است .\r\nبنابراين ، ملك الموت كه روح انسان را قبض مىكند و نفس او را مىگيرد ، چون هم كيفيّت وجود او و هم كيفيّت وجود نفس ، هر دو ملكوتى هستند بنابراين قبض روح از باطن انسان تحقّق پيدا مىكند .\r\nقبض روح در خارج نيست كه قابل رؤيت و ادراك بواسطهء حواسّ ظاهرى كه ما را به عالم طبع و مادّه متّصل مىسازد باشد .\r\n\r\n","description":"","footnote":"","page_name":" 250 ","page_number":264},
  {"content":"\r\n\r\nخود انسان قبض روح خودش را با حواسّ ظاهريّه ادراك نمىكند ، و افرادى كه در اطراف شخص محتضر هستند از آمدن ملك الموت و قبض روح او ابداً اطّلاعى ندارند .\r\nخداوند تبارك و تعالى مىفرمايد :\r\n أَ فَبِهذَا الْحَدِيثِ أَنْتُمْ مُدْهِنُونَ  *  وَ تَجْعَلُونَ رِزْقَكُمْ أَنَّكُمْ تُكَذِّبُونَ  . « 1 »\r\nآيا به چنين گفتارى كه كلام خداست و قرآنى كريم در كتاب مستور است ، شما خدعه مىكنيد و با او سرسرى رفتار مىكنيد ، و روزىِ معنوى خود را تكذيب آن قرار داده‌ايد ، و بجاى آنكه از اين خوان گستردهء معنويّات و حقائق ، كام تشنهء خود را سيراب و از زلال ماء مَعين معارف قرآن ، تمام جهات نقص خود را تدارك كنيد ، تكذيب آن را پيشهء خود ساخته و از اين جام غرور و دهشت خيزِ تكذيب خود را مىخواهيد سيراب كنيد .\r\n فَلَوْ لا إِذا بَلَغَتِ الْحُلْقُومَ  *  وَ أَنْتُمْ حِينَئِذٍ تَنْظُرُونَ  *  وَ نَحْنُ أَقْرَبُ إِلَيْهِ مِنْكُمْ وَ لكِنْ لا تُبْصِرُونَ  *  فَلَوْ لا إِنْ كُنْتُمْ غَيْرَ مَدِينِينَ  *  تَرْجِعُونَها إِنْ كُنْتُمْ صادِقِينَ  .\r\nاگر شما خدا را قبول نداريد و كلام خدا كه قرآن كريم است را سست و بى ارج تلقّى مىكنيد ، و اگر شما بعث و معاد و ثواب و عقاب را انكار داريد ، و بهشت و رضوان ، و دوزخ و غضب را سخريّه مىپنداريد ؛ پس چرا در وقتىكه جان يكى از شما به گلويش رسيده و\r\n\r\n\r\n","description":"","footnote":"\r\n( 1 ) آيه 81 و 82 ، از سورهء 56 : الواقعة\r\n","page_name":" 251 ","page_number":265},
  {"content":"\r\n\r\nدر آستان جان كندن است ، و شما در آن هنگام سرگرم نگاه كردن هستيد و نمىدانيد كه ما از نفس آن محتضر به خود او نزديكتر هستيم ، جان او را بر نمىگردانيد ؟\r\nپس اگر شما خود را در تحت سيطرهء عالم غيب و حكومت پروردگار و جزا نمىيابيد و در تحت قانون كلّى و ناموس الهى مديون حسّ نمىكنيد ، و تمام قدرت را منحصر در اين عالم مادّه و طبع جستجو مىنمائيد ، بنابراين چرا جان او را در آن‌وقت حسّاس بر نمىگردانيد و از ارتحالش جلوگير نمىشويد ؟\r\nاگر در گفتار خود راست مىگوئيد و بر اين مَمشى استوار هستيد ، او را بر گردانيد .\r\nآرى ، ما در آن هنگام از خود او به وى نزديكتريم ، ملك الموت و فرشتگان هم كه به مأموريّت خود عمل مىكنند بندگانى هستند از عالم امر و به ديدگان مردم عادى ديده نمىشوند .\r\n بَلْ عِبادٌ مُكْرَمُونَ  *  لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ  . « 1 »\r\n« فرشتگان بندگان بزرگوار و مكرَّم ما هستند ، و از گفتار خدا و ارادهء او سبقت نمىگيرند و به امر خدا عمل مىكنند . »\r\nامر در مقابل خلق است . يعنى آنان بالاتر و برتر از عالم مادّه و طبعند و موجودات ملكوتى هستند و در عالم امر خدا به امر خدا عمل مىنمايند .\r\nو بر اين اساس ، ملك الموت و اعوان و ياران او نيز از عالم امر\r\n\r\n\r\n","description":"","footnote":"\r\n( 1 ) ذيل آيه 26 و آيه 27 ، از سورهء 21 : الانبياء\r\n","page_name":" 252 ","page_number":266},
  {"content":"\r\n\r\nبوده و فعلشان كه قبض روح است از عالم امر و باطن است .\r\n\r\nمقرّبين و اصحاب يمين و اصحاب شمال و اختلاف كيفيّت قبض روح مقرّبين و اصحاب يمين و مكذّبين\r\nمردم در آن حال به سه گروه تقسيم مىگردند :\r\nاوّل : دستهء مقرَّبين هستند كه از دنيا و آخرت عبور كرده و به مقام قرب پروردگار خود رسيده و در حرم امن و امان الهى آرميده‌اند .\r\nجاى آنها در بهشت نعيم است و غذاى آنان رَوح و رَيحان . نسيم‌هاى جان پرور از ناحيهء حرم الهى بر آنان مىوزد ، و بوى عطر و ريحانِ حرم انس و لقاى حضرت معبود ، مشام آنها را عِطرآگين و در جذبات ربّانيّه سرمست ميدارد .\r\nدوّم : أصحاب يمين هستند كه مانند مقرّبين نتوانسته‌اند به آن ذروهء اعلا از مدارج و معارج قرب فائز گردند ولى مردم صالح العمل و خوش كردارى بوده‌اند كه عالم غرور نتوانسته است انها را در كام ضلالت و گمراهى فرو برد .\r\nو از ناحيهء راست كه كنايه از سعادت و نجات است دعوت شده‌اند . عمر خود را در دنيا به صدق و امانت گذرانيده و دلهاى خود را به زنگار شرك ، آلوده نكرده‌اند . و طبق ادراكات عقلى و فطرى و شرعى خود رفتار كرده ، با صفا و محبّت خدا عالم غرور را ترك گفته‌اند .\r\nپس آنها وارد در اسم سلام پروردگار خود شده ، و اى پيغمبر از آن ناحيه از آنان بر تو سلام باد .\r\nسوّم : اصحاب شمال هستند كه در اينجا از آنها تعبير به مكذِّبين و ضالّين شده است . آنها افرادى هستند كه مست\r\n\r\n","description":"","footnote":"","page_name":" 253 ","page_number":267},
  {"content":"\r\n\r\nعالم غرور شده و عمر خود را به استكبار و خودستائى گذرانيده و از معنويّات و حقائق به كنار افتاده ، اوقات خود را به تكذيب انبياء و اولياى خدا و تكذيب مبدأ و معاد و سرسرى پنداشتن جهان هستى گذرانيده‌اند .\r\nغذاى آنان در قيامت فلزّ گداخته خواهد بود ،  فَنُزُلٌ مِنْ حَمِيمٍ  نُزُل به معناى غذائى است كه براى مهمان آماده مىكنند ، و حَميم به معناى فلزّ ذوب شده است ؛ و ديگر : ورود و پيوستن در آتش افروخته شده است .\r\nاين مطالب حقّ است بحدّى از درجهء يقين كه ابداً جاى انكار نيست و در رتبهء شهود و احساس است ؛  إِنَّ هذا لَهُوَ حَقُّ الْيَقِينِ . \r\n فَسَبِّحْ بِاسْمِ رَبِّكَ الْعَظِيمِ ؛  پس اى پيغمبر ، نام خداوند بزرگ خود را به سبّوحيّت و قدّوسيّت ياد كن و او را منزّه و مبرَّى از هر چه خلاف مقتضاى مقام عدل و رحمت و جمال و جلال اوست بدان ، و از هر نقص و عيب و عجز و جهل و آثار آنها او را پاك و پاكيزه بدان .\r\nاز اين آيات كه بطور تفصيل طبقات مردم را در حال نزع روان بيان مىكند استفاده مىشود كه در هر حال چه انسان از مقرَّبين باشد يا از مردم صالح يا از مردم شقىّ ، خداوند از انسان به خود انسان نزديك‌تر است . و چون نزع روان بدست خدا انجام مىگيرد يا بدست فرشتگان مرگ كه به امر خدا نزع مىكنند ، آنها نيز به انسان نزديك بوده و قبض ارواح از باطن صورت مىگيرد .\r\n\r\n","description":"","footnote":"","page_name":" 254 ","page_number":268},
  {"content":"\r\n\r\n وَ لَوْ تَرى إِذْ فَزِعُوا فَلا فَوْتَ وَ أُخِذُوا مِنْ مَكانٍ قَرِيبٍ  « 1 »\r\n« اى پيغمبر ! كاش ميديدى آن وقتىكه مردم ظالم و ستمگر را مىخواهند قبض روح كنند و ناله و فرياد آنها بالا ميرود كه از چنگال مرگ فرار كنند ، ولى أبداً گريزگاهى براى آنان نيست ، و از مكان نزديك ارواح آنها را فرشتگان مرگ مىربايند . »\r\nمراد از مكان نزديك در اين آيه كريمه همان باطن انسان است كه فرشتگان از آنجا براى ربودن حقيقت او كه همان نفس اوست تصرّف مىكنند .\r\nاين باطن به شخص محتضر به اندازه‌اى نزديك است كه از اعضاى پيكر او بلكه از حواسّ او مانند باصره و سامعه و لامسه نزديكتر است . و اين موضوع شايد با اندكى توجّه روشن شود .\r\nفرض كنيد شما كه اينجا نشسته‌ايد ، افكارى داريد و نيّت‌هائى در دل خود مىگذرانيد ؛ آيا رفيق پهلوى دست شما از آنها خبر دارد ؟ آيا بدون ابراز و اظهار شما خودش ميتواند از باطن شما خبر حاصل كند ؟\r\nالآن با خود در ذهن خود فرض كنيد كه اينجا خانهء كعبه است ، و شما غسل كنيد و مشغول طواف شويد و بعد از هفت شوط طواف ، نماز طواف را در مقام حضرت إبراهيم عليه السّلام بخوانيد و سپس در كنارى نشسته و خانه را تماشا كنيد چون نظر به خانهء خدا ثواب دارد .\r\n\r\n\r\n","description":"","footnote":"\r\n( 1 ) . آيه 51 ، از سورهء 34 : سبأ\r\n","page_name":" 255 ","page_number":269},
  {"content":"\r\n\r\nبعد از اينكه اين كارها را در ذهن خود انجام داديد بدون آنكه دست و پاى شما حركتى كند و بدون آنكه حتّى بدن شما مختصر تكانى بخورد و حتّى بدون آنكه مختصر استمدادى از نيروى چشم و گوش خود در ديدن اين مناظر و شنيدن اصوات ازدحام و غوغاى مردم در اطراف كعبه كرده باشيد ، از رفيق پهلوى خود بپرسيد : آقا من چه كردم ؟\r\nدر پاسخ ميگويد : هيچ نكرده‌اى . شما مىگوئيد : من در قواى متصوّره و عالم خيال خود طواف كردم نماز خواندم و مدّتى بخانهء خدا نظاره كردم .\r\nدر پاسخ ميگويد : من كه از باطن شما خبر ندارم ؛ چشم من اين بدن شما را مىبيند ، و اين بدن أبداً حركتى نكرده و كارى انجام نداد .\r\nدر حال احتضار كه ملك الموت قبض روح مىكند ، كيفيّت گرفتن جان از همين قبيل است .\r\nفرض كنيد خوابيده‌ايد ، خوابهاى وحشتناكى ديده‌ايد كه اثرش در روان شما تا چند روز ظاهر بوده ، يا خوابهاى فرح انگيز ديده‌ايد كه اثرش تا مدّتى نيز در روان شما ظاهر بوده است ، و به اندازه‌اى اين خوابها عجيب بوده كه ممكنست اثر بعضى از آنها در طول مدّت عمر شما مؤثّر باشد ؛ ولى از رفيق خود كه بيدار بوده و در پهلوى بستر شما نشسته است ، در هنگام بيدارى اگر بپرسيد : من چه خواب ديدم ؟ ميگويد : من نميدانم .\r\nميگوئيد : من چنين و چنان در خواب ديدم ، چگونه تو\r\n\r\n","description":"","footnote":"","page_name":" 256 ","page_number":270},
  {"content":"\r\n\r\nنميدانى ؟\r\nميگويد : من عالِم السّرّ و الخفيّات نيستم تا از درون و خواب تو با خبر گردم .\r\nعالم مرگ و حالات احتضار و مشاهدات شخص محتضر از اين قبيل است .\r\nسرورها و وحشتهائى كه انسان در حال جان دادن دارد ، ديگرى اطّلاع پيدا نمىكند ؛ ترس‌ها و گشايش‌ها و سائر كيفيّات ادراكات محتضر نيز چنين است .\r\n\r\nمشاهدات در حال احتضار با چشم ملكوتى است\r\nديدار ملك الموت و باز شدن درهاى بهشت يا درهاى جهنّم و سكرات و سائر حالاتى كه در هنگام رحيل براى انسان مشهود ميگردد همه روحى است نه جسمى .\r\nجسم مىافتد روى زمين ، و روح حركت مىكند به محلّ خود كه بايد برود ؛ ملك الموت در صدد است كه روح را خارج كند و با خود ببرد ، با جسم كارى ندارد .\r\nاين وظيفهء بازماندگان و اوصياء و مشيّعين است كه جنازه را حركت دهند و با آداب و وظائف شرعيّه به خاك سپارند .\r\n وَ قالُوا أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ  *  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ  « 1 »\r\nاين منكرين معاد در مقام اعتراض مىگويند : در وقتى كه ما را\r\n\r\n\r\n","description":"","footnote":"\r\n( 1 ) آيه 10 و 11 ، از سورهء 32 : السّجدة\r\n","page_name":" 257 ","page_number":271},
  {"content":"\r\n\r\nمرگ در مىيابد و ما در زير زمين گم و نابود مىشويم و در دل زمين اثرى از ما نمىماند و خاك و خاكستر شده و هر ذرّه از وجود ما در جائى پراكنده مىگردد ، آيا دو مرتبه ما زنده مىشويم و در يك پيكره و آفرينش نوينى لباس هستى مىپوشيم ؟ !\r\nآرى ، اينان لقاء پروردگار خود را منكرند و نسبت به سير روحى و ملاقات حضرت أحديّت كافرند .\r\nاى پيغمبر ! به اينها بگو :  يَتَوَفَّاكُمْ  ، شما را مىگيرد فرشتهء مرگى كه به شما موكَّل است ، و مىبرد . و پس از آن به سوى پروردگارتان بازگشت داده خواهيد شد .\r\nآنچه در هنگام مرگ حركت مىكند و ميرود ، شما هستيد و آن حقيقت شما و نفس شماست . جسم شما بگذار در زير زمين متفرّق گردد و نابود شود ، آنكه راسِم و معيِّن نفس شما نيست ؛ آن لباس شما است ، اگر از بدن شما بيرون آيد وجود شما تغيير نمىپذيرد .\r\nآن ملك الموتى كه مُسَيطر بر شماست و خداوند او را مراقب نفس شما قرار داده است ، شما را از عالم طبع و مادّه بعالم برزخ مىبرد و جسم را رها مىكند ، و هر تكليفى كه براى اوست انجام خواهد شد .\r\nبنابراين ورود انسان در عالم برزخ ، ورود نفس انسان است به صورت برزخى و مثالى خود .\r\n\r\nدنيا و آخرت موضوعاً دو عالم متفاوت هستند\r\nنفس انسان مدّتى در دنيا بوده و با عالم طبع و لذّات مادّى انس گرفته ؛ هر چه با چشم ديده ، دل بدنبال او رفته است ؛ و هر چه با\r\n\r\n","description":"","footnote":"","page_name":" 258 ","page_number":272},
  {"content":"\r\n\r\nگوش شنيده و لذّت برده ، دل بدنبال او رفته است و بالاخره بوسيلهء حواسّ پنجگانه نفس با عالم طبع و مادّه ارتباط پيدا نموده و از اين دريچه‌ها بهره‌ها و تمتّعات مادّيّهء خود را برده است .\r\n ز دست ديده و دل هر دو فرياد * كه هر چه ديده بيند دل كند ياد \r\nدل همان نفس است كه در دنيا بوده و با رنگ و بوى دنيا آشنا شده ، و عادات و آداب و رسوم مردم دنيا را پيدا كرده و مدّتى با آنها در گير و قوس بوده ، و از مناظر آنجا لذّت برده و روز بروز تعلّقش به دنيا زيادتر شده است .\r\nحالا ميخواهد دنيا را ترك كند و وارد در عالمى گردد كه أبداً با آنجا آشنائى نداشته است ، در عالمى كه با دنيا به‌هيچ‌وجه شباهتى ندارد .\r\nدر اين دنيا اگر نفس موادّ آشنائى خود را با آن عالم تهيّه كرده و به اصطلاح برگ و ساز سفر آماده نموده است و با باطن خود آشنائى پيدا كرده است ، براحتى حركت مىكند . و اگر موادّ آشنائى با آن عالم را تهيّه ننموده ، عمرش سپرى شده و غريب مانده است ، در هنگام رحيل از اينجا رهسپار مىشود به ديار غربت ، در اين صورت سخت مىميرد ؛ چون غريب است و راه آشنائى هم نمىتواند باز كند .\r\nمتاعى ندارد كه در آنجا قابل عرضه و فروش باشد . متاعى كه در آنجا از انسان مىخرند و بدين‌وسيله وجود انسان را گرامى ميدارند غير از متاعى است كه در دنيا ارزش دارد و در عالم مادّه و غرور\r\n\r\n","description":"","footnote":"","page_name":" 259 ","page_number":273},
  {"content":"\r\n\r\nبازارش گرم است .\r\nدر دنيا پول ارزش دارد ، طلا و نقره ارزش دارد ، جاه و مقام ارزش دارد ، مُكنت و اعتبارات ارزش دارند ، كثرت اقرباء و اولاد و دوستان و كمك‌كاران ارزش دارند .\r\nدر آنجا اينها ارزش ندارند . بين انسان و ارحامش اگر رابطهء خدائى نباشد بريده مىشود ؛ و نسبت خويشاوندى بر اساس تقوى و فضيلت است . در آنجا مال به كار نمىآيد . أعوان و ياران به درد نمىخورند . آبرو و شخصيّت دنيائى ، حكومت و سلطنت در آنجا قيمت ندارد . و اگر فرضاً كسى بتواند اينها را از اينجا با خود ببرد ، باز در آنجا قيمت ندارد و بازارش كساد خواهد بود .\r\nآن دكّان غير از اين دكّان و آن بازار غير از اين بازار است .\r\nفرض كنيد شما الآن كه در فصل تابستان هستيد و هوا گرم است مقدارى يخ داريد كه سرمايهء شما را تشكيل مىدهد ؛ اين سرمايه در وضعيّت و موقعيّت فعلى داراى ارزش است ، ولى در فصل زمستان قيمت ندارد .\r\nشخصى در فعل نجّارى استاد است ، منبّت كارى ، ميناكارى و دقائق لطيفهء اين فنّ را به خوبى ميداند و ازهرجهت فنّ او داراى قيمت است ؛ ولى به جائى رفته كه در آنجا احتياج به آهنگر دارند و با قيمت فوق‌العاده استخدام مىكنند . هر چه اين نجّار بگويد : فنّ من بسيار خوب است و در محلّ خود چقدر طالب داشتم ، شما در اين موقعيّت نيز مرا استخدام كنيد ؛ من چنين و چنان انواع و اقسام\r\n\r\n","description":"","footnote":"","page_name":" 260 ","page_number":274},
  {"content":"\r\n\r\nريزه‌كاريهاى صنعت نجّارى را براى شما به بهترين وجه انجام مىدهم و حاضرم با حقوق بسيار كمى قانع باشم .\r\nدر جواب مىگويند : ما به نجّار نيازى نداريم ، هر چه از صنعت خود تعريف كنى و فنّ خود را بستائى به درد ما نمىخورد ؛ ما آهنگر احتياج داريم ، اگر در فنّ آهنگرى خبرويّتى دارى فبها و الّا وجود تو در اينجا مايهء دردسر و معطّلى است .\r\nشخصى طبيب است و در فنّ طبّ استاد ، يك روز مىآيد در مدرسهء فلسفه و مىخواهد به عنوان فيلسوف و حكيم خود را جا بزند ، مىگويد : من دانشمندم ، زحمت كشيده‌ام ، مطالعه نموده‌ام ، كتابها خوانده‌ام .\r\nمىگويند : همهء اين سخنان درست است ، ولى اينجا مكتب فلسفه است ، ما حكيم و فيلسوف مىخواهيم ؛ تو در فنّ طبّ زحمت كشيده‌اى و رنج برده‌اى ، تمام رگهاى بدن را مىشناسى و محلّش را دقيقاً ميدانى ، و در عمل جرّاحى هم بسيار استادى ، ولى ما نيازى به طبيب و جرّاح نداريم .\r\nتو از علم حكمت و دانستن حقائق اشياء اطّلاعى ندارى و در اينجا جاى تو نيست .\r\nاعتباراتى كه مردم در دنيا دارند و بر اساس آن زندگانى مادّى خود را استوار نموده‌اند ، از مال و فرزند و عشيره و تجارت و صناعت و حكومت و أمثال ذلك ، همهء آنها بر محور زندگانى دنيوى دور مىزند .\r\n\r\n","description":"","footnote":"","page_name":" 261 ","page_number":275},
  {"content":"\r\n\r\nوقتىكه عالم عوض شد و اين زندگانى تبديل شد ، ديگر معقول نيست آنچه از لوازم و خصائص زندگى اوّل بوده است باز در زندگى دوّم ، با وجود تغيير موضوع و تبديل احكام و قوانين و ناموس آن به كار آيد .\r\n\r\nدر آخرت خريدار متاع عبوديّت و تقوى هستند\r\nاعتباراتى كه در اين جهان انسان بر اساس نفس امّاره كسب كرده است ، در آنجا پروانهء ورود ندارد ، و آن كالا قاچاق است و در گمرك بين دو عالم كه سرحدّ مرگ است بازجوئى نموده و آن را دور ميريزند .\r\nو اگر كسى بخواهد أحياناً با خود ببرد بايد در اين عالم آنها را به رضاى خدا بدهد . مالى را كه مىخواهد ببرد اينجا بدهد ، خود به خود بدانجا ميرود .\r\nو علّت اين مطلب آنست كه بواسطهء انفاق دادن در راه خدا ، نفس انسان طاهر و ملكوتى مىگردد و بعالم حقائق آشنا مىشود ، و اين آشنائى در آنجا خريدار دارد .\r\nمتاع آنجا توحيد و عدالت و تقوى و قدم راستين نهادن و با صدق و صفا رفتار كردن و به حقوق غير تجاوز ننمودن و از دائرهء عبوديّت حضرت معبود قدم بيرون نگذاشتن است .\r\n\r\nتعيّنات دنيويّه بازارش در آن دنيا كساد است\r\nاگر كسى در دنيا از هر گونه اعتباريّات آن بهرمند باشد ، مثلًا فرزند و عشيرهء فراوان و اسب‌هاى مرصّع دارد ، و شئون او همگى چشمگير و از نقطهء نظر عالم اعتبار قابل توجّه است ؛ يك فرزندش دكتر است ، يكى ديگر مهندس ، يك قصر ييلاقى دارد و يك قصر قشلاقى ؛ در آنجا مىگويد : فرزند من دكتر است ، مىگويند : براى ما\r\n\r\n","description":"","footnote":"","page_name":" 262 ","page_number":276},
  {"content":"\r\n\r\nچه آوردى ؟ ما دل پاك مىخواهيم ، عقيدهء پاك مىخواهيم .\r\nمىگويد : فرزند ديگر من مهندس است ، مىگويند : چقدر در دنيا انفاق كردى و با اين فرزند مهندس چه قدم خيرى براى مردم بر محور رضاى خدا برداشتى ؟\r\nمىگويد : من قصر داشتم ، مىگويند : آيا آن قصر را محلّ رفت و آمد و قضاء حوائج مردم قرار دادى ، و آن را محلّ و ملجأ يتيمان و مستمندان و نيازمندان و سفرهء گستردهء گرسنگان نمودى ، يا نه درِ آن را بستى و فقط براى إطفاء شهوت و تمتّع از لذّات شهويّهء خود قرار دادى ؟\r\nاينجا عالَم توحيد است ، اينجا عالم عدل است ، اينجا عالم حساب است ، اينجا عالم جزا و عكس العمل كردارهاى پسنديده يا زشتى است كه در دنيا نمودى .\r\nاينجا نه خاك است ، نه هوا ، نه خنده و شادى مادّى ، نه گريه و اندوه طبعى ، نه فرزند ، نه پدر ، نه مادر ، نه طائفه ، نه طلا و نقره ؛ هر چه از اينها بعنوان رشوه بدهى تا تو را از نتائج أعمال زشت خود بر كنار دارند فائده‌اى ندارد ، چيزى كه براى ما فائده دارد طهارت باطن و تزكيهء اخلاق و كردار پسنديده است .\r\nچقدر علم آوردى ؟ چقدر حلم آوردى ؟ چقدر عبوديّت خدا را نمودى ؟ چقدر با نماز و روزه و جهاد و حجّ و امر بمعروف و نهى از منكر و زكات و خمس و صدقات و صلهء رحم و برآوردن حوائج برادران دينى و ايثار و محبّت و ولايتِ حق داران و پيشوايان دينى ، با\r\n\r\n","description":"","footnote":"","page_name":" 263 ","page_number":277},
  {"content":"\r\n\r\nمناظر موجودهء در اين عالم آشنائى پيدا كردى ؟\r\nبه هر مقدار كه از اين متاعها آورده‌اى قدمت مبارك است ، أهلًا و سهلًا ، بفرما در اينجا به خوشى و خرّمى .\r\nولى آن كسى كه آشنائى با آن عالم پيدا نكرده و غريب است ، چشمان ملكوتيش كور است ، يك قدم بخواهد حركت كند مواجه با هلاكت خواهد شد .\r\n\r\nكيفيّت قبض روح ستم پيشگان به منطق قرآن\r\nعجيب قرآن مجيد اين مردم را كه ستم پيشه بودند توصيف مىكند :\r\n وَ لَوْ تَرى إِذِ الظَّالِمُونَ فِي غَمَراتِ الْمَوْتِ وَ الْمَلائِكَةُ باسِطُوا أَيْدِيهِمْ أَخْرِجُوا أَنْفُسَكُمُ الْيَوْمَ تُجْزَوْنَ عَذابَ الْهُونِ بِما كُنْتُمْ تَقُولُونَ عَلَى اللَّهِ غَيْرَ الْحَقِّ وَ كُنْتُمْ عَنْ آياتِهِ تَسْتَكْبِرُونَ  *  وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ وَ ما نَرى مَعَكُمْ شُفَعاءَكُمُ الَّذِينَ زَعَمْتُمْ أَنَّهُمْ فِيكُمْ شُرَكاءُ لَقَدْ تَقَطَّعَ بَيْنَكُمْ وَ ضَلَّ عَنْكُمْ ما كُنْتُمْ تَزْعُمُونَ  . « 1 »\r\nدر اينجا خطاب با پيغمبر اكرم است راجع به حالاتى كه ظالمين در حال سكرات موت دارند ؛ ميفرمايد :\r\n« و اى كاش ميديدى آن‌وقتى را كه ستمكاران در سكرات و غمرات مرگ فرو رفته و غوطه مىخورند و فرشتگان قبض روح دستهاى خود را براى ربودن جان آنها باز كرده و به آنها بدين كلمات خطاب مىكنند :\r\n\r\n\r\n","description":"","footnote":"\r\n( 1 ) : ذيل آيه 93 و آيه 94 ، از سورهء 6 : الانعام\r\n","page_name":" 264 ","page_number":278},
  {"content":"\r\n\r\nخارج كنيد جانهاى خود را ! امروز است كه در مقابل گفتار غير عادلانه‌اى كه دربارهء خدا گفته‌ايد و بواسطهء استكبار و بلندپروازى كه در برابر آيات الهيّه نموده‌ايد ، به عذاب سختى كه جان شما را ذليل و حقير و پست گرداند جزا داده خواهيد شد .\r\nو به تحقيق كه شما به نزد ما تنها آمده‌ايد ، همچنان كه در اوّل وهله كه شما را خلق كرديم تنها بوديد . و آنچه را كه ما به شما از روى تفضّل در دنيا عطا كرديم همه را پشت سر انداخته‌ايد . و آن ياران و مددكارانى كه چنين مىپنداشتيد كه با شما شركت مىكنند ، نمىبينيم با شما آمده باشند . بتحقيق كه بين شما و آنها بريدگى و شكاف ايجاد شد ، و آنچه را كه گمان مىكرديد به فرياد شما برسد ، از شما فاصله گرفته و در وادى انفصال و جدائى نابود و گم شد » .\r\n\r\nدر وقت مرگ تمام جهات مورد اعتماد در دنيا نابود ميشوند\r\nاين آيات بيان مىكند كه تمام جهاتى كه مورد اعتماد و اتّكاء انسان در دنيا بوده ، همه در وقت مرگ نابود مىشوند .\r\nعمدهء اتّكاء و اعتماد انسان در دنيا به دو چيز است : يكى به مال است ، از طلا و نقره و اسبهاى بسته شده و تجارت‌ها و درهم و دينار و خانه‌هاى مسكونى و أمثال اينها ، كه انسان رفع حوائج زندگى خود را با آنها مىكند .\r\nدوّم ، فرزند و زن و رفيق و آشنا و قوم و خويش و شريك و أمثال اينها كه براى رفع حاجات خود بدانها متوسّل مىگردد . از اين رفيق يك حاجت مىطلبد ، از آن رفيق يك حاجت ، از مادرش يك حاجت ، از فرزندش يك حاجت ، از رئيس و حاكم و بزرگ محلّه يك\r\n\r\n","description":"","footnote":"","page_name":" 265 ","page_number":279},
  {"content":"\r\n\r\nحاجت ، از ثروتمند و قدرتمند يك حاجت ؛ و بالاخره در مواقع نياز بدانها متوسّل مىگردد ، و هر كارى كه از دست آنها برآيد دربارهء او انجام ميدهند .\r\nاز اين دو دسته بيشتر نيست . وقتى كه انسان مىخواهد رحلت كند ، ملائكه خطاب به او نموده مىگويند :\r\n وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ  .\r\nاين دو دسته را اجمالًا پشت سر انداخته و تنها آمديد ، همچنان كه وقتى خواستيم شما را به دنيا بياوريم تنها بوديد . وقتى از رحم مادر پا به دنيا گذاشتيد ، نه مال داشتيد از درهم و دينار و خانه و زراعت و تجارت ، نه چك و سفته و اعتبار ؛ چون فارغ بوديد ، نه پدر مىشناختيد نه مادر نه برادر ، نه حاكم و محكوم ، نه رئيس و مرؤوس ، نه مطيع و مطاع ؛ كَأنَّهُ لَمْ يَكُنْ شَيْئاً مَذْكورا .\r\nشما كجا بوديد آنجا ؟ چقدر پاك بوديد آنجا ! آمديد در اينجا خود را آلوده كرديد ، حال كه مىخواهيد برگرديد بايد تمام آنها را فراموش كرده و در بوتهء نسيان بسپاريد ، و تنها بسوى ما مراجعت كنيد .\r\nو سپس آن فرشتگان اين اجمال مطلب را براى انسان تفصيل ميدهند :\r\nو توضيح آنكه يكى از آن دو دسته‌اى كه مورد اعتماد شما بودند ، مال بود كه بر آن تكيه مىزده و اساس زندگى خود را بر آن مىنهاديد ، ولى در حال حاضر همه را پشت سر انداخته و با نداى\r\n\r\n","description":"","footnote":"","page_name":" 266 ","page_number":280},
  {"content":"\r\n\r\nوداع ابدى آنها را ترك گفتيد .\r\n وَ تَرَكْتُمْ ما خَوَّلْناكُمْ وَراءَ ظُهُورِكُمْ  .\r\nهر چه مال به شما داديم ، ما داديم ؛ براى آنكه از آن فائدهء صحيح ببريد و آن را در مصالح خود صرف كنيد ، در راه ترقّى و تكامل روحى و رقاء مراتب انسانيّت صرف كنيد .\r\nشما از آن سوء استفاده نموده ، آن را در راه مضارّ خود صرف كرديد ، و با آن خود را ضعيف نموده و بالاخره در تهلكه انداختيد ، و حال همهء آنها را ترك گفته‌ايد ؛ اين حساب اموال شما .\r\nامّا آن ياران و فرزندان و زنها و رفيقان و آشنايانى كه بدانها اعتماد داشتيد در مواقع ضرورت و عسرت از شما مدد كنند و براى انجام مقاصد به نيروهايتان اضافه كنند و جفت و قرين شما گردند و نسبت به كارهائى كه از عهدهء شما به تنهائى خارج بود يار و مددكار شما باشند ، آنها نيز با شما در اينجا نيامده‌اند ؛ ما آنها را با شما نمىبينيم .\r\n وَ ما نَرى مَعَكُمْ شُفَعاءَكُمُ الَّذِينَ زَعَمْتُمْ أَنَّهُمْ فِيكُمْ شُرَكاءُ  .\r\nچرا آنها نيامدند ؟ چرا پدر ، مادر ، زن ، فرزند ، معتمَد محلّ ، رئيس و معاون را با خود نياورديد ؟ چرا شريك شما با شما نيامد ؟ چرا هر چه ما نظاره مىكنيم و بدقّت مىنگريم كسى را با شما نمىيابيم ؟\r\nاينجا عالمى است كه شما را تنها مىبينيم ، تنها به تمام معنى الكلمه ، تك و تنها .\r\n\r\n","description":"","footnote":"","page_name":" 267 ","page_number":281},
  {"content":"\r\n\r\nآنگاه فرشتگان علّت و سبب آنكه انسان نمىتواند مال و ياران را با خود از اينجا بدانجا كوچ دهد بيان مىكنند :\r\n لَقَدْ تَقَطَّعَ بَيْنَكُمْ . \r\nبين شما و آنها جدائى افتاد . چون شما از اين نشأه به نشأهء ديگر كوچ مىكنيد ، از اين شهر به ديار ديگر مىرويد كه اسباب و آلات اين ديار در آن وارد نمىشود و رسوم و عادات اينجا در آنجا رخنه و راه پيدا نمىكند .\r\nآن عالم ، عالم ملكوت است ؛ اين عالم ، عالم مُلك . آن عالم ، علوى است ؛ اين عالم ، سفلى است . آنجا خانهء حقيقت است ، اينجا خانهء مجاز . آنجا محلّ استقرار است ، اينجا محلّ عبور . آنجا بر اساس حقائق با انسان معامله مىشود ، اينجا عالم اعتبار و مصلحت انديشى و محافظه‌كارى است . آنجا جاى تحقّق و واقعيّت است ، اينجا جاى آرزو و تخيّل . آنجا عالم فعليّت است ، اينجا عالم استعداد و قابليّت . آنجا حساب است بدون عمل ، اينجا عمل است بدون حساب .\r\nبنابراين ، چون اين عالم با آن عالم مَوضوعاً و حُكماً تفاوت دارد ، بين شما و اساس اعتبارات شما در اين عالم جدائى حاصل شده است و بنابراين :\r\n وَ ضَلَّ عَنْكُمْ ما كُنْتُمْ تَزْعُمُونَ  .\r\nآنچه در دنيا مىپنداشتيد در اينجا هم به درد شما بخورد و دستى از شما بگيرد ، گم شد و اثرى از آن نماند .\r\n\r\nشئون آخرت متناسب با آخرت است\r\nدر دنيا مىپنداشتيد كه آخرت هم به دنبال دنيا و متشكّل به\r\n\r\n","description":"","footnote":"","page_name":" 268 ","page_number":282},
  {"content":"\r\n\r\nشأنى از شئون دنياست ؛ وصيّت كرديد جناب آقاى فلان مقبرهء مرا آئينه كارى كند و سنگ مرمر قيمتى بر روى قبر نهد ، و فرش و اثاث مقبره را آبرومندانه تهيّه كند ، دو گلدان هم پيوسته روى قبر بگذارد ، يك دست مبل ممتاز هم گرداگرد آن بچيند ، يك دسته گل تازه هم هر شب جمعه نثار قبر من بنمايد .\r\nاينها به درد نمىخورد ؛ اينها زينت‌هاى عالم غرور است نه عالم ملكوت . مرده بسوى ملكوت ميرود ؛ چيزى بايد براى او هديّه كرد كه به كار او آيد .\r\nفرزندان صالح العمل ، صدقهء جاريه ، علمى كه از خود باقى گذارده و مردم از او بهرمند مىشوند ، انفاق به فقرا و مستمندان ، دستگيرى از بيچارگان ، تربيت و رسيدگى به يتيمان ، نشر علم و تقوى در ميان جامعهء مردم ، اقامهء نماز و قرائت و تدبّر قرآن و طلب غفران براى او مفيد است .\r\nو اين زينت‌ها علاوه بر آنكه فائده ندارد ، براى او ضرر هم دارد . دسته گل بردن براى مرده و نثار قبر او نمودن بدعت و حرام است . زينت كردن قبور بدين أشكال مذكور ، حرام يا حدّاقلّ مكروه است به كراهت شديده ؛ و اينها مرده را رنج ميدهد . اين تجمّلاتِ مقبره‌ها بدين كيفيّت خلاف دستور اسلام است .\r\nولى ما چون در دنيا هستيم خيال مىكنيم شئون آخرت هم همانند شئون دنياست ؛ و اين غلط است .\r\nمىگويد : مرا در مقبره دفن كنيد ، من از زمين بدون سقف\r\n\r\n","description":"","footnote":"","page_name":" 269 ","page_number":283},
  {"content":"\r\n\r\nمىترسم ! خيال مىكند آنجا هم مثل اينجاست كه اگر او را در اطاق سقف دار دفن كنند ، محفوظ است ؛ امّا اگر او را روى زمين هموار به خاك بسپارند باران و برف او را آزار ميدهد و حركت مردم بر روى مزار او ، او را آزرده مىكند .\r\nزهى جهالت ! روح را فرشتگان به عالم برزخ بردند و بدن در ميان قبر خوراك ماران و موران شد . تمام افراد بشر را اين جهالت از پا در آورده ، و قرآن كريم فرياد كرده است : و  ضَلَّ عَنْكُمْ ما كُنْتُمْ تَزْعُمُونَ  ؛ آن خيالات و أوهام شما نابود شد و در تيه ضلال به خاك عدم كشيده شد .\r\nآرى ، منزل آخرت هم سقف ميخواهد ، فرش ميخواهد ، آئينه و گل ميخواهد ؛ ولى سقفش سپر آتش است و آن اجتناب از محرّمات است ، فرشش استقرار در محلّ امن است و آن تقوى است ، آئينه‌اش صفاى باطن است تا جلوه‌گاه اسماء و صفات خدا گردد ، گلش نسيم معطّر رحمت از جانب بهشت است و آن تجلّى به جمال الهى است .\r\n\r\nخطبهء أمير المؤمنين عليه السّلام دربارهء كيفيّت حال احتضار مردم كوردل\r\nحضرت مولى الموحّدين و أمير المؤمنين در « نهج البلاغه » مىفرمايد :\r\nوَ لَا يَزْدَجِرُ مِنَ اللهِ بِزَاجِرٍ ، وَ لَا يَتَّعِظُ مِنْهُ بِوَاعِظٍ ، وَ هُوَ يَرَى الْمَأْخُوذِينَ عَلَى الْغِرَّةِ - حَيْثُ لَا إقَالَةَ وَ لَا رَجْعَةَ - كَيْفَ نَزَلَ بِهِمْ مَا كَانُوا يَجْهَلُونَ ، وَ جَاءَهُمْ مِنْ فِرَاقِ الدُّنْيَا مَا كَانُوا يَأْمَنُونَ ، وَ قَدِمُوا مِنَ الآخِرَةِ عَلَى مَا كَانُوا يُوْعَدُونَ ؛ فَغَيْرُ مَوْصُوفٍ مَا نَزَلَ بِهِمْ .\r\nاجْتَمَعَتْ عَلَيْهِمْ سَكْرَةُ الْمَوْتِ وَ حَسْرَةُ الْفَوْتِ ، فَفَتَرَتْ لَهَا\r\n\r\n","description":"","footnote":"","page_name":" 270 ","page_number":284},
  {"content":"\r\n\r\nأَطْرَافُهُمْ ، وَ تَغَيَّرَتْ لَهَا أَلْوَانُهُمْ . ثُمَّ ازْدَادَ الْمَوْتُ فِيهِمْ وُلُوجًا ، فَحِيلَ بَيْنَ أَحَدِهِمْ وَ بَيْنَ مَنْطِقِهِ ، وَ إنَّهُ لَبَيْنَ أَهْلِهِ يَنْظُرُ بِبَصَرِهِ وَ يَسْمَعُ بِأُذُنِهِ ، عَلَى صِحَّةٍ مِنْ عَقْلِهِ وَ بَقَآءٍ مِنْ لُبِّهِ .\r\nيُفَكِّرُ فِيمَ أَفْنَى عُمْرَهُ ، وَ فِيمَ أَذْهَبَ دَهْرَهُ ، وَ يَتَذَكَّرُ أَمْوَالًا جَمَعَهَا ، أَغْمَضَ فِى مَطَالِبِهَا وَ اخَذَهَا مِنْ مُصَرَّحَاتِهَا وَ مُشْتَبِهَاتِهَا . قَدْ لَزِمَتْهُ تَبِعَاتُ جَمْعِهَا ، وَ أَشْرَفَ عَلَى فِرَاقِهَا . تَبْقَى لِمَنْ وَرَاءَهُ يَنْعَمُونَ فِيهَا وَ يَتَمَتَّعُونَ بِهَا ؛ فَيَكُونُ الْمَهْنَأُ لِغَيْرِهِ ؛ وَ الْعِبْءُ عَلَى ظَهْرِهِ ، وَ الْمَرْءُ قَدْ غَلِقَتْ رُهُونُهُ بِهَا .\r\nفَهُوَ يَعَضُّ يَدَهُ نَدَامَةً عَلَى مَا أَصْحَرَ لَهُ عِنْدَ الْمَوْتِ مِنْ أَمْرِهِ ، وَ يَزْهَدُ فِيمَا كَانَ يَرْغَبُ فِيهِ أَيَّامَ عُمْرِهِ . وَ يَتَمَنَّى أَنَّ الَّذِى كَانَ يَغْبِطُهُ بِهَا وَ يَحْسُدُهُ عَلَيْهَا قَدْ حَازَهَا دُونَهُ .\r\nفَلَمْ يَزَلِ الْمَوْتُ يُبَالِغُ فِى جَسَدِهِ حَتَّى خَالَطَ لِسَانُهُ سَمْعَهُ ؛ فَصَارَ بَيْنَ أَهْلِهِ لَا يَنْطِقُ بِلِسَانِهِ ، وَ لَا يَسْمَعُ بِسَمْعِهِ ، يُرَدِّدُ طَرْفَهُ بِالنَّظَرِ فِى وُجُوهِهِمْ ؛ يَرَى حَرَكَاتِ أَلْسِنَتِهِمْ وَ لَا يَسْمَعُ رَجْعَ كَلَامِهِمْ .\r\nثُمَّ ازْدَادَ الْمَوْتُ الْتِيَاطًا بِهِ ، فَقُبِضَ بَصَرُهُ كَمَا قُبِضَ سَمْعُهُ ، وَ خَرَجَتِ الرُّوحُ مِنْ جَسَدِهِ ، فَصَارَ جِيفَةً بَيْنَ أَهْلِهِ .\r\nقَدْ أُوحِشُوا مِنْ جَانِبِهِ ، وَ تَبَاعَدُوا مِنْ قُرْبِهِ . لَا يُسْعِدُ بَاكِيًا وَ لَا يُجِيبُ دَاعِيًا .\r\nثُمَّ حَمَلُوهُ إلَى مَخَطٍّ فِى الارْضِ ، وَ أَسْلَمُوهُ فِيهِ إلَى عَمَلِهِ ، وَ انْقَطَعُوا عَنْ زَوْرَتِهِ .\r\n\r\n","description":"","footnote":"","page_name":" 271 ","page_number":285},
  {"content":"\r\n\r\nحَتَّى إذَا بَلَغَ الْكِتَابُ أَجَلَهُ ، وَ الامْرُ مَقَادِيرَهُ ، وَ أُلْحِقَ ءَاخِرُ الْخَلْقِ بِأَوَّلِهِ ، وَ جَاءَ مِنْ أَمْرِ اللهِ مَا يُرِيدُهُ مِنْ تَجْدِيدِ خَلْقِهِ ، أَمَادَ السَّمَاءَ وَ فَطَرَهَا - الخطبة . « 1 »\r\nأمير المؤمنين عليه السّلام صدر اين خطبه را كه ما ذكر نكرديم دربارهء توحيد خداوند عزّ و جلّ و سپس دربارهء خلقت ملائكه و پس از آن دربارهء تمرّد مردم از دعوت رسول الله صلّى الله عليه و آله و سلّم و ميل آنها به جيفهء دنيا بيان ميفرمايد ، و پس از آن ميفرمايد :\r\nوَ مَنْ عَشِقَ شَيْئاً أَعْشَى بَصَرَهُ وَ أَمْرَضَ قَلْبَهُ ، فَهُوَ يَنْظُرُ بِعَيْنٍ غَيْرِ صَحِيحَة . « آرى ! كسى كه عاشق چيزى شود ، آن معشوق او را كور مىكند و دل او را رنجور و مريض ميگرداند ، بنابراين او با چشم ناسالمى نگاه مىكند . »\r\nتا ميرسد به آنكه دربارهء اين شخص كوردل و مريض القلب مطالبى را مىفرمايد كه ما عين آن عبارات شريفه را در اينجا نقل كرديم و معنايش اينست :\r\n« دست بر نمىدارد از كارهائى كه مىكند ، به جهت ملاحظهء خدا ، به منع منع كننده‌اى ، و نصيحت پذير نمىگردد براى خدا به اندرز اندرز دهنده‌اى ؛ درحالىكه مىبيند افرادى را كه بواسطهء فريب دنيا غافلگير و بازداشت شدند - چنان بازداشتى كه نه مىتوانند كارهاى خود را فسخ نموده و بهم زنند ، و نه مىتوانند بازگشت نموده و\r\n\r\n\r\n","description":"","footnote":"\r\n( 1 ) « نهج البلاغه » خطبهء 107 ؛ و از طبع محمّد عبده - مصر ، ج 1 ، ص 212 و 213\r\n","page_name":" 272 ","page_number":286},
  {"content":"\r\n\r\nمراجعت نمايند - چگونه در آستان زندگى آنان فرود آمد امرى كه آمدن آن را باور نداشتند و به تمام معنى جاهل بودند ( يعنى علامت‌هاى مردن و نشانه‌هاى جان سپردن ) ، و فرا گرفت آنان را از فراق و وداع دنيا آنچه كه از آن در ايمنى و امان بودند ، و وارد شدند بر آخرت با ملاحظه و مشاهدهء آن با وعده‌هائى كه داده شده بودند . بنابراين آنچه وارد شد بر آنها از شدائد و سختىهاى موت و عذابهاى بعد از موت در وصف نگنجد .\r\nدو چيز ناگهان با هم در آنها پديدار گشت ، يكى سكرات و بيهوشى مرگ و ديگرى پشيمانى و حسرت از دست دادن فرصت و موقعيّت تهيّهء زاد و توشهء سفر آخرت . و اين سكرات به اندازه‌اى شديد بود كه از ورود آن ، اعضاء و جوارحشان سست شده و رنگهاى سيما و بدن آنها تغيير كرد . سپس مرگ لحظه به لحظه شروع كرد به زياد شدن و پيكر آنها را فرا گرفتن ، پس بين او و گفتارش جدائى و بريدگى پيدا شد ( و زبان از كار افتاد ولى هنوز چشم و گوش از كار نيفتاده ) ؛ و تحقيقاً كه او در ميان اهل خود مىباشد و با ديدگانش مىبيند و با گوشهايش مىشنود ، عقلش نيز تمام و صحيح است و ادراكاتش بجا و به موقع است .\r\nدر اين حال در عالمى از فكر فرو ميرود كه در چه چيزهائى عمر گرامى خود را به باد داده ، و به چه چيزهائى روزگار پر بهاى خود را به پايان رسانيده است . و بخاطر مىآورد اموال خود را كه چگونه انباشته ، و در راه بدست آوردن آن دقّت و تأمّل نكرده و سرسرى\r\n\r\n","description":"","footnote":"","page_name":" 273 ","page_number":287},
  {"content":"\r\n\r\nپنداشته ، و آنها را از مواردى كه حلّيّت آن روشن بوده و از مواردى كه شبهه ناك بوده از هر جا به دستش رسيده گرد آورده است .\r\nآرى ، آثار و عواقب جمع اين اموال براى جان او لازم و غير منفكّ گرديده ، و در آستانهء وداع و فراق اين اموال وارد شده است . به خوبى ادراك مىكند كه اين اموال را گذارده تا براى ديگران باشد و از پس مرگ او از آن استفاده كنند و بدان وسيله در نعمت فرو روند و بهره‌ها گيرند ، و بنابراين عيش هنىء و گوارا براى آنان است و بار گران وِزر و و بال آن بر عهدهء او ، و چنان بسته‌شدهء زنجيرهاى گروِ آن اموال است كه خلاصى از آن متعذّر و محال به نظر ميرسد .\r\nدر اين حال بخاطر چيزهائى كه به هنگام مرگ برايش به خوبى پديدار شده است ، به شدّت انگشت ندامت خود را در برابر عمر از دست داده به دندان ميگزد ؛ و نسبت به آنچه در ايّام عمرش بدان رغبت داشت سخت بى اعتنا مىگردد .\r\nو تمنّى مىكند كه اى كاش آن كسى كه در وقت جمع‌آورى اموال به من غبطه برده و حسد مىورزيد ، صاحب آن اموال شده بود نه من .\r\nمرگ نيز كم كم پيش‌تر مىآيد و در تصرّف در بدن او قدمى فراتر مىنهد تا جائى كه بر گوش او هم غلبه مىكند و گوشش به پيروى از زبانش كه قدرت خود را از دست داده و از گفتار افتاده بود ، از قدرت مىافتد و شنوائى خود را از دست ميدهد . و در اين حال در ميان اهل خود كه اطراف او گرد آمده‌اند بطورى است كه نه با زبان مىتواند\r\n\r\n","description":"","footnote":"","page_name":" 274 ","page_number":288},
  {"content":"\r\n\r\nسخنى بگويد و نه با گوش سخنى بشنود ؛ ولى با چشمش كه هنوز از كار نيفتاده است دائماً در چهرهء اطرافيان خود نگاه مىكند و پيوسته ديدگان خود را به اين‌طرف و آن طرف ميگرداند ؛ و آنچه را كه آنها مىگويند ، حركت زبانهاى آنها را با چشم مىبيند ولى برگشت صداى آنها را با گوش نمىشنود .\r\nو مرگ پيوسته قدم جلوتر مىگذارد و با او چسبندگى بيشترى پيدا مىكند تا آنكه چشم او نيز بدنبال گوشش بسته مىشود ، و جانش از كالبدش بيرون ميرود ، و به صورت مردارى در بين اهل خود در مىآيد .\r\nبطورى كه تمام اهل و نزديكان او از او به وحشت افتند و از كنار او دور شوند ؛ و آن مردهء مسكين نيز نمىتواند با گريهء خود به گريهء آنان كمك دهد ، و سخن يكى از آنان را كه در سوك او به ناله و فغان سخنانى را به او خطاب مىنمايد پاسخ گويد .\r\nسپس جنازهء او را بر ميدارند بسوى گورى كه براى او مىكَنند ، و او را در ميان زمين به عملش مىسپارند . و از او دور مىشوند و از زيارت و ديدار او منقطع ميگردند .\r\nتا زمانى كه مدّت معيّنهء عمر دنيا كه در كتاب قضاى إلهى نوشته شده سر آيد ، و امر خدا به مقدّرات خود برسد ، و آخرين از مخلوقات به اوّلين آنها بپيوندند ، و امر خدا و فرمان او طبق اراده و مشيّت او براى تجديد آفرينش در قيامت برسد ؛ در اين حال آسمانها را به حركت درآورد و آن را بشكافد . . . »\r\n\r\n","description":"","footnote":"","page_name":" 275 ","page_number":289},
  {"content":"\r\n\r\nما خطبه را تا اينجا كه مورد حاجت براى احوال شخص محتضر در حال سكرات مرگ بود آورديم ، ليكن پس از اين أمير المؤمنين عليه السّلام سخنانى راجع به كيفيّت قيامت و پديد آمدن آن دارند كه ما از نقل آن صرف نظر كرديم .\r\nاز اينجاست كه آن حضرت پيوسته در خطبه‌هاى خود بيدارباش ميدهد و امّت را به اين مواقع خطير متوجّه مىنمايد .\r\n\r\nموعظهء أمير المؤمنين عليه السّلام در تهيّهء استعداد مرگ\r\nدر خطبه‌هاى شريفهء آن حضرت كه در « نهج البلاغه » آمده ، با آنكه مطالب متنوّعى از هر گونه است ولى تمام آنها بر سه محور : توحيد ، معاد و مرگ ، و تقوى دور مىزند .\r\nأَيُّهَا النَّاسُ ! إنَّمَا الدُّنْيَا دَارُ مَجَازٍ ، وَ الآخِرَةُ دَارُ قَرَار .\r\nاى مردم ! دنيا محلّ عبور است و شما در آنجا درنگ نداريد و پيوسته در حركت هستيد . الآن در اينجا كه ما نشسته‌ايم ، نَفْس ما درنگ ندارد ؛ بدن ما نشسته است و ليكن نفس در حركت است .\r\nدر اين ساعت همگى حركت كرده‌ايم ، يك ساعت به جلو آمديم ، يك ساعت از زمان تولّد ما گذشت و به زمان مرگ نزديك شديم ، و در تمام لحظات اين ساعت در حركت بوديم و بدون لحظه‌اى توقّف مسيرى را طىّ نموديم .\r\nدر اين حركت براى ما اختيارى نيست ، چه خود در حركت باشيم و راه برويم ، يا بنشينيم و سكونت داشته باشيم ، بخوابيم يا بيدار باشيم ، در هر حال اين مسير طىّ مىشود ، تا آنكه به آن نقطهء معهود كه زمان مرگ ماست برسيم .\r\n\r\n","description":"","footnote":"","page_name":" 276 ","page_number":290},
  {"content":"\r\n\r\nامّا آخرت جاى سكونت و آرامش است ، محلّ درنگ و اقامت است . در اين دنيا كه در حركتيم و خسته ، و مانند آدم راه پيموده مىخواهيم لباس خود را در منزل درآورده و استراحت كنيم ؛ لذا در نقطهء مرگ كه حركت سفر ما پايان مىپذيرد ، لباس كهنهء بدن را خلع و از آثار و تبعات آن رها شده ، با جامهء تجرّد مخلّع و آمادهء سكونت و استراحت خواهيم بود .\r\nفَخُذُوا مِنْ مَمَرِّكُمْ لِمَقَرِّكُمْ .\r\nبنابراين از اين راه تجاوز و سفر ، براى آن خانهء اقامت و استراحت توشه‌اى برداريد و ساز و برگى ببريد كه در آنجا شما را به كار آيد و مناسب آنجا باشد . چون در آنجا كه عالم فعليّت و اقامت است تهيّهء غذا و توشه و وسائل استراحت محال است ، چون تهيّهء اين موادّ را نمودن بواسطهء حركت است و آن در اين دنياست كه محلّ استعداد و قابليّت و ظهور مراتب پائين از فعليّت است .\r\nكارى كنيد كه فعليّت شما خوب باشد و كارنامهء قبولى بدست شما آيد .\r\nدر آن موقع شناسنامهء شما را عوض مىكنند و اسم دگرى براى شما مىگذارند ؛ كارى كنيد كه آن اسم ، مؤمن و صالح و متّقى باشد نه كافر و طالح و متجرّى .\r\nاگر به طريق اوّل باشد آن درنگ پيوسته توأم با سرور و نشاط و بهجت و لذّت خواهد بود . و اگر بطريق دوّم باشد آن اقامت مشحون به انواع گرفتاريها و اندوه‌ها و مرارت‌ها خواهد بود .\r\n\r\n","description":"","footnote":"","page_name":" 277 ","page_number":291},
  {"content":"\r\n\r\nوَ لَا تَهْتِكُوا أَسْتَارَكُمْ عِنْدَ مَنْ يَعْلَمُ أَسْرَارَكُم .\r\nحجاب‌هاى عفّت و پرده‌هاى عصمت و مصونيّت خود را از دستبرد شيطان و نفس امّاره محفوظ داريد و آنها را ندريد ، و در پيشگاه با عظمت خدائى كه بر اسرار خفيّه و رازهاى پنهان شما آگاه است آنها را پاره نكنيد .\r\nوَ أَخْرِجُوا مِنَ الدُّنْيَا قُلُوبَكُمْ مِنْ قَبْلِ أَنْ تَخْرُجَ مِنْهَا أَبْدَانُكُم .\r\nو دلهاى خود را از دنيا خارج كنيد قبل از آنكه بدنهاى شما بيرون رود . يعنى كارهائى كه مىكنيد بر اساس حقّ باشد نه نفس امّاره ، در اين صورت آن خواست و ميل ، خود به خود و رفته رفته بكلّى زائل مىشود و دل آدمى پاك و صاف ميگردد و بجاى آن حقّ و ميل و رضاى خدا مىنشيند ، و با عالم أبديّت مشابهت دارد ؛ امّا دلى كه به هواى نفس خو گرفته باشد با آن عالم مشابهتى ندارد و در وقت مرگ كه همان زمان خروج بدن است دچار نگرانيها و كشمكشها و اضطراب‌ها خواهد شد كه قابل بيان و توصيف نيست .\r\nفَفِيهَا اخْتُبِرْتُمْ وَ لِغَيْرِهَا خُلِقْتُمْ .\r\nدر اين دنيا براى اكتساب ملكات حميده و عقائد پاك و أفعال حسنه آمده‌ايد ، و لذا شما را در بوتهء امتحان و آزمايش مىگذارند و در هر ساعت مورد امتحان قرار ميدهند تا تقديم خواست باطن شما بر رضاى خدا يا عكس آن مشخّص گردد . و ليكن علّت آفرينش شما براى اين دنيا نيست بلكه براى غير آن از عالم أبديّت و فعليّت محضه و آرميدن در حرم امن و لقاى خداست .\r\n\r\n","description":"","footnote":"","page_name":" 278 ","page_number":292},
  {"content":"\r\n\r\n. إنَّ الْمَرْءَ إذَا هَلَكَ قَالَ النَّاسُ : مَا تَرَكَ ؟ وَ قَالَتِ الْمَلئِكَةُ : مَا قَدَّمَ ؟\r\nانسان وقتى كه مىميرد مردم مىگويند : از خود چه باقى گذارده است ؟ و فرشتگان مىگويند : چه براى خود پيش فرستاده است ؟\r\nچون مردم دنيا نظر به دنيا دارند و شخصيّت و اعتبار را بر محور تعيّنات دنيوى از زن و فرزند و مال و شغل و عشيره و ياران ميدانند ، لذا از كيفيّت موقعيّت ، در اين مرزِ اعتبار سخن مىگويند و تجليل و بزرگداشت آنها از او بر اين محور دور مىزند ، و به اختلاف اين اصل در احترام و تكريم به او كه غير از جنازهء او چيزى نمىپندارند ، اختلاف مىپذيرند .\r\nامّا فرشتگان الهى نظر به ملكوت دارند و مقام و منزلت او را در آنجا بر اساس تقوى و فضيلت و معارف الهيّه و علوم سرمديّه ميدانند ، لذا از موقعيّت او در اين حرم به گفتگو مىپردازند و احترام آنها نسبت به او با اين اساس سنجيده مىشود ، و به اختلاف اين اصل در تجليل و بزرگداشت او - كه همان نفس ناطقهء ملكوتيّه است و غير از آن چيزى نمىدانند - به اختلاف درجات و مراتب و سكونت دادن او را در منازل مختلفه مشغول ميگردند .\r\nلِلَّهِ ءَابَآؤُكُمْ ! فَقَدِّمُوا بَعْضًا يَكُنْ لَكُمْ قَرْضاً ؛ وَ لَا تُخَلِّفُوا كُلًّا فَيَكُونَ عَلَيْكُم « 1 »\r\n\r\n\r\n","description":"","footnote":"\r\n( 1 ) « نهج البلاغه » فقراتى از خطبهء 201 ؛ و از طبع مصر با تعليقهء شيخ محمّد عبده ، ج 1 ، ص 418\r\n","page_name":" 279 ","page_number":293},
  {"content":"\r\n\r\nاى مردم ! شما را به پدرانتان سوگند ! كمى براى سعادت خود براى آخرت پيش بفرستيد كه آن در نزد پروردگار منّان بعنوان قرض ، ذخيره و محفوظ بوده و خداوند آن را به اضعاف مضاعفه به شما در روز نياز ردّ خواهد نمود ؛ و همه را در دنيا پشت سر خود نگذاريد كه سنگينى و و بال آن دامنگير شما خواهد بود .\r\nمالهائى را كه انسان در دنيا ذخيره مىكند و به هر يك از آنها علاقه‌اى بهم مىزند ، تمام آن علاقه‌ها جمع شده و با جان او عقد مىبندند و پيوند ناگسيختنى برقرار مىكنند و در وقت رحلت كه مىخواهد كوچ كند و قدرت بر حمل اين اموال و تعلّقات را با خود ندارد ، آثار عقد و پيوند كه جان او را در قيد و بند درآورده است او را به شدّت مىكوبد و بر روان او سنگينى مىكند ، گوئى تمام اين اموال و تعلّقات را بر شانهء او گذاشته و او را مأمور حمل آن نموده‌اند .\r\n\r\nعيادت رسول خدا از أمير المؤمنين و شرح مطالبى راجع به موت\r\nمرحوم كلينى در كتاب « كافى » روايت مىكند از علىّ بن إبراهيم از پدرش از نوفلىّ از سَكونى از حضرت امام جعفر صادق عليه السّلام كه چشم دردى براى أمير المؤمنين عليه السّلام پديد آمد .\r\nرسول خدا صلّى الله عليه و آله و سلّم براى عيادت آن حضرت تشريف آوردند ، ديدند كه أمير المؤمنين از شدّت درد فرياد مىكشد .\r\nرسول خدا صلّى الله عليه و آله و سلّم فرمودند : يا علىّ ! جزع و فزع دارى يا آنكه شدّت درد ترا بدين صورت درآورده است ؟\r\nأمير المؤمنين عليه السّلام عرض كرد : يا رسول الله تا به حال در مدّت عمر من دردى بدين شدّت عارض من نگرديده است .\r\n\r\n","description":"","footnote":"","page_name":" 280 ","page_number":294},
  {"content":"\r\n\r\nپس رسول خدا فرمودند : اى علىّ ! ملك الموت چون براى قبض روح كافر حاضر ميگردد با او سَفّودى است از آتش ( و سَفّود آهنى است كه با آن گوشت را بريان مىكنند ) و با آن سفّود قبض روح او را مىنمايد و به اندازه‌اى بر آن كافر دشوار است كه از شدّت آن جهنّم بفرياد آيد .\r\nأمير المؤمنين عليه السّلام برخاسته و نشستند ، و گفتند : اى رسول خدا ! اين حديث را براى من تكرار كن ؛ اين گفتارت موجب شد كه درد خود را فراموش كردم . و سپس عرض كرد : آيا اين قسم قبض روح اختصاص به كافر دارد يا به كسى از امّت تو هم ممكنست برسد ؟\r\nرسول خدا فرمود : آرى ، به سه دسته ، حاكمى كه جَور ورزد و ستم روا دارد ، و كسى كه مال يتيم را از روى ستم بخورد ، و شاهدى كه در محكمهء قاضى به باطل و دروغ گواهى دهد . « 1 »\r\n\r\nسكرات موت مانند تصفيه و غربال گناهان است\r\nدر كتاب « معانى الاخبار » مرحوم صدوق روايت مىكند از محمّد بن القاسم الجرجانىّ از أحمد بن الحسن الحسينىّ از حضرت حسن بن علىّ از پدرش از حضرت محمّد بن علىّ از پدرش عليهم السّلام كه :\r\nحضرت موسى بن جعفر عليه السّلام براى عيادت مردى كه در سكرات مرگ غوطه‌ور شده و ديگر قادر بر پاسخ كسانى كه با او تكلّم\r\n\r\n\r\n","description":"","footnote":"\r\n( 1 ) « كافى » جلد أوّل فروع ، كتاب الجنائز ، باب النّوادر ، ص 70 از طبع سنگى ، و ص 253 از طبع مطبعهء حيدرى\r\n","page_name":" 281 ","page_number":295},
  {"content":"\r\n\r\nمىكردند نبود ، وارد شدند .\r\nاطرافيان به آن حضرت عرض كردند : يا بن رسول الله ! دوست داريم كيفيّت مرگ و كيفيّت احوال اين محتضر را كه مصاحب ماست بدانيم !\r\nحضرت فرمود : مرگ مانند دستگاه تصفيه است ، و مؤمنين را از گناهانى كه نموده‌اند تصفيه و پاك مىكند ؛ بطورى كه آخرين دردى كه آنها تحمّل مىكنند ، كفّارهء آخرين وِزر و گناهى است كه در آنها باقى مانده است . و كافران را تصفيه مىكند از حسناتى كه در دنيا أحياناً انجام داده‌اند ؛ بطورى كه آخرين لذّت و راحتى كه در دنيا به آنها ميرسد ، پاداش و جزاى آخرين كار نيكى است كه بجاى آورده‌اند .\r\nو امّا حال اين رفيقتان كه در سكرات است اينست كه مانند كسى كه گناهان او را در غربال ريخته و غربال كرده باشند ، از گناه بيرون آمده است و از آثام و اوزار تصفيه شده است ، و پاك و پاكيزه شده ، مثل لباس چركينى را كه بشويند و از چركها پاكيزه گردد . و الآن صلاحيّت پيدا كرده كه با ما أهل بيت رسول خدا در سراى جاودانى ابدى معاشر و همنشين باشد . « 1 »\r\nآرى ، سكرات مرگ همانطور كه براى كفّار و اهل جُحود و انكار و معاصى كبيره كه متعلّق به حقوق النّاس باشد بسيار شديد است ، همينطور براى مؤمنين و اهل يقين و غير متجاوزين بحقوق مردم آسان و لذّت بخش است بحدّى كه آنها ميل به برگشت به دنيا\r\n\r\n\r\n","description":"","footnote":"\r\n( 1 ) « معانى الاخبار » طبع حيدرى ، ص 289 ، باب معنَى الموت\r\n","page_name":" 282 ","page_number":296},
  {"content":"\r\n\r\nنمىكنند ، و اگر احياناً آنها را در رفتن به آخرت و رجوع به دنيا مختار كنند آنها رفتن به آن عالم ابدى را ترجيح ميدهند .\r\n\r\nداستان ملاقات با ملك الموت و خمسهء طيّبه و حضرت موسى ابن جعفر\r\nيكى از اقوام شايستهء ما كه از اهل علم سامرّاء بوده و سپس در كاظمين و فعلًا در طهران سكونت دارد براى من نقل كرد كه : در ايّامى كه در سامرّاء بودم مبتلى شدم به مرض حصبهء سخت و هر چه در آنجا مداوا نمودند مفيد واقع نشد .\r\nمادرم با برادرانم مرا از سامرّه به كاظمين براى معالجه آوردند ، و در كاظمين نزديك به صحن مطهّر يك اطاق در مسافرخانه تهيّه و در آنجا به معالجهء من پرداختند ؛ مؤثّر واقع نشد و من بيهوش افتاده بودم .\r\nاز معالجهء اطبّاى كاظمين كه مأيوس شدند يك روز به بغداد رفته و يك طبيب سنّى مذهب را براى من به كاظمين آوردند .\r\nهمين كه نزديك بستر من آمد و مىخواست مشغول معاينه گردد من در اطاق احساس سنگينى كردم ، و بى اختيار چشم خود را باز كردم ديدم خوكى بر سر من آمده است ؛ بى اختيار آب دهان خود را به صورتش پرتاب كردم .\r\nگفت : چه مىكنى ، چه مىكنى ؟ من دكترم ، من دكترم !\r\nمن صورت خود را به ديوار كردم و او مشغول معاينه شد و دستوراتى داد و نسخه‌اى نوشته و رفت .\r\nنسخه را تهيّه كرده و به تمام دستورات او عمل كردند ابداً مؤثّر واقع نشد ؛ و من لحظات آخر عمر خود را مىگذراندم .\r\n\r\n","description":"","footnote":"","page_name":" 283 ","page_number":297},
  {"content":"\r\n\r\nتا آنكه ديدم حضرت عزرائيل وارد شد با لباس سفيد و بسيار زيبا و خوشرو و خوش منظره و خوش قيافه .\r\nپس از آن پنج تن : حضرت رسول أكرم و حضرت أمير المؤمنين و حضرت فاطمهء زهراء و حضرت امام حسن و حضرت امام حسين عليهم السّلام به ترتيب وارد شدند و همه نشستند و به من تسكين دادند ، و من مشغول صحبت كردن با آنها شدم و آنها نيز با هم مشغول گفتگو بودند .\r\nدر اين حال كه من به صورت ظاهر بيهوش افتاده بودم ، ديدم مادرم پريشان شده و از پلّه‌هاى مسافرخانه بالا رفت روى بام ، و رو كرد به گنبد مطهّر حضرت موسى بن جعفر عليهما السّلام و عرض كرد :\r\nيا موسى بن جعفر ! من بخاطر شما بچّه‌ام را اينجا آوردم ، شما راضى هستيد بچّه‌ام را اينجا دفن كنند و من تنها برگردم ؟ حاشا و كلّا ! حاشا و كلّا ! ( البتّه اين مناظر را اين آقاى مريض با چشم دل و ملكوتى خود مىديده است نه با چشم سر ؛ آنها بهم بسته و بدن افتاده و عازم ارتحال است . )\r\nهمين كه مادرم با حضرت موسى بن جعفر مشغول تكلّم بود ديدم آن حضرت به اطاق ما تشريف آوردند و به حضرت رسول الله عرض كردند : خواهش مىكنم تقاضاى مادر اين سيّد را بپذيريد !\r\nحضرت رسول الله صلّى الله عليه و آله و سلّم رو كردند به عزرائيل و فرمودند : برو تا زمانى كه خداوند مقرّر فرمايد ؛ خداوند\r\n\r\n","description":"","footnote":"","page_name":" 284 ","page_number":298},
  {"content":"\r\n\r\nبواسطهء توسّل مادرش عمر او را تمديد كرده است . ما هم ميرويم إن شاء الله براى موقع ديگر .\r\nمادرم از پلّه‌ها پائين آمد و من نشستم ، و آن‌قدر از دست مادر عصبانى بودم كه حدّ نداشت . و به مادر مىگفتم : چرا اين كار را كردى ؟ ! من داشتم با أمير المؤمنين ميرفتم ، با پيغمبر ميرفتم ، با حضرت فاطمه و حسنين ميرفتم ؛ تو آمدى جلو ما را گرفتى و نگذاشتى كه ما حركت كنيم .\r\n\r\nملاقات عيال يكى از اعاظم نجف با أمير المؤمنين در حال سكرات موت\r\nيكى از سروران عزيز ما كه فعلًا از اعاظم اهل نجف أشرف است و حقّاً مرد بزرگوارى است ، نقل فرمود براى من كه : ما از نجف اشرف عيال اختيار كرديم و سپس در فصل تابستان براى زيارت و ملاقات ارحام عازم ايران شديم ، و پس از زيارت حضرت ثامن الائمّه عليه السّلام به وطن خود كه شهرى است در نزديكىهاى مشهد رهسپار گرديديم .\r\nآب و هواى آنجا به عيال ما نساخت و مريض شد و روز بروز مرضش شدّت كرد ؛ و هر چه معالجه كرديم سودمند نيفتاد و مشرف به مرگ شد . و من در بالين او بودم ، و بسيار پريشان شدم و ديدم عيال من در اين لحظه فوت مىكند و من بايد تنها به نجف برگردم و در پيش پدرش و مادرش خجل و شرمنده گردم ، و به من بگويند دختر نو عروس ما را بر دو در آنجا دفن كرد و خودش برگشت .\r\nحال اضطراب و تشويش عجيبى در من پيدا شد . فوراً آمدم در اطاق مجاور فرستادم و دو ركعت نماز خواندم و توسّل به حضرت\r\n\r\n","description":"","footnote":"","page_name":" 285 ","page_number":299},
  {"content":"\r\n\r\nامام زمان عجَّل اللهُ تعالَى فرجه الشّريف پيدا كردم و عرض كردم : يا ولىَّالله ! زن مرا شفا دهيد ، اى ولىّ كارخانهء خدا ! اين امر از دست شما ساخته است ؛ و با نهايت تضرّع و التجاء متوسّل شدم .\r\nآمدم در اطاق عيالم ، ديدم نشسته و مشغول گريه كردن است و زار زار مىگريد . تا چشمش به من افتاد گفت : چرا مانع شدى ؟ چرا مانع شدى ؟ چرا نگذاشتى ؟ من نفهميدم چه ميگويد ، و تصوّر كردم كه صحبت عادى مىكند و حالش سخت است .\r\nبعد كه قدرى آب به او داديم و غذا به دهانش گذارديم قضيّهء خود را براى من نقل كرد و گفت : عزرائيل براى قبض روح من با لباس سفيد آمد و بسيار متجمّل و زيبا و آراسته بود ، به من لبخندى زده و گفت : حاضر به آمدن هستى ؟ گفتم : آرى .\r\nبعداً أمير المؤمنين عليه السّلام تشريف آوردند و با من بسيار ملاطفت و مهربانى كردند و به من گفتند : من ميخواهم بروم نجف ، ميخواهى با هم برويم به نجف ؟ گفتم : بلى خيلى دوست دارم با شما به نجف بروم .\r\nمن برخاستم لباس خود را پوشيدم و آماده شدم كه با آن حضرت به نجف أشرف برويم ، همين كه خواستم از اطاق با آن حضرت خارج شوم ديدم كه حضرت امام زمان آمدند و تو هم دامان امام زمان را گرفته‌اى .\r\n\r\n","description":"","footnote":"","page_name":" 286 ","page_number":300},
  {"content":"\r\n\r\nحضرت امام زمان به أمير المؤمنين عرض كردند : اين بنده به ما متوسّل شده ، حاجتش را برآوريد .\r\nحضرت أمير المؤمنين عليه السّلام سر خود را پائين انداخته و به عزرائيل فرمودند : به تقاضاى مرد مؤمن كه متوسّل به فرزند ما شده است برو ؛ باشد تا موقع معيّن . و أمير المؤمنين از من خداحافظى كردند و رفتند . چرا نگذاشتى من بروم ؟\r\nاينها حقائق است ؛ ناقل اين قضيّه و عيالشان كه از صالحات است هر دو فعلًا حيات دارند .\r\nدر روايات كثيرى وارد شده است كه حضرت أمير المؤمنين عليه السّلام بر بالين شخص محتضر در سكرات موت حاضر مىشوند ، و اگر مؤمن و داراى ولايت باشد او را با خود به بهشت مىبرند :\r\n اى كه گفتى فَمَنْ يَمُتْ يَرَنى * جان فداى كلام دلجويت\r\nكاش روزى هزار مرتبه من * مُردمى تا ببينمى رويت \r\nأمير المؤمنين با چشم ملكوتى و گوش ملكوتى و دل ملكوتى انسان تماس مىگيرند و او را با خود به ملا أعلى مىبرند .\r\nبه به از اين ملاقات و زيارت براى مؤمن ؛ حقّاً چقدر شادىآفرين است .\r\n شب رحلت هم از بستر روم تا قصر حورالعين * اگر در وقت جان دادن تو باشى شمع بالينم\r\nز تاب آتش دورى شدم غرق عرق چون گل * بيار اى باد شب‌گيرى ، نسيمى زان عرقچينم \r\n\r\n","description":"","footnote":"","page_name":" 287 ","page_number":301},
  {"content":"\r\n\r\n اگر بر جاى من غيرى گزيند دوست ، حاكم اوست * حرامم باد اگر من جان بجاى دوست بگزينم\r\nصباح الخير زد بلبل كجائى ساقيا برخيز * كه غوغا مىكند در سر خيال خواب دوشينم « 1 » \r\n\r\nشرح حال لحظهء ارتحال أمير المؤمنين عليه السّلام\r\nآرى ، بر سر بالين خود أمير المؤمنين هم در وقت مرگ ، ارواح طيّبه آمدند و آن حضرت را دعوت به ارتحال نمودند .\r\nمرحوم مجلسى رضوانُ الله عليه از بعضى از كتب قديمه در ضمن روايت طويلى كه در باب شهادت آن حضرت بيان مىكند ميفرمايد :\r\nثُمَّ أُغْمِىَ عَلَيْهِ سَاعَةً وَ أَفَاقَ وَ قَالَ : هَذَا رَسُولُ اللهِ صَلَّى اللهُ عَلَيْهِ وَ ءَالِهِ ، وَ عَمِّى حَمزَةُ وَ أَخِى جَعْفَرٌ وَ أَصْحَابُ رَسُولِ اللهِ صَلَّى اللهُ عَلَيْهِ وَ ءَالِهِ ؛ وَ كُلُّهُمْ يَقُولُونَ : عَجِّلْ قُدُومَكَ عَلَيْنَا ، فَإنَّا إلَيْكَ مُشْتَاقُونَ .\r\nثُمَّ أَدَارَ عَيْنَيْهِ فِى أَهْلِ بَيْتِهِ كُلِّهِمْ وَ قَالَ : أَسْتَوْدِعُكُمُ اللهَ جَمِيعًا ، سَدَّدَكُمُ اللهُ جَمِيعًا ، حَفِظَكُمُ اللهُ جَمِيعًا . خَلِيفَتِى عَلَيْكُمُ اللهُ وَ كَفَى بِاللهِ خَلِيفَةً .\r\nثُمَّ قَالَ : وَ عَلَيْكُمُ السَّلَامُ يَا رُسُلَ رَبِّى ! ثُمَّ قَالَ : لِمِثْلِ هَذَا فَلْيَعْمَلِ الْعَامِلُونَ ، إِنَّ اللهَ مَعَ الَّذِينَ اتَّقَوا و الَّذِينَ هُم مُحْسِنُونَ .\r\nوَ عَرِقَ جَبِينُهُ وَ هُوَ يَذْكُرُ اللهَ كَثِيراً ؛ وَ مَا زَالَ يَذْكُرُ اللهَ كَثِيراً وَ يَتَشَهَّدُ الشَّهَادَتَيْنِ ، ثُمَّ اسْتَقْبَلَ الْقِبْلَةَ وَ غَمَضَ عَيْنَيْهِ وَ مَدَّ رِجْلَيْهِ و\r\n\r\n\r\n","description":"","footnote":"\r\n( 1 ) « ديوان حافظ » طبع پژمان ، ص 145 ، غزل 323\r\n","page_name":" 288 ","page_number":302},
  {"content":"\r\n\r\nيَدَيْهِ وَ قَالَ : أَشْهَدُ أَنْ لَا إلَهَ إلَّا اللهُ وَحْدَهُ لَا شَرِيكَ لَهُ ، وَ أَشْهَدُ أَنَّ مُحَمَّدًا عَبْدُهُ وَ رَسُولُهُ . ثُمَّ قَضَى نَحْبَهُ عَلَيْهِ السَّلَام « 1 »\r\nأمير المؤمنين عليه السّلام بيهوش شد ، چون به هوش آمد فرمود : اينك رسول خدا صلّى الله عليه و آله و سلّم با عمويم حمزه و برادرم جعفر طيّار و اصحاب رسول خدا همه حاضرند و همه مىگويند : بشتاب به سوى ما ؛ ما مشتاق زيارت و ديدار تو هستيم . و سپس با اهل بيت و فرزندان خود خداحافظى نموده ، و بر فرشتگان آسمانى سلام نمود . و پيشانيش در عَرَق نشست ، و دائماً ذكر خدا بر زبان داشت ، و تشهّد به شهادتين داده و از دنيا رحلت نمود .\r\n\r\n\r\n","description":"","footnote":"\r\n( 1 ) « . بحار » طبع كمپانى ، ج 9 ، ص 674\r\n","page_name":" 289 ","page_number":303},
  {"content":"\r\n . \r\n","description":"","footnote":"","page_name":" 290 ","page_number":304},
  {"content":"\r\n . \r\n","description":"","footnote":"","page_name":" 291 ","page_number":305},
  {"content":"\r\n . \r\n","description":"","footnote":"","page_name":" 292 ","page_number":306},
  {"content":"\r\n . \r\n","description":"","footnote":"","page_name":" 293 ","page_number":307},
  {"content":"\r\n . \r\n","description":"","footnote":"","page_name":" 294 ","page_number":308},
  {"content":"\r\n . \r\n","description":"","footnote":"","page_name":" 295 ","page_number":309},
  {"content":"\r\n . \r\n","description":"","footnote":"","page_name":" 296 ","page_number":310},
  {"content":"\r\n . \r\n","description":"","footnote":"","page_name":" 297 ","page_number":311},
  {"content":"\r\n . \r\n","description":"","footnote":"","page_name":" 298 ","page_number":312},
  {"content":"\r\n . \r\n","description":"","footnote":"","page_name":" 299 ","page_number":313},
  {"content":"\r\n . \r\n","description":"","footnote":"","page_name":" 300 ","page_number":314},
  {"content":"\r\n . \r\n","description":"","footnote":"","page_name":" 301 ","page_number":315},
  {"content":"\r\n . \r\n","description":"","footnote":"","page_name":" 302 ","page_number":316},
  {"content":"\r\n . \r\n","description":"","footnote":"","page_name":" 303 ","page_number":317},
  {"content":"\r\n . \r\n","description":"","footnote":"","page_name":" 304 ","page_number":318},
  {"content":"\r\n . \r\n","description":"","footnote":"","page_name":" 305 ","page_number":319},
  {"content":"\r\n . \r\n\r\n","description":"","footnote":"","page_name":" 306 ","page_number":320}
  ]