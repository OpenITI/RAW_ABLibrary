[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسيد مرتضى حسين صدر الافاضل\r\nمطلع انوار\r\nاحوال دانشوران شيعهء پاكستان و هند\r\nترجمهء دكتر محمد هاشم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nصدر الافاضل ، مرتضى حسين ، 1341 - 1407 ق .\r\nمطلع انوار ؛ أحوال دانشوران شيعهء پاكستان و هند / مرتضى حسين صدر الافاضل ؛ مترجم محمد هاشم . - مشهد : آستان قدس رضوى ، بنياد پژوهشهاى اسلامى ، 1374 .\r\n731 ص .\r\nكتابنامه\r\n1 . شيعه - سرگذشتنامه . الف . هاشم ، محمد ، 1321 - مترجم ب . عنوان .\r\n64 م 4 ص / 2 / 55 BP\r\n996 / 297\r\nفهرستنويسى پيش از انتشار : كتابخانهء بنياد پژوهشهاى اسلامى\r\nمطلع انوار\r\nاحوال دانشوران شيعهء پاكستان و هند\r\nمرتضى حسين صدر الافاضل\r\nترجمهء دكتر محمد هاشم\r\nويراستهء جعفر شريعتمدارى - سيد جلال قيامى مير حسينى\r\nحروفچينى : محمد على علاقه مند - واحد كامپيوتر\r\nچاپ اول ، 1374\r\n600 نسخه ، وزيرى\r\nامور فنى و چاپ : مؤسسهء چاپ و انتشارات آستان قدس رضوى\r\nقيمت : 12000 ريال\r\nحق چاپ محفوظ است\r\nمشهد - ص ، پ 366 - 91735 تلفن : 5 - 821033\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدّمهء مترجم\r\nكتاب مطلع انوار شرح حال علماى شيعه در شبه قارّهء هند است كه نويسندهء فاضل آن به كمك تذكره‌هاى مختلف به تأليف و جمع‌آورى آن پرداخته است .\r\nنويسندهء كتاب سيد مرتضى حسين « صدر الافاضل » در 23 / اوت 1923 م / 1341 ه ق در لكنهو در خانواده‌اى مذهبى متولد شد . بعد از تحصيلات ابتدايى وارد مدرسهء سلطان المدارس لكنهو شد و آخرين مدرك تحصيلى « صدر الافاضل » را به دست آورد ؛ علاوه بر آن از دانشگاه‌ها و مراكز آموزشى الله‌آباد ، لكنهو و پنجاب به دريافت دانشنامه‌هاى مولوى ، عالم ، فاضل ادب ، دبير كامل ، مولوى فاضل ، منشى فاضل ، قابل و فاضل اردو نايل آمد . بعد از تأسيس پاكستان ، در سال 1950 م . به لاهور رفت و به تدريس پرداخت و در سال 1407 ه ق در همان شهر درگذشت .\r\nسيد مرتضى حسين حدود 33 كتاب دربارهء موضوعهاى دينى و 31 كتاب دربارهء ادبيات و علوم وابسته تأليف كرده است كه بعضى از آنها عبارتند از :\r\n1 - حيات محسن الحكيم 2 - كليّات فارسى غالب ( 3 جلد ) 3 - احوال و آثار و رباعيات حكيم عمر خيّام نيشابورى 4 - اردوى معلّاى غالب ( 3 جلد ) 5 - تذكرهء رياض انودوس 6 - ترجمهء مختصر صحيفهء كامله 7 - ترجمهء صحيفهء علويه 8 - خطيب قرآن ( سيرهء نبى آخر الزّمان صلّى اللّه عليه و آله ) 9 - گلستان حكمت ( شرح كلمات قصار حضرت على عليه السّلام ) 10 - سوانح امام تقى عليه السّلام . 11 - سوانح امام نقى عليه السّلام 12 - سوانح امام حسن عسكرى عليه السّلام 13 - شرح نهج البلاغة 14 - تاريخ تدوين حديث و . . .\r\nاساس كار مؤلّف كتابهايى مانند تذكره بىبها فى تاريخ العلماء از علامه سيّد محمّد حسين\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nنوگانوى ، نجوم السماء از ميرزا محمّد على ، تكملهء نجوم السماء ، فارسى از ميرزا محمّد مهدى لكهنوى ، نزهة الخواطر از مولانا سيد عبد الحى حسنى و . . . بوده است .\r\nمؤلف در اين كتاب از طبقات مختلف علما ، افاضل ، اكابر ، ائمهء جماعات مساجد ، استادان مدارس و حتى وزرا و امرا و غيره نام برده و سعى كرده است كه شرح حال آنان را به رشتهء تحرير درآورد ، كه البتّه همهء آنها در زمرهء علماى دين نيستند بلكه به نوعى مصدر خدمات دينى بوده‌اند .\r\nناگفته نماند كه قبل از اين ، كتابى ديگر به نام تذكرهء علماى اماميهء پاكستان نوشتهء سيد حسين عارف نقوى توسّط اين جانب ترجمه شده و از طرف بنياد پژوهشهاى اسلامى آستان قدس رضوى به چاپ رسيده كه نويسنده در آن ، ضمن ثبت شرح احوال اشخاص بنا به مقتضيات ، بعضى از رجال را مورد نقد و بررسى قرار داده است ، ولى در كتاب حاضر ، شرح حال افراد مورد نظر بيشتر بدون نقد و بررسى و براساس زندگى روزمره آنان نوشته شده است و در ترجمهء آن نيز سعى شده است كه از حواشى و شروح زايد و مفصّل و ملال‌آور خوددارى شود . بعضى از اشعار عربى و فارسى مندرج در كتاب كه به نظر ناموزون رسيده تا حدّ امكان حذف يا اصلاح شده و برخى نيز به ناچار باقى مانده است .\r\nاميد است كتاب حاضر از نظر شناخت علماى شبه قارّهء هند و افرادى كه در راه دين خدمات سودمندى را انجام داده‌اند ، مورد مطالعه و توجّه خوانندگان قرار گيرد .\r\nدر پايان بر خود لازم مىدانم كه از همكاران محترم آقايان جعفر شريعتمدارى و جلال قيامى محمّد سعيد رضوانى ، حميد رضا موفقى ، حسنعلى قهرمان و محمّد على علاقه‌مند تبريزى كه در ويرايش ، آماده‌سازى ، نمونه‌خوانى و حروفچينى اين كتاب نهايت زحمت و دقت را مبذول داشته‌اند و از هيچ‌گونه مساعى در اين راه مضايقه نكرده‌اند كمال سپاسگزارى را ابراز دارم .\r\nدكتر محمّد هاشم\r\nمشهد 4 / 5 / 1373\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nچند نكته :\r\n- كتابت اين اثر دو سال زمان گرفت ، چرا كه نياز به اضافه و اصلاح داشت ، در نتيجه در ترتيب اسامى تقدّم و تأخر رخ داد ، بنابراين براى تسهيل در كار ، فهرست منظمى تهيه شده كه لازم است خواننده به فهرستى كه در آخر كتاب آمده است مراجعه كند .\r\n- سال ولادت و وفات علمايى كه شرح حالشان نوشته شده ، در ابتداى صفحه و نيز در فهرست نامها و صفحهء شرح حال آمده است .\r\n- در ضمن شرح حال ، توضيحات اجمالى و تفصيلى نيز دربارهء مدرسه‌ها ، كتابخانه‌ها ، اوقاف ، روستاها ، شهرها ، چاپخانه‌ها ، روزنامه‌ها و مجلّه‌ها در نظر گرفته شده است .\r\n- در اين كتاب تذكره‌اى نيز دربارهء حافظان قرآن و حديث ، شعراى عرب زبان ، اطبّا ، علما و قضات اهل سنّت موجود است .\r\n- پيشگفتار كتاب را مولانا ميرزا يوسف حسين نوشته و داراى فهرست مفصّلى دربارهء شهرها و مدارس است و نيز بالغ بر دويست تن از علما را نام برده كه با آنان ملاقات كرده است .\r\n- در مقدّمه ، شرح مختصرى دربارهء مذهب تشيّع ، دروس نظاميه ( حوزه ) ، استعداد علمى وزرا ، امرا و سلاطين شيعه آورده شده است .\r\n- فهرست علما و افاضل شيعه كه شرح حالشان نوشته شده است .\r\n- فهرست القاب و خطابات .\r\n- فهرست مراجع و مصادر ، كتب و اشخاص .\r\n- فهرست علماى شيعهء عرب و عجم همراه با تاريخ وفيات كه به اختصار ذكر شده‌اند .\r\n- فهرست نام فقهاى بزرگ شيعه در شبه قارّهء هند همراه با تاريخ وفيات .\r\n- فهرست اسامى و تاريخ وفات علماى اهل سنّت كه به‌طور مختصر از آنان ياد شده است .\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيشگفتار مولانا ميرزا يوسف حسين\r\nتاريخ ، تنها گلشن هميشه بهار است كه وقايع هزاران سال ، حالات و چگونگى و مقصود از حيات هر زمان ، ترقى و تنزل ، كمال و زوال اقوام عالم ، صاحبان علم و دانش ، اختراعات و خدمات صاحبان عقل و هنر ، تحقيقات مادى و معنوى آنان را زنده نگه داشته حياتى ابدى مىبخشد و هر بخش آن ، آموزنده و فراراه آيندگان مشعلى فروزان است .\r\nجهانگردى كه قسمت عمدهء عمر خود را صرف سير و سياحت ممالك عالم مىكند ، در زندگى كوتاه و محدود خود نمىتواند آن‌قدر معلومات كسب كند كه از مطالعهء تاريخ به دست مىآورد ، چرا كه سير و سياحت ، حداكثر ، از حالات زمان حال بهره مىبرد ، اما اينكه دوران گذشته به حال تبديل شود و انسان بتواند در آن واحد از هر دو استفاده كند ، ممكن نيست .\r\nما به وسيلهء تاريخ از زندگى پيامبران و رسولان آگاه مىشويم ، آشنايى با اسلام و زندگانى حضرت محمّد صلّى اللّه عليه و آله و تعليمات والاى آنان ، همه از طريق تاريخ حاصل شده است .\r\nآنان بودند كه در دوران خود تعليمات سرور كاينات حضرت محمّد صلّى اللّه عليه و آله را منتشر كردند و مفاهيم و مطالب قرآن را به مردم فهماندند و درهاى حقايق را گشودند و علوم و معارف را در دسترس عموم قرار دادند و خودشان سراپا اسوهء تديّن بودند و راه دين را روشن كردند .\r\nمشكل‌ترين مسايلى كه هيچ‌كس نمىتوانست حل كند ، ايشان حل مىكردند و بىنظيرى خودشان را در علوم به اثبات مىرساندند ، علاوه بر اين شاگردان با تقوايى را تربيت كردند كه در نقاط مختلف ، علوم و احكام اسلام را اشاعه دادند و هنگامى كه غيبت آخرين حجّت خدا نزديك شد ، مسئوليت دين را برعهده گرفتند و مردم نيز به سخنان ايشان گوش فرا دادند .\r\nخداوند به بركت علم و آگاهى آنان ، علماى جديدى را حيات بخشيد كه در زمان خودشان از اركان ارشاد و هدايت محسوب مىشدند و در جهان شريعت به اوج شهرت رسيدند . آنان در\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nعلم ، فضل ، كمال ، زهد ، تقوا ، صبر ، قناعت و انگيزه ايثار بىمثال بودند و در آن دوران خطرناك كه نوشتن چيزى بر خلاف عقايد حكومت وقت و يا برملا كردن مذهب اهل بيت تقريبا مواجه شدن با مرگ بود ، تعليمات حضرت محمّد صلّى اللّه عليه و آله و اهل بيت را در نوشته‌هاى خودشان حفظ كردند . از ميان خدمتگزاران به دين مىتوان محمّد بن يعقوب كلينى ، شيخ مفيد ، شيخ صدوق ، شيخ طوسى ، سيد مرتضى علم الهدى ، سيد رضى و علّامه حلّى را نام برد .\r\nهريك از ايشان در علم و فضل داراى مقام والايى بودند به طورى كه صدها عالم آن زمان نمىتوانستند با آنان مقابله كنند . آنان آثار ارزشمندى در علم صرف و نحو ، ادب ، معانى و بيان و عروض ، منطق و فلسفه ، تاريخ ، حديث و تفسير ، فقه و اصول ، كلام و مناظره ، روايات و رجال تأليف كردند كه اساس و اركان يك امّت را تشكيل مىداد و اين خدمات بىمثال را در زمانى انجام دادند كه يادآورى اهل بيت ممنوع بود ، آن‌چنان كه اگر آنها را مىديدند به دار مىآويختند .\r\nآنان در آن زمان خطرناك هنگامى كه در زندان بودند ، با قلمهايشان جهاد مىكردند به طورى كه بعضى به درجهء شهادت مىرسيدند ، چنان‌كه بعد از شهيد اوّل و دوم ، مقابر شهيد سوّم در آگره و شهيد چهارم در دهلى تا امروز نشانگر همين مجاهدتهاست .\r\nشيخ طوسى در نجف مدرسه‌اى تأسيس كرد كه تا امروز مركز علم و ملجأ دانش‌پژوهان است .\r\nعلاوه بر اين ، كربلاى معلّا ، كاظمين و سامره نيز از اين فيض محروم نمانده بلكه مركز علماى بزرگ بوده است ، همين‌طور مىتوان شهرستان قم و مشهد و تهران را در ايران نام برد كه هم‌اكنون از مراكز علم به شمار مىروند . تبت ، كشمير ، افغانستان و هندوستان نيز در اين زمينه قابل ذكرند .\r\nدر شبه قارهء پاكستان و هند و ايالتهاى مختلف ديگر از طرق گوناگون فروغ علم مىدرخشيد و استان اوده و شهر آن لكنهو براثر توجه شاهان از اين موهبت بيشتر برخوردار بود ، زيرا اين شهرها از مراكز دين و محلّ درس و تدريس و تصنيف و تأليف به شمار مىرفت . علماى دين چنان با خلوص نيّت خدمات خود را در راه تعليم و تعلم و تصنيف و تأليف انجام دادند كه دانش‌پژوهان از سراسر هندوستان ، تبت كشمير ، ايران و عراق براى گذراندن دورهء نهايى و تكميل دروس كلام و مناظره به لكنهو مىآمدند و براثر همين كوششهاى بىدريغ بود كه در هر شهرى از سرزمين هند مساجد ، حسينيه‌ها و مدارس دينى ساخته شد .\r\nلكنهو بزرگترين مركز علمى است و به همين مناسبت در آن شهر حدود هشتصد حسينيه و بيشتر از آن مسجد وجود دارد كه در آنها تبليغ احكام دين و مراسم عزادارى انجام مىگيرد . در ايّام\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nعزادارى خانه‌اى نيست كه در آن ، مراسم عزادارى بر پا نباشد .\r\nاز ميان مساجد و حسينيه‌ها مىتوان حسينهء نواب آصف الدوله را نام برد كه بسيار وسيع و از لحاظ معمارى نمونه‌اى ممتاز است و مدّتى مدرسهء سلطان المدارس در آنجا بود و هنگامى كه مدرسهء شيعه و دانشكدهء شيعه به وجود آمد ، در آنها ادغام شد و حجره‌هاى ورودى در آن مكان ساخته شد .\r\nدر شهر لكنهو در هر خانه و محلّه‌اى علوم دينى تدريس مىشد و طالبان علم به اقامتگاه علماى بزرگ مىرفتند و علوم و فنون مختلف را فرا مىگرفتند . با تأسيس حكومت انگليسيها شهر لكنهو رو به ويرانى گذاشت و مردم تحت تأثير روشنفكران قرار گرفتند ، در نتيجه افكار و انديشه‌هاى جديد اوج گرفت و علماى دلسوز درصدد بيدارى مردم برآمدند . براى اين منظور آية اللّه سيّد ابو الحسن رضوى به كمك ناظم مشارع الشرائع مدرسهء ناظميه را بنا كرد . سپس مدرسهء ديگرى با كمك اوقاف شاهى و نوّاب آقا ابو به نام سلطان المدارس جامعهء سلطانيّه ساخته شد . اين مدارس از هفتاد و پنج سال پيش تاكنون به بركت وجود طلّاب و فضلا مركز تعاليم دينى بوده ، و در شبه قارّه نيز در حال گسترش است .\r\nهم‌زمان با تأسيس دانشكدهء شيعه ، دانشكدهء عربى شيعه نيز به رياست ظهير الملة مولانا سيد ظهور الحسين ساخته شد . همچنين مدرسة الواعظين براى تبليغ و اشاعهء مذهب با كمك اوقاف محمودآباد به سرپرستى نجم العلماء به وجود آمد و شمس العلماء مولانا سيد سبط حسن به سمت رئيس آن مدرسه انتخاب شد . مبلّغان آن مدرسه نه فقط در شبه قارّهء هند ، بلكه در تمام آفريقا با موفقيّت به تبليغ دين پرداختند .\r\nعلاوه بر لكنهو ، در اكثر شهرها مدارسى از طرف اوقاف تأسيس يافت . دانشجويان بعد از اتمام تحصيل به لكنهو مىآمدند و تحصيلات خودشان را ادامه مىدادند ، به عنوان مثال مدرسهء سليمانيه در پتنه ، مدرسهء ايمانيه در مبارك‌پور ، مدرسهء جواديه در بنارس ، مدرسهء كهجوا در بلوك سارن ، دبيرستان وثيقه در فيض‌آباد ، مدرسهء منصبيه در ميروت ، مدارس نور المدارس و سيد المدارس در امروهه ، مدرسهء باب العلوم در نوگانواى سادات و مولتان ، مدرسهء محمّديه در ننگيانه ساخته شدند ، نوانخانهء شيعهء هند و بيت المال شيعه به وجود آمد . سپس در جهنگ نيز نوانخانه شيعه ساخته شد و پس از آن دبيرستان شيعه و جامعهء حسينيه براى تعليم دين به وجود آمد .\r\nبعد از تقسيم هندوستان ، مردم پاكستان از حضور در مدارس هندوستان محروم شدند ،\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبنابراين علماى پاكستان براى ساختن مدارس به كوشش پرداختند و ابتدا جامعهء محموديه سرگودها و جامعهء اماميهء لاهور را ساختند ، سپس مدارس مخزن العلوم مولتان و باب النجف جارا و ديره اسماعيل خان و جامعهء اماميهء مدرسة الواعظين كراچى و سلطان المدارس جرپور و شارع العلوم حيدرآباد و همين‌طور جامع المنتظر لاهور و مدرسهء جعفريهء خوشاب و محمّديه ديووال و فيض النجف پبى ، بلوك ديره غازى خان و مدرسهء باقريه كوتله جام بلوك ميانوالى ، رضويه كرور لعل عيسن ، بلوك مظفرگره و مدرسهء زينبيه علىپور گهلوال بلوك مظفرگره ، درس آل محمّد صلّى اللّه عليه و آله لايل‌پور و مدرسهء سدهديوره بلوك لايل پوا و جعفريه نارنگ تحصيل چكوال و جامع الغدير احمدپور و از طرف بانى جامع الغدير و جامعهء اماميه ، چهار سال قبل مدرسة الواعظين لاهور و آخوند كلكته و با كوشش شيخ حسن مدرسه‌اى در پيركوته بلتستان و سپس به مرور زمان 35 مدرسهء ديگر در مناطق كرس و خپلو ساخته شدند . در اسلام‌آباد نيز مدرسهء جامعهء اهل بيت ساخته شد كه بناى آن هم‌اكنون در حال تكميل است . ميرزا بلال پويا مدرسه‌اى را در كراچى بنا نهاده است و علاوه بر اين ساختمان عظيم ، مدرسه‌اى در شهرك رضويه در دست ساختمان است و نيز مدرسه‌اى در پاراچنار به سرپرستى مولانا سيد پادشاه حسين ساخته شده است .\r\nبررسى كامل دربارهء تدريس ، تصنيف ، تأليف ، تبليغ ، مطالعهء سيرت و تاريخ علما ، و خدمات بزرگ و مجاهدات آنان نياز به تدوين كتابى جامع داشت . حجّة الاسلام مولانا حاج سيّد مرتضى حسين با نوشتن كتابى تحت عنوان « تذكرهء علماى شبه قارّه » خدمتى بزرگ را انجام داد ، خداوند كوشش ايشان را مورد قبول قرار دهد . من اين كتاب را خوانده‌ام و زحماتى را كه ايشان در تأليف آن متحمّل شده‌اند ، ملاحظه كرده‌ام . نويسنده از من خواست مقدّمه‌اى بر اين كتاب بنويسم و فهرست علمايى كه ملاقات كرده‌ام تهيّه كنم . بنابراين ، نوشته‌هاى من مشتمل بر دو بخش است :\r\nمقدمه و فهرست علما .\r\nفهرست علمايى كه با آنان ملاقات داشته‌ام :\r\nعلماى عراق : 1 - آية اللّه آقاى سيد ابو الحسن اصفهانى ، مجتهد اعلم 2 - آية اللّه ميرزا حسين نايينى 3 - آية اللّه آقاى ضياعراقى 4 - آية اللّه شيخ جواد بلاغى 5 - آية اللّه شيخ محمّد حسين آل كاشف الغطاء .\r\nعلماى لكنهو : 1 - باقر العلوم مولانا سيّد محمّد باقر 2 - ناصر الملة مولانا سيد ناصر حسين 3 - نجم العلماء مولانا سيّد نجم الحسن 4 - ظهور الملة مولانا سيّد ظهور حسن 5 - قدوة العلماء\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمولانا سيد آقا حسن 6 - مولانا سيد محمّد هادى 7 - مولانا سيد سبط حسين 8 - مولانا مفتى سيد محمّد على 9 - مولانا مفتى سيد احمد على 10 - شمس العلماء 11 - مولانا سيّد بن حسن 12 - مولانا سيد ابو الحسن ، گوله گنج 13 - محقق هندى مولانا سيد محمّد حسين ، ركاب گنج 14 - مولانا سيد محسن بن مولا سيد على 15 - مولانا سيد ابو الحسن معروف به منن 16 - مرحوم مولانا سيد محمّد تقى 17 - مولانا سيد احمد 18 - علّامهء هندى مولانا سيد يوسف حسين ، امروهه 19 - مولانا سيد سبط نبى ، نوگانوان سادات 20 - مولانا سيد مجتبى حسن نوگاوان سادات 21 - مولانا سيد مرتضى حسين 22 - مولانا سيد راحت حسين گوپال‌پورى 23 - مولانا سيد راحت حسين بهيك‌پورى 24 - مرحوم مولانا ميرزا رضا على 25 - مرحوم مولانا ميرزا غلام رضا 26 - مرحوم مولانا سيد نادر حسين 27 - مرحوم مولانا سيد چهبن 28 - مرحوم حكيم مرتضى حسين 29 - مرحوم شمس العلماء مولانا سيد سبط حسن 30 - مرحوم مولانا سيد محمّد هارون 31 - مرحوم مولانا سيد محمد داود 32 - مرحوم مولانا سيد محمّد عوض 33 - مرحوم مولانا سيد محمّد رضا 34 - مرحوم مولانا سيد عالم حسين 35 - مرحوم مولانا سيد شبير حسن 36 - مرحوم مولانا سيد محمّد سجاد ، بنارس 37 - مرحوم مولانا سيد حامد حسين عرف سيد 38 - مولانا سيد محمّد صادق ، گوله گنج 39 - مرحوم مولانا نواب جان 40 - مرحوم مولانا تاثر حسين ، رام‌پور 41 - مرحوم مولانا سيد محمّد سجاد معروف به لدن 42 - مرحوم مولانا سيد بن حسن 43 - مرحوم مولانا سيد جعفر حسين 44 - مرحوم مولانا سيد وجاهت حسين 45 - مرحوم مفتى محمّد حسين 46 - مرحوم مولانا سيد كاظم حسين 47 - مرحوم مولانا محمّد جواد 48 - مرحوم مولانا سيد محمّد مهدى 49 - مرحوم مولانا سيد هادى حسن مدرس 50 - مرحوم مولانا سيد احمد 51 - مرحوم مولانا سيد باقر حسين 52 - مرحوم مولانا سيد على سجاد ، پتنه 53 - مولانا سيد ناظر حسن 54 - مولانا حكيم مظاهر حسن 55 - مولانا سيد على حيدر ، مدير اصلاح 56 - مرحوم ملا يوسف 57 - مرحوم مولانا سيد محمّد حسين 58 - مرحوم مولانا سيد محمّد امروهوى 59 - مولانا سيّد على زهاد 60 - مرحوم مولانا شيخ ناظر حسين 61 - مرحوم مولانا حاج شيخ اعجاز حسن محمّدى بدايونى 62 - مرحوم مولانا لقاعلى 63 - مرحوم مولانا ميرزا عبد الحسين ، دلالى محله 64 - مرحوم مولانا سيد جعفر حسين فدوى 65 - مولانا سيد محمّد نواب 66 - مرحوم مولانا سيد كلب حسين 67 - مرحوم مولانا سيد محمّد عرف ميرن 68 - مرحوم مولانا شاه عبد الحسين 69 - مرحوم مولانا شاه غلام حيدر 70 - مرحوم مولانا سيد على 71 - مرحوم مولانا سيد زين العابدين 72 - مرحوم خطيب اعظم مولانا سيّد محمّد 73 - مرحوم\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمولانا سيد خورشيد حسن 74 - مرحوم مولانا سيد محمّد عميد 75 - مرحوم مولانا سيد تهور على 76 - مرحوم مولانا حافظ كفايت حسين 77 - مرحوم مولانا سيد عديل اختر 78 - مرحوم مولانا سيد ظفر مهدى معروف به ابن صاحب گهر 79 - مرحوم مولانا صفدر انور ، كاظمين 80 - مرحوم مولانا دكتر سيد اعجاز حسين 81 - مرحوم مولانا حكيم سيد اقبال رضا 82 - مرحوم مولانا سيد افضال 83 - مرحوم مولانا حافظ سيّد ظفر عباس 84 - مرحوم مولانا سيد انيس الحسن 85 - مرحوم مولانا سيد محمّد ككرولوى 86 - مرحوم مولانا سيّد مظاهر حسين 87 - حكيم سيد محمّد تقى 88 - حكيم سيد محمّد رضى 89 - مرحوم مولانا سيّد محمّد 90 - مرحوم مولانا ميرزا ضامن حسين 91 - مولانا عبد العلى 92 - مرحوم مولانا سيد صغير حسين 93 - مرحوم مولانا سيّد احمد 94 - مرحوم مولانا ميرزا محمّد حسن 95 - مرحوم مولانا باقر عليخان 96 - مولانا صادق عليخان 97 - مولانا سيد بن حسن جارچوى 98 - مولانا رضا حسين رشيد ترابى 99 - مرحوم مولانا سيّد محمّد قنبر 100 - مولانا سيد سركار حسين 101 - مرحوم مولانا سيد محمّد عادل 102 - مولانا سيد محمّد حسين محلّاتى 103 - مولانا سيد على محمّد اجلال 104 - مولانا ميرزا محمّد اصغر 105 - مولانا ملا احمد ، كاظمين 106 - مولانا سيد وجيه الحسن پاروى 107 - مولانا سيد ابرار حسين پاروى 108 - مرحوم مولانا سيد فضل على 109 - مرحوم مولانا سيد مسرور حسين 110 - مولانا سيد مجتبى حسن كامون‌پورى 111 - مولانا سيد محمّد اصغر اديب 112 - مولانا سيد محمّد احمد سونى پتى 113 - مرحوم مولانا سيد محمّد سعيد 114 - مولانا محسن نواب 115 - مرحوم مولانا عزيز الحسنين 116 - مرحوم مولانا سيد حسين 117 - مولانا سيد خادم حسين 118 - مرحوم مولانا سيد سبط محمّد هادى معروف به كلن 119 - مرحوم مولانا سيد اولاد حسين معروف به للن 120 - مرحوم مولانا سيد سلطان حسين نجفى 121 - مرحوم مولانا بنياد على 122 - مولانا سيد محمّد 123 - مولانا سيد على پسران 124 - مرحوم مولانا سيد محمّد رضا 125 - مولانا سيد محمد موسى فرزند مرحوم مولانا سيد سبط حسن 126 - مولانا حكيم سيد اختر حسين 127 - مولانا حكيم مظاهر حسين 128 - مرحوم مولانا منور على 129 - مرحوم مولانا سيد اكبر عباس 130 - علّامه غلام حسين كنتورى 131 - مولانا سيد تصدق حسين 132 - مولانا سيد محمد عباس 133 - مولانا سيد مظفر حسين گوله گنج 134 - مرحوم مولوى سيد عالم 135 - مرحوم حكيم احمد حسين 136 - حكيم منه آفتاب 137 - حكيم منّه آقا فاضل 138 - حكيم مظفر حسين 139 - حكيم صاحب عالم 140 - مرحوم حكيم محمّد عباس 141 - مولانا سيد قمر زمان ، رئيس اسبق جامعه اسلاميه لاهور .\r\nعلماى بنگال : 1 - مرحوم مولانا سيد محمّد حسين ، ساكن كج گاول مدرس مدرسه عاليه\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nدر كاوپدر مولانا سيد گلشن على 2 - مولانا مفتى سيد الطاف حسين ، امام جمعه و جماعت متيابرج ، كلكته 3 - مولوى محمّد يوسف كشميرى لكنهوى ، ساكن كلكته .\r\nعلماى پنجاب : 1 - علامه سيد على حايرى 2 - مولانا سيد حشمت على خير اللّه‌پورى 3 - مولانا سيد سبطين 4 - مرحوم آقا سيد شرف حسين شاه ، بهكر 5 - مولانا سيد احمد شاه ، راولپندى 6 - مولانا سيد غلام عليشاه ، جلالپورچتان 7 - مولانا ميرزا احمد على 8 - مولانا سيد طالب حسين ، چكرالا 9 - مولانا سيد محمّد باقر ، چكراله 10 - مولانا خادم عليخان ، بستى شادو خان 11 - مولانا سيد محسن عليشاه سبزوارى 12 - مولانا سيد كرم حسين شاه رضايى شاه 13 - مولانا سيد كرم حسين شاه معشوق پوتره‌ليّه 14 - مولانا فيض محمّد خان ، مناظر مكهياله جهلم 15 - مولانا قاضى محمّد حسن شاه ديره غازى خان 16 - مولانا سيد امير حسين شاه گدانى 17 - مولانا حافظ على محمّد كاچند بهروانه 18 - مولانا حكيم امير الدّين مصنف فلك النجاة چك جلال الدّين 19 - مولانا سهراب عليخان جهانيان شاه 20 - مولانا احمدبخش انور جهنگ 21 - مولانا سيد محبوب شاه ، خوشاب 22 - مولانا سيد . . . 23 - مولانا هدايت حسين ، كوت‌ادو 24 - مولانا محمد اسماعيل ديوبندى ، لايل‌پور 25 - مولانا امير محمّد تونسوى ، دايره دين پناه 26 - مولانا سيد محمد امين شاه شيرازى ، عباس‌پور 27 - مولانا سيد خواجين شاه ، قتال‌پور 28 - مولانا سيد فضل حسين شاه شيرازى احمدآباد جهلم 29 - مولانا سيد امداد حسين كاظمى ، گجرات 30 - مولانا شاه‌نواز ، پنج گراهيانوالى 31 - مولانا محمّد سعيد ، سرگودها 32 - مولانا سيد محمّد حسين كرور لعل عيسن ، مظفرگره 33 - مولانا سيد محسن عليشاه ، چهناضلع ميانوالى .\r\nعلماى ايالت سرحدّ و بلوچستان : 1 - مولانا آقا سيد عبد الحسين ، شلوزان 2 - مولانا محمد حسن تاتيپورى ، ديره اسماعيل خان 3 - مولانا سيد محمد عباس ، شلوزان 4 - طوطى ميان استرزيى پايان كوهات 5 - مولانا مفتى سيد خادم حسين شاه ، ديره اسماعيل خان 6 - مولانا سيد زين العابدين ، ديره اسماعيل خان 7 - مولانا العلى خان ، ديره اسماعيل خان 8 - مولانا محمّد نذر اجتهادى ، كويته .\r\nعلماى كشمير و تبت : 1 - مرحوم مولانا محمّد جواد 2 - مرحوم مولانا سيد احمد شاه ، جرى بل 3 - مولانا شيخ على جرىبل 4 - مرحوم مولانا شيخ هادى ، جرىبل 5 - مولانا آقا مهدى شاه گمبااسكردو 6 - مولانا آقا سيد على كرس 7 - حاجى غلام حيدر ميرواعظ ، كرگل 8 - آقا سيد محمد عباس كهرمنگ 9 - آقا سيد ماليرود 10 - آقا سيد محمّد كاغاسنگ 11 - شيخ هادى كاروردنگ 12 - آقا سيد تقى چهوترن .\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nمقدّمهء مؤلّف\r\nالحمد للّه رب العالمين و العاقبة للمتقين و الصلاة و السلام على خاتم الانبياء و المرسلين و على ائمة المعصومين .\r\nاللهم عجل ظهور حجة بن الحسن ارواحنا له الفداء ولى عصرنا و امام زماننا الذى بيده زمام الامة .\r\nدوستداران على عليه السّلام را شيعه مىگويند ، آنان بعد از رسول اكرم صلّى اللّه عليه و آله ، على عليه السّلام و يازده جانشين او را امام مىدانند و از آنان اطاعت مىكنند . براساس عقيدهء شيعه ، امام از طرف خدا و رسول تعيين مىشود و دوازده امام ، پاسداران سنّت ، احكام خدا و رسول هستند و آنان ، معصوم ، افضل امّت و عالم‌ترين افراد جهان به شمار مىروند . كلام هر امام ، بيان‌كنندهء كلام رسول خدا و حكم هر امام ، حكم خدا و رسول است .\r\nدر زمان رسول اكرم صلّى اللّه عليه و آله ، اصحاب عموما على عليه السّلام را دوست مىداشتند و او را قايد و رهبر مىدانستند ، اما همين‌كه پيامبر صلّى اللّه عليه و آله وفات يافت و على عليه السّلام به تجهيز و تكفين آن حضرت پرداخت ، مردم از اين فرصت استفاده كردند و يكى از بزرگان را به عنوان خليفه برگزيدند و با مخالفان خود همان رفتار را كردند كه يك حزب حاكم انجام مىدهد ؛ مردم مدت كمى با آنان به مقابله پرداختند ، اما بجز چند نفر از طرفداران مصمم ، بقيه به مرور زمان ساكت شدند و سپس در شمار طرفداران حكومت قرار گرفتند .\r\nدوستداران و شيعيان و جانبازان على عليه السّلام زياد بودند . از بزرگان امت ، كسانى كه از آن حضرت\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nحمايت مىكردند ، عبارت بودند از :\r\nسلمان فارسى ، ابو ذر غفارى ، مقداد ، عمار ياسر ، مالك اشتر ، محمّد بن ابى بكر ، حجر بن عدى ، جابر بن عبد اللّه انصارى ، ابو ايوب انصارى ، خزيمة بن ثابت ذو الشهادتين و قبس بن عباده رضوان اللّه عليهم .\r\nحكومت مدينه روز به روز تقويت مىشد و حضرت على عليه السّلام همراه با حاميان خود ، طبق برنامه‌هاى صلح ، خدماتى براى اسلام و مسلمانان انجام مىدادند كه شايستهء جانشين پيامبر بود .\r\nآن حضرت براى اتحاد و نجات اسلام ، از ريختن خون و ايجاد دودستگى جلوگيرى مىكرده و اظهاراتش در كمال آگاهى بوده است . او مىگفت : عمل من عمل رسول خداست . از هنگام تولد همراه آن حضرت بوده‌ام ، او سرانجام در آغوش من جان سپرد . مسلمانان نيز ادعاى وى را نمىتوانستند رد كنند . به‌هرحال فتوحات اسلامى رو به گسترش گذاشت و مدينه از لحاظ ثروت و توانايى نظامى به اوج خود رسيد ، در نتيجه مردم مدينه به نقاط ديگر كوچ كردند ، دشمنان ديرينهء اسلام ، بخصوص خاندان اميه و افراد سياسى و فرصت‌طلب در صحنه ظاهر شدند و بتدريج در امور مملكتى دخالت كردند و سرانجام حكومت مركزى را در اختيار گرفتند .\r\nابو سفيان و خاندانش ، بنى اميه و طرفدارانش كه خويشاوندان خودشان را در جنگ با على عليه السّلام از دست داده بودند ، درصدد انتقامجويى برآمدند تا آنجا كه فرصت را مغتنم شمرده در مناطق شام و حجاز به كسب قدرت پرداختند .\r\nهنگامى كه خاندان بنى اميه با كمك دولت ، تبليغات را شروع كرده بودند اوضاع رو به وخامت گذاشت ، به على عليه السّلام و طرفداران وى افترا بستند . در همين حال بر ضد خليفه ( عثمان ) اغتشاشاتى رخ داد تا آنجا كه منجر به قتل وى شد . با قتل عثمان مردم عرب و مسلمانان مكه و مدينه و نيز اصحاب و تابعين و ديگران به پا خاستند و حضرت على عليه السّلام را مجبور كردند كه حق از دست رفتهء خود را بگيرد و بر مسند خلافت تكيه زند . اين افراد از سران عرب و نيز از اصحاب رسول خدا به حساب مىآمدند و مورد احترام بودند . على عليه السّلام همهء آنان را از اوضاع آگاه ساخت ، ولى مردم به سبب اشتباهات گذشته‌شان حاضر نبودند كه معاذير آن حضرت را بپذيرند .\r\nعلى عليه السّلام بناچار خلافت را پذيرفت و آن حضرت در نهج البلاغة سبب پذيرفتن خلافت را بيان كرده و گفته است كه اگر خدا از علما تعهد نگرفته بود تا در مقابل ظلم ظالمان و گرسنگى گرسنگان سكوت نكنند ، من اين دفعه هم مسئوليت را نپذيرفته به حال گذشته رها مىكردم .\r\nدر سالهاى قبل از خلافت على عليه السّلام هنگامى كه حكومت ، آشكارا بر خلاف سنت رسول صلّى اللّه عليه و آله\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nو احكام قرآن از اركان دولت و افراد نااهل حمايت مىكرد ، آن حضرت و دوستان وى مانند ابو ذر غفارى ، با سخنرانيهاى خودشان از سياست دولت انتقاد مىكردند و مردم را به تعليم اصول اسلامى فرا مىخواندند ، در نتيجه ابو ذر را محكوم و از مدينه به شام تبعيد كردند . او در سرزمين كوهستانى شام مردم را به اسلام دعوت مىكرد تا جايى كه مردم كوهستان لبنان مسلمان شده و هم‌اكنون به شيعه بودن خود افتخار مىكنند و ابو ذر را فردى نيكوكار مىشناسند .\r\nمردم يمن به همت امير مؤمنان عليه السّلام به دين اسلام ايمان آوردند . در جنگ صفين ، قبايل يمنى همراه با على عليه السّلام بودند . در اين زمان آن حضرت به بصره و كوفه عزيمت فرمود ، اگرچه كوفه شهر نظامى بود ، اما براثر تعليمات آن حضرت در مدت كوتاهى بر تعداد شيعيان فداكار افزوده گشت . حكومت شام با كمك دولتمردان و براثر تبليغات و زور و قدرت شيعيان را سركوب كرد اما با وجود آن شهر كوفه را شهر شيعيان مىگفتند . بعد از آن حضرت و پس از شهادت امام حسين عليه السّلام يزيد ، مورد تنفر مردم مناطق عراق و حجاز قرار گرفت و اين تنفر افزايش يافت . در مكه و مدينه شيعيان قدرت بيشترى يافتند و در كوفه نيز كسانى كه مورد ستم قرار گرفته بودند قيام كردند . مختار ثقفى طايفى ، فردى از خانوادهء محترم رئيس طايف بود . وى مدتى در مدينه سكونت داشت و بعد از بررسى اوضاع به كوفه رفت و متوجه شد كه ديگر سكوت ، صبر ، اخلاق و صلح فايده‌اى ندارد و تنها راه حل اين است كه مخالفان اهل بيت را از بين ببرد ، چرا كه دشمنان گروه گروه شيعيان را از بين مىبردند . اين قيام نيز قيام مردم عرب بود و رهبرى آن را اصحاب پيامبر صلّى اللّه عليه و آله و تابعين برعهده داشتند . مختار پس از فتح كوفه ، حمايت خود را از اهل بيت و امامت اعلام كرد . وى در ماه رمضان ، 67 ه . ق / آوريل 687 م به قتل رسيد . حكومت حاميان اهل بيت براى مدتى كوتاه شيعيان را قدرت بخشيد و حكومت بنى اميه را متزلزل ساخت . طرفداران اهل بيت در مقابله با مشكلات دوباره به زور متوسل شدند . اين بار ، زيد ، فرزند امام زين العابدين عليه السّلام وارد ميدان شد . اين واقعه در سال 121 ه ق اتفاق افتاد . بعد از شهادت زيد ، سادات و شيعه دچار مصائب زيادى شدند و با تبعيد و ضرب و شتم شخصيتها و قتل آنان روبرو گشتند . با اين حال با كمال شهامت به مقابله پرداختند . يحيى فرزند زيد وارد جنگ شد ، ولى به دست وليد بن عبد الملك به شهادت رسيد . عيسى برادر يحيى نيز ادامه‌دهندهء نهضت پدر و برادر بود ، او نيز كشته شد و به اين ترتيب اهل بيت و فرزندان ايشان مورد ستم قرار گرفتند و شيعيان تبعيد شدند و به نقاط دوردست كوچ كردند .\r\nتبليغات دشمنان عليه آنان ادامه داشت و از طرفى نهضت اهل بيت نيز قوت گرفت و علاوه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nبر مردم عرب ، ايرانيان نيز همكارى كردند ، اوايل قرن دوم هجرى بود كه حكومت بنى اميه برچيده شد و اين شعر به گوش مردم رسيد :\r\n ان كان حب آل محمّد صلّى اللّه عليه و آله رفضا * فليشهد الثقلان انّى رافضوا \r\n« اگر محبت و دوستى با آل محمّد رفض است ، پس ثقلين گواه باشند كه من رافضى هستم » .\r\nيكى از شعارهايى كه در بين مردم عليه بنى اميه رايج شده بود ، اين بود : « آنها امام حسين عليه السّلام را شهيد كردند ، ما انتقام خواهيم گرفت » شعار دوم از اين قرار بود : « حق با على عليه السّلام است ، اولاد او امام و صاحب خلافت هستند » .\r\nامام زين العابدين ، امام محمّد باقر و امام جعفر صادق عليه السّلام در جريان اين نهضت قرار داشتند .\r\nمردم به طرف آنان روى آوردند و آنها نيز با در نظر گرفتن اوضاع و احوال ، از طريق آرامش به تعليمات اسلام و اصلاح مردم پرداختند . سادات ديگر به خواسته‌هاى جوانان پرشور پاسخ مىدادند ، چرا كه آنان سرشار از احساسات بودند و خون بزرگان را محترم مىشمردند و خواستار ملك و ملت و رهبرى بودند . به همين ترتيب رهبران نيز فرصت را به منظور پيشرفت هدفهاى خودشان مغتنم شمردند از جمله ابراهيم بن محمّد بن على بن عبد اللّه بن عباس قيام كرد و عبد الرحمن بن محمّد ، يعنى ابو مسلم خراسانى به قصد حمايت او به مناطق مختلف به سفر پرداخت . ابو مسلم مىگفت : « امام برحق بعد از على عليه السّلام ، محمّد حنفيه و پس از او فرزندش ابو هاشم است . ابو هاشم بعد از خود محمد بن على بن عبد اللّه بن عباس را به عنوان پيشوا نامزد كرد و به مردم گفت كه بايد از او اطاعت كنيد » .\r\nچرا ابو مسلم اين روش را اتخاذ كرد ؟ شايد به سبب اين بود كه وى در مقابل سياست امام زين العابدين عليه السّلام و امام محمّد باقر عليه السّلام در جستجوى رهبر ديگرى بود . او فكر كرد كه چرا بايد براى تعيين رهبر از ميان فرزندان على عليه السّلام به حسن و حسين عليهما السّلام اكتفا كند و به دنبال شخصيت جديدى نرود . نيز انديشيد كه محمّد و پسرانش ابراهيم عباسى اين برترى را دارند كه خواهان سلطنت هستند . فرزندان عباس و بنى هاشم نيز با آنها شركت خواهند كرد و براى راضى كردن مردم نيز به محمّد حنفيه ، يكى از فرزندان على عليه السّلام و اولادش تمسك خواهند جست . ابو مسلم براى اين منظور سفرهاى زيادى كرد و اين نهضت را در عراق ، ايران و شام تقويت بخشيد . علاوه بر اين همراه با آنان النفس الزكية محمّد بن عبد اللّه حسنى ، ابراهيم قتيل اخمرى پسرش و عبد اللّه بن معاويه نوهء عبد اللّه بن جعفر بن ابى طالب نيز قيام كرد ( فخرى ) .\r\nانگيزهء حمايت از اهل بيت آن‌قدر شديد بود كه حكومت بنى اميه را زير و رو كرد . بعد از سقوط\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nحكومت بنى اميه همان اتفاق افتاد كه امام جعفر صادق عليه السّلام هميشه به آن اشاره مىكرد يعنى حكومت به جاى اينكه به نفس الزكية محمّد بن عبد اللّه برسد به سفاح رسيد و در سال 132 ه ق / 749 م حكومت بنى عباس تأسيس شد . ابتدا سفاح و بعد از او منصور همان سياست را دنبال كردند كه بنى اميه در پيش گرفته بودند يعنى از بين بردن على عليه السّلام و فرزندان او .\r\nيكى از نوادگان امام حسن عليه السّلام به منصور گفت : اى خليفه ! آماده‌ام كه مرا دستگير كنيد ، منصور پرسيد چرا ؟ گفت : من بعد از زندانى شدن بستگانم حاضر نيستم روى دنيا را ببينم .\r\nهمين‌طور منصور ، ديباج الاصغر محمّد بن ابراهيم حسنى را پيش خود احضار كرد و بعد از سؤال و جواب فرمان داد كه اين سيّد را زنده به گور كنيد .\r\nاز زمان امام زين العابدين عليه السّلام تا امام موسى كاظم عليه السّلام هيچ‌كدام از امامان در هيچ نهضتى شركت نداشتند ، امّا با تبليغات آرام خود ، توأم با اخلاق پاكيزه مردم را به‌سوى خود جلب كردند .\r\nآنان اسلام ناب را بين مردم تبليغ مىكردند و احكام رسول اللّه صلّى اللّه عليه و آله را به مردم مىرساندند .\r\nحكومتها ، با وجود داشتن قدرت و نفوذ نتوانستند شيعيان را از بين ببرند . مأمون ابتدا به ولايتعهدى امام رضا عليه السّلام تن در داد ، ولى سپس به‌طور مخفى آن حضرت را مسموم كرد . سادات و شيعيان با تلاش فراوان به جاى اينكه احساس ضعف كنند از مدينه به يمن ، حبشه ، مصر ، شام ، خراسان ، تركيه ، هند ، سند ، كشمير و دكن رفتند و در طبرستان و بغداد و مصر موفق به تشكيل حكومت شدند .\r\nحكومت اولاد على عليه السّلام در مصر از حكومتهاى عظيم دنيا به شمار مىرفت . حسين بن على بن حسن مثنى در سال 169 ه ق / 786 م در مكهء مكرمه با بنى عباس به جنگ پرداخت و در فخ ( نزديك مكه ) به شهادت رسيد ، اما از نزديكان او ادريس بن عبد اللّه بن حسن جان خود را نجات داد و به مصر و ازآنجا به مغرب ( مراكش ) رفت و مردم قبيلهء بربر او را به عنوان امام پذيرفتند .\r\nاين همان ادريس بود كه خاندان وى در آفريقا موجبات پيشرفت اسلام را فراهم آوردند ، از اين خاندان ، معزّ الدّين اللّه الفاطمى ، مصر را در سال 358 ه ق / 358 م فتح كرد . خاندان فاطمى به سبب داشتن عقيدهء خاص به امامت و محبّت به على عليه السّلام و اولاد او به تبليغ پرداختند . حكومت آنها تا مصر ، اندلس ، شام و خليج فارس وسعت يافت . سپس گروهى خرابكار عرب به نام قرامطه « 1 » از حجاز تا سند را تحت تصرف و نفوذ خود درآوردند و تا مدتى در مولتان حكومت\r\n\r\n\r\n","description":"","footnote":"\r\n( 1 ) - شعبه‌اى است از اسماعيليه ( معين ) م .\r\n","page_name":" 21 ","page_number":21},
  {"content":"\r\n\r\nداشتند . گروه سربازان و كاروانهاى آنان از مكه و مدينه تا يمن ، بحرين ، عدن مسقط و ديبل ( سند ) آزادانه به خرابكارى مشغول بودند . ( كاروانهاى حاجيان را مىكشتند و اموال آنان را غارت مىكردند ) .\r\nمردم سند از ديرزمان با عربها روابط تجارى داشتند . هنگامى كه اسلام ظهور كرد مردم ايالتهاى سند باخبر بودند . امير مؤمنان على بن ابى طالب عليه السّلام موفقيتهاى نظامى را در مكران ، سند و قيفان به دست آورد . افسران ارتش آن حضرت در سالهاى 38 و 39 ه ق مردم را دربارهء امام آگاه كردند و به اين ترتيب شيعيان على عليه السّلام در عهد علوى به مكران ، كابل و سند رسيدند و در افغانستان آل شسنب كه از طرفداران ايشان محسوب مىشدند بر بعضى مناطق به حكومت رسيدند ( تاريخ فرشته ، ج 1 ، ص 54 ) .\r\nبنا به گفتهء محمّد اسحاق بهتى پنج نفر از اصحاب و تابعين در عهد علوى به شبه قارهء پاكستان و هند رفتند .\r\nخريت بن راشد ناجى سامى ( به مكران ) .\r\nعبد اللّه بن سويد تميمى شنقرى ( به سند ) .\r\nكليب بن ابو وائل ، صحابه يا تابعى ( به هند ) .\r\nتاعر بن دعر ( به سند ) .\r\nحارث بن مرّة تابعى ( به سند ) . ( فقهاى هند ، ج 1 ، ص 12 ) .\r\nبعد از مدتى شيعيان به مركز سند به رفت و آمد پرداختند ، آنهايى كه براى مدّت كوتاهى در آنجا سكونت گزيدند تذكره‌هايى به عنوان يادگار از خود بجا گذاشتند و بتدريج تردد آنان در سند افزايش يافت و صداى « على على » در فضا بلند شد .\r\nابن اثير ، در گزارش وقايع سال 151 ه ق عمر بن حفص ، فرماندار ، منصور خليفه را در سند شيعه نوشته و گفته است كه سيد محمّد و ابراهيم فرزندان عبد اللّه الاشتر به حضور او در سند رسيده‌اند ، اما آنان در سند كشته شدند . در ضمن اسامى ساداتى كه به مولتان و سند آمده بودند در كتابهاى انساب به چشم مىخورد . سيد ابو اسماعيل ابراهيم بن ناصر بن طباطبايى ، عالم انساب قرن پنجم هجرى در « منتقلة الطالبية » مىنويسد :\r\n« ساداتى كه از اولاد امام حسن عليه السّلام به سند آمدند عبارت بودند از : زيد بن حسن و قاسم بن حسن بن زيد بن حسن ؛ عبد اللّه بن محمّد بن جعفر بن حسن بن عبد الرحمن ؛ از اولاد عمر الاطرف ، عبد اللّه بن محمّد بن عمر الاطرف ، اسماعيل بن جعفر الملتانى بن محمّد بن عمر الاطرف ،\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nعبد الجبار بن جعفر الملتانى ، عبد العظيم بن جعفر الملتانى و برادران وى ، در مكران از اولاد محمّد حنفيه ، در مولتان حسن بن على عليه السّلام ، زيد بن حسن . كه بنا به گفتهء قاسم بن حسن بن حسين عليه السّلام از چهار سلسلهء فوق تذكره موجود است .\r\nاين گروه از سادات آداب و تعليمات خودشان را به سند منتقل كردند ، اما رابطهء آنان پايدار نماند و بعد از سال 150 ه ق پيشوايان اهل بيت نيز نتوانستند در مدينه بمانند . امام موسى كاظم عليه السّلام را به بغداد ، امام رضا عليه السّلام را به مشهد ، امام محمّد تقى عليه السّلام را به بغداد ، امام على نقى عليه السّلام و امام حسن عسكرى عليه السّلام را به سامره آوردند . با اين نقل و انتقالات فرصت‌طلبان از شهرت ائمه استفاده كردند و به فكر منافع خود افتادند . مردم به خاطر شهرت و محبّت زيد ، نهضت « زيديه » را بر پا كردند و چون نفوذ امام صادق عليه السّلام را زياد ديدند ، به جاى امام موسى كاظم عليه السّلام ، نهضتى را به نام اسماعيل ، فرزند درگذشتهء او به وجود آوردند .\r\nمبلّغان مذهبى به عنوان داعى در سرزمينهاى اسلامى پراكنده شدند و اذهان مردم را آمادهء قبول مذهب شيعه ساختند و به اين ترتيب با تقويت حكومت ، تبليغ مذهب رونق يافت .\r\nسلطان محمود غزنوى و خلفاى بنى عباس از افزايش قدرت شيعيان به وحشت افتادند و با ايشان به مبارزه پرداختند و حكومتهاى ايالتى هم مخالف آنان شدند و در مدت كوتاهى اسماعيليان را از مولتان ، سند ، كابل ، هرات بيرون راندند و فعاليتهاى آنان را بىاثر كردند به طورى كه اين شكست موجب از بين رفتن علما ، كتابخانه‌ها و آثار فرهنگى شد .\r\nدر زمان حكومت غلامان و خلجى ، محله‌اى به نام علويه در دهلى به شيعيان اختصاص داشت و به علاوه در گوشه و كنار كشور نيز شيعيان به زندگى خود ادامه مىدادند . فيروز شاه تغلق در وقايع سال 725 ه ق / 1324 م در اين‌باره چنين مىنويسد :\r\n« تعداد زيادى از شيعيان كه آنها را رافضى نيز مىگويند به مجازات رسيدند و مورد تنبيه و تهديد قرار گرفتند . كتابهاى آنها را سوزاندند تا اينكه سرانجام به عنايت الهى شر اين گروه بكلّى دفع شد » .\r\n( فتوحات فيروزشاهى ، علىگره 1954 م / 1374 ه ق )\r\nابن بطوطه كه در همان زمان وارد هند شده مىگويد : شيعيان در بحرين تقيه نمىكردند . وى دربارهء شيعيان سند چيزى ننوشته ، چرا كه نتوانسته اطلاعات لازم را در اين‌باره كسب كند . به هر حال ، در حقيقت قدرت سياسى در دست اشاعره و احناف متعصب بود و در خراسان ، تركستان و سند ، تركان و افغانيهاى تندخو حكومت مىكردند . در زمان گوركانيان هند ، امراى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nشيعه در سند زندگى مىكردند كه آثارشان نيز بر جاى مانده است . بعد از آنان حكومت ايالتى خيرپور به كوشش شيعيان تشكيل يافت ، ولى در سال 1950 م ساقط شد .\r\nدر اواخر قرن هشتم هجرى قدرتى در مقابل تركان عثمانى به وجود آمد و اين قدرت به رهبرى صفى الدّين اردبيلى آشكار گشت . در اين دوران اسامى علماى شيعه در شبه قارّهء پاكستان و هند به چشم مىخورد . در قرن نهم ، مذهب تشيّع در كشمير و دكن به پيشرفتهايى نايل آمد .\r\nسلسلهء پادشاهى بهمنى ، عمادشاهى ، بريدشاهى و عادلشاهى و بعد از آنها قطب شاهى در دكن ، از علماى شيعه حمايت كردند و مذهب رسمى قطب شاهى تشيع بود . در دربار آنان علماى شام ، حجاز ، بحرين ، احسا ، عراق و ايران حضور داشتند ، به طورى كه مذهب تشيع در مدت سيصد و پنجاه سال ( از 748 تا 1098 ه ق / 1340 تا 1687 م ) از جنوب تا شمال و غرب هند توسعه يافت .\r\nشيعيان در كشمير از ديرباز حضور داشتند و به زندگى مخفيانهء خود ادامه مىدادند . حدود سال 893 ه ق شمس الدّين عراقى به عنوان سفير از خراسان به كشمير آمد و مذهب شيعه را گسترش داد و براثر نفوذ در كشمير گروهى بخصوص كاجىچك ، شيعه را پذيرفتند و به اين ترتيب مذهب شيعه پيشرفت شايانى كرد . مدتى بعد نازك شاه او را به طرف هندوستان فرارى داد و شيعيان را به قتل رساند . سپس به پسر مير شمس الدّين عراقى به منطقه اسكرد و كشمير رفت و در آنجا شروع به تبليغ كرد و موفق شد تا مردم اسكردو را به قبول تشيع وادار كند . نازك شاه ، پيرشنكلى شيعهء دانيال و پرسور را به قتل رساند . اين حادثه در سال 955 ه ق اتفاق افتاد .\r\nشمس الدّين مدرسهء حافظ بصير را به مدرسهء شيعه تبديل كرد . ملا بصير كه سنى مذهب بود در سال 946 ه ق وفات يافت . در زمان پادشاهى نازك شاه ، زحمات شمس الدّين بىثمر ماند و در سال 963 ه ق خاندان چك به اوج قدرت رسيدند و اوّلين فرمانرواى آنكه غازى شاه نام داشت ، سرپرستى شيعيان را برعهده گرفت ، دوران حسين شاه و يعقوب شاه به همين منوال گذشت . در زمان يعقوب شاه ، ملا عينى مسئول تبليغات مذهبى بود . مدتى بعد ، ظفر خان پسر بزرگ شمسى چك مزار شمس الدّين عراقى كه مركز شيعيان بود ، سوزاند و به مزبله تبديل كرد .\r\n( اعظمى ، تاريخ كشمير ، چاپ سرىنگر كشمير ، ص 91 - 100 )\r\nهنگامى كه كشمير در دست اكبر ( شاه گوركانى ) افتاد ، رفت و آمد امرا و علماى شيعه زياد شد و قاضى نور اللّه شوشترى در امر سرشمارى شيعيان كمك فراوانى كرد . در اين هنگام شاه فتح اللّه شيرازى در كشمير وفات يافت و مقبرهء وى در مزار الشعراى تخت سليمان ، مرجع و\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمطاف شيعيان است . ( همان جا ، ص 114 ) .\r\nبزرگان شيعه مانند مولانا مير على ايرانى ، على مردان‌خان قندهارى ، نواب ابراهيم خان و نواب ظفر خان ، علوم و فرهنگ تشيع را رونق بخشيدند . از آن زمان تا امروز ، شيعه به‌طور آشكار در كشمير به حيات خود ادامه مىدهد و هم‌اكنون تعداد شيعيان در كشمير آزاد و بلتستان قابل ملاحظه است . علماى نجف و قم در هر دو جا رفت و آمد دارند و مشغول تبليغ علوم اسلامى هستند . قابل ذكر است كه در اين كتاب شرح حال علماى كشمير كمتر آمده است ، به عنوان مثال شرح حال علماى عظيم‌آباد ، مرشدآباد و بنگال به دست نيامد . سبب آن اين است كه انقلاب اين منطقه و بخصوص حملات خانمان‌سوز نادر شاه ، احمد شاه ابدالى ، سيكها و مرهته و همچنين اتفاقات و حوادث بزرگ سالهاى 1757 م ، 1857 م ، 1947 م تاريخ مسلمانان را از بين برد . و در مقابل ، مقدارى از ذخيرهء اطلاعات در دست اكثريت سنى محفوظ ماند و به اين ترتيب ، شيعيان زيان بيشترى را متحمل شدند .\r\nپيشوايان اهل بيت مطابق سنت انبيا اعمال نيك و پسنديده را بين مردم رواج دادند و زندگى علمى آنان را نيرو بخشيدند و پيروان آنها نيز در هر زمان عاقلانه عمل كردند . براى اينكه بدانيد طريقه و روش تعليم على عليه السّلام چگونه است به نهج البلاغة مراجعه كنيد و همچنين اگر مىخواهيد با روش تدريس امام زين العابدين عليه السّلام آشنا شويد ، صحيفهء سجاديه را مطالعه كنيد ، چرا كه بايد توجه داشته باشيم كه هر امام مانند امام قبل از خود ، احكام هدايت و رشد و نيز دعوت به توحيد و احكام دين را به مردم مىرساند و مىتوان گفت كه جمع‌آورى و تدوين قرآن و تفسير و حديث و تعليم و تشريح عقايد و بيان علوم وظيفهء مقام امامت بود ، همچنان كه مدينه ، مركز دعوت آنان به شمار مىرفت و بااين‌كه دشمنان آنان را وادار به ترك مدينه مىكردند ، ولى جز براى اداى فريضهء حج و ساير امور ضرورى از مدينه خارج نمىشدند .\r\nفايدهء اقامت دايم در يك محل اين بود كه تعداد طالبان علم افزايش مىيافت و از نقاط مختلف در آنجا جمع مىشدند . در ميان اين افراد مىتوان تعدادى از اسامى راويان حديث را كه از مناطق سند و هند به آنجا رفته بودند نام برد ، چنان‌كه از ميان شاگردان امام زين العابدين عليه السّلام مىتوان كنكر ، ابو خالد الكابلى الاكبر را ذكر كرد .\r\nاز شاگردان و راويان امام باقر عليه السّلام مىتوان وردان و ابو خالد الكابلى الاصغر را نام برد كه بعد از امام محمّد باقر عليه السّلام احاديث امام جعفر صادق عليه السّلام را نقل كرده‌اند .\r\nتعدادى از شاگردان امام جعفر صادق عليه السّلام از اين قرارند : خلاد السندى البزاز الكوفى ؛ سحيم\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nالسندى ؛ بخيح ، ابو المعشر السندى المدنى ؛ هارون بن ابى خالد الكابلى ؛ هانى السندى الكوفى مولى اسحاق بن عمار ؛ ابو الفرج السندى ، جامع احاديث .\r\nافراد مذكور در قرن دوم هجرى مىزيستند و از علوم آل محمّد صلّى اللّه عليه و آله بهره مىبردند و ديگران را نيز بهره‌مند مىساختند . سندى بن عيسى الهمدانى ، كوفى ؛ سندى بن ربيع البغدادى ؛ سندى بن محمّد از قبيلهء جهينه يا بجيله بودند . و نيز مهران بن محمّد بن ابى نصر السكونى و ابراهيم بن السندى را مىتوان نام برد كه اين افراد با سند رابطه داشتند .\r\nمختصر اينكه شهرهاى بيشمارى از قبيل سند ، مولتان تا كشمير ، دهلى ، آگره ، لكنهو ، فيض‌آباد ، جون‌پور ، مرشدآباد ، عظيم‌آباد ، كلكته ، پتنه ، حيدرآباد دكن ، تهتهه و لاهور به وجود آمدند . در اين مراكز علماى شيعه كارهاى علمى و مذهبى را انجام مىدادند ، اما درگيريهاى شيعه و سنّى ، فعاليتهاى علمى را ترقى و تنزل مىبخشيد كه تاريخ ، اين اوج و فرود را به صورت تذكره‌هاى رجال درآورده است .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nآغاز سخن\r\nخداى را سپاس كه قرن چهاردهم آيندهء روشنى را به مسلمانان بشارت داد و چون سپرى گشت .\r\nقرن جديد با اوراقى سپيد از تاريخى نو به ظهور پيوست . مسلمانان در اين قرن طلاى سياه را از زمين به دست آوردند . قايد اعظم محمّد على جناح ، جمهورى اسلامى پاكستان را تأسيس كرد و خداوند حضرت آية اللّه العظمى روح اللّه خمينى را توفيق داد تا انقلاب اسلامى را در ايران تحقق بخشد . مسلمانان جهان اين سالها را به شكرگزارى پرداختند و به همين مناسبت ، من اين كتاب را به ملت عزيز تقديم مىكنم . من در قرن گذشته مدّت پنجاه سال را در بيدارى به سر بردم و تاريخ اين قرن به روشنى از جلو چشم من گذشته است و وظيفهء خود ديدم كه پس از مسافرت به لاهور به جمع‌آورى تذكرهء رجال و علما بپردازم .\r\nتذكره آيينهء تاريخ و كارنامهء ملت است و نيز بر مورخ لازم است كه تذكره‌هاى شعرا ، حكما ، امرا ، صوفيه ، علما و مصنفان را مطالعه كند چرا كه منعكس‌كنندهء سيماى خدمات علمى و فتوحات يك ملت است و گفته‌اند كه اهل سياست و شمشير زمين را فتح مىكنند ولى اهل فكر و قلم ذهن را مىسازند . بزرگان قوم ، راهنماى آن قوم به شمار مىروند ، بنابراين الگو قرار دادن آنان و آشنا كردن جوانان به كردار و شخصيّت ايشان حاكى از نگهداشتن تسلسل تاريخ است و وظيفهء يك مورخ نيز همين است .\r\nهنگامى كه تاريخ جديد آغاز مىشود يا ملت به گذشتهء خود بازمىگردد تا آينده را روشن سازد ، چنان‌كه بعد از تأسيس پاكستان پروژه‌هاى بزرگ شروع به كار كرد . از جمله دائرةالمعارف اسلامى اردو ، تاريخ ادبيات پاكستان و هند ، فهرست‌نويسى تصانيف مصنفان شبه قارهء هند را به صورت كتاب درآوردند و علما و محققان به‌طور انفرادى و گروهى به تحقيق پرداختند ، اما اهل‌قلم\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nنه تنها اسامى علما و بزرگان شيعه‌مذهب را ذكر نكرده‌اند بلكه از شرح خدمات علمى آنان چشم‌پوشى كرده‌اند .\r\nاز ميان بزرگانى كه مستقيما از من خواستند تا خود تذكرهء علماى شيعه را به رشتهء تحرير درآورم ، مىتوان خان بهادر مولوى محمّد شفيع ، رئيس دائرةالمعارف اسلامى اردو ، دانشگاه پنجاب ، لاهور ، جناب شيخ محمّد اكرام ، مؤلف آب كوثر و رود كوثر و جناب سيد حسن الامين ، مؤلف اعيان الشيعة و دائرةالمعارف الاسلامية الشيعة را نام برد .\r\nمعاذير كسانى كه به علت عدم دسترسى به كتاب نتوانسته‌اند به شرح حال بزرگان بپردازند پذيرفته نيست ، زيرا جوينده يابنده است « من جدّ وجد » . بااين‌كه در زمينهء تذكرهء علماى شيعه شبه قارهء هند غير از كتاب « ورثة الانبياء » كتابى ديگر در لكنهو و لاهور يافت نمىشد ، روزى تصميم گرفتم كه به مصداق « نام نيك رفتگان ضايع مكن » به صورت جدّى دست به كار شوم و كتابى هرچند مختصر دربارهء تذكرهء علما بنويسم چرا كه من متعلق به مركز علم يعنى خاك لكنهو و سهيم ميراث بزرگان وطنم هستم ، لذا كمر همت بستم و قلم به دست گرفتم و به اين كار پرداختم .\r\nاز كتابهاى : « تذكره بىبها » و « نجوم السماء » ضمن مطالعهء ساير كتب ، فهرستها ، روزنامه‌ها ، مجلات و كتابهاى تاريخى و ادبى استفاده كردم و حدود يك هزار صفحه در طول پانزده سال آماده شد و مدتى براى چاپ به تعويق افتاد .\r\nسرانجام يكى از دوستان مرا اميدوار ساخت كه آن را به چاپ برساند ، ولى هم‌زمان با مساعدت ايشان فرزند عزيزم سيد حسين مرتضى خبر داد كه « مركز تحقيقات اسلامى خراسان » قول چاپ كتاب را داده است . به‌هرحال از زحمات پروفسور كرام حسين و جناب سيد محمّد حسن و همچنين جناب خاور جاويدبت تشكر مىكنم .\r\nاز جناب علامه ميرزا يوسف حسين كه اين كتاب را مورد مطالعه قرار دادند و شرح حال علماى پاكستان را در اختيارم گذاشتند و علاوه بر اين مقدمه‌اى بسيار با ارزش مرقوم فرمودند نيز تشكر مىكنم . از جناب مولانا سعادت حسين كه با مطالعهء كتاب بعضى نكات را به آن افزودند سپاسگزارم . خداوند به همهء آنان جزاى خير عطا فرمايد . افراد در انجام امور خير متفاوت‌اند ، يكى آن‌قدر از شهرت فرار مىكند كه نام شخص ديگرى را به جاى نام خود مىنويسد و بعضى خدمات و تبليغات دينى را به زبان و بعضى با قلم انجام مىدهند و كسى باخبر نمىشود . تعداد اين نوع افراد زياد است كه به شرح حال آنان دسترسى نيست . تعداد زيادى از بزرگان از دنيا رفتند\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو فرصتى براى آشنايى آنان دست نداد به طورى كه سرگذشت آنها به دست فراموشى سپرده شد .\r\nما در اين كتاب اساسا شرح حال علما را جمع‌آورى كرده‌ايم . در عين حال بايد بگوييم كه معنى « عالم » در زمانها و مكانهاى مختلف متفاوت بوده است . از آن جمله مىتوان عالم علوم دينى ، عالم قرآن و حديث و عالم فقه و اصول را نام برد . در نجف و قم عالم كسى است كه با علوم اسلامى يا به‌طور كلّى با علوم دين آشنايى داشته باشد . اما در كشور ما اين نوع افراد مانند كشورهاى ايران و عراق زياد نيستند . مقام علم هر قدر بالا رود مقام عالم هم همان قدر در جاى ممتاز قرار خواهد گرفت . در اين كتاب كلمات عالم و فاضل به همين مفهوم استعمال شده است .\r\nدر شبه قارهء هند ، قبل از ورود انگليسها ، وزرا و امراى حكمران مسلمان طرفدار اسلام بودند و عموما قانون رسمى آنان شريعت بود . منصب قاضى و شيخ الاسلام جزو مناصب مهم كشور محسوب مىشد . زبان رسمى فارسى و زبان علمى عربى بود . غرب و علوم غربى بيگانه تلقى مىشدند . هويت شخصى و آزادى ملى قويا احساس مىشد . بنابراين وقايع مهمى كه در آن روزها جريان داشت با امروز فرق مىكرد . در آن زمان همراه با درس ، فن كتابت و خوش‌نويسى و خواندن قرآن مجيد نيز تدريس مىشد . كسانى كه در دروس خويش توفيق مىيافتند به تجويد و قرائت هم توجه مىكردند . عقايد و احكام شريعت و اخلاق نيز تعليم داده مىشد . براى كارهاى روزانه رياضى ، ادبيات ، مكاتبات و براى پيشرفت و قدرت‌نمايى فنون سپاهيگرى و نيز علوم صرف و نحو ، منطق ، فلسفه ، هيئت و نجوم ، طب ، تصوف ، ادب ، فارسى و عربى ، معانى و بيان ، عروض و قافيه ، تاريخ و رجال ، تفسير و حديث ، درايت و اجتهاد تدريس مىشد . استادان در خانه‌هاى شخصى خودشان و در مساجد و مدارس نيز درس مىدادند . طلاب يا در خانه‌هاى استادان و يا در مدارس براى درس حاضر مىشدند . بعضى از استادان به خانه‌هاى ثروتمندان مىرفتند و درس مىدادند . در خانه‌هاى امرا و سلاطين اتاليق ( استادان ) در استخدام بودند . اتاليق معمولا صاحبان علم و فضل و اخلاق و ممتازترين عالمان بودند .\r\nكتابهايى كه براى ارزشيابى درجات علمى ، خواندن آنها لازم به نظر مىرسيد به شرح ذيل نام برده مىشود :\r\nدر تفسير : تفسير بيضاوى يا الصافى ؛ در حديث : الكافى يا كتاب التوحيد صدوق ؛ در فقه :\r\nتبصرة المتعلمين المختصر النافع ، شرائع الاسلام ، شرح لمعه ، من لا يحضره الفقيه ، در زمانهاى اخير شرح كبير و مكاسب اصول ، معالم الاصول ، زبدة الاصول ، قوانين فصول ، رسائل ؛ در كلام :\r\nمنظومه‌اى مانند حافظيه ، سپس بعد حمد هندى ، و بعد از آن بنياد اعتقاد . شرح باب حادى عشر ،\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nشرح تجريد . در صرف : صرف مير ، شافيه ، مراح الارواح و امثال اين كتابها . در نحو : نحو مير ، كافيه ، مغنى ، سيوطى ، شرح جامى و در منطق : ايساغوجى ، ميزان منطق ، قطبى ، سلم العلوم . در فلسفه : حكمة العين ، اشارات ، شرح اشارات ، ملا صدرا ، شمس بازغه ، در تصوف : لوايح جامى ، ملفوظات ، مثنوى عطار و رومى ، فصوص الحكم ، شرح الفصوص . در اخلاق : گلستان ، بوستان ، اخلاق ناصرى ، اخلاق جلالى ، كيمياى سعادت ، احياء العلوم . و در هيئت و نجوم : چغمنى ، تشريح الافلاك و رسائل اسطرلاب . در رياضى و هندسه و فنون جبر و مقابله كتابهايى وجود داشت و رساله‌هاى مورد پسند استادان كه اكثر آنها به زبان عربى بود ، اساس فرهنگ را تشكيل مىداد .\r\nبه‌طور عموم منظومه‌هاى فارسى ، مانند شاهنامه و اسكندرنامه را براى آداب حكمرانى و سپاهيگرى و نيز مثنوى مولوى را براى اصلاح و رشد اخلاق جامعه مىخواندند . افراد سياسى و دولتى به سبب داشتن دانش همه‌جانبه به مناصب مهم مىرسيدند و كارهاى بزرگ انجام مىدادند .\r\nكسانى كه به زبان عربى مهارت داشتند براى مقام قضاوت انتخاب مىشدند ، زيرا دانستن علوم و زبان عربى كار اين افراد را مضاعف مىكرد ، به طورى كه تمام وزيران و سرداران ارتشى به زبان عربى و فقه اسلامى تسلط داشتند ، به علاوه امرا ، شاهزادگان ، وزرا و بزرگان مملكت نيز با اين علوم آشنايى داشتند و تا دوران حكومت پادشاهان اوده به همين نحو ادامه داشت .\r\nاز ميان سلاطين دكن ، ابو الحسن تانا شاه و از ميان حكمرانان تيمورى ، بهادر شاه ، شاه عالم بن اورنگ زيب و از ميان حكمرانان اوده امجد عليشاه و واجد عليشاه عالم و فاضل بودند .\r\nاز ديگر بزرگان مىتوان پيشواى اعظم مير مؤمن و ابن خاتون و در دربار اكبرى : قاضى نور اللّه شهيد ، فيضى ، ابو الفضل ، كليم فتح اللّه شيرازى ، ملا احمد تهتموى و در عهد جهانگير و شاه جهان : ملا سعيد اشرف ، على مردان‌خان و ابراهيم خان و در زمان عالمگير شاه : نعمت خان عالى و در اوده : خان عبد اللّه تفضّل حسين خان ، سبحان عليخان و آغامير را نام برد .\r\nدر اين كتاب اسامى افاضل و علما و ائمهء جماعات و استادان مدارس و مصنفان خانه‌نشين و طلاب علوم اسلامى نام برده شده‌اند . سعى من اين بوده كه شرح حال علما و افاضل حديث و فقه و تفسير و حتى دانشمندان و مهندسان را كه براثر تبليغات سوء انگليسيها به فراموشى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nسپرده شده‌اند جمع‌آورى كنم ، چرا كه آنها در تبليغ اسلام ، تشيع ، علوم و افكار سهيم بوده‌اند . در تاريخ چه افراد گمنام باشند و چه نامور ، همه مهره‌هاى مهم به شمار مىروند .\r\nبه عقيدهء ما نكتهء اساسى در آغاز و انجام تاريخ ، زندگى انسانها و نيز احياى علم و عمل آنان است . در مواردى كه نتوانستيم تاريخ قطعى ولادت يا وفات را پيدا كنيم ، براساس قراين ، زمان تقريبى را تعيين كرده‌ايم . اگر تاريخ قطعى شخص مورد نظر را پيدا كرديد آن را اصلاح كنيد و ما را هم مطّلع فرماييد .\r\nتوجّه مخصوص ما معطوف به تصنيفات و تأليفات و تراجم و تلامذهء آنان بوده است . در درجهء اول فقها ، مفسران و محدثان قرار گرفته‌اند . سپس استادان ادبيات عرب و فارسى كه در نگهدارى زبان و فرهنگ اسلامى و تاريخ ادبيات و علوم اسلامى كوشا بوده‌اند ، مورد مطالعه قرار گرفته‌اند . همين‌طور از ذكر شرح حال كسانى كه در زمينه‌هاى فلسفه و علوم كار كرده‌اند ، كوتاهى نكرديم ، چرا كه آنان از مدارس عالى فارغ‌التحصيل شده‌اند و با حفظ مذهب به كارهاى مفيد خودشان سرگرم بوده‌اند . بعضى از سلاطين و امرا كه صاحب علم بوده‌اند در اين مجموعه ذكر شده‌اند ، زيرا آنان در ترويج و اشاعهء علوم اسلامى در شبه قاره سهم بسزايى داشته‌اند كه اگر خدا به آنان توفيق نداده بود ، شايد اين همه عالم كه توانستند تشيع را در جهان اسلام گسترش دهند گرد نمىآمدند . بنابراين چطور ممكن است از ذكر آنان صرف‌نظر كرد . بعضى تصانيف نيز شايان ذكرند . مانند « نزهة الخواطر » كه مثال بارزى در زمينهء تذكرهء علماى هند مىباشد .\r\nما در اين تذكره اسامى را براساس الفبا مرتب كرده‌ايم ، اما با وجود اين در بعضى موارد ترتيب رعايت نشده « 1 » كه البتّه در فهرست مربوط اصلاحات لازم انجام شده است . سبب اين بىنظمى اين است كه اين اثر به مرحلهء كتابت ( چاپ ) داخل شده بود و ديگر ممكن نبود كه صفحات را مجددا به هم بزنيم ، لذا باقيماندهء شرح حال شخصيتها را در جاى مناسب آورديم .\r\nاللهم اغفر للمؤمنين و المؤمنات و المسلمين و المسلمات الاحياء منهم و الاموات و تابع بيننا و بينهم بالخيرات .\r\nاللهم صل على محمّد و آل محمد و عجل فرجهم\r\nمحرّم 1400 ه ق\r\nلاهور\r\n\r\n\r\n","description":"","footnote":"\r\n( 1 ) - البتّه در چاپ نهايى تجديد نظر شده و اسامى براساس الفبايى مرتب شده است . م .\r\n","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n\r\n[ احوال دانشوران شيعه پاكستان و هند براساس حروف الفبا 
  ]\r\n\r\nآ\r\n\r\nآباد حسين وفات حدود 1331 ه ق / 1913 م\r\nسيدآباد حسين ، عابد و عالم بلندپايه ، اهل روستاى كوچكى به نام ننگلادهكيا ، بلوك بجنور ، استان يوپى بود . براى تحصيل علم به بريلى و لكنهو رفت و دروس فلسفه و منطق را در آنجا به پايان رسانيد . تفسير ، حديث و فقه را نزد صدر المحققين مولانا ناصر حسين تمام كرد و به اخذ اجازهء اجتهاد از علماى لكنهو نايل آمد . به شاگردى مولانا ناصر افتخار مىكرد . هماهنگ با آن روزگار دورهء طب را هم به پايان رسانيد و با شغل طبابت معيشت مىكرد . نخست در دربار يكى از حاكمان هندو مذهب در ايالت پرتاب‌گره به طبابت پرداخت . سپس در ديوگاون ، بلوك فيض‌آباد به همين كار ادامه داد .\r\nنبايد فراموش كنيم كه صدسال پيش در شبه قاره ، حكيم را نيمه مجتهد مىگفتند ، زيرا قبل از طب ، دروس رسمى نظاميه تدريس مىشد . بعد از آن كسى كه نمىخواست مسئوليت امامت ، تدريس و فتوا را قبول كند ، درس طب را ادامه مىداد و به طبابت مشغول مىشد . بعضى از اطبا علاوه بر علم پزشكى ، فلسفه و منطق و بعضيها ادبيات و فقه مىخواندند و ما اين‌گونه طبيبان را نيز مشاهده كرده‌ايم .\r\nمولانا سيدآباد حسين كه به طبابت مشغول بود و تدريس نيز مىكرد در عين شهرت بعد از سال 1331 ه ق وفات يافت .\r\nاز فرزندان او مولوى محمد ابو جعفر ، درگذشته در كراچى را مىتوان نام برد .\r\n( تذكرهء بىبها ، ص 74 )\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nآزاد محمّد حسين 1245 ه ق / 1830 م 1328 ه ق / 1910 م\r\nشمس العلماء مولانا محمّد حسين آزاد ، به عنوان يك اديب معروف زبان اردو شناخته مىشود ، آزاد از يك خانوادهء عالم به شمار مىرود . وى از نسل سلمان فارسى و از سرزمين همدان و كشمير است . آخوند محمّد شكوه ، جدّ بزرگ او ، در عهد شاه عالم به دهلى آمد . من هم در نوشته‌هاى وى ، لغت آخوند را ديده‌ام و واضح است كه كلمه آخوند به عالم بزرگ اطلاق مىشده است .\r\nمردم ، محمّد اشرف فرزند آخوند محمّد شكوه و پسرش آخوند محمّد اكبر را يكى پس از ديگرى ، به عنوان عالم ، محدث و مجتهد مىشناختند . مولانا محمد اكبر براى پسر خود ، محمّد باقر ، دخترى ايرانى انتخاب كرد كه خداوند ، فرزندى به نام مولانا محمّد حسين آزاد به او عنايت فرمود . تاريخ تولد محمد حسين آزاد غدير 1245 ه ق / ژوئن 1830 م است .\r\nمحمّد باقر ، پدر محمد حسين آزاد ، فردى بزرگوار ، عالم ، خطيب و تاجر بود و با علوم جديد آشنايى داشت . وى ابتدا فرزندش را خود تعليم داد ، سپس او را براى كسب علوم جديد به « دانشكدهء دهلى » فرستاد . در آنجا استاد فقه شيعه ، مولانا جعفر على تدريس مىكرد . مولانا محمّد باقر به علت اختلافى كه با وى داشت ، پسرش را واداشت كه در نزد استاد فقه حنفى درس بخواند و به اين ترتيب او از فقه شيعه و سنى اطلاعات لازم را كسب كرد . سالهاى تحصيلات مولانا آزاد براساس يادداشتهاى مرحوم آقا محمّد باقر نشان مىدهد كه او از سالهاى 1835 م تا 1848 م در خانهء خود به تحصيل اشتغال داشته و از سالهاى 1848 م تا 1852 م در دانشكدهء دهلى ادامهء تحصيل داده است ، بنابراين اگر مدت تحصيلات مولانا آزاد در دائرةالمعارف اسلامى دانشگاه پنجاب لاهور 23 سال نوشته شده ، اشتباه است ، چرا كه او در 32 سالگى تحصيلات خود را تمام كرده است .\r\nمولانا محمّد باقر روزنامه‌اى به نام « دهلى اردو اخبار » در سال 1836 م منتشر كرد و مولانا محمد حسين نوشته‌هاى منظوم و منثور خود را در آن روزنامه به چاپ مىرساند و چون مولانا محمّد باقر فرزندش را خوش‌ذوق و با استعداد ديد در سال 1852 م وى را به سمت مدير روزنامه منصوب كرد . در سال 1857 م مولانا محمّد حسين آزاد بر اوضاع كشور تسلّط كامل يافت و اطلاعات لازم را به دست آورد . او به شعر و شاعرى علاقه داشت و از دوست پدر خود كه « ذوق » نام داشت و از او تعليم مىگرفت سپاسگزارى مىكرد و بعد از ذوق ، براى اصلاح اشعار\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nخود از وجود آقاجان عيش استفاده مىكرد .\r\nجنگ سال 1857 م كارنامهء بيست و پنج‌سالهء جوانى آزاد را از تاريخ محو كرد . پدرش بعد از فتح دهلى از طرف ارتش بريتانياى مقيم هند به اتهام ياغيگرى محكوم به اعدام شد و تمام املاك او را مصادره كردند . وى از دهلى گريخت و براى پيدا كردن جاى امنى به شهرهاى مختلف پناه مىبرد تا اينكه بعد از عبور از شهرهاى بمبئى و لكنهو به سيالكوت و ازآنجا به جيند رفت و در آنجا با عزّت و احترام مشغول كار شد . در اين زمان ، مولانا رجب عليشاه كه شاگرد پدرش بود او را به لودهيانه دعوت كرد ، وى در آنجا به مديريت روزنامه‌اى به نام « مجمع البحرين » منصوب و در چاپخانه‌اى به همين نام مشغول كار شد ، اما بعد از مدتى به لاهور رفت و در ادارهء پست به خدمات خود ادامه داد .\r\nآقا محمد باقر مىگويد : مولانا به سال 1859 م در شهر سنگرور در ايالت جنيد ، به سمت مدير دفتر امور قضايى مشغول كار بود و در سال 1860 م به مديريت روزنامهء « مجمع البحرين » لودهيانه منصوب شد و در سال 1861 م بود كه در ادارهء كلّ پست به عنوان مترجم آگهيهاى پستى با حفظ مديريت دفتر شعبهء نامه‌هاى غير قابل توزيع مشغول به كار شد .\r\nوى سمتهاى ديگرى را احراز كرده است كه از جمله مىتوان معاونت ادارهء آموزش و پرورش و نيز معاونت مجلهء اتاليق پنجاب را نام برد ، به علاوه با مؤسسات علمى در تصنيف و تأليف كتب همكارى داشته است . وى از سالهاى 1865 م تا 1867 م در آسياى مركزى ، تاشكند و سمرقند مىزيسته و بعد از مراجعت گزارش سفر خود را به فرماندارى كل تقديم كرده است .\r\nوى مدت دو سال در دانشگاه ، به تدريس عربى و رياضى پرداخت ، سپس يك سال سمت مترجمى را در مركز فروش كتب دولتى برعهده داشت . در همين زمان مديريت سه مجله مختلف به نامهاى روزنامه رسمى ، روزنامه اتاليق پنجاب و مجلهء انجمن پنجاب را برعهده گرفته بود .\r\nكتابهاى درسى اردويى كه در همان زمان تأليف كرده بود از كارهاى مهم مولانا به شمار مىرفت .\r\nبه سال 1869 م در دانشكدهء دولتى به سمت استاديار و در سال 1870 م هنگامى كه مولانا علمدار حسين وفات يافت به سمت استادى به تدريس پرداخت . در اكتبر سال 1887 م دانشكدهء ( خاورشناسى ) لاهور از او دعوت به همكارى كرد ، ولى بعد از مدتى كوتاه دوباره به دانشكدهء دولتى بازگشت و بعد از وفات مولانا فيض الحسن سهارن‌پورى ، به سرپرستى بخش عربى در دانشكده اوريانتال منصوب شد . سخنرانيهاى وى در اين دانشكده كه در زمينهء علم و ادب و زبان فارسى است ، به صورت كتابى تحت عنوان « سخن‌دان فارس » به چاپ رسيده است .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمولانا در لاهور براى بالا بردن سطح فكرى مردم فعاليتهاى فراوانى كرده است و علاوه بر اين كه عضو بسيار فعال و مورد اعتماد انجمن پنجاب بوده ، پيشرو فعال و انقلابى نظم و نثر زمان خود به شمار مىرفته است . وى با افكارى روشن از روشهاى گذشته انتقاد مىكرد و پيوسته خواهان نوآورى بود ، طرز نگارش جديد را وارد زبان اردو كرد و كتابهاى ابتدايى تا مراحل دانشگاهى را آماده كرد ، اشعارى نيز به سبك جديد مىسرود و در ضمن اين كارها سياست انگليسيها را از نزديك مورد بررسى قرار مىداد و از برترىطلبى آنان احساس ناراحتى مىكرد .\r\nانگليسيها مىگفتند كه در شعر و شاعرى اردو غير از صحبت گل و بلبل چيزى ديگر نيست و اين ما بوديم كه به شعر اردو روح دميديم . آزاد ادعاى آنان را به باد تمسخر گرفت و مشغول تأليف و تدوين شرح حال و آثار شعرا شد و در مدت ده سال كتاب « آب حيات » خود را كامل كرد و خدمات عظيم ادبى شعراى زبان اردو را علىرغم تمايلات انگليسيها آشكار ساخت و به اين ترتيب ادبيات اردو و سنتهاى ادبى را حيات بخشيد .\r\nمولانا علىرغم خواسته‌هاى انگليسيها كتابى تحت عنوان « دربار اكبرى » تأليف كرد و به تحصيلكرده‌هاى جديد يادآور شد كه اكبر شاه ، قيصر هند ، از ملكه ويكتوريا بزرگتر بود و در دوران حكومتش علم ، صنعت ، هنر ، دانش و سياست پيشرفت كرد و دانشمندانى بزرگ پديد آمدند كه انگليسها در برابر آنها خاموش خواهند بود .\r\nآزاد با افكارى روشن و سياست خاص به انگليسيها پاسخ دندان‌شكن مىداد و شهرتى عام به دست آورد و انگليسيها در برابر نفوذ فكرى او نتوانستند كارى انجام دهند .\r\nشهرت مولانا بيشتر به سبب خدمات ادبى او به زبانهاى اردو و فارسى بود . من نوشته‌هاى او را دربارهء شمس بازغه ، اسفار ، حكمة العين ، شرح ملا صدرا ، مير باقر داماد ، فلسفهء هند و تصوف اسلامى و يادداشتهاى بىشمار ملاحظه كرده‌ام . از ميان كتابهايى كه مطالعه مىكرد شرائع الاسلام ، شرح لمعه ، شرح تجريد ، كتب حديث و تفسير و تاريخ ائمه قابل ذكر است .\r\nكتابخانهء او علاوه بر كتب علوم مختلف ، اغلب شامل كتب شيعى بود . ذخاير اين كتابخانه بعد از سفر دوم او به ايران افزايش يافت ، زيرا در اين سفر با علما و ادبا ملاقات كرده آثار باارزشى را به همراه خود آورده بود .\r\nمولانا با علوم باطنى و رياضت نيز آشنايى داشت و به علّت داشتن مشاغل فراوان و رنجهاى بسيار به اختلالات ذهنى گرفتار شد . دكتر لائتز ، پيوسته در پى آزار وى بود و سرانجام هم‌زمان با اختلالات ذهنى او كه دكتر لائتز باعث شده بود ، در سال 1889 م حواس خود را از دست داد و از\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nدانشكده بازنشسته شد و در همان حال از لاهور پياده به راه افتاد و براى بازيافتن سلامت خود از شهرى به شهرى كوچ مىكرد و فاصلهء علىگره تا دهلى را پياده طى كرد . حدود ده سال در لاهور سرگردان به سر مىبرد تا سرانجام ، در روز عاشورا سال 1228 ه ق مطابق 22 ژانويهء 1910 م براى هميشه در آغوش خاك ( كربلاگامىشاه ) به خواب ابدى فرو رفت .\r\nمولانا آزاد ، در دهلى پس از مرمت حسينيهء پدرش در اواخر عمر به فكر ساختن يك كتابخانهء بزرگ افتاد ، بيرون دروازهء دهلى يك عمارت عالى و باغ كوچك ساخت كه شهردارى لاهور آن را مصادره كرد ولى قرائت‌خانهء آن تاكنون پابرجاست . قسمتى از ذخاير قيمتى كتابهاى مولانا به علّت بيمارى وى از بين رفت و مقدارى را به سرقت بردند ، كتابهاى بازمانده به دانشگاه پنجاب اهدا شد . علاوه بر اين صدها كتاب نادر هنوز در نزد آقا محمد طاهر ( دهلى ) و آقا محمد باقر همراه با اسناد خانوادگى و تأليفات مولانا بخصوص نسخه‌هاى خطى آب حيات و دربار اكبرى كه حايز اهميت است موجود مىباشد .\r\nمولانا آزاد داراى فرزندان متعدد بوده كه همگى در زمان حياتش وفات يافته بودند . تنها فرزندى كه بعد از مرگ او زنده بود آقا محمّد ابراهيم نام داشت كه در 8 دسامبر سال 1920 درگذشت .\r\nتصانيف : 1 - آب حيات ، بررسى شعر اردو و تذكرهء شعراى بزرگ ( چاپ اوّل ، 1881 م ) .\r\n2 - دربار اكبرى و اسناد برترى سياسى و علمى مسلمانان شبه قارهء هند و تصوير زنده و متحرك عهد اكبر شاه گوركانى ( چاپ اول ، 1898 م ) .\r\n3 - نيرنگ خيال ، مجموعهء نثر و انشاى جديد ( چاپ اول 1880 م ) .\r\n4 - سخن‌دان فارس ، كتاب تحقيقى دربارهء زبان و ادبيات فارسى ( چاپ اول ، 1907 م ) .\r\n5 - نگارستان فارس ، تذكرهء شعراى فارسى ( چاپ اول ، 1922 م ) .\r\n6 - تذكرهء علماى هند ، شرح حال چند نفر از علما ( چاپ اول ) .\r\n7 - ديوان ذوق ، كارنامه‌اى بىمثال در شناخت محبّت استاد ( چاپ اول ، 1890 م ) .\r\n8 - سنين اسلام ، خلاصهء تاريخ اسلام ( اين كتاب به نام دكتر لائتز به چاپ رسيده است ) .\r\n9 - نصيحت كاكرن يهول ( گل سرسبد نصيحت ) براى دختران ( چاپ اول ، 1968 م ) .\r\n10 - قصص هند ( بخش دوّم ، چاپ اول ، 1872 م ) ، در تدوين بخش اول پياره‌لال نيز همكارى داشته است .\r\n11 - نظم آزاد ، مجموعه‌اى از نظم ( چاپ 1897 م ) .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n12 - جامع القواعد ، كتاب بسيار باارزش در زمينهء صرف و نحو فارسى ( چاپ اوّل ، 1885 م ) .\r\n13 - لغت آزاد ( چاپ اول ، 1924 م ) .\r\n14 - قند فارسى ( دست‌نويس اين كتاب را در سال 1885 م به ايران برد و پس از اصلاحاتى كه توسط دانشمندى به نام حاجى محمّد ، انجام گرفت ، براى اوّلين بار در سال 1907 م به چاپ رسيد ) .\r\n15 - آموزگار فارسى ( چاپ اوّل ، 1887 م ) .\r\n16 - سير ايران ( سفرنامه ) .\r\n17 - خمكده آزاد ( بياض اشعار ، چاپ اول ، دهلى ، 1930 م ) .\r\n18 - درام اكبر ( نمايشنامه ، چاپ اول 1922 م ) .\r\n19 - مكتوبات آزاد ( چاپ اول ، 1907 م ، چاپ دوم با اضافات و حواشى مرتضى حسين در سال 1923 م ) .\r\n20 - مقالات آزاد ، به كوشش آقا محمّد باقر ( 3 مجلد ، جلد اول و دوم به ترتيب در سالهاى 1965 م و 1978 م به چاپ رسيده است ) .\r\n21 - آموزش ابتدايى زبان اردو ( 6 مجلد ، حدود 50 سال در مدارس تدريس شده است ) .\r\n22 - آموزش ابتدايى زبان فارسى ( حدود 25 سال جزو كتب درسى بوده است ) .\r\n23 - شهزاده ابراهيم ( چاپ اول ، 1961 م ) .\r\n24 - حكايات آزاد ( بخش دوم ، 1961 م ) .\r\n25 - سفرنامهء آسياى جنوبى .\r\nعلاوه بر اين كتابها ، مقالات ، يادداشتها ، حواشى و رسائل متعدد نيز داشت كه مرتب به چاپ مىرسيدند از جمله مىتوان جانورستان ، سياك و نماك و فلسفهء الهيات را نام برد .\r\n\r\nآفتاب حسين دهلوى 1280 ه ق / 1863 م 1321 ه ق / 1904 م\r\nسيد آفتاب حسين بن سيد غازى الدّين حسن از مالكين بزرگ پيتن هرى بلوك بجنور بود .\r\nمراحل ابتدايى تحصيلات خود را در ميران‌پور و منصبيه بيروت گذراند و در لاهور در امتحانات « مولوى فاضل » شركت كرد و در سراسر پنجاب مقام اوّل را به دست آورد . وى پس از كسب معارف دينى در دبيرستان بخش السنهء شرقيه به تدريس فقه پرداخت . فردى بسيار باهوش\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nو با استعداد و به مطالعات و تحقيقات علمى علاقه‌مند و در عين حال فروتن بود .\r\nدر سخنرانيها و مواعظ خويش شيوهء خاصى را برگزيده بود ، به طورى كه مسلمان و غير مسلمان را تحت تأثير قرار مىداد . در دهلى ، براى تبليغ مذهب حقهء جعفرى و ترقى شيعيان كوشش فراوان كرد و مدتى نيز امامت جمعه و جماعت دهلى را برعهده داشت .\r\nبا كمك حامد عليخان به ساختن يك مدرسهء دينى همت گماشت و انجمن شيعةالصفا را نيز تأسيس كرد .\r\nوى در 1321 ه ق در دهلى وفات يافت و در كنار قبر ميرزا محمّد كامل در گورستان پنجه شريف به خاك سپرده شد .\r\nفرزندان او عبارتند از : 1 - سيد محمد دهلوى ، واعظ و خطيب معروف آل محمّد 2 - بابو سيد حسن كه تحصيلات جديد كسب كرده بود و در ادارهء مخابرات لاهور كار مىكرد و در همان جا در سال 1966 م وفات يافت .\r\nشاگردان آفتاب حسين عبارتند از : 1 - حكيم حاجى مقبول احمد كه به شيعه گرويد و به شاگردى مولوى آفتاب حسين افتخار مىكرد . 2 - احمد كبير ، از عباد و عارفان معروف شاه‌آباد كرنال بود ، وى در جنگل عبادت مىكرد و پيوسته در ياد خدا مىزيست .\r\n\r\nآقا ابو ( صاحب ) 1250 ه ق / 1834 م 1336 ه ق / 1917 م\r\nوالاجاه شخصى متمكن و ثروتمند و در عين حال متدين ، مقدس ، متقى ، فقيه و اديب بود .\r\nوى فرزندى به نام آقا ابو ( صاحب ) داشت كه طبق نوشتهء نواب سيد محمّد جعفر شمس‌آبادى ، تاريخ تولد او سال 1250 ه ق / 1834 م بوده است . نام اصلى وى سيد مهدى حسين موسوى بوده كه اغلب به اين نام آگاهى ندارند .\r\nنواب والاجاه براى آموزش فرزند خود از معلّمان خصوصى كمك گرفت . فرزندش پس از فراگرفتن زبان عربى ، فارسى ، فقه ، حديث و فلسفه به عنوان عالم و فاضل شناخته شد ، ولى اغتشاشات سال 1857 م محيط فرهنگى و سياسى را كاملا عوض كرد به طورى كه كتابخانه و حوزه‌هاى درس و تدريس از بين رفت . آقا ابو زندگى جديد خود را به عنوان فردى عالم ، ديندار و متنفذ در لكنهو شروع كرد .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nحكومت بريتانيا او را به القاب قيصر هند و خادم دولت ملقب ساخت . در اسب سوارى مهارت داشت و نفوذ و اقتدار او انگليسيها را مجذوب كرده بود . به سمت متولى اوقاف منصوب شد و مقام شرعى وقف را احيا كرد . و در احياى مدارس شاهى گامهاى مؤثرى برداشت و براى اين منظور از حكومت وقت تقاضاى ساختن مدرسه كرد و حكومت نيز زمين وسيع و مناسبى را در نزديكى مقبرهء حكيم مهدى اهدا كرد و ساختمانى عالى در آن محل ساخته شد . نام اين مدرسه را سلطان المدارس ، جامعهء سلطانيه نهادند . هزينه‌هاى مدرسه از طرف اوقاف حسين‌آباد و آقا ابو تأمين مىشد . موقعيّت و فضاى آموزشى اين مدرسه از نظر انتظامات ، شاگرد و استاد و نيز از لحاظ سكونت و غذا و غيره از ساير مدارس دينيهء آن زمان بهتر بود .\r\nآقا ابو كتابخانهء شخصى خود را كه شامل كتب تفسير ، حديث ، فقه و عقايد بود به اين مدرسه اهدا كرد .\r\nوفات آقا ابو در روز سه‌شنبه 18 رجب 1336 ه ق / 30 آوريل 1917 م اتفاق افتاد .\r\nدر ديوان محمّد جعفر در دفتر تاريخ جلد هفتم در توصيف آن مرحوم با تعيين مادّه تاريخ وفات چنين آمده است :\r\n شيوا كلام ، فكر تخلص ، بلندفكر * والامقام ، زاير شاهان انس و جان\r\nجرّار ، شهسوار ، بياسى برس كاسن * ضيغم شكار ، آل رسول ، فلك مكان\r\nعالم ، فقيه ، مؤمن كامل ، مطيع شرع * دانا ، فهيم ، عاقل و فرزانهء جهان\r\nسى آى اى خطاب « 1 » ، رئيسون مين خطاب * قيصركى « 2 » خيرخواه ، خلايق يه مهربان\r\nمشهور آغا صاحب و ابو تهى خلق مين « 3 » * قانع ، غنى ، جواد ، سخى ، حاتم زمان \r\n\r\n\r\n","description":"","footnote":"\r\n( 1 ) - خدمتگزار حكومت بريتانيا (  CIA  سيا )\r\n( 2 ) - خيرخواه پادشاه بريتانيا .\r\n( 3 ) - در ميان مردم به نامهاى آقا و ابو مشهور بود .\r\n","page_name":" 40 ","page_number":40},
  {"content":"\r\n\r\n نسل جناب موسى كاظم بزرگ عهد * ذى حوصله ، دلير ، ضعيفى مين نوجوان « 1 »\r\nاس سال لكنهو كىوه نواب نامدار * اشهاروين رجب كونبويى جلد آشيان « 2 »\r\nحورون نى پهلوؤن مين گله‌دى خوشى خوش * محبوب دل ارم مين مين مهدى حسين خان « 3 »\r\nثم بص تو موسوى هونه كيون رنج هوتمهين * جعفريه در دهجر هى جان‌كاه و جان ستان\r\nاپريل ماه و سىام سه‌شنبه صبحگاه * رفته ز دار فانى آقاى ما حق آگاه\r\nتاريخ انتقالش جعفر چنين بگفتيم * سيد ز آل كاظم عليه السّلام مهدى حسين خان ، آه \r\n1917 م\r\nآقا ابو ، بنيانگذار مدرسهء سلطان المدارس بود و با يادآورى اين نكته كه آقا ابو به زبانهاى فارسى ، عربى و اردو شعر مىسرود ، شرح حال وى را بدون ذكر تأليفات او به پايان مىبريم و به همين اندازه اكتفا مىكنيم كه برحسب اتفاق كتابى كهنه و چاپى به نام « بغية الطلاب » از مولانا سيد حيدر على پيدا شد كه نوشتهء عربى آقا ابو و شناسنامهء او را چاپ كرده بود .\r\n\r\nسيد آقا 1250 ه ق / 1834 م 1321 ه ق / 1903 م\r\nمولانا سيد آقا فرزند زين العابدين الله‌آبادى فردى عالم ، فاضل ، خطيب ، امام جماعت ، مصنف ، پرهيزكار و شاگرد علماى لكنهو بود . ملاذ العلماء سيد بچهن به او بسيار احترام مىگذاشت . در سال 1888 م شهرت او به اوج خود رسيد . سبب شهرت او توفيق در ماجرايى\r\n\r\n\r\n","description":"","footnote":"\r\n( 1 ) - در پيرى جوان بود .\r\n( 2 ) - امسال آن نواب نامدار لكنهو در 18 رجب وفات يافت .\r\n( 3 ) - او را حوريان بهشتى در كنار خودشان با خوشحالى جا دادند / محبوب القلوب مهدى حسين خان ، درارم است .\r\n","page_name":" 41 ","page_number":41},
  {"content":"\r\n\r\nبود كه به شرح زير آمده است :\r\nحاجى سيد محمد آقا در سال 1887 م در زمين خود مسجدى ساخت و در محراب مسجد سنگى را نصب كرد كه روى آن اين عبارت نوشته شده بود : « لا إله إلّا اللّه محمّد رسول اللّه على ولى اللّه وصى رسول اللّه و خليفة بلافصل . » عبارت مذكور به هنگام اذان در مسجد گفته مىشد .\r\nشخصى به نام مولوى محمد به دادگسترى شكايت برد كه در اين مسجد عبارت « خليفة بلافصل » گفته مىشود او از دولت خواست كه از ذكر اين جمله خوددارى و آن را از كتيبه حذف كنند و به اين ترتيب شيعيان را از گفتن اين كلمات بازدارند . اين موضوع ، سروصداى زيادى به پا كرد . مولانا سيد آقا با وكالتى كه برعهده گرفت در مقام دفاع برخاست تا اينكه براثر كوششهاى وى ، آقاى « ليت » رئيس دادگاه ، در دادگاه عالى در تاريخ 30 دسامبر 1890 م عليه مدعيان رأى داد و بعلاوه دستور داد كه هزينهء اين دادخواهى را هم بپردازند . مولانا سيد آقا با فراستى تمام در اين كار به پيروزى دست‌يافت و بر شهرتش افزوده گشت . وى سرانجام در 4 شوال 1321 ه ق حدود هفتادسالگى درگذشت .\r\nتصانيف او عبارتند از : 1 - الحقيقة و الخلافة ، با مطالعهء اين كتاب تعداد زيادى از اهل تسنن ، شيعه شدند . ( چاپى ) .\r\n2 - تقرير الليلتين ، مباحثه مميز الدّين و تميز الدّين ( چاپى ) .\r\n3 - اساس الايمان ( چاپى ) .\r\n\r\nآقا امجد عليخان 1340 ه ق / 1922 م\r\nشهر مدرس از زمان قديم منطقه‌اى آباد و شيعه‌نشين بود . از ميان علماى متأخر ، مىتوان مولانا آقا امجد عليخان را نام برد . او فقيهى بزرگ ، و متدين بود و سمت قاضى القضاة را برعهده داشت . بعلاوه ، سمت توليت آستانهء حضرت عباس در شهر مدرس برعهدهء او بود . تاريخ وفات مولانا در ماهنامهء « اصلاح » كهجوا در شمارهء شعبان سال 1340 ه ق ، 20 مارس 1922 م ذكر شده است . از فرزندان او ، مولانا غلام محمّد مهدى كه يكى از علما به شمار مىرفت قابل ذكر است .\r\n\r\nآقا پويا 1312 ه ق / 1886 م 1393 ه ق / 1973 م\r\nنام مولانا آقا پويا ، « ميرزا مهدى » و پدرش حاجى محمّد محسن ، معروف به « ميرزا آقا » بود .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nوى در 15 شعبان 1313 ه ق در شهر يزد پا به عرصهء وجود نهاد .\r\nفردى عالم و متفكر و داراى شخصيت و قدرت جاذبهء عجيبى بود و از شاگردان برجستهء آقاى نايينى به شمار مىرفت . او در علم فقه ، اصول ، حديث ، تفسير و فلسفهء قديم و جديد متبحر بود و مقام علمى را تا سطح علامه كاشانى و هبة الدّين شهرستانى به دست آورد . مدت مديدى در دانشگاه ميسور و رامپور به خدمات دينى و فرهنگى اشتغال داشت .\r\nوى قبل از تأسيس پاكستان به كراچى رفت و كارهاى تبليغى خود را آغاز كرد ، مجالس وى جاى مناسب براى نوجوانان روشنفكر بود و پيرامون مسايل جديد دينى بحث و گفتگو مىشد و نوجوانان و نسل جديد به اين‌گونه مسايل از خود علاقه نشان مىدادند و مولانا را دوست مىداشتند ، چرا كه او فردى فاضل و مورد تأييد علما بود . وى به امور تجارت مىپرداخت ، ولى اين حرفه هيچ‌گاه مانع كار و فعاليتهاى دينى او نمىشد . كتابهايى چند نيز به زبانهاى فارسى و انگليسى نوشت كه بيشتر جنبه‌هاى عقيدتى ، دينى و مذهبى دارد از جمله مىتوان به تفسير قرآن مجيد همراه با حواشى و اصلاحات او اشاره كرد كه از سوى برادران حبيب به زيور چاپ آراسته شده و در اختيار مردم قرار گرفته است .\r\nمولانا در 17 ژوئيه 1973 م مطابق با 16 جمادى الثانى 1393 ه ق در كراچى وفات يافت و در گورستان باغ خراسان به خاك سپرده شد .\r\n\r\nآقا على ، شمس : ر . ك : محمّد على حسن .\r\n\r\nآقا محمّد 1240 ه ق / 1824 م 1290 ه ق / 1873 م\r\nمولوى آقا محمّد از ديار عظيم‌آباد بود و براى تحصيل علم به شهرهاى مختلف سفر كرد . در بنارس به منظور كسب دانش به خدمت مولانا گلشن على ( درگذشته به سال 1291 ه ق ) رسيد .\r\nپس از آن ، مدرك علوم دينى را در لكنهو به دست آورد و در صاحب گنج ( گيا ) در محضر مولوى غلام حسين بنارسى دروس رياضى ، جغرافيا ، هيئت را فراگرفت و رياضى را در خدمت پياره‌لال و شرح ملا صدرا را در محضر راجه منوهرلال تكميل كرد . علاوه بر فلسفه و منطق به فقه علاقهء وافر داشت .\r\nمولانا آقا محمّد ، فردى عابد ، زاهد ، قانع و متوكّل و در عين حال از هوش و استعداد خاصّى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبرخوردار بود . وفات او حدود سال 1290 ه ق در پنجاه‌سالگى اتّفاق افتاد .\r\n\r\nآقاى بارهوى 1310 ه ق / 1893 م 1394 ه ق / 1974 م\r\nمولانا آقاى بارهوى سيد زاهد حسين بن مولانا سيد ذاكر حسين بن سيد گوهر على زيدى بارهوى در 6 ذيقعدهء 1310 ه ق در پهرسر ، ايالت بهرت‌پور متولد شد . پهرسر مسكن و قصبهء ملكى سادات جعفرى بود . مولانا ذاكر حسين رهبر حركت دينى آن قصبه به شمار مىآمد ( ر . ك :\r\nذاكر حسين ) . مولانا زاهد حسين تحت تعليم و تربيت پدر بزرگوار و عالم خود رشد يافت و تا درجهء علمى پدر پيش رفت . وى به سبب علاقه‌اى كه به حديث داشت كتاب « الكافى » را از حفظ بود ، چرا كه به سيره و شرح احوال و احاديث محمّد صلّى اللّه عليه و آله و آل محمّد صلّى اللّه عليه و آله بسيار علاقه داشت .\r\nآقاى بارهوى در امور سپاهيگرى ، اسب‌سوارى و شمشيرزنى مهارت داشت و بسيار دلير و جسور بود و اجسام بسيار سنگين را از جا بلند مىكرد و از طريق تجارت و كشاورزى با تحمّل زحمات فراوان به تأمين معاش مىپرداخت و در ضمن با سخنرانيهاى خود به تبليغ دين و تربيت عموم مىكوشيد و چون معتقد به اجراى احكام الهى بود مردم را بدون هيچ‌گونه چشمداشتى با مسايل دين آشنا ساخت . فردى پرهيزگار و قانع بود به طورى كه با يك دست لباس قناعت مىكرد و زندگى ساده‌اى داشت و از گوشتى كه ذبح اسلامى شده بود استفاده مىكرد و از شهرت و تظاهر دورى مىجست ، در عين تواضع بسيار صريح اللهجه و حق‌گو بود و از بازگو كردن حق هيچ‌گاه ابا و پروايى نداشت و در راه اسلام تا حد ايثار و از خودگذشتگى پيش مىرفت . در قضيهء انهدام جنّة البقيع كفن پوشيده و شمشير به دست گرفت و به تمام قصبات و روستاها سفر كرد تا مردم را براى تعمير اين محل مقدس آماده سازد .\r\nدر تظاهرات لكنهو احساسات دينى خود را بشدّت نشان داد به طورى كه مردم شگفت‌زده شدند و در زندان از خوردن غذاى هندوان سرباز زد و براى مسلمانان آشپز مسلمان تقاضا كرد .\r\nدر مجالس حسينى به سخنرانيهاى هيجان‌انگيز پرداخت و در تأسيس پاكستان و نهضت آن ايثارگرانه شركت كرد و در مقابل حملات هندوان به منظور حفاظت از جان مسلمانان به دفاع پرداخت و خانهء خودش را از دست داد . او يك طبيب ماهر بود كه در مناطق بهرتپور ، اجمير ، آگره ، لكنهو و لاهور مردم را معالجه مىكرد و از امراض مختلف نجات مىداد به همين مناسبت علاوه بر مسلمانان ، هندوان نيز به او گرايش پيدا كردند .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمولانا آقاى بارهوى در شب جمعه يكم جمادى الثانى 1394 ه ق در مجاهدآباد لاهور درگذشت و در منزل مسكونى خود در اتاقى به خاك سپرده شد . فرزندش سيد نواب عالم ( فوق ليسانس ) قطعه‌اى در تاريخ وفات و سيرهء او به زبان اردو سروده و روى قبرش حك شده است .\r\nتأليفات او عبارتند از : بشارات الصادق ، الحجاب و علوم اسلامى كه چاپ شده ولى باقيماندهء نوشته‌هايش در شهر بهرتپور از بين رفته است .\r\n\r\nآقا حسن ( قدوة العلماء ) 1282 ه ق / 1865 م 1348 ه ق / 1929 م\r\nمولوى سيد محمّد يوسف جدّ بزرگوار قدوة العلماء مولانا حسن بن سيّد كلب حسين ، استاد محمد بهادر شاه ، سلطان دهلى بود . پادشاه چندين روستا را در بلوك بريلى به او اهدا كرده بود .\r\nيكى از اخلاف او به نام ولى محمّد حسين نصيرآبادى از مجتهدان زمان خود به شمار مىرفت .\r\nسيد آقا حسين بن سيد كلب حسين بن ولى محمّد حسين در 26 ربيع الاول سال 1282 ه ق در لكنهو متولد شد .\r\nدروس صرف ، نحو ، منطق ، فقه و ادبيات را در محضر مولوى سبط محمّد بن خلاصة العلماء سيد مرتضى و رشته‌هاى : معقول ، منقول و اصول را در خدمت ميرآقا و علن به پايان رساند .\r\nمدتى در عراق از محضر استادانى مانند شيخ محمّد حسين مازندرانى ( 1307 ه ق ) ، شيخ زين العابدين حايرى ، شيخ محمّد حسين مامقانى و ميرزا محمّد حسين شهرستانى كربلايى ( 1311 ه ق ) استفاده كرد و اجازهء اجتهاد گرفت و بعلاوه در سال 1313 ه ق از عماد العلماء ميرآقا به اخذ اجتهاد فقهى نايل آمد . وى در علم هيئت مهارت داشت و به تدريس آن مىپرداخت .\r\nفردى پرهيزگار و عالمى روشن ضمير بود و نسبت به همه بخصوص به شاگردانش علاقه داشت .\r\nدر كارهاى رفاهى و مشاغل مختلف كوشش داشت .\r\nنماز عيدين در مسجد آصف الدوله به امامت وى خوانده مىشد و علاوه بر آن منشى نواب مير اصغر حسين ( نيرهئى ) و متولى اوقاف فخر الدّين حسين بود . به مسايل مختلفى كه در سطح كشور مطرح مىشد پاسخ مىداد و براى ايجاد هماهنگى و پيشرفت امور به كارهاى زير پرداخت :\r\n1 - در سال 1319 ه ق انجمن صدر الصدور را تأسيس كرد كه در سال 1323 ه ق به كنفرانس كل هند شيعه تبديل شد .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n2 - پيشنهاد احداث دانشگاه شيعه .\r\n3 - احداث مدرسهء دينى جعفريه ( در اين مدرسه علاوه بر تعاليم دينى ، آموزشهاى زبان عربى ، انگليسى و كارهاى صنعتى و غيره صورت مىگرفت ) .\r\n4 - انجمن يادگار علما در تاريخ هفتم ربيع الاول سال 1328 ه ق تأسيس يافت . و در آنجا علاوه بر انجام خدمات دينى ، كتابهاى مهم مذهبى به چاپ مىرسيد .\r\n5 - در كشتار سال 1326 ه ق بين سنى و شيعه با استفاده از نفوذ و تدبير خود قضيه را حل كرد .\r\n6 - در سال 1337 ه ق اقدام به تأسيس بيت المال شيعه كرد و در آنجا علاوه بر تدريس علوم دينى ، هنرهاى مختلف نيز ياد داده مىشد .\r\nمولانا سيد آقا حسن دو بار به عراق براى تحصيل علم و زيارت عتبات عاليات مسافرت كرده و در سال 1344 ه ق به مشهد مقدس آمده و ازآنجا دوباره به كربلا ، نجف و كاظمين رفته ، سپس به زيارت حج و مدينهء منوره نايل شده و در سال 1346 ه ق به وطن خود بازگشته است .\r\nوفات وى در روز پنجشنبه 12 سپتامبر سال 1929 م مطابق هفتم ربيع الثانى سال 1348 ه ق اتفاق افتاد و در حسينيهء غفران مآب به خاك سپرده شد .\r\nتصانيف او عبارتند از : 1 - رسالهء حرمان الزوجة عن العقار ( فقه استدلالى ، عربى ) .\r\n2 - رساله ، غسل واجب لنفسه يا واجب لغيره 3 - ترجمه عماد الاسلام ( ناتمام ) 4 - فتاوى 5 - حواشى و اضافه بر تحفة العوام 6 - تفسير قرآن مجيد ( ناتمام ) 7 - مقالاتى چند در معالم و اخبار الناطق .\r\nقابل ذكر است خداوند 22 فرزند به وى عطا فرموده بود كه از ميان آنها فقط كلب حسين ( درگذشته 6 اكتبر 1963 م ) داراى شهرت بود .\r\n( در نزهة ، ج 8 ، سال وفات 1347 ه ق نوشته شده كه اشتباه است ) .\r\n\r\nآل احمد بلگرامى ، سيد 1308 ه ق / 1890 م\r\nمولانا سيد آل احمد از اهالى بلگرام بود ، تحصيلات خود را در لكنهو به پايان رسانيد و از افراد فاضل و فقيه و عابد به شمار مىرفت . وى تحت عنوان ظهير المؤمنين 1230 فتوا از مولانا ميرآقا محمّد مصطفى ، سيد ابراهيم و سيد بنده حسين جمع‌آورى كرد . اين كتاب به زبان اردو به چاپ رسيده است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nآل محمّد ، حاجى 1234 ه ق / 1819 م 1325 ه ق / 1907 م\r\nدر ميان رؤساى امروهه ، آل محمد فرزند حاجى اصغر حسين از علماى بزرگ و مالكين عمده به شمار مىرفت .\r\nدر محضر علماى امروهه به تحصيل علم پرداخت ، آنگاه به لكنهو ، نجف و كربلا رفت و مصدر خدمات دينى قرار گرفت . از درباريان حكومت وقت به شمار مىآمد و به علاوه در شهردارى نمايندگى مردم را برعهده داشت .\r\nدر سالهاى 1298 ه ق و 1300 و 1324 چندين بار به زيارت حج نايل آمد . زبانهاى عربى و فارسى و نيز ادبيات اردو را به خوبى مىدانست و بدون تأمل شروع به نوشتن مىكرد . تقريظى به زبان عربى و فارسى ( ترجيع ) بر عبقات الانوار نوشت . نامه‌اى بدون نقطه و همچنين خطبه‌اى بدون الف براى شيخ محمّد مازندرانى ارسال داشت و مورد تحسين وى واقع شد .\r\nمولانا آل محمّد در تاريخ 9 شوال 1234 ه ق متولد شد و در 1325 ه ق درگذشت .\r\nتصانيف او عبارتند از : 1 - سبحة الجواهر ( احوال علما ) ، 2 - طعن النصول ( واقعهء عثمان ) ، 3 - دافع الشكوك و الدوها ( امامت ) ، 4 - مثنوى نان خشك ( فارسى ، عربى ) 5 - حلية الاولياء در بحث متعة النساء ، 6 - القام الاحجار فى افواه الاشرار ( رد اعتراض بر عزاى امام ) ، 7 - زاويه هاويه ( در مطاعن معاويه ) ، 8 - گلزار جنت ( تصوير كربلا ) ، 9 - سرمد الهموم فى جواز البكاء على الحسين المظلوم ، 10 - در شهوار در احوال نور رسول مختار ، 11 - مثنوى سبعه سياره در معجزات جناب امير ، 12 - دستور الخيول در علاج اسبان ، 13 - غضب البتول ، 14 - درة البيضاء فى اثبات حق فاطمة الزهراء ( اردو ) ، 15 - تفسير بعضى از آيات قرآن ، 16 - نتايج فكريه ( در ابطال خلافت ) ، 17 - دوغازه شاهد ( در نفى عروسى قاسم ) ، 18 - الذر المضى ( اصول دين ، عربى ) ، 19 - بيان حاسم ( در نفى عروسى قاسم ) .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nا\r\n\r\nابرار حسين 1300 ه ق / 1882 م\r\nمولانا سيد ابرار حسين بن مولوى تجمل حسين فردى عالم و خوش‌استعداد و بسيار متقى بود و در امروه مىزيست . وى در علم عروض و قافيه شهرت داشت . حملهء حيدرى را ترجمه كرد و به نظم اردو درآورد و سرانجام در سال 1300 ه ق / 1882 م در جيپور درگذشت و در همان جا به خاك سپرده شد .\r\n\r\nابرار حسين پاروى 1320 ه ق / 1903 م 1375 ه ق / 1955 م\r\nمولانا سيد ابرار حسين از اهالى پاره بلوك غازىپور بود . تحصيلات خود را در لكنهو به انجام رساند و ممتاز الافاضل مدرسهء ناظميه شد . او خطيبى عالى به شمار مىرفت و از خصوصيات اخلاقى او مىتوان خوش‌خويى ، تواضع و مردم‌دارى او را نام برد . در پنجاه و دوسالگى دوباره به لكنهو آمد و در محلهء ابو تراب خان سكونت گزيد و در مدرسهء ناظميه تدريس مىكرد .\r\nوى بزرگترين مجالس وعظ و تبليغ دين را كه پيش از آن مولانا سبط حسن برعهده داشت اداره مىكرد و مورد توجه و احترام عموم مردم بود و شهرتى بسزا يافت . مولانا علاوه بر درس و خطابت ، چندين مقاله هم نوشته است . سرانجام در 14 نوامبر 1955 م مطابق ربيع الاوّل 1375 در حيدرآباد دكن وفات يافت .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nمطير لكنهوى مادّه تاريخ وفات او را چنين سروده است :\r\n حيف در عالم غربت اجل آمد او را * حيدرآباد شده مدفن ابرار حسين\r\nقول رضوان پى تاريخ وفات است مطير * شد به گلزار جنان مسكن ابرار حسين \r\n1375 ه ق\r\n\r\nابراهيم لاهورى ، ملا 1060 ه ق / 1650 م\r\nملا ابراهيم ، فردى عالم ، زاهد و فقيه بود و از محدثان بزرگ به شمار مىرفت . ميرزا محسن فانى كشميرى در سال 1050 ه ق با وى ملاقات كرده بود . در آن زمان دو عالم ديگر نيز در لاهور مىزيستند ، يكى ملّا محمّد معصوم و ديگرى ملا محمّد مؤتمن تونى بود . ملا ابراهيم از افراد سختگير به شمار مىآمد و مشهور است كه او در خوردن چيزى از دست اهل تسنن احتياط مىكرد ، چرا كه آنان ، هندوها را نجس نمىدانند و از آنها چيزهاى نجس را مىخرند و مىفروشند .\r\n( دبستان مذاهب ، ص 218 ، چاپ بمبئى ، 1292 ه ق )\r\n\r\nابراهيم خان ، نواب 1121 ه ق / 1709 م\r\nنواب ابراهيم خان فرزند نواب مردان عليخان بود ، شاه جهان در سال 1063 ه ق / 1635 م او را به لقب « خان » ملقّب ساخت و بعد از وفات علىمردان در سال 1068 ه ق ، منصب چهارهزارى ذات ( پياده ) و سه‌هزار سوار را به دست آورد . عالمگير ( شاه ) در سال 1072 ه ق او را به حكومت كشمير گماشت . در زمان ابراهيم خان اهل سنت كشمير غوغايى بزرگ عليه شيعيان به پا كرده بودند . ابراهيم خان به شيعيان كمك كرد . بعد از وفات خليل اللّه خان ، عالمگير او را به لاهور و سپس به بهار منتقل كرد ، اما در سال 1089 ه ق مجدّدا وى را به كشمير فرستاد ، اين بار به مدّت هشت سال در آنجا خدمت كرد و در نظم امور كوشش فراوانى از خود نشان داد . در اين هنگام ، دوباره بين شيعه و سنى اختلاف افتاد ، عالمگير او را از كشمير فرا خواند و حكومت بنگال را به او واگذار كرد ، بعد از بنگال به الله‌آباد و آنگاه براى بار سوم به كشمير رفت ( 1113 ه ق ) . پنج سال بعد به حكومت گجرات فرستاده شد و پس از كسب موفقيت ، به حكومت كابل منصوب گرديد .\r\nدر همين زمان بود كه شاه عالم بن عالمگير او را به « على مردان » ملقب ساخت . ابراهيم خان در\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nوطن خود ابراهيم‌آباد ، سودهره ، به فاصله سى كيلومترى لاهور ، سكونت گزيد و در سودهره ( بلوك گوجرانواله ) باغ و كاخ ساخت و نام آن آبادى را ابراهيم‌آباد گذاشت . وى در سال 1121 ه ق درگذشت .\r\nابراهيم خان بسيار مدبّر ، عالم و اديب بود ، به نظام امور مىپرداخت و طبعى سخى و عقيده‌اى راسخ داشت و به ساختن مساجد و احداث باغ و غيره علاقه‌مند بود .\r\nاز فرزندان شايستهء او مىتوان زبردست خان و يعقوب خان را نام برد .\r\nتصانيف او عبارتند از : بياض ابراهيمى ، ( هفت جلد ، جلد اول ، دوم و سوم وقايع تا خلافت راشده و جلد چهارم ، عهد حضرت ام‌المؤمنين عايشه ، جلد پنجم ، عهد معاويه ، جلد ششم ، امامت حضرت على ، حسن و حسين عليهما السّلام و ديگر ائمه ، جلد هفتم ، فروع دين و فقه ) .\r\nجلدهاى بياض ابراهيمى و بخصوص بخش فقه در اكثر كتابخانه‌ها موجود است . اين كتاب به سرپرستى و نظارت نواب ابراهيم خان مرتب شده است .\r\n( نزهة الخواطر ، ج 6 ، ص 3 ، ترجمهء مآل الامراء ، ج 1 ، ص 288 ، فهرست كتابخانهء آصفيه ) .\r\n\r\nابن حسن 1291 ه ق / 1874 م 1368 ه ق / 1949 م\r\nمولانا بن حسن فرزند مير حسن رضا جايسى در لكنهو به دنيا آمد . سال تولد وى 1291 ه ق است . وى در محضر مولانا لطف حسين نحوى ، مولانا سيد على نقى ، مدرس مدرسهء عالى كينگ ، مولانا سيد حسين ساكن محله احاط كمال جمال ، مولانا سيد بچهن و مولانا سيد علن علوم و فنون مختلف را ياد گرفت و قبل از سفر به عراق از بحر العلوم اجازهء اجتهاد را دريافت كرد .\r\nاو در سال 1909 م به عراق رفت و در دروس استادانى معروف در نجف و كربلا شركت جست كه به چند تن از آنان در ذيل اشاره مىشود :\r\n1 - آقاى سيد كاظم طباطبايى ، در نجف .\r\n2 - آقاى آخوند ملا محمّد كاظم خراسانى .\r\n3 - آقاى آقا شريعت اصفهانى .\r\nپس از كسب فيض از اساتيد فوق ، آنگاه از آقايان حاج شيخ حسين مازندرانى ؛ سيد على آل كاشف الغطاء و آقاى سيد مصطفى كاشى به دريافت اجازهء اجتهاد نايل آمد .\r\nحكومت بريتانيا او را به جاى مولانا محمّد باقر براى تقسيم بودجهء ساليانه كه شامل چندين\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nهزار روپيه خيريه « اوده » بود تعيين كرد . سلاطين و بيگمات « اوده » بيست هزار روپيه براى تقسيم بودجهء ماهيانه در اماكن مقدسهء عراق نيز وقف كرده بودند .\r\nمولانا بن حسن به لقب شمس العلماء معروف بود . او وقار خاصّى داشت و از زيبايى جسمى بىبهره نبود ، به ورزش اهميت مىداد و علاوه بر آن به فنون جنگى نيز آشنايى داشت و به سبب داشتن صوتى خوش سخنرانيهايش مردم را جذب مىكرد و هنگامى كه از اشعار مثنوى مىخواند ، مردم به وجد مىآمدند و نيز با خواندن اشعار رزمى خود كيفيت جنگ را به خوبى مجسم مىساخت .\r\nابن حسن شاگردان زيادى داشته كه از ذكر نام آنها خوددارى مىشود از جمله يكى از شاگردان او اين حقير بوده است و كتاب شرائع الاسلام را نزد او خوانده‌ام .\r\nوى در 26 شعبان 1368 ه ق در لكنهو وفات يافت . از فرزندان او مىتوان مولانا قائم مهدى را نام برد .\r\nتصانيف او عبارتند از : 1 - الرأى السديد فى مسائل الاجتهاد و التقليد ( چاپى ، عربى ) 2 - الامام الراتب ( چاپى ، اردو ) 3 - ارث الخيار ( رساله استدلالى ) 4 - فضائل و مصائب اهل بيت ( دو جلد ) 5 - حاشيه بر رسائل شيخ ( مفصل ) 6 - نهاية الاصول فى حاشيهء كفاية الاصول ( دو جلد مفصل ) 7 - رساله ترابيه ( استدلالى ) .\r\n\r\nابن حسن نونهروى 1317 ه ق / 1899 م 1400 ه ق / 1980 م\r\nنادرة الزمن مولانا سيد بن حسن خلف سيد محمّد جواد در نونهره بلوك غازىپور در 13 صفر 1317 ه ق روز پنجشنبه مطابق 22 ژوئن 1899 م متولد شد . تحصيلات ابتدايى را در نزد استادان محل فراگرفت كه از ميان آنان مىتوان مرحوم حكيم سيد محمد هادى را نام برد . وى در علوم رياضى عموما و اقليدس خصوصا مهارت كامل داشت به طورى كه استادان لندن و هندوستان استادى وى را قبول داشتند و مسايل را پيش وى حل مىكردند . استاد بزرگ ديگر او سيد محمد مرتضى فلسفى بود . وى در سال 1911 م وارد مدرسهء سلطان المدارس شد و مدرك صدر الافاضل را به دست آورد و بعد از كسب فيض از حضور بزرگانى مانند سيد محمّد باقر ، سيد محمد هادى و مولانا محمّد رضا به لكنهو بازگشت و در آنجا سكونت گزيد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدر سال 1921 م در مدرسهء سلطان المدارس به تدريس پرداخت و طلاب تا مدّت زيادى از درس وى استفاده كردند . من هم ديوان متنبّى ، حماسه ، نهج البلاغة و فصول - كتابى نفيس دربارهء اصول فقه تأليف شيخ محمّد حسين بن عبد الرحيم تهرانى حايرى - ( درگذشته به سال 1261 ه ق ) را در نزد استاد خواندم . وى استاد كلاس سند الافاضل بود و در سال 1954 م از طرف مدرسة الواعظين لكنهو سمت صدر مدرسى به او پيشنهاد شد و مدت زيادى رياست مدرسة الواعظين را برعهده داشت . مولانا بن حسن داراى حافظه و ذهنى بسيار قوى بود و بيشتر قسمتهاى تفسير فخر رازى را از حفظ مىدانست و در علم تفسير يگانهء عصر خويش به شمار مىرفت .\r\nهنگام تدريس طورى درس را توضيح مىداد كه در ذهن شاگرد نقش مىبست و هنگام تدريس ادبيّات دريايى از ذخاير ادب و لغت به نظر مىرسيد .\r\nوى به علت مسافرتهاى پىدرپى و سخنرانيهاى زياد فرصتى براى تأليف پيدا نكرد ، امّا تعداد زيادى از نويسندگان را تربيت كرد ، از جمله به تربيت فرزند ارشدش مولانا شبيه الحسن پرداخت كه به مدارج عالى و مدرك صدر الافاضل و درجهء دكترا نايل آمد و باهوش و استعدادى كه داشت ، استادى مسلم شد كه مايهء افتخار اوست .\r\nمولانا بن حسن زينت منبر و آبروى مجلس بود ، سخنرانيهايش همراه با استعاره و كنايه و طنز و اشاره و با بيانى شيوا بود و شنوندگان را به خود جذب مىكرد . يكى از خصوصياتش اين بود كه به اقتضاى سخن از آيات قرآن شاهد مىآورد .\r\nاو فردى متواضع بود و از شهرت دورى مىجست ، بيشتر عمرش در سفر گذشت و به عراق و ايران و پاكستان سفر كرد و بعد از تأسيس پاكستان دوباره به لاهور آمد و براى طلاب و علما احترام خاصى قايل بود و از مذمت و غيبت پرهيز مىكرد .\r\nاو پس از يك دوره ضعف و بيمارى به بيمارى فلج مبتلا شد و سرانجام در سن هشتاد و سه‌سالگى در 7 جمادى الاولى 1400 ه ق / 25 مارس 1980 م در روز سه‌شنبه در لكنهو درگذشت و در حسينيهء غفران مآب به خاك سپرده شد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nابن حسن جارچوى 1322 ه ق / 1904 م 1393 ه ق / 1973 م\r\nعلامة بن حسن جارچوى بن سيد مهدى حسن رضوى در جارچهء بلوك بلندشهر در تاريخ 4 محرم 1322 ه ق مطابق 31 مارس 1904 م متولد شد . هنوز پنج‌ساله بود كه پدرش وفات يافت و پدر بزرگش به تعليم و تربيت او پرداخت . مولانا مدتها نزد شوهر خواهرش مولوى شبير حسين در ميرپور بهتور بلوك تهتى سند به سر برد . از دانشگاههاى راپور و اوريانتال به دريافت مدارك فاضل و منشى فاضل نايل آمد . از ميروت فوق ديپلم و از لاهور ليسانس و فوق ليسانس در رشتهء ادبيات و حقوق دريافت كرد و در سال 1932 م ليسانس تربيت مدرس را از دانشگاه اسلامى علىگره به دست آورد .\r\nوى از سال 1920 م تا 1930 م در سند ، پنجاب و دهلى براثر سخنرانيهاى مهيّج خود به اوج شهرت رسيد و در سند امامت جماعت را برعهده داشت .\r\nاز سال 1913 تا 1938 م در جامعه مليه تدريس مىكرد و در همين سال از طرف راجه محمد امير احمد خان محمودآباد فرا خوانده شد و در لكنهو مدير گروه علم و فلسفهء جديد بود . از سال 1949 تا 1951 م به رياست مدرسهء عالى شيعه منصوب شد . او در ادارهء اوقاف شيعه و دانشگاه لكنهو و همچنين در دار التأليف محمودآباد و ديگر سازمانهاى ملى عضويت داشت .\r\nبين سالهاى 1944 تا 1947 م با وى ملاقات داشتم و از اطلاعات جديد او استفاده مىكردم ، چرا كه وى دربارهء تاريخ و فلسفه و علوم اسلامى ، حتى كمونيسم و فلسفهء جديد حكومت ، مطالعات عميقى داشت .\r\nبا استفاده از آثار نويسندگانى مانند هگل و لنين از نهضت سوسياليستى سخت انتقاد مىكرد و به حل مشكلات جديد از ديدگاه تشيع مىپرداخت . وى از ملاقات با نوابها و رؤسا پرهيز و از رفتارشان سخت انتقاد مىكرد و علت اختلاف‌نظر خود را با آنها از جمله با نواب رامپور و مرحوم نواب رضا عليخان آزادانه بيان مىداشت و معتقد بود كه دانشجويان بايد با علوم جديد آشنا شوند . هنگامى كه من در سال 1945 م انجمى به نام « كل هند شيعه عربى جمعية طلبا » تأسيس كردم ، با تشكيل يك گردهمايى بزرگ رياست اين جلسه برعهدهء مولانا جارچوى واگذار شد ، اما بعد از مدّتى براثر سوءاستفادهء بعضى از احزاب سياسى اين جلسات ادامه نيافت .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمولانا بن حسن جارچوى از سال 1935 م در حزب مسلم به فعاليتهاى حزبى پرداخت و در هنگام شروع نهضت تأسيس پاكستان ، مجاهداتش به اوج رسيد . قائد اعظم ( محمّد على جناح ) به سبب معلومات سياسى و احساسات دينى او ، در امور سياسى كشور از وجودش استفاده كرد .\r\nوى براى موفقيت نهضت پاكستان و شركت مردم در جلسات حزب مسلم به سفرهاى زيادى پرداخت و براى حفظ پاكستان از تلاش بازنايستاد ، ولى عاقبت با توطئهء فرصت‌طلبان سياسى مواجه گشت ، مايوسانه از گروه خود فاصله گرفت و در لكنهو ماندگار شد و معتقد بود كه خواسته‌اش برآورده شده است . در هندوستان از سياست هندوان آزرده‌خاطر گشت و در سال 1951 م به كراچى آمد . سياست‌مداران از وى استقبال كردند و از سوى حكومت به مقاماتى نايل آمد و ضمن انجام خدمات علمى و همكارى با ادارهء اسلام‌شناسى كراچى ، فعاليتهاى سياسى خود را ادامه داد . او با لياقت عليخان « 1 » بر سر مسايل سياسى اختلاف‌نظر داشت ولى هنگامى كه او وفات يافت و محل دفن او مطرح شد در مقابل قدرت حزب مسلم ايستاد و گروه حزب را واداشت كه لياقت عليخان در محوطه مقبرهء قائد اعظم به خاك سپرده شود .\r\nدر سال 1964 م هنگامى كه مردم براى انتخاب ايوب خان به سمت رياست جمهورى آمادگى از خود نشان ندادند ، وى خود را براى اين سمت نامزد كرد . او از ايثارگران و مبلّغان و متفكران پاكستان به شمار مىرفت و از علما تجليل مىكرد .\r\nاو يكى از خطباى معروف بود كه در مجالس بزرگى كه در بمبئى ، دهلى ، لكنهو و ديگر شهرهاى بزرگ تشكيل مىشد شركت مىكرد و در اوصاف پيامبر اكرم صلّى اللّه عليه و آله و ولادت آن حضرت سخنها مىگفت و اغلب در جلسات مناظره نيز شركت داشت ، از جمله در مناظرهء سال 1939 م با آريايى مذهبان در لاهور پيروز شد و شهرت عجيبى به دست آورد . آرياييها ادعا مىكردند كه قرآن مجيد ترجمهء « ودا » « 2 » است . بعد از سخنرانى حريف ، جارچوى از جاى برخاست و سخنرانى كرد و گفت كارى بس بزرگ انجام گرفت و گره هزار و سيصدساله باز شد . اى مسلمانان ، آيا شما نمىتوانستيد كه چنين كتابى تدوين كنيد ؟ سپس به مدعى گفت كه دعوى تو مورد قبول است . فقط اين موضع را روى كاغذ بنويسيد . مدعى نوشت . مسلمانان ناراحت شدند . وى گفت .\r\n\r\n\r\n","description":"","footnote":"\r\n( 1 ) - اوّلين نخست‌وزير پاكستان - م .\r\n( 2 ) - كتاب مقدس هندوان .\r\n","page_name":" 54 ","page_number":54},
  {"content":"\r\n\r\nپس شما قبول كرديد كه قرآن مجيد ترجمه‌اى از سانسكريت و كتابهاى عربى است . من همين‌الان وصيت مىكنم كه فرزندان من ديگر اسلام را نپذيرند . بگوييد كه در اين قرآن اسامى چند تا رب‌النوع و بتهاى مؤنث و مذكر ذكر شده است و غير از اللّه و توحيد ، از قدرت يا شخصيت ديگرى در آن اشاره شده است ؟ قرآن مجيد درس نفى ماسوا و توحيد مىدهد . پس ما چطور قبول كنيم كه شما راست مىگوييد . اگر اين كتاب ترجمهء كتابهاى شماست ، آيا بهتر نيست كه شما هم به همين كتاب ايمان بياوريد و غير از آن را غلط بدانيد . اين سخن را طورى بيان كرد كه كيفيت مناظره به‌طور كامل عوض شد و همه قبول كردند كه تا امروز اين نوع مناظره علمى و منطقى برگزار نشده بود . مسلمانان پيروزى خودشان را جشن گرفتند .\r\nمولانا جارچوى همين روش را در سياست برگزيده بود . او مسلمانى مؤمن و فردى منطقى و نيز پيرو راسخ حزب مسلم بود و تا آخر بر همين روش باقى ماند . در دوران استبداد نيز تنها كسى بود كه در انتخاب رياست جمهورى شركت كرد اگرچه ناكام شد ولى نام خود را در رديف مخالفان دولت به ثبت رساند .\r\nمولانا اولين استاد علوم مذهب تشيع در دانشگاه كراچى بود و اين بخش به كوشش او به وجود آمد و سعى بر آن داشت كه افكار خويش را به دانشجويان منتقل سازد و براى همين منظور ادارهء تحقيقات فرهنگى اسلامى را تأسيس كرد ، اما بيمارى او مانع انجام اين كار شد و عمرش وفا نكرد و سرانجام در 16 ژوئيه سال 1973 م ، مطابق 14 جمادى الثانى 1394 ه ق درگذشت و در محوطهء ادارهء تحقيقات اسلامى و فرهنگى كراچى به خاك سپرده شد . از او چهار فرزند به نامهاى :\r\nسيد محمد مشهود و سيد على حسن و نيز دو دختر باقى مانده است .\r\n\r\nتصانيف او عبارتند از :\r\n1 - مقدمهء فلسفهء آل محمّد ( چاپى ) 2 - ترجمهء بخش اوّل اسلام از كتاب زوال رومة الكبرى ( 1936 م ) 3 - فلسفهء آل محمّد صلّى اللّه عليه و آله ( شش بخش ، چاپى ) 4 - بصيرت افروز مجالس ( مجالس بصيرت افروز ) چهارده سخنرانى با مقدمهء اين جانب به چاپ رسيده 5 - شهيد نينوا 6 - جديد ذاكرى ( چاپى ) 7 - على كاطرز جهانبانى ( جهانبانى على عليه السّلام ) ( انگليسى و اردو ) . او با حفظ\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nسرپرستى مجلهء رهبر ( دهلى ) مقالات بسيار نوشته است .\r\n\r\nابن على 1357 ه ق / 1938 م\r\nمولانا سيد بن على ، از افاضل مدرسهء ناظميه و از شاگردان نجم الملّة بود و بر مرگش گريست و گفت كه با فقدان او دنيا از يك عالم متّقى و پرهيزگار بزرگ تهى گشت . وى در حدود سال 1938 م درگذشت . مولانا محمّد عادل فرزند او بود .\r\n\r\nابو جعفر استرآبادى 1100 ه ق / 1688 م\r\nحرّ عاملى در امل الآمل در جلد 1 ، ص 351 نوشته است كه علامه شيخ ابو جعفر بن محمّد امين استرآبادى عالم ، فاضل و اديب معاصر است و در يكى از شهرهاى هند سكونت دارد . اين سخن مربوط به سال 1100 ه ق است .\r\n\r\nابو جعفر هندى 1350 ه ق / 1931 م\r\nعالم جليل سيد ابو جعفر بن سيد على اوسط از شبه قارهء هند مهاجرت كرد و به كربلا رفت .\r\nآقا بزرگ تهرانى در جلد اول طبقات الاسلام به شخصيت با عظمت وى و كتابخانهء نفيسى كه داشته اشاره كرده و وفات او را در قرن چهاردهم نوشته است .\r\n\r\nابو الحسن تانا شاه 1111 ه ق / 1699 م\r\nابو الحسن تانا شاه از اهالى حيدرآباد و از خاندان جغتايى بود ، فردى عالم و فاضل و نيز از دراويش به شمار مىرفت و به سبب هوشمندى و شخصيّت او ، عبد اللّه قطب شاه دختر خود را به ازدواج او درآورد و بعد از وفات پدرزنش ، در سال 1033 ه ق ابو الحسن وارث تخت و تاج شد .\r\nوى در چهارده‌سالگى به آموختن علوم پرداخت و مدّت چهارده سال در حلقهء علما و زهّاد به سر برد و چهارده سال به حكومت خود ادامه داد و نيز چهارده سال در زندان گذراند . اورنگ\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nزيب عالمگير بعد از يك جنگ طولانى او را دستگير كرد و به عهد قطب شاهى پايان بخشيد .\r\nدر زمان او از يكسو حوزه‌هاى علمى و تعداد علما و مصنفات به اوج خود رسيدند و ازسوىديگر با ايجاد يك سلسله جنگهاى طولانى و شگفت‌آور با تيموريان هند اغتشاشاتى به وجود آمده بود . ابو الحسن بعد از مقابلهء سرسختانه و طاقت‌فرسا سرانجام در روز پنجشنبه 12 ربيع الاول 1111 ه ق در زندان قلعهء دولت‌آباد درگذشت .\r\nتصانيف او عبارتند از : حواشى تفسير كشاف ( عربى ) كه در كتابخانهء حبيب الرحمن خان شروانى محفوظ است و ديوان اشعار فارسى و اردو و نيز ساير تأليفاتى كه از بين رفته است .\r\n\r\nابو الحسن ( ابو صاحب ) 1260 ه ق / 1844 م 1313 ه ق / 1895 م\r\nمولانا سيد ابو الحسن بن سيد محمّد بن سيد عليشاه كشميرى از علماى مشهور فقه و اصول بود . وى در روز جمعه 17 ربيع الاول 1260 ه ق در لكنهو متولد شد و جملهء « خورشيد علم » مادّه تاريخ اوست .\r\nتحصيلات ابتدايى را در محضر پدر كسب كرد ، پدرش در اين‌باره توجه خاصى به او داشت ، مثلا وقتى براى نماز شب برمىخاست ، فرزند خود را نيز براى مطالعه بيدار مىكرد و بعد از فراغت از عبادتش به او درس مىداد . كودك نه‌ساله بود كه پدرش را از دست داد ، ولى براى ادامهء تحصيل ، به استادان ديگر رجوع كرد و در چهارده‌سالگى تحصيلات خود را به كمال رسانيد .\r\nكتاب مفصّل عقايد و كلام را نزد سلطان العلماء سيد محمد و فقه و اصول را در محضر ممتاز العلماء سيد محمّد تقى خواند . در حين درس و مطالعه به بحث و مباحثه مىپرداخت و آن‌قدر با استعداد و نطّاق بود كه مباحث او گاهى تا دو روز به طول مىانجاميد و اساتيد خود را وادار به مطالعهء بيشتر مىكرد .\r\nفردى زاهد و باتقوا و خطيبى آگاه و مشهور بود ، در فقه و اصول تأليفاتى داشت كه مورد تقدير ممتاز العلماء قرار گرفت . مفتى محمّد عباس به اين شاگرد خاص خود افتخار مىكرد و سرانجام وقتى مىخواست به كلكته برود براى خداحافظى به لكنهو رفت و از ديدار شاگرد خود بسيار خوشحال شد . سيد ابو وقتى در كنار مفتى محمد عباس مىنشست ، مردم به اين دو نفر به\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nديدهء احترام مىنگريستند و مىگفتند مجلس نورانى است !\r\nوى وقتى بيست و دوساله بود ، مفتى عباس مىخواست در كتاب شريعت « 1 » غرا تجديدنظر كند . با تعداد زيادى از اهل علم مشورت كرد و آنها نظراتشان را بيان داشتند اما سيد ابو عادت داشت كه فكر و تأمل كند و مفتى عباس هم بدون تأمل ، گفته‌هاى او را ضبط مىكرد .\r\nمىگويند قبل از بلوغ مبلغ چهارصد روپيه ذخيره داشت و آن را به كسى قرض داد ، اما آن شخص پس نداد و او از حق خود گذشت . وى بعد از آنكه به سن بلوغ رسيد ، در سال 1283 ه ق به حج رفت .\r\nدر « سيف صارم » چنين آمده است : . . . چون شخصى بسيار محتاط بود ، هيچ‌گونه مسأله‌اى را امضا نمىكرد .\r\nعلاوه بر صفات حسنه ، رفتارش با طلاب مهربان‌تر از پدر بود ، اگر كسى حتى به‌طور اشاره و كنايه غيبت كسى را مىكرد ، او را از اين كار بازمىداشت . مؤمنان فقير را حقير نمىشمرد و دربارهء كمك به نيازمندان ، عذر و بهانه‌اى نمىآورد .\r\nدر ماه مبارك رمضان و عيد فطر به الله‌آباد مىرفت و در آنجا نماز جمعه و جماعت برگزار مىكرد . بعد از نماز در مجالس روضه‌خوانى شركت مىجست و در اين‌گونه مجالس آن‌قدر گريه مىكرد كه بينندگان را هم به گريه وامىداشت . شبهاى جمعه به حسينيهء غفران مآب براى فاتحه‌خوانى مىرفت و طلاب را هم با گفتار بسيار شيرين به اين كار ترغيب مىكرد .\r\nوى فرشته‌اى به صورت انسان بود و در اخلاق ، اخلاص ، ايمان ، عمل صالح و علم در رديف اصحاب رسول صلّى اللّه عليه و آله و ائمه عليهما السّلام به شمار مىرفت .\r\nعلامه كنتورى مىنويسد كه ( سوانح علامه ) در سال 1289 ه ق مدرسهء ايمانيه را بنياد نهاد اما بعد از چند ماه تعطيل شد و از ناراحتى به فكر ترك وطن افتاد تا به عراق برود ، اما نااميد نشد و چندين مدرسهء ديگر را تأسيس كرد كه دوتا از آنها هنوز داير است . يكى با كمك ميرزا محمد عباس خان به نام مدرسهء ناظميه كه مرحوم در زندگى خود آن را به نجم العلماء تحويل داده بود ، دومى با كمك وقف حسين‌آباد در سال 1894 م ساخته شد و به نام مدرسهء سلطان المدارس\r\n\r\n\r\n","description":"","footnote":"\r\n( 1 ) - مفتى عباس اين كتاب را به زبان عربى نوشته و در ادبيات عرب كتابى استدلالى به شمار مىآيد و از طرف چاپخانهء صبح صادق عظيم‌آباد به چاپ رسيده است .\r\n","page_name":" 58 ","page_number":58},
  {"content":"\r\n\r\nمشهور است .\r\nدروس فقه و اصول را به خوبى تدريس مىكرد به‌طورى كه محيط علمى نجف و كربلا در چشم مجسم مىشد . در 14 رمضان 1312 ه ق به‌طور ناگهانى براى ششمين بار تصميم گرفت كه به عراق سفر كند ، مردم مانع اين كار شدند ولى او قبول نكرد .\r\nسرانجام در 24 محرم سال 1313 ه ق در روز چهارشنبه ، بامداد در كربلاى معلا درگذشت ، سيد باقر بر جنازه‌اش نماز خواند و در نزديكى زينبيه كنار مقبره كابلين حجرهء نواب به خاك سپرده شد .\r\nخطيب اعظم مولانا سبط حسن اين مرثيه را به مناسبت وفات او سروده است :\r\n هو جبل من آل عدنان راسيا * فامست بقاع الارض ارجفها هدّه\r\nقضى نحبه و الدهر يغشاه صيته * و لم يلف بحرفى الورى جزره مدّه\r\nلقد كان حيّا آية اللّه فى الورى * و فى القبر امسى مصحفا حازه جلده\r\nتحرى العراق منه سيفا مهندا * فيا حبّذا سيف ، و يا حبّذا غمده\r\nفارّخت عاما هل قيد ضريحه * بكته جفون الشرع ، ناح له مجده \r\nفرزندان او عبارتند از : 1 - سيد زين العابدين فوت شده در كربلا 1313 ه ق 2 - سيد محمّد جعفر درگذشته به سال 1310 ه ق 3 - سيد محمد باقر فوت شده در كربلا 1346 ه ق 4 - سيد محمد هادى فوت شده در كربلا 1357 ه ق .\r\nشاگردان او عبارتند از : 1 - ثانى علم الهدى سيد علامه مرتضى 2 - محمد صادق كهجوى 3 - نجم العلماء نجم الحسن 4 - ظهير العلماء سيد عابد حسين بهيك‌پورى 5 - نظير حسن بهيك‌پورى 6 - سبط حسين كربلايى جونپورى اجتهادى 7 - سيد محمد كاظم كشميرى 8 - سيد مهدى حسن 9 - سيد اجفاد الحسن ، بهيره غازىپور 10 - سيد محمّد على و ديگر شاگردان .\r\nتصانيف او عبارتند از : 1 - شرح فصول تا بحث نبوت 2 - اربعين و شرح اربعين 3 - در ثمين ، تعليقات شرح اربعين شيخ بهايى 4 - حواشى ، شرح كبير 5 - حواشى بر رسائل شيخ مرتضى 6 - حواشى قوانين الاصول 7 - حواشى بعض مقامات فصول 8 - تعليقات منهج اليقين علّامه حلى 9 - رسالهء تحقيق مسألهء نجاست ماء قليل 10 - رساله تحقيق حكم تعير تقديرى 11 - رسالهء حرمت نظر بر زن اجنبى 12 - رؤيت هلال قبل از زوال 13 - رساله در حكم تخلل بين الايجاب و القبول 14 - خير الزاد ( عقايد ، عربى ) 15 - تراجم علماء الكاملين 16 - احوال مخصوص و ايام ولادت و وفات 17 - رحيق مختوم ، حالات بحر العلوم 18 - نغمة الورقاء\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n( مكاتيب عربيه ) 19 - غلالة الصافية فى حل لغز الكافية ، شرح و مقدمه 20 - شقائق الحقائق و حدائق الدقائق ، نكات و تحقيقات دربارهء احاديث مشكله 21 - تقريب ، شرح تهذيب ( النحو ، 1280 ه ق ) .\r\n\r\nابو الحسن ، ملاذ العلماء 1268 ه ق / 1851 م 1309 ه ق / 1891 م\r\nسيد ابو الحسن فرزند ملك العلماء سيد بنده حسن ، عالم نامور خاندان غفران‌مآب مولانا دلدار على ، در سال 1268 ه ق در لكنهو به دنيا آمد . نام مستعار او بچهن بود و تا آخر عمر به همين نام شهرت داشت . او در يك محيط خانوادگى مذهبى پرورش يافت و در همان محيط به تعليمات ابتدايى پرداخت و بعد از آن وارد دانشگاه كنينك لكنهو شد و در آنجا در محضر استادان معروف مانند مولانا على نقى ، مولانا سيد حسين و مولانا كمال الدّين كسب علم كرد .\r\nاجازه نامهء پايان فقه و اجتهاد را از آية اللّه شيخ زين العابدين مازندرانى ، مجتهد اعظم كربلاى معلا دريافت كرد .\r\nواجد عليشاه نواب متيابرج به او لقب « ملاذ العلماء » داد و در سال 1305 ه ق حكومت بريتانيا لقب « شمس العلماء » را به او داد و از نظر بزرگداشت از حضور در بعضى از محافل قضايى مستثنى بود . در دربار هم در جايگاه اختصاصى مىنشست .\r\nبه مرجعيت دين و زعامت ملت ، شهرت داشت .\r\nعلاوه بر اينكه در ميان مجتهدين شبه قارهء هند ، بالاترين مقام را داشت ، در علم منطق نيز استاد بود . خوشرفتارى ، بخشندگى ، تقوا و پرهيزگارى از خصوصيات برجستهء او به شمار مىرفت . سمت توليت اوقاف غفران‌مآب را نيز برعهده داشت . از احوال طلاب و مؤمنان آگاه و علاقه‌مند به ترويج اسلام بود . از روشنفكرى و مردم‌دارى و شخصيت برجستهء او همه تعريف و تمجيد مىكردند . مرحوم امير حسن ، راجهء محمودآباد ، مدرسه‌اى ساخت و سمت سرپرستى را به او داد . مدرسهء ايمانيه نيز زير نظر او اداره مىشد .\r\nاو بود كه درس خارج را در لكنهو براساس حوزهء علميهء نجف داير كرد . مولوى على نقى ، مولوى محمّد حسين ، مولوى سيد محمد ، مولوى حسن رضا ، نخبة العلماء ، مولوى سيد محمد باقر رئيس ، مولوى ظهور حسين بارهوى در محافل درسى او شركت داشتند .\r\nوى كتاب ضربت حيدريه و كتابهاى ديگر را به صورت رايگان بين مردم تقسيم كرد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدر كميسيون دادخواست الله‌آباد كه در ارتباط به خليفهء بلافصل تشكيل شده بود شركت كرد و براى اين منظور به لكنهو آمد . بيانات او در اين جلسه بسيار مؤثر واقع شد . در تاريخ 17 ماه صفر 1309 ه ق در لكنهو درگذشت و در حسينيهء غفران مآب به خاك سپرده شد .\r\nاز فرزندان او مىتوان ملا محمّد طاهر و سيد صاحب و نيز مولوى سيد عابد على را نام برد .\r\nشاگردان او عبارتند از : نجم العلماء سيد نجم الحسن ، ظهير العلماء سيد ظهور و چند تن ديگر .\r\nتصانيف او عبارتند از : 1 - تنفيد العقود فى حل شبهة عامة الورود ( عربى ، چاپ لكنهو ، 1890 م ، موجود در كتابخانهء مرتضوى ، لاهور ) ، 2 - حاشيه بر شرح ملا جامى ، 3 - رسالهء حلت نظر بر تصوير اجنبيه ، 4 - رساله در بحث نكاح و جوابهاى مسائل متفرقه بىشمار .\r\n\r\nابو الحسن كشميرى 1300 ه ق / 1882 م\r\nاسوة العلماء مولانا ابو الحسن بعد از تحصيل علم و رسيدن به مراتب كمال در لكنهو به مرشدآباد ( بنگال ) رفت و در آنجا به ترويج فقه و اصول دين پرداخت و بين علماى بنگال به شهرت رسيد . بعد از 1300 ه ق دار فانى را وداع كرد .\r\n\r\nابو الحسن ، گوپال‌پورى 1311 ه ق / 1893 م 1394 ه ق / 1974 م\r\nمولانا حكيم سيد ابو الحسن فرزند سيد مقبول حسين در سال 1893 م به دنيا آمد . موطن او گوپال‌پور در بلوك سارن ، استان بهار ( هند ) است . كودكى بيش نبود كه پدر و مادر خود را از دست داد . عمويش سيد محبوب حسين تربيت او را برعهده گرفت . بعد از تحصيلات ابتدايى به مدرسهء سلطان المدارس لكنهو رفت و به تحصيل علوم دين پرداخت و مدرك صدر الافاضل را به دست آورد . از ميان استادان وى در لكنهو مولانا سيد هادى ، سيد محمد باقر و مولانا محمّد رضا قابل ذكر هستند . علاوه بر كسب علوم دينى ، علم طب را هم در محضر حكيم سيد ظفر حسين آموخت .\r\nكار تدريس را در لكنهو آغاز كرد و سپس به آگره رفت و در مدرسهء ناصريه جونپور به تدريس ادامه داد . در سال 1342 ه ق مدرسهء عباسيه پتنه تأسيس شد و به اصرار مولانا مصطفى جوهر به سمت معاونت مدرسه منصوب شد ، ولى در سال 1940 م همراه با ديگر استادان از كار خود\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاستعفا كرد و به وطن خود بازگشت . در اين مدت ضمن برگزارى نماز جماعت و سخنرانيهاى مفيد به كار طبابت اشتغال داشت . در سال 1949 م همراه با خانوادهء خويش براى زيارت به عراق و ايران رفت و در سال 1959 م توليت وقف گوپالپور را برعهده گرفت و ده سال بعد براى ديدن فرزند ارشد خود مولانا سعيد اختر كه سرپرست تبليغات اسلامى مؤسسه بلال را در دارالسلام ، تانزانيا برعهده داشت ، رفت و در سال 1971 م همراه با همسر و پسر بزرگ خود به حج مشرف شد . بعد از مدتى به وطن خود بازگشت و در 6 ذىالحجّه 1394 ه ق بعد از بيمارى طولانى ، دار فانى را وداع گفت .\r\n\r\nابو الحسن جزايرى 1310 ه ق / 1893 م\r\nصدر العلماء سيد ابو الحسن بن نعمت اللّه بن اسماعيل بن مرتضى بن نور الدّين بن نعمت اللّه جزايرى فردى فقيه و اديب و مدرس بود و با مفتى محمد عباس مكاتبه هم داشت . اشعار و قطعات متعدد در ديوان « رطب العرب » نشان مىدهد كه وى با مفتى عباس نيز قرابت نزديك داشته و تا سال 1307 ه ق زنده بوده است .\r\nتصانيف او عبارتند از : 1 - ايضاح الفرائض ( فقه ) 2 - تقريظ بر جواهر عبقريه .\r\nوى داراى پنج فرزند بوده است .\r\n\r\nابرار حسين 1314 ه ق / 1974 م\r\nمولانا ابرار حسين برادر مولانا جرار حسين جونپورى بود . مدت چهل سال در دبيرستان وثيقهء فيض‌آباد تدريس مىكرد . فردى بسيار عالم و مقدس بود . از فرزندان او مىتوان مولوى محمد احمد ، فاضل علوم شرقيه را نام برد .\r\n\r\nابن حسن ( صدر الافاضل ) 1285 ه ق / 1965 م\r\nمولانا سيد بن حسن صدر الافاضل از اهالى ابراهيم‌آباد ، بلوك باره‌بنكى ( هند ) و فردى عالم ، عابد ، واعظ و مدرس بود . او در سن هفتاد و پنج‌سالگى درگذشت .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nابو الحسن ( ميرن ) 1280 ه ق / 1863 م 1340 ه ق / 1922 م\r\nسيد ابو الحسن فرزند مولوى نياز حسن برستى حيدرآبادى حدود سال 1280 ه ق در حيدرآباد دكن ، به دنيا آمد . بعد از پايان آموزشهاى ابتدايى و يادگيرى صرف و نحو و منطق در محضر مولوى سيد اكابر حسين زيدپورى ، در سال 1299 ه ق به لكنهو رفت اما به زودى بازگشت و در موطن خود در محضر حسام الاسلام نثار حسين و پدر خود به دروس معقول و منقول پرداخت ، آنگاه به عراق رفت و پس از تحصيلات عالى و اخذ اجازات از آقاى شيخ محمد حسن مامقانى و آقاى شهرستانى به وطن خود بازگشت .\r\nمردم حيدرآباد از خدمات شايستهء او در راه تبليغ دين قدردانى كردند ، چرا كه او نمونهء ايثار و اخلاق بود و سخنرانيهايش تأثير و جاذبهء خاصى داشت و به همين خاطر به آفريقا سفر كرد و مدتى در آنجا بود . در ترميم و تعمير مسجد پدرى خود در حيدرآباد ، كوشيد و در اعتلاى تبليغات دين سعى بليغ مبذول داشت .\r\nاز تصانيف او مىتوان مخزن طهارت ، تقريب الشرع مع اجازات ، ( چاپ 1313 ه ق ) را نام برد .\r\n\r\nابو الحسن ( منن ) 1298 ه ق / 1881 م 1355 ه ق / 1937 م\r\nابو الحسن فرزند شمس العلماء سيد محمّد ابراهيم بود و در 28 صفر سال 1298 ه ق در بمبئى تولد يافت . در آن هنگام پدرش براى زيارت حج عازم سفر بود و در سفر دوم نيز ابو الحسن كه هفت‌ساله بود به همراه پدر به زيارت رفت ( 1305 ه ق ) .\r\nفقيه زمان مولانا ابو الحسن فردى باهوش و خوش‌حافظه ، خوش‌اخلاق ، قانع و در عين حال زحمتكش بود . مراتب علمى او مورد تأييد همگان قرار گرفت و از مهارت خود در فقه و اصول شهرت عجيبى به دست آورد .\r\nاستاد العلماء سيد سبط حسين ، بحر العلوم علن ، قدوة العلماء آقا حسن ( در لكنهو ) از استادان او به شمار مىرفتند . علاوه بر آن ، در سال 1327 ه ق كه به عراق رفت ، از محضر استادانى بزرگ مانند شيخ الاسلام شيخ فتح اللّه اصفهانى ، آية اللّه شيخ على گنابادى ، آية اللّه العظمى سيد ابو الحسن اصفهانى و آية اللّه مصطفى كاشف الغطاء استفاده كرد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدر سال 1332 ه ق به وطن خود بازگشت و در مدرسهء ناظميه و واعظين به تدريس پرداخت .\r\nوفات وى در لكنهو در 29 ذىقعده سال 1355 ه ق اتفاق افتاد و در قسمت بيرون حسينيه سيد تقى ( خارج از مسجد ) به خاك سپرده شد . مولانا على نقى در كتاب خود « علماى شيعهء هند » تاريخ ولادت او را 28 صفر 1299 ه ق و وفات او را در اول ذىالحجّه سال 1355 ه ق نوشته است .\r\nتأليفات او عبارتند از : 1 - التجزى فى الاجتهاد 2 - البرق الوميض فى منجزات المريض 3 - حاشيهء كفاية الاصول .\r\nفرزندان او عبارتند از :\r\n1 - سيد على نقى علىگره 2 - سيد مرتضى ( لكنهو ) 3 - مولانا سيد كاظم ( تهران ) 4 - مولانا سيد باقر ( مقيم قم ) 5 - سيد عبد الحسين .\r\n\r\nابو الحسن بن مهدى ، سيد 1314 ه ق / 1897 م\r\nمولانا سيد ابو الحسن بن سيد مهدى از اهالى لكنهو بود . نسخه‌اى از كشكول وى را دارم كه شامل احاديث ، لغات و صرف و نحو است و به خط بسيار عالى است . از صفحهء 12 الف ، نامه‌هاى عربى شروع شده است . نامهء اول به نام مهتاب حسين و ذكر سكونت او در لاهور ، در منزل نواب ناصر عليخان است . تاريخ‌نامه غره جمادى الثانى سال 1314 ه ق است .\r\nنامهء دوم به نام مولانا آفتاب حسين مورخه 18 جمادى الثانى سال 1314 ه ق است .\r\nنامهء سوّم مورخه 19 جمادى الاولى سال 1314 ه ق و بدون نقطه و نام دريافت‌كننده است .\r\nنامه‌ها به نظم و نثر عربى است و كمال علم و ادب نويسنده را ثابت مىكند .\r\nمولانا ابو الحسن در لكنهو زندگى مىكرد و عالم و فاضلى محترم بود .\r\n\r\nابو الحسن بن سيد نقى كشميرى 1262 ه ق / 1846 م 1342 ه ق / 1924 م\r\nسيد نقى به درگاه پروردگار نذر كرده بود چنانچه خداوند به او فرزند ذكورى مرحمت كند ، او را براى زيارت به كربلا ببرد . ابو الحسن ، در سال 1262 ه ق متولد شد و چون به هفت‌سالگى\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nرسيد ، سيد نقى او را به همراه خود براى زيارت به كربلا برد . هنگامى كه به حرم حضرت امام حسين عليه السّلام داخل شد ، حاجى سيد مهدى ، خادم حرم او را ناراحت كرد . سيد نقى ضريح مقدس را به دست گرفت و از او شكايت كرد ، آنگاه به محل اقامت خود بازگشت . حاجى مهدى ، خادم حرم بامدادان نزد ابو الحسن آمد درحالىكه از عمل گذشتهء خود بسيار نادم و پشيمان شده بود و بناى عذرخواهى گذاشت و گفت كه امام حسين را در خواب ديدم ، فرمودند كه تو فرزندم را اذيت كردى ، برو و معذرت بخواه . سيد نقى گفت : اين خواب را پيش علما بازگو كن و بنويس تا تو را معاف كنم . چنانچه آن نوشته با گواهى و مهر شيخ مرتضى انصارى و حجة الاسلام ميرزا على نقى موجود است .\r\nوى دروس معقول را در محضر مولوى سيد حسين ساكن محلهء احاطه كمال جمال ، و مولوى محمد نعيم فرنگى محل و فقه و اصول را نزد تاج العلماء على محمد و مفتى محمد عباس تمام كرد و از تاج العلماء اجازهء اجتهاد گرفت . با مطالعه و بررسى كتابش اسعاف المأمول ، علماى عراق : حجة الاسلام حاج شيخ حسين مازندرانى ، آقاى سيد حسين شهرستانى و ديگر علماى بزرگ ، ضمن صدور اجازهء اجتهاد ، به فضل و كمال وى اعتراف كردند .\r\nحدود سال 1266 ه ق همراه با پدر خود به عراق رفت و بعد از دوسه سال به حج مشرف شد .\r\nدر جدّه با شيخ يحيى امام جمعهء شيراز دربارهء مسأله‌اى از معالم اصول مباحثه كرد .\r\nدر اسعاف المأمول به چند خواب خود اشاره كرده است :\r\n1 - در كربلاى معلا خواب ديدم كه در مسجدى دو قبر است و روى آنها چادرى سياه كشيده شده ، روبروى آن دو قبر شخص بزرگوارى با عمامهء سياه به حالت تشهد در محراب نشسته و شمعى نيز روشن است و با هر دو دست قرآن مجيد را تا مقابل صورت بالا برده گويى تلاوت مىكند . از حاضران نامش را پرسيدم ، معلوم شد كه امام حسين عليه السّلام است . جلو رفتم . تا آن زمان شخصى را با چنان چهرهء زيبايى نديده بودم . صورتم را به طرف ايشان گرداندم و دوزانو نشستم و دو دست را بر زمين قرار دادم و سر را بالا بردم و ايشان را زيارت كردم و مرخص شدم .\r\n2 - در بهاوى ، بلوك جونپور ، كتاب « اسعاف المأمول » را مىنوشتم . شبى در خواب ديدم كه در كوفه هستم . در آنجا دو خانهء بزرگ ساخته شده بود : يكى براى امام حسن عليه السّلام و ديگرى براى امام حسين عليه السّلام . امام حسين عليه السّلام حاكم وقت هستند و در خانهء خود قضاوت مىكنند . يك نفر يهودى هم از من شكايت دارد . او مراسم علم‌بردارى را منع مىكند . من با چند نفر هندى در آنجا حاضر شدم و نزد ايشان نشستم و بر دست حضرت بوسه دادم . حضرت عمامهء سياهى بر سر\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمبارك خود داشتند و بر تخت تكيه داده بودند . ناگهان دو تن از بزرگان يهود وارد شدند و با من به گفتگو پرداختند . آنان گفتند : اگر برد با شما باشد ، وجهى به شما خواهيم پرداخت و بيست روپيه خدمت حضرت نهادند . آن حضرت پول را نزد من گذاشتند ، اما دستور نفرمودند كه آن را بردارم ، من هم برنداشتم و به كارى كه مىكردم ادامه دادم .\r\nاز اينجا معلوم مىشود كه مولانا بسيار مقدس و پرهيزگار و بسيار عاشق عزادارى امام بود .\r\nوى در 12 ذيقعده سال 1342 ه ق وفات يافت . محمّد حسين در تذكرهء بىبها تاريخ ولادت او را سال 1226 ه ق نوشته است . مفهوم اين است كه هنگام وفات صد و هفده سال داشته و هيچ اشاره‌اى به طول عمر نكرده است . بنابراين شايد تاريخ ولادت 1262 يا 1246 ه ق است .\r\nابو الحسن كتابهاى زيادى دارد . او نويسنده و خطيب عربى ، فارسى ، و اردو نيز بوده است .\r\n\r\nتصانيف او عبارتند از :\r\n1 - اسعاف المأمول ، شرح زبدة الاصول ( فقه ، عربى ، چاپى ) .\r\n2 - سواء السبيل ، شرح زاد قليل ( كلام ، عربى ، چاپى ) .\r\n3 - نهاريه ، شرح رسالهء ساعتيه تاج العلماء ( علم صرف ) .\r\n4 - حل المعلقات ، شرح سبع المعلقات .\r\n5 - اقامة البرهان على حلة القهوة و القليان .\r\n6 - ارشاد المزكين در زكات و فطره ( چاپى ) .\r\n7 - اذانيه .\r\n8 - احسن المواعظ ، جلد اول در مواعظ ، جلد دوم در فضائل ، جلد سوم در مصائب ( اردو ، چاپى ) .\r\n9 - ازالة الشبهات در رد طبيعت‌گرا .\r\n10 - معراجيه ، در اثبات معراج .\r\n11 - علل الصيام .\r\n12 - سبب خلقت و وجه تكليف ( چاپى ) .\r\n13 - رساله در عقد امّ كلثوم ( چاپى ) .\r\n14 - رساله مواعظ در اثبات معاد جسمانى ( چاپى ) .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n15 - مواعظ حسنه ( چاپى ) .\r\n16 - حجج قاطعه در بحث عروسى قاسم ( اردو ، چاپى ) .\r\n17 - افادة المبتدين ، در آداب تعليم .\r\n18 - دفع الخيشوم در جواب سفك المهج .\r\n19 - رساله در رد تناسخ .\r\n20 - رساله در استعمال صدف مرواريد .\r\n21 - رساله در بحث دف و طبل بلاغنا در مجلس عزا .\r\n22 - رساله در وكالت شخص واحد در نكاح از طرفين .\r\n23 - مسأله در بطلان نماز با انگشترى طلا .\r\n24 - مسأله در صيد سگ شكارى .\r\n25 - مسأله در اينكه در نماز اجاره ترتيب شرط نيست .\r\n26 - مسأله در جواز و عدم جواز ربا .\r\n27 - مسأله در خمس .\r\n28 - مسأله در نماز قصر .\r\n29 - مضارب موبقه در جواب رد المغالطه .\r\n30 - رساله در اثبات نبوت .\r\nوى شاگردان زيادى داشت كه از ميان آنان ، مؤلف تذكرهء بىبها و اصغر حسين و رضا حسين نوگانوى را مىتوان نام برد .\r\nفرزندان او : 1 - حكيم محمد مهدى ( متولد 15 شعبان سال 1288 ه ق ) عالم و فاضل و طبيب بود . علاوه بر شاگرد پدر خود ، شاگرد مولانا محمد حسين محقق هندى نيز بود . تقريبا در چهل‌سالگى به عراق براى زيارت مشرف شد . هنگام تأليف تذكرهء بىبها زنده بود .\r\n\r\nابو طالب اصفهانى ، ميرزا 1166 ه ق / 1753 م 1220 ه ق / 1806 م\r\nمحمّد اصفهانى پدر امير فاضل ابو طالب بن محمّد اصفهانى لكنهوى در زمان حملهء نادر به دهلى آمد و در جرگهء مقرّبان صفدر جنگ ، حاكم اوده داخل شد . ابو طالب در سال 1166 ه ق به دنيا آمد و تحصيلات ابتدايى را نزد علماى لكنهو به پايان رسانيد . در چهارده‌سالگى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n( 1180 ه ق ) از لكنهو به مرشدآباد به محضر پدرش رفت . پس از وفات محمّد اصفهانى در سال 1189 ه ق به لكنهو بازگشت . آصف الدوله او را به عنوان حاكم به اتاوه فرستاد ، بعد از دو سال دوباره به لكنهو باز آمد . هنگامى كه يك نفر انگليسى به نام اسكندر « 1 » حاكم گوركهپور شد ، همراه وى به آنجا رفت . بعد از خدمت سه‌ساله اسكندر از مقام خود معزول شد ، ميرزا به لكنهو آمد و عزلت اختيار كرد و نواب آصف الدوله براى او مستمرى برقرار كرد . ميرزا به منظور شكايت از آصف الدوله در سال 1202 ه ق به نزد لرد كارنوالس به كلكته رفت تا دربارهء مستمرى خود صحبت كند ، اما در آن زمان لرد كارنوالس با سلطان تيپو مىجنگيد . ابو طالب چهار سال در كلكته ماند و در حين اقامت يك ساختمان مسكونى و يك باغ ساخت . كارنوالس پس از برگشتن از جنگ ، ميرزا را به لكنهو فرستاد و اختلافش را با آصف الدوله حل كرد ، بعد از آنكه كارنوالس به لندن رفت بين چرى و آصف الدوله اختلاف پيش آمد ، نواب آصف الدوله به ميرزا ابو طالب حكم داد كه با چرى « 2 » ، نمايندهء انگليس برود ، ابو طالب در سال 1210 ه ق از لكنهو به كلكته رفت و ازآنجا همراه با رچردسن « 3 » در ماه رمضان سال 1213 ه ق سفر را آغاز كرد و از راه رأس اميد در 26 شعبان سال 1214 ه ق به لندن رسيد . دو سال و نيم در لندن ماند و در 11 صفر سال 1217 ه ق به پاريس و ازآنجا به كلكته برگشت . ميرزا ابو طالب در سال 1220 ه ق در كلكته درگذشت .\r\nتصانيف او عبارتند از : 1 - منتخب رياض الشعراء داغستانى 2 - خلاصة الافكار ( تأليف 1219 ه ق ، كلكته ) 3 - مسير طالبى « 4 » فى بلاد افرنجى ( چاپ 1812 ه ق ، ترجمهء انگليسى ) 4 - ترتيب و تصحيح ديوان حافظ ( چاپ اوّل ، كلكته ) 5 - تفضيح الغافلين 6 - تاريخ عهد آصف الدوله ( ترجمهء انگليسى ) .\r\n\r\n\r\n","description":"","footnote":"\r\n( 1 ) -  Alexander \r\n( 2 ) -  Cherry \r\n( 3 ) -  Ricardson \r\n( 4 ) - در ايران هم چاپ شده است . م\r\n","page_name":" 68 ","page_number":68},
  {"content":"\r\n\r\n\r\nابو على امروهوى 1202 ه ق / 1787 م 1272 ه ق / 1855 م\r\nعالم و فاضل حكيم ابو على بن غلام على امروهوى در سال 1202 ه ق در دهلى به دنيا آمد .\r\nعلوم عربيه و فقه و اصول را نزد سيد محمّد عبادت امروهوى به پايان رسانيد . علم طبّ را در محضر حكيم رضى الدّين امروهوى آموخت .\r\nمدّت 25 سال در بانده تدريس كرد و در 21 صفر سال 1272 ه ق دار فانى را وداع گفت .\r\nتصانيف او عبارتند از : 1 - هادى المخالفين فى رد على تحفة المسلمين ، 2 - حجية الايمان ، 3 - كشف الرين فى اثبات العزاء على الحسين ، 4 - الفوائد الحسينية فى المفردات ، 5 - حواشى طب اكبر .\r\n\r\nابو الفتح گيلانى ، حكيم 955 ه ق / 1548 م 997 ه ق / 1589 م\r\nمسيح الزمان ابو الفتح گيلانى عالم مشهور عهد اكبرى « 1 » بود . شهرت او در فلسفه و حكمت و مقام او در طبابت و معالجت مسلّم است . معروف است كه پدرش عبد الرزّاق صدر الصدور « 2 » لاهيجان بود و در سال 975 ه ق درگذشت ( مقدمهء رقعات ابو الفتح ، چاپ لاهور ) اما سيد اكبر لكنهوى هنگام نوشتن نسبنامهء خود در سبيكة الذهب نكات مهم را كشف كرده است :\r\n« السيد الحكيم ابو الفتح ( ممدوح الحكيم العرفى الشيرازى ) ابن المغفور السيد عبد الرزاق الجيلانى مولدا و الشيرازى موطنا و الدهلوى مسكنا ، مصنف مصباح الشريعة و مصباح الحقيقة ابن المغفور السيد محمد هاشم ، ابن المبرور السيد محمد قاسم ، ابن المرحوم ميرزا علاء الدّين العطار ، ابن المبرور ميرزا بهاء الدّين ، ابن المغفور ، السيد محمد النجار ، ابن المبرور السيد عبد اللّه زربخش ، ابن المرحوم السيد ابو بكر رضا ، ابن المبرور السيد محمد قاسم ، ابن المرحوم السيد حسين ، ابن المبرور السيد موسى ، ابن المغفور السيد عبد اللّه ابن المغفور السيد محمد ، ابن المرحوم السيد محمد جعفر ، ابن المغفور السيد عبد الحق ، ابن المغفور السيد اكبر الحائرى ، ابن المغفور السيد محمد احمد البصطرى الحائرى ، ابن المغفور السيد محمد ابراهيم رحمة اللّه ، ابن\r\n\r\n\r\n","description":"","footnote":"\r\n( 1 ) - اكبر شاه گوركانى هند - م .\r\n( 2 ) - قاضى القضاة .\r\n","page_name":" 69 ","page_number":69},
  {"content":"\r\n\r\nالامام الهمام ابى الحسن موسى الكاظم عليه السّلام .\r\nخلاصه اين است كه :\r\nابو الفتح همراه با پدرش از شيراز وارد هند شد . عبد الرزاق مؤلف كتابى به نام مصباح الشريعة بود و اين كتاب در نزد سيد محمد اكبر بن سيد مختار بن محمد باقر بن محمّد جواد بن سيد امير مختار بن ابو الاعلى بن المعالى بن سيد خليل بن سيد حكيم ابو الفتح در سال 1305 ه ق در لكنهو موجود بود .\r\nمصباح الشريعة كتاب فقه است ، اما معلوم نيست مفصل بوده يا مجمل ، استدلالى بوده يا كتاب فتوا .\r\nملا عبد الرزاق چهار پسر داشت :\r\nنام فرزند بزرگ او ابو الفتح و فرزند كوچك او ، لطف اللّه بود . حكيم همام « 1 » ( درگذشته 6 ربيع الاول 1004 ه ق ) فرزند حكيمى به نام نور الدّين قرارى ( درگذشته به سال 988 ه ق ) داشته است .\r\nحكيم مسيح الدّين ابو الفتح در سال 983 ه ق وارد هند شد . به نظر مىرسد كه وى بعد از تكميل علوم و فنون به هند آمده بود . شايد در شيراز علوم معقول و منقول را در محضر استادان بزرگ به پايان رسانيده و در فقه و حديث به درجهء كمال رسيده باشد ، اما در دربار اكبرى ابتدا به عنوان طبيب وارد خدمت شد ، سپس به سبب داشتن استعداد عالى به مقامهاى سياسى و انتظامى دست‌يافت . در اواخر سال 987 ه ق قاضى و امين بنگال شد .\r\nبعد از آن بلافاصله به دربار راه يافت و منصب قضاوت پايتخت را برعهده گرفت . از ميان مشيران معتمد اكبر شاه مقام حكيم ابو الفتح بسيار رفيع بود . او به سبب سياست بىدينى اكبر شاه ، ريش و سبيل را تراشيده بود اما مطالعهء طب و اخلاق و فلسفه و مذهب را ادامه مىداد و در نامه‌هاى او اسامى كتابهايى مانند روضة الشهداء ، كيمياى سعادت و احياء العلوم موجود است .\r\nحكيم ابو الفتح فردى خوش‌اخلاق ، منكسر المزاج ، همدرد خلق ، مدبّر و سياستمدار بود . در ميان دوستان معتمد و معتقد او نام قاضى نور اللّه شوشترى هم ديده مىشود . از رقعات حكيم ابو الفتح ، نامه‌اى را در اينجا نقل مىكنيم .\r\n\r\n\r\n","description":"","footnote":"\r\n( 1 ) - فرزند حاذق حكيم همام در آگره با عزّت و جاه و جلال زندگى مىكرد . به قول مورخان در سال 1067 ه ق در آگره وفات يافت .\r\n","page_name":" 70 ","page_number":70},
  {"content":"\r\n\r\n\r\nمكتوب حكيم ابو الفتح گيلانى به آية اللّه قاضى نور اللّه شوشترى :\r\n« گرامى رقعه كل الذاتى كه استقامت ذات سامىاش مسئول هر صحيح و بيمار است شفابخش خاطر رنجوران [ بل 
  ] نعم البدل آب حيات بود . عرق شرم بر جبين و سر خجالت بر زمين افكند . دعاى دوستان از زبان نيكان مستجاب باد تا استجابت دعاهاى ما گمراهان را در آن درگاه بار نيست كلفت خبر بيمارى سريع الزوال شما از خلاص خود مأيوس‌شدگان را دل‌كوب‌تر نموده . فرد :\r\n مرگست دورى از عدم تشويش هستى ديده را * يا رب ز خواب نيستى در حشر بيدارم مكن \r\nپريشانى خاطر شخصى كه به معايب نفس ناطقه رسيده باشد و به صد نااميدى دست از اصلاح خود شسته تصور فرموده هستى در كار ما پست‌فطرتان دارند . تا خود را از تحت الثراى طبع خلاص كرده ، به اقصاى غايت نفس ناطقه توانند رسانيد و اهل روزگار را از شر خود خلاصى توانند بخشيد » .\r\nپنجم رجب المرجب 996 ه ق نوشته شد .\r\nاز اين نامه مستفاد مىشود كه قاضى نور اللّه تا چه اندازه با نفوذ بوده و امراى دربار اكبرى با آن سيد بزرگوار ارادتمندانه صحبت مىكردند . ناراحتى حضرت قاضى ، حكيم ابو الفتح را چه قدر نگران ساخت . اين مرقومه در كتاب رقعات ابو الفتح گيلانى ص 115 ، 116 چاپ شده و كتاب را دانشگاه پنجاب لاهور در سال 1968 م نشر داد .\r\nسرانجام : هنگام بازگشت از كشمير در سال 997 ه ق به نوعى بيمارى دچار گشت و در دهمتور ، شب پنجشنبه 19 شوال 997 ه ق داعى اجل را لبّيك گفت و در حسن ابدال به خاك سپرده شد .\r\nفرزندان او عبارتند از : سيد ابو الوفاء سيد خليل ( استاندار لاهور ) و سيد فتح اللّه .\r\nتصانيف او عبارتند از : 1 - فتاحى ، شرح قانونچه ( 450 صفحه ) 2 - قياسيه ( شرح اخلاق ناصرى با استفاده از قرآن و حديث ) 3 - چهار باغ ، « رقعات ابو الفتح » ( چاپى ) 4 - افادات حكيم ابو الفتح ( موجود در كتابخانهء دكتر اصغر مهدى ، تهران ) 5 - مثنوى مظهر الاسرار ( موجود در كتابخانهء مركزى دانشگاه تهران ) .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nابو الفضل 958 ه ق / 1551 م 1011 ه ق / 1602 م\r\nپسر بزرگ ملا مبارك اللّه « 1 » ( 1001 ه ق ) فيضى و پسر كوچكترش ابو الفضل بود . ابو الفضل\r\n\r\n\r\n","description":"","footnote":"\r\n( 1 ) - مبارك اللّه بن خضر ، جد موسى در قرن نهم هجرى قمرى از يمن به آگره آمد و در منطقهء ريل در ايالت سند سكونت گزيد . ركن الدّين نوهء شيخ موسى و پسرش شيخ خضر از سند بيرون آمدند و به شهر ناگور ( در نزديكى اجمير ) پنجاب ساكن شدند . شيخ مبارك در ناگور به دنيا آمد و سال ولادت او 911 ه ق برابر با 1505 م است . استعدادش در 9 سالگى ظاهر گشت و در 14 سالگى از علوم متداول بهره جست و به قول شيخ عطن ، شيخ سالار ناگورى و ديگران از محضر خواجه عبد اللّه احرار نيز بهره برده و افتخار شاگردى خطيب ابو الفضل گازرونى را نيز داشته است .\r\nوى پس از مسافرتهايى براى كسب كمال در 6 محرم 950 ه ق در نزديكى آگره در كنار رودخانهء جمنا رحل اقامت افكند و در گوشه‌اى مشغول به مطالعه و تأليف شد . شير شاه از او دعوت به عمل آورد ، ولى نپذيرفت .\r\nاو فيلسوفى بود كه حريفان معاصر به مخالفتش پرداختند و به اتهام شيعه‌گرى بسيار مورد اذيت و آزار قرار گرفت . كما اينكه مير حبش را به اتهام شيعه بودن كشتند و شيخ مبارك ناچار خودش را مخفى ساخت .\r\nمخدوم الملك و شيخ عبد النبى صدر زندگى را بر او مشكل ساخته بودند .\r\nدر 63 سالگى وضع زندگىاش رو به بهبود گذاشت و در سال 974 ه ق فيض به دربار اكبرى راه يافت و از طرفى تمام فرزندانش صاحب مقام شدند . خودش نيز از علماى معتبر دربار به شمار مىرفت و به سبب همين اعتبار با كمك قاضى القضاة قاضى خان بدخشى و ملا عالم كابلى دربارهء دين و سياست جديد برنامه‌ريزى كرد كه بعد از چندى به نام دين الهى شناخته شد .\r\nسرانجام در 17 ذيقعده سال 1001 ه ق در لاهور درگذشت و در آگره به خاك سپرده شد . ابو الفضل مقبرهء باعظمتى براى پدرش ساخته بود كه بين شهر آگره و مقبرهء اكبر شاه بود و در سوانه متو و به فاصلهء يك و نيم كيلومترى سكندره و بين مردم به نام « روضهء لادلى » مشهور بود .\r\nلادلى بيگم همسر نواب اعتماد الدوله اسلام خان و خواهر ابو الفضل بود . در اطراف اين مقبره يك چهار ديوارى و بالاى در بزرگ آن نوشته بود : « بسم اللّه الرحمن الرحيم . و بعد . . . هذه الروضة للعالم الربانى و العارف الصمدانى جامع العلوم شيخ مبارك قدس سره العزيز قد وقف بنيانه بحر العلوم شيخ ابو الفضل سلمه اللّه تعالى فى ظل دولة الملك العادل يطلبه المجد و الاقبال و الكرم جلال الدّين و الدنيا اكبر پادشاه غازى خلد اللّه تعالى ظلال سلطنة باهتمام حضرت ابى البركات فى سنة اربع و الف » ( بوستان اخيار يا تذكره\r\n","page_name":" 72 ","page_number":72},
  {"content":"\r\n\r\nدر آگره به دنيا آمد . تاريخ ولادت او 6 محرم سال 958 ه ق مطابق 14 ژانويه 1551 م است .\r\nابو الفضل عربى النسل و يمنى الاصل و بسيار طالب علم بود ، تحصيلات علوم اسلامى را در محضر پدر خود و استادان معاصر خويش به پايان رسانيد .\r\nدر آن زمان گرايش به افكار جديد به اوج خود رسيده بود . ابو الفضل نيز علوم هندى و سانسكريت را ياد گرفت .\r\nاكبر شاه در جستجوى علماى نوجوان بود . ابو الفضل را به سبب استعداد ، ذكاوت ، صلاحيت و لياقتى كه داشت در سال 974 ه ق به دربار طلبيد و برادرش فيض او را در اين كار همراهى كرد .\r\nابو الفضل براى حاضرجوابى و خوش‌زبانيش مورد توجه پادشاه قرار گرفت و با تقديم تفسير آية الكرسى به كار اشتغال ورزيد .\r\nابو الفضل داراى شمّ سياسى بود . وى نويسندهء نامه‌هاى دربار و منشى مخصوص شاهى شد ، سپس به سمت وزير ارشد ارتقاء يافت . در جنگها شركت كرد . آنگاه به عضويت تقابل اديان « عبادت‌خانه » و « دارالترجمه » درآمد و سپس به عنوان خدمتگزار صادق و مورد اعتماد سلطنت به خدمات خود ادامه داد . ابو الفضل با خلوص نيّت و عقيدتى خالص از اكبر شاه اطاعت مىكرد .\r\nاكبر شاه نسبت به احكام شرعى و عقايد اسلامى به ظاهر معتقد بود و عملا از روشنفكران جديد و مسلك و مذهب خودساخته طرفدارى مىكرد . ابو الفضل نيز همراه با قاضى القضاة قاضى خان بدخشى و ملا عالم كابلى سرسختانه تابع و حامى روش پادشاه بود ، اما اين‌گونه روش دينى جنبهء موقت و سياسى داشت و پيروانشان مخفيانه اين روش را ادامه مىدادند . بين شيعه و سنى دودستگى ايجاد شده بود . اين نكته زمانى روشن شد كه آنها باهم به بحث و جدال مىپرداختند و مواضع سنى و شيعه را آشكارا زير سؤال مىبردند .\r\nوقايعى كه مورخان دربارهء اين موضوع نوشته‌اند يكى بيان عبد القادر است كه ابو الفضل علاوه بر ملا محمد يزدى و حكيم ابو الفتح عالم ديگرى را نيز آزار رسانده است ، ولى او به ملا احمد تقوى و فتح اللّه شيرازى احترام مىگذاشت . معاصرانش او را شيعه مىخواندند و فرزندانش نيز تا اين زمان به شيعه گرويده‌اند .\r\nنامه‌ها و يادداشتهاى ابو الفضل به عنوان مجموعه دفتر ابو الفضل موجود است كه خواننده با مطالعهء آنها با نامهاى سلاطين ، امرا ، حكما و علما آشنا مىشود . استعداد او در نثر خوب بود و با\r\n\r\n\r\n","description":"","footnote":"\r\nمشاهير اكبرآباد ، چاپ آگره ، ص 152 .\r\n","page_name":" 73 ","page_number":73},
  {"content":"\r\n\r\nمطالعهء آثارش ، وسعت و دقت نظر و نيز بينش سياسى و شاه‌پرستى او به‌طور شگفت‌آورى روشن مىشود .\r\nآيين اكبرى مجموعه‌اى از اطلاعات باارزش دربارهء امور انتظامى ، دفترى ، تاريخى و فرهنگى است .\r\nوى به اخلاق و فلسفه علاقهء خاصى داشت و براى مطالعه اوقات زيادى صرف مىكرد و از مشيران خاص پادشاه بود ، ولى جهانگير شاه ( پسر اكبر شاه ) از دشمنان او به شمار مىرفت .\r\nدر سال 1011 ه ق مطابق 1602 م هنگامى كه جهانگير شاه سر به طغيان گذاشت ، اكبر شاه ، ابو الفضل را از جنگ دكن به دربار به حضور طلبيد . ابو الفضل به قصد حضور در حال برگشت بود كه رئيس قبيلهء بنديله راجپوت ، راجه ببر سنگه‌ديو راه را بر او بست و به فاصلهء سه كيلومترى گواميار او را به قتل رسانيد . سر او را براى جهانگير فرستاد و جسدش را در محل انترى به خاك سپردند ( دائرةالمعارف اسلامى دانشگاه پنجاب ) اين حادثه در روز جمعه 4 ربيع الاول سال 1011 ه ق برابر با 22 اوت 1602 م اتفاق افتاد .\r\nفرزند او عبد الرحمن خان بعد از پدرش به مقاماتى دست‌يافت و حاكم ايالت بهار شد . وى در سال 1613 م درگذشت . افراد معتبر و موثق آگره به من گفتند كه وى شيعه بود و فرزندان او در آگره زندگى مىكردند و هم‌اكنون اين خاندان در پاكستان به سر مىبرند .\r\n\r\nتصانيف او عبارتند از :\r\n1 - اكبرنامه ، ( تاريخ عهد اكبرى ، چاپى ) 2 - آيين اكبرى ( تاريخ فرهنگى و قضايى ، چاپى ) 3 - عيار دانش ، ( خلاصهء انوار سهيلى ، تأليف سال 996 ه ق ، چاپى ) 4 - ديباچه رزم‌نامه ، مقدمهء ترجمهء فارسى مهابهارت ( 995 ه ق ) 5 - انجيل ، ترجمهء فارسى انجيل ( 986 ه ق ) 6 - مناجات ، اشعار فارسى ( 993 ه ق ) از طرف فصلنامهء هند قرون وسطايى علىگره به چاپ رسيده است . 7 - مكاتبات علامى ( سال 1015 ه ق ) كه به نامه‌هاى ابو الفضل ، انشاء ابو الفضل و مكاتبات علامى مشهور است و مدتهاست تدريس مىشود .\r\n\r\nفرزندان او عبارتند از :\r\n1 - ابو الفيض فيضى ( 954 - 1004 ه ق ) .\r\n2 - شيخ ابو الفضل ( 958 - 1011 ه ق ) .\r\n3 - شيخ ابو البركات ( 960 - 1016 ه ق ) .\r\n4 - ابو الخير ( 967 ه ق - ؟ ) و چند فرزند ذكور ديگر . . .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n5 - لادلى بيگم ( دختر ) همسر خداوند خان شيعى ، همسر فرزند راجه عليخان .\r\n\r\nتصانيف او عبارتند از :\r\n1 - منبع نفائس العلوم تفسير مفصل ، ( مولانا آقا مهدى نسخه‌اى از اين تفسير را پيدا كرده است كه در كتابخانهء سيد محمّد تقى ممتاز العلماء لكنهو موجود است ) .\r\n2 - ترجمهء حيوة الحيوان ( دربار اكبرى ، 7 ، 4 ، تذكره علماى هند 174 ، بوستان اخيار 147 ، ترجمهء منتخب التواريخ 602 ) .\r\n\r\nابو الفيض فيضى ، فياضى 954 ه ق / 1547 م 1004 ه ق / 1595 م\r\nابو الفيض فرزند ملا مبارك يمنى ناگورى و برادر بزرگ ابو الفضل بود كه در شب پنجم شعبان 954 ه ق / 1547 م در آگره پا به عرصهء حيات گذاشت . تحصيلات خود را نزد پدرش و استادان معاصر خويش به پايان رسانيد . وضع سياسى كشور متغير بود . مخالفان ملا مبارك زندگى اين خاندان را دشوار ساخته بودند و حمله‌هاى علمى و عملى وارد مىآوردند . ابو الفيض هنگامى كه ديد استادان بزرگ خودشان را با زيور تعليم خالص دينى آراسته‌اند مسلك حكيمانه‌اى در پيش گرفت و به‌سوى حكمت و فلسفه متوجه شد و به مراكز قديمى علمى و مذهبى هندوان ، كاشى ( بنارس ) رفت و كتابهاى مذهبى هندوان را خواند و به ترجمهء بعضى از كتب پرداخت وقتى قضيه براى استادش روشن شد ، او را نصيحت كرد كه قسمتهاى مربوط به سحر و جادو را ترجمه نكند و فيض هم به اندرز او عمل كرد .\r\nبعد از خروج از بنارس با مشكلات فراوانى مواجه شد ، سرانجام به دربار اكبرى روى آورد و جزو خدمتگزاران دربار شد و منصب چهار صدى ( چهارصد سوار ) يافت . وى معلم دانيال ( شاهزاده ) بود . در سال 998 ه ق به سمت ملك‌الشعرائى دربار منصوب شد و در سال 999 ه ق به عنوان سفير به دكن ( جنوب هند ) اعزام گرديد .\r\nفيضى يكى از نه نفر افراد مهمى بود كه در دربار اكبرى بودند . وى از خصوصيات پادشاه كاملا آگاهى داشت و از طرفى مورد توجه او قرار گرفته بود . خواسته‌هاى پادشاه را به جان مىپذيرفت و او را بيش از حدّ ستايش مىكرد . هنگامى كه اكبر شاه به روش آفتاب‌پرستى خود ادامه مىداد ، فيضى هم با سرودن اشعار و رباعيات فراوانى در اين‌باره به مبارزه پرداخت . از طرفى قاضى خان\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبدخشى نيز سجده كردن در حضور پادشاه را جايز دانست و فيضى نيز اين عمل را تأييد كرد ، چرا كه دين واقعى فيضى فقط رضاى اكبر شاه بود ، ولى از تأليفاتش پيداست كه عقيدهء اصلى او مذهب تشيع بوده و به همين مناسبت علماى سنى دربار به او طعنه مىزدند . در ديباچهء كليات او بعد از بسم اللّه و حمد عبارات زير ديده مىشود :\r\n « بسته در گنج به قفل خفا * داده كليدش به كف مصطفى \r\nصلى اللّه عليه و على آله و عترته كه مدارج مرقات علميه و جواهر مرآت فطريه‌اند »\r\nدر قصيدهء منقبت و موعظت عقيدهء خودش را بيان كرده است ، از اصحاب اشاره‌اى مختصر و بدون نام آنان آورده اما در چهارده بيت اسامى دوازده امام را برده و در آخر مىگويد :\r\n فيضى نشود خاتمهء ما به هدايت * گر ختم امامان هدى را نشناسيم \r\n( ر . ك : كليات فيضى جلد اوّل ، مرتب ، ا - د ، ارشد و مرتضى حسين فاضل ، چاپ لاهور سال 1967 م ، ص 19 ) .\r\nفيضى از ارادتمندان ملا احمد تتوى ، حكيم فتح اللّه شيرازى ، حكيم ابو الفتح گيلانى ، قاضى نور اللّه شوشترى و ملا احمد يزدى بود و در تفسير ، حديث ، طب ، حساب ، عربى ، فارسى و سانسكريت كارهاى چشمگيرى انجام داده است .\r\nفيضى به بيمارى سل مبتلا شد و براثر همين بيمارى در 10 صفر سال 1004 ه ق وفات يافت و در آگره در محوطه مقبرهء پدرش به خاك سپرده شد . ابو الفضل اين مقبره را در سال 1004 ه ق تكميل كرد ، اما در سال 1907 م از بين رفت . ( بوستان اخيار ، ص 152 ) .\r\nمؤلف مآثر الامراء نوشته است كه وى يك‌صد و يك كتاب را تأليف كرده است كه بعضى از آنها عبارتند از :\r\n1 - سواطع الالهام ( تفسير قرآن مجيد به زبان عربى به حروف غير منقوط ) تقريظهاى متعددى بر آن نوشته شده است كه از ميان آنها تقريظ قاضى نور اللّه شوشترى حائز اهميت خاصى است . اين تفسير در سال 1002 ه ق به پايان رسيده ، سپس چاپ شده است .\r\n2 - موارد الكلم ، اين كتاب نيز به زبان عربى است . قبل از تفسير و به صنعت مهمله نوشته است . موضوع اين كتاب علم اخلاق مىباشد . تأليف سال 985 ه ق است و به چاپ رسيده است .\r\n3 - مثنوى مركز ادوار ( فارسى ، چاپى ) .\r\n4 - ترجمه ليلا وتى ( از سانسكريت به فارسى ، چاپى ) .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n5 - مثنوى نل و دمن ( چاپى ) .\r\n6 - لطيفهء فياضى ( مجموعهء چند نامه ، چاپى ) .\r\n7 - كليات فارسى ، شامل قصايد ، قطعات ، غزليات ( بخش اول آن چاپ شده است ) . كار تحقيقاتى دربارهء كليات مذكور به وسيلهء دكتر ا - د - ارشد انجام شد و بازنگرى به وسيلهء بنده انجام گرفت .\r\n\r\nابو القاسم تسترى 1166 ه ق / 1752 م 1223 ه ق / 1808 م\r\nابو القاسم بن رضى حسينى جزايرى تسترى ، مشهور به نواب مير عالم خان بود . پدرش رضى حسينى به حيدرآباد آمد و تيولدار « پتن چرو » شد . فرزند او ابو القاسم در حيدرآباد به دنيا آمد و فقه ، اصول ، تاريخ ، فقه اللغة ، حكمت و فلسفه را در محضر پدر خود ياد گرفت .\r\nبه سبب داشتن ذكاوت و بينش سياسى و علمى ، مقامى و الا در وزارت ارسطو جاه ، وزير دكن به دست آورد . ابتدا ارسطو جاه او را به عنوان سفير خود به كلكته فرستاد و سپس در سال 1207 ه ق به عنوان سرلشكر ارتش نظام دكن انتخاب شد و عليه سلطان تيپو به انگليسيها كمك كرد . « 1 » بعد از پايان جنگ وقتى به دكن برگشت بنا به رقابت و اختلاف سياسى با ارسطوجاه ، خانه‌نشين شد .\r\nسكندرجاه بن نظام عليخان بعد از نشستن بر تخت در سال 1219 ه ق مقام وزارت را به وى واگذار كرد . دوران وزارت نواب مير عالم خان دوران عمران و ترقى به شمار مىآيد . در حيدرآباد و اطراف آن چندين ساختمان بنا كرد و در بهمن‌آباد و حيدرآباد « نهركشنا » را احداث كرد ، باغ ساخت و سدى بر رودخانهء موسى بست .\r\nسرانجام در 8 شوال سال 1223 ه ق درگذشت و در دايره ميرمؤمن به خاك سپرده شد .\r\nكتاب حديقة العالم ، تاريخ دكن ( فارسى ، چاپى ) از آثار او به شمار مىرود و سيد رضى خان دوران ( م 1216 ه ق ) يكى از فرزندان او بوده است .\r\n\r\n\r\n","description":"","footnote":"\r\n( 1 ) - يعنى نسبت به يك پادشاه مسلمان و وطن دوست خيانت و به انگليسيها كمك كرد - م .\r\n","page_name":" 77 ","page_number":77},
  {"content":"\r\n\r\n\r\nابو القاسم كشميرى ، آخوند 1193 ه ق / 1779 م\r\nشيخ محمد حسن نوهء شهيد ثانى در دهلى زندگى مىكرد . در روزهاى آخر شخصى به نام ملا ابو القاسم كشميرى به خدمت او رسيد و در محضرش به آموختن تفسير ، حديث ، فقه و اصول عقايد پرداخت .\r\nعلامه شيخ محمد حسن در ميان فقهاى اماميه دهلى مقام مرجعيّت را داشت . وقتى كه شيخ موصوف وفات يافت ، آخوند ابو القاسم در نزديكى مقبرهء او منزلى ساخت و بقيه زندگى را ضمن خدمتگزارى به مردم در آنجا گذرانيد و سرانجام در تاريخ 18 رمضان سال 1193 ه ق بعد از افطار وفات يافت و در كنار قبر استادش به خاك سپرده شد .\r\n\r\nابو القاسم سمنانى 1223 ه ق / 1808 م\r\nمؤلف جهان‌نما در ضمن نگارش وقايع سال 1223 ه ق نوشته است : در شهر پتنه شخصى عالىحضرت ، ستوده مرتبت ، حميده خصلت ، فضائل شعار و فرخنده رفتار به نام آخوند ملا ابو القاسم سمنانى كه بسيار سليم الطبع و صحيح الذهن بود زندگى مىكرد . علوم متداول را خوب مىدانست و در تاريخ و مذاهب و فنون مختلف مقامى خاص داشت .\r\n\r\nابو القاسم حايرى 1249 ه ق / 1823 م 1324 ه ق / 1906 م\r\nمولانا ابو القاسم حايرى ، اولين محرك فعاليتهاى فقهى و علمى لاهور بود . مولاناى موصوف ، كشميرى الاصل و رضوى النسل بود . وى در سال 1249 ه ق برابر با 1833 م در فرح‌آباد ( يوپى ) به دنيا آمد .\r\nپدر او سيد حسين از قم به كشمير مهاجرت كرد و به تجارت البسهء پشمى مشغول شد و براى امور تجارت خويش به لكنهو رفت و آمد داشت . مولانا ابو القاسم بن سيد حسين در همان زمان تحصيلات خود را در لكنهو به پايان رسانيد . از ميان استادان وى سلطان العلماء سيد محمد و سيد العلماء مولانا سيد حسين مشهور هستند .\r\nمولانا ابو القاسم فردى نيك ، پرهيزكار ، وسيع النظر و عالمى قادر البيان بود . نواب على رضا خان قزلباش به سبب لياقت و پرهيزگارى كه در او ديد ، وى را به همراه خود به لاهور\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآورد . ابو القاسم براى اينكه لاهور به يك مركز علمى و مذهبى تبديل شود كارهاى بسيار مهمى انجام داد .\r\nدر دروازه موچى مسجد و مدرسه‌اى تأسيس كرد و نماز جمعه و جماعت برقرار ساخت .\r\nهزينه‌هاى مدرسه و سكونت و خوراك طلاب به عهدهء نواب قزلباش بود . مولانا نيز خودش به تدريس پرداخت و به بركت وجود او علوم شيعه مانند حديث و تفسير ، فقه و عقايد در پنجاب انتشار يافت . وى به كتاب آسمانى يعنى قرآن مجيد علاقهء فراوان داشت ، به همين مناسبت به نوشتن تفسير مفصلى از قرآن كريم پرداخت . در آن زمان شيعيان از هر طرف مورد حمله و اعتراض قرار گرفته بودند ، لذا در تفسير خود به اين نكته بيشتر توجه كرده است .\r\nمولانا گنجينه‌اى بزرگ از كتابهاى نادر و با ارزش را جمع‌آورى كرده بود كه در آنها مجموعه‌اى از تفاسير مهم يافت مىشد .\r\nمولانا ابو القاسم حايرى به خاطر محبوبيت علمى و تقدس خويش مردم بيگانه و خودى را به‌سوى خويش جلب كرده بود . وى زبان فارسى را به خوبى مىدانست و مىنوشت و تمام كتابهاى او به زبان فارسى است .\r\nمولانا ابو القاسم به زيارت حج مشرف شده بود و در دروس شيخ مرتضى انصارى و علامه اردكانى شركت داشته از آنان اجازه‌نامه‌هاى اجتهاد دريافت كرده بود .\r\nدر لاهور در طول پنجاه سال اخير مساجد فراوانى براى برگزارى مراسم عزادارى و نماز جماعت و نيز مراكز مهم علمى ساخته و تأسيس شده بود و پيروان مذاهب و فرقه‌هاى مختلف مانند ، طبيعى ، مسيحى ، يهودى و آريايى براى رفع اشكالات خود در خدمت مولانا حاضر مىشدند .\r\nوفات مولانا در تاريخ 14 محرم سال 1324 ه ق اتفاق افتاد و در كربلاىگامه‌شاه به خاك سپرده شد .\r\nفرزندان او عبارتند از : 1 - مولانا سيد على حايرى 2 - مولانا سيد ابو الفضل .\r\nتأليفات مولانا در تاريخ علمى و زبان فارسى در پنجاب هميشه مورد ستايش بوده است ، بخصوص تفسيرش به نام لوامع التنزيل ، در ميان تفاسير شبه قاره هند از كتب با ارزش به شمار مىرود . اين تفسير با زبانى ساده و روان و مباحثى جالب و مفيد نوشته شده است . تفسير هر جزء در يك مجلد و در هر مجلد نظرات علما هم به چاپ رسيده . مولانا ابو القاسم تعداد دوازده مجلد از اين تفسير را تمام كرده است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nعلاوه بر لوامع التنزيل ، فهرست مختصرى از كتابهاى ديگر او به شرح زير است :\r\n1 - شرح تبصره علامه حلى ( عربى ، خطى ) .\r\n2 - حاشيه بر شرح مبادى الاصول ، ( خطى ) .\r\n3 - تعليقه بر شرح مير عبد الوهاب ، ( خطى ) .\r\n4 - جنة الواقيه ( دو جلد ، عقايد و فروع ، خطى ) .\r\n5 - معارف ملت ناجيه ( فارسى ) .\r\n6 - ناصر العترة الطاهرة ( فارسى ) .\r\n7 - برهان المتعه ( فارسى ) .\r\n8 - البشرى ، شرح مودة القربى ( 2 جلد ، فارسى ) .\r\n9 - حقايق لدنى ، شرح خصايص نسايى ( فارسى ) .\r\n10 - حجج العروض ( عربى ) .\r\n11 - سيادة السادة در انساب .\r\n12 - تجريد المعبود ( فارسى ) .\r\n13 - ابطال تناسخ ( فارسى ) .\r\n14 - جواب لاجواب ، اثبات عزادارى ، ( فارسى ) .\r\n15 - خير خيرپورى ( مناظره ) .\r\n16 - نفى الجبر ( مناظره ) .\r\n17 - نفى رؤية اللّه ( مناظره ) .\r\n18 - اجوبه زايره ( مناظره ) .\r\n19 - جواب با صواب در طعام اهل كتاب ( عربى ) .\r\n20 - جواب العين در وجه كسوفين ( فارسى ) .\r\n21 - اركان خمسه ( فقه ، اردو ) .\r\n22 - هداية الغالية ( فارسى ) .\r\n23 - برهان البيان در آيهء استخلاف ( فارسى ) .\r\n24 - انوار خمسه ( فقه ، فارسى ) .\r\n25 - هداية الاطفال ( فارسى ) .\r\n26 - تكليف المكلفين ( بخش اول عقايد ، بخش دوم فروع ، فارسى ) .\r\n27 - حكمة الايلام .\r\n28 - ابراز و اعجاز على عليه السّلام به وقت خلافت .\r\n29 - تعبد ما لا بد ( بحث قبله ) .\r\n30 - غروب الشمس .\r\n31 - خلاصة الاصول در اصول فقه ( عربى ، خطى ) .\r\n32 - تذكره ملأ اعلى ( فارسى ، خطى ) .\r\n33 - براهين اللغة ( عربى ، خطى ) .\r\n34 - زبدة العقائد ( فارسى ) .\r\n35 - تعليقه بر شرح مقداد بر فصول طوسى .\r\n36 - تعليقه بر شرح تجريد علامه .\r\n37 - تعليقه بر تهذيب الاصول علامه .\r\n38 - صيانة الانسان ( فارسى ) .\r\n39 - اجوبه اسئلهء نصارى .\r\n40 - رسالهء نوروز ( فارسى ) .\r\n41 - ابانه در مصاهرت صحابه ( عربى ) .\r\n( سوانح قاسمى ، طبع لاهور ، 1324 ه ق ؛ تذكره بىبها ؛ الذريعة ؛ مصنفى المقال ؛ نزهة ، ج 8 ، ص 9 ؛ اعيان الشيعة ، 7 / 71 . در اين كتاب نام ابو القاسم حايرى براى سه شخصيت متفرقه ذكر\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nشده است ) .\r\n\r\nابو القاسم نجفى ( بمبئى ) 1275 ه ق / 1858 م 1350 ه ق / 1931 م\r\nمولانا شيخ الحاج ابو القاسم بن شيخ عبد الحكيم كاشانى مجتهد و شاگرد فقهاى بزرگ نجف و كربلا و عالمى با عمل بود . وى بنا به اصرار مردم بمبئى و به دستور آية اللّه شيخ زين العابدين مازندرانى در سال 1307 ه ق به بمبئى آمد و مدت چهل و يك سال به خدمات دينى ادامه داد .\r\nدر 73 سالگى ادامهء خدمات خود را نسبت به مسجد خوجه اثنى عشرى به فرزند جليل خود مولانا شيخ محمّد حسين نجفى محول كرد و خود به كربلاى معلا رفت و در 28 صفر سال 1350 ه ق دار فانى را وداع گفت و در حرم حسينى مدفون گرديد .\r\nمولانا ابو القاسم ، عالمى بسيار بزرگ بود و تأليفات متعددى به زبان فارسى به‌جا گذاشته كه در كتابخانهء وى محفوظ است .\r\n\r\nابو المعالى ، سيد 1004 ه ق / 1595 م 1046 ه ق / 1636 م\r\nسيد ابو المعالى بن قاضى سيد نور اللّه شوشترى مرعشى از سادات و علماى اعلام بود . در هندوستان به خدمات علمى و دينى خود ادامه مىداد . به فلسفه ، كلام و ادب علاقه‌مند بود .\r\nنسب او در سلسلهء فقه و حديث ، به علماى بزرگ عرب مىرسد . تاريخ ولادت وى پنجشنبه 3 ذيقعدهء سال 1004 ه ق و وفات او به سال 1046 ه ق در بنگال ذكر شده است .\r\nتصانيف او عبارتند از : 1 - احوال شهادت قاضى نور اللّه ( نجوم السماء ، ص 92 به حواله امل الآمل ، تذكره مجيد ) 2 - تفسير سورهء اخلاص 3 - شرح الفيه ( فقه ) 4 - رسالهء نفى رويت 5 - انموذج العلوم 6 - ديوان شعر ( فارسى ) .\r\n\r\nاحسان على بهيك‌پورى 1217 ه ق / 1802 م 1273 ه ق / 1856 م\r\nمولانا احسان على بن سيد سلامت على در سال 1217 ه ق در بهيك‌پور ، بلوك سارن ، بهار\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمتولد شد . بعد از تحصيلات ابتدايى ، منطق ، فلسفه ، حديث ، تفسير ، عقايد و فقه و غيره را در لكنهو به پايان رسانيد و اجازه‌نامه را از سيّد حسين دريافت كرد .\r\nمدتى در لكنهو به درس و تدريس مشغول بود و شهرت يافت . خدمات دينى او امجد على پادشاه اوده را تحت تأثير قرار داد و براى او مستمرى مناسبى تعيين كرد .\r\nسرانجام به وطن خود بازگشت و به عبادت و درس و ترويج دين پرداخت و در سال 1273 ه ق دار فانى را وداع گفت .\r\nفرزند وى مولانا على رضا نيز عالم و فاضل و شاعر بود و در شعبان سال 1334 ه ق وفات يافت .\r\n\r\nاحفاد الحسين 1283 ه ق / 1866 م 1332 ه ق / 1914 م\r\nسيد احفاد الحسين فرزند مولانا جواد على ( درگذشته به سال 1306 ه ق ) است . وى از پدرش و از علماى لكنهو به اخذ اجازه نايل آمد . در طب ، شعر و خطابه نيز شهرت داشت . فردى نيكوكار ، پرهيزگار و عالم بود . او بعد از وفات پدرش به جاى وى امام جمعه و جماعت مسجد نواب عليخان در حسين‌آباد ، بلوك مونگير شد . به مرض قند مبتلا بود . در چهل و نه‌سالگى در رجب سال 1332 ه ق در لكنهو وفات يافت .\r\nنواب سيد محمد جعفر خان در دفتر تاريخ ، ج 7 ، ص 77 مادهء تاريخ وفات او را چنين نوشته است :\r\n به وطن پاكش بهيره قصبهء آل رسول * اندر رجب رحلت نموده پيرو شاه حنين\r\nگفتيم جعفر در وفات ذو المناقب مولوى * شد وارد قصر جنان الحال احفاد الحسين \r\n1332 ه ق\r\nتأليفات وى به زبان عربى و فارسى بوده كه از بين رفته است .\r\n\r\nاحمد تهتهوى ملا 940 ه ق / 1533 م 996 ه ق / 1587 م\r\nملا احمد بن نصر اللّه فاروقى اهل تهته سند از قاضىزادگان بود . پدرش از قضات تهتهه به شمار مىرفت . ملا احمد تحصيلات خود را در منزل و در نزد استادان شهر به پايان رسانيد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمؤلف تحفة الكرام مىنويسد كه وى همدرس ابو الفضل و فيضى بود و مدتى مسند قضاوت شهر تهتهه را برعهده داشت . مقبرهء او در مكلى است ( تحفة مترجم ، ص 671 ) .\r\nدر آن زمان يك عالم عراقى به تهتهه آمد و ملا احمد را ملاقات كرد و ملا احمد تحت تأثير قرار گرفت . اتفاقا ملا احمد در خواب ديد كه حضرت امير المؤمنين على بن ابى طالب عليه السّلام تشريف دارند و در دست مبارك ايشان تفسير كشاف است و به تفسير آيهء  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا »  اشاره مىكنند . ملا احمد از خواب بيدار مىشود ، و به جستجوى تفسير كشاف مىپردازد .\r\nمدتى بعد عالمى به نام ميرزا حسن از عراق به هرمز و ازآنجا به تهتهه راه مىافتد . او نيز در خواب مىبيند كه حضرت على عليه السّلام دستور مىدهند كه تفسير كشاف را بردار و در تهتهه با دوستى از دوستان اهل بيت عليهما السّلام كه فرزند قاضى تهتهه است ملاقات كن و كتاب را به او بده .\r\nميرزا حسن از خواب بيدار مىشود . تفسير كشاف را پيدا مىكند و خواب را روى آن مىنويسد و آن را مىگيرد و به راه مىافتد و به تهتهه مىرسد و كتاب را به خدمتگزار خود مىدهد و پيش ملا احمد مىفرستد و مىگويد كه خواب را براى او بيان كنيد . ملا احمد كتاب را مىگيرد و خواب را از خدمتگزار شنيده پيش ميرزا حسن مىرود و خواب خودش را نيز بيان مىكند . ملا احمد از خواندن تفسير مورد نظر مستفيد شد ، اما دوستان او در كارش ترديد كردند . افكار ملا احمد تغيير كرده بود . ميرزا حسن تفصيل اكابر شيعه و علما و علوم آنان را به گوش او رسانيده بود . و ملا احمد هم براى عزيمت به مشهد مقدس آماده شده بود . سرانجام در سن بيست و دوسالگى عازم خراسان شد . با علماى مشهد مقدس ، شيراز و يزد ملاقات كرد و پيش مولانا افضل قاينى ، حكيم ميرزا جان و كمال الدّين حسين طبيب ( م 947 ه ق ) تفسير ، حديث ، عقايد ، فقه ، فلسفه ، هيئت و طب و غيره را به پايان رسانيد . ملا احمد فردى باهوش ، خوش‌گفتار و فاضل بود ، لذا به دربار شاه‌طهماسب راه پيدا كرد . پادشاه او را مورد تفقد قرار داد و به همراه خود به قزوين برد . شاه در 984 ه ق از دنيا رفت و ملا احمد به قصد حج و زيارت به عراق و حجاز رفت و ازآنجا به گولكنده و سپس به بيجاپور به دربار على عادل شاه ( درگذشته به سال 988 ه ق ) رفت و آنجا هم‌صحبت علماى بزرگ مانند حكيم فتح اللّه شيرازى ، امير نظام الدّين شد . ملا احمد در دكن به نام ارسطوى زمان ملقب گرديد . بعد از وفات على عادل شاه اين علما پراكنده شدند . وقتى جلال الدّين اكبر شاه حكيم فتح اللّه شيرازى را به دار السلطنة ( دهلى ) طلب كرد ، ملا احمد نيز همراه او در سال 990 ه ق به فتح پورسيكرى رفت . در آنجا گروهى از علما در زمينهء تاريخ و تحقيق اديان مشغول به كار بودند ، ملا احمد هم به عضويت آن گروه درآمد . تاريخ\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nدوران آخر خلافت راشده در اختيار ملا احمد گذاشته شد و وى نيز آن باب را نوشت و به هيئت تقديم كرد و مورد بحث و مباحثه بسيار قرار گرفت . پادشاه به سبب معلومات و اطلاعات وسيع ملا احمد دستور داد كه وى تمام كتاب را بنويسد . اين كتاب به نام تاريخ الفى مشهور شد .\r\nملا احمد فردى راسخ العقيدة ، نترس و جسور بود . در هرگونه صحبت از عقايد خودش آشكارا حمايت مىكرد و در نتيجه شخصى به نام ميرزا فولاد برلاس در لاهور با خنجر به او حمله‌ور شد . اين اتفاق در 22 صفر 996 ه ق پيش آمد . ملا احمد وقتى زخمى شد حكيم حسن او را به خانهء خود برد . اكبر شاه به عبد الرحيم خان‌خانان ، نواب آصف خان ، خداوند خان ، ابو الفضل و حكيم فتح اللّه شيرازى دستور داد كه دربارهء اين حادثه تحقيق كنند . ميرزا فولاد دستگير شد و به قتل رسيد . اما ملا احمد جان به سلامت نبرد و در 25 صفر درگذشت و در گورستان ملا حبيب اللّه واقع در لاهور به خاك سپرده شد و براى نگهدارى قبرش نگهبان گذاشته شد و به ابو الفضل و فيضى دستور داده شد كه از قبر حفاظت كنند ، اما وقتى اكبر شاه به عزم كشمير ، لاهور را ترك كرد ، مخالفان ملا احمد ، جسدش را از قبر بيرون آوردند و سوزاندند و خاكش را در رودخانه راوى ريختند . فيضى به مناسبت قتل ملا احمد مرثيه‌اى بسيار خوب سروده است كه در كليات فيضى جلد اول چاپ لاهور موجود است .\r\nتصانيف او عبارتند از : 1 - تاريخ الفى 2 - خلاصة الحياة فى احوال الحكماء ( ناتمام ) 3 - ترجمه معجم البلدان ( ناتمام ) 4 - رساله اخلاق 5 - ترياق فاروق ( طب ) 6 - رساله اسرار معروف .\r\n\r\nاحمد شيخ ، ديوبندى 1315 ه ق / 1897 م\r\nدر خاتمهء كتاب اسرار الهدى چنين نوشته شده است :\r\n« عالم با عمل ، ماهر اكمل ، اسوة الاذكياء ، قدوة الاصفياء الاديب البارع المكرم الحسيب النسب المعظم المحقق النحرير الاوحد الشهير ابلغ علماء الزمان مرحوم حكيم مولوى شيخ احمد بن مولوى وجيه الدّين ديوبندى عثمانى » . « 1 »\r\nوى وكيل بود و همچنين عالم و انشاپرداز ، به زبانهاى اردو ، فارسى و عربى تسلط كامل داشت . تشيع را برگزيد و جوابهاى تند براى كتابهاى سنى مىنوشت . وى در بجنور كار مىكرد و\r\n\r\n\r\n","description":"","footnote":"\r\n( 1 ) - نام ابتدايى شجره در ديباچهء تاريخ الانبياء ذكر شده است .\r\n","page_name":" 84 ","page_number":84},
  {"content":"\r\n\r\nدر سال 1873 م از مشاغل خويش كناره گرفت و به ديوبند آمد و به تأليف و تصنيف مشغول شد . در كتابخانهء من جلد اول كتاب قطورش به نام « تاريخ الانبياء در اقوال اصفيا » موجود است و در مقدمه‌اش آمده است كه اصل كتاب به فارسى نوشته شده است و بنا به تقاضاى دوستان آن را به اردو ترجمه كرده و به چاپ رسانيده است . در اين كتاب نقل قولهاى زيادى از تورات و انجيل و مآخذ ديگر وجود دارد . شرح حال انبيا از حضرت آدم عليه السّلام تا حضرت زكريا نوشته شده است و آغاز اين ترجمه در سال 1313 ه ق بوده است .\r\nتصانيف او عبارتند از : 1 - اسرار الهدى ، جواب انوار الهدى 2 - بدر الدجى 3 - شمس الضحى 4 - تشريف الانوار در شرح موجز القانون ( دو جلد ) .\r\nآقا بزرگ در طبقات اعلام الشيعة ، 2 / 71 ، انوار الهدى را به شيخ نسبت داده است و تاريخ وفاتش را قبل از 1300 ه ق نوشته است . من نسخهء اسرار الهدى را دارم كه در آخر آن تاريخ 6 ذىالحجّه 1311 ه ق / 11 ژوئن 1894 م و روى جلد 30 ژوئن 1894 م چاپ شده است و مصنفش را به كلمات زنده ذكر كرده است ، اما تاريخ چاپ تاريخ الانبياء ، اول صفر 1315 ه ق مىباشد كه بعد از وفات اوست . نامه‌اى نيز چاپ شده كه در آن 1895 م ذكر شده و تاريخ ترجمه كه ممكن است به دست خود شيخ باشد 1897 م است ، بنابراين به نظر من وفات شيخ بعد از 1897 م اتفاق افتاده است .\r\n\r\nاحمد ميرزا 1250 ه ق / 1834 م\r\nعالم جليل ، فاضل منطق و فلسفه ميرزا احمد سبزوارى در عظيم‌آباد زندگى مىكرد . در حدود سال 1210 ه ق با سيد عبد اللطيف شوشترى ملاقات داشت و وى نيز در كتاب خود تحفة العالم به اين موضوع اشاره كرده است .\r\n( طبقات اعلام الشيعة )\r\n\r\nاحمد ، سيد لكنهوى 1260 ه ق / 1844 م 1325 ه ق / 1907 م\r\nمولانا سيد احمد شاه ، فردى عالم ، صاحب كمال ، خطيب ، واعظ و پرهيزكار بود و در مقبرهء عاليه گولاگنج سكونت داشت . از كودكى در مجالس شركت داشت و تحصيلات علوم دين را در محضر استاد علن بحر العلوم به پايان رسانيد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nوى تابع مقررات عجيبى بود . مشهور است كه اگر كسى صبح براى ملاقاتش مىآمد او هم در جواب در همان وقت براى ديدارش مىرفت .\r\nدر 65 سالگى به سال 1325 ه ق درگذشت . مولانا ابو الحسن شاه بر جنازهء او نماز خواند و در گورستان كشميريان در احاطهء تلسىرام به خاك سپرده شد .\r\n\r\nاحمد ، سيد ، علامه هندى 1295 ه ق / 1878 م 1366 ه ق / 1947 م\r\nسيد احمد فرزند مولانا سيد ابراهيم در 18 ذىالحجّه 1295 ه ق در لكنهو به دنيا آمد و در ماه صفر 1298 ه ق همراه با پدرش به عراق رفت و در كنار قبور متبركه درس را آغاز كرد . بار دوم در 1305 ه ق به زيارت اماكن متبركهء عراق و ايران مشرف شد .\r\nتحصيلات خودش را نزد ميرزا محمّد حسن كشميرى ، مولوى سيد محمّد ، مدرس مدرسهء ناظميه ، مولوى سيد سرفراز حسين ، مولوى شيخ فدا حسين ، ملا سيد على اصغر ، مولوى مظفر على خان مرادآبادى و تاج العلماء به انجام رسانيد .\r\nقبل از رفتن به عراق سلسله سخنرانيها و تصنيف و تأليف را آغاز كرده بود . در سفر مولتان با يك عالم سنى مناظره كرد كه تاكنون مردم آنجا سپاسگزار او هستند . با يك مولوى شيعه دربارهء معراج جسمانى بحث و مباحثه كرد و همچنين با يك آريايى دربارهء ذبح حيوانات مباحثه كرد و به پيروزى رسيد .\r\nوى چندين بار به عراق سفر كرد ، در سال 1325 ه ق با اهل‌وعيال خود همراه بود . در سفر سال 1326 ه ق مسألهء تقسيم وقف غازى الدّين حيدر پادشاه اوده را حل و فصل كرد .\r\nدر سال 1328 ه ق در لكنهو انجمنى به نام - يادگار علما - براى بزرگان خاندان اجتهاد تأسيس و مدت سى سال در آن انجمن خدمت كرد .\r\nدر سال 1331 ه ق براى تقسيم وثيقهء موقوفه نواب ممتاز محل به كربلا سفر كرد . در همان زمان از اول شوال تا 16 شوال در نجف قحطى آب پيش آمد ، مولانا هر روز از كوفه آب فراهم و بين مردم مجانى تقسيم مىكرد . در همان سال مدرسهء مذهبى جعفريه را تأسيس كرد كه حدود 100 تا 125 محصل در رشته‌هاى جغرافيا ، هندسه ، حساب ، زبان تركى ، عربى و علوم دينى درس مىخواندند ، مولانا براى اين مدرسه زحمات زيادى را متحمل شد . در جنگ جهانى اول در سال 1333 ه ق / 1914 م خدمت بزرگى براى مردم انجام داد و 45 نفر ( زن و فرزند ) را به\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nصورت كاروان با مشكلات زيادى به بصره فرستاد و در ماه ربيع الثانى 1334 ه ق به هندوستان مراجعت داد .\r\nدر سال 1335 ه ق انجمن دار التبليغ را تأسيس كرد .\r\nاز ميان علماى عراق آية اللّه ميرزا فتح اللّه شيرازى مشهور به شيخ الشريعة ، آية اللّه سيد محمّد كاظم طباطبايى ، آقاى محمد باقر طباطبايى ، آقاى حاج شيخ حسين مازندرانى براى مولانا سيد احمد اجازه‌هاى اجتهاد نوشتند كه از ميان آنان ملا محمد كاظم خراسانى نجفى در اجازه‌نامهء خود چنين نوشته بود :\r\n« در حقيقت علم ايشان در صفحات كتاب مىدرخشد ، پس امر ايشان امر من و طاعت ايشان طاعت من و فعل من است » .\r\nمولانا سيد احمد عالمى با عمل ، مدبّر و متفكر بود . در آن زمان نهضت سيد جمال الدّين اسدآبادى به اوج خود رسيده بود . نفرت از انگليسيها بين مردم زياد شده بود . مولانا سيد احمد براى حفظ حقوق ملى در عراق با كنسولگرى بريتانيا به مخالفت پرداخت و مبالغ هنگفتى كه از لكنهو به نجف و كربلا و غيره فرستاده مىشد ، محاسبه مىكرد و به مستحقان واقعى مىرساند و در عراق از زايرين به حفاظت مىپرداخت . مولانا وقتى به وطن خود برگشت به نام علامه هندى شهرت پيدا كرد . وى شهر به شهر ، روستا به روستا سفر كرد و برنامه‌هاى دينى ، علمى و سياسى را پياده كرد . وى با پيروان مذاهب آريا ، هندو و ملل مختلف ديگر مباحثه كرد و در تمام كشور به تبليغ اسلام پرداخت و مراكز متعدد در شهرهاى مختلف براى روشن ساختن افكار عموم بر پا كرد .\r\nوى مدتى زياد در كلكته زندگى كرد و جزوه‌هاى تبليغى را به چاپ رسانيد . علامه هندى تمام زندگى خود را در راه بيدارى مردم و روشن ساختن علوم دين و سياست و اصلاح اجتماعى مردم صرف كرد و سرانجام در روز پنجشنبه 10 ژوئيه 1947 م مطابق 20 شعبان 1366 ه ق در لكنهو دار فانى را وداع گفت و در حسينيهء غفران مآب به خاك سپرده شد .\r\nفرزندان او عبارتند از : 1 - مولانا سيد محمّد ابراهيم عرف سيد محمد ، در مولتان وفات يافت . وى به سيد ذو الفقار مشهور بود . 2 - سيد محمد يوسف ، كه به نام سيد خورشيد حسن معروف بود . 3 - آقا حسين 4 - سيد محمّد مصطفى .\r\nعلامه هندى از همان ابتداى جوانى اهل سخنرانى و قلم بود . صدها مقاله و رساله نوشت و به چاپ رسانيد كه از آن جمله مىتوان به آثار زير اشاره كرد :\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nتأليفات عربى :\r\n1 - ساعتيه ( صرف ، چاپى ) 2 - زبدة الكلام ( چاپى ) 3 - تفسير سورة الحمد و تفسير مسأله ( عربى ) 4 - فلسفة الاسلام كيميا 5 - المنطق 6 - اشارات فى الكلام 7 - التصريف 8 - الياقوت 9 - قاسمية 10 - كفاية السائلين 11 - جواز نجزى فى الاجتهاد 12 - مدارج الموصول شرح معارج الاصول 13 - هموع دموع العينين مقتل ابى الحسنين 14 - بسط مقال فى اسماء الرجال ، 15 - دراية الحديث 16 - عماد الدّين ( فقه ، فارسى ، عربى ) 17 - انشاء صدبرگ 18 - انشاى عجب العجاب 19 - ورثة الانبياء 20 - حل مسألهء مشكله ( اردو ) .\r\n\r\nتأليفات فارسى :\r\n21 - رياض العباد ( فقه ) 22 - شكيات و جدول احكام نماز 23 - فتاوى احمديه 24 - احكام المسافرين 25 - رساله عمليه 26 - ازهار الهدى در رد اسرار الهدى 27 - اثبات حق در رد نصارى 28 - عشره مبشره مقاتل 29 - حمايت الاسلام ( 2 جلد ) 30 - دورهء اول اسلام ( 2 جلد ، چاپى ) 31 - المسيحية و الاسلام ( چاپى ) 23 - حل مسأله مشكله ( چاپى ) 33 - الدليل و البرهان ( چاپى ) 34 - نظر فلسفيانه بر معراج ( چاپى ) 35 - اختيارات در ادعيه ( چاپى ) 36 - فلسفة الاسلام ( 10 جلد ، ناتمام ) 37 - كشكول 38 - الشفيع و الصرف ( 3 بخش ) 39 - دار الابرار 40 - مقالات مفيده 41 - رسالة الصحف 42 - المسخ ( چاپى ) .\r\nدر دار التبليغ كلكلته و لكنهو بيش از پنجاه مقاله‌اش به چاپ رسيده امّا اثرى از هيچ‌يك باقى نيست .\r\n\r\nاحمد كبير ، سيد 1265 ه ق / 1849 م 1360 ه ق / 1941 م\r\nمولوى سيد احمد كبير بن فتح حسين بن قربان على بن محمد اسماعيل بن سيد علم الدّين از سلسلهء سادات بخارى بود . اين خاندان در نبيرا سادات بلوك بجنور زندگى مىكردند . آنان در آن محل صاحب ملك و مقام علمى بودند . وى در 29 ذيقعده 1265 ه ق در نبيرا به دنيا آمد .\r\nمولوى احمد كبير تحصيلات خود را در گواليار در محضر پدر و استادان ديگر به پايان رسانيد و در سال 1861 م همراه با شوهر خواهر خود به لاهور آمد و نواب ناصر على از او استقبال كرد و محل اقامتش را با كمك مولوى علمدار حسين آماده ساخت .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمولوى احمد كبير در دبيرستان دولتى نمونه مركزى عربى تدريس مىكرد و در سال 1908 م بازنشسته شد . مدتى در محله‌اى به نام اندرون شيرانواله ، دروازه نيم‌والى حويلى خضرى سكونت داشت كه بعد آن محل به نام حسينيهء بربوجى مشهور شد .\r\nدر تاريخ اول آوريل 1936 م به وطن برگشت و در همان‌جا در نود و هشت‌سالگى در 27 صفر 1360 ه ق مطابق 27 مارس 1941 م وفات يافت و در حسينيهء ميان مدفون شد .\r\nمولانا بسيار متواضع بود و از خادمان دين به شمار مىرفت . اشعار وى بسيار دلچسب و مورد قبول همگان بود . نوحه‌اى از وى به مطلع زير در پاكستان و ايران و عراق شهرت دارد :\r\n غريب و بينوا حسين * حسين حسين حسين \r\nاين نوحه را سيد ذو الفقار عليشاه به زيور چاپ آراسته كرد . علاوه بر اين ، ديوان وى نزد فرزندش در شهرك اماميه واقع در خيابان بزرگ ، لاهور محفوظ است . وى به زبانهاى اردو و فارسى تسلط داشت .\r\n\r\nاحمد بن حسين خوافى ( امانت خان ) 1020 ه ق / 1611 م 1095 ه ق / 1684 م\r\nشيخ فاضل احمد بن حسين بن كمال بن حسن بن حسين هروى خوافى ميرك معين الدّين امانت خان اورنگ‌آبادى علاوه بر داشتن فضل و كمال ، رياست و سياست به علوم دين بخصوص به فقه علاقه‌مند بود .\r\nملا احمد در شبه قارهء هند به دنيا آمد و در همان‌جا به كسب علم پرداخت .\r\nدر سال 1050 ه ق از طرف حكومت دهلى به سمت كارپردازى و وقايع‌نويسى منصوب شد و مدتى بعد به دكن رفت و سپس در جنگ قندهار شركت كرد ، بعد از آن كارپرداز و وقايع‌نويس مولتان شد . سپس رياست دفتر ماليات كابل را برعهده گرفت . عالمگير شاه وى را به امانت خان ملقّب ساخت و به منصب وزارت و ديوانى خالصه منصوب كرد ، سرانجام مسئول كل تحصيل ماليات در چهار منطقهء دكن شد .\r\nدر آخر عمر به منصب قلعه‌دارى اورنگ‌آباد اكتفا كرد و گوشه‌نشينى را برگزيد ، سرانجام در سال 1095 ه ق در اورنگ‌آباد وفات يافت .\r\nترجمهء شرائع الاسلام ( فقه ، فارسى ) از اوست .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nاحمد الشيخ مهذب الدّين ، حيدرآبادى ، بصرى 1020 ه ق / 1611 م 1085 ه ق / 1674 م\r\nشيخ مهذب الدّين احمد بن عبد الرضا شاگرد حضرت حر عاملى بود . در كتابهاى « فائق المقال فى الحديث و الرجال » و نجوم السماء و نزهة الخواطر نام وى احمد بن رضا آمده است ، اما علامه آقا بزرگ تهرانى ( درگذشته 1389 ه ق ) در كتاب « مصنفى الرجال » از وى به احمد بن عبد الرضا ياد كرده است . مرحوم آقا بزرگ با استفاده از تأليفات خطى مولانا مهذب الدّين تاريخهاى متعددى از زندگى او را استخراج كرده است و از آنها پيدا است كه مولانا بين سالهاى 1068 و 1080 در خراسان زندگى مىكرده است .\r\nمهذب الدّين عالمى با اخلاق و اهل عمل بود و در رياضيات و نجوم و نيز در فقه ، اصول ، حديث و درايت ، معانى و بيان مهارت داشت . ملا مهذب الدّين در كتاب خود « فائق المقال » دربارهء حفظ و از بر بودن حديث چنين نوشته است :\r\n« من در حال حاضر دوازده هزار حديث بدون سند و دوازده هزار با سند از بر هستم اما به علت كثرت سفر و مصائب فراوان و عدم توانايى نمىتوانم از محفوظات خود استفاده كنم » .\r\nبه نظر مىرسد كه در حدود سال 1081 ه ق در دهلى و در سال 1085 ه ق در حيدرآباد بوده است . ولى مرحوم آقا بزرگ تهرانى معتقد است كه احتمالا در اواخر عمر به بصره رفته بوده است ، كما اينكه در نامهء دانشوران او را به نام مهذب الدّين بصرى خوانده‌اند .\r\n\r\nتصانيف او عبارتند از :\r\n1 - الرسالة الاعتقادية ، در سال 1068 ه ق در نزديكى مشهد مقدس در قريه‌اى به نام اركان نوشته بود ( موجود در كتابخانهء شيخ هادى كاشف الغطاء ، نجف ) .\r\n2 - الدرة النجفية فى الاصول ، تقريظى بر اين كتاب از شيخ حر عاملى و به خط وى مورخه 1075 ه ق نوشته شده است ( موجود در كتابخانهء شيخ الهادى ) .\r\n3 - رسالة الفلكية تأليف 1077 ه ق در قريه اركان ( موجود در كتابخانهء هادى ) .\r\n4 - عمدة الاعتماد فى كيفية الاجتهاد ، ( تأليف 1080 ه ق ، كابل ) .\r\n5 - كليات الطب ، ( 1081 ه ق ، دهلى ) .\r\n6 - رسالة الحساب ، ( موجود در كتابخانهء شيخ هادى ) .\r\n7 - رسالة القيافة ، ( موجود در كتابخانهء شيخ هادى ) .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n8 - رسالة آداب المناظرة ، ( موجود در كتابخانهء شيخ هادى ) .\r\n9 - فائق المقال ( عربى ، موجود در كتابخانهء شيخ هادى ) .\r\nرساله‌هاى زير را در سال 1085 ه ق در حيدرآباد نوشته است :\r\n10 - الزبدة ، معانى و بيان ( موجود در كتابخانهء شيخ هادى ) .\r\n11 - خلاصة الزبدة ( موجود در كتابخانهء شيخ هادى ) .\r\n12 - رسالة رسم الخط ( موجود در كتابخانهء شيخ هادى ) .\r\n13 - رسالة الاخلاق ( موجود در كتابخانهء شيخ هادى ) .\r\n14 - رسالة الحساب العقود ( موجود در كتابخانهء شيخ هادى ) .\r\n15 - رسالة خلق الكافر ( موجود در كتابخانهء شيخ هادى ) .\r\n16 - جوابات المسائل الاحدى و الثلاثين ( موجود در كتابخانهء شيخ هادى ) .\r\n17 - غوث العالم فى حدود العالم ( موجود در كتابخانهء شيخ هادى ) .\r\n18 - رسالة الحسد ( موجود در كتابخانهء شيخ هادى ) .\r\nكتابهاى زير از نظر ترتيب و خط ممتاز است و در آخر هر رساله ( سند ) تاريخ تأليف به صورت معمّا نوشته شده است :\r\n19 - تحفة ذخائر كنوز الاخبار .\r\n20 - رسالة فى القراءة .\r\n21 - المنهج القويم .\r\n\r\nاحمد ربيعى ، شيخ ، احسائى 1137 ه ق / 1724 م\r\nمولانا شيخ احمد بن عبد اللّه ربيعى احسايى در سورت ( هند ) متولد شد و همان‌جا سكونت داشت .\r\nعباس بن على عاملى مكّى در سفرنامهء خود « نزهة الجليس » از ملاقاتش در سورت سخن گفته و نوشته است كه در سال 1137 ه ق « الشيخ العامل الصفى الوفى الشيخ احمد بن عبد اللّه ربيعى احسايى » اين شعر را براى وى در سورت خوانده است :\r\n عبد بقيد الذّنب اصبح موثقا * يثنى على من فى يديه عنانه\r\nو اللّه ما استوفى القليل من الثناء * لو أن كل الكائنات لسانه \r\nاحساء يا الحساء بحرين اكنون جزو منطقهء حكومت سعودى است . در آنجا شيعيان در\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاكثريت بودند و علما به سورت ، كهنبايت و حيدرآباد رفت و آمد داشتند . خاندان شيخ احمد نيز از همان گروه علمايى بودند كه براى تبليغ به آنجا مىرفتند .\r\n\r\nاحمد جزايرى بعد از 1104 ه ق / 1692 م\r\nشيخ مولانا احمد بن سلامه جزايرى فقيه و مجتهد حيدرآباد ، معاصر با علامه حر عاملى و از علماى بزرگ بود . در كتاب « امل الآمل » او به عنوان فردى صالح ، فقيه و قاضى حيدرآباد دكن ذكر شده است . وفات علامه حر عاملى در سال 1104 ه ق اتفاق افتاد و وفات شيخ احمد بعد از سال مذكور بوده است .\r\nاز تصانيف وى فقط مىتوان يك كتاب را به نام شرح ارشاد علامه حلى نام برد .\r\n\r\nاحمد بهبهانى 1191 ه ق / 1777 م 1235 ه ق / 1819 م\r\nآقا احمد بن آقا محمد على بن آقا باقر بهبهانى در سال 1223 ه ق به حيدرآباد دكن و در زمان نواب سعادت عليخان به لكنهو ، فيض‌آباد ، فرخ‌آباد ، كلكته سفر كرد .\r\nآقا احمد ، نوهء استاد كل در كرمانشاهان ، ايران در محرم سال 1191 ه ق به دنيا آمد . در شش‌سالگى قرائت قرآن مجيد و تعليمات ابتدايى را شروع كرد ، دروس صرف و نحو و فقه را در محضر پدرش حجة الاسلام محمّد على خواند ، در پانزده‌سالگى به تأليف و تصنيف كتب پرداخت . حاشيه بر فوائد صمديه و چند رسالهء ديگر را نوشت . آن‌گاه به عراق رفت و درس معالم الاصول را در نجف در محضر ملا محمّد اسماعيل يزدى شاگرد رشيد بحر العلوم و عالم كامل شيخ مهدى مشهور به كاتب به پايان رسانيد و سخنرانيهاى درسهاى هر دو را نوشت وافيه را در نزد ملا عباد اللّه تونى خواند . در همان زمان تأليف درر الغروية را شروع كرد و آن را در چهار جلد بزرگ نوشت .\r\nبه خدمت آقاى بحر العلوم نيز رسيد و زبدة الاصول شيخ بهايى و منظومه فقه را خواند .\r\nدر همان زمان پدرش نوشت كه به وطن برگردد . مولانا استخاره كرد . اين آيه از قرآن مجيد درآمد :  « وَ إِنْ جاهَداكَ عَلى أَنْ تُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما »  و همين آيه را در نامه نوشت و فرستاد و پدرش اجازه داد كه در نجف بماند . درسها را در مدت سه سال تمام كرد ، آنگاه به وطن بازگشت و بعد از يك ماه دوباره به نجف مراجعت نمود . اين دفعه خدمت شيخ\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nالمحدثين شيخ محمد جعفر نخعى رسيد و الاستبصار و شرح قواعد علامه تأليف شيخ جعفر را تمام كرد . از نجف به قم آمد و آنجا در نزد صاحب قوانين الاصول ، شرح لمعه و وافية الاصول را خواند و شرح مختصر النافع را نوشت و به صاحب قوانين تقديم كرد و اجازهء اجتهاد گرفت .\r\nحاصل سخن آنكه در زمان خود از محضر استادان بزرگ فقه و اصول استفاده كرد و در فقه به اوج كمال رسيد .\r\nآقا احمد در لكنهو ، فيض‌آباد و فرخ‌آباد روايات جديد علمى نجف را رايج كرد و فروغ بخشيد . غفران مآب نيز در همان زمان بود . كتابهايى كه حجة الاسلام آقا احمد نوشته است نشان‌دهندهء مراتب علمى و ترويج دين و تبليغ ايمان وى مىباشد . اين نكته هم مسلم است كه در نظر نواب بهو بيگم مورد احترام بود .\r\nدر زمان سكونت آقا احمد در فيض‌آباد و لكنهو فقه و اصول در محيط علمى آن خوب رونق پيدا كرده بود . در آن عهد مردم به علماى شبه قارّه احترام مىگذاشتند ، بنابراين رفت و آمد علما باعث فروغ و رونق روايات جديد علمى شده بود .\r\n\r\nتصانيف او عبارتند از :\r\n1 - حاشيهء صمديه به نام محموديه .\r\n2 - نور الانوار ، ( تفسير بسم اللّه ) .\r\n3 - در الغرر فى اصول الاحكام الالهية .\r\n4 - شرح مختصر النافع تا بحث اغسال .\r\n5 - رسالهء قوت لا يموت در واجبات صلاة و صوم .\r\n6 - جواب مسايل مرشدآباد .\r\n7 - ربيع الازهار ( در مسايل متفرقه اصول فقه ) .\r\n8 - مخزن القوت شرح قوت لا يموت ( جلد اول آن را در عرض چهار ماه در فيض‌آباد تأليف كرد ) .\r\n9 - رسالهء تحفة المحبين در مراتب فضيلت ائمهء طاهرين عليهم السّلام و اثبات خلافت بلافصل امير المؤمنين ( فيض‌آباد ) .\r\n10 - جواب مسايل ( فيض‌آباد ) .\r\n11 - تاريخ نيك و بد ايام ، حسب فرمايش نواب ملكه بهو بيگم .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n12 - تاريخ ولادت و وفات سادات ائمهء اطهار عليهما السّلام .\r\n13 - تاريخ بغلى به نام تحفة الاخوان ، در احوال مشاهير انبيا و خلفا و حضرات ائمّه و غزوات حضرت امير عليه السّلام ، ( اين كتاب در حيدرآباد دكن نوشته شد ) .\r\n14 - عقد ، جواهر الحسان در جواب مسايل ( حيدرآباد دكن ) .\r\n15 - تنبيه الغافلين ، ( لكنهو ) .\r\n16 - كشف الرين و المين عن حكم صلاة الجمعة و العيدين .\r\n17 - كشف الشبهة عن حكم المتعه .\r\n18 - جدول احكام شكيات نماز .\r\n19 - مرأة الاحوال ، تذكرهء علما و خاطرات سوانح و سفرنامه هند و عراق و ايران .\r\n\r\nاحمد الجوهرى المكى 1079 ه ق / 1668 م\r\nدر كتاب سلافة العصر ذكر شيخ احمد بن محمد على جوهرى مكى در ضمن شعراى مكى آمده است و سيد عليخان نام او را با احترام خاصى آورده است . امير نظام الدّين احمد ، مداح وى بود . قصايد و مراسلات متعدد در سلافة العصر نوشته شده است .\r\nشيخ احمد جوهرى در عنفوان شباب وارد هند ( دكن ) شد و در آنجا بيست و پنج سال سكونت داشت . ظاهرا ورود او به هند قبل از ورود علماى بزرگ مانند امير نظام الدّين احمد و پيشروان او بوده است . سيد عليخان در فخا سكونت داشت و هنگامى كه شيخ احمد را در حال بازگشت به وطن ديد ، خود او به طرف دكن در حركت بود . وى از فخا به ايران رفت و همان جا در شب چهارشنبه 22 جمادى الآخر سال 1079 ه ق درگذشت .\r\nبه قول سيد عليخان ملاقات نظام الدّين احمد با شيخ احمد در سال 1075 ه ق در دكن اتّفاق افتاده بود . در همان زمان وى بياض نظم و نثر خود را به سيد عليخان داد كه منتخب آن در سلافة العصر موجود است . اشعار زير را به منظور آشنايى خواننده با سبك شعر و ادب مكى نقل مىكنيم :\r\n\r\nمدح مولانا نظام الدّين احمد\r\n سلام على وادى التعقيق و زبده * و عز لياليه و سالف عهده\r\nفلى فيه ظبى صائد كل ضيغم * اغار عليه بين كثبان نجده\r\nاذا الشمس غابت فى مغارب افقها * بدائك بدر من فواحم جعده \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n يعلك من فيه شراب لها شذا * كنفحة روض عند تفتيح ورده\r\nارى الدعص يربوكى بشاكل ردفه * و غصن النقانيمو لتشبيه قده\r\nو يعلو مقام النجم ، ان قلت انه * كمبسمه الوضاح او درّ عقده\r\nيقولون لى فى الحبّ ، هل لك رتبة * و فقلت لهم ، اعلى الذّرى لى لبعده\r\nفما العشق إلا من كرام عشيرتى * و ما الحسن إلا من توابع جنده\r\nو ما القطر إلا من تقاطر ادمعى * و لا البرق إلا من حشاى و وقده\r\nفقولوا له ، انى صريع لحاظه * و انى عليل مذ نثبت بفقده\r\nعسى انه يرضى بلثمى كفّر * اذا هو لم يسمع بتقبيل خده \r\n( 22 شعر ، سلافه ص 198 )\r\n\r\nاحمد نظام الدّين 1027 ه ق / 1618 م 1086 ه ق / 1675 م\r\nسيد محمد معصوم نوهء مير غياث الدّين فردى اديب و فقيه ، عالم جليل القدر علوم اسلامى ، به رياست و سياست مشهور و در تقدس و شرافت سرآمد معاصران و از خاندان معزز و مكرم سادات دشتك شيراز بود . اين خاندان بزرگ بخصوص شخصيّت والاى او ، شاه‌عباس صفوى را تحت تأثير قرار داد تا اينكه شاه خواهر خودش را به عقد او درآورد . خداوند به اين شاهزاده خانم فرزندى داد كه نام او را احمد و لقبش را امير نظام الدّين گذاشتند . امير نظام الدّين احمد در طايف به دنيا آمد . تاريخ ولادتش شب 15 شعبان 1227 ه ق است . عبد الحى به نقل از خلاصة الاثر مقام ولادتش را طايف نوشته است ( نزهة ، ج 5 ) نجوم السماء ، ولادت او را در مكه به سال 1020 ه ق نوشته است .\r\nدر سلافة العصر چنين آمده است : « مولده و منشأه الحجاز » ( ص 10 ) .\r\nپدرش محمّد معصوم فردى ثروتمند بود . احتمالا وى در نزديكى مكه در طايف كه شهرى سرسبز و شاداب و فرح‌بخش و خنك بود ، زندگى مىكرد و تسهيلات تعليم فرزندش را در همان جا فراهم كرده بود . وى در كودكى بعد از حفظ قرآن مجيد و قرائت سبعه از محضر شرف الدّين بافقى ، نور الدّين شامى ، شمس الدّين گيلانى و غيره كسب فيض كرد . منزل او در طايف و حجاز به سبب خويشاوندى با شاه ايران و داشتن منصب و امارت و بهره از علم و دانش مهمانخانهء امرا و علما بود . با بزرگان ملت دوست بود ، بين علما احترام داشت ، اهل ادب او را مىستودند . او در\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nنظم و نثر ، مراسلات طولانى نوشته است و ذخايرى از نظم و نثر او در سلافة العصر موجود است .\r\nوى قصيده‌اى را براى شيخ عيسى النجفى ( درگذشته قبل از سال 1082 ه ق ) فرستاده بود كه در آن روستاها و آباديهاى طايف به نحو احسن معرفى شده است . مطلع قصيده اين است :\r\n ذلك البان و الحمى و المصلى * فقف الركب ساعة نتملى \r\n( براى 74 بيت از اين قصيده ر . ك : سلافة العصر ، ص 14 ) .\r\nنظام الدّين قطعه شعرى براى سلطان مكه زيد بن محسن كه يمن را در سال ( 1035 ه ق ) فتح كرده بود ، ارسال داشته است .\r\nنامه‌اى به نام دوستش شيخ علامه محمد بن على شامى هم ديده مىشود . مولانا نظام الدّين در 1051 ه ق در طايف بود . ( سلافة ، ص 125 ) .\r\nنظام الدّين وقتى كه شهرتش به عرب و عجم رسيد محمد سعيد ميرجمله اردستانى وزير قدرشناس كمال عبد اللّه قطب شاه با ارسال پول فراوان او را به دكن دعوت كرد . در سال 1054 ه ق به حيدرآباد رسيد و مورد پسند عبد اللّه قطب شاه واقع شد . ميرجمله علاقه داشت كه او را به دامادى خويش برگزيند اما پادشاه دختر بزرگش را به عقد او درآورد كه اين كار باعث ناراحتى مير جمله شد . امير نظام الدّين احمد در حيدرآباد به مسند امارت نشست و خانهء او مركز تجمع علما ، حكما ، ادبا ، شعرا و بخصوص مشاهير عرب شد . علامه حر عاملى مىگويد كه ما باهم مكاتبه داشتيم . او صاحب بن عباد زمان خود بود . شعراى عرب و عجم در مدح او قصيده مىسرودند ، علما نامه مىفرستادند . اهل حاجت عزّت و انعام مىيافتند .\r\nشيخ علام عيسى النجفى قطعه شعر زير را به مناسبت يكى از ساختمانهاى با عظمتى كه او در حيدرآباد ساخته سروده است :\r\n يا من له دار المكارم ساميه * من عهد آدمى فى القرون الخالية\r\nلك بيت افضل لا يحاكيه رفعة * فبنيت دار النواظر حاكيه\r\nشيدتها و سماءها حتى غدت * للسبع ثامنة فصرت ثمانية\r\nمنى اسمعوا و بى اقتدوا تاريخها * دار النعيم لاحمد متعالية\r\nفانعم و لذ ودّا لها متملكا * ما دامت الشمس المنيرة جارية \r\n( 1041 ه ق ) ( ص 569 )\r\nسيد عماد الدّين بن بركات بن جعفر حجازى يكى از علماى عرب در نزد مولانا احمد در سال\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n1062 ه ق در دكن بود . ( سلافة ، ص 21 ) .\r\nهمين‌طور شهاب الدّين احمد مكى بن ملا على متوفى در هند ( 1051 ه ق ) در 1084 ه ق قصيده‌اى در مدح نظام الدّين سروده است :\r\n سقى اللّه ربعا بالاجارع من نجد * وحيا الحيا وادى الاراكة و الرند \r\nيكى از مداحان ديگر او به نام شيخ احمد بن محمد على الجواهرى المكى ( درگذشته 1079 ه ق ) نيز قابل ذكر است . ( ص 192 ) .\r\nسيد حسن و سيد حسين بن على شدقم نيز جزو مداحان او بودند .\r\nبراى پى بردن به محاسن و فضائل امير نظام الدّين احمد لازم است به سلافة العصر مراجعه شود .\r\nدر كتابخانه‌اى نسخه‌اى از امالى الصدوق موجود است كه دستخط نظام الدّين روى آن نوشته شده است :\r\n« من كتب العبد الاقل نظام الدّين احمد بن جلال الدّين محمد » به نظر من اين خط مولاناست و اين كتاب كه جزو كتب نادر حديث است در كتابخانهء وى بوده است .\r\nمولانا نظام الدّين احمد در شصت و يك‌سالگى به قول مؤلف خلاصة الاثر در سال 1086 ه ق وفات يافت و در حيدرآباد به خاك سپرده شد . مؤلف نجوم السماء تاريخ وفات را 1088 ه ق نوشته است . از فرزندان او مىتوان صدر الدّين سيد عليخان مدنى و سيد محمد يحيى را نام برد .\r\nاثبات الواجب ( عربى ، خطى ، موجود در كتابخانهء وزيرى يزد ) از آثار اوست .\r\n\r\nاحمد بن محمد شيخ بن مكى 1100 ه ق / 1688 م\r\nشيخ احمد بن محمد بن مكى ابن حامد شهيدى نوهء شهيد اول بود . شيخ محمد بن مكى در جنوب لبنان در قريهء حزين از منطقهء جبل عامل زندگى مىكرد . عامل از زمان حضرت ابو ذر يك منطقهء شيعه‌نشين بود و در اصل از توابع شام محسوب مىشد . حلب هم مانند جبل عامل داراى تاريخ قديم شيعيان است و در اينجا شيعيان از زمان بنى اميه وجود دارند ، فقها و علما در هر دو جا به چشم مىخورند و آثار فراوانى از آنها به عنوان سرمايهء قديم تاريخ تشيع موجود است .\r\nنوهء شهيد اول در قريهء جزين جبل عالم به دنيا آمد . حر عاملى مىگويد : « ابوه منسوب الى جده » پدر احمد به جد خود « مكى » منسوب بود . خاندان وى مجدد فقه و پدربزرگش ترجمان علوم آل محمّد بودند . شيخ احمد نيز عالم ، فاضل ، اديب ، شاعر و انشاپرداز بود . مدّتى در هند\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nزندگى كرد ، سپس در مجاورت مكهء مكرمه سكونت گزيد ، چندين سال در حجاز بود . شيخ حرّ عاملى او را از « معاصران » مىشمرد .\r\nشيخ احمد بنا به دستور عبد اللّه قطب شاه ( سلطان گولكنده درگذشته 1083 ه ق ) كشكول بهايى را ترجمه كرد . بنابراين احتمالا شيخ در حدود سال 1080 ه ق وارد هند شده و در سال 1117 ه ق هنگام فتح دكن با علماى تشيع هجرت كرده است . در اينكه شيخ در مكه مانده يا به وطن خود بازگشته و در كجا وفات يافته است مداركى موجود نيست . با توجه به شرح حالش به نظر مىرسد كه شيخ در حدود 1100 ه ق / 1680 م از دنيا رفته باشد .\r\nباعث خوشبختى است كه اهل دكن از وجود فرزندان شهيد استفادهء علمى بردند . از تصانيف او مىتوان ترجمهء كشكول بهايى را كه به دستور عبد اللّه قطب شاه انجام شد و نسخه‌هاى خطى آن در حيدرآباد و غيره موجود است نام برد .\r\n\r\nاحمد ، شيخ ، شروانى يمنى 1200 ه ق / 1786 م 1256 ه ق / 1840 م\r\nشيخ احمد بن محمد بن على بن ابراهيم شروانى همدانى از نوابغ شعر و ادب عربى و عالم بىنظير علوم اسلامى بود و در حديده در يمن در تاريخ 12 رمضان سال 1200 ه ق به دنيا آمد .\r\nوى در علوم لغت و ادب شاگرد محسن بن عيسى النجفى و بهاء الدّين بن محسن جبل عاملى بود . فقه شافعى را از شيخ على بن يحيى عفيف يمانى و سيد زين العابدين بن علوى فرا گرفت .\r\nدرس فقه شيعه را در محضر پدر خود خواند ، سپس به كلكته رفت و شرح شمسيه و شرح نخبة الفكر را نزد حيدر على تونكى ياد گرفت . سپس بعد از سير و سياحت هندوستان و پاكستان به كلكته آمد و در سال 1230 ه ق / 1814 م به عنوان مدرس عربى در مدرسهء عربيه كلكته شروع به كار كرد . اما آب و هواى آنجا براى شيخ احمد مناسب نبود ، بنابراين به لكنهو رفت و به دربار سلطان غازى الدّين حيدر رسيد . در آنجا دو كتاب را به نظم و نثر عربى تأليف كرد و غازى الدّين حيدر هزار و پانصد روپيه به‌طور مستمرى ماهانه براى او تعيين كرد . وقتى غازى الدّين حيدر وفات يافت ، به درخواست راجه چندولال به دكن رفت و دزدان راه ، مال او را به غارت بردند ( 1250 ه ق / 1840 م ) . بعد از آن بنا به درخواست آقاى ولكنس ، نمايندهء سياسى سيوهار به بهوپال رفت و بعد به لكنهو سفر كرد و دوباره به بهوپال آمد و به دربار جهانگير محمّد خان ، نواب بهوپال رسيد . چون اهل سير و سفر بود لذا از بهوپال به بمبئى و ازآنجا به بنارس و پونا\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nرفت و همان‌جا در 19 ربيع الاول 1256 ه ق / 30 مى 1840 م وفات يافت . شيخ احمد متنبى و حريرى شبه قاره هند بود .\r\n\r\nتصانيف او عبارتند از :\r\n1 - المناقب الحيدرية ( عربى ، چاپى ) .\r\n2 - المحامد الحيدرية ( عربى ، چاپى ) .\r\n3 - نفحة اليمين ( عربى ، چاپى ) .\r\n4 - حديقة الافراح ( عربى ، چاپى ) .\r\n5 - العجب العجاب ( عربى ، چاپى ) .\r\n6 - منهج البيان ( عربى ، چاپى ) .\r\n7 - الشافى فى العروض و القوافى .\r\n8 - جوارس التفريح .\r\n9 - الجوهر الوقاد فى شرح بانت سعاد .\r\n10 - تلامذه غالب .\r\n11 - قاموس المشاهير .\r\n12 - تذكرهء علماى هند .\r\n\r\nاحمد بن سيد محمد هادى 1316 ه ق / 1899 م 1392 ه ق / 1972 م\r\nمولانا سيد احمد در 4 ذىالحجّه سال 1316 ه ق مطابق 15 آوريل 1899 م در لكنهو به دنيا آمد . پدرش سيد محمد هادى فردى پرهيزكار و عالمى جليل القدر و استادى فقيه بود . مولانا آموزشهاى ابتدايى خود را در محيطى پاكيزه و در ميان خانوادهء علم و ادب كسب كرد و بعد از تحصيلات ابتدايى به مدرسهء سلطان المدارس وارد شد و در آنجا در درسهاى مولانا سيد محمد باقر ، مولانا سيد هادى ، مولانا سيد محمد رضا و مولانا عالم حسين شركت كرد و مدرك صدر الافاضل را به دست آورد . مولانا سيد احمد ، عاشق ادبيات عرب بود و در مدرسهء سلطان المدارس به تدريس پرداخت . من هم افتخار شاگردى وى را داشته‌ام .\r\nسخنان وى مسجع و مقفّى بود ، به شعر و ادب عربى تسلط داشت و به زبانهاى مختلف به تصنيف و تأليف مىپرداخت .\r\nدر شب دوشنبه 4 ذيقعده 1392 ه ق / 11 دسامبر 1972 م در لكنهو درگذشت .\r\n\r\nاحمد حسن كاظمينى 1325 ه ق / 1907 م 1384 ه ق / 1964 م\r\nحاجى ملا ميرزا احمد حسن بن مولوى صدر حسين فردى عالم و فاضلى مشهور و نيز\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبسيار تيزهوش بود . صدر حسين روضه را به سبك قديم مىخواند و در خواندن « مختارنامه » شهرت داشت . وجه تسميهء كاظمينى به اين مناسبت بود كه فرزند عاليقدر وى ، احمد حسن در محلهء كاظمين لكنهو زندگى مىكرد . وى علاوه بر مدرك صدر الافاضل حوزه ، مدارك دولتى و انگليسى را هم به دست آورده بود و در دانشگاه شيعه ، علوم اسلامى را تدريس مىكرد .\r\nبه نظم و نثر عربى تسلّط داشت . قصايد و مراثى مىسرود . كتابى از او به زبان اردو به نام سوانح حيات ناصر الملة ، چاپ شده كه در نزد من موجود است . علاوه بر اين مديريت مجله‌اى به نام الاديب را برعهده داشت .\r\nاز لكنهو به كميالا ، يوگاندا و آفريقاى شرقى رفت و در آن مناطق مدت ده سال به خدمات دينى پرداخت و سرانجام در سال 1962 م به كراچى آمد و به عنوان مدرس اول در مدرسة الواعظين كراچى شروع به كار كرد و در 15 اكتبر سال 1964 م در روز پنجشنبه وفات يافت .\r\n\r\nاحمد حسين زنگىپورى 1246 ه ق / 1830 م 1272 ه ق / 1856 م\r\nملا احمد حسين بن سيد كرم حسين زنگىپورى در زنگىپور ( بلوك غازىپور ، هند ) در سال 1246 ه ق متولد شد . همراه با پدرش به فيض‌آباد رفت و قطبى و شرائع الاسلام را به پايان رسانيد . پدرش در سال 1262 ه ق درگذشت و ناچار به لكنهو آمد و شرح لمعه و اصول كافى را در محضر سيد حسين و نيز اصول فقه را در نزد قائمة الدّين ياد گرفت . ولى اللّه و تراب على به سبب استعداد و هوشى كه داشت او را به عنوان شاگرد رشيد خودشان پذيرفتند و به وجود او افتخار مىكردند .\r\nمىگويند در سيزده‌سالگى براى به دست آوردن « علم تسخير » سه سه ساعت در درياى گهاگر رياضت كشيد ، اما وقتى كه فهميد اين عمل حرام است از اين كار دست كشيد . وى فردى پاك سرشت ، پرهيزكار و خوش‌باطن بود .\r\nدر اول ذىالحجّه 1272 ه ق در لكنهو درگذشت .\r\nتصانيف او عبارتند از : 1 - حاشيه شمس بازغه ( عربى ) 2 - شرح تهذيب المنطق .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nاحمد حسين وليدپورى 1232 ه ق / 1816 م 1294 ه ق / 1877 م\r\nسيد احمد حسين بن جان على حسينى وليدپورى در سال 1232 ه ق متولد شد . آموزشهاى ابتدايى را در زادگاه خود كسب كرد و سپس به لكنهو رفت و در محضر علما و افاضل آنجا علوم متداول را آموخت و مدارك مرسوم را به دست آورد و در سال 1293 ه ق به زيارت حج مشرف شد .\r\nمولانا احمد حسين عالمى بسيار پرهيزكار بود و در اكبرپور امامت جمعه و جماعت را برعهده داشت .\r\nراجه باقر حسين به او بسيار احترام مىگذاشت .\r\nمولانا در زادگاه خود وليدپور در سال 1294 ه ق دار فانى را وداع گفت .\r\n\r\nاحمد حسين امروهوى 1270 ه ق / 1853 م 1328 ه ق / 1910 م\r\nمولانا احمد حسين ، عالم نامور امروهه بود و در وطن اسلاف خود امروهه به دنيا آمد . بعد از كسب تحصيلات ابتدايى ، صرف و نحو را در محضر مولوى سيد على حسن و كتب طيبه را نزد حكمى امجد عليخان رئيس امروهه به پايان رسانيد .\r\nدر لكنهو ، شرح لمعه ، شرح كبير ، معالم و قوانين را نزد ملك العلماء بنده حسن و شرح لمعه و تفسير طبرسى را نزد فردوس مآب حامد حسين و شرح لمعه ، نهج البلاغة و مسالك را نزد مفتى محمّد عباس خواند و ايشان و همچنين ممتاز العلماء سيد محمّد تقى اجازه‌نامه و مدارك اجتهاد را براى او صادر كردند .\r\nدر جمادى الثانى سال 1288 ه ق به علّت بيمارى به زادگاه خود بازگشت .\r\nمولانا احمد حسين از طالبان علم و فردى فاضل و باهوش به شمار مىرفت . بنا به نوشتهء مفتى محمد عباس ، وى از زمان كسب معارف و مطالب علمى ، دعاوى قضايى را فيصله مىداد و شرح نهج البلاغة را مىنوشت . حكيم امجد عليخان تحت تأثير علم و تقواى او قرار گرفت و تربيت و تحصيل فرزندانش را به او سپرد .\r\nحاكم ديوگام بلوك فيض‌آباد او را به سمت امامت جمعه و جماعت تعيين كرد . در سال 1313 ه ق هنگامى كه ديوگام عازم زيارت شد او را نيز با خود برد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nوقتى حكيم امجد عليخان سيد المدارس امروهه را تأسيس كرد او را به سمت مدير آن مدرسه منصوب كرد . اما راجاى ديوگام او را مجبور كرد كه به فيض‌آباد برگردد .\r\nدر 12 شعبان سال 1328 ه ق به علت بيمارى به زادگاه خود برگشت و در 15 رمضان 1328 ه ق درگذشت .\r\nمولانا فردى بسيار مهربان ، قانع ، عابد و زاهد ، پاك سرشت و شب‌زنده‌دار بود . پايبند نماز شب بود ، تلاوت قرآن مجيد ، صحيفهء كاملهء سجاديه ، دعاى مشلول و غيره را ترك نمىكرد . در شب هر جمعه به زيارت اهل قبور مىرفت . و در مجالس بسيار شركت مىكرد و در عزاداريها اشك مىريخت و هر روز صبح مطالعه مىكرد .\r\nمولانا احمد حسين در شب خواب ديد كه مولوى سيد على حسن امروهوى براى عيادتش آمده است . وى از ضعف خود شكايت كرد ، مولوى گفت : شما پس از آنكه بهبود يافتيد ، بياييد و امروز جناب امير عليه السّلام هم در مسجد جامع تشريف آورده‌اند ، وى با شوق زيارت به مسجد آمد و ديد كه روبه‌قبله ايستاده‌اند و بر صورتشان نقاب است . مسجد نورانى است . در همين زمان حضرت نقاب را كنار گذاشته او را ديد و لبخند زد . مولانا شروع كرد به خواندن درود و سپس حضرت از ديد پنهان شد .\r\nوى وصيّت كرد كه مرا با اجازهء مولوى اولاد حسين آنجا كه امام را زيارت كرده بودم دفن كنيد . در حال سكرات موت ، قرائت يس و سورهء صافات را گوش مىداد . وسائل تجهيز و تكفين را خودش تهيه كرده بود ، براى حج و روزه و نماز احتياطا مقدارى پول جداگانه نگه داشته بود .\r\nدر جايى كه نماز مىخواند ، تختخواب را آماده كرد ، هنگام نزع لبخند زد و با اشارهء دست سلام داد ، سپس خواست كه بلند شود و گفت : « بسم اللّه تشريف بياوريد » و گفت : نگاه كنيد كسى مرا صدا مىزند ، درحالىكه آنجا كسى نبود .\r\n\r\nتصانيف او عبارتند از :\r\n1 - شرح نهج البلاغة ( ناتمام )\r\n2 - حواشى مختصر النافع ( فقه )\r\n3 - اعظم المطالب فى آيات المناقب ( چاپى )\r\n4 - آخر الناس عن شر الوسواس\r\n5 - مناقب الابرار\r\n6 - هديهء سنيّه\r\n7 - جواب لا جواب\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n8 - فرق الفريقين فى تمسك الثقلين 9 - تنقيد الاخبار و تعديل الاخيار ( چاپى )\r\nفرزندان او عبارتند از : 1 - حكيم مولوى سيد محمد ابو جعفر 2 - مولوى سيد محمد .\r\n\r\nاحمد حسين سنديلوى 1250 ه ق / 1834 م 1304 ه ق / 1886 م\r\nمولوى احمد حسين از فرزندان ملا حمد اللّه شارح « مسلم العلوم » از ميان علماى مشهور سنديله و لكنهو ، شاگرد ملاذ العلماء سيد بچهى و مولوى عبد الحق خيرآبادى بود .\r\nبا كمك شيخ خامن على وكيل سنديلوى به حيدرآباد دكن رفت و در آنجا در مدرسهء دار العلوم دولتى با حقوق يك‌صد روپيه ماهانه به تدريس پرداخت .\r\nمولوى محمّد حسين ، مؤلف تذكره بىبها ، او را در حدود سال 1304 ه ق در لكنهو ديده بود ، ولى از دكن به زادگاه خود آمده بود .\r\nوى علاوه بر علوم فقه و حديث و عقايد و تفسير ، در منطق و فلسفه نيز شهرت خاصى داشت .\r\n\r\nاحمد حسين سرسوى 1357 ه ق / 1938 م\r\nمولانا سيد احمد حسين سرسوى استاديار علوم اسلامى در دانشگاه عثمانيه و فردى با استعداد بود و در ادبيات عرب مهارت داشت . رساله‌اى در زمينهء عوامل نحويه به زبان عربى نوشته كه چاپ شده است . با حديث و فقه نيز كاملا آشنا بود .\r\n\r\nاحمد حسين خان 1290 ه ق / 1873 م 1365 ه ق / 1946 م\r\nشيخ احمد حسين ، سرپرست و صاحب زمين و ملك روستايى به نام پريانوان نزديك به بريلى و از فارغ التحصيلان علوم اسلامى و نيز از فضلاى سنّى مذهب بود ، اما بعد از مطالعات و تحقيقات شخصى خود ، مذهب تشيع را اختيار كرد و كتابهايى مهم در تاريخ و فقه و عقايد نوشت و دربارهء مسايل علوم دينى به بحث و مباحثه پرداخت و فقه را به‌طور تقابلى مطالعه كرد . در فهرست كتب و مصنفان كتابهايى با ارزش نوشت ، كتابخانهء ارزشمند او را فرزندش به\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكتابخانهء ناصريه هديه كرد . نواب احمد حسين خان به شعر و ادب نيز علاقهء فراوان داشت و ديوان حافظ را از حفظ بود و گاهى خود نيز شعر مىسرود . تخلصش مذاق بود و از شاگردان امير مينايى به شمار مىرفت و با اكبر اللّه‌آبادى نسبت داشت . وى در سال 1365 ه ق و 1946 م وفات يافت .\r\n\r\nتصانيف او عبارتند از :\r\n1 - آيات بينات 2 - تفسير آيات ، فضائل امير المؤمنين عليه السّلام 3 - تاريخ احمدى ، متن و ترجمهء تاريخ اسلام ( عربى ، اردو ) 4 - رفع الحجب عن اسامى الكتب ( چاپ انتظامى ، كانپور ، 1319 ه ق ) 5 - الموافقة و المصالحة فقه شيعه و سنّى ( مطالعه تطبيقى ) 6 - كتاب معرفة العلماء : اسماء الرجال 7 - سپهر امامت و دوازده برج ( چاپى ، لكنهو ) 8 - تصحيح الاغلاط ( لغت ، چاپى ) 9 - ديوان ( چاپى ) 10 - شرح المفاتيح لاقفال التراويح ( چاپى ، كالاكانكر ، هند ) 11 - جذبات مذاق 12 - دقايق المذهب .\r\n\r\nاحمد حسين ، صدر الافاضل 1310 ه ق / 1892 م 1385 ه ق / 1965 م\r\nمولانا ميرزا احمد حسين از خانواده‌اى عالم و از اهالى لكنهو بود . وى فرزند مولانا كاظم حسين مقدس و او از فرزندان « گدا » مرثيه‌گوى مشهور به شمار مىرفت . به دريافت مدرك صدر الافاضل نايل شد و دروس نظاميه را در مدرسهء سلطان المدارس تدريس مىكرد . من نيز افتخار شاگردى هر دو بزرگوار را داشته‌ام .\r\nوى در سال 1950 م ترك وطن كرد و به كربلاى معلا مشرف شد ، ولى شوق وطن دوباره او را مجبور به بازگشت كرد و در حدود سال 1965 م در همان‌جا وفات يافت .\r\n\r\nاحمد رضا برستى 1350 ه ق / 1931 م\r\nمولانا احمد رضا فردى عالم ، فقيه ، فاضل و اهل برست از بلوك كرنال بود و در لكنهو تحصيلات خود را به پايان رسانيد . وى از شاگردان سيد حبيب حيدر و مولانا سيد احمد على به شمار مىرفت و از آنان اجازهء اجتهاد دريافت كرد .\r\nبنا به دعوت نواب ميرزاى عظيم‌آباد به آنجا رفت و در آنجا استاد نواب الطاف حسين شد ، پس از مدتى به لكنهو بازگشت و بعد از پايان تحصيلاتش به زادگاه خود مراجعت كرد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nاحمد رضا سرسوى 1320 ه ق / 1902 م 1370 ه ق / 1953 م\r\nمولانا حاج سيد احمد رضا سرسوى ، فقيه فاضل ، واعظ و پيشنماز سرى بلوك مرادآباد ( هند ) و فارغ التحصيل كالج منصبيه بيروت و كالج عربى ناظميه و مدرسة الواعظين لكنهو بود .\r\nوى در 21 ژانويه 1953 م / 23 ربيع الثانى 1370 ه ق در روز دوشنبه درگذشت .\r\n\r\nاحمد رضا موسوى 1359 ه ق / 1940 م\r\nمولانا سيد احمد رضا موسوى ، فقيهى فاضل بود و بعد از تحصيلات ابتدايى در بيروت ، به مدرسة الواعظين لكنهو وارد شد و در زمينهء تحقيق اديان و مذاهب مداركى به دست آورد و به تبليغ دين اسلام پرداخت . وى در سال 1938 در سمت امام و خطيب مسجد جامع شيعه به خدمتگزارى مشغول بود .\r\n\r\nاحمد على ، اسكردو 1328 ه ق / 1910 م 1400 ه ق / 1979 م\r\nحجّة الاسلام مولانا شيخ احمد على از اسكردو بلتستان ( كشمير ) به نجف اشرف رفت و مدت طولانى در نزد علماى آنجا درس خواند و به وطن خويش بازگشت و به تبليغ دين پرداخت ، مدتى در مدرسهء حيدريه بود و سرانجام در 12 دسامبر 1979 م / محرم 1400 ه ق در سن هفتادسالگى درگذشت .\r\n\r\nاحمد على ، شيخ برستى 1270 ه ق / 1853 م 1316 ه ق / 1898 م\r\nمولانا شيخ احمد على فاروقى اهل برست از بلوك كرنال و در علم و فضل و زهد و رياضت بىنظير بود . مقدارى زمين داشت كه خودش در آن كشت مىكرد ، در فقه به درجه‌اى رسيده بود كه آية اللّه شيخ زين العابدين مازندرانى اجازهء اجتهاد به وى داد .\r\nبراى تبليغ دين به نقاط دوردست سفر مىكرد و گاهى نيز پياده به سفر ادامه مىداد و با برخوردى خوش و رفتارى نيكو مردم را موعظه مىكرد و در اين زمينه داراى نفوذ كلام بود . در\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمدرسهء ايمانيه دهلى به تدريس پرداخت و در اواخر عمر بيشتر در دهوسرى بلوك ميروت زندگى مىكرد تا اينكه سرانجام در همان جا در سال 1316 ه ق درگذشت .\r\nكتاب اختلاف البخارى عن كلام البارى از آثار اوست .\r\n\r\nاحمد على ، ميرزا هندى 1300 ه ق / 1882 م\r\nمولانا ميرزا احمد على ، عالمى مقدس و پرهيزكار بود و مدت پنجاه سال در كربلا سكونت داشت و سرانجام در همان جا نيز وفات يافت .\r\nاحمد على مىگويد كه در ناحيهء زانو درد شديدى داشتم ، تمام اطبا از معالجه‌اش عاجز شده بودند . به بزرگترين طبيب هند رجوع كردم او نيز نتوانست معالجه كند ، به دكتر ديگرى مراجعه كردم او گفت غير از حضرت عيسى عليه السّلام ، كسى ديگر نمىتواند تو را معالجه كند و به زودى اين درد به تمام بدنت سرايت خواهد كرد و در عرض دوسه روز از بين خواهى رفت .\r\nوقتى شب رسيد امام رضا عليه السّلام را در خواب ديدم ، از چهرهء حضرت نور ساطع بود . حضرت مرا صدا كرد و فرمود : اى احمد ، بيا . من عرض كردم : يا مولا شما خوب مىدانيد كه مريض هستم و نمىتوانم بيايم . حضرت فرمود : بيا . سپس من بلند شدم و حضرت با دست خود زانوى مرا نوازش كرد . گفتم : من مىخواهم شما را زيارت كنم . حضرت فرمود : ان‌شاءاللّه همين‌طور خواهد شد .\r\nوقتى من بيدار شدم اثر مريضى از بين رفته بود . من موضوع را پوشيده نگه داشتم ، اما وقتى مردم ديدند كه من به‌طور ناگهانى سالم شده‌ام ، اين داستان در همه جا پراكنده شد ، پادشاه مرا طلب كرد و پس از روشن شدن مطلب ، مستمرى معيّن كرد و هميشه اين مستمرى به من مىرسيد و من در كربلاى معلا مجاور شدم .\r\n\r\nاحمد على ، ميرزا امرتسرى 1300 ه ق / 1882 م 1390 ه ق / 1970 م\r\nميرزا احمد على در امرتسر به دنيا آمد و بعد از خواندن بعضى از كتب ابتدايى در نزد بعضى از علماى اهل سنت ، به مدرسه داخل شد و پس از دريافت فوق ديپلم در ارتش مشغول به كار شد و به پيشرفتهايى نايل گشت . مولانا از كودكى على رغم خدمت در امور ادارى به فراگيرى علم دين و خدمت به اسلام علاقه‌مند بود . زندگى او در امرتسر به سبب وجود اهل تسنن غير قابل تحمل\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبود و مولانا با مطالعه و دورانديشى خاصّى با آنان مقابله مىكرد . با علما مناظره مىكرد و با سخنرانيهاى خود محيط را قابل تحمّل مىساخت . براى مقابله با آرياييها ، سيكها و مسيحيان هميشه آماده بود و احمديان و بهاييان را شكست داد .\r\nمولانا احمد على از امرتسر به دكن و لاهور و ازآنجا به برمه ، سيلان ، حجاز ، عراق و ايران رفت و در هرجا بود به دشمنان پاسخهاى دندان‌شكن مىداد . وى از عقايد و مذاهب گوناگون كاملا باخبر بود و در مقابل هر مذهب برترى اسلام و تشيع را با موفقيت ثابت مىكرد و تعداد زيادى از هندوان و آرياييها را مسلمان كرد و پيرو شيعه ساخت . علماى نجف و قم و لكنهو هميشه از او حمايت مىكردند و به او احترام مىگذاشتند و اجازه‌هاى اجتهاد براى او صادر كردند .\r\nمولانا يكى از خطبا و مبلغان درجه يك بود و در راه تبليغ زحمتها مىكشيد ، پياده سفر مىكرد و جسورانه به مقابله مىپرداخت . در مقابل روزنامه‌هاى اهل سنت ، روزنامهء « شيعه » را از لاهور به چاپ مىرسانيد ، وى تمام عمر عليه احمديان ، آرياييها و مسيحيان سخنرانى كرد . او كتابخانه‌اى باارزش داشت و داراى تأليفات حايز اهميت بود . روز پنجشنبه 2 ژوئن 1970 م مطابق 6 ربيع الثانى 1390 ه ق در سن بيش از نودسالگى در لاهور درگذشت و در حسينيهء هال موجى دروازه دفن شد .\r\nفرزند بزرگش دكتر محمّد عسكرى جاى پدرش را گرفته است . نام فرزند ديگرش على عابد ميرزاست .\r\nاز تصانيف او : مىتوان تعارف بهائيت ، پرواز قياس ، دستور العمل اسلام ، ترجمه و حواشى قرآن مجيد ( تفسير ، اردو ، چاپى ) و كتاب جيبى شيعه ( چاپى ) را نام برد .\r\n\r\nاحمد على سيد محمّدآبادى 1206 ه ق / 1792 م 1295 ه ق / 1878 م\r\nمولانا سيد احمد على بن عنايت حيدر بن سيد على اهل محمّدآباد بلوك اعظم‌گره و از يك خانوادهء دانش‌پرور بود و در ماه رمضان سال 1206 ه ق به دنيا آمد . بعد از گذراندن دوران كودكى و اتمام تعاليم ابتدايى ، براى تحصيل علم بيشتر به فيض‌آباد رفت و پيش مولوى سيد عبد العلى ديوكهتوى ادامهء تحصيل داد . در سال 1225 ه ق به لكنهو رفت و در محضر اساتيد مختلف لكنهو به كسب علوم و فنون پرداخت و فلسفه و منطق را از مفتى ظهور اللّه و فقه و اصول و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمنقولات را از غفران مآب ياد گرفت .\r\nوى در لكنهو به عنوان يك معلم باسواد و درجه يك شناخته شد . او در مدرسهء شاهى تدريس و در محلهء باته‌تاله زندگى مىكرد . شاگردان در خانه‌اش مىآمدند و درس مىگرفتند . وى بيشتر به تحقيق مسائل مختلف مىپرداخت و بعد از بيان نكات اصلى ، رأى خودش را نيز اظهار مىكرد . در فن قرائت يگانهء روزگار بود و در تفسير و حديث ، فقه و اصول و منطق و فلسفه و نيز بر ادبيات عرب تسلط كامل داشت و اخلاق و رفتارش بسيار نيكو بود . مفتى در اوراق الذهب دربارهء او چنين نوشته است : « الفاضل الكامل العالم العامل السند . . . افصح الفصحاء ، ابلغ البلغاء ، المهذب فى خصاله ، البارع فى كماله ، ذو الفضل السابغ و النطق الرابغ العليم الحليم الوقور الصبور ، الذى اعترف السنة الاقلام عند مدحه بالقصور مولانا السيد احمد على محمّدآبادى وقاه اللّه من شرور الاعادى » .\r\nوى بيان مىكند مدتى از وفات غفران مآب گذشته بود . در خواب ديدم كه غفران مآب برحسب عادت خود نشسته و به متكا تكيه داده است و من در كنار حوضى ايستاده‌ام . او با نام مرا صدا زد و من نزديك او رفتم ، گفت : به فرزندم ( سيد العلماء ) بگوييد مبلغ يك‌صددينارى كه در نزد شما گذاشته بودم بيش از يك سال است مىگذرد و حقوق شرعى بر آن تعلق گرفته است .\r\nگفتم : چشم . وقتى بيدار شدم به منزل عليين مكان رفتم و داستان را بيان كردم . وى گفت كه دربارهء اين مبلغ غير از من و والدهء محترمه كسى ديگر خبر ندارد و از پرداخت حقوق شرعى آن غافل مانده بودم . مفتى محمد عباس اين واقعه را به عنوان يك كرامت از وى نقل كرده است .\r\nدر سال 1274 ه ق به سفر حج رفت و در حين اين سفر مقامات مقدسه را زيارت كرد و با شيخ مرتضى انصارى ، ميرزا على نقى طباطبايى حايرى و ميرزا لطف اللّه مازندرانى به بحث و مباحثه پرداخت و از محضر آنان استفاده كرد .\r\nپادشاه اوده دستور داد كه سوانح حيات حضرت ختمى مرتبت عليهما السّلام و ائمهء طاهرين نوشته شود . سلطان العلماء مولانا احمد على را براى اين كار انتخاب كرد . مولانا سيرت آن حضرت را نوشت كه عنوانش 1 - تحفة المعجزات بود و كتاب ديگر 2 - سبحة الجمان در احوال صاحب الزمان نام داشت . 3 - اسئلة المحمدآباديه در جواب مولوى امانت على . 4 - الرد على الأخبارية 5 - شرح مكتوب امام رضا عليه السّلام . 6 - ترجمة الاثنى عشرية لصلاتية بهايى . 7 - رساله فى جواز الامامة فى الصلاة لمن يعترف بفسقه . 8 - رحلة الحجازية سفر بركات . 9 - رساله جواز مسح على\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nالخفين در حالت تقيه و مسح على الجبيرة و مريضى . 10 - رساله فى السجود التلاوة . 11 - حاشيه على تحرير العلّامة ( فقه ) . 12 - رساله در تجويد و قرائت . 13 - رد بعض ابواب تحفه . 14 - رد كتاب قيصرى ( خلاصه تحفه اثنى عشرى ) . 15 - شرح منظومه درة بحر العلوم . 16 - رد منتهى الكلام حيدر على . 17 - جواب مسايل . 18 - نامه‌ها . 19 - اشعار .\r\nمولانا احمد على در نودسالگى در 17 ربيع الاول سال 1295 ه ق در لكنهو درگذشت . چون هر دو پسر امين الدوله - نخست‌وزير - شاگردان وى بودند ، بنابراين امداد حسين امين الدوله اجازه داد مولانا احمد على را زير قبه كربلا كه خود تعمير كرده بود ، به خاك سپارند .\r\nمفتى محمّد عباس اشعار متعدّد در مدح آن مرحوم سروده كه در رطب العرب موجود است .\r\nمادّه تاريخ نواب جعفر به فارسى اين است :\r\n امسال از حكم قضا رفته سوى دار بقا * حاجى و سيد صالح الاعمال ، مرد متقى\r\nجعفر بگفتم مصرع تاريخ بهر رحلتش * علامه من ، خلد مسكن ، مولوى احمد على \r\n1295 ه ق .\r\nفرزندان او عبارتند از : 1 - حكيم سيد محمد ، كه زمين و ملك محمّدآباد را به او هبه كرد و او را به آنجا فرستاد . 2 - مولوى سيد على ميان كامل ، شاعرى جامع الكمالات و مرثيه‌گو بود .\r\n3 - مولوى سيد جعفر حسين . 4 - مولوى محمّد صادق .\r\n\r\nاحمد على مفتى 1303 ه ق / 1886 م 1388 ه ق / 1969 م\r\nمفتى احمد على آخرين فرزند مفتى محمد عباس و از بزرگان معاصر و مجتهد و عالم معروف لكنهو بود . در 25 رجب سال 1303 ه ق در لكنهو متولد شد . كودكى پنج‌ساله بود كه پدرش مفتى محمد عباس در 24 ربيع الاول 1308 ه ق درگذشت .\r\nمولانا احمد على روزگار سختى را بدون پدر همراه با مشكلات فراوان سپرى كرد ، ولى مادرش تربيت او را برعهده گرفت و سيد ابو هم به استادزادهء خود توجه خاصى مبذول داشت .\r\nمفتى از سالهاى 1312 تا 1317 ه ق در مدرسهء سلطان المدارس در محضر مولوى جعفر حسين درس خواند ، سپس شوهر خواهرش نجم العلماء سرپرستى او را قبول كرد و در مدرسهء ناظميه داخل كرد .\r\nدر ابتدا به عبادت و رياضت رغبت زيادى داشت ولى به خواندن درس علاقهء چندانى\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nنداشت ، بنابراين در سال 1318 ه ق همراه با مادرش به كربلاى معلا رفت و در آنجا با علاقهء زياد درس را آغاز كرد ، از ميان استادان وى در كربلا سيد كاظم بهبهانى و شيخ غلامحسين مازندرانى حايرى معروف هستند . از كربلا به نجف رفت و در درسهاى ضياء عراقى ، ميرزا حسين خليل ، آخوند كاظم خراسانى و سيّد محمد كاظم طباطبايى شركت كرد . در بيست و چهارسالگى اجازهء اجتهاد گرفت و از نجف اشرف به كربلاى معلا رفت و در نجف و كربلا طلاب هندى در نزد وى درس مىخواندند . وى قوانين و رسائل و شرح لمعه تدريس مىكرد .\r\nدر همين زمان با دختر علامه هندى سيد احمد عقد ازدواج بست و چند روز بعد از عقد دو مرتبه به عراق رفت و در آنجا به تدريس پرداخت .\r\nبعد از بازگشت هميشگى از عراق به سيد المدارس امروهه ، ككرولى بلوك مظفرنگر و جانسته رفت و آمد داشت .\r\nمدتى بعد نجم الحسن او را به مدرسهء ناظميه براى تدريس فقه و اصول دعوت كرد ، در آنجا معالم شرايع ، شرح لمعه ، قوانين و در آخر رسائل و مكاسب درس مىداد . مفتى احمد على شهرت علمى شايانى در عراق و هند به دست آورده بود . درجه‌اش در ميان علماى هندى در رشتهء فقه و اصول مسلم بود و با گذشت زمان عزت و مرجعيت او رو به افزايش نهاد .\r\nوقتى نجم العلماء در سال 1359 ه ق درگذشت ، تمام مسئوليت مدرسه به‌طور كامل به عهدهء او گذاشته شد . مفتى احمد على در اوضاع نامساعد سياست كشور ، مسئوليت سرپرستى مدرسه را قبول كرد و بعد از كوشش بسيار وضع مالى مدرسه را با كمك مالى مردم بهبود بخشيد . مدرسه دوباره شهرت گذشته را به دست آورد ، شيعيان جهان اهميّت اين مدرسه را درك كردند ، از هر گوشهء كشور كمك مالى مىرسيد . علماى عراق و ايران كمك كردند و مدرسه را رونق بخشيدند و اين فعاليتها براثر لياقت و استعداد و مديريت و زحمات او انجام گرفت . وى در هندوستان مرجع اعظم بود ، سرودن اشعار برجسته به زبانهاى اردو و فارسى و نيز تعيين مادّه تاريخ از خصوصيات او به شمار مىرفت .\r\nمن جزء شاگردان آن مرحوم بودم و از سخنرانيهاى او بخصوص در ماه رمضان استفاده مىكردم . وى نمازهاى ظهرين را در مسجد حسينيهء سوداگر برگزار مىكرد و بعد از نماز به وعظ و موعظه و تدريس اخلاق مىپرداخت .\r\nمفتى احمد على فردى ساده ، خوش‌اخلاق و بسيار باهوش و زحمتكش بود . دروس شرح كبير و رسائل را در نزد وى خواندم . پيروان او در پاكستان ، هندوستان و آفريقا پراكنده هستند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nمردم و اركان دولت به او احترام مىگذاشتند . با وفات او بابى از روايت خاص فقه و فقهاى لكنهو بسته شد . وى در هشتادوشش‌سالگى در 16 ذىالحجّه مطابق 6 مارس 1969 م درگذشت و در مدرسهء ناظميه لكنهو به خاك سپرده شد .\r\n\r\nاخلاق حسين ، حافظ 1286 ه ق / 1869 م 1340 ه ق / 1921 م\r\nحافظ اخلاق حسين سونى پتى فرزند اشفاق حسين عالم ، فاضل ، فقيه ، خطيب و فردى بزرگوار بود . زادگاه و وطن اصلى وى پانىبت بود . پدربزرگش ، مير مهدى به همراه اهل‌وعيال خود به سونىپت آمد و حافظ حسين در سال 1869 م در آنجا پا به عرصهء جهان نهاد . در هجده‌سالگى قرآن را حفظ كرد و براى تكميل تحصيلات فقه و ساير دروس به لكنهو آمد و ازآنجا فارغ التحصيل شد و سپس به عراق رفت و مدت هجده سال در آنجا ماند . يك رسالهء عربى نيز نوشت كه به چاپ رسيده است ، وى زادگاه خود را ترك گفت و به حيدرآباد دكن رفت .\r\n\r\nارشاد حسين 1275 ه ق / 1858 م 1331 ه ق / 1912 م\r\nمولانا ارشاد حسين از نوادگان حضرت حبيب بن مظاهر اسدى شهيد كربلا به شمار مىآيد .\r\nموطن اصلى وى جونپور بود ، ازآنجا به لكنهو رفت و در محضر اساتيد و علماى آنجا تحصيل علم كرد و در نزد تاج العلماء على محمد درس خود را به پايان رسانيد و اجازهء اجتهاد گرفت ، آن‌گاه به كربلاى معلا هجرت كرد . نواب اقبال الدوله بهادر به سبب پرهيزگارى او مسئوليت تقسيم مستمرى شاهى وقف لكنهو را برعهدهء او گذاشت . راجه سيد باقر حسين حاكم اكبرپور ، بلوك فيض‌آباد نيز املاك وقف عراق را به او سپرد . هر سال به جونپور مىآمد و از املاك شخصى خود خبر مىگرفت و در ضمن به عبادت و رياضت مىپرداخت .\r\nدر كربلاى معلا مدرسه جعفريه را تأسيس كرد و در سال 1330 ه ق يا 1331 ه ق درگذشت .\r\nاز آثار او مىتوان حاشيه بر تحفهء جواديه ( فقه ، اردو ، چاپى ) را نام برد . تصانيف ديگر او از بين رفته است .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nارشاد حسين ، مشهدى 1370 ه ق / 1950 م\r\nمولوى سيد ارشاد حسين از افراد سرشناس و محترم و مشهور بود . وى در سيد المدارس امروهه به تحصيل پرداخت و در سال 1951 به دريافت مدرك « ملا » از مركز آموزش و پرورش الله‌آباد نيز به دريافت مدرك « مولوى فاضل » از پنجاب و سپس به دريافت مدرك اديب فاضل در سال 1921 م نايل گشت .\r\nدر سال 1935 م درس « منشى » را در الله‌آباد و قابليت اعلى را در آگره به پايان رسانيد و در دبيرستان آگره مشن به تدريس پرداخت . وى در تبليغ شعاير دينى و مسايل فقهى سهم بسزايى دارد .\r\n\r\nاسحاق خان ، مؤتمن الدوله 1100 ه ق / 1689 م 1153 ه ق / 1740 م\r\nنواب مؤتمن الدوله اسحاق خان بن على شوشترى در دهلى به دنيا آمد و همان‌جا در محضر افاضل و علما تحصيل كرد و در فلسفه ، منطق و فنون حكمت به كمال رسيد . وى از امراى پشتينى بود كه در دربار محمّد شاه پادشاه به امارت و وزارت رسيد و در نظم و نثر ، سياست و رياست ماهر بود .\r\nدر 2 صفر سال 1153 ه ق در دهلى وفات يافت و در همان‌جا به خاك سپرده شد .\r\nاز فرزندان او نجم الدوله بخشى ( درگذشته به سال 1163 ه ق ) نواب بهو بيگم ، زوجهء نواب شجاع الدوله بهادر است .\r\n\r\nامير مظفر على 1229 ه ق / 1814 م 1299 ه ق / 1881 م\r\nسيد مظفر على بن مولانا سيد مدد على در قريه « امبتهى » در نزديكى لكنهو زندگى مىكرد .\r\nوى پس از طى تحصيلات ابتدايى در ده‌سالگى به لكنهو رفت و در آنجا نزد علماى « فرنگى محل » و اكابر شيعه علوم معقولات و منقولات را تمام كرد . به سياست و شاعرى علاقه داشت .\r\nسند علمى او ديوان فارسى و ترجمهء منظوم « حق اليقين » است كه كتابى بزرگ در علم كلام به شمار مىرود . اين ترجمه در كتابخانهء شخصى واجد عليشاه در « متيابرج » محفوظ است . در علم\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nعروض رسالهء معيار الاشعار محقق طوسى را به اردو شرح كرد . او به عنوان عالم بزرگ عروض شناخته شده و به علاوه صاحب ديوان اشعار اردو و فارسى است .\r\nوى در سال 1299 ه ق / 1881 م دار فانى را وداع گفت .\r\n\r\nاسماعيل بلگرامى 1088 ه ق / 1677 م\r\nسيد اسماعيل معروف به چهما فرزند سيد قطب عالم بلگرامى از علما و استادان معقول زمان خود بود .\r\nابتدا در محضر ملا عبد السلام درس خواند ، سپس در مدرسهء ملا عبد الحكيم سيالكوتى تحصيل علم كرد . ملا عبد الحكيم توجه خاصى به او نكرد و به او گفت : « براى فراگرفتن درس به كس ديگرى مراجعه كن و درس را از او فرا بگير ، زيرا من وقت تدريس براى تو ندارم » . مولوى اسماعيل اين دستور را پذيرفت و در درس عالم ديگرى شركت كرد . روزى ملا از او پرسيد : تو در اين مدت فقط درس مرا گوش داده‌اى ولى هيچ‌وقت سؤال نكرده‌اى ، علّت چيست ؟ وى پاسخ داد : به من دستور داده شده كه فقط گوش دهم . من هم فقط گوش مىدهم . ملا خوشحال شد و قبول كرد كه بين عصر و مغرب او را جداگانه درس دهد و او سؤالهاى خود را بپرسد . روز اول بحث شروع شد و تا مغرب طول كشيد . ملا نماز مغرب را خواند و دوباره بحث شروع شد تا اين كه وقت نماز عشا رسيد و تا سه روز طول كشيد . بعدها او به محضر ملا عبد الحكيم استاد سابق خود درآمد و ملا عبد الحكيم استعدادش را مورد تقدير قرار داد و سؤال كرد كه تاكنون پيش چه كسى درس مىخواندى ؟ او پاسخ داد : شاگرد ملا عبد السلام بودم . سپس حاشيه‌اى را تقديم كرد .\r\nآن وقت ملا گفت : خوب پس شما اسماعيل هندى هستيد ؟ مولى نام و نشان خود را گفت . آن وقت ملا او را بغل كرد و بسيار مورد تفقد قرار داد .\r\nدر اين داستان مراد از ملا عبد السلام شايد ملا عبد السلام لاهورى شاگرد مير فتح اللّه شيرازى ( درگذشته به سال 997 ه ق ) باشد كه وفاتش به قول رحمان على در 1037 ه ق اتفاق افتاده ، از ميان شاگردان ملا عبد السلام لاهورى يكى همنام خود او نيز بود كه در قريهء « ديوه » در نزديكى لكنهو زندگى مىكرد . ظاهرا در اينجا مراد شخص مؤخر الذكر نيست ، چون وى بعد از ملا عبد الحكيم زندگى كرد . از داستان معلوم مىشود كه وقتى سيد اسماعيل ملا را ديد ، آن وقت وى معروف شده بود و كتاب مىنوشت .\r\nمولوى اسماعيل بلگرامى از دوستان نجابت خان صفوى بود و او باعث شد كه او را تا دربار\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nشاه جهان برساند . روزى مولوى در دربار حاضر بود ، از حاضران يك خان افغان و يك شيخ باهم به مباحثه پرداختند . پادشاه او را ثالث ( حكم ) معين كرد . بلگرامى دلايل هر دو را شنيد و آن را رد كرد . عالم افغانى ( خان ) جروبحث راه انداخت و در حين مباحثه و جدال شمشير خود را كشيده آمادهء جنگ شد . مولوى نيز شمشير خود را برداشت . نجابت خان قضيه را خاتمه داد ، همان وقت پادشاه گفت : « سيّد ما صاحب السيف و القلم است » .\r\nبلگرامى نوكرى را ترك كرد و در بلگرام سكونت گزيد . وى در خاندان خود دربارهء مذهب اماميه تبليغ كرد و عليه تصوف و تقيّه به مبارزه پرداخت و مشغول تحصيل ، تدريس ، تصنيف و تأليف شد .\r\nدر مآثر الكرام نوشته شده كه استادان موسيقى هم در محضر سيد اسماعيل اظهار عجز مىكردند . از اين مطلب استنباط مىشود كه وى فقيه نبود بلكه حكيم بود و در فلسفه و منطق مهارت داشت .\r\nرحمان على تاريخ وفات سيد اسماعيل را 1164 ه ق نوشته است ، اما مير غلامعلى آزاد روز سه‌شنبه 4 شوال سال 1088 ه ق ذكر كرده است .\r\nشاگردان او عبارتند از : سيد عنايت اللّه ، حافظ قرآن و طبيب ، حكيم سيد محمد فيض .\r\nفرزندان او عبارتند از : نور محمد ، حسن عسكرى ، سيد حسين .\r\nتصانيف او : حاشيهء مبسوط بر تهذيب المنطق ، حاشيه بر حاشيه ملا جلال .\r\n\r\nاشرف حسين عظيم‌آبادى 1240 ه ق / 1825 م\r\nمؤلف مرآة الاحوال و جهان‌نما در ذيل وقايع سال 1224 ه ق دربارهء علماى عظيم‌آباد نوشته است :\r\n« فاضل مقدس كامل مير اشرف حسين خلف الصدق منشى مير احمد حسين سررشته‌دار عدالت فوجدارى ، معالم الاصول را پيش من خوانده است » .\r\nمؤلف مرآة الاحوال ، احمد بن محمّد على بهبهانى ( درگذشته به سال 1235 ه ق ) در سفرنامهء خود مشاهدات ، بخصوص احوال علماى معاصر را نوشته و نام مولانا اشرف حسين را ثبت كرده است .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nاشرف على بلگرامى 1270 ه ق / 1854 م\r\nمولانا اشرف على فرزند نجف على بلگرامى عالم بزرگ فقه و اصول ، از اساتيد ادب و از شاگردان غفران مآب به شمار مىرفته و مؤلف چندين كتاب بوده است .\r\n\r\nاشفاق حسين 1379 ه ق / 1959 م\r\nمولانا سيد اشفاق حسين از مردم قصبهء « مارا ، غازىپور » بود كه در 15 دسامبر 1959 م در موانيزا ، آفريقا درگذشت . وى پس از آنكه تحصيلات خود را در لكنهو تمام كرد مدت دوازده سال در « كانو در گجرات » و سپس در « جام نگر كاتياوار » به تبليغ و خدمات دينى پرداخت و مدتى در آفريقا سكونت گزيده و در زمينهء اخلاق و فقه و ساير علوم خدمات مؤثرى انجام داد .\r\n\r\nاصغر حسين 1325 ه ق / 1907 م 1362 ه ق / 1943 م\r\nمولانا سيد اصغر حسين بن مولانا سيد فخر الدّين اهل « چندن پتى بلوك در بهنكا » ( هند ) عالم ، اديب ، شاعر ، خطيب ، بسيار مقدس و دوستدار طهارت و پاكيزگى بود .\r\nمولانا مدرك ممتاز الافاضل را در سال 1345 ه ق از مدرسهء ناظميه به دست آورد . شاگرد مولانا نجم الحسن ، مولانا سبط حسن و مفتى محمّد على بود . در مدرسهء ناظميه تدريس مىكرد .\r\nمن او را ديده‌ام ، به بيمارى ( تنگى نفس ) دچار بود . وى در حدود پنجاه و دوسالگى در سال 1362 ه ق در لكنهو وفات يافت . آثارى كه از او باقى مانده به شرح زير است .\r\n1 - حواشى و شرح نقد الشعراء بن قدامه ( عربى ، چاپى ) .\r\n2 - ديوان قصايد عربى و فارسى ( خطى ) .\r\n3 - شرح قصيدهء شنفرى .\r\nاز فرزندان او مىتوان احمد حسين صدر الافاضل را نام برد .\r\n\r\nاصغر حسين زنگىپورى 1270 ه ق / 1853 م\r\nسيد اصغر حسين امام جمعه و جماعت پتنه بود و به « منطقهء مردم‌خيز زنگىپور » تعلق داشت . شاگرد خاص مفتى محمّد عباس بود و در علوم دينى و شعر و شاعرى تسلط كامل\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nداشت . وى تقريظ منظوم فارسى بر مثنوى مفتى عباس به نام « بيت الحزن » را نوشته و يك خواب را نيز به صورت نظم درآورده است .\r\nشبى در خواب ديد كه همراه با مفتى عباس به سفر رفته ، از ويرانه‌اى عبور كردند . قبرستانى آنجا بود . من گفتم كه اين قبرها متعلق به چه كسانى است ؟ مفتى پاسخ داد كه اين قبرها متعلق به مؤمنان است و در يك طرف آن قبر شيخ على حزين قرار دارد . وقتى مفتى عباس به مقبره وارد شد ، ديد كه شيخ حزين روى بوريايى نشسته و در آنجا منبرى هم گذاشته است . مفتى عباس نشست و با حزين مشغول صحبت شد . حزين گفت : « منظومة المعجزة » امام حسين عليه السّلام را بخوانيد . مفتى از من خواست كه اشعارش را بخوانم . من دستور را اجرا كردم . حزين از اشعار مفتى تعريف كرد و گفت : معجزه خوب به نظم كشيده شده است . مفتى به شيخ حزين گفت كه اين معجزه را شما نيز به نظم درآوريد . حزين جواب داد كه من از اين بهتر نمىتوانم بگويم ، اما اشعارى چند از ديوان خواند . مفتى از شعر او بسيار تعريف كرد . گويا اين خواب سند قبولى اشعار او در دربار حسين عليه السّلام محسوب شده است . ماده تاريخ اين خواب عبارت است از :\r\n« خواب صادق است » 1269 ه ق .\r\n\r\nاعجاز حسن ، حاجى امروهوى 1266 ه ق / 1849 م 1340 ه ق / 1922 م\r\nمولوى سيد محمد على فرزند نامور مولوى اعجاز حسين ، رئيس امروهه در تاريخ 9 جمادى الاول سال 1266 ه ق در امروهه به دنيا آمد . بعد از تحصيلات ابتدايى در نزد مولانا سيد احمد حسين ( متوفى 1328 ه ق ) در امروهه و مفتى محمّد عباس در لكنهو به‌طور خصوصى كسب علم كرد . بعد به دامادى مفتى عباس درآمد .\r\nوى از استعداد علمى و خصوصيات اخلاقى برخوردار بود . مدتها در امروهه به سمت قاضى افتخارى كار مىكرد و مورد احترام همگان قرار داشت .\r\nدر محرّم سال 1320 ه ق به هنگام جنگ و اختلافات قومى ، حاجى اعجاز حسن به شيعيان كمك كرد ولى براثر خصومت افراد خود به مشكلات مالى گرفتار شد . سرانجام تمام دعاوى دربارهء وى فيصله يافت و پس از مدتى خانه‌نشين شد . در همان زمان قضيهء مسجد ابدال پيش آمد و در امور مسجد توفيقاتى به دست آورد . وى در پيشرفت و بهبود وضع سيد المدارس سهيم بود . سيد نذر حسين مىخواست كه مبلغ بيست و پنج هزار روپيه به نام فرزندان او حواله دهد ،\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nولى او تمام اين مبلغ را براى مسجد وقف كرد . از كارهاى او تأسيس كالج شيعه و نشر كتابهاى دينى و تصنيف و تأليف چند كتاب بوده است .\r\nدر سال 1297 ه ق به عراق و ايران براى زيارت مشرف شد . وى به علم رجال تاريخ و حديث علاقهء فراوان داشت . وفات او در تاريخ 19 جمادى الاول سال 1340 ه ق در امروهه اتفاق افتاد .\r\nاز فرزندان او مىتوان مولوى محمد سبطين را نام برد كه در زمان حيات پدرش وفات كرد .\r\n\r\nآثار او عبارتند از :\r\n1 - مفاتيح المطالب فى خلافة على بن ابى طالب ( فارسى ، چاپى ) كه در نزد من موجود است .\r\n2 - كشف الخلافه ( چاپى ) .\r\n3 - تفسير الآيات ( چاپى ) .\r\n4 - تنقيد الاخبار و تعديل الاخيار ( چاپى ) .\r\n5 - تثبيت القرآن فى حليف القرآن در وجود صاحب الزمان ( چاپى ) .\r\n6 - معارج العرفان فى علوم القرآن ( مطبوعه 1320 ه ق ، موجود در كتابخانه ) .\r\n7 - الشهابة فى المعرفة الصحابة .\r\n8 - الاثابة بالاجابة فى رد فضائل الصحابة .\r\n9 - المقام الحجر فى فم ابن الحجر .\r\n10 - كلمة اللّه العليا فى رد وحدة الوجود .\r\n11 - نضارة البضارة فى رؤية بارى تعالى .\r\n12 - تاريخ اصحاب ( اردو ، چاپى ) .\r\n13 - معيار الفضائل ، ( عربى ، بخش دوم ، فارسى ) .\r\n14 - ترجمهء من لا يحضره الفقيه .\r\n15 - تشقيق الاخبار در رد طاعنين بر احاديث ائمهء اطهار .\r\n16 - اسئلة المعترضين و اجوبة الراشدين ( عربى ) .\r\n17 - باد سموم بر صماخ الخصوم ( به جواب خادم حسين قاديانى در تعيين قاتلان امام حسين عليه السّلام ) .\r\n18 - دنبالهء اهل بطاله در رد عقيدهء مفوضه .\r\n19 - سبيل المسترشدين .\r\n20 - اعجاز موسوى .\r\n21 - احكام طعام .\r\n22 - مواهب المكاسب .\r\n23 - جواهر مضيئه .\r\n24 - مرقع كربلا .\r\n25 - القراءة و الكتابة .\r\n26 - احسن تقويم .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nاعجاز حسن بدايونى\r\n. رك : محمّد اعجاز حسن\r\n\r\nاعجاز حسين ، مير 1270 ه ق / 1853 م 1321 ه ق / 1903 م\r\nمولانا سيد اعجاز حسين نقوى فرزند مولانا سيد محمّد « 1 » معروف به آقا ميرزا در سال 1270 ه ق / 1853 م در لكنهو به دنيا آمد . پدرش در منزل فردى ثروتمند كار مىكرد و فرزندان او را تعليم مىداد . او تنها فرزند پدرش بود . مولانا اعجاز حسين هنوز دوران كودكى را مىگذرانيد كه جنگ آزادى سال 1857 م شروع شد . در اين جنگ پدرش سيد محمد نيز شركت كرد اما براثر بمباران محلهء باروت‌خانه به دست انگليسيها ، خاندان و خانمان او از بين رفتند ، پدرش نيز تحت شكنجه قرار گرفت و بين او و خانواده‌اش جدايى افتاد و مفقود شد . بعد از مدتى در محلهء دروازه توپ ، باقيماندهء افراد خانواده يعنى همسر و فرزند خردسال خود را ديد ، وى پس از مدتى به اختلال حواس دچار شد و هوش و حواس خود را از دست داد و در همين حال مدتى زنده بود و سپس درگذشت .\r\nاعجاز حسين در دورانى پرآشوب به تحصيل علم پرداخت و ضمن تدريس ، ازدواج كرد .\r\nعلى خورشيد ، فرزند بزرگش را با تعليمات عاليهء دينى آراسته كرد اما او در سنين جوانى با داشتن دو پسر از دنيا رفت . اين صدمهء جبران‌ناپذير بر ناراحتيهاى گذشتهء او افزود و باعث شد كه عزلت اختيار كند و سرانجام در پنجاه و يك‌سالگى در سال 1321 ه ق برابر با 1903 م دار فانى را وداع گفت .\r\n\r\n\r\n","description":"","footnote":"\r\n( 1 ) - بنا بر قول خانوادهء من ، مولانا سيد محمد ، عالم ، فاضل ، مقدس و شاعر نيز بود . در زمان جوانى ديوان غزليات خود را در چاه انداخته بود و به اين ترتيب قصايد فارسى و اردوى او در زمان جنگ آزادى از بين رفت . در همان زمان در مناجاتى سروده بود : « از طرف اللّه على مشكل‌گشاست » . به سبب اين مناجات از خطرات بزرگ نجات پيدا كرده بود . اين مناجات در گذشته ورد زبان همهء مردم بود . گدا به خانهء ما مىآمد و اين مناجات را مىخواند .\r\n","page_name":" 118 ","page_number":118},
  {"content":"\r\n\r\n\r\nاعجاز حسين كنتورى 1240 ه ق / 1825 م 1286 ه ق / 1870 م\r\nمولانا سيد اعجاز حسين موسوى بن مولانا محمّد على كنتورى ، فهرست‌نگار و كتاب‌شناس معروف در ( 2 رجب 1240 ه ق ) در ميروت متولد شد . نزد پدر و استادان لكنهو در علوم متداول مانند تفسير ، حديث ، فقه و كلام ، منطقه و فلسفه كسب كمال كرد و از طرف سيد العلماء مولانا سيد حسين و سلطان العلماء مولانا سيد محمد در تاييد علوم خود مدارك لازم را به دست آورد .\r\nوى داراى استعداد و فراست و قوهء حافظه و شوق علم و در عين حال فردى زحمتكش بود . ابتدا منشى هميلتون ، فرماندار دهلى بود ، سپس با تمام وجود به خدمت علم درآمد .\r\nدر سال 1282 ه ق همراه با برادر خود علّامه حامد حسين عازم سفر حج و زيارت شد ، در طى اين مسافرت با علما و محققان ملاقات داشت . شيخ عباس قمى نوشته است كه مولانا اعجاز حسين مانند برادرش از نوع كاغذهاى ساخت شيعيان استفاده مىكرد . در عراق با علامه نورى طبرسى ملاقات داشته ، علامه او را بسيار ستوده است .\r\nوى كتابهاى ناياب را جمع‌آورى كرده بود و در كتابخانه‌ها مىنشست و كتابها را استنساخ مىكرد و به تحقيق مسايل علمى مىپرداخت و در تحقيقات ، به برادر بزرگوار خود ، كمك مىكرد .\r\nدر چهل‌وشش‌سالگى در 17 شوال 1286 ه ق وفات يافت و در حسينيهء غفران مآب به خاك سپرده شد .\r\nتصانيف او عبارتند از : 1 - شذور العقيان فى ترجمة الاعيان . 2 - كشف الحجب و الاستار فى اسامى الكتب و الاسفار ( عربى ، چاپى ) . 3 - رسالهء رد جان محمّد لاهورى . 4 - احوال ميرزا محمّد كامل دهلوى . 5 - القول السديد فى رد الرشيد .\r\n\r\nافتخار حسين 1370 ه ق / 1952 م\r\nسيد افتخار حسين ، قاضى « قريهء ارزانى پور بلوك غازىپور » از خانواده‌اى محترم و فاضل بود . نجم العلماء مولانا سيد نجم الحسن خواست كه قرآن مجيد به زبان انگليسى ترجمه شود و براى اين كار شيخ پادشاه حسين را انتخاب كرد وى نيز پانزده جزء را تفسير و ترجمه كرد . سپس نجم العلماء ماندهء ترجمه را به وسيلهء افتخار حسين به اتمام رسانيد ، اين ترجمه به صورت خطى در مدرسة الواعظين لكنهو محفوظ است .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nافتخار حسين در 7 محرم سال 1370 ه ق درگذشت .\r\n\r\nافضال رضا 1339 ه ق / 1920 م 1388 ه ق / 1968 م\r\nمولانا افضال رضا ، فرزند ارشد سيد اقبال رضا ، عالم فاضل و طبيب لكنهو بود . در لكنهو به دنيا آمد و از پدرش و همچنين حكيم منه آقا و ديگر استادان كسب علم كرد و در مدرسهء ناظميه تحصيلات خود را به پايان رسانيد و مدرك ممتاز الافاضل را گرفت و به نجف رفت و تقريبا بعد از دو سال به لاهور بازگشت و در سال 1952 م در كالجى در كراچى به عنوان استاد علوم دينى شروع به تدريس كرد و در اول شوال 1388 ه ق مطابق 21 دسامبر 1968 م در كراچى درگذشت و در قبرستان « پاپوش‌نگر » به خاك سپرده شد .\r\nمولانا افضال رضا از دوستان دوران كودكى بنده بود و از افراد فاضل و باهوش به شمار مىرفت . ديدار او در لاهور بعد از لكنهو و نيز در كراچى موجبات خوشوقتى مرا فراهم آورد .\r\nدو فرزند يكى به نام حسن افضال حدود 14 ساله و ديگرى به نام نجمى دوساله از بازماندگان آن مرحوم به شمار مىروند .\r\n\r\nاقبال رضا 1315 ه ق / 1897 م 1362 ه ق / 1943 م\r\nمولانا سيد اقبال رضا فرزند سيد محمد ، استاد معروف در رشتهء معقول و اديب ، شاعر ، عالم و طبيب لكنهو بود . وى در محضر استادانى مشهور ، علوم معقول و همچنين طب را آموخت و در مدرسهء سلطان المدارس دروس نظاميه را به پايان رسانيد و در سال 1920 م مدرك صدر الافاضل را به دست آورد . به زبان عربى و فارسى و اردو قصايد عالى در مدح ائمه سروده است . از شكوه و جلال خاصى برخوردار بود و در شهر به عنوان شخصيّتى عالم و صاحب نفوذ به شمار مىرفت ، چنان‌كه در سال 1935 م در انتخاب شهردارى شركت كرد و پيروز شد . وى در 2 نوامبر 1943 م درگذشت .\r\nتصانيف او عبارتند از : 1 - حواشى شرح حمد اللّه 2 - ديوان قصايد عربى و فارسى و اردو .\r\nاز فرزندان او مىتوان مولانا افضال رضا و نيز على امام را نام برد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nاكبر شاه ، سيد 1309 ه ق / 1891 م\r\nنام و نسب اصلى سيد اكبر شاه بدين قرار است :\r\n« سيد على اكبر شاه موسوى دهلوى بن سيد مختار بن سيد محمّد باقر بن سيد جواد بن سيد امير مختار بن ابو الاعلى بن ابو المعالى بن سيد خليل بن ابو الفتح گيلانى ( ر . ك : احوال ابو الفتح ) بن عبد الرزاق گيلانى مصنف مصباح الشريعة و مفتاح الحقيقة » .\r\nحكيم ابو الفتح گيلانى از اركان دربار اكبر به شمار مىرفت . فرزندش خليل استاندار لاهور بود و فرزندان او از لاهور به دهلى و سپس به كشمير و لكنهو آمدند .\r\nسيد اكبر شاه در لكنهو تحصيل كرد و جزو شاگردان خاص سيد العلماء سيد حسين بود . علاوه بر علوم دينى ، ادبيات و طب از فنون خاص او بود و تصور مىكنم كه سيد اكبر شاه از استادان معاصر اجازاتى گرفته باشد . عربى خوب مىدانست و به تاريخ علاقه‌مند بود .\r\nفرزندان او عبارتند از : حكيم سيد محمّد باقر ، سيد ابو جعفر ، سيد على حسين و دو دختر .\r\nكتاب سبيكة الذهب و معيار الادب در تاريخ از اوست و در آن تذكره‌هايى دربارهء اجداد و اخلاف حكيم ابو الفتح گيلانى ، نوابان اوده ، علما و رؤساى لكنهو آمده است . اين كتاب داراى 114 صفحه و در حيات مصنف از طرف چاپخانهء اثنى عشرى لكنهو در سال 1309 ه ق به چاپ رسيد .\r\n\r\nاكبر سيد 1385 ه ق / 1965 م\r\nمولانا سيد اكبر اهل « چكركوت بلوك كوهات » و عالم و فاضل بزرگى بود . وى تحصيلات خود را در مدرسهء عاليه رامپور تمام كرد . مولانا شيخ جواد حسين مىنويسد كه او در هشتادسالگى در منزل خود تدريس مىكرد .\r\n\r\nاكبر على سيد 1300 ه ق / 1883 م\r\nسيد اكبر على حسينى از شاگردان نامور غفران مآب مولانا دلدار على و عالم علوم دين و استاد ادبيات عرب بود .\r\n« ضياء الابصار » ( عربى ) را دربارهء مقتل سيد الشهداء نوشت كه داراى چهارده فصل است و هر فصل را تحت عنوان « تذكره » ذكر كرده است .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nاكبر مهدى سليم 1300 ه ق / 1883 م 1366 ه ق / 1947 م\r\nمولانا اكبر مهدى بن حيدر مهدى صاحب املاك و شخص بسيار مقدس ، معروف به علم و عمل ، بسيار متواضع و مهربان بود . من چندين بار او را ديده بودم ، بيش از شصت سال عمر داشت .\r\nوى تسلط كامل بر ادبيات اردو ، فارسى و عربى داشت . كتاب او به نام « جواهر البيان » كتابى معروف براى مجالس عزاست .\r\nدر سال 1947 م مطابق 1366 ه ق در زادگاه خود درگذشت .\r\n\r\nاكرم على سيد بنارسى 1250 ه ق / 1834 م\r\nمولانا سيد اكرم على از شاگردان جليل القدر مولانا دلدار على غفران مآب و عالم مشهورى بود . وى بر علوم فقه و عقايد تسلط داشت و داماد ميرزا خليل زاير بود .\r\nدر سال 1250 ه ق درگذشت .\r\nاز آثار اوست : الشواهد الفدكية ، رد تبصرة المسلمين از سلامت على بنارسى ، تأليف 1237 ه ق . ( نسخهء خطى شواهد الفدكية در كتابخانهء خدابخش پتنه موجود است ، سعادت حسين ) .\r\n\r\nالطاف حسين ، سراج العلماء 1393 ه ق / 1973 م\r\nميرزا الطاف حسين ، فرزند معيار العلماء ، ميرزا محمّد تقى بن نمائة الدّين ميرزا محمّد على ، در كلكته به دنيا آمد و از پدرش و علماى ايرانى مقيم كلكته و بزرگان لكنهو كسب علم كرد ، سپس در عراق از استادان و علماى كربلا و نجف اجازهء اجتهاد گرفت و به كلكته بازگشت و از شاهزاده ميرزا قمر قدر بهادر پسر بزرگ واجد عليشاه در حدود سال 1331 ه ق خلعت و لقب سراج العلماء را دريافت كرد .\r\nاو بعد از عمرى طولانى در سال 1393 ه ق دار فانى را وداع گفت .\r\nسراج العلماء فردى بسيار پرهيزكار ، عالم و مدبر بود . خدمات وى در بنگال حائز اهميت است . قبر او در « منيابرج بلوك چوبيس پركنه » جلو در مسجد واقع شده و محل زيارت مردم\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاست .\r\n\r\nالفت حسين 1350 ه ق / 1931 م\r\nالفت حسين فردى فاضل بود و آثارى چند از جمله « معجزهء فرقان » از اوست .\r\n\r\nامتياز على هستياپورى 1229 ه ق / 1814 م 1300 ه ق / 1883 م\r\nمولانا سيد امتياز على بن محمّد حسن ، برادر كوچك مهربان على ، استاد راجه امير حسن خان محمودآباد ، عالم عربى و فارسى بود . محمّد اكبر در مقالهء خود ، تاريخ وفاتش را 6 رمضان بدون ذكر سال نوشته است .\r\nيكى از فرزندان او افضال حسين است كه بعد از فارغ التحصيل شدن به آفريقا رفت و براى وقف « هوگلى » كارهاى زيادى انجام داد ، اما عمر كوتاهى داشت .\r\n\r\nامجد حسين الله‌آبادى 1280 ه ق / 1864 م 1350 ه ق / 1931 م\r\nسيد امجد حسين بن مولوى منور على ، اهل « رسول پورسونى بلوك الله‌آباد » ، پدرش فردى عالم و فاضل بود . پسرش تعليمات و تربيت ابتدايى خود را نزد پدرش فرا گرفت و سپس به لكنهو رفت و تحصيلات خود را در محضر مولانا محمّد حسين ، مفتى محمد عباس ، مولانا سيد احمد على محمدآبادى و تاج العلماء مولانا محمد على به پايان رسانيد و اسناد و اجازه‌هاى اجتهاد گرفت .\r\nمولانا امجد حسين بسيار باهوش و فردى زحمتكش و با استعداد و جوانى پرهيزگار بود . در سال 1305 ه ق به تصنيف و تأليف و تدريس پرداخت و پس از ده سال سكونت در لكنهو به الله‌آباد رفت و به امامت نماز جمعه و جماعت منسوب شد و در 20 شوال 1308 ه ق از الله‌آباد به دهول‌پور و وجىپور رفت و ازآنجا به عراق و بعد از ده سال و شش ماه سكونت در 16 ربيع الثانى 1319 ه ق به دهول‌پور مراجعت كرد .\r\nدر مدت سكونت ده‌سالهء خود در عراق در محضر علماى بزرگ فقه ، اصول ، حديث و تفسير\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nكسب كمال كرد . از استادانى مانند آية اللّه شيخ محمدطه نجفى ، آية اللّه محمّد على رشتى نجفى و آية اللّه سيد محمّد كاظم طباطبايى اجازه‌هاى اجتهاد و نقل روايات گرفت . اين اجازات را سيد وزير على به چاپ رسانيده است و در كتابخانهء من موجود است . آقاى محمدطه نجفى در اجازه‌نامهء خود نوشته است : « حصلت له ملكة الاجتهاد و قوة الاستنباط فهو من المجتهدين الاعلام الذى يجب على اهل تلك الاطراف اتباع اقواله و اشاره و الراد عليه رادّ على اللّه » اجازه‌نامه‌هاى ديگر هم حاكى از پاكى نفس و منزلت مقام علمى مولاناست .\r\nبعد از مراجعت از نجف به تبليغ دين و ترويج احكام شريعت مشغول شد . از ماه رمضان تا آخر ماه ذىالحجّه در الله‌آباد سكونت داشت . به سبب اخلاق خوب و خصلت مهمان‌نوازى و سخاوتى كه داشت محبوب و دوست همه بود . مىگويند كه از دست شخص بىايمان چيزى نمىخورد و خوراك خودش را هميشه همراه خود داشت .\r\nدر سال 1327 ه ق در چك الله‌آباد مدرسهء دينيه تأسيس كرد ( اول ژانويه 1906 م ) . مطابق نوشتهء مجلهء « اصلاح كهجوه » در تاريخ 23 ربيع الاول 1350 ه ق وفات يافت .\r\nتصانيف او عبارتند از : زبدة المعارف در اصول دين 2 - وسيلة النجاة فى احكام الصلاة ( اردو ، چاپى ) 3 - الصفائح الابدية فى شرح الوجيزة علامه بهايى ( عربى ، 1305 ه ق ، چاپى ) 4 - خلاصة الطاعات در احكام جمعه و جماعات ( اردو ) 5 - الحاشية الرضية على البهجة المرضية .\r\n\r\nامداد امام 1265 ه ق / 1849 م 1353 ه ق / 1934 م\r\nشمس العلماء ، خان بهادر سيد وحيد الدّين بن خان بهادر امداد على در 7 اوت 1849 م در قريهء « بنوره بلوك پتنه ، بهار » متولد شد . وى از فرزندان فيروز جنگ حاجى محمّد سعيد خان ، امير دربار شاه جهان و اورنگ زيب بود و اجداد وى از امراى مغول بودند . پدرش نيز از امراى بزرگ و از دانشمندان معروف بود .\r\nمولانا امداد امام نزد استادان نامور ( بهار ) علوم دينى را فرا گرفت و در علوم جديد نيز كسب كمال كرد . وى در ادبيات ، علم طب ، عقايد ، تقابل اديان و افكار مهارت داشت و به زبانهاى انگليسى و عربى مسلط بود . از فنون شكار و سپاهيگرى اطلاع كامل داشت . كتابهاى زيادى در زمينهء دين و مسايل مختلف نوشت و همه را به زيور طبع آراسته كرد .\r\nوى در ماه رجب 1353 ه ق مطابق ماه اكتبر 1934 م وفات يافت .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاز فرزندان او مىتوان سرسيد على امام و سرحسن امام را نام برد .\r\nآثار او عبارتند از : 1 - مصباح الظلم ( چاپى ) 2 - ديوان و كليات اثر 3 - كاشف الحقائق ( اردو ) 4 - مرآة الحكماء 5 - كتاب الاثمار ( به زبان سوئدى ترجمه و به عنوان كتاب درسى دانشگاه نروژ شناخته شده است ) 6 - منظر المصائب ( چاپى ) .\r\n\r\nامداد حسين كاظمى 1319 ه ق / 1901 م 1395 ه ق / 1975 م\r\nسيد امداد حسين كاظمى بن عباس على در ماه نوامبر 1910 م در گجرات پنجاب متولد شد .\r\nپدربزرگش سيد رمضان على كاظمى المشهدى زاهد و فقيه بزرگ زمان خود بود . مولانا حشمت على خير اللّه بورى به وى احترام مىگذاشت و به ملاقات او مىآمد . رمضان على به عنوان ذاكر در لكنهو و امروهه مورد توجه مردم بود و او را سلطان الذاكرين مىگفتند . فرزند بزرگش على ، شاگرد علامه غلام الحسنين و از طلاب مدرسهء ايمانيهء لكنهو بود .\r\nمولانا امداد حسين تحصيلات ابتدايى خود را در وزيرآباد ، گوجرانواله و لاهور كسب كرد .\r\nمدارك و اسناد « منشى فاضل » ، « مولوى فاضل » ، « اديب فاضل » و ليسانس را از دانشگاه پنجاب به دست آورد . در زبان گورمكهى ( هندى ) هم مدرك « گيانى » « * » حاصل كرد . موعظه‌هاى او در جمو ، كشمير و پونچه بسيار مورد استقبال قرار گرفت . « راجه حكت ديوسنگى حاكم پونچه » به او خلعت و لقب ابو الفضل ثانى داد . علاوه بر اين ، در آسام ، مدرس ، بنگال ، سىپى ( ايالت مركزى هند ) يوپى ( اتراپرادش ) به تبليغ دين پرداخت .\r\nاز علماى لكنهو ، نجف و كربلا اجازه‌هاى اجتهاد گرفت . وى مقالات زياد در روزنامه‌ها و مجلات هندوستان به چاپ مىرسانيد . مجلهء سنّى « صوفى » را اداره مىكرد . ديگر مقالات و اشعار انگليسى او در مجلهء لندن « ويكتورى » و مجلهء « دهلى پست كامريد » به چاپ مىرسيد .\r\nمقالات وى عموما در مجلات شيعه و خصوصا در معارف اسلام لاهور درج مىشد .\r\nمولانا امداد حسين بعد از خدمات و مناصب عالى در پستخانه بازنشسته شد . من او را فردى مقدس و علاقه‌مند به مطالعه و آگاه از حديث يافتم . كتب حديث از قبيل « كافى » را مطالعه مىكرد و علاقهء خاصى به مطالعهء قرآن مجيد و ترجمه و تفسير آن داشت .\r\n\r\n\r\n","description":"","footnote":"\r\n( * ) - مدرك زبان هندى .\r\n","page_name":" 125 ","page_number":125},
  {"content":"\r\n\r\nوى به جمع‌آورى كتاب علاقه داشت . او مدّت طولانى به مرض فلج گرفتار بود ولى در عين حال به مطالعه و تأليف مىپرداخت . من دو بار براى عيادتش به گجرات رفتم و در هر نوبت او را در حال مطالعه ديدم .\r\nدر تاريخ 17 دسامبر 1975 در مورد ترجمه و چاپ و نشر قرآن به من چنين نوشت :\r\n« قبلهء محترم دامت مكارمكم السامية\r\nسلام عليكم و رحمة اللّه و بركاته ، زحمتى مىدهم ، اميدوارم مرا ببخشيد ، چون من به شما يقين كامل دارم .\r\nزحمت اين است كه لطفا بنويسيد كه ترجمهء قرآن مجيد ( انگليسى ) به وسيلهء كشيش جورج سيل از طرف كدام ناشر به چاپ رسيده است . جواب را فورى به وسيلهء پست عنايت فرماييد .\r\nهزينهء پاسخ را به عهدهء من بگذاريد ، من به ادارهء پست پرداخت خواهم كرد . من به هيچ‌كس ديگر اعتماد ندارم . فقط خط شما را صحيح مىدانم و السّلام » .\r\nدر تاريخ 19 سپتامبر نامه را دريافت كردم .\r\nاز روز بيستم حالش دگرگون شد و در 22 سپتامبر 1975 م مطالب 14 رمضان 1395 ه ق درگذشت . در 15 رمضان طبق وصيت از لاهور به آنجا رفتم و بر جنازه‌اش نماز خواندم و روز ولادت امام حسن عليه السّلام در گجرات در قبرستان خانوادگى به خاك سپرده شد .\r\n\r\nتصانيف او عبارتند از :\r\n1 - تفسير المتقين ( ترجمه و تفسير قرآن مجيد ، حواشى به زبان اردو ، چاپى ) .\r\n2 - فتنه تفسير بالراى ( اردو ، چاپى ) .\r\n3 - الفاطمه ( چاپى ) .\r\n4 - بركات محرم به جواب بدعات محرم ( چاپى ) .\r\n5 - تطبيق الشهادة ( چاپى ) .\r\n6 - اعمال واجبه .\r\n7 - معلم الاسلام .\r\n8 - اخلاق المعصومين ( اردو ، چاپى ) .\r\n9 - استقرار حق عزادارى ( قطور ، اردو ، خطى ) .\r\n10 - حق سادات ( خطى ) .\r\n\r\nامداد عليخان راجه 1292 ه ق / 1875 م\r\nامير فاضل راجه امداد على بن رحمان‌بخش در كنتور به دنيا آمد ، در زادگاه خود پرورش\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nيافت و تحصيلات ابتدايى را در محضر حكيم سيد على حسن كنتورى آموخت . سپس درسهاى تكميلى خود را در لكنهو نزد مولانا اعظم على ، شاگرد غفران مآب و شيخ ولى اللّه بن حبيب اللّه ( درگذشته به سال 1270 ه ق ) به پايان رسانيد . به تفسير و علوم قرآنى و ادبيات علاقهء مخصوصى داشت .\r\nوى در سال 1292 ه ق درگذشت .\r\n\r\nتصانيف او عبارتند از :\r\n1 - منهج السداد ( تفسير قرآن مجيد ) 2 - تفسير سورهء يوسف ( بىنقطه ) 3 - شرح خطبهء شقشقيه 4 - شرح مقامات حريرى 5 - رساله‌اى در منطق .\r\n\r\nامداد على ، سيد گيرانوى 1224 ه ق / 1809 م 1290 ه ق / 1872 م\r\nاجداد مولانا امداد على بن على احمد از برست بلوك كرنال به كرانهء بلوك مظفرنگر مهاجرت كرده بودند . امداد على مدتى در دهلى ادامهء تحصيل داد و ازآنجا به لكنهو رفت و وارد مدرسهء نصير الدّين حيدر پادشاه شد و به كسب علم پرداخت . از شاگردان خاص مفتى محمّد عباس و سيد العلماء بود . بنا به دستور سيد العلماء ، موعظه و خطابت را شروع كرد و از طرف پادشاه پنج دست خلعت و پانصد روپيه دريافت كرد و لقب سيد الذاكرين گرفت . علاوه بر اين ملكه ( شاهى ) دختر خواندهء خود را به عقد او درآورد . منصب داروغگى و سرپرستى آشپزخانه نيز به او واگذار شد . موعظه و خطابت او مورد توجه دربار پادشاه و نيز عموم مردم قرار گرفت . بعد از اينكه اوده را ترك گفت به كرانه آمد و اقدام به ساختن حسينيه و مسجد كرد . وى در شصت‌وشش‌سالگى ، در تاريخ 6 رجب 1290 ه ق درگذشت .\r\nتوضيح : مولانا آقا مهدى ، نام پدر امداد على را قلندر على نوشته است .\r\nاز آثار او مىتوان بحر المصائب ( دو جلد ) را نام برد كه هنوز به چاپ نرسيده است .\r\n\r\nامراؤعلى ، شيخ 1314 ه ق / 1869 م\r\nمولانا شيخ امراؤعلى ، شاگرد سلطان العلماء سيد محمد ، متبحر در فقه و علوم دينى بود . در مقدمهء كتابش - حلية العرائس - آمده است - « على بن على المدعو به امراؤعلى » و سپس : « حسب\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nارشاد سلطان العلماء مسايل ضروريه را از كتب احاديث ائمه انام و اقوال علماى كرام - كتب متداول مثل شرائع الاسلام و شرح لمعه و جواهر الكلام را انتخاب و ترجمهء آنها را به زبان اردو شروع كرده بودم كه سلطان العلماء دار فانى را وداع گفت . »\r\nبعد از آن كتاب را كامل كرد و پيش مولانا مفتى محمد عباس از اول تا آخر خوانده و وى نيز اصلاح كرد و به فتواى خود ، مزين ساخت » .\r\nاسلمى در تقريظ آن نوشته است :\r\n« شيخ ، صاحب جامع كمالات صورى و معنوى ، حاوى فضائل ظاهرى و باطنى ، عالم معالم دينيه عارف معارف يقينيه ، رافع اعلام شرايع اسلام ، ناشر رايات و آيات ائمهء انام ، مورد الطاف خفى و جلى بود » .\r\n\r\nتصانيف او عبارتند از :\r\n1 - حلية العرائس ( سال تكميل 1287 ه ق ) .\r\n2 - متاع الآخرة .\r\n3 - آيينه حلبى .\r\n\r\nامير حسن موسوى 1224 ه ق / 1809 م 1307 ه ق / 1889 م\r\nسيد عبد الهادى شاه چراغ ، جدّ اعلاى سيد امير حسن بن حاجى سيد اكبر على سهارن‌پورى همراه با محمود غزنوى وارد هند شده بود . مولانا حسن ، فاضل علوم دينى بود و تحصيلات خود را در رشتهء حقوق به پايان رسانيد و مدت پنجاه سال در دادگسترى به عنوان وكيل دعاوى خدمت كرد . علاوه بر املاك اجدادى خود ، داراى زمين و ملك و در عين حال بسيار متقى و پرهيزگار بود . به عربى و فارسى تسلط كامل داشت . در فرصت مناسب به تدريس و بحث و مباحثهء علمى ، مىپرداخت و علماى دهلى و لكنهو به عنوان مهمان بر او وارد مىشدند . در خوشنويسى ، ممتاز و در سرودن شعر به زبانهاى عربى ، فارسى و اردو مهارت داشت و شاگرد مولوى مهدى خان محسوب مىشد .\r\nبه علت مرگ فرزند جوانش به اختلال حواس دچار شد و سرانجام در سال 1889 م درگذشت .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nامير حسن ، سيد غلام جبار 1360 ه ق / 1940 م\r\nجبار جنگ بهادر ، نواب مولوى سيد غلام جبار امير حسن بن مولوى سيد على حسن از اهالى « شمس علىپور بهيره بلوك فتحپور ، سسوه ( هند ) » بود . وى در علوم دينى و ادبيات عرب استاد بود و فرزندش را نيز تحت تعليم قرار داد . غلام جبار ، تمام تحصيلات خود را در لكنهو به پايان رسانيد و از مولانا كمال الدّين موهانى و تاج العلماء سيد على محمد ، ابو الحسنات و مولوى عبد الحى فرنگى محل علوم منقول و معقول را فراگرفت و مدارك علمى خود را اخذ كرد ، سپس در امتحانات دانشگاه كلكته شركت كرد و به قبولى در رشتهء حقوق در الله‌آباد موفق شد .\r\nكار وكالتش در دادگسترى حيدرآباد رونق يافت . نظام دكن او را در اورنگ‌آباد به سمت « ميرعدل » منصوب كرد ، سپس به عضويت عدالت عاليه درآمد و آن‌گاه به سمت مير مجلس منصوب و در سال 1343 ه ق جزو اركان دادگاه عالى شد .\r\nبه زيارت عتبات عاليات توفيق يافت . مديريت روزنامهء « جوبلى » لكنهو به عهدهء او بود . با مسيحيان مناظره كرد و كتابهاى متعددى نوشت ، چندين كتاب نيز در زمينهء حقوق ترجمه كرد .\r\nفرزندش سيد عسكرى يكى از وكلاى معروف است .\r\n\r\nامير حسين شاه 1298 ه ق / 1880 م 1387 ه ق / 1967 م\r\nمولانا سيد امير حسين شاه ، فردى مقدس و عالمى پرهيزگار بود . سفرهاى دور و درازى را متحمل شد و درسهاى نظاميه را به پايان رسانيد و طالبان علم را از دانش خود بهره‌مند ساخت . به حديث و اخبار فوق‌العاده گرايش داشت . در امور دينى بسيار سختگير و به رياضت و كيمياگرى علاقه‌مند بود . زادگاه او گدايى ، بلوك ديره غازى خان بود و معمولا به طلاب درس مىداد . از تأليفات و شرح حالش اطلاعى در دست نيست . از شاگردان معروفش مىتوان مفتى عابد حسين را نام برد . وفاتش به سال 1967 م در هشتادسالگى اتفاق افتاد .\r\n\r\nامير خان ميرميران 1109 ه ق / 1698 م\r\nوى فرزند خليل اللّه خان يزدى و مادرش حميده بانو بيگم دختر يوسف خان و نوهء يمين الدوله\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nآصف خان بود . شاه جهان ( دوم ) مناصب مختلفى به او عطا كرد . وى مورد احترام عالمگير ( شاه ) بود . در سال 1085 ه ق هجدهمين سال جلوس عالمگير به لقب امير خان ملقب گشت و به ايالت بهار ، حكومت يافت .\r\nامير خان در 27 شوال سال 1109 ه ق برابر با 27 آوريل سال 1698 م دار فانى را وداع گفت و در دهلى در مقبرهء پدرش خليل اللّه خان يزدى به خاك سپرده شد .\r\nامير خان فردى مدبّر و شجاع بود و در امور مذهبى سختگيرى مىكرد و براى فضلا و صلحاى ايران پول مىفرستاد .\r\nهمسرش ، دختر على مردان خان بود كه در امور سياسى به شوهرش كمك مىكرد . ( ر . ك : مآثر الامراء ، ج 1 ، ص 278 ) .\r\n\r\nفرزندان او عبارتند از :\r\n1 - ميرخان كه در زمان بهادر شاه نائب ناظم لاهور بود .\r\n2 - ميرزا جعفر عقيدت خان ( استاندار پتنه ) .\r\n3 - ميرزا ابراهيم رحمت خان .\r\n4 - هادى خان .\r\n5 - سيف خان .\r\n6 - اسد اللّه خان .\r\n\r\nامير كاظم حافظ 1286 ه ق / 1863 م 1363 ه ق / 1944 م\r\nحكيم سيد مدد على كاظمى ، طبيب محمد عليشاه - پادشاه لكنهو - بود ( خاندانش با خاندان سلاطين صفويه ايران رابطه داشت ) . بزرگان خانوادهء مدد على از ايران هجرت كردند و به قنوج هند رفتند و سپس به لكنهو آمدند و به پيشرفتهايى نايل گشتند . در سال 1857 م هم‌زمان با انقلاب در لكنهو ، پدر سيد امير كاظم به « نگينه بلوك بجنور » منتقل شد . امير كاظم در ماه صفر 1286 ه ق در نگينه به دنيا آمد . در آن هنگام پدرش سيد امير كاظم رياست قوم را برعهده داشت و مورد احترام مردم نگينه بود .\r\nاو به زبانهاى عربى ، فارسى و انگليسى تسلّط داشت . چاپخانه‌اى براى تبليغات امور مذهبى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nتأسيس كرد كه در آن ، كتابهاى خودش و ديگران را به چاپ مىرسانيد .\r\nدر مدت پانزده ماه قرآن مجيد را حفظ كرد و در مسابقات قرآنى پيروز شد . خبر وفاتش در « الواعظ لكنهو » در مارس 1944 م به چاپ رسيد .\r\nاز آثار اوست : احقاق الحق لابطال الباطل ( رد ابطال اصول الشيعة بالدلائل العقلية ، چاپ رياض فيض نگينه ، 1324 ه ق ) ترديد الكاذبين ، ( چاپ نگينه ) .\r\nاختر حسين ، نام يكى از فرزندان اوست .\r\n\r\nامين الدّين خان حسين 1127 ه ق / 1715 م\r\nمير امين الدّين فرزند سيد ابو المكارم شهود بن مير ابو البقاء امير خان در سال 1120 ه ق رئيس انتظامات « بهكر » و در سال 1214 ه ق حاكم « تهتهه » بود . مرقد او در « مكلى » است و تاريخ وفاتش بر روى سنگ قبر نوشته شده ، عكس آن در تحفة الكرام با عبارت زير به چاپ رسيده است :\r\n« سلامه عليه و عليهم اجمعين الطيبين الطاهرين المعصومين آل طه و يس » .\r\nوى علاقه‌مند به مطالعه و مباحثه با علما بود و مسجدى نيز در « سكهر » بنا كرد .\r\nآثار او عبارتند از : 1 - رشحات الفنون ( چاپ نول كشور ، تأليف 1123 ه ق ) .\r\n2 - معلومات الآفاق ( خطى ، نوشته شده در تاريخ جمادى الثانى سال 1127 ه ق ، محفوظ در كتابخانهء دانشگاه پنجاب ، ملا قانع تتوى چند واقعه از اين كتاب نقل كرده است ) .\r\n\r\nامير محمد تونسوى 1324 ه ق / 1906 م 1394 ه ق / 1974 م\r\nمولوى امير محمد از اهالى « تونسه بلوك ديره غازى خان » ، خطيبى درجهء يك و فاضلى بزرگ و در ادبيات عرب و منطق متبحر بود .\r\nدر حدود سال 1940 م بعد از مناظره با مولوى فيض محمد مكهيالوى به مذهب تشيع گرويد و در دايره دين پناه « ويرسى واهن بلوك مولتان » معروف به حسين‌آباد مدت زيادى به سر برد . چند سال قبل از وفات ، خانه‌اى در دايره دين پناه ساخت و همان‌جا سكنى گزيد .\r\nدر 8 جمادى الاول سال 1394 ه ق / اول ژوئن 1974 م وفات يافت .\r\nاز ميان فرزندان متعدد مولوى تنها غضنفر عباس ، آشنا با علوم دين و سخنران بود .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nانصار حسين 1293 ه ق / 1876 م 1350 ه ق / 1930 م\r\nمولانا المقدس سيد انصار حسين بن محمد احسن نقوى در سال 1293 ه ق در « كندركى بلوك مرادآباد » به دنيا آمد . او دروس فارسى را نزد پدربزرگش خواند و در هفده‌سالگى در مدرسهء ناظميه لكنهو ادامهء تحصيل داد و بعد از اتمام دروس مدارس ناظميه و سلطان المدارس ، امام جمعه و جماعت مسجد اعتماد الدوله دهلى شد و مدت شانزده سال در اين سمت اشتغال داشت و به سبب داشتن علم ، تقوا ، خوش‌اخلاقى و پرهيزكارى افراد بانفوذى را به‌سوى دين جلب كرد .\r\nمرحوم نواب حامد على ، امكانات تحصيلات جديد را در رامپور فراهم آورد و از مولانا نيز دعوت كرد كه در تذكره كاملان رامپور شركت كند . شخصيّت علمى مولانا انصار حسين ، نواب و علماى رامپور را تحت تأثير قرار داد . در حق‌گويى و پايبندى به شريعت بسيار مشهور بود و به قول مولانا شبيه الحسنين محمدى ، يك‌بار نواب حامد على از مولانا خواست كه خطبهء عقد او را بخواند . مولانا سؤال كرد كه اين زن بيوه است يا مطلّقه ؟ معلوم شد كه شوهردار است . مولانا گفت كه نكاح اين زن ممكن نيست . نواب هفت‌تير خودش را بيرون كشيد و گفت : اگر خطبهء نكاح را نخوانى با همين هفت‌تير تو را مىكشم . مولانا گفت : شما صاحب اختيار هستيد ولى انجام كار حرام جايز نيست . نواب جلو رفت و دست مولانا را بوسيد و عذرخواهى كرد و گفت : خواستم شما را امتحان كنم .\r\nاستعداد علمى و سيرهء مولانا ، در مرحوم نواب حامد على بسيار تأثير گذاشته بود . مولانا انصار حسين در حدود سال 1350 ه ق وفات يافت .\r\n\r\nان‌شاءاللّه خان 69 و 1170 ه ق / 1756 م 1235 ه ق / 1820 م\r\nماشاءالله خان نجفى پدر ان‌شاءاللّه خان ، نجفى الاصل ، عالم و فاضل بود . او در مرشدآباد به دنيا آمد و در زمان شاه عالم ، همراه پدرش به دهلى رفت ، سپس به لكنهو منتقل شد و در آنجا در دربار سليمان شكوه و نواب سعادت عليخان به مقاماتى رسيد ولى در آخر عمر گوشه‌نشين شد و در سال 1235 ه ق درگذشت .\r\nان‌شاءاللّه فردى فاضل بود و به زبانهاى عربى ، فارسى ، اردو ، هندى تسلط داشت .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nتصانيف او عبارتند از : 1 - كليات اردو ، فارسى و عربى و غيره 2 - درياى لطافت 3 - لطائف السعاده ( فارسى ) 4 - تركى روزنامچه 5 - سلك گوهر 6 - رانى كيتكى و كنور اودى بهان .\r\nنمونه‌اى از شعر عربى او :\r\n سكت الحبيب متانة * بقى التلذذ سارية\r\nجلساؤه يستحسنون * و يزعمون محاكيا \r\n\r\nانور حسين 1361 ه ق / 1942 م\r\nمولانا انور حسين يكى از فضلاى « سريا بلوك شاه‌آباد » به شمار مىرفت . در سال 1347 ه ق مدرك ممتاز الافاضل را به دست آورد . وى از شاگردان خاص مولانا مظاهر حسين و مفتى احمد على بود و به عربى شعر مىسرود . از او شرح قصيدهء سيد حميرى به چاپ رسيده است .\r\nدر عنفوان جوانى كمى قبل از سال 1361 ه ق درگذشت .\r\n\r\nانور شاه ( كلايه ) ه ق / م\r\nقصبهء كلايه مركز تيراه است . سيد ميرانور شاه در سال 1700 م ( 1112 ه ق وارد اين قصبه شد و چون فردى عابد و زاهد و عالم و مبلغ بود جامعهء شيعه را رونق بخشيد و عده‌اى به شيعه گرويدند و با دست باز نماز مىخواندند و مجالس عزادارى نيز رونق گرفت .\r\nنوادگان مردم اين محل تا اين زمان مورد احترام قرار دارند و داراى مريدانى هستند كه به « ميان مريد » شهرت يافته‌اند .\r\n\r\nانور على حافظ 1233 ه ق / 1818 م 1297 ه ق / 1880 م\r\nمولانا انور على بن رستم على از اهالى « تهانه بهون ، سهارن‌پور » بود ، خداوند به او حافظه و هوش عجيبى عطا كرده بود . در سال 1244 ه ق در يازده‌سالگى قرآن مجيد را حفظ كرد و در سال 1249 ه ق براى كسب معلومات و تحصيلات بيشتر بدون اطلاع خانواده‌اش به دهلى رفت و بعد از هشت سال در آنجا فارغ التحصيل شد و در سال 1256 ه ق به زادگاه خود\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبازگشت .\r\nدر رياضى ، جبر و مقابله و هندسه مهارتى شگفت‌انگيز داشت و در علم طب آن قدر پيشرفت كرده بود كه اطباى معاصر گمان مىكردند كه وى امداد غيبى دارد . در ماه شعبان سال 1297 ه ق وفات يافت .\r\n\r\nاولاد حسين شكوه‌آبادى 1262 ه ق / 1846 م\r\nسيد اولاد حسين ، فرزند سيد احمد حسين شكر شكوه‌آبادى ، تحصيلات خود را در لكنهو به پايان رسانيد . وى از شاگردان رشيد سيد العلماء مولانا سيد حسين عليين مكان بود .\r\nدر علوم عقليه و ادب مهارت داشت ، تأليفات وى در رديف تأليفات باقر داماد است . او با تدريس روزگار مىگذرانيد . در جوانى در 1262 ه ق وفات يافت .\r\nكتاب انوار الربوبيّة فى امور العامة و الاعراض الذاتية از آثار اوست .\r\n\r\nاولاد حسين امروهوى 1268 ه ق / 1852 م 1338 ه ق / 1920 م\r\nمولانا محمد حسن از افراد متمكن امروهه بود . او و اجدادش از علماى دين به شمار مىرفتند . اولاد حسين فرزند مولانا محمد حسن در سال 1268 ه ق در امروهه متولد شد . بعد از اتمام تحصيلات ابتدايى در زادگاه خويش ، به لكنهو آمد و نزد استادانى بزرگ دروس معقول و منقول را به پايان رسانيد و سپس به امروهه بازگشت . وى كتابخانه‌اى داشت كه در آن كتابهاى خوب و نفيس موجود بود . گاهى شعر مىسرود و سليم تخلص مىكرد ، در خوشنويسى ممتاز بود و كتيبه‌هاى اشرف المساجد در محلهء داودپوته امروهه به قلم اوست . به خوش‌خلقى و تواضع و پارسايى شهرت داشت و به زيارت عتبات عاليه نيز مشرف شده بود .\r\nدر اول شعبان 1338 ه ق روز چهارشنبه بعد از يك زندگى طولانى در امروهه درگذشت و در همان جا به خاك سپرده شد .\r\n\r\nتصانيف او عبارتند از :\r\n1 - نيرنگ زمانه 2 - طرفة العين 3 - دلايل حسينيه 4 - چراغ ايمان 5 - انوار المؤمنين 6 - معلم الاطفال 7 - الاشاعة فى شرح نهج البلاغة 8 - نظم الفرائض 9 - بدور الفرائض\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n( چاپ 1321 ه ق ) .\r\nو اشعارى به اردو ، فارسى و عربى .\r\n\r\nاولاد حيدر ، فوق 1361 ه ق / 1942 م\r\nخان بهادر سيد اولاد حيدر فوق بلگرامى ، فردى بزرگوار و متمكن بود . تحصيلات وى در علوم دينى زياد ادامه پيدا نكرد اما از علم تاريخ آگاهى داشت و به سيرهء خاندان حضرت رسالت مآب صلّى اللّه عليه و آله و احوال ائمه عليهما السّلام عشق مىورزيد و خصوصيات آنان را در چند مجلهء مشهور به رشتهء تحرير درآورد كه نشان‌دهندهء ذوق و استعداد و وسعت نظر اوست . تمام عمر به مطالعه و تأليف مشغول بود . كتابى قطور به زبان اردو در شرح حال چهارده معصوم و بخصوص سيرت النبى صلّى اللّه عليه و آله نوشته است .\r\nوى بعد از يك‌عمر طولانى در 20 رمضان سال 1361 ه ق / 2 اكتبر 1942 م در روز جمعه وفات يافت .\r\nتصانيف او عبارتند از :\r\n1 - تفسير قرآن مجيد ( جلد اوّل بدون ترجمه متن و با حواشى اردو به چاپ رسيده است ) .\r\n2 - اسوة الرسول ( سيرة النبى صلّى اللّه عليه و آله ، ( سه جلد قطور ، چاپى ) .\r\n3 - سراج المبين ( سيرت امير المؤمنين ، ( دو مجلد ، چاپى ) .\r\n4 - سرو چمن .\r\n5 - سيرت امام حسن عليه السّلام .\r\n6 - ذبح عظيم ( تاريخ امام حسين عليه السّلام ) .\r\n7 - صحيفة العابدين .\r\n8 - مآثر الباقرية .\r\n9 - آثار جعفريه .\r\n10 - علوم كاظميه .\r\n11 - تحفهء رضويه .\r\n12 - تحفة المتقين ( چاپ 1916 م ) .\r\n13 - سيرة النقى ( چاپ 1917 م ) .\r\n14 - العسكرى .\r\n15 - درّ مقصود ( چاپ دهلى 1919 م ) .\r\n16 - تاريخ جديد ايالت بهار و اريسه ( چاپ پتنه ) .\r\n17 - گلدستهء مؤمنين .\r\n18 - قصايد در مدح ائمه عليهما السّلام ( چاپ دهلى 1341 ه ق ) .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nاعظم على پنگوروى 1280 ه ق / 1863 م\r\nمولانا سيد اعظم على اهل « پنگور » و از سادات بود ( پنگور ، قريه‌اى نزديك دهلى است كه تمام آن در مالكيت سادات است ) . وى از شاگردان غفران مآب بود . آثار او عبارتند از :\r\n1 - رساله‌اى در فضيلت نكاح مؤبّد و بحث محبت نسا و اولاد .\r\n2 - رساله‌اى در ردّ صوفيه .\r\n\r\nاحمد ملا الاعرج 1301 ه ق / 1883 م\r\nفاضل مقدس ملا احمد الاعرج از اهالى كشمير بود و در جوانى به لكنهو آمد و دوران تحصيلات خود را در محضر سيد العلماء به پايان رسانيد و اجازهء اجتهاد گرفت ، در علم نحو شهرت خاصى داشت و در 17 ذىالحجّه سال 1301 ه ق درگذشت .\r\nآثار او عبارتند از :\r\n1 - حل غاية البيان ( صرف ، عربى ) .\r\n2 - حاشيه بر شرح صحيفهء كامله سيد على مدنى ( عربى ) .\r\n\r\nاحمد على وفاخانى ه ق / حدود 1970 م\r\nپرفسور مولانا مير احمد على سجادى وفاخانى ، در زبان و ادبيات عربى و فارسى استاد بود و به علوم دين و قرآن علاقهء فراوان داشت . در مدرس نوانخانه حسينى ، مدارس ابتدايى ، متوسطه و دبيرستان تأسيس كرد .\r\nوى به مطالعه و تصنيف و تأليف مىپرداخت . از ميان كتابهاى او  King Of Martyrs  ( سوانح حضرت امام حسين عليه السّلام ) به چاپ رسيده است\r\nبزرگترين كار مولانا مير احمد على تفسير قرآن مجيد به زبان انگليسى است كه خليل شيرازى در كراچى در سال 1964 م به چاپ رسانيده است .\r\nمولانا در حدود سال 1970 م وفات يافت .\r\n\r\nاولاد حسين لكنهوى 1373 ه ق / 1958 م\r\nسيد اولاد حسين شاعر فرزند ذاخر لكنهوى بود . در علم تاريخ تسلط داشت و از شعرا و\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nخطباى بزرگ به شمار مىرفت . متجاوز از شصت سال داشت كه دار فانى را وداع گفت . وى كتابى به نام « تذكرة لصحابيات » نوشته است .\r\n\r\nاولاد على 1287 ه ق / 1870 م\r\nمولوى مير اولاد على از فضلاى علوم اسلامى ، شاعر و روشنفكر بود . وى به خاطر شايستگى در امور تدريس ، انگليسيها را تحت تأثير قرار داد و به همين مناسبت در سال 1856 م به عنوان پرفسور زبان فارسى و اردو در دانشگاه دوبلين به كار مشغول شد و در لندن نيز حدود دوازده سال به تدريس پرداخت .\r\nمولوى اولاد على پس از بازگشت به وطن خويش دار فانى را وداع گفت .\r\n\r\nامتياز حسين\r\nمولانا سيد امتياز حسين از اهالى « كراره بلوك الله‌آباد » بود . مدرك صدر الافاضل را از سلطان المدارس لكنهو به دست آورد . وى داماد مولانا امجد حسين بود و در وطن خود به خدمات دينى اشتغال داشت .\r\n\r\nامير الدّين 1382 ه ق / 1963 م\r\nحكيم امير الدّين در « چك جلال دين جهنگ » صاحب زمين و املاك و از شاگردان حافظ على و در تفسير ، حديث ، منطق ، فلسفه و كلام فردى عالم و فاضل بود . امراى « جهانيان شاه » براى معالجه به وى مراجعه مىكردند . يك‌بار حكيم موقعى به « جهانيان شاه سرگودها » رسيد كه علامه عبد العلى هروى تهرانى هم در آنجا بود . به خاطر شهرت علمى وى ، حكيم به ملاقاتش رفت . گفتگو شروع و حكيم آمادهء تبادل نظر شد . بعد از مباحثهء طولانى استاد و شاگرد هر دو مذهب جعفرى را قبول كردند . هر دو ترويج مذهب حق را شعار خودشان ساختند . باهم كتاب « فلك النجاة » را به عربى و اردو نوشتند كه در ردّ اعتراضات اهل سنت بود . مولانا امير الدّين به حج و زيارت هم رفت و به عبادت و رياضت اشتغال داشت .\r\nاو در 8 رمضان سال 1382 ه ق در جهنگ وفات يافت . كتابخانه‌اى نفيس از او به يادگار ماند ، ولى تعدادى از كتابها مفقود و ضايع گرديد و هرچه باقى مانده بود به مدرسهء حسينيهء\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nجهنگ اهدا شد .\r\n\r\nاحمد عباس\r\nمولانا سيد احمد عباس صدر الافاضل اهل « منجهيا نوان بلوك الله‌آباد » بود . در سال 1929 م از مدرسهء سلطان المدارس فارغ التحصيل شد . او فردى عالم و پرهيزگار به شمار مىرفت .\r\n\r\nاظهر حسن ه ق / 1928 م\r\nمولانا اظهر حسن ممتاز الافاضل از اهالى « سرسى بلوك مرادآباد » بود . برادر كوچكش سيد ايوب حسين ممتاز الافاضل زنده است و هفتاد سال عمر دارد .\r\n\r\nاعجاز حسين 1395 ه ق / 1975 م\r\nمولانا اعجاز حسين از اهالى « مچهلى گاؤن فيض‌آباد » و طبيب ، عالم و مدرّس مدرسهء دينيه موسوم به دبيرستان وثيقهء فيض‌آباد بود .\r\nوى در سال 1395 ه ق دار فانى را وداع گفت .\r\n\r\nامداد حسين خان ه ق / 1964 م\r\nامداد حسين خان فرزند وزير عليخان از اهالى « امهت بلوك سلطانپور ، يوپى » بود . پدرش از افراد شجاع و بىباك به شمار مىرفت . بعد از اخذ ديپلم علاقه‌مند به تبليغ دين شد در لاهور از سخنرانيهاى علامه هروى استفاده مىكرد و گفته‌هاى او را به خاطر مىسپرد . وى وارد گروه مخصوص مدرسهء واعظين لكنهو لاهور شد . سپس اجازه براى سفرهاى تبليغى گرفت و شهر به شهر سفر كرد و در هفتاد و چهارسالگى در جهلم درگذشت و در « مؤمن پوره لاهور » به خاك سپرده شد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nب\r\n\r\nباسط على 1273 ه ق / 1856 م\r\nمولانا خواجه باسط على از علما و افاضل لكنهو به شمار مىرفت . وى به تدريس و تعليم اشتغال داشت . به علت وقوع جنگ آزادى سال 1857 م نتوانستيم به شرح حال كامل او دست يابيم . شيخ جان محمد شاد از وى به عنوان « فقيه و صرفى و نحوى » ياد كرده است و مادّه تاريخ وفات او را چنين آورده است :\r\n به خلد رفت چو باسط على استادم * فقيه و صرفى و نحوى و فاضل و اكمل\r\nشده به مصرع تاريخ معنوى صورى * دوشنبه روز ، شب نوزده ربيع الاول \r\n1273 ه ق ( ديوان شاد ، چاپ لاهور ) .\r\n\r\nباقر حسين سيد 1320 ه ق / 1902 م\r\nمولوى سيد باقر حسين صادق ، فارغ التحصيل علوم اسلامى ، فردى مقدس ، محترم و پسر عموى فاضل مشهور « جونپور » سيد محمد مرتضى بود . در قطعات تاريخ « افهام الحائرين » نام وى محمد باقر نوشته شده است . از همين قطعه معلوم مىشود كه وى شاعر نافذ الكلام زبان عربى و نيز علاقه‌مند به تاريخ بوده است و به همين خاطر « مقتل ابى مخنف » را ترجمه كرد و كتاب چاپ‌شدهء ديگرش « اسوف ترجمه لهوف » است و در نسخه‌اى كه از طرف چاپخانهء اثنى عشرى لكنهو در سال 1320 ه ق چاپ شده ، در معرفى مؤلف و تأليف او چنين آمده است :\r\n« يكى از تأليفات عالىمراتب جميل المحامد و المناقب جناب مولوى باقر حسين صاحب\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nدام اقباله » .\r\nدر مقدمهء كتاب ، نام سيد محمّد مرتضى بن سيد حسن على جونپورى ، با احترام خاصى ذكر شده است .\r\nمؤلف تا سال 1320 ه ق زنده بود .\r\n\r\nباقر حسين امروهوى 1356 ه ق / 1937 م\r\nمولانا سيد باقر حسين در امروهه در محلهء قاضىزاده زندگى مىكرد . از علما و استادان معاصر كسب علم كرد و از افاضل عصر خويش گشت . وى دايى نجم العلماء مولانا نجم الحسن بود . در مدرسهء دينى امروهه تدريس مىكرد . به قول مولانا سيد محمد محسن ( نبيرهء نجم العلماء ) ، باقر حسين در امروهه به سال 1937 م درگذشت و در حسينيهء قاضىزاده به خاك سپرده شد .\r\n\r\nباقر حسين ، فتوانويس 1321 ه ق / 1903 م\r\nمولانا سيد محمد حسين ، عالم بزرگ دين ، فردى بسيار متقى و فقيهى پرهيزگار و يكى از شاگردان عليين مكان سيد حسين بود . وى فتواهاى ممتاز العلماء سيد محمّد تقى و سيد محمّد ابراهيم را مىنوشت . فرزندش سيد باقر حسين لكنهوى در محضر پدر خود و سيد العلماء سيد حسين عليين مكان و سيد عليشاه و سيد محمّد تقى علوم دينى را كسب كرد و مانند پدرش فقه را خوب مىدانست . وى بعد از سال 1320 ه ق وفات يافت .\r\nاز شاگردان وى مولانا حسام الاسلام سيد نثار حسين و فرزندانش مولانا حكيم سيد حيدر حسين امام جماعت آگره و كانپور و مولانا ياور حسين فاضل عراق مشهور هستند .\r\n\r\nباقر على ميرزا دهلوى ، ميرتهى 1225 ه ق / 1810 م 1290 ه ق / 1873 م\r\nباقر على بن آقا على به قول محمّد حسين در دهلى و بنا به اقوال ديگر در « ميروت » متولد شد . علم طب از علوم خانوادگى او به شمار مىرفت . علوم معقول و منقول را در محضر مولانا\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nجعفر على جارچوى آموخت . در سال 1957 م در ميروت سكنى گزيد . در همان زمان عنايت حسين خان مسجدى را در دروازه كمبده تعمير كرد و مولانا نيز امام جمعه و جماعت آن مسجد شد . در سال 1879 م كه مدرسهء منصبيه تأسيس يافت ، وى به عنوان مدرس آن مدرسه به خدمت درآمد . شخصى بسيار مقدس و صالح و فاضل بود . او در شصت و پنج‌سالگى وفات يافت و در كربلاى قديم دفن شد .\r\nتصانيف او عبارتند از : 1 - فضائل مرتضوى ( 355 صفحه ، اردو ، چاپى ) 2 - ارشاديه شرح اعتقاديه ، 3 - رد رسالهء سيف حسينى ، 4 - صولت حيدريه .\r\n\r\nباقر على نجفى 1310 ه ق / 1892 م 1376 ه ق / 1956 م\r\nمولانا باقر عليخان نجفى در لكنهو به دنيا آمد . بعد از تعليم و تربيت ابتدايى ، علاوه بر استادان مختلف نزد مولانا محمد حسين محقق هندى نيز كسب علم كرد . مدتى در نجف ادامهء تحصيل داد و به نام مستعار نجفى مشهور شد . به تبليغ دين علاقهء خاصى داشت ، خانه و زندگى خود را فروخت و به لندن رفت و زبان انگليسى آموخت . شنيدم كه قرآن مجيد را به انگليسى ترجمه كرده است .\r\nدر حيدرآباد ، علىگره و لكنهو در مقام استادى تدريس مىكرد و سرانجام به ادارهء آموزش پنجاب وارد شد و تا مدتى در دبيرستان دولتى باغبان پوره استاد زبان و ادبيات عرب بود .\r\nمولانا كتابخانه‌اى بزرگ داشت كه در آن بيشتر كتب فقه ، حديث ، تفسير و عقايد موجود بود .\r\nدر اين كتابخانه ، كتابهايى از برادرش ، مرحوم صادق عليخان نجفى هم به چشم مىخورد ، اما افسوس كه همهء كتابها به علت سهل‌انگارى و عدم نظارت مستقيم و اشتغالات ادارىاش از بين رفت . مولانا پس از مدتى در ميانوالى سكونت گزيد و پس از بازنشستگى نيز در همان جا زندگى مىكرد ، سرانجام در سال 1956 م دار فانى را وداع گفت .\r\nهمسر او كه دختر محقق هندى بود به من چند كتاب داده بود كه كمى پوسيده شده بودند و آنها در كتابخانهء اين جانب به نام آن مرحوم محفوظ است .\r\nفرزند وى به نام على حضور وكيل معروف لاهور است .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nباقر مهدى 1276 ه ق / 1860 م 1312 ه ق / 1894 م\r\nمولانا سيد باقر مهدى بن مولانا سيد ظفر مهدى دراثيم جرول و علىنگر بلوك بهرائچ زندگى مىكرد . فردى عالم ، فقيه ، محدث ، پرهيزگار ، سخى ، غريب‌نواز و خطيبى بزرگ بود . در قريهء خود امامت جمعه و جماعت را برعهده داشت . به شعر و شاعرى علاقه‌مند بود و اشعار خود را در محضر ميرزا دبير اصلاح مىكرد . مدّت سى و شش سال زندگى كرد . سرانجام در نهم صفر سال 1312 ه ق درگذشت .\r\nاستادان او : مولانا ظفر مهدى ؛ مولانا على محمد تاج العلماء ؛ مولانا كلب باقر ؛ مولانا عبد الحى فرنگى محل ؛ عبد الحليم و تفضل حسين فتح‌پورى بودند .\r\nآثار او عبارتند از : 1 - مجموعهء خطوط عربيه 2 - مواعظ باقريه 3 - رسالهء تجهيزات اموات 4 - عيدكاچاند ( ماه عيد ) .\r\n\r\nببر على 1248 ه ق / 1832 م\r\nمولانا ببر على ، عالم بزرگ دين بود و در علم حديث مهارت داشت . امور دينى را با دقت تمام انجام مىداد ، فردى پرهيزگار و متّقى و اخبارى مسلك به شمار مىآمد .\r\nدر روزهاى آخر عمر به عراق سفر كرد و در همان‌جا در 27 جمادى الثانى سال 1248 ه ق درگذشت و در حرم امام حسين عليه السّلام به خاك سپرده شد . ( ر . ك : بختاور على و بدر الاسلام ، آخر ب ) .\r\n\r\nبديع الزمان مرشدآبادى 1115 ه ق / 1703 م 1195 ه ق / 1781 م\r\nسرخيل اتقياى مؤمنين و زبدهء اصحاب يقين حاجى بديع الدّين از اهالى « سارن بهار » بود .\r\nبعد از تحصيل علوم متداول به مجاهدت نفس پرداخت و با مرحوم خواجه محمد جعفر درويش زندگى مىكرد . همراه با حاجى احمد على ، داماد مرحوم مولوى نصير به زيارت حج مشرف شد . مدتى در مشهد مقدس سكونت داشت . آن‌گاه به مصطفىآباد ( قريه‌اى كه املاك همسرش آنجا بود ) رفت و با خانوادهء خويش در همان‌جا سكنى گزيد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nوى استاد فقه و حديث و تفسير بود و به علوم عقلى علاقه‌اى نداشت . شيخ محمّد على ( حزين ) مىگفت كه در عظيم‌آباد فقط يك حاجى واقعى وجود دارد و آن بديع الدّين است .\r\nبديع الدّين هنگامى كه از بنارس به قصد وطن آمادهء سفر شده بود ، براى ملاقات و خداحافظى به نزد شيخ محمّد على رفت . شيخ محمد على از او بدرقهء گرمى به عمل آورد و در حالى كه مىگريست او را دعا مىكرد .\r\nمولانا حاج بديع الزمان شب و روز در حال عبادت بود . نماز شب را هرگز قضا نمىكرد . وى در هشتادسالگى مىگفت : عمرى كه من يافته‌ام به هيچ‌يك از امامان داده نشده است .\r\nمؤلف سير المتأخرين با وى ملاقات كرده بود . عبد الحى ، تاريخ وفاتش را 1195 ه ق نوشته است .\r\n\r\nبركت على سيد ، لاهورى 1270 ه ق / 1854 م\r\nمولانا بركت على از شاگردان سلطان العلماء ، مولانا سيد محمد و ممتاز العلماء سيد ابراهيم در علم رياضى و فقه يگانهء روزگار بود . سلطان العلماء ، مولانا سيد محمد در اجازه‌نامهء وى چنين نوشته است :\r\n« ان السيد الاديب اللوذعى و الفاضل المتوقد الذكى المولوى السيد بركت على حرسه العلى لقد حاز حظا وافرا من الفنون الدرسية لا سيما الرياضية و اوتى كفلا جزيلا من العلوم الفقهيّة الدينية لا زال مؤيدا بالتأييدات الغيبية و مسددا بالتسديدات اللّاريبية .\r\nو انا الفقير الى رحمة ربه الغنى محمّد بن على بن محمّد الرّضوى تقبل اللّه اعمالهم و خفف اثقالهم و كان ذلك اول الربيعين 1267 ه ق » .\r\nمولانا بركت على در لاهور سكونت داشت و خدمات دينى انجام مىداد و در سال 1270 ه ق وفات يافت .\r\n\r\nبركت على ، بنگلورى حيدرآبادى 1335 ه ق / 1916 م\r\nسيد بركت على بن مير اشرف حسين از اهالى بنگلور و ساكن حيدرآباد ، خطيبى معروف و فردى خليق بود . برادرش مولوى غلام حسين عالمى بسيار معروف به شمار مىرفت و بركت على به عنوان مجتهد شناخته شده بود . وى در سال 1913 م به رامپور رفت و در « بارهه بلوك مظفرنگر » نيز مدتى سكونت داشت .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nبرهان نظام شاه احمدنگرى 907 ه ق / 1401 م 961 ه ق / 1554 م\r\nبرهان بن احمد بن حسن بحرى احمدنگرى پادشاه احمدنگر بود ، در سال 914 ه ق بعد از پدرش بر تخت نشست ، وزيرش مكمل خان تسهيلات تعليم پادشاه نوجوان را به نحو احسن فراهم كرد . طاهر بن رضى قزوينى در سال 928 ه ق وطن خود را ترك كرد و به احمدنگر آمد ، پادشاه او را به دربار طلبيد و براى او مدرسه‌اى در داخل قلعه ساخت . مولانا طاهر قزوينى در هفته دو روز درس مىداد و در درس او علماى شهر و حتى خود پادشاه شركت مىكردند .\r\nتعليمات مولانا و شفاى معجزه‌آساى شاهزاده ، پادشاه را واداشت كه مذهب تشيع را بپذيرد و فرمان داد كه در خطبه ، نام ائمهء اثنى عشرى را بخوانند . بعد از آن احمدنگر مركز علما و علوم شيعه شد .\r\nعلماى دربارى عبارت بودند از : ملا رستم جرجانى ؛ ملا على مازندرانى ؛ ايوب ابو البركات ؛ ملا عزيز اللّه گيلانى ؛ ملا محمد امامى استرآبادى ؛ سيد حسين مدنى و شيخ احمد نجفى .\r\n\r\nبشير حسن امروهوى 1359 ه ق / 1940 م\r\nمولوى سيد بشير حسن از اهالى امروهه بود . تعاليم ابتدايى را در خانهء خود ياد گرفت و تحصيلات خود را در سيد المدارس ادامه داد ، سپس از دانشگاه پنجاب مدارك مولوى عالم و مولوى فاضل را به دست آورد .\r\nدر فوريهء سال 1915 م به عنوان مدرّس عربى در دبيرستان دولتى شروع به كار كرد . آنگاه در سال 1936 م در دبيرستان « هاپير » به تدريس پرداخت .\r\nوى محرك نهضت دينى و اخلاقى و حامى تعليم زنان و سرپرست دبيرستان آل احمد امروزه بود . به همين منظور كتابى به نام « گهرگر هستى » يعنى هنر زنان خانه‌دار براى تعليم زنان نوشت كه بسيار شهرت يافت و حتى به زبان هندى نيز ترجمه شد .\r\nوى در سال 1940 م وفات يافت .\r\n\r\nبقا خواجه 1050 ه ق / 1640 م\r\nخواجه بقا برادرزادهء نواب عبد اللّه و خواهرزاده نواب مهابت خان بود . در ايالت لكنهو زمين و املاك داشت ، به عقايد و كلام و علوم مذهبى بسيار علاقه‌مند بود .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nشيخ فريد ، مصاحب و محافظ خواجه بقا و مداح او به شمار مىرفت .\r\n\r\nبنده حسين سيد ملك العلماء 1396 ه ق / 1879 م\r\nملك العلماء مولانا سيد بنده حسين ، فرزند سلطان العلماء مولانا سيد محمد بود . در محضر برادر بزرگش خلاصة العلماء سيد مرتضى ، دروس معقول و در نزد پدرش فقه ، اصول و رشتهء منقول را به پايان رسانيد . سلطان العلماء اجازهء اجتهاد را در تاريخ 12 شوال 1251 ه ق براى او صادر كرد . به علاوه علامه شيخ محمّد حسين مازندرانى و علامه سيد على تسترى حايرى نيز به او اجازهء اجتهاد دادند .\r\nسلطان العلماء در اول فوريه 1861 م / رجب 1277 ه ق و 28 ژوئيه 1862 م / صفر 1278 ه ق با ابلاغ وكالت به حكومت اطلاع داد كه بنده حسين صاحب املاك و مستغلات است .\r\nوى ميراث خود را قبلا بين فرزندانش تقسيم كرده بود و اتفاقا چهار فرزند او در زمان حياتش وفات يافته بودند ، بنابراين بعد از سلطان العلماء ، ملك العلماء بنده حسين جانشين پدر خود شد .\r\nبعد از وفات پدرش در سال 1284 ه ق / 1867 م به زيارت حج مشرف شد . او مرجع بزرگ هندوستان قبل از تقسيم بود .\r\nحكومت « اوده » به وى لقب « ملك العلماء » داد و انگليسيها به او اجازهء شركت در دربار را دادند و از حضور در مجالس دادگسترى وى را معاف داشتند .\r\nوى در فقه و منطق و فلسفه به درجهء شهرت رسيد و علاقهء او به ترجمه و تفسير قرآن مجيد گواه بر وسعت علم و دانش او بود . در فنون سپاهيگرى و اسب‌سوارى مهارت داشت و در زبان و ادبيات اردو استاد بود .\r\nدر 29 جمادى الثانى 1396 ه ق در لكنهو درگذشت و در حسينيهء غفران مآب به خاك سپرده شد و مغفرت مآب لقب گرفت . عبد الحى به نقل از تكملهء نجوم السماء ، سال وفاتش را 1294 ه ق نوشته است .\r\nتصانيف او عبارتند از :\r\n1 - تفسير شيرين ( اردو ، چاپ لكنهو ) .\r\n2 - رساله مختصره در طعام اهل كتاب .\r\n3 - قواعد المواريث به طرز جدول ( اردو ، چاپى ) .\r\n4 - فتاوى ( چندين جلد ) .\r\n5 - رسالة الخليلية .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n6 - تحفة السالكين مقطوع اليد .\r\n7 - الصراط السوى .\r\n8 - نهج السداد .\r\n9 - مواعظ حسينيه .\r\nفرزندان او عبارتند از : 1 - بحر العلوم سيد محمد حسين معروف به علن ، 2 - ملاذ العلماء ابو الحسن معروف به بچهن ، 3 - مولانا سيد رضا حسين .\r\n\r\nبنده حسن حيدرآبادى\r\nسيد فاضل بنده حسن بن نياز حسن اصلا از اهالى پانىپت بود اما مولانا در حيدرآباد دكن متولد شد و در همان‌جا تعليم و تربيت يافت و به شغل تدريس پرداخت ، وى در اوايل قرن چهاردهم وفات يافت .\r\n\r\nبنياد على فتحپورى 1248 ه ق / 1832 م 1287 ه ق / 1870 م\r\nمولوى بنياد على بن مولوى اولاد على در نزديكى « فتحپور هنسوه در بهيره بستى » زندگى مىكرد . وى علاوه بر استادان مختلف در لكنهو ، دروس خصوصى را در محضر مفتى محمد عباس و ممتاز العلماء مولانا محمد ابراهيم به پايان رسانيد و براى انجام فريضهء جمعه و جماعت اجازه دريافت كرد .\r\nوى از حافظه‌اى بسيار قوى برخوردار بود . در محلهء شاه گنج آگره » امام جماعت را برعهده داشت . نواب عليخان بهادر از بزرگان « حسين‌آباد مونگير » او را براى حج و زيارت همراه خود برد و بعد از بازگشت در حسين‌آباد از توابع مونگير سكنى گزيد و در سى و نه‌سالگى وفات يافت .\r\nمادّه تاريخ وفات او چنين است :\r\n موطن پاكش بهيره بود در هندوستان * خود ببود عالم كامل فقيه و متّقى\r\nاز جهان بىوفا رفته به سال سى و نه * فخر اسلام آه بنياد على مولوى \r\n1287 ه ق\r\nاز فرزندان او مىتوان مولوى سيد مهدى حسين متوفى به سال 1313 ه ق را نام برد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nبنياد على ، ممتاز الافاضل 1390 ه ق / 1970 م\r\nمولوى بنياد على ممتاز الافاضل و خطيب مدرسة الواعظين در لكنهو ، گجرات ، پنجاب و بنگلور بود . وى از اهالى « شكارپور از توابع بلند شهر » و از علما و خطباى مشهور به شمار مىرفت و در حدود سال 1970 م وفات يافت .\r\n\r\nبهادر شاه اول 1053 ه ق / 1643 م 1124 ه ق / 1712 م\r\nاگرچه مذهب پادشاهان و سياست‌مداران همان قدرت آنهاست ، اما آنها برتريها و اعمال دينى خود را به‌هرحال به يك مذهب بخصوص وابسته مىكنند و بر همين اساس آنان را شيعه يا سنى مىگويند . در طول تاريخ شبه قارهء هند ، سلاطين تيمورى را معمولا سنى گفته‌اند اگرچه شاهزاده حيدر شكوه دربارهء شيعه بودن آنان دو كتاب نوشته است :\r\n1 - مثنوى شوكت حيدرى ( فارسى ) . 2 - رسالهء علم حيدرى ( فارسى چاپى ) .\r\nدربارهء سلطان حسين ميرزا تيمورى به سبب عنايت او به تصوّف و عقيده‌اش به ائمّهء اهل بيت عليهما السّلام احتمال دارد كه شيعه باشد ، شيعه بودن همايون و بيرم خان بالاتفاق ثابت شده است . در دربار اكبر شاه مناظرهء مذهبى و وجود شيعيان مانند حكيم ابو الفتح گيلانى ، حكيم فتح اللّه شيرازى ، ملا احمد تهتهوى و ملا نور اللّه شوشترى و ديگر علما و افاضل اهميّت مذهب شيعه را ثابت مىكند . آصف خان ، وزير جهانگير شاه و ملكهء او نورجهان از شيعيان معروف بودند . اگرچه يقين است كه جهانگير تحت تأثير اهميّت سياسى شيخ احمد سرهندى قرار گرفته بود ، و قاضى نور اللّه شوشترى را شهيد كرد . همچنين همايون نيز از تشيّع به دور بود ، اگرچه در آن دوره علما و فقهاى شيعه در دار الخلافه بسيار مورد احترام بودند . فقهايى مانند ملا سعيد اشرف مازندرانى و ملا شفيعا در دربار نفوذ داشتند . پسران و دختران پادشاهان ( شاهزادگان ) تحت تربيت علماى شيعه‌مذهب بودند . شاه جهان براى تعليم و تربيت شاهزادگان تسهيلات بسيار مناسب فراهم كرده بود . پسران وى بسيار تحصيل‌كرده بودند . داراشكوه عالم تصوف و فلسفهء هندى بود ، اورنگ زيب عالمگير مشتاق علوم اسلامى و حامى مذهب بود . وى قرآن را شرف خود مىدانست ، كتاب عظيم فقه حنفى به نام « فتاوى عالمگيرى » را به مسئوليت خود مرتب كرد . از آنچه در نامه‌ها و وصيت‌نامه‌ها آمده ثابت شده است كه وى حنفى متعصب و از مذهب تشيّع متنفر بود اما بعد از روابط دوستانه و يا مخالفت‌آميز امراى شيعه و حكومتهاى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nشيعه‌مذهب ، وى نيز شيعه شده بود و در آخرين وصيت‌نامهء خود احكام شيعه را قبول كرده و بهادر شاه را رازدار خود دانسته بود .\r\nبهادر شاه كه در ابتدا نام او معظم بود در 3 رجب سال 1053 ه ق از بطن نواب بايى دختر راجه راجو حاكم كشمير به دنيا آمد . عالمگير براى تعليم و تربيت اين پسر استادان ممتاز را تعيين كرده بود چنان‌كه وى در قرائت ، تجويد ، تفسير و حديث مهارت پيدا كرد ، قرآن را طورى تلاوت مىكرد كه شنوندگان را تحت تأثير قرار مىداد ، به مطالعهء تفسير بسيار علاقه‌مند بود . به زبان عربى مانند اهل زبان تسلط داشت ، در حديث چنان متبحر بود كه مورخان او را « قدوة المحدثين » مىگويند .\r\nوى استاندار استانهاى كابل ، دكن و بنگال شد و در جنگ عليه حيدر شاه سرپرستى ارتش را برعهده داشت . در همان زمان به سبب نارضايتى پادشاه تحت نظر قرار گرفت و زندانى شد .\r\nبعد از وفات نواب بيگم ( مادر معظم شاه ) در 2 ذيقعدهء سال 1102 ه ق از زندان رهايى يافت و به فرمانروايى ايالت پنجاب منصوب شد .\r\nدر سال 1109 ه ق استاندار كابل شد . اورنگ زيب عالمگير در 18 ذيقعدهء سال 1118 ه ق وفات يافت . شاهزادهء معظم اين خبر را در كابل شنيد . در 30 محرم سال 1119 ه ق تاج شاهى را بر سر گذاشت و پادشاهى خود را اعلام كرد و خود را به نام قطب الدّين شاه عالم بهادر شاه پادشاه غازى ملقب ساخت .\r\nوقتى به لاهور آمد و بر تخت سلطنت جلوس كرد و فرمان داد كه هنگام خطبه خواندن در مساجد ، همهء اسامى مروجه را خارج كنند و اسامى دوازده امام را بخوانند .\r\nروز جمعه همين‌كه اسامى ائمهء اثنى عشر در خطبه خوانده شد قيامت به پا شد ، خطيبى را كشتند و خطيب ديگرى را به رسوايى كشيدند . امرا و بزرگان و علماى اهل سنت واكنش شديدى از خود نشان دادند و پادشاه مجبور شد كه فرمان را پس بگيرد . چون مرهته‌ها ، سيكها و راجاهاى هندو ياغىشده ، شاهزاده محمّد اعظم و شاهزاده كام‌بخش نيز عليه پادشاه قيام كرده بودند ، بنابراين براى ايجاد نظم در مملكت و فرونشاندن جنگهاى فرقه‌هاى داخلى فرمان خود را پس گرفت اما با افرادى مانند نعمت خان عالى و امرا و علماى ديگر روابط خود را برقرار داشت و به هر صورت مذهب خود را محفوظ نگهداشت . در تذكره‌هايى مانند نزهة الخواطر ، تبحر مسلم بهادر شاه و در تواريخ ديگر دربارهء مذهب شيعه به‌طور مفصّل اشاره رفته است .\r\nبهادر شاه در هفتاد و سه‌سالگى روز دوشنبه 21 محرم سال 1124 ه ق درگذشت و در دهلى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدفن شد .\r\n\r\nبهادر عليشاه 1335 ه ق / 1916 م\r\nحكومت سيكها در پنجاب تمام شئون زندگى مسلمانان را مختل ساخته بود . بعد از حملهء نادر به هندوستان و تسلط احمد شاه ابدالى ، خانواده‌هاى پنجاب در دهلى ، اوده ، عظيم‌آباد ، مرشدآباد و بنگال آواره شده بودند و باقيماندهء افراد از هر نوع فعاليت دور بودند . سيكها براثر حملاتشان ، مساجد و مدارس را خراب كردند . امرا و علما را از قدرت انداختند . بنابراين در تاريخ پنجاب ، علما و بزرگان سنى عموما و علماى شيعه خصوصا ناياب هستند . در يك جامعه اگر اتحاد باشد آثار آنان تا اندازه‌اى محفوظ مىماند اما اختلاف و تفرقه در پنجاب بيشتر شده بود . هندو و سيكه ، دو دشمن بزرگ ، مسلمانان را از بين مىبردند و شيعه و سنى هر دو تباه شده بودند . در ميان شيعيان امرايى مانند على مردان خان و آصف جاه و خانواده‌هاى علما و امراى باقيمانده و اولاد حكيم فتح اللّه شيرازى و نجره در گجرات بودند اما بعد از احمد شاه ابدالى سنيان متعصب از قدرت آنان كاستند و سيكها در از بين بردن نام و نشان آنها از هيچ‌چيز فروگذار نكردند . سرانجام در همان پنجاب ، رجب عليشاه برخاست و از شيعيان پشتيبانى كرد . سپس قزلباشها آمدند و فرهنگ شيعيان را ترقى دادند . در پايان اين دوره ضرورت مبلّغان شديدا احساس مىشد . بنابراين در تمام ايالت خطبا ظاهر گشتند و خطبا براى تبليغ عقايد شيعه و سركوب مخالفان تشيع آمادهء مبارزه شدند و بر آنان اعتراض كردند و به حفظ قرآن كوشيدند و آنها را متهم كردند كه قرآن را قبول ندارند ، از ميان آنان قارى سيد بهادر عليشاه بسيار معروف شد .\r\nوى از خانوادهء سيد جلال پورجتان بود . او بعد از تحصيلات ابتدايى به وطن خود دهلى رفت و در آنجا كتابهاى ضرورى را نزد جعفر على جارچوى به پايان رسانيد و خطيبى فاضل شد . وى از قاريان خوش‌الحان و از خطباى خوش بيان و در مناظره حاضر جواب و فردى وجيه المنظر و پاكيزه نفس بود . او در پنجاب به تبليغ پرداخت و در يوپى به عنوان خطيب معروف شناخته شد .\r\nوى در 26 محرم سال 1335 ه ق در گجرات درگذشت . نواب محمّد جعفر در دفتر تاريخ ، بخش هفتم در صفحهء 78 ، مادّهء تاريخ وفات او را چنين آورده است :\r\n بدان مسكنش پور بعد جلال * كه در پنج آبست اين ارض پاك\r\nمناظر به دو در غم شاه دين * دلى در بغل داشته چاك‌چاك\r\nشش و بيست ماه محرم ببد * كه سيد درينجا بگشته هلاك \r\n\r\n","description":"","footnote":"","page_name":" 149 ","page_number":149},
  {"content":"\r\n\r\n بگفتا چنين جعفر دل حزين * بهادر عليشاه نيك ، آه خاك \r\n( 1335 ه ق )\r\nمولانا اطهر حسن زيدى مىگويد كه كتابخانهء بهادر عليشاه گنجينهء كتابهاى نادر بود كه از بين رفت .\r\nتصانيف او عبارتند از : 1 - تفسير سورهء يوسف . 2 - دليل الوصل فى جواب قوامع الفصل ، ( چاپ 1312 ه ) . 3 - واقعات مناظره نگينه و غيره ( 1891 م ) . 4 - دلائل الصادقين ( تاريخ محمدى ، 1895 م ) .\r\nفرزندان او عبارتند از : 1 - غلام على 2 - سيف على .\r\nسيف على يكى از خطبا بود و فرزندش حافظ ذو الفقار عليشاه زنده است .\r\n\r\nبهادر على ميرزا حيدرآبادى 1294 ه ق / 1877 م 1357 ه ق / 1939 م\r\nمروّج شريعت ، و عمدة العلماء مولانا بهادر على بن محمّد رضا بن غلام على بن بيگلر جنگ ، از فرزندان برادر تيمور بود . در سال 1294 ه ق ( 14 ، مهر 1993 فصلى مطابق تقويم هندى ) در حيدرآباد به هنگام طلوع آفتاب به دنيا آمد . علوم متداول را در محضر مولانا كاظم على و مولانا غلام حسين فرا گرفت و به درجهء فقاهت رسيد . به عراق نيز سفر كرد و بين معاصران خود مورد احترام بود . مدرسه‌اى بسيار بزرگ به نام « باب العلوم » بنا نهاد و كتابخانه‌اى نيز در سال 1350 ه ق تأسيس كرد . مولانا به سمت استاد بخش علوم دينى در كالج دولتى دكن - كالج جاگيردار - منصوب شد و تا آخر عمر در همان‌جا به تدريس پرداخت .\r\nوى در معبد دارالشفاء به خدمات امور دينى اشتغال داشت و امام جمعه و جماعت بود و در كارهاى مربوط به رفاه ملى شركت مىكرد و در شعر و خطابت نيز استاد كامل بود .\r\nدر 20 ذىالحجّه 1357 ه ق در حيدرآباد دار فانى را وداع گفت . تجهيز و تكفين در دايرهء مؤمن انجام گرفت . در تشييع جنازهء وى انبوهى مردم بىسابقه بوده است .\r\nتصانيف او عبارتند از :\r\n1 - سلسله تعليم مذهبى ( دو بخش ) .\r\n2 - طريق شريعت .\r\n3 - رباعيات صفى .\r\n4 - مسدس تعليم .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n5 - وصال آخرت .\r\n6 - عرفان صفى ( چاپى ) .\r\n7 - اخلاق آصفى ( چاپى ) .\r\n8 - تسبيح فاطمه ( چاپ نشده ) .\r\n9 - چراغ هدايت ( چاپى ) .\r\n10 - خلاصة المسائل ( چاپ نشده ) .\r\n11 - تسهيل المنطق ( غير چاپى ) .\r\n\r\nبختاور عليخان 1310 ه ق / 1892 م 1393 ه ق / 1973 م\r\nمولانا حاج بختاور على بن محمد حسين خان ، نوهء بخشى خان راجپوت صاحب املاك و زمين ( امهت سلطان‌پور پرتاپ‌گره يوپى هند ) بود ، به علت همكارى با حكومت اوده در جنگ آزادى 1857 م ( بين هنديها و انگليسيها ) املاك او مصادره شد . خاندان وى در جستجوى كار به لاهور رفتند . مدتى بعد بختاور هم به لاهور سفر كرد و در آنجا مشغول كار شد اما چون علاقه‌مند به علوم دينى بود ازآنجا به نجف رفت . هنگام وقوع جنگ جهانى او در سال 1914 م و فتواى علما عليه انگليسيها بختاور على به سبب حمايت از تركها بازداشت شد و مدتى در زندان ناصريه به سر برد ، ولى پس از مدتى ارتش انگليس او را به هندوستان فرستاد . در وطن خود نيز آرام نداشت . وى با بهتر شدن اوضاع دوباره به عراق رفت و مدتى طولانى در آنجا بود بعد از سال 1960 م به هندوستان برگشت و در بمبئى سكنى گزيد . در ماه ذيقعده 1393 ه ق دار فانى را وداع گفت .\r\nفرزندان او عبارتند از : 1 - مولانا محمّد حسين نجفى ، 2 - مولانا محمود الحسن نجفى ، 3 - آقا حسين ، وكيل دادگسترى .\r\n\r\nبدر الاسلام ، جارچوى 1365 ه ق / 1945 م\r\nمولانا سيد بدر الاسلام جارچوى در كالج منصبيه بيروت تدريس مىكرد . وى تحصيلات خود را در امروهه به پايان رسانيد و در امتحانات رسمى شركت كرد و مدارك مولوى ، مولوى عالم ، مولوى فاضل به عربى و به فارسى و نيز منشى و منشى كامل را به دست آورد ، سرانجام در سال 1945 وفات يافت .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nپ\r\n\r\nپادشاه حسين ، شيخ 1356 ه ق / 1937 م\r\nپادشاه حسين بن فداحسين سيتاپورى فاضل عربى ، فارسى ، انگليسى و فوق ليسانس در ادبيات سانسكريت و فردى بسيار متدين ، متشرع ، خوش‌سيما ، خوش‌اخلاق ، دوستدار اسلام ، مبلّغ و عاشق تعليمات محمّد صلّى اللّه عليه و آله و آل محمّد صلّى اللّه عليه و آله بود . پس از كسب معارف قرآن مجيد مقالاتى بر ردّ مستشرقين نوشت . سپس به نوشتن تفسير قرآن به زبان انگليسى اقدام كرد و بيش از نصف تفسير تمام شده بود كه دار فانى را وداع گفت . دو جلد از تفسير مذكور با مقدمه‌اى طولانى از طرف مدرسة الواعظين به چاپ رسيد و باقيماندهء آن در كتابخانهء واعظين محفوظ است . نجم الملة مولانا سيد نجم الحسن بقيهء تفسير را براى تكميل به افتخار حسين سپرد و او به اتمام رسانيد ، اما هنوز چاپ نشده است .\r\nمولانا پادشاه حسين در سيتاپور در 27 جمادى الاول 1356 ه ق وفات يافت .\r\n\r\nپياره ميرزا 1298 ه ق / 1880 م 1344 ه ق / 1925 م\r\nمولانا پياره ميرزا بن حكيم عباس ميرزا بن حكيم وزير ميرزا « در كتره محمد عليخان لكنهو » زندگى مىكرد و همدرس مولانا سبط حسن و شاگرد مولانا نجم الحسن بود .\r\nعلاوه بر تقدس ، رياضت و عبادت ، در ادب و شعر نيز مهارت داشت . پس از پايان تحصيل در مشهد مقدس سكنى گزيد و در همان جا نيز وفات يافت . مولانا ميرزا يوسف حسين ،\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبرادرزادهء مولانا پياره ميرزا بود .\r\nپير على ، ر . ك : على ، سيد .\r\n\r\nپير محمّد ، احمدنگرى 930 ه ق / 1523 م\r\nفاضل پير محمد حنفى شروانى در بين معاصران خويش عالمى بسيار بزرگ بود . برهان نظام شاه نيز نزد او درس خوانده بود به همين مناسبت او را جزو نزديكان دربار ساخت .\r\nروزى نظام شاه او را به قلعهء « هرينده » پيش خواجه جهان ( وزير ) فرستاد . آنجا با ملا طاهر ملاقات كرد . پير محمد در محضر ملا « مجسطى » آموخت . بعد از يك سال وقتى مولانا پير محمد به احمدنگر آمد ، پادشاه به استقبال او رفت و در اعزاز و اكرامش كوشيد .\r\nملا به اتفاق سه‌هزار نفر به مذهب شيعه درآمد و در خطبه اسامى ائمه را قرائت مىكرد و بدين سبب از ميان مردم شهر هزار و دويست سوار و پياده به نظام شاه حمله كردند . برهان نظام شاه آنان را به زندان افكند در نتيجه عدهء زيادى از آنان كه شيعه شده بودند ، تغيير مذهب دادند . بعد از چهار سال ملا از زندان بيرون آمد . اين اتفاق مربوط به سال 928 ه ق است ( نزهة الخواطر 4 / 100 به نقل از فرشته ) .\r\nملا عبد القادر بدايونى مىگويد : « عالمى بسيار خوش‌فهم و داراى طبعى شكوفا بود . از شيروان به قندهار آمد و نوكر بيرم خان خانان شد و با سرعت مدارج ترقى را طى كرد . بعد از فتح هندوستان لقب خان و سپس لقب « ناصر الملك » گرفت . سه چهار سال با عزت و احترام زندگى كرد . مدتى بعد در رودخانهء نربدا غرق شد و درگذشت . بدايونى او را از دور مىشناخت و فرصتى پيدا نكرده بود كه از نزديك وى را ملاقات كند .\r\nخلاصهء همين داستان را رحمان على در تذكرهء علماى هند نوشته است .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nت\r\n\r\nتأثير حسين 1291 ه ق / 1874 م 1351 ه ق / 1932 م\r\nسيد اشرف على از اهالى « پهندميرى بلوك مرادآباد » مردى پرهيزكار بود . فرزند نيك‌سرشت او ، مولانا تأثير حسين در سال 1874 م به دنيا آمد . از 1881 م در مدارس دولتى مشغول تحصيل علم شد و بعد از گذراندن دورهء متوسطه اردو ، به علوم دينى گرايش پيدا كرد و در مدرسهء منصبيهء بيروت به مدت هفت سال به تحصيل ادامه داد و مدرك لازم را به دست آورد .\r\nدر سال 1317 ه ق به لكنهو رفت و وارد مدرسهء ناظميه شد و در شعبان سال 1330 ه ق به دريافت مدرك ممتاز الافاضل نايل آمد .\r\nوى بسيار مورد اعتماد نجم العلماء بود ؛ لذا امور انتظامات مدرسه را به او سپرد و هنگامى كه به زيارت رفت ، مولانا را هم با خود برد . در شعبان 1331 ه ق به همكارى در مدرسهء عاليهء رامپور دعوت شد .\r\n\r\nتراب على 1362 ه ق / 1945 م\r\nمولانا سيد تراب على در روز جمعه اول رمضان سال 1362 ه ق دار فانى را وداع گفت . وى معلّم مدرسهء باب العلم نوگانوان سادات مرادآباد و معاون مولانا سبط نبى بود .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nتصدّق حسين 1263 ه ق / 1846 م 1348 ه ق / 1929 م\r\nسيدى بزرگوار به نام ابو طالب سيد اشرف كاظمى كه از حملهء هلاكو خان به تنگ آمده بود از نيشابور به پاكستان و هندوستان آمد و تغلق شاه به پاس خدمات عاليهء او ( به روايتى به خونبهاى قتل پسر سيد اشرف ) هفتصد و هشتاد و چهار قريه را در كنتور بلوك حرول ( در نزديكى لكنهو ) به وى عطا كرد . اين خاندان از آن زمان تا سال 1948 م صاحب اين منطقه بودند . در شبه قاره از نام حكيم بزرگ علامه سيد غلام حسين كنتورى از اولاد كرام ابو طالب موسوى كاظمى همه مطلع هستند ، تصدق حسين فرزند علامه كنتورى در 17 ربيع الثانى سال 1263 ه ق مطابق 4 آوريل 1846 م در لكنهو متولد شد . در آن زمان پدربزرگ مادرىاش مفتى محمّد قلى در نزديكى « بيلى گارد » زندگى مىكرد . مولانا تصدق حسين در خانواده‌اى اهل دانش تربيت يافته بود . وى در محضر بزرگان خاندان و استادان شهر ، مقدمات صرف و نحو و منطق و فقه و عقايد را به پايان رسانيد . هنگام وقوع جنگ آزادى ( 1857 م ) علامه غلام حسين كه از سركردگان جنگ شمرده مىشد الزاما به نيپال فرستاده شد و تصدق حسين به وطن خود كنتور رفت . وقتى علامه از نيپال به وطن بازگشت فرزندش را نزد خود فرا خواند و منطق ، فلسفه ، رياضى ، اقليدس ، مجسطى و شفا را به او آموخت .\r\nاو در سال 1869 م كه كالج كينگ تأسيس شد آخرين مدرك فاضل عربى را به دست آورد و به كسب درجهء ممتاز موفق شد .\r\nبراى آموختن دروس فقه ، حديث ، تفسير و علوم دينى نزد دايى خود ، مولانا حامد حسين و مفتى محمّد عباس و آية اللّه مولانا سيد احمد على محمّدآبادى رفت و علوم مذكور را فرا گرفت .\r\nهمدرسان وى عبارت بودند از :\r\nسيد جعفر حسين فرزند مولانا احمد على ، سيد حسن ساكن كهجوه ، سيد محمد نقى ساكن كهجوه ، سيد مهدى حسين ، ساكل بدولى ( باره ) سيد كرامت حسين ، قاضى خواجه عابد حسين سهارن‌پورى ، سيد رضا حسين نونهروى . قابل ذكر است كه مولانا در مدت دو سال شرح لمعه را تمام كرد .\r\nممتاز العلماء سيد محمّد تقى كه دروس خارج را به روش نجف اشرف شروع كرده بود مولانا تصدق حسين در اين درس شركت كرد . از همدرسان وى افراد ذيل را مىتوان نام برد :\r\nسيد محمد ابراهيم ، نواب والاجاه ، سيد مصطفى معروف به ميرآقا ، سيد محمد تقى ،\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nخواجه عابد حسين ، سيد كرامت حسين ، سيد حيدر لكنهوى ، سيد على حسين پدر محقق هندى .\r\nبعد از اتمام درس با دايى خود ، فردوس مآب حامد حسين مدتى به سر برد . آن مرحوم او را بسيار دوست مىداشت . در تأليف عبقات الانوار و استقصاء الافهام با او همكارى مىكرد و در راه تدريس نيز بسيار زحمت مىكشيد . طلاب تحت تأثير محبت و شفقت و تربيت او قرار گرفته بودند و او را نمونهء اخلاق و فردوس مآب مىدانستند .\r\nدر سال 1300 ه ق وقتى علامه حامد حسين وفات يافت مولانا به حيدرآباد سفر كرد و در حيدرآباد شاگرد وى مولانا سيد محمد عباس رسول‌پورى و مدرس مدرسهء دار العلوم از وى استقبال به عمل آورد ، بعد از چند روزى به كمك حكيم سيد عنايت حسين به عنوان معلم نواب ميرزا خورشيد بهادر ، مشغول به كار شد .\r\nدر همان زمان نواب تهور جنگ اشرف الدوله بهادر ركن الملك خان دوران وزير معتمد نواب محبوب عليخان بود ( و با كمك وى نواب عثمان عليخان بر تخت سلطنت نشست ) وقتى نواب خبر يافت ، به خانهء بهرام الدوله در محلهء ياقوت پوره رفت و شكايت كرد كه چرا به خانهء من نيامديد ؟ چون در سال 1286 ه ق نواب تهور جنگ ، فردوس مآب و مولانا تصدق حسين هنگام مراسم حج باهم بودند ، نواب تهور جنگ نزد مير عثمان عليخان آصف جاه سابع دربارهء آنان تعريف كرده بود و به همين سبب مير عثمان عليخان تا آخر زندگى معترف به كمالات علمى و دوستدار اين افراد بود .\r\nاتفاقا مولوى چراغ على ملقب به نواب اعظم يار جنگ هم در دكن بود . وى مفتى محمد قلى ، قاضى القضاة ميروت را هم مىشناخت و با علامه كنتورى نيز آشنا بود ، زيرا يكى از زنان مرحوم از ميروت بود . بنابراين قرابت ، مولانا را همراه خود به گلبرگه آورد . مولانا در آنجا كتابخانه‌اى را مشاهده كرد كه به آن علاقه‌مند شد ، چرا كه اين علاقه را از خاندان خود به ارث برده بود . مولوى چراغ على مشغول نوشتن رساله‌اى به نام - رسالهء علوم جديده و اسلام - بود ، مولانا تصدق حسين به همكارى با او پرداخت و در طى چهار سال همكارى كتاب بسيار با ارزشى تدوين كرد .\r\nدر 17 شوال سال 1312 ه ق برادر كوچكش مولانا محمّد على درگذشت و مولانا را اين حادثه بسيار متأثر ساخت .\r\nدر 24 ربيع الاول سال 1314 ه ق نواب عماد الملك او را به سمت سرپرست و ناظم كتابخانهء\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nآصفيه منصوب كرد و در گزارش رسمى خود نوشت :\r\n« كسانى كه با مولوى مذكور آشنايى دارند آنان مىتوانند بگويند كه نه فقط در ميان مردم محل ، بلكه در تمام هندوستان براى انجام اين كار بهتر و مناسب‌تر از وى نمىتوانند پيدا كنند » .\r\nمولانا در كتابخانهء آصفيه كارهايى مانند كتابشناسى ، كتابدارى ، تحقيق و مطالعه ، كمك به محققان و تشويق نوجوانان انجام داد و در پيشرفت كتابخانه زحمت كشيد . نسخه‌بدلهاى هزاران كتاب را به دست آورد . صدها محقق را دعوت و براى آنان كار مهيا كرد . نوادر متعدد را به دست آورد . فهرستها را آماده و كتابخانه را به صورت يك ادارهء فعال تبديل كرد . وى برنامه‌ريزى كرده بود كه كتابها را در لكنهو به چاپ برساند و برادرش اين كار را به وسيلهء « نول كشور » انجام داد . او فرصتى به دست آورد كه در دكن هم همان كار را انجام دهد .\r\nورود « انيس » ( شاعر و مرثيه‌سرا ) به حيدرآباد بنا به دعوت فردوس مآب و تأييد نواب بهرام الدوله صورت گرفت . بعد از آن نيز اكثر اهل علم و ادب بنا به درخواست مولانا تصدق حسين به حيدرآباد سفر كردند . اكثر علما و محققان ، تحت تأثير مهمان‌نوازى و اخلاق پسنديده و تواضع مولانا تصدق حسين قرار گرفته بودند . عبد المسيح انطاكى ، شاعر معروف مصرى ، در شأن وى قصيده‌اى عربى به عنوان سپاس‌نامه سرود و به چاپ رسانيد .\r\nبعد از حدود بيست سال خدمات علمى در سال 1337 ه ق بازنشسته شد اما همكارى خود را در كميتهء نظارت كتابخانه به عنوان يك ركن اصلى ادامه داد .\r\nدر سال 1342 ه ق به زيارت عتبات عاليات مشرف شد و در 25 شوال سال 1348 ه ق در روز پنجشنبه نزديك ساعت يازده صبح دار فانى را وداع گفت . در تشييع جنازهء وى هندو ، مسلمان ، سنى ، شيعه به تعداد زيادى شركت كرده بودند . وى در قبرستان قطب شاهى طرف بازار به خاك سپرده شد .\r\nبا شنيدن خبر وفات وى مردم عراق ، ايران ، هند و دكن به گريه افتادند و در مراكز علمى از طرف علما مجالس ختم بر پا شد و شاعران به سرودن مراثى و تعيين مادّه تاريخ وفات او پرداختند .\r\n\r\nفرزندان او عبارتند از :\r\n1 - مولانا سيد عباس حسين ، سرپرست كتابخانهء آصفيه .\r\n2 - مولانا سيد على محمد كه در صدر محاسبى دكن ، ناظم بود و در 27 رجب سال 1355 ه ق وفات يافت .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nشاگردان او عبارتند از :\r\n1 - مولوى سيد غلام عباس ، مدرس دار العلوم حيدرآباد .\r\n2 - حكيم سيد محمّد رسول خان معروف به حكيم چهوته بن حكيم مولوى سيد محمّد هاشم خان .\r\n3 - مولوى سيد احمد سعيد .\r\n4 - مولوى سيد مصطفى حسين كنتورى .\r\n5 - مولوى سيّد محمد على برادر تنى مولانا .\r\n6 - سيّد محمد ذكى پسر خالهء مولانا .\r\n7 - مولوى سيد بنده حسن كنتورى .\r\n8 - قارى محمّد على لكنهوى .\r\n9 - ولايت حسين برجيس لكنهوى .\r\n10 - قارى مولوى هادى حسين اكبرپور بلوك فيض‌آباد .\r\n11 - مولوى سيد محمّد حسين نوگانوى .\r\n12 - مولوى سيد محمد مهدى مؤلف لواعج الاحزان .\r\n13 - مولوى سيد محمّد جواد .\r\n14 - حكيم سيد محمّد محسن بهيك‌پورى .\r\n15 - مولوى سيد گلزار حسين ، ساكن سيتهل بلوك بانس بريلى .\r\n16 - مولوى سيد قاسم على .\r\n17 - مولوى سيد زوار حسين راى بريلى .\r\n18 - مولوى سيد على ساكن عشره چهپره ، به عراق هم رفته و به درجهء اجتهاد رسيده بود .\r\n19 - مولوى سيد ابو الحسن عشروى برادر مولانا سيد على حكيم سيد اكبر حسين موهانى .\r\n20 - حكيم ميرزا مهدى فرزند ميرزا محمّد على مؤلف نجوم السماء .\r\n21 - مولوى سيد محمّد رضا رئيس سرسى .\r\n22 - حافظ مولوى سيد عبد الجليل مارهروى .\r\n23 - حكيم ميرزا محمّد كاظم لكنهوى .\r\n\r\nتصانيف او عبارتند از :\r\n1 - نور العين ترجمهء ابصار العين فى انصار الحسين عليه السّلام ، تأليف علامه شيخ محمّد بن شيخ طاهر سماوى نجفى ( 1345 ه ق ، چاپ اول 1357 ه ق حيدرآباد ) 2 - ترجمهء شرح باب حادى عشر 3 - ترجمهء جامع الاحكام .\r\n\r\nتفضل حسين خان علامه 1140 ه ق / 1727 م 1215 ه ق / 1801 م\r\nتفضل حسين خان بن اسد اللّه بن كرم اللّه كشميرى از علماى بزرگ فلسفه و علوم عقلى زمان\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nخود بود . پدربزرگش نيز به خاطر علم و فضلى كه داشت مدتى به سمت استاندار لاهور انجام‌وظيفه مىكرد و سپس وكيل معين الملك ميرمنو شد .\r\nحقوق ساليانه‌اش در آن زمان سيصد هزار روپيه بود . اسد اللّه فرزند كرم اللّه خان نيز از افراد متمكن به شمار مىرفت . از شرح زندگىاش اطلاعى در دست نيست و معلوم نيست كه آيا در لاهور بوده يا در سيالكوت ، گفته مىشود كه تفضل خان فرزند اسد اللّه خان در سيالكوت به دنيا آمد « 1 » و بعض تذكره‌ها زادگاهش را لاهور نوشته‌اند .\r\nتفضل حسين خان تحصيلات ابتدايى خود را در لاهور به پايان رسانيد و در سيزده‌سالگى به دهلى « 2 » و در هجده‌سالگى به لكنهو رفت و نزد وجيه الدّين ، ميرزا محمّد على بن خير اللّه مهندس ، رشتهء معقول و رياضى و منقول را خواند . براى استفاده از محضر ملا حسن ( شارح مسلم العلوم ) به لكنهو رفت ، اما بين آن دو رابطهء خوبى برقرار نبود .\r\nاز ميان استادان خان علامه شيخ على حزين شايان ذكر است . وى حكيمى بىنظير بود .\r\nمدتى بعد خان علامه علاقه‌مند به فراگيرى زبانهاى مختلف شد و همراه با انگليسى زبان لاتينى را هم خوب ياد گرفت .\r\nوى معلّم خصوصى نواب سعادت عليخان ( درگذشته 1167 ه ق ) بود و در زمان شجاع الدوله شهرت و احترام خاصى پيدا كرد . از معلمى نواب سعادت عليخان استنباط مىشود كه تفضل حسين خان از نواب تقريبا پانزده سال بزرگتر بوده است ، بنابراين من تاريخ تولدش را در حدود 1140 ه ق تخمين مىزنم .\r\nدر دوران آصف الدوله ( احتمالا در سال 1774 م ) او به عنوان سفير اوده به كلكته رفت ، و مدت ده سال در كلكته بود ، سپس نواب آصف الدوله او را به لكنهو طلب كرد و سمت وكالت را به او داد . مؤلف عماد السعادة مىگويد كه در سال 1201 ه ق خان علامه در كلكته بوده ، در سال 1203 ه ق بعد از درگذشت « راجه‌گو بندرام » وكيل آصف الدوله ، خان علامه جانشين او شد .\r\n« لرد هستنگ » نزد او چغمنى و مجسطى خواند و به نواب آصف الدوله در مورد او سفارش كرد .\r\nنواب هم با محبّت با او رفتار مىكرد و او را براى قبول وزارت آماده ساخت . از همدوره‌هاى علمى او در لكنهو مىتوان غفران مآب مولانا دلدار على را نام برد كه به اتفاق وى به الله‌آباد رفت\r\n\r\n\r\n","description":"","footnote":"\r\n( 1 ) - رحمان على ، تذكرهء علماى هند و نجوم السماء و نزهة الخواطر . 7 / 110 .\r\n( 2 ) - در نزهة الخواطر نوشته شده كه در سيزده‌سالگى به دهلى و در هجده‌سالگى به اوده رفته بود .\r\n","page_name":" 159 ","page_number":159},
  {"content":"\r\n\r\nو با مولوى غلام حسين دكن شاگرد مولوى بركت اللّه الله‌آبادى مناظره كرد . در اين مناظره ، حاضران لياقت و فضيلت او را در منطق مورد ستايش قرار دادند .\r\nدر سال 11 / 1212 ه ق تفضل حسين خان به لقب « خان علامه » ملقب شد و مقام معاونت وزارت را در دربار اوده به دست آورد . اما فعاليتهاى علمى او را مجال نداد كه بر اين منصب زياد باقى بماند . در روزهاى آخر زندگى بيشتر اوقات خود را به مطالعهء علوم جديد غربى و فلسفه صرف مىكرد . روابط او با انگليسيها در كلكته و آله الله‌آباد بسيار محكم بود ، بنابراين دوباره به منصب سفارت اوده منصوب شد و به كلكته رفت ، اما به صورت ظاهر در كلكته از سياست و مقام خود كناره‌گيرى كرد و به مطالعه و تدريس و تصنيف و تأليف پرداخت .\r\nسيد عبد اللطيف ، سياح فاضل شوشتر ، در سفرنامهء خود « تحفة العالم » ملاقات خود را با علامه ذكر كرده و تحت تأثير علامه قرار گرفته است . وى مىگويد كه تفضل حسين خان ، « ارسطوى زمان » و « معلم ثالث » بود ، از فرهنگ دوستى ، خوش‌زبانى ، بذله‌گويى ، خوش‌طبعى ، ذكاوت ، قابليت و سياستمدارى او همه تعريف كرده‌اند ، علاوه بر اين ، وى ساده و بىريا بود ، خانهء او ، حاجب و دربان نداشت . خانواده‌اش را در لكنهو گذاشته بود و تنها زندگى مىكرد .\r\nتمام شب را در حال مطالعه به سر مىبرد . بعد از انجام كارهاى ضرورى تدريس مىكرد .\r\nطلاب رياضى ، منطق و فلسفه مىآمدند و در نزد او درس مىخواندند ، بعد از ظهرها با انگليسيها ملاقات داشت و يا به كارهاى ادارى مىپرداخت و در فرصتهاى مناسب طلاب مىآمدند و فقه اماميه مىخواندند . سپس نماز ظهرين را مىخواند و بعد از ناهار فقه حنفى تدريس مىكرد . بعد از اداى نماز مغرب و عشا ، بلافاصله به مطالعه مىپرداخت .\r\nقبل از خواب به موسيقى نيز گوش مىداد . موسيقىنواز وى ، شخصى به نام محمد پناه بود ( ر . ك : عماد السعادة ) .\r\nانگليسيها به او بسيار احترام مىگذاشتند و از وجودش استفاده مىكردند . خان علامه كتابهاى نويسندگان غربى را با علاقه مىخواند . انگليسيهايى كه مشتاق علم بودند به وسيلهء وى چندين كتاب انگليسى ، لاتينى و يونانى را به زبان عربى يا فارسى برگرداندند .\r\nدر اواخر عمر به فلج مبتلا شد و در حين سفر از كلكته به مرشدآباد در 15 شوال سال 1215 ه ق درگذشت و احتمالا در بنارس به خاك سپرده شد .\r\nبه مناسبت وفات وى ، شاه محمّد اجمل الله‌آباد ، مادّه تاريخى سرود كه چند بيت براى نمونه نقل مىشود :\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n در هزار و دو صد و دوازدهم * شده چون فضل قادر قدوس\r\nخان عالىمقام والاجاه * اشرف النفس در ذوات نفوس\r\nآن تفضل حسين خان يعنى * زده بر كشور امارت كوس\r\nنايب آصف زمان گرديد * رفت نامش ز هند تا حد روس\r\nآن‌چنان بندوبست كرد به ملك * كه به ملكش نمانده يك سالوس\r\nبعد چندى به ملك مشرق رفت * خود به دولت‌سراى او زد بوس\r\nگشت از شرق چون به جانب غرب * هاى ! شد مطلع جهان معكوس\r\nآفتاب شرف غروب نمود * تيره‌تر گشت اين جهان عبوس\r\nدوصد و يك‌هزار و پانزدهم * طالع روزگار شد منكوس\r\nكه به ناگاه آن عديم المثل * به‌سوى ملك آخرت زد كوس\r\nيك جهان رفت بهر استقبال * عالمى در اميد شد مأيوس\r\nمثل او گردش زمانه نديد * صاحب ننگ و صاحب ناموس\r\nسر به شاگردىاش فروبردند * يكه‌تاز اوستاد بطلميوس\r\nدر متانت و در فطانت و فهم * از فلاطون و ديسقوريدوس\r\nبر زبان بود ياد او هردم * چه صراح و صحاح و چه قاموس\r\nراى مشائيان و اشراقين * پيش ايشان چو رأى نامحسوس\r\nداشت او در خزانه علم چنان * كه نديده به خواب كيكاووس\r\nبو على زمانهء خود بود * علم او پيش علم او چو دروس\r\nصاحب دين و صاحب اسلام * بىشك و ريب چون محقق توس\r\nنيك و بد را نمىگذارد حيف * آه از گردش سپهر سموس\r\nآنكه بر قاقم و سمور نشست * دارد از خاك گور هى ملبوس\r\nگر بپرسند سال تاريخش * با سر حيف و غم بگو افسوس \r\nخان علامه از خانواده‌اى ثروتمند و خود صاحب رياست و امارت بود ، بعد از وفاتش علاوه بر املاك ، نهصد هزار روپيه پول نقد به‌جا گذاشت كه ششصد هزار به پسرش نواب تجمل حسين خان و سيصد هزار روپيه به دخترش رسيد . در زمان نواب سعادت عليخان تيول داشته كه درآمد ساليانه‌اش شصت هزار روپيه بود . ( طلسم هند ، 347 ) .\r\n\r\nشاگردان او :\r\nشاگردانش در شهرهاى متعدد بودند اما چون دوران آخر زندگى خود را در\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكلكته سپرى كرده بود فهرست كامل شاگردانش به دست نيامد ، تعدادى از آنها به شرح زير است :\r\n1 - نواب سعادت عليخان ( اوده ، درگذشته به سال 1229 ه ق ) .\r\n2 - نواب فريد الدوله وزير شاه عالم پادشاه ، براى خواندن علم نجوم و رياضيات به لكنهو آمده بود ( درگذشته به سال 1244 ه ق ) .\r\n3 - مفتى على كبير مچهلى شهرى ( درگذشته به سال 1269 ه ق ) .\r\n\r\nتصانيف او عبارتند از :\r\nحاشيه بر چندين كتاب فقه و حديث ؛ آپولونيوس  Apollonius  ، شرح مخروطات وى پال  Whipple  ، و سيمسن  Simson  ؛ كتابى دربارهء علم هيئت اروپا ؛ دو رساله در زمينهء جبر و مقابله ؛ كتابى دربارهء طبيعيات .\r\nاين هفت كتاب مدتى جزو كتابهاى درسى به شمار مىرفتند ، اما بعد از خارج شدن از برنامهء درسى ، متروك شدند .\r\nكتاب  Philosophiac Natuialis Principiamathe Matica  تأليف نيوتن را به فارسى ترجمه كرد . از تأليفات ، حواشى و متفرقات خبرى نيست ( فلسفهء طبيعى و اصول رياضى ) .\r\nفرزندان او عبارتند از : نواب تجمل حسين خان ، دركتره ابو تراب خان ، لكنهو زندگى مىكرد و حسينيه و موقوفاتى به ياد او ساخته‌اند كه هنوز هم پابرجاست .\r\n\r\nتفضل حسين 1243 ه ق / 1827 م 1305 ه ق / 1888 م\r\nمولوى كرامت على از اهالى فتح‌پور بسوان بلوك باره‌بنكى ، هند ، صاحب ملك و متولى وقف محسنيه هوگلى ( هگلى ) بود . فرزندش تفضل حسين ، در سال 1243 ه ق متولد شد و در رفاه كامل نشو و نما يافت و به كسب تعليم و تربيت پرداخت ، آنگاه به لكنهو آمد و در اين مركز علمى مانند امرا زندگى مىكرد و علوم متداول را نزد استادان فرا گرفت ، به مولوى نعمت اللّه مبلغ دويست روپيه ماهانه مىداد و در مدت هجده سال علوم عقلى را به پايان رسانيد . مدت پانزده سال نزد عليين مكان سيد حسين ، علوم شرعيه و نزد مفتى محمّد عباس علوم ادب و . . . را به پايان رسانيد .\r\nاو فردى باهوش ، زيرك و زحمتكش بود و به آموختن علم و دانش علاقه داشت . به استادان خويش احترام مىگذاشت و براى گرفتن درس به منزل مولوى نعمت اللّه مىرفت . روزى مولوى نعمت اللّه متوجه شد كه تفضل حسين كتابهاى خود را به دست خدمتگزار خود داده است . به\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nخادمش گفت تو خودت درس بخوان ، زيرا كسى كه كتاب به دست مىگيرد ، طالب علم است .\r\nتفضل حسين فردى با استعداد بود به‌طورى كه طلاب ممتاز در نزد وى درس مىخواندند و به سبب مقامى كه داشت امرا و حكام براى عرض ادب به خدمتش مىآمدند و آن‌قدر پرهيزكار بود كه به وى پيشنهاد كردند امامت نماز را برعهده بگيرد ولى او قبول نكرد ، او شخصى محتاط و دوستدار دانش بود . و هزينهء طعام طلاب را فراهم مىكرد .\r\nبا علماى معاصر به مباحثه مىپرداخت . علما نيز به او احترام مىگذاشتند . با محمّد ابراهيم و مرحوم انيس روابط بسيار دوستانه‌اى داشت .\r\nدر علم رياضى يگانهء روزگار بود ، در فتح‌پور حسينيهء خانوادگى داشت كه به مرمت و عمران آن پرداخت . در فهرست شاگردان او افرادى بسيار مهم ديده مىشوند :\r\nمعتمد الدوله آقامير ، وزير اوده ؛ باقر العلوم سيد باقر ؛ فخر الحكماء سيد محمّد جعفر ؛ مولوى شيخ فدا حسين ، پروفسور كالج علىگره ؛ حكيم ميان سيد فضل على ؛ علامه سيد مرتضى شاه ؛ سيد على نقى ؛ سيد محمد تقى جانسى ؛ نواب مهدى حسن خان بهادر ؛ فتح نوازجنگ بهادر ، وكيل دادگسترى حيدرآباد دكن .\r\nوفات وى در شصت و سه‌سالگى اتفاق افتاد و در حسينيه دفن شد . تاريخ وفاتش 4 ذىالحجّه 1305 ه ق است .\r\nفرزندان او عبارتند از : مولوى ابو جعفر معروف به منه ، مولوى ابو القاسم ، مولوى حكيم ابو محمّد .\r\n\r\nتفضل حسين سنبهلى 1237 ه ق / 1821 م 1308 ه ق / 1893 م\r\nمولانا حاجى تفضل حسين فرزند مير حيدر على « سنبهلى بلوك مرادآباد » علاوه بر زادگاهش در دهلى و لكنهو به تحصيلات خود ادامه داد و در محضر قارى جعفر على ، عليين مكان مولانا سيد حسين و مفتى محمد عباس در دروس خصوصى شركت مىكرد . فردى با استعداد ، فاضل ، فقيه ، اديب ، زاهد و متقى و نيز علاقه‌مند به تعليم و تدريس بود . در اواخر عمرش حتى وقتى كه بر اسب سوار مىشد در حال حركت به همراهانش درس مىداد ، در تدريس هيئت ، رياضى ، ادب و طب شهرت داشت . در سال 1875 م در مدارس دولتى مرادآباد ، گوركه‌پور و كانپور تدريس مىكرد ، سپس معاون بازرس مدارس در « بخنورد و دهره‌دون » شد .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nپيوسته به ياد خدا بود و از ضايع كردن وقت پرهيز مىكرد . فردى رحيم و مهربان بود ، حتى وقتى كه مىخواست بر اسب خود شلّاق بزند بر نوك كفش خود مىزد .\r\nمحتاط و پايبند طهارت بود و از راه حلال ارتزاق مىكرد .\r\nخداترس بود كما اينكه وقتى دوستانش به مناسبت ارتقاى مقامش به او تبريك مىگفتند ، پاسخ مىداد كه تبريك ندارد ، چرا كه حسابم در نزد پروردگار بيشتر شده است !\r\nدعاى او در نزد پروردگار مستجاب مىشد ، گويا در سفر حج كه فرزند بزرگش همراه او بود در بين راه طوفانى برمىخيزد ، تمام مسافران نگران و ناراحت مىشوند . وى دو ركعت نماز مىخواند و دعا مىكند . بعد از دعا ، طوفان فرومىنشيند . مسافران با ديدن اين كيفيت ، به خدمت وى حاضر شدند و دستش را بوسيدند .\r\nگفتارش در افراد تأثير مىگذاشت و هركس را نصيحت مىكرد مىپذيرفت . تفضل حسين در 9 جمادى الاول سال 1308 ه ق براثر فلج درگذشت . در تكملهء نجوم السماء مادّه تاريخ وفاتش مختلف نوشته شده اما در كتاب بىبها تاريخ آن در سال 1310 ه ق ذكر شده و سپس قطعه جعفر عليخان نقل شده است :\r\n مكين قصبهء سنبهل جناب علامه * فقيه آل نبى عالم علوم ادق\r\nبشد به ماه مه بست و شش ز دار فنا * جنان مقام تفضل حسين محب حق\r\nبگو جماد دوم بست و هفت از هجرى * هزار و دوصد و هشتاد نه براى طبق \r\nتاريخ صحيح آن 9 جمادى الاول 1310 ه ق است .\r\nحاشيه بر شرح لمعه ( در 1857 م از بين رفت ) به عربى از آثار اوست .\r\nفرزندان او عبارتند از : حكيم سيد حسن ، امام جمعه و جماعت كان‌پور . محمد سبطين ، در حيدرآباد زندگى مىكرد .\r\nشاگردان او عبارتند از :\r\n1 - نجم العلماء مولانا سيد نجم الحسن .\r\n2 - مولوى مظفر عليخان مرادآبادى .\r\n3 - مولوى سيد على حسن نوگانوى .\r\n4 - مولوى سيد حسين امروهوى .\r\n5 - مولوى سيد على رضا ، ساكن كندركى ، وى در كلام و فلسفه و رياضى ماهر بود .\r\n6 - مولوى على حسن ، ساكن سنبهل كه در مناظره و فقه مهارت كامل داشت .\r\n7 - سيد زنده على ، ساكن جهالو بلوك بجنور .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nث\r\n\r\nثابت على شاه 1153 ه ق / 1740 م 1225 ه ق / 1810 م\r\nثابت على بن مدار على شاه عالم و مصنف و مبلّغ و شاعر سيوهن سند بود كه در سال 1153 ه ق متولد شد و در 27 جمادى الثانى 1225 ه ق درگذشت . وى نزد مخدوم محمّد احسان علوم عربى و تفسير و حديث و در نزد مخدوم محمد مراد واعظ علم فقه را به پايان رساند و براى اصلاح اشعار خود نزد نور الحق و ميان غلامعلى مداح مىرفت . حاكمان تاپهور از وى بسيار قدردانى كردند . ثابت على شاه ، كتابهاى متعددى را تصنيف كرد . مرثيه‌گويى را به زبان سندى رواج داد .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nج\r\n\r\nجان محمد ( چهوته‌ميان ) 1311 ه ق / 1893 م\r\nدر آغاز قرن چهاردهم ، استادى كه در ترقى تعاليم در قريه مبارك‌پور اعظم‌گره از همه بيشتر خدمت كرد مولوى جان محمد چهوته‌ميان بود . در مدرسه‌اى كه او تأسيس كرده بود محصلان شيعه و سنى هر دو تحصيل مىكردند و رفتار مولوى جان محمد با آنها چنان بود كه همگان با جان و دل او را دوست مىداشتند و هميشه به شاگردى او افتخار مىكردند . به روحانيت و تقواى او همه معترف بودند . او تعاليم قرآن مجيد را به مردم آن قريه آموزش داد و فرزندان خود را با زيور تعاليم دينى چنان آراسته كرد كه علماى بزرگى از ميان فرزندانش برخاستند .\r\nمولانا حاج شيخ جواد حسين صدر الافاضل ، نوهء جان محمد چهوته‌ميان ، مبلّغ مدرسة الواعظين لكنهو است و مدت مديدى است در « سرحد و پنجاب » فرائض تبليغ دين را انجام مىدهد .\r\nوى در قريهء خود يادبود علمى از خود باقى گذاشته ، يعنى در سال 1929 م « مدرسهء باب العلم » را تأسيس كرد كه تاكنون پابرجاست . مولانا جواد حسين در نوامبر 1977 م به مبارك‌پور رفت و شجرهء مباركهء علماى مبارك‌پور را به دست آورد و آن كتاب را به من عاريت داد ، در آن كتاب نوشته شده است :\r\n« مولوى جان محمد در 21 جمادى الاول 1311 ه ق وفات يافت . قبرش در بخش غربى قريه ، به طرف غرب ديوار جنوبى روضهء پنجه شاه واقع است . در بالاى سر قبر سنگى بزرگ نصب است كه روى آن نوشته شده است :\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n« تاريخ فوت مأخوذ از تصنيف جناب مولوى سيد محمّد صاحب دام ظله » .\r\n مولوى جان محمد كه نظيرش به جهان * چشم گردون همه ديد و همه دانست محال\r\nعالم و معدن اخلاق و عزيز دلها * زاهد و عابد و دين‌پرور و بوذر به مثال\r\nيك جهان شاهد فضلش همه خاص و همه عام * در كمالش به كسى هيچ نه قيل است و نه قال\r\nبود بيست و يكم از ماه جمادى الاولى * كرد آهنگ سفر جانب رب متعال\r\nيا الهى به جنان مسكن طيب بادش * اين دعا از من و آمين ز سمك تا به هلال\r\nآثم اين مصرع تاريخ به قبرش بنوشت * شد به فردوس جنان راهنما پيرو آل \r\n1311 ه ق\r\n\r\nجان محمد بره‌ميان 1256 ه ق / 1844 م\r\nمولوى جان محمد بره‌ميان ، معلم مشهور مبارك‌پور بود . حسن على فاروقى در « واقعات حادثات » نوشته است :\r\nميرزا ولى بيگ داروغه مبارك‌پور ، مدت هفت سال وظيفهء خود را با شأن و شوكت انجام داد و در تاريخ 26 صفر سال 1256 ه ق در شب جمعه درگذشت . مادّهء تاريخ وفات او را مولوى جان محمد ، ساكن محله شاه محمّدپور ، از محلات قريهء مبارك‌پور ، اين‌چنين گفته است :\r\n در كشور انصاف ولى بيگ درآمد * در خلق خدا منبع فضل و هنر آمد\r\nاز دار فنا رفته سوى منزل فردوس * تاريخ وفاتش « به غم و درد » برآمد \r\n1256 ه ق\r\n\r\nجعفر دهلوى 1280 ه ق / 1863 م\r\nمولانا سيد جعفر معروف به ابو عليخان موسوى بنارسى دهلوى ، معاصر مفتى محمد قلى خان\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبود و در تاريخ ، رجال ، حديث ، مناقب و ادبيات فارسى مهارت داشت .\r\nمولانا اعجاز حسين كنتورى در « كشف الحجب و الاستار » نوشته است :\r\n« شفاء المسلمين بالفارسية ، لشرف الدّين الاخبارى ، زين الابرار ، نقاوة الاماثل ، الموفق بجلائل الشمائل السيد المعروف بابى عليخان الموسوى البنارسى ثم الدهلوى » .\r\nاز اينجا استنباط مىشود كه مولانا سيد جعفر ، اخبارى مسلك بوده و به همين مناسبت به حديث علاقهء زيادى داشته است . وى اهل بنارس بود و ازآنجا به دهلى رفت و در پاسخ كتاب عبد العزيز ، كتابى تحت عنوان « تحفهء اثنىعشريه باب نهم و دهم » تأليف كرد .\r\nكتابهاى شرف الدّين ابو على در كتابخانهء ناصريه كهجوه در لكنهو موجود است .\r\nتأليفات او عبارتند از : 1 - شفاء المسلمين ( ردّ تبصرة الايمان سلامت على بنارسى ) ، 2 - تكسير الصنين ، ( جواب باب دهم تحفهء اثنىعشريه ) ، 3 - بهجة البرهان ، ( ردّ باب نهم تحفه ) ، 4 - معين الصادقين ( جواب رجوم الشياطين ) اين كتابها بيشتر به فارسى هستند .\r\n\r\nجعفر ميرزا حكيم 1298 ه ق / 1880 م\r\nحكيم جعفر ميرزا فرزند حكيم على از اهالى لكنهو ، فردى عالم و فاضل در رشتهء معقول و منقول بود . افرادى متعدد در محضرش درس مىخواندند . وى به اجتهاد نيز رسيد .\r\nفقه و حديث را همان اندازه مىدانست كه يك فقيه و محدث اطلاع داشت . افرادى چند از قبيل او مانند حكيم احمد حسن و حكيم ميرزا على محمد معروف به اغن را ديده بودم كه در فقه و حديث باكمال بودند . حكيم منه آقا ، استاد منطق و فلسفه بود و در علم تجويد و قرائت تبحر داشت .\r\nحكيم جعفر در آخر ماه محرم سال 1298 ه ق درگذشت .\r\n\r\nجعفر بحرانى 1080 ه ق / 1669 م\r\nحجة الاسلام مولانا شيخ جعفر بن كمال الدّين عربى النسل ، از علماى بزرگ بحرين به شمار مىرفت .\r\nفردى آراسته و عالمى با عمل و حامل كمالات باطنى و شاگرد نور الدّين على بن على عاملى و على بن سليمان بحرينى بود . شيخ صالح بن عبد الكريم كرزكانى يكى از دوستان او نيز داراى اوصاف حميده بود ، هر دو از بحرين هجرت كردند . شيخ صالح به شيراز رفت و شيخ جعفر به\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحيدرآباد روى آورد و در آنجا به اوج شهرت رسيد . خانهء او مركز علم و بحث و درس براى علما و طلاب محسوب مىشد .\r\nحرّ عاملى ، شيخ را در مكه ديده بود . گويا شيخ جعفر در حجاز هم تحصيل علم كرده بود .\r\nسيد عليخان مدنى مؤلف « سلافة العصر » يكى از شاگردان او بود . سيد عليخان ملاقات خود را با وى در « مخا » ذكر كرده است . ( سلافة العصر ، ص 455 ) .\r\nبه قول شيخ يوسف ، شيخ جعفر در سال 1080 يا 1091 ه ق وفات يافت و در حيدرآباد به خاك سپرده شد .\r\n\r\nجعفر حسن بدايونى 1240 ه ق / 1824 م 1332 ه ق / 1913 م\r\nمولانا جعفر حسن ، فرزند مولانا على حسين در سال 1240 ه ق در « بدايون » متولد شد .\r\nتحصيلات ابتدايى را در منزل خود تمام كرد ، سپس به لكنهو رفت و از محضر استادان مختلف فيض برد ؛ فقه و اصول را نزد مولانا سيد حسين به پايان رسانيد و به خدمات دينى پرداخت .\r\nآنگاه به زيارت مكه ، مدينه ، نجف ، كربلا و مقامات مقدسه عرب و عجم مشرف شد و در تفسير و حديث و فقه و اصول به درجات عاليه رسيد .\r\nاز طرف آية اللّه شيخ زين العابدين مازندرانى و آية اللّه حسن آل ياسين اجازه‌نامه‌هاى اجتهاد به دست آورد .\r\nمولانا جعفر حسن ، مدارس متعددى را تأسيس كرد كه از ميان آنها مدارس ميران‌پور و نوگنانوان مشهور شدند . چاپخانه‌اى را در مظفرنگر تأسيس كرد و روزنامه‌اى را به نام « اخبار الصادقين » انتشار داد .\r\nوى سيزده بار به حج و زيارت مدينه مشرف شد و يازده بار به مشاهد مقدسهء عراق و ايران سفر كرد .\r\nدر « جلالى بلوك علىگره » در 2 شعبان 1332 ه ق وفات يافت و همان جا مدفون گشت .\r\nشاگردان او عبارتند از : مولانا سيد ظهور حسين ؛ مولانا سيد محمد حسين مؤلف تذكرهء بىبها ؛ مولانا شيخ اعجاز حسين و چند تن ديگر .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nجعفر حسين محمّدآبادى لكنهوى 1260 ه ق / 1844 م 1332 ه ق / 1913 م\r\nوى از فرزندان عالم معروف لكنهو ، استاد العلماء مولانا احمد على « 1 » محمدآبادى به شمار مىرفت .\r\nنام او سيد بنده رضا معروف به جعفر حسين بود . تاريخ ولادتش نهم رمضان سال 1260 ه ق نوشته شده ، علوم دينى را نزد علماى لكنهو به پايان رسانيد . چندين بار به حجاز و عراق و ايران سفر كرد . وى به مطالعه و عبادت و رياضت علاقه‌مند بود و در مدرسهء سلطان المدارس تدريس مىكرد .\r\nچهره‌اى نورانى و اخلاقى خوش داشت و از لحاظ مراتب علمى به جاى پدرش نشست ، سرانجام پس از عمرى طولانى در 16 شعبان 1332 ه ق در لكنهو وفات يافت و در حسينيهء غفران مآب دفن شد . كتابخانه‌اى نفيس از او به يادگار ماند .\r\n\r\nجعفر حسين شاه 1290 ه ق / 1873 م 1360 ه ق / 1941 م\r\nسيد جعفر حسين شاه بن مرحوم سيد مير جعفر در قريهء استرزئى پايان از توابع كوهات متولد شد . تعاليم دينى را در محضر پدر آموخت و سپس در امتحان متوسطه شركت كرد . در يك دبيرستان به عنوان معلم نقاشى ، مشغول كار شد ، وى طبيعتا ديندار و سرشار از ذوق مذهبى بود .\r\nدر سال 1926 م با حجة الاسلام ميرزا يوسف حسين ملاقات كرد و در محضر وى عربى را آموخت و علاوه بر آن در ديره اسماعيل خان و پاراچنار از محضر وى بهره‌هاى فراوان برد .\r\nتبليغ دين اسلام از خصوصيات خانوادگى او به شمار مىرفت و ترجمهء قرآن مجيد به زبان پشتو از خدمات چشمگير او بوده است . وى به زبانهاى عربى ، فارسى ، انگليسى و نيز مطالعهء تاريخ ، مذهب و عرفان علاقه‌مند بود . علاوه بر زهد ، تقوا و خوش‌اخلاقى از شعراى زبان پشتو به شمار مىآمد . مراثى و اشعار ديگر او شهرت يافت . سرانجام بعد از چهار سال زحمت مداوم ترجمهء منظوم قرآن مجيد را به زبان پشتو به پايان رسانيد . اين ترجمه به چاپ رسيده است .\r\nسوگندعلى نوشته است كه تخلص جعفر حسين « ريختونى » بود كه به معنى « راست باز » است .\r\n\r\n\r\n","description":"","footnote":"\r\n( 1 ) - ر ك : احمد على .\r\n","page_name":" 170 ","page_number":170},
  {"content":"\r\n\r\nمولانا جواد حسين در نامه‌اى نوشته است كه ريختونى از تاريخ اسلام كاملا آگاه بود . در اين كتاب ذكر جعفر حسين به مناسبت ترجمهء قرآن مجيد آمده است . اتّفاقا در همان زمانى كه مولانا جعفر حسين مشغول ترجمهء منظوم قرآن به زبان پشتو بود ، محمد نبىبخش حواليى ( متوفى به سال 1944 م ) در لاهور ، ترجمهء قرآن مجيد را به زبان پنجابى مىنوشت . مولانا جعفر حسين در هفتادسالگى در سال 1360 ه ق درگذشت .\r\n\r\nجعفر حسين فدوى 1310 ه ق / 1893 م 1384 ه ق / 1965 م\r\nمولانا جعفر حسين فدوى نمونه‌اى از اسلاف زمان ما و فردى بسيار مقدس ، متقى ، زاهد ، علم‌دوست و طلاب‌نواز بود . بعد از تكميل علوم دين به لندن رفت و مدرك دكترا گرفت و پس از بازگشت در دانشگاه لكنهو شروع به تدريس كرد . مدتى بعد سمت دانشگاهى خود را به همدرس خود مولوى محمد حسين ( فوق ليسانس ) داد و خودش به كالج كرسچين ( كالج مسيحيان ) رفت .\r\nحقوق خوبى دريافت مىكرد اما همهء پول را بين غربا و فقرا تقسيم مىكرد و خود با 25 يا 30 روپيه به زندگى ادامه مىداد . طلاب را به پايبند بودن به اخلاق و آداب توصيه مىكرد ، در سال 1950 م بازنشسته شد و به كربلاى معلا رفت . تمام ثروت خود را براى مسافران صرف كرد و خود در يك زندگى ساده به سر مىبرد و سرانجام در هفتادسالگى در سال 1965 م درگذشت .\r\nدكتر جعفر حسين فدوى حافظهء بسيار قوى داشت ، تعدادى از اشعار ديوانهاى عربى را از حفظ بود . بر ادب و مذهب يكسان تسلط داشت . تمام عمر مجرد ماند ، با مولوى محمد حسين ( فوق ليسانس ) دست برادرى داده بود و به استاد خود علامه ظهور حسين احترام مىگذاشت .\r\n\r\nجعفر على جارچوى 1227 ه ق / 1812 م 1314 ه ق / 1896 م\r\nمولانا جعفر على بن سيد افضال على بن رحم على رضوى در دوم صفر سال 1227 ه ق ( روز يكشنبه ) در قريهء « جارچه » به دنيا آمد . تعاليم ابتدايى را در دهلى به پايان رسانيد و سپس به لكنهو رفت . وى از محضر عليين مكان فيض برد و بيشتر دانش خود را در نزد وى فرا گرفت . فن قرائت و تجويد را در محضر قارى محمد اصفهانى تبريزى نزيل لكنهو ياد گرفت . وى در فن قرائت و تجويد و زيبايى صوت شهرت داشت . امرا و علماى بزرگ سنى براى استماع صوت او\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nهنگام قرائت قرآن در مسجد حامد عليخان در دهلى حاضر مىشدند ، عابران و مسافران مىايستادند و به صوت او گوش فرا مىدادند و مسحور او مىشدند .\r\nمولوى محمد حسين از سيد بهادر عليشاه ( جد ذو الفقار عليشاه ) كه از اهالى جلال‌پور جتان بود نقل مىكند كه وى وقتى كه از لاهور مىگذرد ، مردم را در اطراف مسجد مىبيند كه به صداى قارى گوش فرا مىدهند . هنگامى كه وارد مسجد مىشود مشاهده مىكند كه جعفر على مشغول خواندن قرآن است .\r\nعلامه كنتولى مىنويسد : قارى سيد جعفر على به لكنهو آمد و جلسهء قرائت قرآن در منزل ممتاز العلماء برگزار شده بود . علما و طلاب همگى در آن جلسه شركت داشتند . قارى سوره‌هاى الدهر و الرحمن را تلاوت كرد آن‌چنان‌كه همگى شگفت‌زده شدند و حكيم مشتاق احمد سهارن‌پورى حنفى نيز در آن جلسه حضور داشت و تحسين كرد . صغير احمد گفته است كه قرائت او نه فقط در هندوستان ، بلكه در عربستان هم مورد پسند مردم بود . وقتى مولانا جعفر على به حج رفته بود در اجتماع قاريان ، قرآن را چنان قرائت كرد كه همگى شگفت‌زده شدند .\r\nهنگامى كه سادات جارچه در جهاد آزادى سال 1857 م به زندان فرستاده شدند وى نيز در ميان آنان بود . در موقع نماز ، دست‌بند و زنجير را باز مىكرد و بعد از نماز دوباره به دست و پا مىبست . وقتى سادات از زندان رها شدند وى در نهايت عسرت زندگى مىكرد . مسلمانان براى او مقدارى پول جمع كردند . وقتى كه او از اين موضوع خبردار شد گفت : من جارچه را ترك مىگويم و جاى ديگرى مىروم . سپس آنجا را ترك كرد . وى از احكام شريعت سرسختانه پيروى مىكرد . در مقابل مسايل شرعى و حق‌گويى ، از نظر او خويش و بيگانه يكسان بود . وى در مدرسهء نواب فضل عليخان بهادر اعتماد الدوله ، در شعبهء شيعه مدرس اول بود و در مدرسهء منصبيه بيروت نيز سمت مدرس اول را داشت ، اما پس از چندى عزلت اختيار كرد . بنيانگذار كالج علىگره او را براى تدريس ادبيات عرب دعوت كرد ، ولى نپذيرفت .\r\nجعفر على فردى محتاط ، قانع ، عابد و زاهد بود و در خوردن غذا قناعت مىكرد . وى به حج و زيارت هم مشرف شده بود .\r\nبا آقا محمد باقر ، مدير « روزنامهء اردو دهلى » اختلاف پيدا كرد و بين حاميان دو طرف مناظراتى صورت گرفت و هريك از گروههاى طرفين به نامهاى باقرى و جعفرى مشهور شدند .\r\nمولانا جعفر على از محركان و بانيان حركت در امور دينى دهلى بود و قبل از وى در دهلى فضاى تقيه و خوف وجود داشت . وى در كالج دهلى استاد الهيات در بخش شيعه بود .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nوى در سال 1314 ه ق در دهلى وفات يافت .\r\nشاگردان وى كه به شهرت رسيدند ، عبارتند از : 1 - الطاف حسين حالى 2 - مولوى خدابخش بدهالوى 3 - مولوى حسين‌بخش 4 - مولوى الفت حسين 5 - مولانا سيد تفضل حسين سنبهلى 6 - مولوى خواجه ابراهيم حسين بانى پتى 7 - مولوى عمار على سونى پتى مفسر 8 - مولوى على صغير ميمنى بلوك بجنور 9 - انور على 10 - بركت على 11 - محمد حسن 12 - على حسين 13 - فرزند رشيدش شمس العلماء قارى عباس حسين .\r\n\r\nجمال الدّين بن فتح اللّه حيدرآبادى 1125 ه ق / 1713 م\r\nشيخ فاضل جمال الدّين بن فتح اللّه بن صدر الدّين شيرازى در علوم مختلف مهارت داشت . به حيدرآباد آمد و به دستور قطب شاه شرح « مصباح كفعمى » را نوشت . وى به عبادت و رياضت علاقهء خاصّى داشت . در سال 1125 ه ق وفات يافت .\r\n\r\nجمال الدّين محمد بن حسين خوانسارى ه ق / م\r\nمولانا جمال الدّين محمد بن حسين خوانسارى از علماى جليل حيدرآباد دكن بود . از آثار او ترجمهء « مفتاح الفلاح » به قلم علّامه بهاء الدّين العاملى را مىتوان نام برد كه در عموم كتابخانه‌ها موجود است .\r\n\r\nجمال الدّين عاملى 1098 ه ق / 1687 م\r\nاز ميان علماى خالص عرب كه در شبه قاره هند به خدمات تبليغى تشيع پرداخت ، نام علامه جمال الدّين بن نور الدّين بن على بن ابى الحسن مولوى به چشم مىخورد . وى از اهالى جبل عامل ( لبنان ) بود كه در محضر پدر دانشمند خود به كسب علوم پرداخت و در دمشق از محضر سيد محمد حمزه نقيب الاشراف در زمينهء معارف بهره‌مند شد .\r\nعلامه حرّ عاملى مىگويد كه وى فردى عالم ، فاضل ، محقق ، مدقق ، اديب ماهر و شاعر و يكى از همدرسان من بود . از دمشق همراه با پدرش به مكهء مكرمه رفت . ازآنجا در زمان امام احمد بن حسن وارد يمن شد . امام يمن از وى پذيرايى كرد و او نيز در مدحش قصيده سرود :\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n اذا ما جرى ذكر البلاد و حسنها * فتلك فروع و الغراس هى النخل\r\nو ان عدّ ذو فضل و مجد مؤثّل * فاحمد من بين الانام له الفضل\r\nفلا غروان قصّرت طول مدائحى * ففى البعد قصر الفرض جاء النقل \r\nعلامه جمال الدّين در مشهد نيز اقامت داشته است . در زمان ابو الحسن تاناشاه به حيدرآباد آمد و در آنجا مرجع افاضل و اكابر شد . پادشاه ، در دربارش از او احترام به عمل مىآورد تا اينكه عالمگير شاه ، دكن را فتح كرد و مولانا جمال الدّين خانه‌نشين شد و در سال 1098 ه ق در حيدرآباد درگذشت . حرّ عاملى در امل الآمل از اشعار او ياد كرده از جمله چند بيت زير است : « 1 »\r\n اقبل ارضا شرّفتها نعاله * و اهدى بجهدى كل ما ذكرناه\r\nمن المشهد الاقصى الذى من ثوى به * ينل فى حماه كل ما يتمناه\r\nالى ماجد تعنو الانام ببابه * فتدرك ادنى منه و اقصاه\r\nو اضحى ملاذ الانام و ملجاء * يخوضون فى تعريفه كلما فاهرا\r\nفتى فى يديه اليمن و اليسر للورى * فلليمن يمناه و لليسر يسره\r\nجناب الامير الامجد الندب سيدى * جمال العلى و الدّين ايّد اللّه \r\nترجمه : بعد از سلام . . . من واجبات احترام آن سرزمين را ادا مىكنم كه قدم بر آنجا نهاديد . از مشهد مقدس كه اهل آن هر آرزو را به دست مىآورند . به نام آن بزرگوار كه ذات وى ملجا و مأواى مردم است . هروقت كسى دهانش را باز مىكند از وى ستايش مىكند . آن جوانمردى كه در هر دو دستش خير و بركت براى مردم است . دست راستش بركت است و دست چپش باران ثروت ، يعنى به نام جناب امير الامجد الندب جمال الدّين ايّده اللّه ( اين نامه در ماه صفر 1076 ه ق نوشته شده است ) .\r\nپس استنباط مىشود كه در سال 1076 ه ق وارد حيدرآباد شده بود شايد در آنجا عزّت و مرجعيّت هم به دست آورده باشد . شيخ حرّ عاملى در سال 1033 ه ق به دنيا آمد و در سال 1104 ه ق وفات يافت . وى خودش نيز شيخ الاسلام و محدث بود . شخصى به اين بزرگى اگر اشعار مديحه بنويسد آن وقت گمان مىشود كه جمال الدّين بزرگتر از حرّ عاملى بوده و مرجعيت و احترام بيشترى داشته است .\r\n\r\n\r\n","description":"","footnote":"\r\n( 1 ) - اين شعر در امل الآمل و اعيان الشيعة نيست . مؤلف نزهت هفت شعر را از خلاصة الاثر نقل كرده است .\r\n","page_name":" 174 ","page_number":174},
  {"content":"\r\n\r\nحرّ عاملى مىگويد كه تعداد اشعار جمال الدّين زياد است و شامل معما و غيره هم مىباشد .\r\nاو حواشى و فوائدى نيز بر بعضى كتابها نوشته است .\r\n\r\nجواد حسين امروهوى 1365 ه ق / 1945 م\r\nمولانا سيد جواد حسين ، در زبانهاى عربى و فارسى اديبى بىمثال بود . وى داماد نجم العلماء بود و در محضر او نيز تحصيل علم مىكرد . بعد از اخذ ديپلم ، مدرك ممتاز الافاضل را از مدرسهء ناظميه به دست آورد . در دروس خود بسيار موفق و فردى متواضع و مقدس بود .\r\n\r\nجواد على ميرزا لكنهوى 1174 ه ق / 1760 م 1258 ه ق / 1842 م\r\nفاضل التحرير ، تقدس انتساب ، محقق مدقق ، مجمع الفضائل و زبدة الاماثل ذكى لوذعى علامى فهامى مولانا جواد على لكنهوى از علماى بزرگ عهد خود بود و در ميان شاگردان غفران مآب به سبب رجحان در علم و عمل بسيار مورد احترام بود . وى كتابهاى متعددى را حاشيه زد .\r\nسرانجام در شوال سال 1258 ه ق در لكنهو درگذشت .\r\n\r\nجواد على بن سيد اولاد على 1231 ه ق / 1815 م 1306 ه ق / 1889 م\r\nسيد عاشق على در دهلى طبيب دربار بود . اولاد على فرزند علىبخش فرزند مولوى ناد على ، فرزند حكيم عاشق على ، از سادات بهيره از توابع فتح‌پور هنسوه به شمار مىرفت . مولوى جواد على فرزند مولوى اولاد على در سال 1231 ه ق متولد شد . ده‌ساله بود كه پدرش فوت شد . روزگار بر او تنگ گرفت و به خدمت ارتش درآمد . روزى يك نفر انگليسى دربارهء زادگاهش از او سؤال كرد . وى پاسخ داد : بهيره . انگليسى گفت : همان بهيره‌اى كه ناد على و عاشق على از آنجا بودند ؟ وى پاسخ داد : بلى ، آنان اجداد من بودند . انگليسى گفت : فرزند چنان پدر و پدربزرگى بايد سواركار باشد . اين سخن بر وى اثرى خاص بخشيد و او مخفيانه به لكنهو رفت و در آنجا علوم متداول را ياد گرفت و به شهرت رسيد .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاستادان وى عبارت بودند از : 1 - ممتاز العلماء سيد محمّد تقى 2 - مفتى محمد عباس 3 - حكيم سبحان على 4 - حكيم بنا 5 - حكيم ميرزا محمّد على .\r\nوى از خطبا محسوب مىشد و مجالس محرّم را در دربار پادشاه بيگم برگزار مىكرد و در همان‌جا نيز به خدمت مشغول بود . در عهد امجد عليشاه ( 1258 ه ق - 1263 ه ق ) به عنوان معاون مفتى در بلوك تانده خدمت مىكرد . در اوايل عهد واجد عليشاه از خدمتگزارى كناره گرفت و به زيارت رفت و بعد از سه سال به وطن بازگشت . در سال 1875 م بعد از برچيده شدن سلطنت ، به زادگاه خود رفت و به طبابت مشغول شد . در سال 1275 ه ق ممتاز العلماء او را به مونگير فرستاد . پس از بيست و يك روز به عظيم‌آباد آمد و مهمان نواب جعفر حسين شد ، وقتى نواب عليخان از ورود او مطلع شد وى را به خانهء خود برد . آنگاه بعد از اقامت چند روزه به حسين‌آباد رفت و در آنجا به خدمات دينى ادامه داد . تأليف فقهى او به نام « تحفهء جواديه » با تقريظ تاج العلماء مولانا على محمد چندين بار چاپ شده است . چند جمله از آن تقريظ بدين شرح است :\r\n« مصنف آن عالم با عمل ، فاضل كامل ، سلمان عصر ، مقداد دهر ، زاهد و عابد ، راكع و ساجد ، خاشع و خاضع و متواضع ، المتفرد بالمعالى ، المتهجد بالليالى ، المولوى الاولى ، جناب المولى سيد جواد على . . . جناب مصنف در زهد و ورع و تقدس و تقوا ، شهرهء آفاق و يگانهء زمان است و چرا نباشد چون دوست صميمى و امين و معتمد بزرگان ماست و شاگرد مغفرت مآب علامه و فهامه ازهد و اعبد روزگار امام الابرار جناب سيد حسن صاحب طاب ثراه . . . و در بعضى علوم غير شرعيه شاگرد جناب مقدس القاب وحيد زمان ، فريد يگانه ، سرشار ولاى حيدر كرار و دلداده و جان نثار ائمهء اطهار ، رفيع المقامات صاحب كرامات سيد رشيد مجيد امجد سيد ذو الفقار على جد مادرى ما طاب ثراه بود ، به همين سبب ما هم او را از بزرگان خود مىدانيم . »\r\nوقتى مولوى جواد على در سال 1297 ه ق به لكنهو آمد ، علماى آنجا به او احترام زيادى گذاشتند و او را لايق اجتهاد دانستند . در سال 1302 ه ق به مرض فلج مبتلا شد و در 21 ذىالحجّه سال 1306 ه ق درگذشت و در زادگاه خود كه مسجدى در آنجا ساخته بود ، جلو درب آن طبق وصيت خود به خاك سپرده شد .\r\n( بىبها ص 110 )\r\nفرزندان او عبارتند از : سيد عماد الحسن حكيم ؛ ارشاد الحسن ؛ اولاد حسين ؛ حكيم .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nجواد ، ر ، ك . محمّد جواد كشميرى\r\nجرار حسين ، درگذشته به ماه رجب سال 1399 ه ق فاضل مدرسهء وثيقهء جونپور و از شاگردان مولانا شبير حسن و نيز مولانا عنايت حسين خان ، مدرس و مقدس و خطيب بود .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nچ\r\n\r\nچراغ على ، شيخ 1225 ه ق / 1810 م\r\nشيخ چراغ على در دورهء سلطنت « اوده » سرپرست تبليغات تعليمى و مذهبى مبارك‌پور بود .\r\nوى در قسمت غربى قريه ، حسينيه‌اى به نام « شاه پنجه » بنا كرد كه امروزه مركز تجمع مردم آن محل است .\r\nدر آن قريهء كوچك آثارى كه مربوط به صد و پنجاه يا دويست سال گذشته به دست آمده است نشان مىدهد كه در مبارك‌پور پنج شش مدرسه وجود داشته كه يكى پس از ديگرى به زوال دچار شده است :\r\n1 - مدرسه برامكان ( خانهء بزرگ ) حسينيهء رمضان على .\r\n2 - مدرسهء حسينيهء لالن مهتر .\r\n3 - مدرسهء برپشت مسجد مبارك شاه .\r\n4 - مدرسهء چهوته‌ميان جان محمد .\r\n5 - مدرسهء باب العلم كه تاكنون داير است . ( شجرهء مباركه ) .\r\nشيخ يوسف على نيز مانند چراغ على ، حسينيه‌اى در سال 1209 ه ق بنا كرد و در تعليم و تربيت عموم تسهيلاتى فراهم كرد . خرابه‌هاى آن حسينيه تا سال 1974 م باقى بود .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nح\r\n\r\nحامد حسين ، مير 1246 ه ق / 1830 م 1306 ه ق / 1888 م\r\nاز ميان علماى شبه قارّهء هند كه عظمت مقام علمى آنان در عرب و عجم مسلّم شده است نام علّامه حامد حسين فردوس مآب در رأس آنان مىدرخشد . حكومت اوده در حال زوال و كشور دچار مشكلات بود ، اغتشاشات سياسى و فكرى فضاى كارهاى علمى را به تباهى كشيده بود .\r\nاقتدار و قدرت شيعه از بين رفت . لكنهو آماجگاه طوفان بود . زيردستان ، صاحب قدرت شده بودند . سازمانها از هم گسيخته بود . حمله‌هاى سياسى و مذهبى بر شيعيان شديدتر شده بود .\r\nعلما پراكنده شدند . كتابخانه‌ها از بين رفتند . آرامش وجود نداشت . در اين بحران ، مولانا حامد حسين شمع فروزان علوم اسلامى را در دامن خود پنهان كرده و از حوادث مصون نگه داشته و به كار خود مشغول و در حال پيشرفت كارهاى علمى خود بود . كتابخانه‌اى باارزش بنا كرد و دائرةالمعارف عظيمى دربارهء اختلافات شيعه و سنى نوشت . راه جديدى براى بحث و تحقيق پيدا كرد . علوم روايت و درايت را تا حدّ اجتهاد گسترش داد . مناظره و استدلال را احيا كرد و در فن تحرير و اظهارنظر در روايات روش جديدى را پيش گرفت . عبقات الانوار فقط كتابى عظيم و قطور نيست بلكه جنبهء روايتى و درايتى دارد و هركس آن كتاب را از نظر تأليف مباحث و مسايل و نيز مآخذ و مصادر و وسعت نظر و استدلال ديده است تعريف كرده است ، زيرا از نظر اسلوب عبارت و نگارش فارسى و روش انتخاب خطبات عربى از طرف علماى ايران و عرب به عنوان يك سند شناخته شده است ، به‌طورى كه محدثان و محققان بزرگ و اهل دانش و بينش\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاروپا و آسيا از تأليف كتاب عبقات افتخار مىكنند . نامه‌هاى علماى بزرگ به صورت مجموعه‌اى در كتابخانهء ناصريه محفوظ است كه بايستى چاپ مىشد اما در كشور كسى قدرشناس نوادر نيست .\r\nمولانا حامد حسين فقط نويسندهء كتاب نبود بلكه شخصيتهايى مشابه خود را هم تربيت كرد مثلا علامه غلامحسين كنتورى ، علامه سراج حسين ، علامه قاضى كرامت حسين ، علامه تصدق حسين ، علامه ناصر حسين ، علامه عباس حسين و علامه محمد مهدى اديب تربيت‌يافتگان استثنايى آن بزرگوار بودند . كتاب من متحمل تفصيل نيست و متأسفم كه از تفصيل تذكرهء كامل آن عالم بزرگ ، عاجزم .\r\nمختصر اينكه از سادات كاظميه نيشابور يك نفر وارد هند شد . فرزندش ابو المظفر علاء الدّين حسين در كنتور به دنيا آمد . فرزندانش در همين منطقه نشو و نما يافتند و ترقى كردند و به سبب سياست و خدمت به ملك و ملت به جاه و جلال رسيدند .\r\nاز همين خاندان شخصى به نام حامد حسين و فرزندش محمد حسين و فرزند وى محمد قلى در حكومت اوده و لكنهو زندگى مىكردند . محمد قلى ( رك : شرح حالش ) در علوم دينى به درجهء كمال رسيد و مفتى ناميده شد و به سبب تأليفات فراوان شهرت يافت . محمد قلى فردى مقدس و پاك ضمير بود . هنگامى كه سمت قاضى القضاة ميروب را برعهده داشت ، شبى جد امجد خود سيد حامد حسين را در خواب ديد ، وقتى بيدار شد خبر خوش ولادت فرزندش را شنيد . نام جدش را بر اين نوزاد گذاشت .\r\nتاريخ ولادت حامد حسين 5 محرم سال 1246 ه ق است . از كودكى داراى فهم و فراست عجيبى بود و بينندگان را به تعجب وامىداشت . در 17 ربيع الاول 1252 ه ق به خواندن درس پرداخت و تعليمات ابتدايى و متوسطه را نزد پدرش آموخت و در پانزده‌سالگى پدرش را از دست داد ( 9 محرم 1260 ه ق ) . در آن روزها وى در لكنهو بود و در محضر مولوى بركت على حنفى و مفتى محمّد عباس و خلاصة العلماء سيد مرتضى بن سلطان العلماء و سيد محمد و عليين مكان سيد حسين دروس معقول و فقه و اصول و غيره را به پايان رسانيد و مدارك لازم را به دست آورد .\r\nنسخهء « مناهج التدقيق » عليين مكان سيد حسين كه هنوز هم باقى است به وسيلهء حامد حسين خوانده شده و بر آن حاشيه نوشته كه نشان‌دهندهء تحقيق و معلومات و هوش اوست .\r\nاستادان فقه ، اصول ، تفسير و حديث ، كلام و ادب وقتى كه مىديدند سيد حامد حسين داراى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاين همه شوق ، بصيرت و لياقت است او را مورد تحسين قرار مىدادند و آيندهء روشنى را براى او پيش‌بينى مىكردند .\r\nوى پس از تكميل تحصيلات خود به چاپ و انتشار تأليفات پدرش پرداخت . آنگاه فتوحات حيدريه ، رسالهء تقيه ، تشييد المطاعن و نيز در مدت شش ماه استقصاء الافحام را در جواب منتهى الكلام نوشت ، سپس در تأليف « شوارق النصوص » حافظه و ميزان استدلال خود را به كمال رسانيد .\r\n\r\nسفر حج و زيارت :\r\nدر سال 1282 ه ق به سفر حج مشرف شد و در اين سفر علماى بزرگ اسلامى را ملاقات كرد و رونوشتهاى نسخ خطى و كتابهاى باارزش و تلخيص آنها را در مكه و مدينه به دست آورد . در سفر حج نواب تهورجنگ و شاگرد عزيزش مولانا تصدق حسين همراه وى بودند . شخصيت جامع و عظيم علوم اسلامى مولانا بر نواب تهورجنگ اثر گذاشت و در آينده براى ارتقاى علمى جديد او مفيد واقع شد .\r\nوى در سفر حج هنوز نوجوان بود و برادر بزرگش مولانا اعجاز حسين او را همراهى مىكرد .\r\nاز لكنهو تا مكه پيوسته در جستجوى علما و كتابهاى آنان و نيز در تحقيق رجال و تتبع حديث بود . هرجا مىرسيد علما از وى استقبال مىكردند . هنگامى كه به كتابخانه‌ها مراجعه مىكرد چندين روز به مطالعه مىپرداخت و از كتابها يادداشت‌بردارى مىكرد . برادرش هم كتابشناس و عاشق علم و خود نيز مصنف و صاحب نظر بود . وقتى علماى شيعه و سنى او را ملاقات مىكردند از حافظه و هوش و استعداد او در شگفت مىماندند .\r\nمولانا از راه دريا به قصد اداى فريضهء حج روانه شده بود و در فرصتهاى مناسب از مطالعه و تحقيق دست برنمىداشت و همين‌طور وقتى كه به مكهء مكرمه و مدينهء منوره رسيد كتابهاى بىشمارى در اختيار داشت . بعد از انجام حج و مراجعه به عراق و ايران بازهم به ذخاير علمى خود افزود .\r\nمولانا ضياء الحسن موسوى « 1 » مىگويد : يك روز در مدينه به يك عرب برخوردم ، او از من پرسيد آيا شما از خانوادهء سيد حامد حسين موسوى هستيد ؟ من بعد از كمى تأمل پاسخ مثبت دادم و سؤال كردم كه شما چطور مرا شناختيد ؟ جواب داد : جد محترم شما بعد از سفر حج كتابى\r\n\r\n\r\n","description":"","footnote":"\r\n( 1 ) - مولانا سيد ضياء الحسن موسوى نوهء ناصر الملة و فرزند مولانا نجم الحسن بود و در كراچى سكونت داشت .\r\nاديبى بسيار بزرگ و قادر البيان و در نظم و نثر ، متكلم و عالم بود و در سال 1398 ه ق وفات يافت .\r\n","page_name":" 181 ","page_number":181},
  {"content":"\r\n\r\nبه نام عبقات الانوار نوشته كه در آن به اعتراضات اهل سنت پاسخ داده و سپس آن كتاب را براى پدرم فرستاده بود . قيافه‌اى را كه پدرم از حامد حسين براى من توصيف كرده بود ، به شما شباهت داشت و بر اين اساس فهميدم كه شما با وى نسبت داريد .\r\nمقام علمى مولانا و احترام او در لكنهو بخصوص بعد از سفر حج در جهان اسلام نيز مسلم شد . مولانا فردى محقق بود و با دكتر اسپرنگر مصنف « فهرست كتابخانهء شاهان اوده » رابطه داشت . عضو انجمن تهذيب به شمار مىرفت و از تمام كشور در مورد كلام و حديث شيعه و فقه و علوم با او تماس مىگرفتند .\r\nمولانا حامد حسين صاحب زمين و اموال بود و از نظر مادى به كسى نيازى نداشت و درآمد خود را جهت بهبود و تكميل كتابخانه‌ها صرف مىكرد . او پيوسته مشغول تصنيف و تأليف بود .\r\nدر شبه قارهء هند هميشه اهل سنت حاكم بودند و در زندگى اقتصادى و اجتماعى هروقت مسأله‌اى پيش مىآمد برادر بزرگ او كه اهل سنت بود به برادر كوچكش كه شيعه بود زيان مىرساند . در آن زمان لفظ رافضى را مترادف شيعه قرار مىدادند . در دوران محمود غزنوى ، فيروز شاه تغلق جهانگير و عالمگير و تعداد زيادى از سلاطين و امرا و نوابان ديگر در قتل علما و جلاى وطن آنان و سوزاندن كتابهاى شيعه و از بين بردن مدارس سهم بسزايى داشتند .\r\nجواب جسورانهء ملا احمد تتوى را بهانهء قتل او قرار دادند و به اين هم اكتفا نكردند ، بلكه جسدش را از قبر خارج كردند و سوزاندند و ملا عبد القادر بدايونى با سب و شتم منتخب التواريخ را سياه كرد . شيعيان اجازه نداشتند كه با دست باز نماز بخوانند . وقتى حكيم ابو الفتح با دست بسته نماز نخواند عبد القادر بسيار ناراحت شد . در عهد جهانگيرى شهر آگره براى شيعيان « اكره بلاد اللّه » شده بود . زندگى در ممالك محروسه تيموريه براى شيعيان دشوار بود . « ابطال الباطل » ملا روزبهان و « الصواعق المحرقه » ابن حجر در هر خانه يافت مىشد . شيعيان به مبارزه طلبيده شدند كه جواب بدهند . نور اللّه شوشترى رحمة اللّه عليه پاسخ لازم را نوشت ، اما به سبب آن به دستور جهانگير و فتواى ملايان ، اين سيد والاگهر و عالم جليل القدر مجبور شد جام شهادت را بنوشد . اين هر دو حادثه در لاهور و آگره كه پايتخت بود ، اتفاق افتاد . ( ملا احمد تتوى را در 996 ه ق در لاهور و قاضى نور اللّه شوشترى را در آگره در سال 1019 ه ق شهيد كردند ) .\r\nسپس شيخ احمد سرهندى ( درگذشته به سال 1034 ه ق ) در سراسر كشور عليه شيعيان اقدامات تبليغى انجام داد كه گوشه‌اى از آن در مكتوبات او موجود است . وى شديدا به علماى شيعه حمله كرد . ملا مقصود على تبريزى و ملا احمد تبتى را بدنام كردند . در زمان شيخ احمد\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nسرهندى شيعيان ناچار شدند كه پاسخ آنها را بدهند و نواب ابراهيم خان ( درگذشته به سال 1121 ه ق ) با كمك علماى لاهور و سوهداه ( ابراهيم‌آباد ) بياض ابراهيمى را به صورت يك مجموعه پاسخ بر تمام اعتراضات در هفت جلد جمع‌آورى كرد . بعد از شيخ سرهندى ، عبد العزيز فرزند ولى اللّه دهلوى ( درگذشته به سال 1239 ه ق ) پاسخى را تحت عنوان « تحفهء اثنىعشريه » نوشت .\r\nشيعيان از زمان عالمگير تا شاه عالم از نظر سياسى ضعيف بودند . اكنون لازم بود كه يك مدبّر و فردى ارتشى مانند بيرم خان خانان در شخصيت نجف خان به وجود آيد . او روهيله‌ها ، مرهته‌ها و جاتها را شكست داد . تمام سركشان و طاغيان را از دهلى ، آگره و از مناطق دوردست بيرون كرد . ذو الفقار الدوله نجف خان در سال 1196 ه ق / 1782 م درگذشت ، بعد از وى در آگره و اوده حكومت سياسى شيعيان به وجود آمد . در همان زمان شاه عبد العزيز ( درگذشته به سال 1239 ه ق / 1824 م ) تحفهء اثنىعشريه نوشته شد و چاپخانه‌اى نيز احداث شده بود . در زمان تأليف تحفهء اثنىعشريه ، حكيم ميرزا محمد اقدام به پاسخگويى آن كرد و چون تحفهء اثنىعشريه چاپ شد ، پاسخ آن نيز تحت عنوان نزهت اثنىعشريه به چاپ رسيد . حكيم در سال 1235 ه ق به شهادت نايل شد .\r\nلكنهو شهرى آباد بود و كتابخانه‌هاى زيادى داشت و علما هم صاحب اختيار بودند ، بنابراين واكنش شديد نشان داده شد و علماى متعدد جواب آن را مىنوشتند كه از ميان آنان مفتى محمد قلى نسبت به ديگران شهرت بيشترى داشت . هنوز اين موضوع تمام نشده بود كه ملا حيدر على كتابى عليه شيعيان به نام « منتهى الكلام » نوشت . مولانا حامد حسين در جواب آن « استقصاء الافحام » را به رشتهء تحرير درآورد . سپس « عبقات الانوار » را به صورت يك كتاب مفصل نوشت كه نه فقط دربارهء انكار خلافت امير المؤمنين عليه السّلام بود بلكه دائرةالمعارف جامعى در حديث ، رجال ، مناقب و مناظره به شمار مىرفت .\r\nبا ديدن كتاب مولانا حامد حسين ، ياد كتاب الشافى رد المغنى نوشتهء سيد مرتضى موسوى علم الهدى و احقاق الحق نوشتهء سيد نور اللّه شوشترى تازه مىشود . مولانا حامد حسين موسوى با قاضى نور اللّه شوشترى محبت خاصى داشت .\r\nوقتى مولانا حامد حسين در سال 1271 ه ق به آگره رفت بر مزار شهيد ثالث « 1 » حاضر شد .\r\n\r\n\r\n","description":"","footnote":"\r\n( 1 ) - قاضى نور اللّه شوشترى - م .\r\n","page_name":" 183 ","page_number":183},
  {"content":"\r\n\r\nاين مزار از سال 1019 ه ق تا 1188 ه ق به علت عدم حضور شيعيان بتدريج به خرابه‌اى تبديل شده بود . در سال 1188 ه ق / 1774 م در دورهء ذو الفقار الدوله نجف خان سيد محمد منصور موسوى نيشابورى استاندار آگره مجددا آن را تعمير كرد . آية اللّه مير حامد حسين موسوى تقريبا بعد از 115 ، 116 سال مردم را به مرمت آن مزار و تجديد آبادى متوجه ساخت و در سال 1290 ه ق به سرپرستى سيد على نقى پهرسرى فرماندار محل از نو مرمت شد و از سال 1361 ه ق به بعد اين محل به صورت يك آبادى بسيار عالى درآمد .\r\nتمام دنيا به خاطر كارهاى علمى حامد حسين به او گرايش پيدا كردند و علماى ايران و عراق او را با القاب آية اللّه فى العالمين ، مجدّد ملت و محى الدّين حجة الحق على الخلق ملقب ساختند .\r\nآية اللّه سيد حسين طباطبايى يزدى ، سيد الفقهاء سيد حسين قمى ، مرجع اكبر زين العابدين مازندرانى محدث اعظم شيخ حسين نورى كه از علماى بزرگ عهد خود بودند با القاب بزرگ مانند محقق ، محدث ، حافظ و فقيه از او ياد كرده‌اند .\r\nحامد حسين تمام زندگى خود را اختصاص به مطالعه داده بود . تا اينكه بتدريج ضعيف و ضعيف‌تر شد . سرانجام براثر كثرت كارهاى طولانى و مداوم به بيمارى معده مبتلا گشت و نيز از كثرت تحرير دستهايش ضعيف شد ، چرا كه از خواندن و نوشتن دست برنمىداشت . حامد حسين حدود ده هزار نسخهء خطى و كتب كمياب را ذخيره كرده بود . اين كتابها مايهء آبروى لكنهو و گنجينهء علوم اسلامى است .\r\nوفات : حامد حسين در 18 صفر سال 1306 ه ق / 25 اكتبر 1888 م در كتابخانهء خود واقع در محلهء كهجوه لكنهو درگذشت ، حتى يك روز قبل از وفات مشغول كارهاى علمى بود . بعد از وفات جنازه‌اش را به خانه‌اش آوردند و با مشايعت تمام شهر در حسينيهء غفران مآب به خاك سپرده شد و به لقب فردوس مآب اشتهار يافت .\r\n\r\nتصانيف او عبارتند از :\r\n1 - استقصاء الافهام ( فارسى ، مناظره ، چاپ شده )\r\n2 - شوارق النصوص ( چاپ شده ) .\r\n3 - عبقات الانوار ( در باب هفتم تحفهء اثنىعشريه احاديثى كه رد شده است ، عبقات سند آن احاديث ، متن ، مفهوم و استدلال را مفصلا مورد بحث قرار داده است . علامه حامد حسين فردوس مآب حديث ولايت ، حديث نور ، حديث طير و حديث غدير را در هفت جلد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nجمع‌آورى كرد كه به فارسى هم چاپ شده است ) .\r\n4 - كشف المعضلات فى حل المشكلات ( چاپ نشده ) .\r\n5 - الدّرر السنية فى المكاتيب و المنشآت العربية ( عربى ، چاپ نشده ) .\r\n6 - العضبة البتّار فى مبحث الغاوية ( نسخه‌اى نفيس از آن در كتابخانهء داود كراچى محفوظ است ) .\r\n7 - اسفار الانوار عن وقايع افضل الاسفار ( سفرنامهء حج و زيارت ) .\r\n8 - النجم الثاقب فى مسألة الحاجب ( فقه ، غير چاپى ) .\r\n9 - الذرائع فى شرح الشرائع ( ناتمام ، فقه استدلالى ، عربى ) .\r\n10 - زين الوسائل الى تحقيق المسائل ( عربى ، فقه ، غير چاپى ) .\r\n11 - افحام اهل المين فى ردّ ازالة الغين .\r\n\r\nدو اتفاق اهم دربارهء عبقات الانوار :\r\nمولانا محمد حسين در تذكرهء بىبها به نقل از مجلهء شيعه كهجوه بهار ، شمارهء ماه مه 1908 م و ماه ژوئيهء 1908 م يكى از دو واقعه را نوشته است كه مأمور عالىرتبهء دولت ، عبقات را مطالعه مىكند .\r\nملا عبد الحق هاشمى در پيشاور عالم اهل سنت بود ، علاقه‌مند به جستجوى حق شد . در نهايت شوق دربارهء كشف حق دعا مىكرد . يك روز بعد از نماز عشاء كنار دريا رفت و خواندن سورهء مزمل و چله‌نشينى را آغاز كرد . روز چهلم بعد از انجام اعمال لازم در همان جا دراز كشيد و به خواب رفت . در خواب ديد كه : يك شخص مقدس با ريش سفيد كه از سيد و اوليا اللّه به نظر مىرسيد ، تشريف آورد و فرمود : « اى عبد الحق ، اگر در جستجوى حق هستى كتابهاى مولوى سيد حامد حسين را كه اهل تشيع است بخوان ، آنگاه مانند آفتاب ، حق براى تو روشن خواهد شد . » مولوى عبد الحق از خواب بيدار شد . در تاريكى شب به طرف شهر راه افتاد و به منزل حاجى ملك رحمان رفت ، ملك از خواب بيدار شد و بيرون آمد و علت مراجعهء بىموقع او را جويا شد . مولوى با عرض معذرت گفت : آيا كسى در ميان علماى شيعه به نام سيد حامد حسين وجود دارد ؟ حاجى جواب داد : مولانا سيد حامد حسين در لكنهو از علماى بزرگ و صاحب علم و فضل بود ، در فصاحت و بلاغت از همه كامل‌تر و در درايت و علم كلام بىمثال و استاد محققان و آية اللّه فى العالمين و رئيس شيعيان بود و اكنون زنده نيست . ملا پرسيد : تصانيف\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nهم دارد ؟ حاجى گفت : كتابهايى زياد در مناظره دارد . ملا گفت : كتابى از او به من بدهيد تا استفاده كنم ، حاجى مجلد حديث طير از عبقات را به او داد . ملا بسيار تشكر كرد . چند روز مطالعه كرد و تحت تأثير قرار گرفت و مذهب شيعهء اثنى عشرى را قبول كرد .\r\nمولانا حامد حسين فردى اديب و مصنّفى ورزيده و مجتهدى كامل بود و در فقه و اصول ، منطق و فلسفه در تمام كشور شهرت داشت و افاضل سنى و عرب و عجم به وى رجوع مىكردند و با وى مكاتبه داشتند .\r\nفرزندان او عبارتند از :\r\nمولانا ناصر حسين ( ر . ك : شرح حال ) .\r\nمولانا ذاكر حسين ( ر . ك : شرح حال ) .\r\n\r\nحامد حسين لكنهوى 1287 ه ق / 1870 م 1360 ه ق / 1941 م\r\nسيد حامد حسين بن حسين لكنهوى يكى از شاگردان مولانا حامد حسين فردوس مآب مؤلف كتاب العبقات بود وى از افراد مقدس ، عالم و ماهر در نظم و نثر عربى به شمار مىرفت . مديريت كتابخانهء ناصر الملة لكنهو و معاون شعبه تصنيف و تأليف كتب را برعهده داشت .\r\n\r\nحبيب حيدر كنتورى 1255 ه ق / 1839 م 1304 ه ق / 1887 م\r\nمولانا الحاج سيد حبيب حيدر بن حبيب اللّه موسوى نيشابورى با خاندان كنتورى مفتى محمد قلى نسبت نزديك داشت . وى در سال 1255 ه ق متولد شد . بسيار باهوش بود و با توفيق الهى در علوم و فنون مختلف مهارتى عجيب به دست آورد . ميرزا محمّد مهدى صاحب تكمله نجوم السماء مىنويسد كه او هيچ‌گاه نزد استادى نرفت و درس نخواند اما فلسفه و منطق حتى رسائل و قوانين و ضوابط و شرح كبير و شرح لمعه و قواعد علامه را تدريس مىكرد و طلاب با شوق فراوان از محضرش استفاده مىكردند .\r\nحبيب حيدر اهل سياست و رياست بود و در حلقهء احباب او علما و رؤسا و حتى انگليسيها\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nجمع بودند .\r\nمولانا سيد حبيب حيدر علاوه بر اينكه در كنتور صاحب ملك و زمين بود ، به عنوان يكى از علماى متبحر و استادان بىمثال به شمار مىآمد ، به‌طورى كه در دروس وى بهترين و ممتازترين طلاب شركت مىكردند .\r\nوى ضمن تعليم و تدريس علوم دينى ، به عنوان قائم مقام ادارهء ثبت كار مىكرد . نصيحت او به روضه‌خوانان و مرثيه‌گويان اين بود كه روايات را صحيح نقل كنند .\r\nاو پنجاه سال داشت كه دار فانى را وداع گفت و به نظر مولانا محمد حسين نوگانوى تاريخ وفات وى احتمالا سال 1302 ه ق مىباشد .\r\nشاگردان او عبارتند از : 1 - سيد باقر 2 - سيد محمد جعفر 3 - مولانا ظهور حسين بارهوى 4 - سيد فدا حسين .\r\nآثار او عبارتند از : 1 - القدرية 2 - تحقيق دربارهء على اكبر شهيد 3 - شرح زيارت ناحيهء كبرى 4 - رسالهء عطش ( عربى ، چاپى ) 5 - بنيان الايمان ، معانى و احتمالات نحويه لا إله إلّا اللّه ( اردو ، چاپى ) .\r\n\r\nحزين محمّد على 1103 ه ق / 1692 م 1180 ه ق / 1766 م\r\nشيخ ابراهيم زاهد گيلانى ، مرشد شيخ صفى الدّين اردبيلى ( سرسلسلهء صفويه ) عابد و عالم بزرگ زمان خود بود و در هفدهمين نسل او ، عالم بزرگ دينى به نام ابو طالب مىزيست . محمد المدعو به على ، فرزند شيخ ابو طالب در روز دوشنبه 27 ربيع الثانى 1103 ه ق / 19 ژانويه 1692 م در اصفهان متولد شد . وقتى وى چهارساله بود اتفاقا مولاناى اعظم ملا شاه محمد شيرازى به اصفهان آمد و مهمان دوست خود ابو طالب شد . مولانا طريقهء بسم اللّه گفتن را در آغاز درس آموخت . حزين مىگويد : ملا محمّد شاه بعد از آموختن جملهء بسم اللّه به من گفت تا اين دعا را سه بار تكرار كنم :     « رَبِّ اشْرَحْ لِي صَدْرِي وَ يَسِّرْ لِي أَمْرِي وَ احْلُلْ عُقْدَةً مِنْ لِسانِي يَفْقَهُوا قَوْلِي » .    \r\nبعد از خواندن كتابهاى ساده و تعليم خوشنويسى فراگرفتن صرف و نحو و فقه را شروع كرد . و به منطق نيز علاقه‌مند شد به‌طورى كه استاد به او آفرين مىگفت . به شعر و شاعرى نيز علاقه‌مند بود ، ولى استاد و پدرش هر دو ، او را منع كردند ، بااين‌همه از سرودن شعر دست برنداشت تا اين كه سرانجام پدرش به او اجازه داد تا آزادانه شعر بسرايد .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nخوشبختانه شاعرى اشتياق او را از كسب علم بازنداشت . توجه خاص حكومت صفوى به علوم اسلامى سبب شده بود كه در هر شهر مركز علم به وجود آيد . در اين زمان ، اهل تفسير و حديث ، فقه و اصول ، فلسفه و منطق و ساير علوم در همه جا يافت مىشدند . شهرهاى شيراز ، يزد ، تبريز ، قم ، مشهد از مراكز بزرگ علمى به شمار مىآمدند ، در اصفهان استاد الكل عند الكل آية اللّه آقا حسين خوانسارى ( درگذشته به سال 1099 ه ق ) و الحافظ الجامع للحديث علامه محمد باقر مجلسى ( درگذشته به سال 1111 ه ق ) در آنجا بودند و به سبب وجود آنان ، تشنگان حديث و فقه به اصفهان مىآمدند . علاوه بر آنان صدها عالم بزرگ ديگر وجود داشتند و در ميان آنان مولانا ابو طالب در عرفان ، زهد ، علم و فضل مشهور بود .\r\nاستادان وى عبارت بودند از : 1 - ملا شاه محمّد 2 - قارى ملك حسين ، نزد وى درس تجويد و فن قرائت را به پايان رسانيد . 3 - ملا ابو طالب ( پدرش ) شرح جامى ، شرح نظام ، تهذيب ، شرح ايساغوجى ، شرح شمسيه ، شرح مطالع الانوار ، شرح هداية الحكمه ، حكمة العين ، تلخيص المعانى ، مطول ، المغنى ، جعفريه ، مختصر النافع ، الارشاد ، شرائع الاسلام ، معالم الاصول ، من لا يحضره الفقيه ، تفسير صافى و در سفر لاهيجان شرح تجريد ، زبدة الاصول و تشريح الافلاك را نزد او خواند . 4 - نزد عارف كامل شيخ خليل اللّه طالقانى ، فيض روحانى حاصل كرد . هنوز نوجوان بود ، شيخ هر روز روى يك كاغذ كوچك مسأله‌اى را مىنوشت و بيان مىكرد .\r\nطى سه سال همنشينى با او در تزكيه و عرفان به كمال رسيد . شيخ خليل هم شاعر بود و هم شاعرنواز و تخلص « حزين » را به محمّد على ، او داده بود .\r\nنزد عارف كامل شيخ بهاء الدّين گيلانى ، شاگرد مير قوام ، احياء العلوم ، رسائل اصطرلاب ، شرح چغمنى را خواند .\r\nپدرش دستور داده بود كه كتاب اخلاق را بخواند . از نوجوانى براثر كثرت مطالعه به زحمت و محنت عادت كرده بود . از شب‌زنده‌دارى و انجام نوافل ، قلبش نورانى شده بود . زندگانى را در درس و تدريس ، مطالعه و تصنيف و تأليف به سر مىبرد و از لحاظ ثروت و مكنت مستغنى بود . در محضر مجتهد زمان آقا هادى بن ملا صالح مازندرانى درس خارج را به پايان رسانيد و بعد از تكميل علوم حديث و رجال به اخذ درجهء اجتهاد نايل آمد .\r\nدر محضر عموى خود خلاصة الحساب و در محضر كمال الدّين فسوى تفسير بيضاوى ؛ جوامع الجامع طبرسى ، امور عامل شرح تجريد و در نزد مولانا حاجى محمّد طاهر محدث و فقيه الاستبصار ، شرح لمعه و مشقيه و در نزد قدوة الحكماء شيخ عنايت اللّه گيلانى منطق و\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nتجريد و كتب شيخ الرئيس را خواند . علاوه بر اين‌ها در محضر امير حسين طالقانى فصوص الحكم و شرح هياكل النور و در نزد حكيم مسيحا ، طب و در نزد فاضل محقق ، ميرزا محمد طاهر بن ميرزا ابو الحسن قاينى ، رياضى و حكمت و در محضر ملا محمد شيرازى سماع اصول كافى و در نزد شيخ الاسلام محمد مسيح مسيحا فسوى ( درگذشته به سال 1127 ه ق ) طبيعيات شفا ، الهيات شرح اشارت ، حواشى قديم و جديد و همچنين در نزد مولانا العارف محمد باقر صوفى تلويحات و قانون و در محضر مولانا عبد الكريم اردكانى ، نجوم و در نزد عارف ربانى شيخ سلام اللّه شولستانى شيرازى تجرد و قطع تعلقات و قانون را خواند و ياد گرفت . كتابهاى معروف فلسفه را نزد محى الحكمة محمد صادق اردستانى اصفهانى به پايان رسانيد . اين سلسله تا سال 1134 ه ق ادامه داشت و در همان سال وفات يافت .\r\nبعد از كسب علوم اسلامى و رياضت باطن ، با افكار افاضل مسيحى ، يهودى و مجوسى آشنا شد .\r\nنزد كشيشى به نام اونس انجيل و شرح و عقايد و اعمال را ياد گرفت و برترى عقايد اسلامى را براى او توضيح داد ، نزد شعيب ربى تورات را خواند و ترجمهء آن را نوشت . اين شخص از نظر فكرى و تشخيص عقايد ناآشنا و معتقد به گفتار خود بود .\r\nدر شيراز نزد فردى به نام دستور مجوسى دربارهء مذهب زردشتى اطلاعات لازم را كسب كرد و در محضر رستم مجوسى كتابهاى مجوس ، نجوم ، تقويم ، هيئت ، رمل و اصول رصد را خواند .\r\nدر هويزه دربارهء افكار و عقايد صائبيه مطالعه كرد . سفرهاى طولانى او به لاهيجان ، گيلان ، قم ، مشهد ، شيراز ، قزوين ، بيضا ، اردكان ، فسا ، كازرون ، شولستان ، جهرم ، يزد ، لار ، بندرعباس ، عمان ، مسقط ، بحرين ، بندر كنگ ، حجاز ، بغداد ، كاظمين ، كربلا ، نجف ، سامره ، يمن ، مخا ، لحسا ، بصره ، كوفه ، همدان ، تهتهه ، مولتان ، لاهور ، دهلى ، عظيم‌آباد ، آگره و بنارس قابل ذكر است .\r\nاو با برخى از علماى بزرگ ملاقات كرد كه عبارتند از : آية اللّه آقا حسين خوانسارى ، مولانا الحاج ابو طالب بن ابو تراب ، شيخ الاسلام علامه محمّد باقر مجلسى ، عمدة الاعلام ميرزا علاء الدّين محمد گلستانه ، شيخ الاسلام شيخ جعفر قاضى كمره‌اى ، علامه شيخ على ، مسيح الزمان آخوند مسيحا كاشانى ، مولانا الحاج ابو تراب ، مولانا رضى الدّين بن آقا حسين خوانسارى ، مولانا شمس الدّين بن فاضل مجتهد محمد سعيد گيلانى ، فاضل محقق ميرزا حسن بن عبد الرزاق لاهيجى ، سيد العلماء مير محمد ابراهيم قزوينى ، سيد الافاضل قوام الدّين محمد قزوينى ، حجة الاسلام جمال الدّين ( فرزند اكبر آقا حسين خوانسارى ( درگذشته به سال\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n1125 ه ق ) حجة الاسلام مولانا محمد گيلانى سراب ، شيخ محمد امين شيرازى ، مولانا محمد على سكاكى ( شاگرد مولانا شاه محمّد و آخوند مسيحا فسايى ) ، شيخ الاسلام ميرزا مهدى نسّابه ، ميرزا ابو طالب شولستانى ، صدر الدّين سيد عليخان مدنى ، شيخ الاسلام شيخ محمّد بحرينى ، مولانا ابو الحسن اصفهانى ، مولانا نور الدهر گيلانى ، شيخ يونس ، سيد قاسم نجفى .\r\nرسيدن به درجهء اجتهاد در نوجوانى كار آسانى نيست ، علاوه بر اين شوق و علاقه به علوم متنوّع ، شاعرى ، عرفان ، فلسفه ، حكمت ، مطالعه ، رياضت ، تصنيف و تأليف وى را كاملا خسته كرده بود . روزى به اسب سوارى رفت و از اسب افتاد ، استخوان دست راستش كاملا خرد شد و مدت يك سال در ناراحتى به سر برد ، اما در همين حال مثنوى مشتمل بر يك هزار بيت را با دست چپ نوشت . مدّتى بعد به علت درد مفاصل از كار افتاد و بعد از بهبودى عازم سير و سفر شد . نيت كرده بود كه به حج برود اما در بين راه گرفتار راهزنان شد .\r\nپدرش در سال 1127 و مادرش در سال 1129 ه ق وفات يافتند . پس از اين واقعه به شيراز رفت . در همين زمان عمويش درگذشت .\r\nحزين بيش از سى سال داشت و خوب و بد زندگى را چشيده بود ، به علت رياضت كشيدن به توكل معتقد شده بود . ازدواج نكرده بود و تصميم گرفته بود كه دنيا را ترك كند ، در كشور امنيت وجود نداشت ، افغانها به طمع تخت و تاج ايران افتاده بودند . در نتيجه اصفهان را به چنگ آوردند ، در نقاط ديگر ايران نيز اغتشاش وجود داشت .\r\nدر سال 1134 ه ق كه محمود ( افغان ) به شهر حمله كرد ، او از خوانسار به خرم‌آباد آمد .\r\nبااين‌كه بيمار بود طلاب دورش جمع شدند و او به ناچار تفسير بيضاوى ، اصول كافى و شرح اشارات را به مدت دو سال تدريس كرد .\r\nدر همان زمان تركها به ايران حمله كردند و ايران دومرتبه به تزلزل دچار شد و حكومت صفويان از بين رفت ، امرا ، اكابر و بزرگان همه كشته شدند . خرم‌آباد به دست دشمن افتاد . حزين به طرف همدان حركت كرد و در راه گرفتار روميها شد ولى بعد از زخمى شدن فرار كرد و به همدان رسيد و ديد كه شهر از كشته‌شدگان پر است . ازآنجا به نهاوند و جهرم و سپس به دزفول و شوشتر رفت و با نور الدّين بن نعمت اللّه جزائرى ملاقات كرد ، اما نتوانست آنجا بماند . آنگاه به هويزه و سپس به بصره سفر كرد و به نيت حج سوار كشتى شد و در راه ، طوفان شديد اوضاع را به هم زد و در بندر مخا پياده شد و به خاطر آب و هواى خوب براى سلامت خود به صنعا رفت ، اما مجبور شد كه دوباره به هويزه و شوشتر و خرم‌آباد برگردد . به محض آنكه به آنجا\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nرسيد روميها رسيدند . حزين با لشكر آنان به كرمانشاه آمد . در آنجا چند رساله نوشت ، سپس از راه تويسركان و الوند به بغداد ، كربلا و نجف رفت . و مدت سه سال سكونت داشت و در آن مدت يك جلد قرآن مجيد را با دست خود نوشت و به روضهء علويه تقديم كرد . پس از مدتى از راه كاظمين و سامره و بغداد به نجف آمد و قصد كرد به مشهد بيايد . در مشهد به شاه‌طهماسب پناهنده شد . شاه‌طهماسب به ملاقات مولانا حزين رفت . حزين در مشهد سكون و آرامش خود را به دست آورد و به تأليف و تصنيف پرداخت .\r\nپادشاه در ماه صفر 1142 ه ق حزين را طلب كرد و او هم با لشكر شاهى حركت كرد و وقتى به سبزه‌وار رسيد بيمار شد و در دامغان حالش رو به وخامت گذاشت ، بنابراين ده روز در آنجا استراحت كرد ، سپس در مازندران به مدت دو ماه بسترى شد . در همان حال طلاب جمع مىشدند و او اصول كافى و من لا يحضره الفقيه و الهيات شفا و شرح تجريد را تدريس مىكرد .\r\nحزين از مازندران به تهران و ازآنجا به اصفهان آمد و پادشاه را ديد ، او از اصفهان به شيراز ، لار و بندر عباس سفر كرد و به قصد حجاز سوار بر كشتى خارجى شد و بعد از برگزارى حج ( در محرم 1145 ه ق ) همراه با حاجيان لحسا از راه خشكى و دريا از بحرين به بندرعباس رفت و از اوضاع ايران مطلع شد . نادر شاه پيروز شده بود . وى براى مدت دو ماه در بندرعباس اقامت داشت . سپس به اصفهان و لار رفت ، در آنجا لشكريان به غارتگرى مشغول بودند ، ناچار شد به بندرعباس برود . سرانجام از بندرعباس به فكر سند افتاد . با كشتيهاى خارجى تماس گرفت ، هنگامى كه انگليسيها مطلع شدند كه مولانا على حزين مىخواهد به سند برود ، او را از اوضاع آنجا آگاه كردند و گفتند كه به اروپا برود اما او تصميم را عوض نكرد و سوار كشتى شد و در اول شوال 1406 ه ق / 24 فوريه 1734 م به تهتهه رسيد .\r\nدر تهتهه حزين نمىخواست با كسى ملاقات كند اما وقتى تاجران ايرانى شنيدند كه مخدوم شاهان صفوى و عالم اصفهان رسيده ، همه به طرف او هجوم آوردند . به‌هرحال دو ماه در آنجا اقامت داشت و ازآنجا به خداآباد رفت و هفت ماه در حال بيمارى بود ، سپس در بهكر و مولتان سكونت گزيد و چند رساله در آنجا نوشت .\r\nابتدا سيل و سپس بيمارى و با مولتان را محاصره كرده بود ، بنابراين حزين خسته و كوفته به فكر وطن خود افتاد ، تنها بود ، ناچار عازم لاهور شد . بعد از مدت سه ماه بهبود يافت و به طرف دهلى حركت كرد ، در عرض يك سال اقامت در دهلى كمى حالش بهبود يافت و به قصد مشهد كمر همت بست اما وقتى به لاهور رسيد حمله‌هاى نادر شاه شروع شده بود ، راه خطرناك بود ،\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nناچار به سرهند آمد و سرانجام به دهلى بازگشت . در 9 ذىالحجّه سال 1151 ه ق نادر شاه دهلى را فتح و سپس قتل عام كرد و در 7 صفر سال 1152 ه ق نادر ( به ايران ) برگشت .\r\nاو در سال 1154 ه ق پنجاه و سه سال داشت و در دهلى در زمان اقامت سه‌سالهء خود كتاب « تذكرة الاحوال » را تمام كرد . در آنجا فردى به نام امير خان انجام ، از خانوادهء شاه نعمت اللّه ولى زندگى مىكرد و منصب هفت‌هزارى را برعهده داشت و به سبب قرابت با خاندان صفوى و اطلاع از عظمت اجداد مولانا حزين ، به محمد شاه سفارش كرد تا زمينى به مبلغ دويست هزار روپيه به مولانا تفويض كنند ، اما عمدة الملك نواب امير خان انجام در 7 ذىالحجّه 1159 ه ق در دهلى به قتل رسيد . اين حادثه براى حزين روح‌فرسا بود . از طرف ديگر اهالى دهلى از اخلاق تند مولانا حزين و از بىتوجهى و انتقاد او نسبت به شعرا و علما ناراضى بودند ، بنابراين حزين مجبور شد آنجا را ترك كند و به زيارت و حج برود . در سال 1171 ه ق از راه آگره عازم بنگاله شد اما ناچار از عظيم‌آباد برگشت ، شايد نواب اوده و يا بيمارى و ضعفش مانع او شدند . واله داغستانى و لطف على بيگ آذر دوستان ايرانى وى بودند ، واله او را به سند آورد و در دهلى آرامش حزين را فراهم كرد ، آنان در كرمان با يكديگر ملاقات كرده بودند . در زمان حملهء نادر شاه حزين در منزل واله مقيم بود و على قلى خان واله در دهلى منصب پنج‌هزارى را برعهده داشت . حزين در لاهور هدف دشمنى نواب زكريا خان قرار گرفت اما حسن قلى كاشى سفير دهلى به او كمك كرد و حزين را همراه خود به دهلى آورد و قبلا در بهكر با مير غلام على آزاد بلگرامى ملاقات كرده بود .\r\nتقدس حزين و بىتعلقى از دنيا ، گوشه‌نشينى و بيزارى از سروصدا او را از دهلى ، آگره و لكنهو به بنارس كشانيد ، در آن زمان شجاع الدوله و راجه بنارس قرارداد صلح بسته بودند و بين امراى ايرانى و ترك رقابتى وجود نداشت و بين شيعه و سنى اختلافى نبود .\r\nمير محمد حسين فيض‌آبادى مانند حزين فردى مقدس و جهانگرد بود . وى نسبت به حزين ارادت پيدا كرده ، در خدمت او به سر مىبرد .\r\nحزين در بنارس اقدام به تدريس نكرد اما اطلاعات علمى و ذوق شاعرى و پرهيزكارى او باعث شده بود كه مردم به دور او جمع شوند ، چرا كه در آنجا تبليغ بين مذاهب مختلف و بحث و مباحثهء علمى علما رونق يافته بود ، مردم هم دربارهء مسايل گوناگون سؤال مىكردند ، شعرا براى اصلاح اشعار خود به ملاقات او مىآمدند . حزين در اوقات فراغت به تأليف و عبادت مشغول مىشد و به قول مير شير على قانع « به صيام دوام ، و قيام ليالى و ايام على الدوام اهتمام تمام به كار مىبست به غايت موفق و مرتاض مىزيست » ( مقالات الشعراء ) .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nسرانجام در 11 جمادى الاول سال 1180 ه ق / 1766 م دار فانى را وداع گفت و در آرامگاهى كه پيش از مرگش ساخته بود به خاك سپرده شد . او خود در زمان حياتش لوح قبر را آماده كرده بود ، بر روى آن چنين نوشته شده است :\r\n« اللّه محسن قد اتاك المسيء - العبد الراجى رحمة ربه الغفور محمّد المدعو بعلى ابن ابى طالب الجيلانى » .\r\n روشن شد از وصال تو شبهاى تار ما * صبح قيامت است چراغ مزار ما \r\nدر كنار قبر اين اشعار نوشته شده :\r\n زبان‌دان محبّت بوده‌ام ديگر نمىدانم * همىدانم كه گوش از دوست پيغامى شنيد اينجا\r\nحزين از پاى ره‌پيما بسى سرگشتگى ديدم * سر شوريده بر بالين آسايش رسيد اينجا \r\nبهگوان داس هندى وقتى براى زيارت قبرش رفت ، قطعه شعر اول را روى چراغدان كنده ديد .\r\nاز چيزهاى ديگرى كه قابل ذكر است ، يكى نقش مهر انگشترى حزين است كه بر روى آن « على بن ابى طالب » نوشته شده و ديگر اينكه « فاطمان » از مدتها پيش مركز مراسم عزادارى بوده است .\r\nدسته‌هاى عزادارى محرم حركت مىكنند و هندو ، سنى و شيعه همه براى زيارت مزار او حاضر مىشوند . با تأسيس مدرسهء جواد به وسيلهء مولانا محمد سجاد شمع حزين فروزانتر شده است .\r\n\r\nشاگردان او عبارتند از :\r\nسيد محمد حسين و حسين فيض‌آبادى كه در سال 1205 ه ق وفات يافت ( روز روشن ص 78 ) .\r\nمير اولاد على زاير ، آل كمونه ، اهل يكى از بلوكهاى اوده بود . بعضى علوم را نزد حزين و طب را نزد مير محمد عسكرى خواند ( سفينه هندى ) .\r\nخان علامه تفضل حسين خان .\r\n\r\nتصانيف او عبارتند از :\r\nشيخ على حزين بيانى ساده داشت و كلامش بليغ بود و شيوهء نگارش او شيرين و روان و برخاسته از تمركز فكرى بود . او هرچه مىخواند ، مىنوشت . نتيجهء آن صدها كتاب ، حواشى و رسائل بود كه در سفر و حضر فراهم آورد . تعجب در اين است كه با وجود مفقود شدن نوشته‌هايش دچار فراموشى نمىشد بلكه با استمداد از حافظهء خود ، آنها را دوباره مىنوشت . وى به علوم مختلف تسلط داشت ، يعنى مفسر ، محدث ، فقيه ، متكلم ، عارف ، حكيم ، مهندس و منجم بود . در زمينه‌هاى تاريخ ، رجال ، درايت ، حيوان‌شناسى ، گياه‌شناسى ،\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nرمل و جفر كتابها نوشت . چهار ديوان شامل مثنويهاى متعدد سرود . اكثر كتابهاى او به چاپ رسيده است . از فهرست كتابهاى او آنچه را به دست آمده نام مىبريم تا معلوم شود در مدت اقامت او ( سى و پنج سال ) در دهلى و بنارس چه قدر آثار فرهنگى از خود بر جاى گذاشته است .\r\nاين كتابها بيشتر به زبانهاى عربى و فارسى هستند .\r\n1 - كتاب فضائل القرآن\r\n2 - تجويد القرآن\r\n3 - الناسخ و المنسوخ\r\n4 - خواص بعض السور و الآيات ( در نجف نوشت ) .\r\n5 - شجرة الطور ، شرح آية النور ( تأليف در مشهد ) .\r\n6 - رسالة الاسنى فى تحقيق قوله تعالى « ثم دنى فتدلى فكان قاب قوسين او ادنى .\r\n7 - تفسير سورهء هل اتى\r\n8 - كتاب معنى الصمد و سورة التوحيد\r\n9 - تفسير سورة الحشر\r\n10 - شرح عيون اخبار الرضا\r\n11 - ترجمه نوادر محمد بن ابى عمير و ذكر سيره و احواله\r\n12 - هشام بن الحكم و مناظراته\r\n13 - سبب الاختلاف فى الاخبار و بيان طريق جمعها\r\n14 - كتاب الفضائل فى احياء السنن\r\n15 - اصول المنطق ، شرح بعض خطبات حضرت على عليه السّلام ( فارسى )\r\n16 - رسالة فى تدوين بعض ما كتبه الى الاصحاب دعائم الدّين .\r\n17 - حصر ضروريات الدّين\r\n18 - رسالة الحسن و القبح العقليين\r\n19 - الرد على التناسخية ( عربى )\r\n20 - ابطال التناسخ ( فارسى )\r\n21 - معرفة البارى و ما يتعلق به\r\n22 - بشارات النبوة بحوالهء تورات و انجيل و صحيفهء يوشع ( فارسى )\r\n23 - ابطال الجبر و التفويض\r\n24 - سيف اللّه المسلول على اعداء الرسول صلّى اللّه عليه و آله\r\n25 - الإغاثة فى الامامة ( تأليف در مكه )\r\n26 - وجوب النص على الامام\r\n27 - الامامة و البحث فى شرائطه\r\n28 - رسالة فى بيان خوارق العادات و المعجزات و الكرامة\r\n29 - الرد على النصارى فى القول بالاقانيم\r\n30 - الكرّ و احكام المياه\r\n31 - رسالة فى جواب مسئلة الوضوء\r\n32 - رسالة فى معرفة القبلة\r\n33 - رساله فى تحقيق صلاة الجمعة\r\n34 - رساله فى الكسوف و الخسوف\r\n35 - النوافل الليلية\r\n36 - احكام الشك و السهو فى الصلاة\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n37 - مناسك الحج ( در سفر حج نوشت )\r\n38 - كتاب الزكاة\r\n39 - كتاب الصيد و الذبائح و خواص بعض الحيوان\r\n40 - المواريث\r\n41 - شرح مصباح الشريعة\r\n42 - كتاب الوصية\r\n43 - كشف الغطا فى تحقيق الغناء\r\n44 - المعيار فى الاوزان الشرعية\r\n45 - انيس الفؤاد فى حقيقة الاجتهاد\r\n46 - الرمح المصقول على اكثر قواعد الاصول\r\n47 - كشف التلبيس فى هدم اساس ابليس ( در رد قياس )\r\n48 - رسالة فى تحقيق بعض المسائل التى اشتهر الخلاف فيها بين الامامة المحمديه\r\n49 - الادعية و الادوية\r\n50 - ما يعمل فى ليلة الجمعة\r\n51 - آداب دعوات الاسماء و الاذكار\r\n52 - مختصر الدعوات و الزيارات شرح دعاى عرفه\r\n53 - ترجمهء دعاى مشلول\r\n54 - ترجمه دعاى صباح\r\n55 - ترجمه دعاى علوى مصرى الذخر و السعادة فى العبادة\r\n56 - الدعوات الصالحات و اسماء اللّه الحسنى\r\n57 - روائح الجنان\r\n58 - كنه المرام\r\n59 - مدة العمر\r\n60 - الرموز الكشفية\r\n61 - خلاصة المنطق\r\n62 - الفصح\r\n63 - التوجيه لقول قدمة الفرس فى المبدأ\r\n64 - شرح رسالة الشيخ شهاب الدّين يحيى المقتول\r\n65 - اللباب فى الحساب\r\n66 - جوامع الآداب\r\n67 - كتاب النصرة\r\n68 - كتاب الانساب\r\n69 - التعليقات فى الطبيعى و الالهى\r\n70 - المراصد فى الرائج و الكاسد كتاب الفوائد . . .\r\n71 - جلاء الافهام فى علم المساحة\r\n72 - نحج الطلب فى استخراج ضلع مكعّب و مشكلات الهندسة\r\n73 - الصراط السوى فى غواية البغوى\r\n74 - خلق الاعمال\r\n75 - اللمع فى ازهاق البدع\r\n76 - تحقيق الرؤيا و اصول التعبير\r\n77 - التعليقات مبحث على الفلكيات ( شفا )\r\n78 - التعليقات على امور العامة من شرح التجريد\r\n79 - التعليقات على كتاب المطارحات للشيخ المقتول\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n80 - التعليقات على فصوص الفارابى\r\n81 - التعليقات على نجاة الشيخ الرئيس\r\n82 - التعليقات على مقامات العارفين من شرح الاشارات\r\n83 - التعليقات على غوامض المجسطى\r\n84 - التعليقات على تلويحات للشيخ المقتول\r\n85 - التعليقات على تذكرة ابن الرشيد\r\n86 - شرح رسالة حكيم عيسى بن زرعة\r\n87 - لوامع المشرقة فى تحقيق الواحد و الوحدة\r\n88 - جوامع الكلم\r\n89 - مدارج العلية\r\n90 - شرح قصيدتى المعدوده ( هر دو قصيده را از مكه براى سيد حسين آل صخر فرستاد و سپس به لحسا آمده شرح آنها را نوشت )\r\n91 - الديباج فى ابانة اغلاط الزجاج\r\n92 - هداية الامم فى الحدوث و القدم - كتاب النية ؟ - الجوابات عن مسائل سأل عنها الشيخ احمد بن محمد الصيمرى العمانى\r\n93 - الجوابات عن مسائل الصبرية\r\n94 - كتاب الجواب الى السيد نصر اللّه الحائرى فى مواضع من كلام ابن العربى\r\n95 - كتاب تحقيق الازل و الابد و السرمد\r\n96 - كتاب الطول و العرض\r\n97 - كتاب العين فى شرح القصيدة العينية للسيد الحميرى\r\n98 - الفصول البليغة\r\n99 - مختصر البديع و العروض و القوافى\r\n100 - كتاب فتح الالباب\r\n101 - المشاهد العلية\r\n102 - كتاب حياة الاخوان\r\n103 - بهجة الاقران\r\n104 - معراج النفس - راح الارواح\r\n105 - المقلة فى بيان النقطة\r\n106 - نوادر العرب و اخبارهم\r\n107 - اخبار ابو الصيب المتنبّى احمد بن الحسين بن عبد الصمد الجحفى الكوفى و ذكر بعض اشعاره\r\n108 - اخبار الصاحب الجليل اسماعيل بن عباد و ذكر ما وصل الى من فصوله و نوادر اشعاره\r\n109 - اخبار ابى تمام الطائى حبيب بن اوس و بعض اشعاره\r\n110 - اخبار الشيخ صفى الدّين الحلى و نوادر اشعاره\r\n111 - اخبار المحقق الطوسى\r\n112 - اخبار جدى السعيد الشيخ ابراهيم زاهد الجيلانى\r\n113 - ما جرى به القلم\r\n114 - معرفة النفس و تجردها ( فارسى )\r\n115 - رساله در حدوث و قدم\r\n116 - فتح السبل\r\n117 - مقالات بعض مشايخ\r\n118 - نسب تأليفيه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n119 - فوائد الطب\r\n120 - الحلبات\r\n121 - دستور العقلاء در آداب ملوك و امرا ، ( حكمت عملى تأليف 1153 ه ق )\r\n122 - شرح قصيده جيمية فارضية\r\n123 - معرفت الاجسام و تناهيها\r\n124 - جام جم در مواليد و كاينات جوّ\r\n125 - خواص مجربه\r\n126 - علاجات غريبه\r\n127 - شرح مطلع الانوار ( هيئت )\r\n128 - شرح بعض فصول افلاطن الهى\r\n129 - الموائد السماوية ، ( شايد در فهرست كامبريج ، تحت شمارهء 1280 نام همين كتاب به صورت موائد الاسحار آمده باشد ) ، فقه ، فارسى ص 220 .\r\n130 - جمع بين الحكمة و الشريعة\r\n131 - ترجمهء رسالة صفيحة فى علم الاصطرلاب از شيخ بهايى با توضيحات و افادات\r\n132 - ترجمه منطق تجريد\r\n133 - ترجمهء كتاب اقليدس ( با اضافه و توضيح )\r\n134 - رساله در سيرت متعلمين\r\n135 - رساله در تضعيف شطرنج\r\n136 - حل بعض اشعار خاقانى\r\n137 - مناظرات و محاضرات ( بلاغت )\r\n138 - آداب عزلت و خلوت\r\n139 - آداب معاشرت\r\n140 - معرفت تقويم و احكام نجوم\r\n141 - كتاب جراثقال\r\n142 - تعريف در حصر انواع قسمت\r\n143 - حيات و ممات\r\n144 - در عمل و ذم بىعملى\r\n145 - كتاب المعادن\r\n146 - معرفت لآلى\r\n147 - فلذة الاكباد ( خلاصه فارسى رسالة العشق ابو عبد اللّه معصومى ، شاگرد شيخ الرئيس ، مع اضافه مطالب )\r\n148 - التخلية و المتخلية\r\n149 - التأليف بين الناس\r\n150 - فضل عراق\r\n151 - تذكرة المعاصرين ( تأليف 1165 ه ق ، چاپ شده ) .\r\n152 - مكيال العلوم\r\n153 - رياض الحكمة\r\n154 - مواعظ حكما\r\n155 - تقسيم اسما و معانى آنها\r\n156 - شرح رساله والد در بحث حركت\r\n157 - شرح رساله والد ، در عمل مسبع و متسع در دايرة ا ب ج\r\n158 - شرح رسالهء والد ، در بحث قول ارسطو لم صار ماء المطر خفيفا\r\n159 - ترجمه رساله والد ، در بيان قل الروح من امر ربى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n160 - ترجمه رساله والد در تحقيق ما هو الحق در مسأله علم\r\n161 - ترجمه رساله والد در تحقيق عرفت ربى بفسخ العزائم و حلّ العقود\r\n162 - كتاب المواهب فى ليلة الرغائب ، فرفيورس مىگويد : الخيران منها ماهى شريفة و منها ماهى ممدوحة و منها ما هى بالقوه كذلك . . . ، اين رساله را در يك شب تمام كرد .\r\n163 - كتاب الفرق بين اللمس و المس و ما يتعلق به و ما يتعلق عليه\r\n164 - شرح رسالهء ابو يوسف يعقوب كندى در تحقيق نفس\r\n165 - كتاب المفصل فى اعقل و توكل\r\n166 - رساله فى دلالة فعل المضارع المثبت و نقل اقوال و حمايت قول ابى حيان\r\n167 - جواب سؤال اربعة المتناسبة\r\n168 - رسالة در ذكر احوال فاضل عارف افضل الدّين كاشانى و بعض مكاتيب و فوائد مختصره\r\n169 - جواب نامه‌هاى خراسان\r\n170 - جواب مسائل از جيلان\r\n171 - جواب نامه‌اى از قسطنطنيه\r\n172 - رساله تزكيهء نفس بنا بر قول ارسطو و قول افلاطون\r\n173 - رساله در بيان قوت قدسيه و امكان نفوس قدسيه در نوع انسانى بنا بر قول مشائين و تجويز كشف و الهام بنا بر قول اشراقيين و صوفيه\r\n174 - رساله در فرق ما بين علم و معرفت\r\n175 - رساله اصول اخلاق\r\n176 - رساله تحدد امثال\r\n177 - رساله در بحث مسلك شيخ سهروردى در رؤيت\r\n178 - رساله در شرح قصيدة لاميه مصنف\r\n179 - رساله در اقسام مصدقين بسعادت اخرويه ( نجوم السماء )\r\n180 - تذكرة الاحوال ( تأليف در حسين‌آباد 1170 ه ق )\r\n181 - چهار ديوان ( كليات چهار ديوان ، چاپى ، هند ، ديوان چهارم به خط على قلى واله و تصحيح حزين ، چاپ كراچى ) .\r\n\r\nحسن سيد باخدا 1256 ه ق / 1840 م 1316 ه ق / 1898 م\r\n« كهجوه در بلوك سارن ايالت بهار هند » منطقهء شيعيان علم دوست بود ، خانواده‌هاى سادات ، نوابان عظيم‌آباد و حكومت مرشدآباد نيز از قديم شيعه‌مذهب بودند . آنان از قديم سابقهء علوم دينى دارند ، وقتى در لكنهو مركز علمى تأسيس شد ، علما و طلاب بهار متوجه لكنهو شدند و\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبعد از دريافت مدارك لازم ، در نقاط دوردست پراكنده شدند . از ميان زمين‌داران « كهجوه » شخصى به نام سيد على حسين بود كه از او فرزندى به نام سيد حسن در 6 جمادى الثانى سال 1256 ه ق متولد شد . اما در كودكى پدرش را از دست داد و مادر و جدش او را تربيت كردند . او از همان ايام نوجوانى به پاكى نفس و زهد و تقوا شهرت يافت . بعد از خواندن قرآن مجيد و تعليمات ابتدايى ، ميزان منشعب و قواعد احمديه را نزد مولانا محمد تقى ، اتاليق نواب سيد ناصر حسين خان به پايان رسانيد . سپس مولانا به كانپور رفت و سيد فاصلهء دو كيلومتر را بين خانه تا محل درس را روزانه طى مىكرد و درس را ادامه مىداد .\r\nقبل از سال 1275 ه ق ازدواج كرد . على اظهر ، فرزندش در سال 1277 ه ق متولد شد و مولانا بعد از سه سال به دار العلوم رفت و به خدمت ممتاز العلماء ، تقى رسيد و آنجا با مولانا سيد احمد على آشنا شد . مولانا با شفقت و محبّت زياد مانند فرزندش از او پذيرايى كرد . وى قطبى ، صدرا ، شمس بازغه را نزد احمد على خواند . تفسير ، حديث ، فقه و اصول را در محضر ممتاز العلماء و علم كلام را در نزد فردوس مآب مولانا حامد حسين به پايان رسانيد .\r\nمدت تحصيلات او از سال 1280 تا 1184 ه ق به طول انجاميد . در سال 1284 ه ق با دريافت خبر بيمارى همسرش به زادگاه خود رفت ، بعد از يك سال و نيم دوباره به لكنهو آمد و بين طلاب چنان مقامى شامخ داشت كه حتى ممتاز العلماء و فردوس مآب به اقامتگاه وى مىرفتند . بعد از اتمام تحصيلات و دريافت اجازه‌نامه به زادگاه خود بازگشت . در سال 1295 ه ق به حج و در سال 1297 ه ق به زيارت عتبات عراق و ايران مشرف شد . و در سال 1302 ه ق به لكنهو رفت و در اين سفر به مذاكرات علمى و بخصوص مقابلهء نسخهء خطى و مآخذ « عبقات الانوار » مشغول شد .\r\nمولانا حسن باخدا ، عالمى پرهيزگار ، قائم الليل و صائم النهار بود ، در روزهاى مخصوص ، رجب ، شعبان و رمضان روزه مىگرفت ، مستحبات و نوافل را ادا مىكرد . از ساعت دو ( بعد از نيمه‌شب ) تا طلوع صبح در مسجد مىماند . و مردم را به خواندن نماز ترغيب و از خوف خدا ، حقوق بندگان را رعايت مىكرد . در امر به معروف و نهى از منكر از كسى نمىهراسيد و در زهد ، قناعت ، ايثار و مهمان‌نوازى مشهور بود . به علم دين و نيز به تبليغ مذهب علاقه داشت ، و فرزندان خود را طورى تربيت كرد كه تا امروز هم هريك مصدر خدمات دينى هستند .\r\nدر شصت‌سالگى دچار ضعف و بيمارى شد . مولوى سيد غلام صادق ( پسرعمو و شاگردش ) مىگويد : در خواب ديدم كه آفتاب را كاملا كسوف گرفته و مولانا باخدا نماز\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمىخواند ، على اظهر فرزند مولانا در خواب ديد كه بنا به دستور مولانا سورهء حجرات را تلاوت مىكند كه به‌طور ناگهانى سوره از نظر ناپديد شد ، هر قدر قرآن را تورق كردم ، آن سوره را نيافتم .\r\nبه اين ترتيب همه از زندگى مولانا نااميد شدند .\r\nوى در 12 رجب سال 1316 ه ق وفات يافت .\r\nمادّهء تاريخ وفات او چنين آمده است : « شمس العلم لقد انكسفت » .\r\nآثار و بناها : حسينيه ، كتابخانهء محل مجالس و روضه‌خوانى زنان ، تعمير مساجد و حسينيه .\r\nاز فرزندان او مىتوان مولانا سيد على اظهر ، فخر الحكماء را نام برد .\r\n\r\nحسن بن زين العابدين 1020 ه ق / 1611 م\r\nسيد حسن حسينى بخارى بن سيد زين العابدين بن سيد راجو از اهالى « راجن‌پور » ، عارف آگاه و عالم معتبر و آشنا به الفاظ حضرت شهيد ثالث نور اللّه شوشترى و خوشخوترين سلالهء خوراجواله و مبلّغ دين مبين و مروج شريعت خاتم المرسلين بود . سيد حسن نقوى مرجع و زعيم مولتان و سند و از علماى عهد اكبرى به شمار مىرفت . اين خاندان بدون تقيه زندگى مىكردند و آشكارا خدمت به مذهب اماميه را شرف و افتخار مىدانستند . در مجالس المؤمنين آمده است كه : وقتى نور اللّه شهيد ، قاضى لاهور بود ، سيد حسن با وى مكاتبه داشت و از او سؤالاتى مىكرد و او پاسخ مىداد ، از جمله چند سؤال در نامه‌اى نوشته بود كه از نواحى « سند و سوئىپور » به لاهور فرستاد و قاضى ، پاسخ آن را در مجالس المؤمنين با اين الفاظ مندرج كرده است : سؤال اول : چرا مذهب شيعه اثنى عشرى ، مذهب حضرت امام جعفر صادق عليه السّلام خوانده مىشود ؟\r\nجواب : همچنان‌كه علماى شافعى را ، مذهب شافعى ثابت مىشود و طبق گفتار اصحاب حنفى اعتقاد داريم كه مذهب حنفى همان است كه ايشان مىگويند ، همان‌طور به نقل از اصحاب امام جعفر صادق عليه السّلام و مجتهدان و علماى شيعهء اثنى عشرى ، ثابت مىشود كه مذهبشان ، مذهب امام جعفر عليه السّلام است و اگر اهل سنت و جماعت ، مذهب امام جعفر عليه السّلام را نداشته باشند يا بگويند : نمىدانى كه مذهب شيعهء اثنى عشرى مذهب امام جعفر است . ضررى به مذهب شيعه نمىرساند . همچنان‌كه حنفى مذهبان ، مذهب شافعى را نمىدانند و ندانستن ايشان خللى به مذهب نمىرساند .\r\nملا سعد الدّين تفتازانى كه از اكابر علماى اهل سنت و جماعت است ، در حاشيهء مختصر\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاصول عضدى ، در قسمت اختلاف جواز بيع امهات اولاد و عدم آن در ميان صحابه ، اعتراف به آن دارد كه مذهب شيعه ، مذهب امير مؤمنان على عليه السّلام است ، زيرا در مقام دليل بر آنكه مذهب حضرت امير ، جواز بيع است ، گفته است كه قول به جواز را شيعه از او نقل كرده ، اين مذهب ايشان است و ايشان مذهب آن حضرت را بهتر مىدانند . اين است حاصل كلام مولاناى مذكور ، بنابراين اگر بعضى از اهل سنت و جماعت مىگويند كه ما نمىدانيم كه مذهب شيعهء اثنى عشرى ، مذهب حضرت امير مؤمنان عليه السّلام است ، محض مكابره و عناد خواهد بود .\r\nسؤال دوم : اهل سنت و جماعت نيز ادعا مىكنند كه مذهب ما ، مذهب امام جعفر عليه السّلام است ، زيرا ابو حنيفه ، شاگرد امام جعفر عليه السّلام بوده است ، اين اختلاف از كجاست ؟\r\nجواب : علماى اهل سنت و جماعت اين دعوى را مىكنند ، و در بعضى از كتابهاى خود نوشته‌اند كه ابو الحسن اشعرى در فلان سال ، مروج اهل سنت و جماعت و حضرت امام على بن موسى الرضا عليه السّلام در فلان سال ، مروّج مذهب شيعهء اثنى عشرى بوده و روشن است كه مذهب شيعه غير از مذهب اهل سنت و جماعت است ، پس چگونه مذهب اهل سنت مذهب على بن موسى الرضا عليه السّلام و جدّ او امام جعفر عليه السّلام باشد ؟ و اگر چنين بود ، بايد مىگفتند : در فلان سال علىّ بن موسى الرضا عليه السّلام نيز مروج مذهب اهل سنت و جماعت بوده است .\r\nخلاصه اين سخن كه مذهب اهل سنت و جماعت ، مذهب امام جعفر عليه السّلام است ، سخنى است كه از روى جهل بر زبان جاهلان اهل سنت جارى شده ، آنها كه از حقيقت مذهب آگاه هستند هيچ‌گاه نمىگويند ، كسى كه شاگرد شخصى باشد حتما بايد مذهب آن شخص را داشته باشد . همچنان‌كه ابو حنيفه شاگرد مالك نيز بوده ولى مذهب جداگانه دارد و به همين قياس كن احمد حنبل و ابو الحسن اشعرى را .\r\nبعلاوه شاگردى ابو حنيفه نسبت به حضرت امام جعفر عليه السّلام همين‌قدر بوده كه از آن حضرت بعضى از احاديث را شنيده و آن حضرت از او تقيه مىكرده و مذهب حق را به او اظهار نمىداشته است .\r\nسؤال سوم : آيا در مذهب شيعه مسألهء تقليد از مجتهد هست ؟ اگر هست ، پس مذهب شيعه ، مذهب مجتهد است ، نه مذهب امام جعفر عليه السّلام و مجتهد گاه بر صواب است و گاه بر خطا ، و مذهبى كه احتمال خطا داشته باشد ، صواب نخواهد بود .\r\nجواب : مجتهدان در مذهب شيعه ، اثنى عشرى بسيارند و اين برداشت كه مذهب شيعه ، مذهب مجتهد است ، درست نيست زيرا اصل مذهب منسوب به امام عليه السّلام است و ايشان ، با فهم\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nو استعداد خود اجتهاد مىكنند ، همچنان‌كه اهل سنت نيز مذهب خود را به شافعى ، ابو حنيفه ، و مالك و احمد بن حنبل منسوب مىسازند و ايشان را امام و مجتهد فى المذهب مىگويند و نسبت مذهب به ايشان نمىدهند ، بر اين اساس نبايد فرقه‌هاى اهل سنّت ، منحصر به چهار باشد .\r\nاز اينجا آشكار مىشود كه اگر مجتهدان شيعه ، در فهميدن كلام امام خود ، گاهى اشتباه كنند ، مستلزم وجود خطا در مذهب امام ايشان نيست ، زيرا در علم كلام ، برهان بر عصمت ايشان ثابت شده ، و روشن است كه در مذهب معصوم و افعال و اقوال او ، خطا نمىباشد ، بر خلاف مذهب چهار امام اهل سنت كه هريك از آن چهار امام را با ديگرى مخالفت تمام و در ابطال مذهب او اهتمام است .\r\nو همچنين جمعى كثير از اصحاب ايشان در آن چهار مذهب ، اجتهاد كرده‌اند و با ائمهء خود ، مخالفتها نموده‌اند و طريق ابطال فتواهاى ايشان را پيموده‌اند تا آنجا كه اكنون در بسيارى از مسايل به قول اصحاب ايشان ، فتوا مىدهند و فتواى امام مذهب را اعتبارى نمىنهند و با وجود اين ، خطاى مجتهدان مذهب شيعه كه هميشه علم را از مشكاة نبوت و ولايت اخذ كرده‌اند و اجماعات ايشان به حضور امام عليه السّلام انتظام يافته و بناى كار را بر نصوص مفيده علم و يقين و آثار منقوله از فتاواى صادقين نهاده‌اند ، در مرتبهء خطاى ائمهء اهل سنت و مجتهدان ايشان نيست كه مبناى احكام و اقوال را بر مجرد اجتماع و اجماع از جهال و اعمال قياس و استحسان و ظن و تخمين مستنبط از اخبار موضوعهء زمان و امثال آنها نهاده‌اند ، بنابراين در جايى كه مجتهدان مذهب شيعه در فهميدن كلام خدا و پيغمبر و امام عليه السّلام باهم مخالفت كنند چنان‌كه مثلا نزد يكى سلام در نماز مستحب است و از نظر ديگرى واجب است ، به يقين مىدانيم كه مذهب امام برحسب ظاهر از اين دو بيرون نيست . و نحن نحكم بالظاهر و اللّه يتولى السرائر . بر خلاف آنكه ديگرى گويد كه سلام نه واجب است و نه مستحب ، و اين معنى را اصلا از سخن امام ، نمىتوان فهميد ، بلكه كلام امام صريحا خلاف آن باشد و در اين هنگام به يقين مىدانيم كه خطاست و اكثر مخالفتها كه ابو حنيفه و شافعى و امثال ايشان با علماى شيعه كرده‌اند از اين قبيل است كه مبناى آن بر قياس و استحسان و مانند آن است و كلام ائمه و احاديث ايشان بر خلاف آن دلالت صريح دارد و مذهبى كه ايشان از سخنان ائمه ساخته‌اند ، اصلا فهم نمىشود و به يقين ، خطاست .\r\nسؤال چهارم : به چه دليل شيعه مىگويد كه مذهب ما حق است و مذهب ديگران باطل است ؟\r\nجواب : دليل آن ، اين است : بعد از آنكه مقرر شد مذهب شيعهء اثنى عشرى ، مذهب اهل بيت\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nو عترت پيغمبر است و در كتب شيعه به دليل عقلى و نقلى ثابت شده كه ائمهء اهل بيت از خطا بر كنار هستند ، بىشبهه ثابت مىشود كه مذهب ايشان حق است ، زيرا مذهب معصوم برحق است و دين نيز ظاهر است كه حضرت پيغمبر به موجب حديث « انّى تارك فيكم الثقلين ما ان تمسكتم بهما لن تضلوا بعدى ، كتاب اللّه و عترتى أهل بيتي » امت خود را به متابعت كتاب خدا و عترت خود كه به معانى آن عالمند وصيت كرده و هيچ دليل عقلى و نقلى نيست كه براى ما پيروى از ابو حنيفه يا مالك يا شافعى يا حنبل جايز باشد . پس شيعه كه تمسك به عترت پيغمبر كرده است از ضلالت دور است بلكه فرقهء حقهء ناجيه آنان هستند . حديث مذكور در كتب حديثى اهل سنت آمده و صحت آن نزد ايشان مقرر و مشهور است .\r\nسؤال پنجم : آيا هريك از ائمهء اثنى عشر مذهبى جداگانه داشته‌اند يا همهء ايشان به يك مذهب بوده‌اند و چرا آن را به حضرت امام جعفر عليه السّلام نسبت مىدهند ؟\r\nجواب : مذهب ائمهء معصومين همه يكى است ، اما چون بعضى از امامان كه در زمان بنى اميه بودند به علت قتال اهل بغى و ضلال و خوف از دشمنان مجال نيافتند و نتوانستند كه تفصيل مذهب خود را آشكارا به مردم تعليم دهند و عمدهء وقايع و حوادث را بيان فرمايند ، بلكه تنها بيان بعضى از كليات و قليلى از جزئيات آن ، ايشان را ميسر شد ، لاجرم آن مذهب به نام ايشان شهرت نيافت و چون حضرت امام جعفر صادق عليه السّلام در زمان خلفاى عباسى زندگى مىكرد و خوفى از بنى اميه وجود نداشت بعلاوه قدماى عباسيان در باطن همه شيعه بودند ، ناچار آن حضرت آشكارا به تعليم و ارشاد مردم پرداختند و احاديث را بر مردم خواندند و تفاصيل احكام و تمام حوادث را اصحاب ايشان ضبط كردند ، بنابراين مذهب شيعه به نام شريف ايشان نسبت يافت و در تواريخ مذكور است كه در كوفه و بغداد راويان حديث آن حضرت بيش از هفتاد هزار نفر بوده‌اند . ) مجالس المؤمنين ، چاپ تهران ، 1375 ه ق ، 1 / 535 ) .\r\nاين نامه ، طولانى است اما من به سبب شخصيت مكتوب اليه و روشن ساختن روابط شيخ حسن بخارى نقل كردم . از اين نامه حالات و كوششهايى هم روشن مىشود كه علماى شيعه براى تبليغ دين در پيش گرفته بودند . شيخ حسن مردم پاكستان را به مذهب محمّد صلّى اللّه عليه و آله و آل محمّد عليهما السّلام دعوت كرد ، البتّه اينكه او با كدام عالم شيعه ملاقات كرد و چه چيزهايى نوشت معلوم نيست ، ممكن است اطلاعات دربارهء اين موضوع نزد يكى از بزرگان راجن‌پور موجود باشد و به ما كمك كند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nحسن بن دلدار على لكنهوى 1205 ه ق / 1791 م 1260 ه ق / 1844 م\r\nحسن بن دلدار على ، فرزند سوم مولانا دلدار على ، در 21 ذىقعده 1205 ه ق متولد شد . در آن زمان آفتاب اقبال غفران مآب به اوج رسيده بود ، براى تعليم و تربيت فرزندش استادانى خوب حاضر بودند ، بعد از ابجدخوانى ( آغاز درس ) دروس مقدماتى و نظاميه را شروع كرد و بعد از مدتى در درسهاى برادر و پدر نامدارش شركت كرد و به سبب هوش و ذكاوتى كه داشت در مدت كوتاهى بين شاگردان غفران‌مآب شهرت پيدا كرد .\r\nسيد العلماء مولانا سيد حسين عليين مكان دربارهء استعداد سيد حسن در نوزده‌سالگى چنين مىگويد :\r\n« جناب سيد حسن ، موصوف به كثير الحياء ، عظيم الشأن و جميل البهاء بود . در ابتدا به سبب قلت كلام و شدت حيايى كه داشت ، جودت بيان از آن جناب ظاهر نمىشد مگر آنكه مرا به آن جناب در بعضى مسايل علم كلام اتفاق مباحثه مىافتاد و آن جناب به تحرير اشكال در آنچه به مبحث اثبات ذات واجب از استدلال تعلق دارد ابتدا مىفرمود و سن شريفش در آن وقت به نوزده سال رسيده بود ، پس آن جناب كلامى با متانت بيان مىكرد به نحوى كه از آن كلام ، علوّ شأن آن جناب بر من ظاهر مىشد و من جوابش را به تحرير درمىآوردم و لغزشهاى كلامش را تا آنجا كه به خاطرم مىرسيد مىنوشتم و بر آن جناب معروض مىداشتم ( ورثة الانبياء ، ص 48 ) .\r\nاو مدارك پايانى تحصيلات خود را از غفران مآب و سلطان العلماء دريافت كرد .\r\nوى در نوجوانى حيا و زهد تمام داشت و از لحاظ جسمى چنان قوى بود كه تخته سنگى به وزن بيش از 120 كيلوگرم را به تنهايى بلند مىكرد ، اما بتدريج براثر رياضت ضعيف شد .\r\nدر طهارت باطن ، عرفان ، تقوا و تواضع ضرب المثل بود ، معمولا روزه مىگرفت ، شبها بيدار مىماند و عبادت مىكرد ، نوافل و زيارت امام حسين عليه السّلام را ترك نمىكرد .\r\nبحر العلوم روايت مىكند كه يك روز سلطان العلماء نيّت كرد كه به اقتداى شخص ديگرى نماز بخواند ، ديد كه سيد حسن نماز مىگزارد . سلطان العلماء هم نيت كرد و در نماز جماعت شركت جست . سيد حسن بعد از نماز از مصلى بلند شد و از برادر بزرگش معذرت‌خواهى كرد .\r\nسلطان العلماء گفت : « الحمد للّه امروز نماز حسن اختيار كرده ، مأجور شدم .\r\nمصنف تذكرة العلماء در خواب ديد كه در جماعت سيد حسن است ، ناگهان شخصى اين\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nكلمات را تكرار مىكند « الحسن عليه السّلام فى الجنان و الحسين عليه السّلام فى الجنان » از خواب بيدار شد و فكر كرد كه فضيلت يكى بر ديگرى درست نيست .\r\nوى در 11 شوال 1260 ه ق وفات يافت . مىگويند كه در تشييع جنازه‌اش علما ، صلحا ، رؤسا و شاهزادگان با چشمى اشكبار شركت كردند . سيد العلماء سيد محمد و مفتى محمد عباس ، اين واقعه را در شعر خود چنين آورده‌اند :\r\n گويا كه خامه صور سرافيل مىدمد * يا شور محشر است كه راه سخن گرفت\r\nيا رب چه شيون است كه در عالم اوفتاد * فرياد از غمى كه دل مرد و زن گرفت\r\nسيد حسن كه سيد عبّاد عصر بود * برخاست از جهان و جنان را وطن گرفت\r\nهركس كه يافت نكهت خلق حسن ازو * ديگر ز نام نافهء مشك ختن گرفت\r\nپرنور بود شب ز قيام و تهجدش * روز فلك سياه كه شمع از لگن گرفت\r\nدر مسجد شريف كه خالى است جاى او * محراب و طاق صورت بيت الحزن گرفت\r\nچون نعش پاك او ز سر كوچه‌ها گذشت * هركس كه ديد بر سروصورت زدن گرفت\r\nسيلاب خون دويده ز دنبال چشمها * روها تمام رنگ عقيق يمن گرفت\r\nسيد به ارتحال رقم كرد سال فوت * زهد و ورع عزاى جناب حسن گرفت \r\n( 1260 ه ق )\r\nبعد از تشييع با حضور جمعيتى زياد و نماز بر جنازه‌اش در حسينيهء غفران مآب به خاك سپرده شد .\r\n\r\nتصانيف او عبارتند از :\r\n1 - باقيات الصالحات ( اردو ، اصول دين ) ، 2 - احكام اموات ، 3 - رساله در فن قرائت ( اردو ، چاپى ) ، 4 - تذكرة الشيوخ و الشبان ( وعظ و اخلاق ) 5 - رساله فى كتابة ان شاء اللّه ( عربى ) ، 6 - حواشى تحرير اقليدس .\r\nفرزندان او عبارتند از : 1 - سيد حسن مثنى ، 2 - سيد مهنّا\r\n\r\nحسن جزايرى 1330 ه ق / 1912 م\r\nسيد حسن جزايرى فردى عالم ، فاضل ، فقيه و اديب بود و در حيدرآباد دكن زندگى مىكرد . و در سال 1330 ه ق دار فانى را وداع گفت .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nحسن بن على ( شدقم ) مدنى 942 ه ق / 1535 م 999 ه ق / 1590 م\r\nسيد حسن بن على بن حسن بن على شدقم حسينى مدنى در سال 942 ه ق در مدينه منوره به دنيا آمد . بعد از تعليم و تربيت ابتدايى در محضر علماى متعدد به تحصيلات خود ادامه داد و از طرف علامه شيخ حسين عاملى پدر شيخ بهايى و علامه شيخ نعمت اللّه بن احمد بن خاتون عاملى ، مدارك روايات و فضائل خود را دريافت كرد ، با نظام الدّين سيد احمد مدنى شيرازى روابط نزديك داشت .\r\nعلماى شيعهء عرب در حيدرآباد دكن گرد آمده بودند و سيد حسن گل سرسبد آنان بود . من فكر مىكنم كه علّامه حسن بن على در زمينهء علم حديث در هندوستان كارهاى مهمى انجام داده باشد . وى محدث بزرگ شبه قاره به شمار مىرفت و علاوه بر تفسير و فقه و عقايد ، در ادب هم تبحر داشت .\r\nسيد عليخان مدنى در سلافة العصر ( 246 ) از وى بسيار تعريف كرده است . شيخ حرّ عاملى او را به عنوان فاضل ، عالم جليل ، محدث ، شاعر و اديب ياد كرده است . علامه سيد حسن در پنجاه و هفت‌سالگى در 14 صفر سال 999 ه ق در دكن وفات يافت و در همان‌جا به خاك سپرده شد اما فرزند كوچكش حسين بن حسن طبق وصيت علامه او را از دكن به مدينهء منوره برد و در جنّة البقيع دفن كرد .\r\nتصانيف او عبارتند از : 1 - الجواهر النظامية من حديث خير البرية ( اين مجموعه را براى نظام شاه فراهم آورده بود ) . 2 - زهر الرياض و زلال الحياض ( روضات الجنات ، 2 / 290 ) .\r\n\r\nحسن رضا ، نخبة العلماء 1193 ه ق / 1779 م 1279 ه ق / 1862 م\r\nنخبة العلماء ، سلمان زمان ، ابو ذر دوران ، مولانا سيد حسن رضا حسينى اعرجى ترمذى بن قاسم على زنگىپورى در سال 1193 ه ق متولد شد . بعد از دوران كودكى و تحصيلات ابتدايى به محضر سيد محمد ديوكهتوى رسيد و دروس معقول و منقول را تمام كرد . براى ادامهء تحصيل از فيض‌آباد به كشورهاى عربستان و ايران سفر كرد و ضمن زيارت حج از وجود علما و اساتيد بهره برد و نيز مدت پنج سال در مراكز مختلف علمى به كسب علم پرداخت .\r\nآية اللّه حاج آقاى شيخ ابراهيم كرباسى اصفهانى ( درگذشته به سال 1262 ه ق ) صاحب نخبة ،\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمجتهد نامور آن عهد بود . مولانا حسن رضا ، آخرين درس فقه و اصول را نزد او خواند و از او اجازه گرفت و به علت احتياط شديد مولانا حسن رضا از شيخ كرباسى تقليد مىكرد و بعد از شيخ از كسى ديگر تقليد نكرد بلكه با احتياط عمل مىكرد .\r\nشهرت و عظمت مولانا حسن رضا همه جا را فرا گرفت ، وقتى فتحعلى شاه قاجار خبر آمدن وى را به ايران شنيد با وى ملاقات كرد و از او دعوت به عمل آورد و همراه با هدايا و خلعت نامه‌اى به نام نايب‌السلطنهء انگلستان به كلكته نوشت تا مولانا مورد عزت و احترام قرار گيرد .\r\nواقعه‌اى حيرت‌انگيز : هنگامى كه مولانا با كشتى به‌سوى وطن خويش بازمىگشت ؛ كشتى دچار توفان شديد شد ، مسافران همه گريه و زارى مىكردند و دست به دعا و توبه بلند كرده بودند . مولانا شروع به تسبيح گفتن و دعا خواندن كرد كه ناگاه كشتى ديگر از جلو نمودار شد و هر دو كشتى نزديك هم آمدند . مولانا و همسرش سوار كشتى جديد شدند ولى كشتى قبلى غرق شد .\r\nهنگامى كه مولانا بعد از 25 سال به وطن بازگشت پسرش محمد حسين وفات يافته بود .\r\nوى در لكنهو زندگى بسيار ساده‌اى داشت . نواب مبارك براى همسرش مستمرى و همچنين براى مولانا ماهانه صد و شصت روپيه تعيين كرده بود .\r\nخانهء مولانا مهمانخانهء ايرانيان بود ، آنان را مهمان مىكرد و هديه هم به آنها مىداد . هر ماه در تاريخ نهم و اول تا دهم محرم مجالس وعظ و عزادارى برقرار مىكرد و هر مجلس ده روپيه هزينه داشت .\r\nيك سال هلال محرم را ديد اما از نظر مالى در مضيقه بود ، بعد از دعاى رؤيت هلال و برگزارى نماز مغرب و تعقيبات نماز يك نفر وارد شد و كيسه‌اى داد و رفت . در آن كيسه صد روپيه يعنى هزينهء مجلس ده‌روزه وجود داشت . شكر خداى را به جاى آورد و طبق معمول مجلس را برگزار كرد .\r\nمرحوم مولانا محمد حسين لطايفى را از وى در حاضرجوابى و بذله‌گويى و مزاح نقل كرده است .\r\nمنير شكوه‌آبادى اين شعر را دربارهء عظمت و امداد غيبى مولانا سروده است . « 1 »\r\n آنكه بهر حفظ جانش آمد اندر قتل عام * لشكر زنبور از حكم خداوند قدير \r\n\r\n\r\n","description":"","footnote":"\r\n( 1 ) مندرج در قطعه تاريخ وفات سلطان العلماء\r\n","page_name":" 207 ","page_number":207},
  {"content":"\r\n\r\nبعد از سال 1857 م اوضاع قدرى عوض شد . مير عطا حسين بن ديوان ناصر عليخان ساكن كهجوه ( كسى كه در لكنهو حسينيه ، مسجد و وقف مناسب داشت ) مولانا را به منزل خود در كانپور دعوت كرد . وقتى مولانا از لكنهو عازم كانپور شد ، سلطان العلماء به ديدار وى آمد و گريه‌كنان گفت : افسوس شما هم لكنهو را ترك كرديد .\r\nسلطان العلماء در قضاوتهاى شرعى خود در بعضى اوقات با مولانا مشورت مىكرد و او را قوت بازوى خود مىدانست .\r\nمولانا وقتى كه در سال 1279 ه ق به كانپور رفت ، به وسيلهء يكى از دشمنانش مسموم گشت و همسرش در لكنهو در همان خانه‌اى كه مهمان‌سرا بود ، زندگى مىكرد .\r\nمولانا خوش‌نويسى بىنظير بود ، خط ايرانى را خوب مىنوشت . نسخه‌اى از قرآن مجيد را هم به خط خوش با دقت زياد ، نوشته بود ، از كتابهاى او سفرنامه‌اش قابل ذكر است\r\n\r\nحسن عسكرى 1325 ه ق / 1907 م\r\nمولانا سيد حسن عسكرى از اهالى « جيگهان جون‌پور ( هند ) » عالم ، فاضل ، متّقى ، عابد و امام جمعه و جماعت بود . در مدرسهء كالج مسلم علىگره عربى تدريس مىكرد . در بعضى از روزنامه‌هاى سال 1901 م تذكرهء او را ديده بودم .\r\n\r\nحسن على بن ملا صالح مازندرانى 1150 ه ق / 1747 م\r\nعلامه حسن على فرزند ملا صالح مازندرانى در اوايل جوانى به شبه قارّهء هند آمد و صاحب عزت و مقام شد . مردم او را فاضل لبيب و عالم و اديب مىگفتند و به نام حسن عليخان شهرت يافته بود . يكى از فرزندان وى ميرزا على اشرف در اصفهان بود ؛ بقيهء فرزندان او در هند زندگى مىكردند . ملا حسن على شش برادر داشت كه همه از علماى بزرگ بودند :\r\n1 - فاضل مقدس علامه آقا محمد هادى ( مترجم قرآن مجيد ) 2 - فاضل مقدس عزيز آقا نور الدّين 3 - محمد سعيد 4 - فاضل عارف آقا حسن على 5 - فاضل مقدس صالح آقا عبد الباقى 6 - عالم مقدس آقا محمّد حسين .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nحسن على ، حاجى 1261 ه ق / 1847 م\r\nميرزا مولانا حسن على ، عالم ، فاضل ، محدث ، فقيه و از بزرگان نامور اخبارى لكنهو بود . قبل از سال 1261 ه ق به قصد زيارت حج رهسپار مكّه شد و از محضر علما و افاضل عرب و عجم استفاده كرد . وى در لكنهو در باغ شيخ گهاسى وزير گنج سكونت داشت و با نواب جعفر حسين خان بن نواب كلب عليخان بن نواب سعادت عليخان رابطه داشت . در مذهب اخبارى راسخ بود و براى پيروان اخبارى چندين كتاب تأليف كرد .\r\nوى به اردو و فارسى شعر مىسرود و جعفرى تخلص مىكرد .\r\nتصانيف او عبارتند از : 1 - تحفة العوام ( كتابى متوسط به زبان اردو در زمينهء اعمال و فرائض كه در سال 1260 ه ق به چاپ رسيد و بسيار مقبول واقع شد ) 2 - احكام الائمه ( مشتمل بر اوراد ، وظايف ، اخلاق و مواعظ كه در سال 1261 ه ق / 1847 م با كيفيت خوب چاپ شد ) 3 - تحفهء جعفرى ( مثنوى طويل به زبان اردو دربارهء فضائل و اخلاق و حكايت منظوم ، نسخهء چاپى سال 1262 ه ق ) 4 - احكام الائمه ( چاپ اول آن در كتابخانهء اين جانب موجود است ) .\r\n\r\nحسن على ، وقار 1300 ه ق / 1883 م 1365 ه ق / 1945 م\r\nسيد حسن على ، رئيس « مندياهو جون‌پور » را در حدود سال 1944 م ديده بودم ، در آن روزها بيشتر وقت خودم را در كتابخانهء ناصر الملة مىگذراندم . اتاق مولانا ضياء الحسن موسوى مركز درس و مذاكره و ملاقات دوستان بود . در همان كتابخانه حسن على وقار را ملاقات كردم ، وى هميشه در آنجا حاضر مىشد و معلوم بود كه فردى تحصيل‌كرده است . با ناصر الملة رابطه داشت ، تاريخ معاويه را در جواب مناقب معاويه تحرير مولوى عبد الاول جون‌پورى نوشت .\r\nوقار در سال 1945 م درگذشت .\r\n\r\nحسن ميرزا لكنهوى 1245 ه ق / 1829 م 1315 ه ق / 1898 م\r\nمولانا حسن ميرزا از خانوادهء علما و صلحا بود . در جوانى طبق معمول در لكنهو فنون\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nسپاهيگرى را ياد گرفت . ورزشكار بود و در شنا مهارت داشت ، در عين حال از عبادت و زهد ، درس و تدريس غافل نبود و از امور دنيوى دورى مىجست .\r\nوى در لكنهو به دنيا آمد و در مفتى گنج سكونت داشت ، نزد استادان معاصر تحصيل علم كرد و از شاگردان خاص خلاصة العلماء سيد مرتضى ، مولانا حامد حسين فردوس مآب و مفتى محمّد عباس بود .\r\nسلطان العلماء مولانا سيد محمد بنا به درخواست نواب محمد عليخان رئيس شيخ‌پور بلوك مونگير ، مولانا حسن ميرزا را آنجا فرستاد . نواب تسهيلات بسيار مناسبى براى سكونت مولانا فراهم كرد . مولانا با سيرت و كردار نيكوى خود تعداد زيادى از مردم را شيفتهء خود كرد .\r\nنواب محمّد عليخان با طى فاصلهء يك كيلومتر از حسين‌آباد در مجلس مولانا شركت مىكرد .\r\nمدت سى و پنج سال عهده‌دار امامت جمعه و جماعت بود و مردم را وعظ و ارشاد مىكرد ، سرانجام پس از بازگشت به وطن در حدود هفتادسالگى درگذشت . از فرزندان او مىتوان شاه ميرزا را نام برد .\r\n\r\nحسنوميان حيدرآبادى 1217 ه ق / 1802 م 1329 ه ق / 1911 م\r\nمولانا حسين عليخان معروف به حسنوميان فردى عالم و فاضل بود ، استاد معقولات وى عبد الصمد خان قندهارى و منقولات استاد مولانا محمد على بود .\r\nمولانا حسنوميان در حيدرآباد دكن به نام فلسفى و معقولى شهرت داشت . اكثر افاضل حيدرآباد شاگردان وى بودند .\r\nوى يك‌صد و دوازده سال زندگى كرد و سرانجام در ماه ذىالحجّه 1329 ه ق درگذشت .\r\nنواب جعفر عليخان مادّه تاريخ وفات او را چنين سروده است :\r\n مسكنش در هند بوده ، حيدرآباد دكن * مؤمن كامل ، محب پادشاه انس و جان\r\nدر مه ذىحجه‌اى وا ، حيدرآبادى جوان * رفت زين جا مولوى فلسفى حسنوميان \r\n( 1329 ه ق )\r\nدفتر تاريخ ، بخش 7 ، ص 76 ) .\r\n\r\nشاگردان او عبارتند از :\r\nمولانا آقا محمّد على مداح جعفرى پسر آقا معصوم رشتى ، متولد 6 ذيقعده 1288 ه ق ، فاضل ، شاعر و مدرس ، مؤلف رسائل افضل الصرف ، صراط مستقيم ،\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nايقاظ الغافلين ، مولانا ميرزا صادق على بيگ مدرس استخدامى نواب اقبال الدوله بهادر .\r\n\r\nحسن عظيم‌آبادى 1260 ه ق / 1844 م\r\nمولانا الحاج ميرزا حسن عظيم‌آبادى فردى فاضل ، فقيه ، عابد و زاهد بود . بعد از كسب فيض از استادانى مانند سيد العلماء مولانا سيد حسين و ديگر استادان معاصر براى زيارت به حج مشرف شد و سپس در كربلاى معلا مجاورت يافت و همان روزها تحت تأثير شيخ احمد احسائى و سيد كاظم رشتى قرار گرفت . در اواخر سال 1252 ه ق به لكنهو آمد و همراه با كشف الظلام و ترجمهء حيوة النفس كار تبليغ را نيز شروع كرد ، سيد العلماء جواب آن را در افادات حسينيه نوشت . مولانا حسن به خاطر مزاحمت علماى لكنهو در سال 1260 ه ق به عزم سفر عتبات عاليات به الله‌آباد رفت و همان‌جا در 17 رمضان سال 1260 ه ق وفات يافت .\r\nتصانيف او عبارتند از : رساله‌اى در صلات جمعه ، رسالهء صوم ، رسائل فقهى و غيره .\r\n\r\nحسن رضا ، شمس العلماء 1349 ه ق / 1930 م\r\nمولانا سيد حسن رضا عالمى مشهور بود و لقب شمس العلماء را از طرف حكومت ( بريتانيا ) دريافت كرد ، وى بازرس مدارس بود و خدمات دينى شيعيان را انجام مىداد .\r\nدر 17 ربيع الاول 1349 ه ق وفات يافت .\r\n\r\nحسن يوسف 1372 ه ق / 1952 م\r\nميرزا حسن يوسف اخبارى فرزند زبدة المتفقهين ، قدوة العلماء ، الاعلام ، نخبة الافاضل الكرام زين الاتقياء الحاج آقا ميرزا لكنهوى و از خانواده‌اى اصيل و دانش دوست و ثروتمند و مقدس بود كه به كربلاى معلا هجرت كرد و در آخر عمر در لكنهو سكونت داشت ، وقتى من او را ( 1940 تا 1950 م ) ديده بودم بيش از شصت سال داشت ، لباس عربى مىپوشيد و تا حدودى به زبان اردو صحبت مىكرد ، وى نور ساطع ترجمهء فارسى هداية الهدايه را به من داد ، بعد از رفتن من به پاكستان ، وفات يافت .\r\nبه نظر من وى در عراق وفات يافته است . خاندان او به عراق و كربلا هجرت كرده بودند ، آنان در آنجا املاكى داشتند و علوم دينى كسب كرده بودند ، ميرزا حسن يوسف از فرزندان ميرزا\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nپادشاه فيض‌آبادى به شمار مىرفت و پدربزرگش نيز از لكنهو به كربلا رفته بود . از فرزندان او ميرزا محمد صالح و محمد على را مىتوان نام برد كه در كربلا سكونت داشتند .\r\n\r\nحسين بن شهاب الدّين العاملى 1014 ه ق / 1605 م 1074 ه ق / 1665 م\r\nعلامه شيخ حسين بن شهاب الدّين بن حسين بن محمّد بن حسين بن حيدر عاملى كركى ، از اهالى كرك بود و در حدود سال 1014 ه ق متولد شد . بعد از تلمّذ در محضر استادان بزرگ به مراحل عالى علم و فضل رسيد . علاوه بر اينكه اديب و شاعرى فصيح البيان بود ، در طب هم مهارت داشت . سيد على مدنى در سلافة العصر و حر عاملى در امل الآمل از وى بسيار ياد كرده‌اند و از اشعارش سخن گفته‌اند . مولانا اعجاز حسين در شذور العقيان اجازه‌نامه‌اى را از بهاء الدّين عاملى به نام شيخ حسين ارائه داده كه نشان مىدهد شيخ شاگردش بوده است .\r\nحرمين حجاز ، عتبات عاليات عراق و ايران را زيارت كرد . او اصلا عرب بود اما مدتى در ايران و دكن سكونت داشت ، مدتى هم در اصفهان زندگى مىكرد و سپس به حيدرآباد رفت .\r\nعلماى عرب و عجم در دكن با عزت و احترام زندگى مىكردند . در آنجا تصنيف و تأليف مورد تقدير قرار مىگرفت . حسين عاملى به خاطر گشاده‌رويى و حاضرجوابى و خوش‌خلقى و داشتن شوق تعليم و تعلّم ، مقبول خاص و عام بود . وى در شصت و چهارسالگى در روز دوشنبه 19 صفر سال 1076 ه ق در حيدرآباد وفات يافت .\r\nتصانيف او عبارتند از : 1 - حاشيه بر تفسير بيضاوى 2 - شرح نهج البلاغة مفصل 3 - هداية الابرار فى اصول الدّين 4 - الاسعاف 5 - رسالة رائقة فى طريقة العمل 6 - عقود الدرر فى حل ابيات المطول و المختصر 7 - حاشية المطول 8 - مختصر الاغانى 9 - ديوان الشعر عربى 10 - كتاب كبير فى الطب 11 - كتاب مختصر فى الطب 12 - رسائل فى الطب 13 - ارجوزة فى النحو 14 - ارجوزة فى المنطق و . . .\r\n\r\nحسين بن شدقم مدنى 1026 ه ق / 1617 م 1090 ه ق / 1679 م\r\nمولانا سيد حسين بن على بن حسين ، حسن بن شدقم مدنى ، روز جمعه 15 شعبان 1026 ه ق در مدينهء منوره متولد شد ، در محضر علماى معاصر خود ، تحصيل علم كرد و مدتى بعد به دكن\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nرفت و در آنجا حدود سال 1090 ه ق وفات يافت .\r\nتصحيحات صحيفهء كامله به قلم وى در كتابخانهء آية اللّه الحكيم در نجف موجود است .\r\n\r\nحسين خالص اصفهانى 1122 ه ق / 1710 م\r\nحسين بن باقر اصفهانى يكى از علما و افاضل ايران و عراق به شمار مىرفت . وى در سند ، لاهور و دهلى سكونت داشت . در شعر و شاعرى شهرت يافت و « خالص » تخلص مىكرد . در 1122 ه ق دار فانى را وداع گفت .\r\n\r\nحسين شهرت 1141 ه ق / 1728 م\r\nسيد حسين شهرت ، عالم و فاضل بود ، از عراق به شيراز هجرت كرد و ازآنجا به هند آمد .\r\nشهزاده محمد اعظم وى را به لقب حكيم الممالك ملقب ساخت ، در علم و فضل و زهد بىمثال بود . به زيارت حج هم مشرف شد . در 1141 ه ق درگذشت . جملهء « شهرت مرد » مادّه تاريخ فوت اوست .\r\n\r\nحسين بن رمضان على 1255 ه ق / 1839 م 1271 ه ق / 1854 م\r\nبحر العلوم سيد حسين بن عارف كامل مولانا سيد رمضان على نونهروى يكى از شخصيتهاى برجستهء قرن سيزدهم و از هوش و استعداد خدادادى برخوردار بود ، به‌طورى كه در عرض يك ماه نصف قرآن را حفظ كرد ، فقط با خواندن يك‌بار مىتوانست مطلبى را كاملا از حفظ كند .\r\nفلسفه ، منطق ، رياضى را به خوبى مىدانست و نيز بر تمام علوم عقليه مسلط بود . دربارهء جامع بهادرخانى چنان اعتراضى وارد كرد كه مولانا غلام حسين به او گرويد . علاقه و شوق او نسبت به مطالعه آن قدر زياد بود كه آثار و علايم آن بر آرنجهاى وى مشاهده مىشد . شرح لمعه را از اول تا آخر هفت بار خوانده بود و مىگفت كه اين كتاب اقيانوس علم فقه است .\r\nنواب مرشدآباد با اصرار زياد او را راضى كرد تا رياست مدرسه دولتى را قبول كند . وى پس از سى و شش سال خدمت دار فانى را وداع گفت . تاريخ وفات وى 11 صفر 1271 ه ق است . در محضر علماى بزرگ معقولات و علوم هندسه ، رياضى ، ادب ، تفسير و حديث را تمام كرد ،\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدروس فقه و اصول را نزد سيد العلماء خواند . فخر العلماء سيد محمد مىگويد كه در عرب و عجم ، كسى را مانند مولانا سيد حسين با ذكاوت و حكيم و فيلسوف نديده است . وى شخصى پرهيزكار و عابد بود . به طلاب محبت مىكرد و نسبت به درس ، عشق مىورزيد . در مباحثهء علمى در رديف بحر العلوم فرنگى محل و غلام حسن بود . يك‌بار كه استاندار بنگال براى ملاقات نواب مرشدآباد رفته بود ، اتفاقا مولانا هم به آن جلسه دعوت شده بود . در آن جلسه دربارهء رياضى ، فلسفه ، حكمت و اصول صحبت شد و استاندار ، بسيار تحت تأثير گفتار مولانا قرار گرفت و او را به كلكته دعوت كرد و تقاضا كرد كه گفتارش را به زبان انگليسى ترجمه كند .\r\nسيد مرتضى نونهروى جانشين مولانا حسين شد و به علت عدم توجه مولانا نتوانست حواشى ، تعليقات و رساله‌ها را حفظ كند .\r\n\r\nحسين مرعشى 1273 ه ق / 1856 م\r\nمولانا سيد حسين مرعشى فقيه ، محدث و عالم بود . وى وطن خود را ترك كرد و به لكنهو آمد و شاگرد سيد العلماء شد و در سال 1273 ه ق وفات يافت و در حسينيهء غفران مآب به خاك سپرده شد .\r\n\r\nحسين سيد العلماء 1211 ه ق / 1796 م 1273 ه ق / 1856 م\r\nسيد حسين ، سيد العلماء فرزند آية اللّه سيد دلدار على در 14 ربيع الثانى 1211 ه ق / ماه اكتبر 1796 م متولد شد و « خورشيد كمال » مادّه تاريخ اوست .\r\nغفران مآب در خواب ديد كه امام حسين عليه السّلام مىفرمايد : شما چرا در نامگذارى فرزندان خود سلسله اسامى پنج‌تن را ترك كرديد ؟ وى عرض كرد : نام فرزند آخر را به نام آخرين امام نامگذارى كرده‌ام . امام عليه السّلام فرمود : يك فرزند ديگر خواهى داشت ، نام او را همنام من بگذار .\r\nبنابراين نام نوزاد را حسين گذاشت و به ميرن معروف شد .\r\nاز همان كودكى به لهو و لعب علاقه‌اى از خود نشان نمىداد ، داراى چهار يا پنج برادر بود كه همه مشغول درس خواندن بودند . مردم به او احترام مىگذاشتند ، چرا كه در اخلاق و كردار به مراتب عالى رسيده بود . بعد از پايان دروس ابتدايى در محضر پدرش ، ادامهء تحصيل داد ، وقتى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nپدرش بيمار شد نزد سلطان العلماء رفت و درس را دنبال كرد و بعد از بهبود پدرش ، دوباره درس را نزد وى شروع كرد . عماد الاسلام ، شرح اربعين بهاء الدّين عاملى و نيز كافى ( اصول و فروع ) را نزد غفران مآب به پايان رسانيد و در محضر سلطان العلماء سلم العلوم ، شرح حمد اللّه را خواند و هر دو بزرگوار براى او اجازه صادر كردند .\r\nمفتى محمّد عباس او را در منطق ، فلسفه ، هيئت و هندسه ، تجويد و ادب ، علم كلام و اصول فقه يكتاى روزگار مىدانست .\r\nبا استفاده از استعداد و ذكاوت و علاقه‌اى كه داشت در هفده‌سالگى دربارهء تجزى فى الاجتهاد و « حكم ظن در ركعتين اوليين » رسالاتى نوشت . مولانا به پدرش عرض كرد : اگر وقت داشته باشيد نوشته‌هاى مرا مطالعه فرماييد . وى تقاضاى او را قبول كرد اما به علت بيمارى به سلطان العلماء دستور داد تا نوشته‌هايش را ببيند و نظر خود را اعلام دارد . مولانا سيد محمد طبق دستورش عمل كرد و مولانا دلدار على نيز تجديدنظر كرد و گفت : به مطالب ارزشمندى پرداخته است ، و در گفتار او ضعفى مشاهده نمىشود . سپس اجازه‌اى براى او صادر كرد .\r\nتقرير و گفتارش بدون مطالعهء قبلى انجام مىشد و در جواب استفتا هرچه مىنوشت جامع تمام جزئيات مسأله بود و كسانى كه در محيط فقهى و اصولى عراق و ايران بودند از فهم و درك وى حيران مىماندند .\r\nمحبت عوام و علاقهء افاضل را به خود جلب كرده تا آنجا كه لكنهو را به نجف ثانى تبديل كرده بود . با كشورهاى عربى و ايران مكاتبه داشت . پادشاه هم اجابت دستور او را شرف خود مىدانست . پادشاه ثريا جاه ، مصلح الدّين ابو المظفر محمّد امجد عليشاه جنت مكان بنا به اشارهء مولانا مدرسهء « 1 » سلطانيه را تأسيس كرده بود و مهر كنده‌شده را نذر مولانا كرد كه روى آن « حاوى\r\n\r\n\r\n","description":"","footnote":"\r\n( 1 ) - امجد عليشاه به صدارت و رياست اعلم العلماء افضل المجتهدين فخر المدرسين ممتاز العلماء مولانا سيد محمد تقى فرزند سيد العلماء قبل از 1845 م مدرسهء سلطانيه را بنا نهاده بود . در نزديكى عمارات شاهى ، مقبرهء باعظمت مرحوم نواب سعادت عليخان براى اين موضوع انتخاب شده بود . ر . ك : احوال آقا ابو .\r\nميرزا على اظهر برلاس در كتاب خود تاريخى شه‌پاره ( وقايع مهم تاريخى ) مىنويسد : مولانا ميرزا محمّد مهدى صالح يكى از استادان مدرسهء شاهى و اركان نزديك واحد عليشاه بود . وى واحد عليشاه و على نقى خان ، نخست‌وزير را فن شناورى ياد مىداد .\r\nدر تاريخ 19 مارس 1858 م ژنرال اوترام بر منزل شخصى نواب على نقى خان در گاوگات حمله كرد و مردم -\r\n","page_name":" 215 ","page_number":215},
  {"content":"\r\n\r\nعلوم دين ، حامى سادات و مؤمنين ، حافظ احكام اللّه مجتهد العصر سيد العلماء » نوشته شده بود و دستور داده بود كه مولانا را با همين القاب ياد كنند .\r\nكار اجراى احكام شرعى را كه سلطان العلماء مولانا سيد محمد شروع كرده بود ، امجد عليشاه نيز آن را قبول كرد و انجام گرفت و سلطان العلماء مسئول امور قضاوت و انتظامات و سيد العلماء مولانا سيد حسين مسئول غير رسمى آموزش شدند و به عنوان رهبران دينى در سراسر كشور شهرت يافتند . پادشاه سكندر جاه ، ابو المنصور ناصر الدّين حضرت سلطان عالم ، محمد واجد « 1 » عليشاه بهادر نيز هميشه با مولانا با خلوص و ارادت رفتار مىكرد .\r\nسلطان العلماء سيد محمد هميشه در تمام امور نظر برادر كوچكش را محترم مىشمرد . وى در اجازهء ممتاز العلماء سيد محمد تقى نوشته است :\r\nالسميدع الالمعى و الحبر اللوذعى ، ذى النظر الصائب و الذهن الثاقب ، عالى الكعب فى\r\n\r\n\r\n","description":"","footnote":"\r\nدلير لكنهو به آن حمله جواب دادند . محله‌اى به نام مفتى گنج به فاصلهء يك‌چهارم كيلومتر از گاوگات‌آباد است ، بيشتر ساكنينش علما و صلحا هستند . يك‌بار آقاى لندرز ( مردم اسكاتلند مقيم هند ) براى حمله به مفتى گنج پيروى كردند . مولانا محمّد مهدى صبح آن روز به طرف باغ خود مىرفت . وى وقتى دشمن را ديد به آنان حمله‌ور شد و افراد آنان را كشت و خود نيز تيرخورده مرد ، مولانا محمّد مهدى را در منزل مسكونى خودش دفن كردند . ( مقالهء تحقيق ، ص 334 ) .\r\n( 1 ) - واجد عليشاه هميشه به علما احترام مىگذاشت ، از كودكى همين‌طور تربيت يافته بود . يك‌بار در دوران وليعهدى خود كنيزى را بدون اجازهء صاحب او وارد حرم شاهى كرده بود ، صاحب آن كنيز يك رقاصه بود و مىخواست كه او را نيز هم‌پيشهء خود كند ، بنابراين به دادگسترى شكايت كرد ، قاضى رضوان مآب بود ، وى بعد از تحقيق نوشت كه :\r\n« رقيتش به نهج شرعى ثابت گرديده ، وليعهد بهادر را حكم محكم صادر شود كه وى را به مالكهء وى ( صاحب ) حواله فرمايند و به مالكش حكم محكم صادر شود كه وى را به حبالهء نكاح مؤمنى درآورد و پيرامون فجور نگردد » .\r\nبه محض رسيدن دستور دادگسترى و مجتهد ، كنيز را حوالهء مالكش كردند . بعد از امجد عليشاه وقتى وليعهد پادشاه شد ، به سلطان العلماء گفت كه اين قضيه را تجديدنظر كند . سلطان العلماء در جواب نوشت : « حلال محمّد صلّى اللّه عليه و آله حلال الى يوم القيامة و حرام محمّد صلّى اللّه عليه و آله الى يوم القيامة » .\r\n( حقايق لكنهو ، ص 32 ، جمادى الثانى 1354 ه ق ) .\r\n","page_name":" 216 ","page_number":216},
  {"content":"\r\n\r\nالفنون العقلية ، طويل الباع فى العلوم النقلية ، الراتع فى رياض الاجتهاد و الافادة الكارع من احاديث الجدّ و السّادة ، سيد العلماء العالمين سند الفقهاء الكاملين عين الانسان و انسان العين اخى وضوى و مهجة قلبى السيد حسين لا زال قرير العين محفوظا عن اصابة العين » .\r\nمولانا با تمام اعلام و مجتهدين عظام روابط استوار و هم‌پايه‌اى داشت . نامهء مفصل و طولانى شيخ الشيوخ محمد حسن النجفى مؤلف جواهر الكلام به چاپ رسيده است ، تعداد زيادى از نامه‌هاى مقلدان ، نيازمندان و شاگردان او موجود است . تحصيل و تدريس و وعظ و تصنيف كتابها ، عيادت مؤمنان و رسيدگى به نيازمندان ، مسكينان ، يتيمان و بيوگان ، شغل هميشگى او بود .\r\n\r\nتقسيم اوقات :\r\nآخر شب به مسجد مىرفت و نوافل و فرائض و تعقيبات را انجام مىداد و پس از بازگشت ، به تصنيف و تأليف مىپرداخت .\r\nساعت ده صبح به تدريس مىپرداخت و در درس او اكثر فضلا و علما شركت مىكردند . بعد از درس تقاضاهاى اهل حاجت را بررسى و برحسب امكان ، نيازهاى آنان را بر طرف مىكرد و كسانى را كه از او فتوا مىخواستند پاسخ مىگفت .\r\nهنگام ظهر در مسجد ، نماز ظهرين را برگزار مىكرد و بعد از تعقيبات عصر به خدمت برادر بزرگش سلطان العلماء مىرفت و سپس به منزل بازمىگشت . تا مغرب درس مىداد و سپس در منزل نماز جماعت را برگزار مىكرد .\r\nبعد از نماز مغرب و عشا ، با احباب و مسترشدين صحبت مىكرد و به نامه‌هايى كه پاسخ آنها لازم بود ، رسيدگى مىكرد ، بعضى اوقات انجام اين كارها تا نيمه‌هاى شب طول مىكشيد .\r\n\r\nوعظ و درس قرآن مجيد :\r\nمولانا سيد حسين عادت بر اين داشت كه روزهاى جمعه ، دوشنبه ، پنجشنبه و در ماه رمضان هر روز به تعليم قرآن مجيد ، عقايد و اخلاق مىپرداخت . در صحبتهاى وى نكات و حقايق فراوانى وجود داشت و مردم دور و نزديك را به خود جلب مىكرد ، براى شنيدن سخنان وى حاضر مىشدند و با دل‌وجان به سخنان او گوش فرا مىدادند .\r\nبا وجود گرفتاريهاى فراوان و كمبود وقت بدون وقفه قرآن را كتابت مىكرد كه نسخهء كامل قرآن مجيد نزد سيد ابراهيم موجود است و ترقيمه آن بدين شرح است :\r\nقد وقع الفراغ من كتابة القرآن المجيد و الفرقان الحميد بتأييد اللّه سبحانه و حسن توفيقه على يد اقل الخليقة هل لا شىء فى الحقيقة اقل العباد عملا و اكثرهم زللا ، ابن العلامة المرحوم الساكن فى جوار رحمة ربه الكريم السيد دلدار على رفع اللّه و درجاته فى جنات النعيم ، السيد\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nحسين صانه عن كل شى و رزقه شفاعة سيّد البشر رسول الثقلين صلّى اللّه عليه و آله - و كان ذلك يوم الاحد خمس بقين من شهر جمادى الآخرة سنة ست و اربعين بعد الف و مائتين من الهجرة النبوية على الصادع بها الف تسليم و تحيه » .\r\nقد ميانه ، اندامى لاغر ، چهره‌اى نورانى و محاسنى انبوه داشت . هرچه شهرتش فزونى مىيافت متواضع‌تر مىشد . وى با بيوه‌زنان و يتيمان مهربان بود و با طلاب و زايران با شفقت رفتار مىكرد . دعاى او قبول مىشد و مؤثر اللسان بود .\r\nمفتى محمّد عباس در اوراق الذهب نوشته است : « يك سال باران نباريد ، موسم باران تمام شده بود ، مردم گريه‌كنان دعا مىكردند ، اما از باران خبرى نبود حتى قطره‌اى هم نباريده بود .\r\nسيد العلماء براى استسقا به صحرا رفت ، افراد زيادى گرد آمده بودند ، هنوز عباى خود را جمع نكرده بود كه ابرى سياه نمودار شد و باريدن گرفت .\r\nمولانا سيد حسين عليين مكان ، مدارس را تأسيس و مساجد را تعمير و ائمه و واعظان را در مساجد دور تعيين كرد . كتابها را به چاپ رسانيد ، به علما و طلاب كمك كرد ، ترتيبى داد تا شهريه براى افرادى چند تعيين شود . يكى از آنان ميرزا غالب بود .\r\nعلاوه بر شبه قارهء هند ، به عراق ، نجف و كربلا هم رفت و به علما و طلاب آنجا كمك كرد و به مرمت اماكن مقدس همّت گماشت .\r\nسيد العلماء عليين مكان ، براى تعمير نهر آصف الدوله نجف يك‌صد و پنجاه هزار روپيه ، براى تعويض در نقره‌اى روضهء حضرت عباس عليه السّلام و تعمير ايوان طلايى آن سى هزار روپيه فرستاد و براى طلاكارى گنبد روضهء عسكريين سامره و تأسيس مسافرخانه‌ها يك‌صد و پنجاه هزار روپيه فراهم كرد و مقبرهء حرّ را بازسازى نمود . كل اين رقم را به آية اللّه شيخ محمد حسن جواهر الكلام و آية اللّه سيد ابراهيم ، مصنف ضوابط الاصول تقديم كرد ، در اين مورد ، نامه‌هايى هم در « ظل ممدود » به چاپ رسيده است .\r\nدويست تا دويست و پنجاه هزار روپيه از طرف خود و هزاران روپيه از طرف محمّد عليشاه پادشاه اوده و رؤسا براى خدمات حرمين فرستاد .\r\n( ورثة الانبياء ، ص 118 ) .\r\nامجد عليشاه بعد از محمد عليشاه بر تخت سلطنت جلوس كرد ، او هم به سيد العلماء بسيار احترام مىگذاشت اما مولانا به كسى توجه نمىكرد . امرا همه كمر خدمت بسته بودند .\r\nمزارات حضرت مسلم و هانى در كوفه از مدتها قبل رو به ويرانى گذاشته بود ، سيد العلماء\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nپانزده هزار روپيه فرستاد و هر دو بقعه را تعمير كردند .\r\nشخصى در لكنهو براى فروش مرواريد آمده بود و به منزل سيد العلماء مراجعه كرد . مولانا به خادم خود گفت كه يك ليوان آب آورده ، مرواريد را در آن بيندازد . تاجر هراسان شد و جعبه را بست . مولانا گفت : تو شهر را غارت كرده‌اى ، ديگر به اين شهر نيايى . معلوم شد كه تاجر تمام مرواريدها را از نبات درست كرده بود .\r\nشفقت و محبت به مساكين از خصوصيات فطرت او بود . يك روز كه مشغول تعقيبات نماز و دعا كردن بود ، سائلى آمد و در حالت ناراحتى دستش را نزديك دهان وى برد و با صداى بلند فرياد زد : « من از گرسنگى دارم مىميرم و حال آنكه دعاى شما تمام نمىشود . »\r\nحاضران خواستند او را دور كنند ، اما وى مانع شد و نياز سائل را برآورد و از وى عذرخواهى كرد .\r\nروزى دو نفر شال‌گردن وى را با دست كشيدند ، سيد در حال خفه شدن بود . زبدة العلماء به آن دو نفر حرفهاى تند زد ، سيد ناراحت شد و به آن دو نفر گفت : واقعا در انجام كارهاى شما تأخير شده و من معذرت مىخواهم و تا چند روز با پسر خود ( زبدة العلماء ) صحبت نكرد .\r\nاوراق الذهب كتابى نفيس در زمينهء ادبيات عرب و سوانح است ، در اين كتاب شرح زندگى مولانا سيد حسين و ويژگيهاى او از قبيل زهد و تقوا ، ترك دنيا ، صبر و تواضع و عشق به عبادت به نحو احسن بيان شده است .\r\nمفتى محمد عباس بيان مىكند :\r\nسيد العلماء بيمار شد و بيمارى او شدت يافت ، در آخر ماه شعبان كمى بهتر شده بود كه ماه رمضان رسيد و او روزه گرفت . من ( مفتى محمد عباس ) و اطباى ديگر او را از روزه گرفتن منع كرديم اما او به شوق ثواب و ذوق عبادت ، روزه را ترك نكرد . هرچند ناتوان شده بود ، ولى سعى مىكرد كه مردم ، مانع روزه گرفتن و اعمال عبادى او نشوند . وى در حال كسالت نماز و موعظه را ترك نمىكرد . روزى بر منبر به لرزه افتاد و بسيار بىحال گشت ، از بالاى منبر پايين آمده به منزل رفت ، كمى بعد جنازه‌اى آوردند تا بر آن نماز بخواند ، مولانا آن قدر بىحال بود كه از خواندن نماز معذرت خواست ولى براثر پافشارى مردم با همان حال ، بيرون آمد و نماز را برگزار كرد . در آخرين روز ماه رمضان همان‌طور كه دعاى وداع ماه رمضان را از صحيفهء كامله مىخواند ، گريه مىكرد . مفتى ( محمد عباس ) پرسيد ، آقا شما اين اعمال را هميشه در ماه رمضان به‌جا مىآورديد اما كيفيتى را كه امسال مىبينم قبلا نديده بودم . گفت : به نظر من اين آخرين ماه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nرمضان من است ، زندگى من به پايان رسيده است . ( ورثة الانبياء ، ص 71 ) .\r\nصبح روز بعد در شهر قيامتى بر پا شده بود ، آقاى ميرن درگذشت و به رحمت ايزدى پيوست .\r\nسيد العلماء را از اين به بعد « عليين مكان » ناميدند .\r\nجنازه‌اش را در ساحل درياى گومتى غسل دادند ، جمعيت انبوهى گرد آمده بودند ، در حسينيهء آصف الدوله بر جنازه‌اش نماز خواندند . در تشييع جنازهء او به قدرى مردم جمع شده بودند كه لكنهو تا آن روز چنين جمعيتى به خود نديده بود . سلطان العلماء از اين واقعه ، بسيار غمگين و ناراحت شده بود . سرانجام وى را در قسمت درونى حسينيه ، در ضلع غربى قبر غفران مآب به خاك سپردند . بر روى قبر سنگ طلاكارى شده‌اى را نصب كردند و در ميان محفظه‌اى از چوب صندل جاى دادند .\r\nتمام مردم لكنهو و به‌طور كلى تمام كشور عزادار بودند . در اين مورد ميرزا غالب به رئيس كالپى اين‌چنين نوشت :\r\n« شما مطلع هستيد كه ميرن ( سيد العلماء ) درگذشته است ، وى برادر جوان‌تر مجتهد العصر لكنهو بود ، نام او سيد حسين و لقبش سيد العلماء ، نقش نگينش « مير حسين بن على » من تاريخ وفاتش را پيدا كرده‌ام ، اما رقم پنج اضافه است يعنى 1278 ( به‌جاى 1273 ه ق ) . . . » .\r\n حسين بن على آبروى علم و عمل * كه سيد العلماء نقش خاتمش بودى\r\nنماند و ماندى اگر بودى پنج سال دگر * غم حسين على سال ماتمش بودى \r\n( اردوى معلى ، طبع مجلس ترقى اردو ، ص 597 ) .\r\nشاعران مرثيه‌سرا ، قطعات و اشعارى دربارهء او سرودند . مفتى محمد عباس به زبان عربى و فارسى قطعات جالبى سرود كه يكى از آنها به شرح زير است :\r\n الدهر اقبل بالعوالى و انتضى * سيفا و ليس الحكم الا للقضا\r\nلهفى على حبر عليم بارع * قد بات من مغض على جمر الفضا\r\nهو سيد العلماء مولانا الحسين * سليل آل المصطفى صلّى اللّه عليه و آله و المرتضى عليه السّلام\r\nما زال كهفا للانام مواسيا * متعطّفا متفجّعا و ممرّضا\r\nحتى اذا اصفرت انامله من * الحمى سابع عشر من صفر مضى\r\nو اليوم يوم وفاة مولانا الرضا عليه السّلام * فبكت عليه عيون اخبار الرضا \r\nميرزا غالب علاوه بر مادّهء تاريخ وفاتش ، تركيب‌بندى سوزناك به فارسى نوشته است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n( كليات غالب ، چاپ مجلس ترقى ادب ، ج 1 ، ص 465 و 504 ) .\r\nنواب خيرات عليخان نجم اين دو بيت را سروده است :\r\n هفده ز صفر ، ثلث شب شنبه بود * مولاى جهان به حق چو فرمود وصال\r\nشد سال وفات با سنه ميلادش * اى نجم « زوال ديد » « خورشيد كمال » \r\n62 - 1211 ه ق\r\n\r\nفرزندان او عبارتند از :\r\nسيد على حسين ( حكومت اوده او را لقب زين العابدين داده بود ، علوم طبيعى را خوب مىدانست . وى در 1264 ه ق درگذشت ) ؛ ممتاز العلماء سيد محمد تقى ( جنت مآب ) ؛ زبدة العلماء سيد محمد نقى ؛ مولانا سيد عبد الجواد ( امام جماعت ايالت اوده ) .\r\n\r\nتصانيف او عبارتند از\r\n: 1 - تفسير سورة الحمد ( به‌طور مفصّل ) 2 - تفسير سورة البقرة .\r\n( ناتمام ) 3 - تفسير سورة هل اتى على الانسان 4 - تفسير سورة التوحيد 5 - تفسير آيهء كريمهء « كنتم خير امّة » ( رد اعتراضات رازى ) 6 - حاشيه بر تفسير ( چاپ نشده ) 7 - رساله در فن تجويد 8 - رسالهء تجزى فى الاجتهاد 9 - رساله مسأله شك در ركعتين اوليين 10 - مناهج التدقيق و معارج از اوقات نماز تا احكام سلام ( چاپ شده ) . وجيز رائق احكام طهارت فقه ( چاپ شده ) 11 - روضة الاحكام ( فارسى ، فقه ، مقصد اول شامل مقدمه و طهارت و صلات و صوم و مقصد چهارم ، باب اول شامل ميراث به چاپ رسيده است ) 12 - رساله مبسوط فى الميراث ( عربى ، فقه ) 13 - حديقهء سلطانيه در مسايل ايمانيه ( برحسب فرمايش امجد عليشاه پادشاه ) 14 - اصول دين و احكام تا حج ( باب ششم ، مقصد ثانى ، در بيان زيارات ، با مقدمهء مفصل و باب اول و دوم شامل توحيد ، عدل ، نبوّت و باب چهارم شامل امامت در دو جلد چاپ شده است ) 15 - وسيلة النجاة ، اصول دين تا آخر بحث نبوّت ( فارسى ، عقايد ، چاپ نشده ) 16 - رساله اصالة الطهارة ، با تقريظ سيد ابراهيم حائرى ( فقه ، عربى ، چاپ نشده است ) 17 - رسالهء منع از بيع مايعات نجس و متنجّس ( فارسى ، فقه ، چاپ نشده ) 18 - طرد المعاندين جواز لعن بر اهل نفاق ( فارسى ، چاپى ) 19 - حاشيهء شرح كبير ( رياض المسائل ) ، كتاب الصوم ، الصبه ، الصدقة ، 20 - تعليقات على شرح هداية الحكمة ملا صدرا ( عربى ، فلسفه ، غير چاپى ) 21 - رساله تبهر العقول فى تحقيق النسبة بين الحقيقة و المجاز المنقول ( عربى ، اصول فقه ، غير چاپى ) 22 - مجالس مفجعه 23 - فوائد فى تنقيح العقائد ، افادات حسينيه ، رد اقوال شيخ احمد احسايى و كاظم رشتى .\r\n\r\nشاگردان او عبارتند از :\r\nمفتى محمد عباس ، شاگرد خاص سيد العلماء و مؤلف اوراق\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nالذهب ، سوانح سيد العلماء و نيز ظل ممدود ، مجموعه مكاتيب سيد العلماء ، ممتاز العلماء سيد محمد تقى ؛ علامه كنتورى غلام حسنين ، زبدة العلماء سيد نقى ؛ حامد حسين فردوس مآب ؛ عمدة العلماء سيد هادى ؛ مفتى مظفر حسين نانوتوى ؛ قائمة الدّين ميرزا محمّد على ؛ مفتى مقبول حسين بدايونى ؛ مولانا نياز حسن برستى حيدرآبادى ؛ مولانا شيخ تفضل حسين تعلقه‌دار فتح‌پور بسوان ؛ نواب دولها ؛ مولانا شيخ على حسين بدايونى ؛ مولانا شيخ على اطهر ؛ مولانا سيد حسين مرعشى ؛ مولانا سيد على نقى ؛ و هاج ميرزا حسن عظيم‌آبادى ، وى براثر تعليمات كاظم رشتى ، به شيخيّه گرويده بود ( وفات الله‌آباد 1260 ه ق ) ؛ مولانا سيد محمد بن سيد باقر شاه بخارى ؛ مولانا اولاد حسين ؛ مولانا حكيم ميرزا غازى ؛ مولانا حافظ انور على ؛ مولانا قارى جعفر على جارچوى ؛ مولانا سيد مهدى شاه كشميرى عظيم‌آبادى ؛ مولانا ميرزا محمد بخارى ؛ مولانا سيد على حسن جائسى ؛ مولانا سيد محمد حسين ؛ مولانا ميرزا محمد هادى صلاح ( مصنف خلاصة المصائب ) ؛ حكيم سيد اكبر شاه كشميرى ؛ شفاء الدوله ، ذكاء الملك حكيم سيد افضل عليخان بهادر مدبر جنگ .\r\n\r\nحسين آذربايجانى 1300 ه ق / 1882 م\r\nمولانا محمد حسين بن مولانا محمد على آذربايجانى در كهمبات به دنيا آمد . پدرش محمد على از اروميهء آذربايجان وارد كهمبات شد و كهمبات در نزديكى بمبئى حكومت محلى شيعيان بود و از زمان قديم قافله‌هاى شيعيان در اين بندر از كشتى پياده مىشدند . من در سال 1950 م نامهء خاندان مؤمن ثانى را ترجمه كردم كه در آن يادداشت كوچكى از وضع اين حكومت نوشته شده بود ، ( اين كتاب هنوز چاپ نشده است ) . مولوى محمّد حسين در كهمبات كه به سن بلوغ رسيده بود ، با پدرش به ايران رفت و بعد از تكميل تحصيلات خود به كهمبات و لكنهو بازگشت و در لكنهو در مجالس عزادارى شاهى به سمت « روضه‌خوان « 1 » و كتابخوان » تعيين شد .\r\nنواب صديق خان در حدود 1295 ه ق نوشته است كه در آن روزها مولانا حسين در رامپور كار مىكرد .\r\n\r\n\r\n","description":"","footnote":"\r\n( 1 ) - افاضل ايرانى كه در خطابت ممتاز بودند ، در لكنهو مورد احترام بودند و از ميان آنان از خاندان ملا باذل آقا جان زاير ، ملا محمّد شوشترى خطا مؤلف بحر البكاء ، مولانا محمد على بن غلام على مؤلف لسان الواعظين از علما و فضلاى وسيع النظر بودند .\r\n","page_name":" 222 ","page_number":222},
  {"content":"\r\n\r\nمجالس الاخيار به فارسى از آثار اوست .\r\n\r\nحسين امروهوى 1270 ه ق / 1852 م 1300 ه ق / 1882 م\r\nمولانا سيد حسين اهل امروهه بود ، در نوجوانى وفات يافت ، تاريخ وفات وى سال 1300 ه ق است .\r\n\r\nحسين صابر 1276 ه ق / 1859 م 1306 ه ق / 1888 م\r\nمولانا سيد حسين بن مفتى محمد عباس در لكنهو در سال 1276 ه ق به دنيا آمد . بعد از حصول علم و كمال به دريافت اجازه مفتخر گشت . او از شعرا به شمار مىرفت و « صابرى » تخلص مىكرد . وى در سال 1306 ه ق در درياى هوگلى غرق شد .\r\n\r\nحسين سيتاپورى 1308 ه ق / 1890 م\r\nمولانا سيد حسين از علماى « سيتاپور » بود ، نزد علماى لكنهو فقه و اصول ، حديث و تفسير ياد گرفت و در حدود سال 1308 ه ق درگذشت .\r\n\r\nحسين بن عاشق على لكنهوى 1229 ه ق / 1814 م 1319 ه ق / 1901 م\r\nمولانا سيد حسين بن سيد عاشق على از سادات واسطيّه بارهوى بود . اجدادش در دهلى سكونت داشتند و رسول‌دار گفته مىشدند ، در زمان آصف الدوله به لكنهو آمد ، مرحوم نواب به ملاقات وى آمد و حدود دو هكتار زمين به او بخشيد و محصول آن دو هكتار را از پرداخت ماليات معاف كرد .\r\nمولانا سيد حسين در زمان نواب سعادت عليخان در حدود سال 1229 ه ق / 1844 م پا به عرصهء وجود نهاد .\r\nمقدّمات صرف و نحو و دروس فارسى را در مدرسهء شاهى خواند و سپس كتابهاى سطح\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبالا را در محضر استادان بزرگ به پايان رساند ، از ميان آنان سيد العلماء سيد حسين عليين مكان ، استاد خاص وى بود .\r\nقبل از سال 1857 م به قصد سفر به عراق و ايران ، سوار بر ارابه از شهر بيرون آمد و منزل به منزل سفر را ادامه داد تا به هوپال رسيد ، در آنجا در مدرسه‌اى به تدريس پرداخت و سپس به طرف منزل بعدى حركت كرد . اين سفر ، سفر تحصيل علم و ملاقات با علما و زيارت عتبات عاليات بود و مدت سه سال و نيم به طول انجاميد ، بعدها سه سفر ديگر هم به عراق داشت . در حالى كه به بيمارى فلج مبتلا بود ، آخرين سفر خود را به همراه فرزندش محقق هندى به پايان رساند .\r\nمولانا سيد حسين ، استاد كامل و مدرس معروف معقولات بود و در مدرسهء ايمانيه لكنهو علامه غلام حسنين كنتورى تدريس مىكرد . در ادب ، كلام ، فقه و اصول تبحر داشت ، علاوه بر آن در درس طب و معقولات شهرت داشت . شاگردان وى نيز بسيار معروف شدند .\r\nمدت سى و سه سال به فلج مبتلا بود و در سن هشتادسالگى در روز سه‌شنبه 12 رمضان 1319 ه ق در لكنهو درگذشت . نواب جعفر عليخان رئيس شمس‌آباد اين قطعه را براى او سرود :\r\n روز سه‌شنبه ده و دو بود در ماه صيام * رفت اين كامل مدرس نزد شاه مشرقين\r\nدر وفات منطقى لكنهوى جعفر بگو * ماه روزه خلد منزل مولوى سيد حسين \r\n1319 ه ق\r\nآرامگاهش در باغى واقع در ديورهى آقا مير در لكنهو قرار دارد ، من خودم داربست چوبى قبرش را ديده بودم .\r\nمولانا سيد حسين در زهد و ورع ، علم و عمل ، سلمان و ابو ذر زمان بود . تمام علما به او احترام مىگذاشتند . فرزندانش در محضر مولانا درس مىخواندند . علماى بزرگ عراق از عظمت مقام علمى او باخبر بودند چنان‌كه مولوى محمّد حسين نوگانوى عبارتى چند از اجازه‌نامه‌هاى مولانا محمد حسين محقق هندى را بدين شرح نقل كرده است .\r\nشيخ زين العابدين مازندرانى الاعلم .\r\n« سيّد العلماء الاعلام ، قدوة الفضلاء الكرام ، ذخر الاواخر و الاوائل البحر بلا ساحل صاحب التصنيف فى المعقول و التأليف فى الاصول ، مولى الموالى سيد حسين » .\r\nآقاى ميرزا حبيب اللّه رشتى الاعلم :\r\n« العالم الربانى و الفاضل الصمدانى و النحرير الذى ليس له ثانى الالمعي اللوذعى جناب\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nالسيد حسين صاحب الهندى » .\r\nآقاى شيخ حسين :\r\n« العالم الفاضل ، و الكامل الباذل ذخر الاواخر و الاوائل البحر بلا ساحل المولوى السيد حسين اللكنهوى » .\r\nآقاى ميرزا فضل اللّه مازندرانى :\r\n« سيد علماء الاعلام قدوة فضلاء الكرام جامع العلم و العمل المهذب عن الزلل و العلل ، الجليل الكبير الذى عزله مثيل و نظير ، ابو التصانيف فى المعقول و التأليف فى الاصول و سائر العلوم الدينية و المطالب الشرعية المولى القمقام المولى العلام ، جامع السعادات الدارين المولوى المعنوى السيد حسين » .\r\nشاگردان او عبارتند از : 1 - فرزندش محقق هندى 2 - بحر العلوم ، علن 3 - ملاذ العلماء سيد بچهن 4 - باقر العلوم سيد باقر 5 - مولانا ابو الحسن ، ساكن مقبره لكنهو 6 - مولانا سيد على جواد زنگىپورى 7 - ظهير العلماء ظهور حسين ميران‌پورى 8 - مولانا محمد حسن ، فرزند بزرگش 9 - مولانا خواجه عابد حسين سهارن‌پورى 10 - مولانا حكيم محمد جواد 11 - مولانا محمد حسين ، مؤلف بىبها .\r\nتصانيف او عبارتند از : رسالهء اصول فقه به زبان عربى ؛ رساله در علم كلام ؛ حاشيهء شرح هداية الحكمه ملا صدرا ؛ رسالهء منظومه در عروض و قافيه .\r\n\r\nحسين بلگرامى 1260 ه ق / 1845 م 1344 ه ق / 1925 م\r\nمولانا سيد حسين بلگرامى عماد الملك يكى از علما و فضلاى مدبّر به شمار مىرفت . وى برادر مولانا سيد على بلگرامى و سيد حسن بلگرامى بود و به زبانهاى عربى ، فارسى ، انگليسى و اردو تسلط داشت . نام وى در تبليغات اسلامى معروف است . قرآن مجيد را نيز به زبان انگليسى ترجمه كرد و در اين راه زحمات بسيار كشيد . در حيدرآباد داراى سمتهاى مختلف بود . او در سال 1344 ه ق درگذشت .\r\n\r\nحسين سنبهلى 1354 ه ق / 1937 م\r\nمولانا سيد حسين از اهالى سنبهل ( هند ) و عالمى فاضل ، و مقدس بود ، از ائمهء جماعت به\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nشمار مىرفت و در كانپور سكونت داشت .\r\nدر تاريخ 23 آوريل 1937 م مطابق محرم 1354 ه ق وفات يافت .\r\n\r\nحسين احمد بارهوى 1328 ه ق / 1910 م 1396 ه ق / 1976 م\r\nمولانا حكيم سيد حسين احمد زيدى ، تحصيلكردهء بيروت و رامپور و دانشگاه پنجاب بود . با علم طب آشنايى داشت و به معالجهء بيماران مىپرداخت . به زبان عربى تسلّط داشت و آن را تدريس مىكرد . محل سكونت وى در ريوارى و مولتان بود . من در سال 1954 م با مولانا ملاقات كرده بودم . بسيار خوش‌اخلاق بود . در آن هنگام تقريبا 50 سال داشت .\r\nوى از دبيرستان دولتى مولتان بازنشسته شد و در همان شهر سكونت گزيد ، در آخر عمر به بيمارى فلج مبتلا شد و چند سال با همين بيمارى به سر برد ، سرانجام در 2 نوامبر 1976 م / 7 ذيقعدهء 1396 ه ق درگذشت . چند فرزند پسر و دختر از او باقى مانده است . آثار او عبارتند از :\r\nاصلاح المصلين ، قرائت و مسائل نماز ، ( دو بار چاپ شد ) ؛ معراج الصلاة و شرح اصلاح المصلين .\r\n\r\nحسين اصغر جونپورى 1235 ه ق / 1820 م 1299 ه ق / 1882 م\r\nمولانا سيد حسين اصغر بن مير امام على از اهالى چورا ، بلوك جونپور بود . وى در حدود سال 1235 ه ق متولد شد . در لكنهو نزد مفتى محمد عباس و مولانا سيد حسين عليين مكان درس خواند و پس از آشنايى با علوم متداول ، در فقه و اصول متبحر گشت . به زبانهاى عربى و فارسى مسلط بود ، شعر نيز مىسرود .\r\nسلطان العلماء سيد محمد و عليين مكان به وى اجازهء امامت جمعه و جماعت داده بودند ، مولانا احمد حسين زنگىپورى به سبب زهد و تقوا و ديانتى كه داشت او را وصى و امين خود قرار داده بود . حسين اصغر حق وصايت را به خوبى ادا كرد . وى به انجام فرائض جمعه و جماعت و احكام دين مىپرداخت و در حدود شصت و چهارسالگى در 23 شعبان 1299 ه ق در پتنه درگذشت و در قبرستان تلسى تلسىمندى پتنه به سپرده شد .\r\nمولانا حسين اصغر در پاره غازىپور ازدواج كرده بود و به همين مناسبت به او پاروى\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمىگفتند . فرزند وى مولانا محمد صالح بود كه شرح لمعه و شمس بازغه را خواند ، آنگاه به كار نظارت و زراعت و جمع‌آورى املاك مشغول شد و تا حد امكان به خدمات دينى و علمى مىپرداخت .\r\nمحمد صالح در سال 1283 ه ق به دنيا آمد و تا 1355 ه ق زنده بود .\r\n\r\nحسين اصغر جلالوى 1395 ه ق / 1975 م\r\nمولوى سيد حسين اصغر از اهالى جلالى ، بلوك علىگره بود ، در مدرسهء ناظميه تحصيل علم كرد ، شرايع الاسلام و متحف العربى را نزد من خواند . از زادگاه خود هجرت كرد و به كراچى آمد و همان جا سكنى گزيد و سرانجام در همان شهر در سن سى و پنج‌سالگى در 23 مى 1975 م درگذشت .\r\n\r\nحسين على تالپور 1295 ه ق / 1878 م\r\nمير حسين عليخان بن نور محمد خان در حيدرآباد متولد شد و در نزد علما و فضلاى زمان خود درس خواند و معلومات مذهبى را فرا گرفت . هنگامى كه انگليسيها ميران تالپور را دستگير كردند ، نواب حسين عليخان نيز در كلكته به زندان افتاد و در 1859 م آزاد شد .\r\nوى در 26 ربيع الاول 1295 ه ق در حيدرآباد درگذشت و در گورستان خانوادگى « ميرن قبا » به خاك سپرده شد . مناقب علوى و شاهد الامامة و نيز كتاب لبّ لباب ( فارسى ) و ديوان شعر اردو و فارسى از اوست .\r\n\r\nحسين عليخان بارهوى 1132 ه ق / 1719 م\r\nامير الامراء حسين عليخان ، فردى بسيار دلير ، مدبر و عالمى فاضل بود . وى از محمد بن رستم بن قباد حارثى بدخشى خواست كه كتابى به نام « نزول الابرار بما صح من مناقب اهل بيت الاطهار » را بنويسد و او هم نوشت . تاريخ وفات او در روز چهارشنبه 6 ذىالحجه سال 1132 ه ق اتفاق افتاد .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nحسين على بريلوى 1250 ه ق / 1834 م\r\nمولانا حسين على بريلوى يكى از علما و فضلا و فردى بزرگوار بود . در حدود سال 1250 ه ق درگذشت .\r\n\r\nحسين مهدى 1393 ه ق / 1973 م\r\nمولانا سيد حسين مهدى مانكپورى ( الله‌آباد ) ممتاز الافاضل و مدرس مدرسهء ناظميه بود و ازآنجا به مدرسهء ناصريه منتقل و رئيس آن مدرسه شد . در حدود سال 1973 م دار فانى را وداع گفت .\r\n\r\nحسين بن نور الدّين جزايرى 1180 ه ق / 1767 م\r\nسيد حسين فرزند سيد نور الدّين برادر سيد نعمت اللّه آقايى جزايرى ، فردى عالم و فاضل و شاعرى بزرگ بود كه به زبان فارسى شعر مىسرود . پادشاه از او پذيرايى به عمل آورد اما او علاقه‌اى نداشت در دهلى بماند و ازآنجا به بنگال و سپس با كشتى به نجف رفت . بعد از گذراندن عمرى در مطالعه ، تحقيق ، عبادت و رياضت در حدود سال 1280 ه ق درگذشت . وى فرزندى به نام سيد محمّد على داشت . از آثار او مىتوان كتاب حواشى و تعليقات را نام برد . « 1 »\r\n\r\n\r\n","description":"","footnote":"\r\n( 1 ) - در لابلاى صفحات اين كتاب اسامى گروهى از علماى عرب آمده است كه براى تبليغ و تعليم دينى به ايران و شبه قاره هند سفر كردند و خانواده‌هايشان در آن مناطق ماندند و به تدريس تفسير ، حديث ، فقه و اصول پرداختند و به پيشرفتهايى نايل آمدند . از ميان علماى آن خاندان سيد نعمت اللّه بن سيد عبد اللّه حسينى موسوى جزايرى را مىتوان نام برد ، وى در الجزاير در روستاى صباغيه به دنيا آمد . به محضر علماى معاصر به شيراز و شوشتر رفت و به تحصيل علم پرداخت و آخرين اجازهء حديث را از علّامه محمّد باقر مجلسى دريافت كرد و در سال 1112 ه ق درگذشت .\r\nفرزندش سيد نور الدّين و خاندانش در حيدرآباد و لكنهو سكونت داشتند كه از ميان آنان مفتى محمد عباس از همه مشهورتر بود . سيد نعمت اللّه سيدآقايى نوهء نعمت اللّه جزايرى ، يكى از اركان زيج محمد شاهى بود و در پيشاور در سال 1151 ه ق وفات يافت . همچنين برادرش سيد حسين بن نور الدّين در دهلى زندگى مىكرد اما به خاطر اوضاع نامساعد و ناراحت‌كننده به نجف اشرف رفت . از فرزندان ايشان علمايى\r\n","page_name":" 228 ","page_number":228},
  {"content":"\r\n\r\n\r\nحسين على جارچوى 1336 ه ق / 1918 م\r\nمولانا حاج حسين على جارچوى فردى مقدس ، پرهيزكار ، فقيه و امام جمعه و جماعت لودهيانه ( شهر مركزى شيعيان در پنجاب متحد ) بود ، وى در 7 ژانويه 1918 م / ربيع الاول 1336 ه ق وفات يافت .\r\n\r\nحشمت على 1275 ه ق / 1858 م 1353 ه ق / 1935 م\r\nمولانا سيد حشمت على از اهالى خيرالله‌پور سيدان ، بخش نارووال ، بلوك سيالكوت ، پدرش حاجى جماعت على شخصى متدين و مقدس بود . ( وى 125 سال عمر كرد ) اين خاندان به سيد شيرازى شهرت داشتند . هنگامى كه همايون پادشاه در هندوستان شكست خورد و به ايران به محضر شاه‌طهماسب رسيد ، پادشاه ايران به او كمك كرد و تعدادى از اشراف و سادات را به همراه وى فرستاد و سيد سعيد نوروز شيرازى هم در ميان آنان بود و چون اين مرد بزرگوار مستجاب الدعوة بود ، همايون از او خواست كه براى پيروزى شاه دعا كند . سيد هم دعا كرد و دعاى او مستجاب شد . پادشاه بعد از پيروزى به او اجازه داد كه در هركجا مىخواهد زندگى كند و او منطقهء فعلى رسول‌پور را در نزديكى سيالكوت - كه جايى سرسبز و شاداب بود - انتخاب كرد و خاندان او در اين منطقه پنج روستا را آباد كردند كه از ميان آنها عليپور سيدان و خير اللّه پورسيدان مشهور است . سيد حشمت على در خيرالله‌پور در خاندان سيد جماعت على در سال 1858 م / 1274 ه ق به دنيا آمد .\r\nبعد از دوران كودكى در مدرسهء مولانا عبد الرشيد كه در همان روستا بود شروع به تدريس كرد . پدرش حاجى جماعت على تصميم گرفته بود كه فرزندش را با علوم دينى آشنا سازد و او را به مدرسهء مولانا ابو القاسم حايرى كه در لاهور بود فرستاد . محل درس در محلهء شيعيان در مسجد نواب بود . حشمت على در اين مدرسه درس مىخواند ، از آنجا كه فردى باهوش و مستعد بود ، نواب نوازش عليخان قزلباش سرپرستى او را به عهده گرفت و او را به كالج اوريانتال فرستاد . وى بعد از گذراندن دورهء مولوى فاضل ، تصميم گرفت كه به لكنهو برگردد .\r\nبنابراين بعد از خواندن دروس نظاميه و تمام كردن دروس تفسير ، حديث و فقه در محضر\r\n\r\n\r\n","description":"","footnote":"\r\nبرجسته در شبه قارّهء هند به خدمات دينى اشتغال داشتند .\r\n","page_name":" 229 ","page_number":229},
  {"content":"\r\n\r\nمولانا ابو القاسم ، به لكنهو بازگشت . پس از پايان تحصيلات و اخذ مدارك لازم خواست كه از علماى حنفى نيز اجازه بگيرد ؛ سرانجام به ديوبند رفت و در مدرسه‌اى به تدريس مشغول شد .\r\nمدتى در ديوبند بود ، سپس به زادگاه خود بازگشت و شيعيان نارووال از او استقبال و تقاضا كردند كه در نزد آنها بماند .\r\nمولانا هنوز تشنهء آموختن بود . وى سعى مىكرد به عراق برود و به تحصيل علم بپردازد ، ولى بستگان و بخصوص مادرش مانع از اين كار مىشدند . او پيوسته در پى فرصتى مناسب بود تا مادرش را به اين كار راضى كند و بالاخره پس از كسب اجازه ، از روستاى خود پياده راه سفر را پيش گرفت و بااين‌كه افراد بانفوذ مانع رفتن او مىشدند اما مولانا در ارادهء خود راسخ بود و به اتفاق فردى مخلص به نام شيخ ماهيا از نارووال پياده آغاز سفر كرد . وى اراده كرده بود كه گاهى سوار بر اسب و گاهى پياده باشد . فاصلهء خيرالله‌پور تا لاهور شصت و شش كيلومتر است ، بستگانش از او مشايعت كردند و او به سفرش ادامه داد . قرار بود شب را در روستاى و يك بهليان سر كند ، در راه رودخانه‌اى كوچك جريان داشت كه مىبايست از آن عبور كند و هنگام عبور از رودخانه و به‌طور كلى در طول راه از امدادهاى غيبى برخوردار شد و اين امدادها ادامه داشت به طورى كه تا سيزده سال به كمك كسى احتياج پيدا نكرد . اين نتيجهء كيفيت روحانى مولانا بود .\r\nمولانا محمد حسين شاه فرزند بزرگ مولانا از بازگو كردن تفصيل اين موضوع امتناع مىورزيد و مىگفت كه علماى شيعه دوست ندارند كه كمالات باطنى خود را ظاهر كنند . مولانا همين‌كه به لاهور رسيد پدرش به او پيشنهاد كمك مالى كرد ، ولى او نپذيرفت . در همان وقت نواب نوازش عليخان براى حج آمادهء سفر بود ، جماعت على شاه نيز همراه او به حج مشرّف شد .\r\nمولانا حشمت على از كراچى به بصره و ازآنجا به كربلا رسيد . در آن زمان ، مرجع بزرگ شيعيان آية اللّه المجدد العلام سيد محمد حسن شيرازى بود . در نجف و كربلا ، سيد مهدى قزوينى ( درگذشته به سال 1306 ه ق ) ، شيخ محمد حسن مامقانى ( درگذشته به سال 1323 ه ق ) ، سيد محمد كاظم صاحب كفايه ( درگذشته با سال 1329 ه ق ) ، سيد محمد حسين شهرستانى و امثال آنان بر كرسى تدريس جلوس كرده بودند . علما و طلاب ، گروه گروه در اين اماكن جمع بودند .\r\nالامام المجدد محمد حسن شيرازى سامره را مركز خود قرار داده بود . مولانا حشمت على به اين مركز مقدس آمد و مدت چند ماه از معتمدان آية اللّه و نيز مسئول شعبهء مكاتبات وى شد .\r\nدر زمان آية اللّه آقاى ميرزا محمد حسن شيرازى حوزه علميهء نجف از مراكز بسيار مهم علمى به شمار مىرفت ، زيرا معظم‌له بعد از آية اللّه شيخ مرتضى انصارى رحمة اللّه عليه بزرگترين مرجع\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nشيعه بود . وى در سال 1312 ه ق / 1894 م وفات يافت . محمد حسين فرزند بزرگ مولانا حشمت على در نامهء خود به چند مطلب قابل توجه كه از زبان پدرش شنيده بود اشاره كرده است .\r\nدر درس وى صدها طالب علم حاضر مىشدند و وقتى كه بالاى منبر مىرفت و درس را شروع مىكرد صداى او از دور و نزديك به‌طور يكسان شنيده مىشد .\r\nوقتى كه نيازمندى مراجعه مىكرد به قدر حاجتش به او كمك مىكرد و نيازمند به آنچه دريافت مىكرد راضى بود و نيازش بر طرف مىشد .\r\nروز پنجشنبه بر بام منزل خود مىرفت و به‌سوى كربلا مىايستاد و زيارت امام حسين عليه السّلام را مىخواند و امام حسين عليه السّلام نيز پاسخ او را مىداد .\r\nحشمت على مىگفت كه من صداى روضه‌اى را كه براى سيد الشهداء مىخواند مىشنيدم ، او از سخنان آن عارف كامل درس طهارت باطن و تربيت اخلاق عاليه و علوم دين مىگرفت .\r\nبعد از شش سال شركت مداوم در درس ، براى مدت يك سال به وطن خود آمد و بعد از اين مدت دوباره به كربلا بازگشت و شش سال ديگر مشغول تحصيل شد .\r\nاستادان خاص وى در عراق عبارت بودند از :\r\nمحقق اردكانى ؛ ميرزا عبد الوهاب مازندرانى ؛ محقق شهرستانى ؛ سيد محمد حسين .\r\nمولانا حشمت على براى كسب علوم معقول ، مدت يك سال به قسطنطنيه رفت و يادگار او از اين سفر يك قليان منقش بود كه هم‌اكنون نيز موجود است .\r\nوى روى هم رفته سيزده سال در عراق ، ايران و تركيه به سر برد و سپس به وطن خود بازگشت و از مراجع به شمار مىرفت . مردم ، او را به عنوان حافظ صدرا و استاد معقولات قبول داشتند .\r\nوى براى اصلاح امور و وعظ و مناظره به سفر مىپرداخت ، چرا كه معيار علمى در اين زمان ، همين وعظ و مناظره بود ولى از آنجا كه او طبيعتا اهل علم بود چندان از وعظ و مناظره و خطابه استقبال نمىكرد ، بلكه علاقهء بيشتر وى به توضيح مسائل بود . با وجود اين درخواستهاى مردم را قبول مىكرد . در مناظره شهرت يافت و در تمام جلسات پيروز مىشد .\r\nمردم او را به سادگى و زهد و قناعت قبول داشتند . وى علاوه بر داشتن علم و فضل ، عارف و اهل معنا بود .\r\nمولانا محمد حسين در كتاب خود « تذكرهء بىبها » به خدمات مهم او اشاره كرده است :\r\nشركت در كنفرانس شيعه منعقده در امروهه ، در سال 1906 م كه اساس حسينيه‌اى را در\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nسرگودها فراهم آورد . در اين جلسه ، انگليسيها و شهروندان نيز شركت داشتند و براثر تبليغات مولانا ، وجوه فراوانى جمع‌آورى شد و نيز جلسه‌اى به‌طور ساليانه در 11 محرم 1326 ه ق در نارووال منعقد شد كه مولانا تحت عنوان زير سخنرانى كرد :\r\n « إِنَّ اللَّهَ لا يُغَيِّرُ ما بِقَوْمٍ »  الخ .\r\nبراى كمك به دانشگاه علىگره سفرها كرد . چنان‌كه جلسه‌اى در گوجرانواله به رياست قلندر حسين ، مهندس منطقه در 10 مارس 1911 م برگزار شد ؛ شيعيان از گوجرانواله و ايمن‌آباد شركت كردند . اجتماع بزرگى به وجود آمد ، دولتمردان هم حضور داشتند ، مولانا سخنرانى كرد و همه را مجذوب خود ساخت . مردم هم از صميم قلب كمك كردند . در كنفرانس شيعه جهنگ 1923 م به سمت رياست جلسه انتخاب شد . وى در نهضت ساختمان كالج شيعه به اندازهء كافى كمك كرد .\r\nوى در سال 1344 ه ق براى نوبت دوم به سفر حج رفت . بعد از سفر ، كوششهاى وى ادامه داشت . مناطق سيالكوت و پنجاب از فيض و بركات وى بهره بردند ، اوضاع دينى نارووال فقط به خاطر زحمات او بهبود يافت .\r\nوى سرانجام در اول يا دوم ژانويه 1935 م در ساعت ده ( 25 رمضان 1353 ه ق ) وفات يافت . مردم از صبح از بتاله ، امرتسر ، جهنگ ، فتگمرى و لاهور گروه گروه آمدند و در ميان جمعيت انبوهى نماز جنازه خواندند و در حسينيهء خيرالله‌پور به خاك سپرده شد .\r\nمولانا آرزو داشت كه در خيرالله‌پور مسجدى بنا كند ، اما اوضاع مناسب حال نبود ، وصيت كرد تا بعد از وى حتما آن مسجد را بسازند ، چنان‌كه خان بهادر نور محمد ، مأمور معاون عالىرتبهء دولت ، همت كرد و زمانى كه حجّة الاسلام عبد الكريم زنجانى « 1 » از ايران به لاهور آمده بود سنگ بنياد مسجد نهاده شد و به كمك مردم بالاخره ساختمان مسجد به اتمام رسيد و به علاوه مقبرهء بسيار باشكوه مولانا نيز در سال 1970 م به پايان رسيد .\r\n\r\nفرزندان او عبارتند از :\r\nسيد محمد حسين شاه ، دكتر محمد طفيل شاه ، مولانا نذير احمد .\r\n\r\nتصانيف او عبارتند از :\r\n1 - معراجيه ( اثبات معراج جسمانى ) 2 - رسالهء ضرورت امام\r\n\r\n\r\n","description":"","footnote":"\r\n( 1 ) - حجة الاسلام آقا حاج عبد الكريم زنجانى زعيم الاسلام در سن 58 سالگى در 10 سپتامبر 1968 م وفات يافته است .\r\n","page_name":" 232 ","page_number":232},
  {"content":"\r\n\r\n( بحث دربارهء غيبت امام ) 3 - شرح حديث طينت ( كه بر آن مولانا اصغر على روحى حنفى تقريظى بسيار عالى نوشته است ) 4 - رسالهء عرشيه ( رد تناسخ ) 5 - نماز شيعه مترجم با اصول دين . تمام كتب مذكور ، به چاپ رسيده است .\r\n\r\nحفاظت حسين 1384 ه ق / 1964 م\r\nمولانا سيد حفاظت حسين از افاضل بزرگ بود . شرح مفصل زندگى او در دست نيست ، به نظر مىرسد كه از اهالى « بهيك‌پور » بود . بعد از تكميل علوم در لكنهو خدمات دينى را انجام مىداد و در سال 1384 ه ق درگذشت .\r\n\r\nحمايت حسين 1280 ه ق / 1864 م\r\nمولانا سيد حمايت حسين معروف به مير علىبخش كنتورى شاگرد غفران مآب مولانا دلدار على و رئيس مقتدر كنتور ( بهرائچ ) بود . وى از فضلا و ادباى عظيم المرتبه به شمار مىرفت و در ادبيات عرب مهارت داشت ، شعر نيز مىسرود ، او را امرؤ القيس مىگفتند . به علم طب هم علاقه داشت ، وى تصنيف غفران مآب را تحت عنوان « اساس الاصول » به زبان اردو ترجمه كرد و بدين‌طريق او اولين كسى بود كه اصول فقه را به زبان اردو منتقل كرد .\r\nاو در حدود 1280 ه ق درگذشت .\r\n\r\nحمد اللّه 1160 ه ق / 1747 م\r\nمولوى حمد اللّه بن حكيم شكر اللّه بن شيخ دانيال بن پير محمد از اولاد حضرت ابو بكر و از اهالى سنديله در نزديكى لكنهو بود ، از شاگردان نامور ملا نظام الدّين سهالوى و فيلسوف ، منطقى و حكيم نامور شبه قاره هند به شمار مىرفت . از طرف حكومت دهلى ( شاه عالم ) به لقب فضل اللّه خان ملقب گشت .\r\nاز محضر علماى معاصر شيعه مستفيض شد و مذهب شيعه را پذيرفت و بسيار تحت تأثير افكار مير باقر داماد ( درگذشته به سال 1040 ه ق ) قرار گرفته بود و در كتابهاى خود او را به نام « خير اللّحقة بالمهرة » ياد و از افكارش حمايت مىكرد .\r\nبر كتاب مشهور و متداول منطق « سلم العلوم » شرح نوشت و علاوه بر آن حاشيه‌اى عالمانه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبر شرح حكمة العين ملا صدرا نگاشت .\r\nاصول فقه شيعه بهاء الدّين عاملى را تدريس مىكرد و شرحى بر زبدة الاصول نيز نوشت .\r\nبا استاندار اوده ، نواب ابو المنصور خان پيوند برادرى بسته بود و عمامه‌هايشان را مبادله كرده بودند . مدرسه‌اى بزرگ در سنديله تأسيس كرد و نواب اوده براى اين منظور كمكهاى مالى بسيار كرد . فرزندش حيدر على كه او نيز شيعه بود مانند خودش از استادان بزرگ به شمار مىآمد .\r\nمولوى حمد اللّه در سال 1160 ه ق در دهلى درگذشت .\r\nتصانيف او عبارتند از : شرح زبدة الاصول ( اصول فقه ، عربى ) ، شرح تصديقات سلّم معروف به حمد اللّه ( عربى ، چاپى ) ، شرح شمس بازغه ( فلسفه ، عربى ) ، حاشيهء صدرا .\r\nفرزندان او عبارتند از : حيدر على و اكبر على .\r\nشاگردان وى عبارت بودند از : قاضى احمد على سنديلوى ، داماد ، ملا باب اللّه جونپورى ، عبد اللّه مخدوم‌زاده سنديلوى ، احمد حسين لكنهوى ، قاضىزاده محمد اعظم سنديلوى .\r\n\r\nحيدر حسين نكهت 1315 ه ق / 1897 م 1390 ه ق / 1970 م\r\nمولانا حسين صدر الافاضل از اهالى وزير گنج لكنهو و از افاضل و علما و از شاگردان باقر العلوم مولانا سيد محمد باقر و سيد هادى به شمار مىرفت . در حدود سال 1918 م امتحان صدر الافاضل را گذراند و موفق شد . دوستان مولانا حيدر حسين افرادى بلندپايه ، با ذكاوت و پرهيزگار بودند . از ميان آنها مىتوان مولانا حيدر على ، ملا يوسف ، مولانا سيد محمد امروهوى ، حكيم صادق حسين و ملا محمد جواد مناظر را نام برد .\r\nمولانا حيدر حسين استاد شعر و ادب بود ، در تحرير و تقرير برجستگى خاصى داشت و به زبانهاى اردو ، عربى و فارسى مسلط و در شعر و ادب نيز صاحب امتياز بود .\r\nچون به تبليغات دينى علاقه داشت ، بيشتر در خارج از لكنهو زندگى مىكرد ، بخصوص مردم بمبئى از وجود او بسيار بهره بردند . مدتى در مدرسهء ناظميه و سلطان المدارس لكنهو تدريس كرد . من در مجالس وعظ وى در لكنهو شركت مىكردم .\r\nوقتى لكنهو را ترك كردم ، مولانا نكهت حدود شصت سال داشت . وى در سال 1390 ه ق در لكنهو وفات يافت .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nحيدر على سنديلوى 1225 ه ق / 1810 م\r\nملا حيدر بن ملا حمد اللّه ، عالم مشهور سنديله بود . پدرش ملّا حمد اللّه با خاندان شاهان اوده رابطهء ديرينه داشت . ملا شيخ حيدر على صديقى نيز در لكنهو مورد احترام مردم بود ، مولانا دلدار على غفران مآب ، عالم معروف شيعيان از شاگردان او به شمار مىرفت . خاندان مولانا حيدر على سنى مذهب بودند ، ولى خود و پدرش مذهب شيعه را پذيرفتند .\r\nاز ميان استادان وى قاضى احمد ، باب اللّه جونپورى و مولانا حمد اللّه از اهميت خاصى برخوردارند . تاريخ وفات مولانا حيدر على 7 رجب 1225 ه ق و محل دفنش مدرسهء حمد اللّه سنديله است .\r\nتصانيف او عبارتند از : تكمله شرح سلم العلوم ، حاشيهء شرح مير زاهد ، حاشيه مير زاهد ملا جلال .\r\n\r\nحيدر عباس نجفى 1330 ه ق / 1911 م 1400 ه ق / 1979 م\r\nمولانا حيدر عباس رضوى الله‌آبادى بعد از فراغت از تحصيلات خود در لكنهو به عراق هجرت كرد و در نجف سكونت گزيد و مدت چهل سال تحصيل علم كرد و به دريافت اجازه‌هاى اجتهاد سرفراز گشت . وى در مدرسهء هندى كه نواب قزلباش آن را بنا كرده بود در سطوح مختلف به تدريس پرداخت و چون به زبان انگليسى تسلط داشت اين زبان را هم تدريس مىكرد . او عالم و فاضل و فقيه و فردى اصولى بود و سرانجام در سن هفتادسالگى درگذشت .\r\n\r\nحيدر على لكنهوى 1250 ه ق / 1836 م 1302 ه ق / 1884 م\r\nمولانا حيدر على بن محمد على موسوى در لكنهو در محلهء توپ دروازه زندگى مىكرد و پدرش فردى عالم بود . وى علاوه بر محضر پدر ، در نزد مولوى تراب على حنفى ( درگذشته به سال 1281 ه ق ) ، مولانا احمد على محمدآبادى ، مفتى محمد عباس و ممتاز العلماء سيد محمد تقى ، شرح ملا حسن ، مسلم الثبوت ، زبدة الاصول ، تهذيب الاصول ، مسالك و مدارك را تمام كرد .\r\nاو از شاگردان ارشد مفتى به حساب مىآمد . عابد و زاهد ، شاكر و قانع و بسيار شكسته\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nاحوال و محتاط بود .\r\nدر فقه و اصول مجتهد و در علوم معقول و ادبى ماهر بود ، به ترويج علوم و تدريس علاقهء وافر داشت . علماى بزرگ جزو شاگردان وى بودند . وقتى مولانا غلام حسين كنتورى مدرسهء ايمانيه را بنا كرد ، مولانا در آن مدرسه به تدريس پرداخت . در شهر پتنه در منزل نواب لطف عليخان نماز جمعه و جماعت برگزار مىكرد و در سال ، شش ماه در پتنه و شش ماه در لكنهو به سر مىبرد .\r\nدر 19 محرم 1302 ه ق درگذشت و در حسينيهء ممتاز العلماء مدفون گرديد .\r\nمولانا حيدر على شاگردان زيادى داشت ، فهرست مختصر شاگردان وى به اين شرح است :\r\nمولانا سيد محمّد باقر ؛ سيد محمد جعفر ؛ فرزندان سيد باقر ؛ مولانا نثار حسين عظيم‌آبادى ؛ احمد حسين الله‌آبادى ؛ على جواد زنگىپورى .\r\nبا ديدن فهرست تصانيف مولانا تنوّع ، ذوق و رجحان مخصوص او آشكار مىشود ، تعدادى از تصانيف او از اين قرار است :\r\nشرح زبدة الاصول ؛ رساله در استدلال بر نجاست كفار ؛ حاشيهء شرح لمعه ؛ حاشيهء شرح ملا صدرا ؛ حاشيهء شرح حمد اللّه ؛ ديوان عربى ؛ منشآت العربية .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nخ\r\n\r\nخادم حسين ، مفتى 1318 ه ق / 1900 م 1372 ه ق / 1953 م\r\nمولانا مفتى سيد خادم حسين عالم مشهور ، مبلّغ اسلام ، فردى مقدس و محترم و از « ديره اسماعيل خان » بلوك سرحد » بود ، تعليمات ابتدايى را در مدرسهء عالى رامپور « 1 » تمام كرد و پس از گذراندن دورهء مولوى فاضل وارد سلطان المدارس لكنهو شد و درسهاى متوسطه و عاليه را در نزد آية اللّه استاذ الاكبر مولانا سيد محمد باقر ، مولانا سيد محمد هادى و استادان ديگر تمام كرد و مدارك سند الافاضل و صدر الافاضل را به دست آورد . در سال 1921 م از مدرسهء سلطان المدارس فارغ التحصيل شد و براى آموختن امور تبليغى به مدرسة الواعظين رفت و در آنجا از محضر مولانا سبط حسن و مولانا ابو الحسن كسب فيض كرد . مدرسة الواعظين او را به عنوان مبلغ به سند فرستاد . وى خيرپور را مركز تعليمات خود قرار داد و زندگى خود را در حمايت از اسلام و\r\n\r\n\r\n","description":"","footnote":"\r\n( 1 ) - مدرسهء عالى رامپور ، مدرسه‌اى معروف در ايالت رامپور است . علماى بزرگ شيعه و سنّى در آن مدرسه تحصيل مىكردند . در سالهاى اخير رئيس آن مدرسه مولانا سيد محسن نواب بود . و آخرين حاكم نواب سر سيد رضا عليخان خدمتى بزرگ به مدرسه كرد . حكومت او در سال 1948 م از وى گرفته شد و در 6 ژوئيه 1966 م درگذشت . آن مرحوم به كتابخانهء ايالتى رضائيه بسيار كمك كرد و اين يكى از مهمترين كتابخانه‌هاى هندوستان است .\r\n","page_name":" 237 ","page_number":237},
  {"content":"\r\n\r\nتشيع سپرى كرد و در نهضت تأسيس پاكستان و تأمين مسكن براى پناهندگان فعالانه شركت نمود .\r\nوى بعد از وفات مولانا ميرزا عبد الحسين لكنهوى به سمت مفتى منطقه خيرپور منصوب شد . به زيارت عتبات عراق و ايران توفيق يافت و كتابى هم نوشت و بعد از سال 1952 م دار فانى را وداع گفت .\r\nاز آثار او مىتوان الحق مع حيدر الكرار ( چاپى ، اردو ) را نام برد .\r\n\r\nخادم حسين فيض‌آبادى 1328 ه ق / 1910 م 1380 ه ق / 1960 م\r\nمولانا سيد خادم حسين از اهالى براگاون ، بلوك فيض‌آباد ( هند ) و فرزند اكبر مولانا سيد عالم حسين استاد ادب جامعهء سلطانيه و نيز از شاگردان پدر خود و مولانا محمد رضا ، سيد محمّد هادى و محمّد باقر بود . مدارك صدر الافاضل را در سال 1931 م از سلطان المدارس به دست آورد و به دريافت مدال طلا در فاضل حديث از دانشگاه لكنهو نايل شد . ( 28 - 1925 م ) .\r\nبعد از وفات مولانا عالم حسين در 15 سپتامبر سال 1934 م وى به سمت استادى مدرسهء سلطان المدارس در رشتهء عربى و فارسى منصوب شد و پس از 17 سال به كالج اوريانتال رامپور منتقل گرديد . مدتى بعد به آفريقا رفت و در آنجا خدمات دينى انجام داد .\r\nتاريخ وفات مولانا معلوم نيست ، به نظر مىرسد كه بعد از سال 1954 م و كمى قبل از 1960 م درگذشته باشد . مولانا خادم حسين شاعر و اديب و فردى فقيه و مقدس بود و به زبان عربى و فارسى تسلط داشت .\r\n\r\nخادم عليخان 1308 ه ق / 1890 م 1390 ه ق / 1970 م\r\nمولانا خادم عليخان يكى از علما و افاضل بستى شادو خان ، بلوك مظفرگره پنجاب بود . وى از شاگردان مولانا آقا سيد شرف حسين شاه ساكن بهكر بلوك ميانوالى كه فردى بسيار فاضل و مقدس بود به شمار مىآمد . مولانا تمام عمر خود را در همان‌جا گذرانيد و به علاقه‌مندان علوم دينى درس مىداد . كتابخانه‌اى بزرگ داشت كه هنوز هم يك قسمت آن سالم و قابل استفاده است و سرپرست آن شاد محمد خان بن واجد عليخان بلوچ است .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nوى در سال 1890 م متولد شد و در سال 1970 م درگذشت .\r\nمولانا در مسايل فقه و اصول و كلام تسلط كامل داشت ، تاريخ و حديث را خوب مىدانست ، در مناظره استاد بود و با مواعظ و مناظرات خود ، خدمات ارزنده‌اى را ارائه داد .\r\nفردى ساده و بىتكلف و از شهرت‌طلبى دور بود .\r\n\r\nخاقان حسين 1293 ه ق / 1876 م 1374 ه ق / 1945 م\r\nسيد خاقان حسين بن سيد مظفر حسين رضوى ، نوهء نواب سيد محمد آقا مير بود . فقه ، منطق ، ادب عربى و فارسى را همراه با زبان تركى در محضر آقا احمد آذربايجانى آموخت و زبان انگليسى نيز مىدانست و با وجود اينكه فردى ثروتمند و متمكن بود ، علاقهء وافرى به علوم اسلامى داشت و در كانپور زندگى مىكرد .\r\nوى در سال 1876 م زاده شد و در حدود سال 1945 م وفات يافت .\r\nفرزندان او عبارتند از : قيصر حسين و انور حسين .\r\nآثار او عبارتند از : ديوان ؛ معدن الاسرار ( عقايد مذهبى ، فلسفه و افكار حكيمانه و عارفانه ، مشتمل بر سه‌هزار شعر ) ؛ العلم و العمل ( اردو ) ؛ جنبهء عملى مذهب شيعه ، ( چاپى ) ؛ الحكمة اللدنيّة ( عربى ، فلسفه ، چاپى ) .\r\n\r\nخدابخش 1240 ه ق / 1824 م\r\nفاضل كامل ، مير خدابخش شاگرد غفران مآب و از اهالى كنتور و نمايندهء آفرين عليخان در لكنهو بود . وى « كربلاى تال كتوره ويكتوريه گنج » را در سال 1232 ه ق ساخت و محل دفن وى نيز در همان جاست .\r\n\r\nخورشيد حسن 1311 ه ق / 1893 م 1387 ه ق / 1968 م\r\nمولانا سيد خورشيد حسن فرزند اكبر مولانا سيد بدر الحسن برادر جوان‌تر نجم الحسن مجتهد\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nطاب ثراه بود . پدرش يكى از علما و نيز قائم مقام و مأمور عالىرتبهء دولت اوده به شمار مىرفت ، سپس تحصيلدار حكومت محمودآباد شد . مولانا سيد خورشيد حسن بعد از دريافت مدارك ممتاز الافاضل از كالج عربى ناظميه براى دريافت مدرك اجتهاد به عراق رفت و بعد از اخذ مدارك اجتهاد به لكنهو بازگشت و مدتى رئيس نور المدارس امروهه بود ، سپس امام جمعه و جماعت مسجد جامع گيا شد و در آنجا مدت 40 سال زندگى كرد و سرانجام به امروهه بازگشت و در همان جا وفات يافت . خورشيد حسن به عنوان مبلّغ در مدرسة الواعظين لكنهو به خدمات خود ادامه داد و در آخر عمر فريضهء حج را هم ادا كرد و به زيارت كربلا و نجف مشرّف شد . چند كتاب را در « گيا » به چاپ رسانيد . رياست جلسهء ساليانه جامعهء ناظميه را برعهده داشت و در جشن تأسيس پنجاه سالهء جامعه بهترين خطبه را ايراد كرد ، چرا كه وى از خطباى مشهور بود و در زهد و ورع و سادگى شباهت به نجم العلماء داشت . يك پسر و چند دختر از وى به‌جا مانده‌اند .\r\nتاريخ وفات مولانا خورشيد حسن 23 ژانويهء 1968 م / 26 شوال 1387 ه ق است .\r\nتصانيف او عبارتند از : تنبيه الغافلين ؛ شرح نهج البلاغة ؛ نجم الزائر ، چاپ لكنهو ؛ ترتيب و ترجمهء جوامع الكلم ( چاپ شده ) .\r\n\r\nخيرات احمد 1359 ه ق / 1940 م\r\nمولانا خيرات احمد رئيس منطقه‌اى نزديك به « پتنه » بود ، به علوم دينى علاقهء وافرى داشت كتاب تبليغى وى « نور ايمان » از شصت سال پيش مشهور است و براى خوانندگان كتابى بسيار مفيد است ، با خواندن اين كتاب صدها نفر به مذهب شيعه گرويده‌اند .\r\nكمى بعد از سال 1940 م وفات يافت .\r\nفرزندش سرسيد سلطان احمد خان يكى از وكلاى بزرگ شبه قارهء هند بود . در تواضع و اطاعت از والدين ، و محبت به اهل بيت و خدمت به ملت بىمثال بود . وى نيز در سال 1940 م درگذشت .\r\n\r\nخيرات على 1220 ه ق / 1805 م\r\nسيد خيرات على بن قنبر على بلگرامى از علماى لكنهو بود . كتابش به نام « خلاصة الايمان » مشتمل بر هجده صفحه در كتابخانهء وزيرى يزد موجود است . تاريخ تأليف كتاب 22 محرم\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n1209 ه ق است . اين كتاب به شرح زير آغاز شده است :\r\nالحمد للّه الذى خلق الموت و الحياة . . .\r\nاما بعد ، فيقول . . . خيرات على بن سيد قنبر على البلگرامى الهندى . . . ان اعتقد أن وجود اللّه تبارك و تعالى . « 1 »\r\nآخر كتاب : و لعنة اللّه على اعدائهم الى يوم الدّين .\r\nاين رساله كه جنبهء اعتقادى دارد به زبان عربى است و تذكره آن در الذريعة نيست .\r\nخير اللّه رجوع كنيد به خير الدّين الله‌آبادى .\r\n\r\nخير الدّين حيدرآبادى 1188 ه ق / 1774 م 1242 ه ق / 1826 م\r\nالشيخ الفاضل خير الدّين بن معصوم الحسينى مدارسى حيدرآبادى در سال 1188 ه ق در مدارس متولد شد و براى كسب تعليم و تربيت به « اودىگير » نزد امير الدّين ، امين الدّين على ، حافظ حسين و شيخ علاء الدّين لكنهوى در مدارس درس خواند ، سپس نزد شيخ باقر بن مرتضى مدارسى كسب علم كرد ، آنگاه به حيدرآباد رفت و به تدريس پرداخت و از طرف حكومت ماهانه پانصد روپيه دريافت مىكرد .\r\nوفات او در سال 1242 ه ق در حيدرآباد اتفاق افتاد .\r\n\r\nخير الدّين الله‌آبادى 1250 ه ق / 1834 م\r\nمولانا خير الدّين در اصل از اهالى جونپور ، ولى مشهور به الله‌آبادى است . از تأليفاتش روشن است كه وى در تفسير ، حديث ، فقه ، ادب و تاريخ تبحر داشته و به قول مولانا سعادت حسين ، كتابى به نام جونپورنامه به قلم مصنف نزد على ضامن خان رئيس پهرى جونپور موجود است كه خصوصيات هر محله را در آن نوشته است . هديه عزيز جواب باب چهارم تحفهء اثنى عشرى در كتابخانهء ناصرى لكنهو موجود است . وى به عراق رفت و در همان‌جا در حدود سال 1250 ه ق درگذشت . امين الدّين حسن از فرزندان او بوده است .\r\n\r\n\r\n","description":"","footnote":"\r\n( 1 ) - فهرست نسخه‌هاى خطى كتابخانهء وزيرى يزد ، 2 / 274 .\r\n","page_name":" 241 ","page_number":241},
  {"content":"\r\n\r\nتصانيف او به شرح زير است :\r\nبلونت‌نامه ( تاريخ بنارس ) ؛ تذكرهء علما ( در كتابخانهء انجمن سلطنتى آسيايى كلكته موجود است ) ؛ نقد البلاغة شرح تلخيص المعانى قزوينى تأليف جونپور 1215 ، به نقل از عبد الحى و آقا بزرگ تهرانى 1225 ه ق .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nد\r\n\r\nدانشمند خان 1081 ه ق / 1670 م\r\nدر دوران حكومت اكبر و جهانگير شاه علما و فضلاى متعدد شيعه از ايران وارد لاهور ، آگره و دهلى شدند . از ميان آنان بعضى در سياست و رياست مشهور بودند و برخى در شعر و ادب و تعدادى نيز در علم طب پيشرفت كرده بودند ، معمولا اهل علم را « ملا » مىگفتند ، مثلا ملا محمد يزدى ، ملا محمد قدسى مشهدى ، ملا علاء الملك تونى مخاطب به فاضل خان ، مظفر خان مير عبد الرزاق نجفى ، ملا نور اللّه شوشترى ، ملا احمد تهتهوى ، ملا امانت خان ، مير محمد زمان موسوى خان ، ميرزا معز شاگرد آقا حسين خوانسارى ، ملا ملك قمى و ملا فتح اللّه شيرازى و غيره .\r\nاز ميان اين علما نام ملا محمد شفيع معروف به شفيعا يزدى به خاطر فضل و بزرگىاش قابل ذكر است . وى مدتى طولانى در ايران مشغول كسب علم بود و بعد از كسب كمال در علوم مروجه عقليه و نقليه به نيت كسب حلال و تجارت با مال و متاع خود به اكبرآباد و لاهور رفت .\r\nاو مىخواست با فروش اموال و ما يملك خود و بر جاى گذاشتن آثار علمى خويش به ايران برگردد و هنوز به بندر سورت نرسيده بود كه شاه جهان متوجه لياقت و شايستگى او شد و وى را به دربار احضار كرد . ملا در 9 ذىالحجه 1060 ه ق به دربار شاه جهان ( دهلى ) حضور يافت .\r\nشاه به عنوان خلعت ، سه‌هزار روپيه و نيز منصب هزارى ( ذات ) ( پياده ) و صد سوار به او عطا كرد . ( شاه‌جهان‌نامه ، 3 / 115 ) . ملا در مدتى كوتاه استعداد خود را در علوم فلسفه ، هيئت ، رياضى نشان داد به‌طورى كه تا مناصب ميربخشى و پنج‌هزارى پيش رفت . ( شاه‌جهان‌نامه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n382 ) تا آنجا كه لقب « دانشمند خان » را دريافت كرد . در سال 1066 ه ق از منصب بخشىگرى كناره گرفت .\r\nدر سال دوم جلوس عالمگير به منصب چهار هزار ذات و دو هزار سوار رسيد و در سال هفتم جلوس به پنج‌هزارى و در سال هشتم به منصب قلعه‌دارى و استاندارى و در سال دهم جلوس به مناصب ميربخشى و در سال دوازدهم به حكومت آگره نايل آمد .\r\nعالمگير وى را به لقب دانشمند خان ملقب ساخت و كتابهايى چند از قبيل احياء العلوم غزالى را در نزد وى خواند .\r\nشاه جهان بحث مناظره‌اى را بين ملا عبد الحكيم سيالكوتى ( درگذشته به سال 1067 ه ق ) و مولانا دانشمند در زمينهء نحو و تفسير منعقد كرد كه موضوع آن  « إِيَّاكَ نَعْبُدُ وَ إِيَّاكَ نَسْتَعِينُ »  بود .\r\nاين بحث تا مدتى ادامه داشت و سرانجام با رأى ناظر بحث ، سعد اللّه خان ( درگذشته به سال 1066 ه ق ) تمام شد ، در اين بحث هر دو مساوى شدند . اين مباحثه در حدود سال 1065 ه ق برگزار شده بود . در مآثر الامراء آمده است هنگامى كه او به خدمت وارد شد اشاره‌اى به بحث با ملا حكيم شده بود . پس معلوم مىشود كه ملا شفيع عالم و مناظر بزرگى بوده است .\r\nملا شفيعا علوم و فلسفهء غربى را هم خوب مطالعه كرده بود . برنى « 1 » مىگويد : وى در زمينهء علوم غربى هم مذاكره مىكرد . يعنى زبان لاتينى و علوم غربى را درك مىكرد . به نظر مردم بعد از دانشمند خان مانند او كسى ديگر در حكومت مغولان در هند ديده نشده است .\r\n\r\nداود على عظيم‌آبادى 1160 ه ق / 1756 م\r\nداود على بن محمد نصير از اهالى شيخ‌پور و عظيم‌آباد بود . نزد پدرش و علماى معاصر به تحصيل پرداخت و بعد از مشرف شدن به حج و استفاده از محضر علماى عرب و عجم به وطن خود بازگشت و به عبادت و وعظ و تدريس مشغول گشت . در حدود سالهاى بين 1160 و 1170 ه ق وفات يافت .\r\n\r\n\r\n","description":"","footnote":"\r\n( 1 ) - ضياء الدّين برنى ، مؤلف . م\r\n","page_name":" 244 ","page_number":244},
  {"content":"\r\n\r\n\r\nدبير ، سلامت على 1218 ه ق / 1803 م 1392 ه ق / 1875 م\r\nسلامت على دبير بن غلام حسين از اولاد ملا اهلى شيرازى بود . ملا رفيع شاه يكى از بزرگان اين خاندان ، « مير منشى دهلى » بود . پسران وى غلام محمد و غلام حسين به خاطر هرج و مرج سياسى پريشان حال شده بودند و غلام حسين در سال 1224 ه ق به لكنهو آمد . در آن هنگام ميرزا دبير هفت‌ساله بود ، زيرا ولادت وى در 11 جمادى الاولى 1218 ه ق يا 29 اوت 1803 م در محلهء « بلى ماران دهلى » اتفاق افتاد .\r\nوى نزد مولانا غلام ضامن و مولانا ميرزا كاظم على اخبارى ( درگذشته به سال 1249 ه ق ) و ملا مهدى مازندرانى مجتهد ( درگذشته به سال 1259 ه ق ) علوم صرف و نحو ، معانى و بيان ، منطق و فلسفه ، تفسير و حديث ، فقه و اصول را خواند .\r\nميرزا سلامت على در علوم فارسى و عربى تبحر داشت و فردى عارف ، سخى ، عابد و زاهد بود . اگرچه به عنوان مرثيه‌گو شهرت داشت ، اما در اصل يك عالم و واعظ بود . و مردم او را به همين عنوانها قبول دارند . بعضيها وى را اخبارى و برخى او را فردى محتاط معرفى كرده‌اند .\r\nميرزا در شب 30 محرّم 1292 ه ق صبح هنگام دار فانى را وداع گفت و سيّد ابراهيم بر جنازه‌اش نماز خواند و در ميان جمعيت انبوه در خانهء خود به خاك سپرده شد .\r\nفرزندان او عبارتند از : ميرزا محمد اوج و ميرزا محمّد هادى حسين عطارد ( درگذشته به سال 1291 ه ق ) .\r\nآثارى كه از او باقى مانده عبارت است از : مراثى و قصايد و مثنويات و قطعات ( عربى و فارسى ، ابواب المصائب ( اردو ) .\r\n\r\nدلدار حسين ، مفتى 1285 ه ق / 1868 م\r\nسيد دلدار حسين بن سيد عسكرى بن سيد على رضا ترمذى داعى پورى ، بلگرامى ، فقيه و شاگرد رشيد سلطان العلماء مولانا سيد محمد بود . سلطان العلماء به وى منصب مفتى داده بود .\r\nبعد از جنگ آزادى 1857 م به عراق رفت .\r\nتصانيف او عبارتند از : حجّة الاسلام ؛ رد منتهى الكلام .\r\nفرزندان او عبارتند از : محمد تقى ، محمد رضا ، على نقى كه تا سال 1306 ه ق زنده بود و تقريظى بر رسالهء تحفهء سليمانيه نوشته كه اطلاعات علمى او را به اثبات رسانده است .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nدلدار حسين\r\nاز بزرگان و افاضل مدرسهء سلطان المدارس لكنهو بود . شرح حال مولانا دلدار حسين صدر الافاضل را نتوانستم پيدا كنم .\r\n\r\nدلدار على ، غفران مآب 1166 ه ق / 1753 م 1235 ه ق / 1820 م\r\nدر ميان زعما و داعيان نظام دينى حكومت « اوده » در شبه قارهء هند غفران مآب سيد دلدار على داراى مرتبه‌اى بلند است . خاندان وى در نزديكى « رائى بريلى » در روستاهاى نصيرآباد و « جائس » از قرنها پيش سكونت داشتند . در همين اواخر ، خداوند به يكى از مالكان به نام سيد محمد معين بن عبد الهادى كه فردى مقدس بود و در نصيرآباد زندگى مىكرد ، فرزندى بلنداقبال در سال 1166 ه ق مطابق 1752 ، 1753 م مرحمت فرمود .\r\nيكى از بزرگان نصيرآباد كه در آن زمان در قيد حيات بود مىگفت كه هنگام ولادت وى در شب جمعه نورى از خانهء وى ساطع گشت . ( ورثة الانبياء ) .\r\nبعد از دوران كودكى درس را در منزل شروع كرد و كتابهاى ابتدايى را به پايان رسانيد و به ادارهء امور خانواده پرداخت .\r\nيك روز درحالىكه در مزرعه سرگرم نگهدارى حيوانات خود بود صدايى شنيد كه به او مىگفت : « دلدار على ، به تعليمات خود ادامه بده » . با شنيدن اين صدا كه اشارهء غيبى بود با توجه به شوق درونى خويش عازم سفر شد و براى خواندن دروس متوسطه به « رائى بريلى و آله الله‌آباد » رفت . در « رائى بريلى » نزد مولوى باب اللّه و در الله‌آباد نزد فاضل كامل سيد غلامحسين دكنى و در « لكنهو و سنديله » نزد مولانا حيدر على بن ملا حمد اللّه دروس منقول و معقول را تمام كرد .\r\nشايد در همين هنگام بود كه با يك نفر غير مسلمان قرار گذاشت در ازاى حفاظت از مغازهء او ، در همان جا بخوابد و از روشنايى مغازه براى مطالعه استفاده كند و به اين طريق با صبر و تحمل از علوم متداول بهره‌مند گشت .\r\nمولوى محمد باقر شمس مىگويد كه مولانا دلدار على در كودكى آن‌قدر باهوش و با ذكاوت بود كه بعضى از مسايل پيچيدهء استاد را براحتى حل و فصل مىكرد و شاگردان از وجود او بهره مىبردند . واقعهء فيض‌آباد معروف است كه مسأله‌اى از اقليدس مورد بحث بود ، استاد بارها توضيح مىداد اما مسأله پيچيده‌تر مىشد . مولانا دلدارعلى از جا بلند شد و قلم در دست گرفت\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو مسألهء مورد بحث را حل كرد .\r\nمولانا در شاه جهان‌پور با ملا عبد العلى ملاقات كرد . وى بر شرح سلم ملا حمد اللّه اعتراضات فراوانى وارد كرده بود . مولانا با بحث و استدلال ، تمام آن اعتراضات را رد كرد و ملا را شگفت‌زده ساخت .\r\nدر جامع مسجد دهلى هنگامى كه با ملا حسن ملاقات كرد به مباحثه پرداخت ، تا آنجا كه ملا به فضل او اعتراف كرد .\r\nوى بعد از تكميل تحصيلات خود در هند به عراق و ايران رفت و در محضر عالم جليل ، و زعيم زمان ملا سيد محمد باقر بهبهانى ( درگذشته به سال 1208 ه ق ) ، سيد مهدى طباطبايى ( درگذشته به سال 1212 ه ق ) ، سيد مهدى موسوى شهرستانى ( درگذشته به سال 1216 ه ق ) و سيد على رياض المسائل ( درگذشته به سال 1231 ه ق ) درس خواند . آنان سروران و راهنمايان تاريخ تشيع و حوزهء علميهء نجف و كربلا بودند . شاگردان اين علما كارهاى زيادى را در شام ، حجاز ، ايران ، هندوستان و در مناطق حكومتهاى عرب خليج فارس و تركيه در زمينهء فقه شيعه انجام دادند . آقاى بهبهانى مرجع جهان تشيع بود . كرسى درس وى در نجف و كربلا در تاريخ به عنوان كرسى ممتاز قرار گرفته است .\r\nمولانا دلدار على بعد از گرفتن اجازه‌نامه‌ها از استادان نجف و كربلا و سامره به ايران مسافرت كرد و در درس شيخ الفقه و الاصول سيد مهدى بن هدايت اللّه اصفهانى شركت كرد . مدتى در قم و مشهد نيز به سر برد و سپس با گرفتن مدارك و اجازه‌هاى حديث از طرف علماى بزرگ ايران به وطن بازگشت .\r\nسرفراز الدوله نواب حسن رضا خان و رؤسا و علماى فيض‌آباد و لكنهو منتظر بازگشت مولانا بودند . نواب حسن رضا خان حامى پيشرفت علم و دين بود و براى سفر به عراق به مولانا كمك مالى زياد كرد . گفته مىشود كه مولانا در سال 1194 ه ق به لكنهو برگشته بود . زمان سفر و سكونت وى در عراق مشخص نيست .\r\nدر روايتى از مولانا آقا مهدى معلوم مىشود كه غفران مآب استاد خودش را بسيار دوست مىداشت . و به او معتقد بود . البتّه معلوم نيست كه مراد از استاد او آية اللّه بهبهانى بوده كه صدسال عمر كرد . و در علم و عمل به درجهء اصحاب معصومين رسيده و براى تقويت دين به توسعهء مدارس همت گماشته و در تربيت علماى كشورهاى اسلامى كوشش زياد كرده است ، يا كسى ديگر .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nوقتى غفران مآب به لكنهو آمد علوم عقلى علىرغم علوم دينى و اصول فقه در مسير اوج خود قرار گرفته بود . شيخ على خزين و شاگردان خان علامه تفضل حسين خان ، ملا حمد اللّه و ملا حسن در اين رشته كار مىكردند . مولانا دلدار على نيز در علوم معقول شهرت پيدا كرده بود .\r\nدر اين زمان مولانا ميرزا محمد عسكرى مفتى شهر بود و مبلغ پانصد روپيه به عنوان حقوق ماهيانه از حكومت دريافت مىكرد . مولانا دلدار على از شاگردان آية اللّه بهبهانى و سيد على طباطبايى به شمار مىآمد ( و مانند يك مجتهد زندگى مىكرد ) ، وى اگر چه از مناصب دولتى دور بود ، اما مردم براى او احترام خاصى قايل بودند . نواب حسن رضا خان ، مولانا دلدار على را از نصيرآباد به لكنهو دعوت كرد و با عزت و احترام او را پذيرا شد . مولانا هم در آنجا به تدريس و تأليف پرداخت ، اصول فقه و اجتهاد را توسعه داد و مذهب اخبارى را باطل ساخت . كتاب او در اين‌باره به نام « اساس الاصول » قابل ذكر است . كوشش پنج‌شش‌سالهء وى به ثمر رسيد و دست كم دو شاگرد ممتاز تربيت كرد . ملا محمّد على پادشاه رساله‌اى به نام « فضيلت نماز جماعت » براى مرحوم آصف الدوله نگاشته بود كه در آن نامه از دلدار على به خوبى ياد كرده و چنين نوشته است :\r\n« عاكف كعبهء مقبلى و سعيد ازلى ، مير دلدار على است كه از سالكان راه مقربان درگاه است .\r\nبشرى است فرشته سيرت و آدمى قدسى سرشت كه انوار عرفان و اشعهء ايمان از او درخشان است . فروغ علم و عمل از چهره‌اش تابان ، رافع اعلام شعاير شرع سيد الانام و سرمايهء بركت خاص و عام ، زبدهء اذكياى فحول ، جامع منقول و معقول ، بحرى است مواج و ملكى امتزاج ، بالاهتداء حقيق و بالاقتداء يليق .\r\nاز مجتهدين كربلاى معلّى و مشهد مقدس ثامن الائمه . . . كه بر محل اعتبار ايشان طلايش كامل عيار گشته ، تحمل مشقتهاى دور و دراز كرده ، گوهر اجتهاد را به دست آورده ، سعيش مشكور و مشقّتش مأجور باد » .\r\n« صدق اللّه العظيم  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ »  « 1 »\r\nپرهيزكاران ديگر نيز از تلامذهء ايشان : ذو النفس القدسية و الخصال الملكية سيد مرتضى و ميرزا محمد خليل زاير است .\r\nاين نامه بدون تاريخ است . اما از اولين نماز جماعت كه در تاريخ 13 رجب\r\n\r\n\r\n","description":"","footnote":"\r\n( 1 ) - عنكبوت / 96 .\r\n","page_name":" 248 ","page_number":248},
  {"content":"\r\n\r\n1200 ه ق / 12 مى 1786 م برگزار شد استنباط مىشود كه اين نامه حدود سال 1199 ه ق نوشته شده باشد .\r\nمولانا محمد على پادشاه كه حامى دين بود در فيض‌آباد در دفتر نواب بهو بيگم فردى بانفوذ بشمار مىرفت .\r\nاولين اثر سخنرانيهاى مولانا اين بود كه آصف الدوله عادت ترياك كشيدن را ترك و توبه كرد .\r\nسپس حاميان گمراه اخبارى درس فقه و اصول را شروع كردند .\r\nسرفراز الدوله حسن رضا خان مبلغ يك‌صد و پنجاه هزار روپيه براى خريد كتاب و تأسيس كتابخانهء بزرگ اسلام داد . مجالس درس تشكيل شد و مولانا دلدار على در سايهء حكومت مذهب شيعه لكنهو به ترويج و تبليغ دين پرداخت . وى در برپايى نماز جمعه و از بين بردن بدعتها و نيز در پيشرفت دروس اجتهاد كوشش فراوان كرد و حكومت اوده بعد از حكومتهاى دكن در استحكام و رواج مذهب شيعه در شمال هند مؤثر بود و موفقيت بزرگى در اتحاد شيعه و سنى به دست آورد .\r\nدر لكنهو مناطق شيعه و سنى آباد بود . علماى سنى مقتدر بودند . حكومت اوده از علماى سنى و شيعه قاضى و مفتى برگزيد . علماى شيعه در نظام حكومت تسنن هيچ‌گونه مداخله نداشتند و سنيان نيز در امور شيعيان دخالت نمىكردند و طلاب هر دو مدرسه شيعه و سنى از استادان يكديگر استفاده مىكردند ، محيط برادرانه‌اى به وجود آمده بود و يك جان و دو قالب بودند .\r\nدر زمان آصف الدوله دعوى قضايى بين مير منصور و ميرسنگى اتفاق افتاد و تا مدتى ادامه پيدا كرد . مفتى غلام حضرت ( درگذشته به سال 1234 ه ق ) و صدر الصدور مفتى جلال اين قضيه را نتوانستند حل و فصل كنند براى حل اين مشكل به مولانا دلدار على رجوع كردند و مولانا اختلاف را خاتمه داد .\r\nاز اين قبيل وقايع زياد است كه همه نشانگر علوّ همت و سياست مولانا بود . هنگامى كه شاه غازى الدّين حيدر بر تخت جلوس كرد خدمات دينى مولانا دلدار على به سى سال رسيده بود .\r\nفرزندش نيز كه در سال 1199 ه ق متولد شده و در آن موقع سىساله بود در علوم دينى پدرش را يارى مىداد . مولانا در آن وقت به مرجعيّت بزرگ علمى در سن هفتاد و هشت‌سالگى رسيده بود .\r\nدر 23 جمادى الاولى 1235 ه ق وصيت‌نامه‌اى نوشت و فرزند بزرگش را قائم مقام خود كرد و دو ماه و هفت روز بعد از اين وصيت دار فانى را وداع گفت .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nوفات مولانا دلدار على غفران مآب 19 رجب 1235 ه ق ، مطابق 3 مى 1820 م اتفاق افتاد .\r\nوفات او براى لكنهو حادثه‌اى مصيبت‌بار بود . مولانا سيد محمد بر جنازه‌اش نماز خواند و او را در حسينيهء خود به خاك سپرد از آن تاريخ تاكنون مولانا دلدار على به غفران مآب موسوم گشت .\r\nمراثى فراوان دربارهء او سروده شد كه از آن جمله قطعه‌اى جامع از مولانا احمد على بدين شرح است :\r\n فقيه و مجتهد و عالم و مروج دين * شريف مكهء علم و كمال و فضل و تقا\r\nضياى ديدهء دروازهء مدينهء علم * عزيز مصر سيادت ، سپهر مجد و علا\r\nنديد چشم فلك مثل آن مجدد دين * كه شاهدند به فضل و بزرگيش اعدا\r\nجمال در خور علم و كمال داشت ازين * كه بد ز روز ازل مهبط فيوض خدا\r\nبه آبيارى ارشاد آن سحاب فيوض * دميد در گل ناچيز هنديش گلها\r\nرسيد چون شب تاسع عشر ز ماه رجب * سفر به روضهء رضوان نمود از دنيا\r\nدرين مصيبت جانكاه شيعيان يكسر * به سوز سينه نمودند ماتمش بر پا\r\nچو اين مصيبت عظمى در اهل دين رو داد * به دل گذشت كه تاريخ آن كنم انشا\r\nسروش غيب همان وقت ناگهان فرمود * ستون دين به زمين اوفتاده وا ويلا \r\n( 1235 ه ق )\r\nغفران مآب در دوران آخرين حكومت خودمختار و بزرگ هندوستان همچون آفتاب مىدرخشيد و تاريخ را از انوار علمى خود روشن مىساخت . وى اولين عالم نامور شبه قارهء هند است كه براى تحصيل علوم اجتهاد به عراق رفت و از محضر آية اللّه محمد باقر بهبهانى كسب فيض كرد و به وطن خود بازگشت و آموخته‌هاى خود را با زبان و قلم به عموم مردم رسانيد .\r\nعلماى ايران و عراق وى را همپايهء خود مىشناختند و با القاب برجسته از او ياد مىكردند .\r\nغفران مآب توفيق يافته بود كه در شبهاى قدر و ساعات مبارك در زير قبهء حضرت امير مؤمنان به دعا مشغول شود و از خداوند بزرگ بخواهد كه نسل او به دين وابسته گردند و از ميان آنها علما و مجتهدانى بزرگ به وجود آيند ، دعايش در پيشگاه حق مستجاب شد ، چنان‌كه بيش از دويست سال است كه از اين سلسله به نيكى ياد مىشود .\r\nنواب آصف الدوله بنا به پيشنهاد مولانا نهرى اماكن مقدسه نجف و كربلا را با هزينه‌اى هنگفت مرمت و نيز به مدارس و طلاب كمك كرد . مولانا كتابخانه‌اى بزرگ تأسيس كرد و به تعمير مساجد پرداخت تا آنجا كه دو مسجد به نام او شهرت دارد ، يكى در نصيرآباد و ديگرى در\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nلكنهو . ساختمان حسينيه ، كه در لكنهو و نصيرآباد ساخته است هنوز باقى است . تعمير روضهء اقدس امام حسين عليه السّلام را در كربلاى معلا با كمك مالى نواب اوده انجام داد .\r\nبدعتها را از بين برد و مراسم عزادارى را گسترش داد و حاكمان و مقامات مسئول را به رعايت امور مذهبى پايبند كرد و بين شيعه و سنى پيوند داد و با حفر چاه در زمين شخصى به تأمين رفاه عموم پرداخت .\r\nوى در برابر حمله‌هاى افراد متعصب و منافق كه از مدتها پيش به شيعيان وارد مىآوردند سرسختانه ايستادگى كرد .\r\n\r\nفرزندان او عبارتند از :\r\nسلطان العلماء سيد محمد رضوان‌مآب ( درگذشته به سال 1284 ه ق ) ؛ مولانا سيد على المفسر ( درگذشته به سال 1259 ه ق ) ؛ مولانا سيد حسن ( درگذشته به سال 1259 ه ق ) ؛ سيد مهدى ؛ سيد العلماء سيد حسن ( درگذشته به سال 1273 ه ق ) عليين مكان .\r\n\r\nتصانيف او :\r\nغفران مآب در عين گرفتاريهاى فراوان و نگرانيهاى زياد به تصنيف و تأليف پرداخت و كتابهاى بزرگ را به رشتهء تحرير درآورد . از ميان آنها اسامى 26 كتاب را توانستم مشخص كنم :\r\n1 - اساس الاصول ( عربى ، ردّ اخباريه ، چاپ لكنهو 1262 ه ق ) .\r\n2 - منتهى الافكار ( عربى ، چاپى ، اصول فقه ) .\r\n3 - مرآة العقول معروف به عماد الاسلام ( در اصول دين يك جلد دربارهء هر اصل يك جلد و هر جلد با شرح مفصّل عربى در مجموع سه جلد چاپ شده ) .\r\n4 - شهاب ثاقب ( عربى ، چاپ نشده ، رد صوفيه ) .\r\n5 - صوارم الالهيات ( فارسى ، چاپ كلكته ، رد تحفهء اثنىعشريه ) .\r\n6 - حسام الاسلام ( فارسى ، جواب تحفه ، باب نبوّت ) .\r\n7 - تتمهء صوارم ( فارسى ، جواب تحفه ، باب امامت ) .\r\n8 - ذو الفقار ( فارسى ، جواب تحفه ، باب 12 ، چاپ لوديانه ) .\r\n9 - رساله در حكم اوانى ذهب و فضه .\r\n10 - اثارة الاحزان على قتيل العطشان ( عربى ، مقتل ، چاپ نشده ) .\r\n11 - مسكّن القلوب عند فقد المحبوب ( عربى ، مصائب الانبياء و ائمه ) .\r\n12 - اجازه مبسوطه و وصيت‌نامه ( عربى و فارسى ) .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n13 - حاشيه شرح حكمة العين ملا صدرا ( عربى ، فلسفه ، چاپ نشده ) .\r\n14 - حاشيهء شرح مسلم العلوم ملا حمد اللّه ( عربى ، منطق ، چاپ لكنهو ) .\r\n15 - رساله بر بحث مثناة بالتكوين .\r\n16 - رساله در رد نصارى .\r\n17 - مطارق ( در رد اخباريين ) .\r\n18 - راسله در جواب محمد سميع صوفى ( فارسى ، 50 صفحه ، غير چاپى ) .\r\n19 - رساله كفن ( ادعيه كفن ) .\r\n20 - جواب مسائل فقهيه ( فارسى ، موجود در كتابخانهء مولانا محمد مصطفى جوهر ، كراچى ) .\r\n21 - احياء السنة ( فارسى ، جواب تحفه ، بحث ، معاد و رجعت ) .\r\n22 - رساله غيبت ( فارسى ، چاپ لكنهو ) .\r\n23 - مواعظ حسينيه .\r\n24 - شرح حديقة المتقين ، طهارت ، صوم ، زكات ( سه جلد ، فقه ، فارسى ، غير چاپى ) .\r\n25 - رسالهء جمعه .\r\n26 - رسالهء ارضين ( احكام مناطقى كه در آنجا دوازده ساعت خورشيد مىدرخشد ، و همچنين بحث و استدلال دربارهء معاملات با كفار ) .\r\n\r\nشاگردان او عبارتند از :\r\n1 - مولانا سيد مرتضى ( مؤلف اسرار الصلاة و اوزان شرعيه )\r\n2 - مولانا سيد احمد على 3 - مفتى محمد قلى 4 - ميرزا فخر الدّين احمد خان معروف به ميرزا جعفر مؤلف تحفهء آصفيه 5 - مولانا سيد ياد على مفسر ( درگذشته به سال 1353 ه ق ) 6 - مولانا ميرزا محمد خليل 7 - مولانا سيد غلام حسين 8 - مولانا سيد محمد باقر واعظ 9 - مولانا سيد شاكر على 10 - مولانا الحاج سيد نظام الدّين حسين 11 - مولانا سيد جواد على 12 - مولانا ميرزا على شريف خان 13 - مولانا سيد مرتضى 14 - مولانا ميرزا محمد رفيع معروف به ميرزا مغل غافل ( درگذشته به سال 1247 ه ق ) 15 - مولانا سيد على اصغر بن بهاء الدّين 16 - على نقى بن بهاء الدّين 17 - مولانا حكيم ميرزا على 18 - مولانا امان على ، 19 - مولانا سيد حمايت حسين معروف به علىبخش مترجم اساس الاصول ( اردو ) 20 - مولانا حكيم ميرزا اسماعيل ( مبلغ در دكن ) 21 - مولانا ميرزا محمّد على ( مهاجر مكه ) 22 - مولانا حكيم سيد احسان على ، 23 - مولانا بنياد على ، 24 - مولانا سيد سجاد على ، مترجم مقدمات عماد الاسلام ( اردو ) 25 - مولانا مير كاظم على 26 - مولانا ميرزا زين العابدين 27 - ميرزا محسن\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n28 - مولانا سيد اعظم على 29 - مولانا على نقى قزوينى 30 - مولانا پناه على 31 - مولانا مير خدابخش بانى كربلا تال كتوره لكنهو ( در سال 1232 ه ق ) 32 - مولانا عبد العلى « 1 » ديوكهتوى نيز دو فرزند وى : 33 - سيد محمد 34 - سيد كلب على فيض‌آبادى 35 - مولانا سيد اعظم على 36 - مولانا اشرف على بلگرامى 37 - مولوى منو خان 38 - مولانا محمد عبادت امروهوى .\r\nمآخذ : نجوم السماء ؛ تذكرهء علماى هند ؛ ورثة الانبياء ؛ سوانح غفران مآب .\r\nمحمد باقر شمس : تاريخ تشيع در هندوستان و نيز تاريخ لكنهو بخش اول .\r\nصفدر حسين : ميراث تمدن لكنهو ، نيز ر . ك : مقالهء اين جانب در « دايرةالمعارف اسلاميه اردو » ، دانشگاه پنجاب لاهور ، و نزهة الخواطر .\r\n\r\nديدار جهان 1253 ه ق / 1837 م\r\nتقدس و تورع اياب مولانا سيد ديدار جهان مترجم احاديث ، مفسر قرآن و شاگرد غفران مآب بود . در ورثة الانبياء از تذكرة العلماء همين سطر نقل شده است .\r\n« مولانا آقا مهدى وى اهل براگاون فيض‌آباد و مولانا عالم حسين را نوهء او نوشته است .\r\n« مولانا سبط محمد فيض‌آبادى در كتاب با ارزش خود « امجد على شاه » دربارهء اين موضوع به بحث پرداخته ، نوشته است كه اين بزرگوار از اولاد راجه ارادت خان ، رئيس خرسون بلوك اعظم‌گره بود كه بعد از سال 1857 م در براگاون بلوك جون‌پورآباد شدند » .\r\nمولانا ديدار جهان ، در سال 1253 ه ق وفات يافت .\r\n\r\n\r\n","description":"","footnote":"\r\n( 1 ) - مولانا عبد العلى در سال 1162 ه ق تولد يافت و در سال 1243 ه ق درگذشت . وى شاگرد ملا محمد على پادشاه بود . مولانا عبد العلى در فيض‌آباد امام جمعه و جماعت بود و در ميان فرزندانش هنوز هم عالم وجود دارد .\r\n","page_name":" 253 ","page_number":253},
  {"content":"\r\n\r\n\r\nذ\r\n\r\nذاكر حسين لكنهوى 1358 ه ق / 1939 م\r\nمولانا سيد ذاكر حسين بن مولانا سيد حامد حسين فردوس مكان ، برادر جوان‌تر آقاى ناصر الملّة فردى عالم ، فاضل ، اديب و شاعر بود و در حدود سال 1358 ه ق درگذشت .\r\n\r\nذاكر حسين بهريلوى 1315 ه ق / 1897 م 1372 ه ق / 1952 م\r\nمولوى سيد ذاكر حسين از سادات « بهريلى » بود ، عربى و فارسى مىدانست ، كتابهاى متعدد را ترجمه كرد . ترجمهء اردو از نهج البلاغة به نام « نيرنگ فصاحت » بسيار مشهور است .\r\nوى در 19 نوامبر 1952 م / شب اوّل ربيع الاول 1372 ه ق درگذشت .\r\n\r\nذاكر حسين بارهوى 1284 ه ق / 1867 م 1349 ه ق / 1930 م\r\nمولانا سيد ذاكر حسين زيدى البارهوى مبلّغ دين در لكنهو ، بهرائچ آگره ، بهرت‌پور ، پهرسر ، اجمير و اتاده و فردى مصلح و مرشد و خوش‌باطن بود . تقوا ، ورع ، علم و فضل او را دوست و دشمن معترف بودند . وى به ابو ذر و سلمان زمان خود شهرت داشت ، چرا كه او مردم را به دين مبين اسلام پايبند مىساخت ، مساجد را آباد كرد . توجه به مسايل شرعى را در مردم برانگيخت ،\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nبه نان خشك و خالى و لباس معمولى و كم‌قيمت و بطور كلى به يك زندگى ساده عادت كرده بود و از تجملات و شهرت طلبى دورى مىجست تا آنجا كه مسيحى ، هندو ، سنى و شيعه همه با جان و دل او را دوست مىداشتند . قرآن مجيد و احاديث كتاب كافى را از حفظ بود .\r\nپدر مولانا حكيم گوهر عليخان بارهوى طبيبى معروف بود . مولانا ذاكر حسين در پهرسر به دنيا آمد و چون پدر و خانواده‌اش در آنجا سكونت داشتند ، ذاكر حسين نيز در همان جا به كسب علم پرداخت و پرورش يافت . بعد از فراگرفتن علوم جديد و قديم و طب به خدمت خلق و دين مشغول شد . وى از حافظه و ذكاوت سرشارى برخوردار بود . بسيار خوش‌خط ، نكته‌سنج و نيز شاعر برجستهء زبان فارسى بود و در قرآن و تفسير مطالعات وسيعى داشت و به زبان عربى حاشيه‌اى بر قرآن كريم نوشت ، ساير تصانيف و تعليقات وى از بين رفته است . بااين‌همه ، مثنوى درّ مكنون او به چاپ رسيده و بعلاوه به زبان انگليسى نيز مطالبى نوشته است .\r\nمولانا در اواخر عمر به لكنهو آمد و سرانجام در باغ نذر در سن حدود شصت و پنج‌سالگى دار فانى را وداع گفت و در خانهء خود به خاك سپرده شد . تاريخ وفاتش اول رجب 1349 ه ق است .\r\nاز فرزندان او مىتوان مرحوم محمّد ذكى و مرحوم آقا بارهوى زاهد حسين را نام برد .\r\n\r\nذاكر على جونپورى 1211 ه ق / 1796 م\r\nدر خاندان مفتى ابو البقا در « جونپور » عالمى بزرگ و نامور به نام مولانا ذاكر على به دنيا آمد و نزد علماى همان شهر مانند مولانا سيد محمّد عسكرى و مولانا عبد العلى بن على عظيم ، علوم دين ، ادب ، عربى و فارسى را فرا گرفت و به اخذ مدارك نايل گشت . مدتها در لكنهو زندگى كرد و كرنل بيلى ، ناظم لكنهو نزد وى درس مىخواند . در اواخر عمر به جونپور رفت و در روز سه‌شنبه 23 محرم 1211 ه ق وفات يافت و در قبرستان محلهء مفتى مدفون گشت .\r\nتصانيف او عبارتند از : تفسير بعضى از آيات قرآن كريم به نام ذريعة المغفرة ؛ ترجمهء شرايع الاسلام به زبان فارسى .\r\n\r\nذاكر على سنديلوى 1250 ه ق / 1834 م\r\nمولانا ذاكر على بن اكر على بن حمد اللّه در « سنديله » به دنيا آمد ، نزد پدر و عمويش به تحصيل علم پرداخت و در جوانى در آب غرق شد و دار فانى را وداع گفت .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nذكى ، محمّد ذكى 1335 ه ق / 1916 م 1397 ه ق / 1977 م\r\nمولانا محمد ذكى در محلهء دروازه توپ ، لكنهو زندگى مىكرد و فاضل سلطان المدارس بود .\r\nبعد از دريافت مدرك صدر الافاضل مدرس علوم دينى مذهب شيعه در مدرسهء دولتى حسين‌آباد شد . فردى بسيار نيك و خطيبى خوب و بسيار دوست‌نواز بود . وى در حدود شصت‌سالگى درگذشت . تاريخ وفاتش شعبان 1397 ه ق است .\r\n\r\nذو الفقار حسنين 1311 ه ق / 1894 م 1385 ه ق / 1966 م\r\nمولانا سيد ذو الفقار حسنين زيدى بارهوى ، شاگرد خاص مولانا سيد ظهور حسين و فاضل علوم معقول و منقول ، زاهد و مقدس ، خاموش و گوشه‌نشين بود و مسئوليت كتابخانهء رامپور ( يوپى ، هند ) را برعهده داشت . در تأليف جامع حامديه به استاد خود كمك كرد و خود نيز مطلب مىنوشت . از آثار او كتاب « معارف الاخبار » ( در سال 1957 م ) و سپس علامه كلينى به چاپ رسيده است .\r\nخورشيد فرزند مولانا مىنويسد كه ولادت وى در 20 مارس 1894 م / رمضان 1311 ه ق و وفات او در 11 ژانويهء 1966 م / 18 رمضان 1385 ه ق اتفاق افتاد .\r\nمولانا ممتاز الافاضل ، طبيبى حاذق و استادى مشهور بود ، امرا و عوام آن منطقه از معالجهء وى بهبود مىيافتند ، همچنين طلاب مدرسهء عاليهء رامپور از درس وى بهره مىجستند . وى مؤمنان را پايبند نماز كرد .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nر\r\n\r\nراجو بن حامد بخارى ( راجن شاه ) 950 ه ق / 1544 م 1000 ه ق / 1591 م\r\nاز صدها سال پيش « راجن‌پور » مركز تعليم و تربيت شيعه بود . مجاهدى بزرگ و فردى نامور به نام سيد محمد راجو بن حامد حسينى يكى از فرزندان سيد جلال شاه بخارى به شمار مىرفت .\r\nوى اسلام را در سند و مولتان تبليغ و از تشيع حمايت كرد ، راجو شاه آشكارا مردم را به دين محمّد صلّى اللّه عليه و آله دعوت كرد و علوم اسلامى را توسعه داد ، عقايد و اعمال مردم را اصلاح كرد و آموختن علوم دينى را در خاندان خود لازم دانست . از فرزندان وى سيد محمّد باقر ، در گذشته‌اى نه چندان دور علوم جعفرى را در سراسر پنجاب اشاعه داد و مردم را به تزكيهء نفس و تقوا تشويق كرد .\r\nسيد محمد راجو فردى نيك نهاد ، پاك طينت ، سخى ، دلير و صاحب كرامات بود . وى به مردم بلوچستان تعليم مىداد و آنان را به اطاعت از مذهب شيعه واداشت و شهرتش تمام نقاط دوردست رسيد . در آن زمان همايون پادشاه بر تخت سلطنت دهلى جلوس كرده بود . براى همفكرى و يا به سبب ديگر ، همايون خواست كه با راجو ملاقات كند . پادشاه وقتى خبر ورود راجو شاه را شنيد ، آماده استقبال شد ، سوارى طلب كرد اما مخدوم الملك ملا عبد اللّه مانع شد و عليه سيد راجو سخنرانى كرد و او را رافضى خواند و از اين طريق پادشاه را متوجه ساخت كه اگر از او استقبال كند دون شأن اوست و بر خلاف دين است . همايون اگرچه به گفتهء او اعتنا نكرد ولى چون تازه به حكومت رسيده بود از استقبالش خوددارى كرد . سپس خان‌خانان و شهزاده اكبر\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nرا به استقبال او فرستاد و وقتى سيد را ديد ، عذرخواهى كرد .\r\nامير حاجى سيستانى كه حاكم لاهور بود ملا را به جرم سازش با خارجيان دستگير كرده به زندان فرستاد . ملا به دوست خود عزيز اللّه عباسى مولتانى ، ساكن سلطانپور ، شرح حال خود را نوشته براى رهايى از زندان به امداد و دعا متوسل شد . شيخ عزيز اللّه صاحب كرامات بود ، مىگويند كه سرور عالميان دست مبارك خود را بر سرش كشيده بود . عزيز اللّه‌نامه را خواند و از وضعيت او مطلع شد .\r\nيك روز در خواب ديد جناب رسالت مآب صلّى اللّه عليه و آله در مجمع اصحاب جلوه افروزند و سيد راجو هم بر زانو نشسته است . عزيز اللّه جلو رفته سلام كرده عرض كرد كه يا رسول اللّه صلّى اللّه عليه و آله ! ملا عبد اللّه ثناخوان شماست ، بيچاره در زندان است . آن حضرت اشاره كرد و فرمود : اين فرزند من است كه اشك خون مىريزد ، شيخ عزيز اللّه اين خواب را به ملا نوشت و او را به توبه و انابت توصيه كرد .\r\nسيد راجو با دليرى زياد با عوام مقابله كرد و عقيده و مسلك خويش را پنهان نكرد . مردم به او توصيه مىكردند كه تقيّه كند ، اما او مىگفت كه براثر تقيّهء من ممكن است فرزندانم از دين خارج شوند بنابراين مشكلات را تحمل خواهم كرد . و در نتيجهء پايمردى وى نوه‌اش سيد حسن در علم و عمل شهرهء آفاق شد .\r\nگويا همايون پادشاه در سال 963 ه ق وفات يافت و در آن موقع راجن شاه جوان بود .\r\nفرزندان او عبارتند از : زين العابدين و فرزندش سيد حسن كه هر دو عالم و فاضل بوده‌اند .\r\n( ر . ك : شرح زندگى وى در حرف « ح » ) .\r\nمولانا ميرزا يوسف حسين مىگويد كه ميعادنشينان متعدد راجن‌پور به نام راجو شاه معروف هستند و عموما از ميان آنان بعضيها مخدوم ناميده مىشدند كه به تدريس علوم دينى مشغول بوده‌اند . در زمان راجن شاه ، جلسه‌اى در 9 ذىالحجّه و ديگرى در عيد نوروز در راجن‌پور برگزار مىشد در آن جلسه دربارهء واقعهء غدير سخن گفته مىشد . علاوه بر اين عزادارى محرم از مدّتها پيش ادامه داشت .\r\n\r\nراحت حسين بهيك‌پورى 1306 ه ق / 1888 م 1378 ه ق / 1958 م\r\nابو الخليل مولانا سيد راحت حسين رضوى بن مولوى سيد محمّد ابراهيم ( درگذشتهء صفر\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n1309 ه ق ، على نگر ) از زمين‌داران « بهيك‌پور بلوك سارن » بود . وى در اول محرّم 1306 ه ق در بهيك‌پور متولد شد و به نام تاريخى غلام زين العابدين مشهور گشت ، سه سال بعد پدرش را از دست داد و مولوى سيد بشارت على ، تعليم و تربيت او را برعهده گرفت . و خال وى سيد محمّد مهدى بهيك‌پورى به او عربى ياد داد . سپس نزد مولانا حافظ فرمان على در مدرسهء سليمانيه پتنه درس خواند و در سال 1322 ه ق به سلطان المدارس لكنهو رفت ، معالم ، شرايع ، شرح لمعه ، سلم العلوم نهج البلاغة و غيره را در محضر مولانا ظهور حسين ، مولانا ناظر حسين ، مفتى سيد محمّد على و شوهر خواهر خود مولانا عابد حسين به پايان رسانيد و در سال 1334 ه ق به اخذ اجازه نايل آمد و به شوق تبليغ به راه افتاد ، وى مدتى مدير « مجلهء رسمى آل انديا شيعه » شد ، آنگاه براى زيارت به عراق و ايران سفر كرد ، در رامپور با مولانا مقبول احمد زندگى مىكرد و درس مولوى فاضل را به پايان رسانيد ، در ضمن وعظ و تبليغ ، مقاله نيز مىنوشت .\r\nوى در سال 1336 ه ق مدير روزنامهء اثنى عشرى دهلى شد و در سال 1340 ه ق به وطن خود بازگشت و مدتى بعد براى تبليغ به آفريقا رفت . سرانجام در ماه ژوئيهء 1958 م / محرم 1378 ه ق درگذشت .\r\nاز فرزندان او مىتوان مولوى سيد خليل عباس ، صدر الافاضل - مبلغ آفريقا - را نام برد .\r\n\r\nراحت حسين گوپالپورى 1297 ه ق / 1880 م 1376 ه ق / 1956 م\r\nحجّة الاسلام مولانا سيد راحت حسين بن طاهر حسين رضوى در گوپالپور در تاريخ 5 رجب 1297 ه ق متولد شد . نام تاريخى وى سيد حيدر رضا بود . بعد از پايان دورهء ابتدايى ، دروس قطبى ، ميبذى ، حريرى و شرايع الاسلام را در محضر سيد باخدا مولانا سيد حسن ، سيد عابد حسين ، مولانا سيد محمّد مهدى و مولانا نظير حسين تمام كرد و بعد از تدريس شش‌ساله در لكنهو بنا به تشويق پدرزن خود مولانا نثار حسين به عراق رفت و در نجف در دروس شيخ على گنابادى ، آقا ملا رضا ، آقا سيد كاظم خراسانى و آقاى شيخ سيد كاظم يزدى شركت كرد و بعد از نه سال تحصيل در فقه و اصول به اخذ مدارك عالى نايل آمد و در سال 1914 م وقتى كه عراق گرفتار جنگ بود ، مولانا راحت حسين با مشكلات زياد با خانوادهء خود به وطن بازگشت . حدود بيست سال بعد دوباره به عراق و ايران رفت .\r\nايالت « بهار » از قديم سابقهء علمى داشت و علما كتابخانه‌هاى بزرگى در آنجا تأسيس و\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nكتابهاى نادر و كميابى را جمع‌آورى كرده بودند . در قريه‌اى به نام حيدرآباد واقع در بلوك مونگير يكى از زمين‌داران كتابخانه‌اى عالى تأسيس كرده بود . مولانا راحت حسين در آن محل سكونت گزيد و با خاطرى آسوده به تحقيق و مطالعه و تبليغ پرداخت و نماز جمعه و جماعت را برقرار كرد . در اين هنگام از ايالتهاى ديگر از او براى تدريس دعوت مىكردند و او به رياست مدارس مختلف از جمله مدرسة الواعظين برگزيده شد ، اما به خاطر ضعف و بيمارى به زادگاه خويش برگشت و در 26 رمضان 1376 ه ق وفات يافت .\r\nمولانا راحت حسين در فقه ، اصول ، رجال و درايت مايهء افتخار معاصران بود ، مدتى در زمينهء تفسير كار كرد و تفسيرى بزرگ به تحرير درآورد .\r\nتصانيف او عبارتند از : قاطع لجاج ( ميراث ازواج ، فقه ، چاپى ) ؛ تعدية النكاح ( عربى ، چاپى ) ؛ الاستنصار فى حرمة الاستدبار ( فقه ، چاپى ) ؛ منازل آنام ( منازل سفر امام حسين عليه السّلام ، چاپى ، اردو ) ؛ رافع التباس از سند زيارت ناحيه ( ارود ، چاپى 1371 ه ق ) ؛ تفسير انوار القرآن ( اردو ، تا سورهء آل عمران چاپ شده است ) ؛ رسالهء بسط يدين .\r\nفرزندان او عبارتند از : مولانا سيد على صدر الافاضل ؛ مولانا محمد ؛ مولوى محمد حسين ؛ مولوى نور اللّه .\r\n\r\nرتن سنگه زخمى 1190 ه ق / 1776 م 1267 ه ق / 1850 م\r\nراجارتن سنگه بن بالك رام بريلوى لكنهوى ، پيرو مذهب هندو بود ، علوم همان مذهب را نيز تحصيل كرد . سپس عربى ، فارسى ، تركى و انگليسى را فرا گرفت ، در فن حساب و نجوم يكتا و در ادب فارسى و لغت استاد بود . پادشاه اوده او را با لقب « فخر الدوله دبير الملك راجارتن سنگه بهادر هوشيار جنگ » ملقب ساخت .\r\nغازى الدّين ( قدرشناس علوم ) او را به اميرالانشايى منصوب و منشى الممالك خطاب كرد و محمّد على شاه او را به سمت ديوان و بخشى منصوب ساخت .\r\nوى در سال 1236 ه ق چهل‌ساله بود در اين هنگام مصحفى به رشتهء تحرير درآورد . يكى از شاگردان ميرزا قتيل بود . استاد و شاگرد هر دو علاوه بر ادبيات فارسى در فلسفه هم معروف بودند . ميرزا قتيل از مذهب هندو ، به اسلام گرويد . رتن سنگه نيز در سال 1264 ه ق علنا شيعه شد و در سال 1267 ه ق درگذشت .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nتصانيف او عبارتند از : شرح گل كشتى ( فارسى ، خطى ، در كتابخانهء پروفسور مسعود حسن موجود است ) ؛ سلطان التواريخ ( فارسى ، خطى ، 1245 ه ق ، در كتابخانهء دانشگاه پنجاب لاهور و دانشگاه لكنهو موجود است ) ؛ حدائق النجوم ( فارسى ، خطى ، در كتابخانهء پروفسور مسعود حسن ، در لكنهو موجود است و به قول دكتر سيد عبد اللّه اين كتاب را بنا به درخواست محمّد على شاه اوده در سال 1253 ه ق نوشته بوده و داراى پنجاه و شش فصل است و از بهترين كتابها به شمار مىرود ) ؛ ديوان فارسى ، ( چاپى ، لكنهو 1252 ه ق ) .\r\n\r\nرجب على ارسطو جاه 1221 ه ق / 1806 م 1286 ه ق / 1869 م\r\nمولانا سيد رجب على بن سيد علىبخش نقوى از سادات پنجگرائين بود ، مولانا در سال 1806 م / 1221 ه ق در « تلوندى » كه منطقهء اجدادى او بود ، به دنيا آمد . در سال 1807 م ديوان « محكم‌چند » آن ملك را مصادره كرد و سادات جلاى وطن كردند و به « جگراول » رفتند و سامان گرفتند . رجب على در 12 سالگى براى تحصيل علم به لاهور رفت و در آنجا نزد ملا مهدى خطا كه يكى از شاگردان ملا محمد مقيم و او از شاگردان شيخ حر عاملى بود ، كتابهاى اماميه را خواند و در محضر سيد خير شاه علم طب آموخت . بنابراين مىتوان گفت كه در سال 1233 ه ق ملا مهدى عالم شيعهء لاهور بود و سلسلهء شاگردى وى به علامه حر عاملى مىرسيد يعنى رجب على شاه تعليم ابتدايى را در دبستان حر عاملى عليه الغفران آغاز كرد .\r\nدر سال 1825 م به مدرسهء دهلى وارد شد و نزد مفتى صدر الدّين درس خواند و در همان مدرسه رياضى هم تدريس مىكرد . در آن زمان بود كه با ملا محمّد باقر دهلوى و ميرزا غالب رابطه برقرار كرد .\r\nدر سال 1830 م احتمالا براى كسب اطلاعات مذهبى و مباحثات دينى مدرسهء دهلى را ترك گفت و به شهرهاى مختلف رفت . شايد با صدر الصدور ميروت هم ملاقات داشته و از او استفاده كرده باشد . پس از آن با مولانا حامد حسين روابط نزديك پيدا كرد . از آگره به گواليار و هوشنگ‌آباد و سپس به بهوپال رفت و در آنجا كرم محمد خان ، حاكم ايالت او را مأمور به نوشتن فتوا كرد . بنابراين مىتوان گفت كه مولانا فقه سنى را هم مىدانسته است . سه سال در بهوپال ماند اما از تبليغات دست برنداشت . سرانجام با عبد اللّه بغدادى ، مرشد بيگم صاحبه بهوپال به مباحثه پرداخت . ملا عبد اللّه بغدادى خود را جامع علوم و حافظ صد هزار حديث\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمىدانست ، وقتى مولانا رجب على با او مباحثه را شروع كرد اغلب مردم شهر حضور داشتند و حاكم نيز از اين جريان اطلاع يافت . سرانجام با مباحثاتى كه انجام شد ، تعداد زيادى از پتان بهوپال شيعه شدند . بدين سبب مردم بهوپال مخالف ملا شدند . اما چون والدهء نواب سكندر جهان مريد ملا بود بنابراين وى در بهوپال ماند و مولانا رجب على در سال 1833 م از بهوپال به جگرالون رفت . سردار فتح سنگه حاكم كپورتهله وقتى خبردار شد مولانا را به حضور طلبيد و او را به سمت ناظر انتظامات نهرى و امور مهندسى تعيين كرد . وى نقشه و مساحت زمين و ارتفاع و ساير مشخصات را براى ايجاد نهر بررسى و تعيين كرد و بعد از چهار ماه راه بهوپال را پيش گرفت و در راه درانباله با سرجورج راسل كلارك برخورد كرد ، اين شخص او را در اول فوريهء سال 1834 م به سمت منشى منطقهء جمنا و ستلج ( دوآبه ) منصوب كرد و پس از ارتقاى مقام به سمت منشى ممالك پنجاب انتخاب شد . در سال 1853 م بعد از بازنشستگى ، هانرى لارنس براى كمك به ارتش انگليسيها در جنگ راحپوتانه از وى دعوت به عمل آورد و او هم با آنان همكارى كرد . هنگام بازگشت در دهلى با مولوى حيدر على مصنف منتهى الكلام به مباحثه پرداخت .\r\nدر جنگ آزادى ، انگليسيها دوباره او را دعوت به همكارى كردند و او همراه با ژنرال نيچر به عنوان مير منشى آغاز به كار كرد . بعد از جنگ آزادى لرد كيننك به عنوان خلعت پنج هزار روپيه به او داد و او را به لقبهاى ارسطو جاه و خان بهادر ملقب ساخت .\r\nدر سال 1861 م از راه سكهر ، كراچى ، بمبئى و عدن به حج مشرف شد ، در اين سفر افراد زيادى همراه وى بودند از جمله تقدس مآب سيد عوض على نوگانوى و همچنين دو فرزند ارسطو جاه ، سيد شريف حسن و سيد شريف حسين . اين سفر با اطمينان خاطر انجام شد و دو سال به طول انجاميد . من در جهنگ نسخهء خطى عربى « تفسير درّ منثور سيوطى » را در خانهء مولوى رضى الدّين حيدر ديده بودم كه رجب على در بحرين خريده بود .\r\nوى در اين سفر با علما ملاقات كرد ، كتابها خريد و با اطمينان كامل در سال 1278 ه ق وارد مدينهء منوره شد ، در ماه رمضان المبارك در مدينه بود ، بعد از ماه رمضان وارد مكّهء مكرّمه شد .\r\nدر آن سال از ميان علماى معروف آية اللّه ميرزا نصر اللّه مجتهد ( امام جمعه و جماعت مسجد گوهر شاد مشهد مقدس ) براى حج آمده بود . مولانا رجب على همراه وى مناسك حج را انجام داد .\r\nدر ماه محرم مراسم عزادارى را در جده برگزار كرد ، مجالس بزرگى ترتيب داد و علماى عرب\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nو عجم شركت داشتند ، سرانجام بعد از ماه محرم از راه بمبئى به زادگاه خود برگشت .\r\nمولانا رجب على علاوه بر اينكه اديب و شاعر فارسى و عربى بود ، در فن خطابه و مناظره و بحثهاى سياسى تبحر داشت . وى در شبه قاره هند و بخصوص در شمال هندوستان از بزرگترين سياست‌مداران مسلمان به شمار مىرفت و در عقايد مذهبى خود پابرجا بود و تسليم كسى نمىشد . مخالفان بر ضد او تبليغ مىكردند و خدمات اسلامى او را در خصوص آزادى مسلمانان پنجاب از ظلم و ستم سيكها ، ناديده مىگرفتند .\r\nرجب على شاه دشمنان شيعه را در پنجاب از بين برد و براى تبليغات مذهب شيعه چاپخانه‌اى به نام مجمع البحرين تأسيس كرد و روزنامه و كتابها را به چاپ مىرساند . كتابهايى بىشمار به وسيلهء اين چاپخانه به بازار آمد كه از آن ميان صحيفهء علويه ، چاپ اول و جواب تحفهء اثنىعشريه تحت عنوان تشييد المطاعن ( چاپ 1284 ه ق )\r\nو غيره به چاپ رسيدند .\r\nفردوس مآب مولانا حامد حسين در سال 1284 ه ق وقتى به لودهيانه آمد مهمان رجب على شاه بود . مولانا رجب على بعد از يك زندگى بسيار آبرومند در سن شصت و پنج‌سالگى در 20 جمادى الثانى 1286 ه ق در « جگرانون » درگذشت .\r\nاز فرزندان او مىتوان ، مولانا شريف الحسن و مولانا شريف الحسين را نام برد .\r\nتصانيف او عبارتند از : كشف الغطا فى تفسير سورهء هل اتى ؛ سرّ اكبر فى تفسير سورهء و الفجر ؛ افادات عليه قصايد مدحيه ائمه ؛ ( فارسى ، چاپى ) .\r\n\r\nرحم على 1235 ه ق / 1819 م\r\nمولانا سيد رحم على سونىپتى ، عالم كامل علوم دينى و عقلى و همچنين استاد حكيم ميرزا محمّد كامل شهيد رابع ملجأ شيعيان دهلى واچهه ميان برادر محمّد شاه پادشاه دهلى بود .\r\nسيد مطيع احمد جعفرى ساكن خانيوال مىگويد : وقتى كه عبد العزيز كتاب تحفهء اثنىعشريه را مىنوشت من به سبب خويشاوندى از طرف مادرم مانع شدم كه كتاب را بنويسد اما وى راضى نشد و در همان زمان از حكيم محمد خواست كه جوابش را بنويسد . مولانا در حدود سال 1235 ه ق درگذشت .\r\nاز آثار او بدر الدجى را مىتوان نام برد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nرستم على عظيم‌آبادى 1230 ه ق / 1814 م\r\nمولانا رستم على بن مولوى محمد حليم كشميرى ، عظيم‌آبادى عالم معقولات در « پتنه » بود ، مؤلف تاريخ جهان‌نما شرح زندگى او را در حدود سال 1223 ه ق نوشته و به عنوان شاگرد خود معرفى كرده است . به قول غلام حسين طباطبايى ، مؤلف « سير المتأخرين » سيد رستم على مردى مستغنى ، گوشه‌نشين و از علوم ظاهرى بهره‌مند بود . كرامات وى بين مردم مشهور است .\r\nوى در زمان « رام نرائن » استاندار دار فانى را وداع گفت و در مقبرهء مير افضل سوداگر كشميرى به خاك سپرده شد . مير افضل سوداگر از معتقدان وى بود . مقبرهء رستم على در محلى معروف و شناخته شده است . در جهان‌نما او را ميرزا و در سير المتأخرين سيد نوشته‌اند .\r\n\r\nرشيد ترابى 1326 ه ق / 1908 م 1393 ه ق / 1973 م\r\nاز خطباى شبه قاره هند كسانى كه به اوج عظمت و قدرت رسيدند حكيم مقبول احمد ، مولانا سبط حسن ، مولانا كلب حسين ، مولانا سيد محمد دهلوى و مولانا رشيد ترابى ، رضا حسين حايز اهميت خاص هستند .\r\nبه قول علامه رشيد ترابى :\r\nپدرش ، شرف حسين ، از متدينين بزرگ حيدرآباد بود ، رشيد ترابى در 1326 ه ق مطابق 1908 م به دنيا آمد . از همان ابتداى كودكى بسيار با ذكاوت و متمايل به دين بود . تحصيلات خود را در مدارس دولتى گذراند و از سال 1938 تا 1940 م وكيل مجلس بود و در ادارهء دولتى كار مىكرد . به سياست علاقه‌مند و وابسته به نهضت پاكستان بود و همراه با بهادر يار جنگ و قائد اعظم فعاليت سياسى داشت .\r\nرجحان مذهبى و شوق خطابت ، او را تا فراز منبر رسانيد و خيلى زود به شهرت رسيد . از سال 1939 تا 1948 م در مجالس شاه خراسان ، موقعيت مولانا رضا حسين ترابى به اوج رسيده بود و در پاكستان به عنوان خطيب و متفكر شناخته مىشد . در سه چهار سال اخير خطابه‌ها و سخنرانيهاى وى نه تنها از طريق راديو و تلويزيون پخش مىشد ، بلكه نوارهايى بىشمار از راديو و تلويزيون مراكز كراچى ، لاهور ، مولتان حيدرآباد و غيره انتشار مىيافت . از طريق تلفن ، شهر به شهر ، مردم از وجود او استفاده مىكردند ، وقتى وى در « يارك نشتر » ، « خالق ديناهال » يا حسينيه‌اى وعظ مىكرد جمعيت انبوهى گرد مىآمدند ، شايد در زمان او نظير چنين واعظى\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nوجود نداشت .\r\nوى در آخرين سفر لاهور در 13 آوريل 1972 م در ضمن يادداشت شرح حال خود اسامى كسانى را كه از محضر آنان مستفيض شده ذكر كرده است : سيد ابو بكر بن شهاب مرعشى تلميذ زين دهلان ( حيدرآباد دكن ، مولانا على حيدر نظم طباطبايى ، ضامن كنتورى ، مولانا سبط حسن لكنهوى ، ميرزا محمّد هادى رسوا ، در نجف آقاى نايينى ، آقاى ميرزا على شيرازى ، آقاى اصطهباناتى ، آقا بزرگ تهرانى ، آقاى هبة الدّين شهرستانى ، در هندوستان و پاكستان هم با تمام علما ارتباط داشت من او را در حديث و رجال ، تفسير ، ادب و تاريخ از لحاظ حافظه كم‌نظير يافتم ، چندين سفر به عراق و ايران داشته و به تمام نقاط جنوب هند سفر كرده بود . سرانجام در سن 65 سالگى در روز دوشنبه 23 ذيقعدهء 1393 ه ق / 19 دسامبر 1973 م ساعت يازده شب درگذشت . روز بعد جنازه‌اش با جمعيّت انبوهى تشييع و در حسينيهء سجاديه به خاك سپرده شد .\r\nمقبرهء وى در آنجا با اهتمام خاصى ساخته شده است .\r\nتصانيف او عبارتند از : كنز مخفى ( چاپ لكنهو 1924 م ) طب معصومين ( چاپ حيدرآباد ، 1926 م ) جنگهاى حيدرآباد ( چاپ 1942 م ) دستور علمى و مسايل اخلاقى ( چاپ حيدرآباد دكن و كراچى ) ترجمهء انگليسى نامه‌ها به نام مالك اشتر ، روزنامهء المنتظر كراچى ، اشعار ، حواشى و اقتباسات بىشمار كه چاپ نشده است .\r\n\r\nرضا بن شيخ زين العابدين شهيدى 1289 ه ق / 1872 م\r\nشيخ رضا بن زين العابدين هندى ، عاملى الشهيدى ( بهاء الدّين ) فقيه و اصولى و از احفاد شهيد بود . به قول صاحب اعيان الشيعة در سال 1289 ه ق در مدرس درگذشت و گويا بنيانگذار اجتهاد در مدرس و مروج روايت شهدا بود . از آثار او مىتوان شرح شرايع اسلام ( عربى ) را نام برد .\r\n\r\nرضا حسين نونهروى 1291 ه ق / 1874 م\r\nسيد رضا حسين بن حسين بن رمضان على حسينى در « نونهره بلوك غازىپور » متولد شد .\r\nبعد از گذراندن دورهء ابتدايى به لكنهو سفر كرد . در لكنهو از مولانا سيد محمّد تقى به اخذ مدارك علوم دين نايل آمد و بقيهء زندگى را در تدريس سپرى كرد و در سال 1291 ه ق وفات يافت .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nرضا حسين كمبوه 1250 ه ق / 1834 م 1325 ه ق / 1907 م\r\nمولانا رضا حسين خان كمبوه فرزند سبحان عليخان ( درگذشته به سال 1264 ه ق ) بود .\r\nپدرش فردى عالم ، فاضل ، فقيه ، اديب و مدبر و نيز ثروتمند بود . در « روهين كهندا » املاك داشت .\r\nرضا حسين در لكنهو به دنيا آمد و در همان‌جا به تحصيل علم پرداخت و به عنوان حديث‌خوان شهرت يافت وى در حدود سال 1325 ه ق دار فانى را وداع گفت .\r\n\r\nرضا حسين ( ر . ك : به رشيد ترابى ) 1375 ه ق / 1956 م\r\nرضا حسين اهل « بهل » مولوى ، اديب و ذاكر بود . در 20 فوريه سال 1956 م / 1375 ه ق درگذشت .\r\n\r\nرضا حيدر 1347 ه ق / 1928 م\r\nمولانا رضا حيدر از افاضل و مشاهير لكنهو بود ( من احوال او را مفصل نوشته بودم اما ضايع شد ) .\r\n\r\nرسول احمد 1399 ه ق / 1979 م\r\nرسول احمد ، ممتاز الافاضل و شاگرد ارشد مفتى احمد على ، مدرّس معقول و منقول در مدرسهء ناظميه بود . در سال 1389 ه ق به عراق سفر كرد . احتمالا در فوريهء 1979 م در لكنهو در سن 55 سالگى وفات يافت .\r\n\r\nرضا على ميرزا 1250 ه ق / 1835 م 1334 ه ق / 1915 م\r\nمولانا ميرزا رضا على در محلهء مفتى گنج لكنهو زندگى مىكرد و از خاندان صلحا بود . او فردى فاضل ، عالم و مناظرى بسيار بزرگ به شمار مىرفت . در اواخر عمر در منزلش مجلس ساليانه برگزار كرده بود و در سخنرانيهاى مفصّل خود نكات مناظره را بيان مىكرد ، طرز بيان او در نهايت وقار و در سطحى عالى بود .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nدر ايالت محمودآباد به خدمات دينى اشتغال داشت و مردم به او احترام مىگذاشتند . مولانا كالسكه‌اى شخصى داشت و با وضع خوبى زندگى مىكرد .\r\nشوهر خواهر رضا على ، مولوى غلام رضا هم فردى فاضل و واعظى بزرگ بود . و در نهايت تواضع ، دعوت همگان را براى برگزارى مجالس دينى مىپذيرفت . با صداى بلند گريه مىكرد ، فرزند وى بنده رضا و نوه‌اش هادى حسين هدو بودند .\r\nمولانا ميرزا رضا على تقريبا در سن هشتاد و پنج‌سالگى در 8 ذىالحجه 1334 ه ق در لكنهو درگذشت .\r\nفرزندان او عبارت بودند از : مولوى غلام حيدر و قارى حبيب حيدر ، مولانا بنده حيدر .\r\n\r\nرضى بن نور الدّين 1128 ه ق / 1715 م 1194 ه ق / 1780 م\r\nمولانا سيد رضى بن شيخ الاسلام نور الدّين موسوى ، جزايرى ، شوشترى ، نوهء دخترى نعمت اللّه شوشترى بود و در سال 1128 ه ق در شوشتر متولد شد . پدر بزرگوارش شيخ الاسلام شوشتر و صاحب عزت و قدرت و مقام دينى بود . سيد رضى نزد برادر بزرگش مولانا سيد حسن و پدر بزرگوارش درس خواند و از محضر علماى بزرگ ديگر نيز بهره‌مند شد . در تفسير و حديث ، عقايد و فقه به درجهء اجتهاد رسيد . به اصفهان ، كاشان ، مشهد ، قم ، نجف ، كربلا ، كاظمين و سامرا رفت و از شيوخ اين مناطق به دريافت اجازات نايل آمد .\r\nوى در ابتداى جوانى با فراغت خاطر در وطن خويش زندگى مىكرد كه جنگ ايران و افغان شروع شد و هنوز تمام نشده بود كه تركها به ايران حمله كردند . عراق و ايران ويران گشت و عام و خاص قتل عام شدند . در همين هرج‌ومرج وى نيز مانند شيخ على حزين از بصره به سورت آمد و نوشته‌اند كه اين قضيه در سال 1146 ه ق اتفاق افتاد . مولانا سيد حسين مدتى بعد به وطن بازگشت ولى سيد رضى از سورت به دهلى رفت و در آنجا ابو المنصور خان قزلباش ، وزير وقت از وى به گرمى پذيرايى كرد اما مولانا آرامش نداشت و تصميم گرفت كه به وطن خود برگردد . راه كابل و قندهار بسته بود . هر دو برادر ازآنجا به بنگال رفتند و به وسيلهء كشتى به ايران وارد شدند . شجاع الدوله ، ناظم بنگال او را به دربار خود پذيرفت . بعد از شجاع الدوله ، مرشد قلى خان ، استاندار « اوريسه » هم از وى به گرمى پذيرايى كرد ، مولانا با مرشد قلى خان مدتى زندگى كرد و وقتى وى به دكن رفت مولانا هم همراه او بود . بعد از مدتى مولانا سيد رضى\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبه حيدرآباد رفت و با غلام على آزاد بلگرامى براى اولين بار در سال 1160 ه ق و بار دوم در سال 1165 ه ق ملاقات كرد . گويا قبل از اين ملاقات ، آزاد بلگرامى در حدود سال 1147 ه ق با حزين ملاقات كرده بود . مولانا رضى در دار الانشاء شروع به كار كرد و صاحب مقام شد و در دكن هم صاحب تيول گشت و با خانوادهء تفرشى ازدواج كرد .\r\nدر سال 1166 ه ق ابو القاسم به دنيا آمد و وقتى جوان شد مولانا ترك دنيا كرده در دايرهء ميرمؤمن گوشه‌نشين شده بود سپس تمام زندگى خود را به عبادت و رياضت گذارند تا اينكه سرانجام در شب بيست و چهارم جمادى الاول سال 1194 ه ق درگذشت .\r\nاز فرزندان او ابو القاسم ( مير عالم درگذشته به سال 1123 ه ق ، ر . ك : شرح حال وى ) و سيد زين العابدين را مىتوان نام برد .\r\n\r\nرضى الدّين امروهوى 1233 ه ق / 1817 م\r\nمولا سيد رضى الدّين امروهوى فردى فاضل و پرهيزگار بود و در سال 1233 ه ق وفات يافت ( شرح حالش مفقود شده است ) .\r\n\r\nرمضان على 1274 ه ق / 1857 م\r\nسيد رمضان على بن نجف على حسينى در نونهره بلوك غازىپور به دنيا آمد . در محضر استادان معاصر درس خواند و براى تحصيل علم سفرها كرد ، از علما به دريافت مدارك و اجازات نايل آمد . كلمهء « لا إله الّا اللّه » پيوسته بر زبانش جارى بود . فردى زاهد به شمار مىرفت و از غذاهاى بىمزه استفاده مىكرد و معتقد بود كه اين نفس اماره لياقت غذاى خوش‌مزه را ندارد ، داستان عرفان و ايثار و تقواى او مشهور است . در لكنهو ، عظيم‌آباد ، بنارس و مناطق مختلف سكونت داشت و همه او را فرشته‌اى به صورت انسان مىديدند . در سن بيش از هفتادسالگى در اول محرم سال 1274 ه ق در نونهره وفات يافت .\r\nاز فرزندان او بحر العلوم مولانا سيد حسين ، ( درگذشته به سال 1271 ه ق ) را مىتوان نام برد .\r\n\r\nرياض بنارسى 1361 ه ق / 1942 م\r\nسيد رياض على بنارسى از علما نبود اما مورّخى وسيع النظر و مصنّفى نكته‌سنج به شمار\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمىرفت . زبان انگليسى را خوب مىدانست و كتابهاى ارزشمندى نيز به زبان اردو نوشت ، من در « الكرّار » ( مجله ) مقدمه‌اى مفصل دربارهء او نوشتم كه در لاهور به چاپ رسيد . رياض علاوه بر اينكه فردى خطيب و شاعر بود در بنارس از مبلغان بزرگ اسلامى به شمار مىرفت . با هندوان مناظره مىكرد و پيروز مىشد .\r\nوى در شعبان 1361 ه ق / 2 سپتامبر 1942 م ساعت پنج صبح دار فانى را وداع گفت .\r\nتصانيف او عبارتند از : الكرار ( چاپى ) ؛ ذبح عظيم ، دو جلد ( چاپى ) ؛ سوانح فاطمه زهرا عليها السّلام ( چاپى ) و خصوصيات اسلام ( چاپى ) .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nز\r\n\r\nزائر\r\nر . ك : محمّد خليل\r\n\r\nزكى حسين / گدا حسين 1256 ه ق / 1840 م 1333 ه ق / 1916 م\r\nمولانا سيد زكى حسين معروف به گدا حسين در 15 رمضان 1256 ه ق در زنگىپور متولد شد و هنوز شش‌ساله بود ( 1261 ه ق ) كه پدرش مولانا كرم حسين وفات يافت و زكى حسين تحت تكفل برادرش سيد احمد حسين كه فردى عالم و فاضل و مقدس بود قرار گرفت و نزد مولانا محمود على و على حسين درس خواند و براى تحصيل علم به لكنهو هم رفت . در آنجا از محضر برادر بزرگش و ساير استادان كسب فيض كرد و سپس به پتنه رفت و نزد مولوى حسين اصغر چوروى پاروى ، مولوى گلزار على حنفى علوم غريبه و نزد منشى منوهرلال علوم رياضى خلاصة الحساب و تحرير اقليدس و كتابهايى مانند آنها را خوانده به كلكته رفت و در محضر عالم بزرگ مولانا قائمة الدّين ميرزا محمّد على فقه و اصول فرا گرفت و فارغ التحصيل شد . وى به تحصيل علم عشق مىورزيد و براى اين منظور سفرهاى زيادى كرد .\r\nحاجى فرحت حسين ، يكى از بزرگان عظيم‌آباد مولانا را براى تدريس فرزندانش دعوت كرد و او نيز سلسلهء درسى را در عظيم‌آباد شروع كرد . وى علاوه بر تدريس درسهاى عمومى در علوم رياضى و اقليدس مهارت داشت ، بخصوص در تدريس خلاصة الحساب ، تشريح الافلاك ، شرح چغمنى ، شرح تذكره مجستى و مقالات اقليدس بين معاصران خود ممتاز بود و در فقه و اصول\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nدرجهء اجتهاد داشت . در بعضى مسائل تقليد و در بعضى احتياط مىكرد ، از كثرت زهد و تقدس ، امامت نماز جماعت را قبول نمىكرد ، درحالىكه عدالت او مورد تأييد علما بود ، چنان‌كه تاج العلماء و مولانا على جواد زنگىپورى بنارسى دربارهء او چنين نوشته‌اند :\r\n« بلى ، شكى نيست درين كه عالىجناب مستطاب مولانا سيد گداحسين صاحب قبله زنگىپورى ، دامت افاداته جامع شرايط اوصاف عدالت و احق و احرى به امامت جمعه و جماعت و مستجمع كمالات علميه و عمليه و حاوى ملكات نفسيات البتّه مىباشند - و كفى باللّه شهيدا » .\r\nآية اللّه حاج شيخ حسين چنين نوشته است :\r\n« و اخذ بعضى از وجوهات و ايصال آن به فقرا و سادات قيام و اقدام نمايند و عموم مؤمنين هم چنانچه شايسته است البتّه در احترام و رعايت اكرام و اعظام آن جناب كوتاهى و مسامحه نخواهند فرمود » .\r\nمولانا سيد على حسين ابراهيم‌آبادى بلوك باره‌بنكى به وى اجازهء اجتهاد داد ، چرا كه مولانا خود به مقام مرجعيت و احترام و كمال رسيده بود .\r\nحاجى مير فرحت حسين يك ثلث زمين خود را به او بخشيد و وى را متولى ساخت اما بعد از حاجى ، فرزندان وى مولانا را اذيت كردند و او نظر به بىنيازى خود همه چيز را ترك كرد .\r\nمردم پتنه به او گرايش پيدا كرده بودند ، چرا كه او فردى زاهد ، عابد و صائم بود و در نماز و تهجد و ذكر و انجام وظايف و نيز تلاوت قرآن سعى وافى داشت ، در اواخر عمر به علت ضعف بينايى ، تدريس را ترك كرد و اوقات خود را به عبادت و مسايل جمعه و جماعت و نيز تبليغ احكام مىگذرانيد .\r\nتاريخ وفاتش روز دوشنبه يكم ذىالحجّه 1333 ه ق است ، مزارش را در مقبره « تلسى تلسىمندى پتنه ساخته‌اند ، فرزندش حاجى مولانا محمد لطيف نام داشت كه فردى عالم ، فاضل و متقى و قائم مقام پدرش بود .\r\nشاگردان او عبارتند از : مولوى حسن عسكرى ، مولوى على رضا ، مولوى محمد صالح .\r\nمادّهء تاريخ مولانا محمّد لطيف بر قبر گدا حسين اين‌چنين حكاكى شده است :\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n جناب مولوى سيد گدا حسين زكى * كه همچو او خلفى مادر زمانه نزاد\r\nوجود آن مه دين بود فخر زنگىپور * مگر به خدمت دين بود در عظيم‌آباد\r\nبه زهد و طاعت معبود عمر صرف نمود * مدام گرم روى داشت در ره ارشاد\r\nقوى به ضعف مرض هم دلش به ياد خدا * لب و زبانش وقف وظايف و اوراد\r\nچو آمد اول ذىحجه يوم دوشنبه * از اين جهان سوى جنت شد آن خجسته نهاد\r\nبراى سال وصالش چو فكر كرد لطيف * فلك بگفت به صد غم چه ركن شرع افتاد \r\n1333 ه ق\r\n\r\nزنده على 1367 ه ق / 1947 م\r\nقريهء « جلالى بلوك علىگره » ( هند ) قريهء امرا و علماى شيعه است . كتابخانه‌هاى بزرگ دارد و صاحبان علم و فضل ازآنجا برخاسته‌اند . از ميان دوستان من نيز مولانا مكرم حسين ( درگذشته به سال 1970 م ) ، مولانا سيد راحت حسين صدر الافاضل ، ازآنجا بودند و در سلطان المدارس درس مىخواندند . مولوى سيد عنايت حسين ( كراچى ) و مرحوم مولوى حسين اصغر ( درگذشته به سال 1975 م ) در مدرسهء ناظميه درس مىخواندند ، يكى براى فاضل ادب دانشگاه لكنهو درس عربى جديد و ديگرى شرايع الاسلام و معالم را نزد من خوانده بودند .\r\nاز ميان اهل فضل همان زمان بزرگوارى به نام مولانا محمد رفيع بود كه در حدود 1947 م وفات يافت و ديگرى صاحب علم مولانا زنده على بود كه در سال 1947 م به ديار باقى شتافت .\r\n( ر . ك : مكرم حسين مجتهد ) .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nزوار حسين نوگانوى 1334 ه ق / 1915 م 1397 ه ق / 1977 م\r\nمولانا سيد زوار حسين ( عابدى ) صدر الافاضل بن استاد مولانا سيد كاظم حسين ( عابدى ) مدرس مدرسهء عابديه كتره ابو تراب خان لكنهو و از اهالى نوگانوان بلوك مرادآباد بود . تحصيلات ابتدايى را در لكنهو فرا گرفت و از محضر استادانى مانند محمّد باقر ، مولانا سيد محمّد هادى ، مولانا عبد الحسين و مولانا عالم حسين استفاده كرد . علاوه بر تكميل دورهء دروس سلطان المدارس در امتحانات دانشگاههاى لكنهو الله‌آباد نيز شركت كرد و توفيقات لازم را به دست آورد .\r\nفردى بسيار پرهيزكار ، عابد ، متواضع ، خوش‌اخلاق ، حاضر جواب و شاعرى بديهه‌گو در عربى ، فارسى و اردو بود ، مدتى در آفريقا به تبليغ پرداخت ، چندين نوبت به حج و زيارت مشرّف شد .\r\nدر حدود سال 1960 م براى ملاقات من از ممباسا به لاهور آمد و چند روز مهمان من بود .\r\nبعد از بازگشت از آفريقا در لكنهو خانه‌اى ساخت و در حدود شصت و دوسالگى در ماه ژوئيهء 1977 م در زادگاه خود « نوگانوان » درگذشت و در مزار شهيد ثالث آگره مدفون شد .\r\nاو چند دختر و سه پسر داشت به نامهاى : سيد مبارك حسين ، سيد متقى عباس و شهنشاه حيدر عابدى .\r\n\r\nزوار عليخان 1280 ه ق / 1863 م 1325 ه ق / 1907 م\r\nنواب زوار عليخان ، يكى از بزرگان حسين‌آباد بلوك مونگير ( بهار ، هند ) و شاگرد تاج العلماء مولانا على محمد بود . علوم دينى را خوب مىدانست و در ادبيات عرب مهارت داشت . چندين قصيده به زبان عربى سروده و شرح نهج البلاغة را نوشته كه داراى بحث مفصّل دربارهء اغلاط ابن ابى الحديد است . وى در تاريخ 15 جمادى الثانى 1325 ه ق وفات يافت .\r\nتصانيف او ديوان اشعار عربى و فارسى و شرح نهج البلاغة است .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nزيرك حسين 1288 ه ق / 1871 م 1345 ه ق / 1926 م\r\nسيد زيرك حسين امروهوى فردى بسيار باهوش و داراى حافظه‌اى قوى بود ، مطالعات علوم مذهبى و شوق مناظره به وى وسعت نظر داده بود . به عراق رفت و علاوه بر زيارت مشاهد متبركه بر زبان عربى تسلط يافت و با مولانا مقبول احمد و اعجاز حسين زندگى مىكرد و چون در علوم پزشكى و معالجهء بيماران تبحر پيدا كرده بود ، به او دكتر مىگفتند . در محلهء غلام على امروهه سكونت داشت ، تاريخ ولادتش 1288 ه ق و بنا به گفتهء مولانا محمد محسن ، نبيرهء نجم العلماء در حدود سال 1926 م وفات يافت .\r\nتصانيف او عبارتند از : ترجمه و حواشى قرآن مجيد ( اردو ، چاپى ) ، الخلفا ( اردو ، چاپى ) ، المذاهب ( اردو ، چاپى ) كه در كتابخانهء من موجود است .\r\n\r\nزين الدّين عالمى 1100 ه ق / 1688 م\r\nزين الدّين على ، از اهالى جبل عالم ( لبنان ) بود ، از استادان عرب و عجم كسب علم كرد و بعد از سفرهاى عراق و ايران وارد هند شد و در دكن درگذشت . شرح حال بيشترى دربارهء وى در دست نيست جز آنچه در فهرست آمده است .\r\n\r\nزين الدّين ، ميرزا محسن 1270 ه ق / 1853 م\r\nمولانا سيد احمد ، نويسندهء ورثة الانبياء به نقل از تذكرة العلماء او را از شاگردان غفران مآب دانسته و دربارهء او چنين گفته است :\r\nسلالهء امراى كرام ، نخبهء ازكياى فخام ، ذو المفاخر و المناصب ، جليل المآثر و المناقب ، صاحب جاه و جلال ، يكتا گوهر درياى علم و كمال ، منبع فصاحت و بلاغت ، معدن رشادت و براعت ، غواص قاموس فنون ادبيه ، مصحح صحاح علوم لغويه ، زبدة الاعيان ، فخر الاماثل و الاقران ، جناب مستطاب ميرزا زين العابدين احمد خان بهادر المعروف به ميرزا محسن دام الطافه .\r\nدر فنون ادب ، خصوصا در عروض و قافيه يكتا بود .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nزين العابدين موسوى 1280 ه ق / 1863 م 1317 ه ق / 1900 م\r\nمولانا سيد زين العابدين بن مولانا سيد محمد وزير بن مفتى محمد عباس كه به مناسبت ولادت وى جناب مفتى اين قطعه را دربارهء او سرود :\r\n به ميلاد فرزند فرزند ناظم * كه او هست چشم و چراغ محمد\r\nبرآمد ز تاريخ يك طرح رنگين * دميده گلى نو ز باغ محمد \r\n1280 ه ق\r\nوى شاگرد مولانا سيد محمد و تاج العلماء مولانا على محمد بود ، رساله‌اى دربارهء فقه استدلالى نوشت ، در يكى از مدارس علوم دينى تدريس مىكرد .\r\nوى فردى بسيار مقدس و محترم و از نظر خاص و عام مكرم بود . در شهر پتنه زندگى مىكرد و انجمن علمى آن شهر براى او احترام قايل بود ، وى استعداد شعر داشت و بديهه‌سرايى را به ارث برده بود . او در جوانى پس از پدرش وفات يافت ، تاريخ وفاتش در تكملهء نجوم السماء شوال 1317 ه ق نوشته شده است . در اجازه‌نامهء تاج العلماء از مولانا زين العابدين به عنوان يك مجتهد ياد شده است .\r\nتأليفات او عبارتند از : منابع الافاضات فى الجهر و الاخفات در فقه كه به وسيلهء نواب ولايت عليخان به چاپ رسيده است .\r\n\r\nزين العابدين بتالوى 1252 ه ق / 1836 م 1324 ه ق / 1906 م\r\nسيد زين العابدين بخارى بن فضل على ، مناظر و خطيب بتاله بلوك گورداس‌پور پنجاب بود ، براى تبليغ و اشاعهء دين و مناظره با مخالفان به مناطق دوردست سفر مىكرد و تا كشمير رفت . او از علوم منقول بااطلاع بود .\r\nتاريخ ولادت وى سال 1836 م و تاريخ وفات او 1906 م است .\r\nتصانيف او عبارتند از : براهين الانصاب ( اردو ) ، اعانة السادات ( اردو ) .\r\nسيد كلب حسين بخارى فرزند اوست .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nزين العابدين بن حسين‌بخش 1228 ه ق / 1813 م 1363 ه ق / 1943 م\r\nمولانا زين العابدين بن حسين يكى از علما بود . به علت فقدان شرح حال وى فقط توانستم تاريخ ولادت و وفات او را كه در فهرست بر جاى مانده بود در اينجا ذكر كنم .\r\n\r\nزين العابدين حيدرآبادى 1304 ه ق / 1886 م 1370 ه ق / 1950 م\r\nمولانا زين العابدين بن مولانا نثار حسين عظيم‌آبادى حيدرآبادى در حدود سال 1304 ه ق متولد شد . حسام الاسلام مولانا سيد نثار حسين ( ر . ك : شرح حال نثار حسين ) عالمى جليل القدر بود و به پسرش صرف و نحو ، منطق و فلسفه اقليدس و جغرافيا ، هيئت و طب ، فقه و اصول و ادب را آموخت . او بعلاوه قوانين الاصول ، شرح لمعه ، مختصر معانى و شمس بازغه ، نفيس شرح اسباب ، قانون شيخ بو على سينا را فراگرفت .\r\nپس از فراگيرى و كسب علوم مذكور به نجف رفت و در دروس سطح و خارج به مدت سه سال از محضر استادان آنجا بهره جست .\r\nعكس جوانى او پيش من موجود است .\r\nتأليفات او عبارتند از : اصل الاصول ( عربى ) ، اصل الميزان ( عربى ) ، رسالة التوحيد ( اردو ) .\r\n\r\nزين العابدين مولتانى 1305 ه ق / 1887 م 1384 ه ق / 1964 م\r\nمولانا سيد زين العابدين بن ممتاز على به سبب تقدس و كردار نيكش بسيار معروف بود ، وى در ميان رؤساى مولتان اخلاق دينى و شوق مذهبى را احيا كرد . به همين مناسبت خاص و عام از صميم دل از او اطاعت مىكردند .\r\nسيد شمس الدّين نقوى گرديزى غزنوى جدّ اعلاى مولانا سيد زين العابدين بود . سلطان علاء الدّين غورى ، سيد شمس الدّين را همراه خود به دهلى آورد ( 605 ه ق ) و دخترش را به او داد و او را به مناصب عالى منصوب كرد .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nقبر سيد شمس الدّين به نام قبر حوض شمسى دهلى مشهور است . سيد شمس الدّين خواهرزادهء شاه محمّد يوسف گرديزى ( مدفون در مولتان ) بود . اولاد وى تا مدتها براى فتوحات در حال مبارزه و جنگ بودند و هريك به مناصبى رسيدند و مستغلات و تمولى به دست آوردند و در حومهء دهلى به عمران و آبادى پرداختند .\r\nسيد ممتاز على پدر مولانا زين العابدين در موهنه بلوك گورگانوان زندگى مىكرد ، مولانا در همان جا به دنيا آمد . تاريخ ولادتش 12 صفر 1305 ه ق و نام تاريخى او جواد اصغر است . ايام كودكى را در خانوادهء مذهبى سپرى كرد و چون به رشد رسيد به علم و عبادت روى آورد . مدتى در محضر مولانا مظفر عليخان و مولانا سيد هارون به تحصيل علم پرداخت و سپس وارد مدرسهء سلطان المدارس لكنهو شد و تا سند الافاضل درس خواند . وى از شاگردان علماى بزرگى مانند محمّد رضا و مولانا سيد محمّد هادى و نيز همدرس عمدة العلماء مولانا كلب حسين و مولانا عبد الحسين بود . آقاى باقر العلوم او را براى تبليغ در منطقهء مولتان انتخاب كرد . عالم و فاضل و متدين مولتان ، خان بهادر سيد حسين‌بخش از او پذيرايى كرد . زين العابدين با تشكيل نماز جمعه و جماعت و تعليم عقايد و احكام دين و امر به معروف و نهى از منكر و نيز با تأسيس مدرسهء باب العلوم حالت شيعيان را عوض كرد . رؤسا و ثروتمندان را با مسايل دين آشنا و به نماز و روزه و اداى خمس و زكات پايبند ساخت . طلاب علم از مناطق دور مىآمدند و پس از كسب دانش به لكنهو برمىگشتند .\r\nمولانا در اواخر عمر مبتلا به فشار خون شده بود و از اين بيمارى رنج مىبرد ، امّا شكايت نمىكرد . سرانجام در 25 ژوئيهء 1964 م / 17 ربيع الاول 1384 ه ق در سن هفتاد و نه‌سالگى ( به اندازهء عمر پدرش ) درگذشت و در ميان طرفداران انبوهش در قبرستان شاه‌گرديز به خاك سپرده شد .\r\n\r\nزين العابدين خان 1250 ه ق / 1834 م\r\nملا آقا زين العابدين لكنهوى از علما و افاضل لكنهو به شمار مىرفت . وى شاگرد غفران مآب بود و با استفاده از كتاب وى « اساس الاصول » كتابى دربارهء اصول و اخبار مرتب كرده بود .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nس\r\n\r\nساجد حسين 1320 ه ق / 1902 م 1399 ه ق / 1979 م\r\nمولانا سيد ساجد حسين فرزند مولانا ذاكر حسين مولوى بود و در نزد مولانا سيد حامد حسين و آقاى ناصر الملة به تحصيل علم پرداخت و علم طب را نيز در محضر حكيم محمّد مهدى فراگرفت .\r\nوى سرپرست كتابخانهء ناصريه كهجوه بود و در همان شهر زندگى مىكرد و علاوه بر فضل و دانش از شعراى بزرگ به شمار مىآمد ، در سن هشتادسالگى درگذشت و تاريخ وفاتش سپتامبر 1979 م / مطابق شوال 1399 ه ق است .\r\n\r\nساطع ، ملا عبد الحكيم 1143 ه ق / 1731 م\r\nملا عبد الحكيم ساطع بن ملا غالب كشميرى ، شاگرد ميرزا داراب جويا و ملا محمّد سعيد اشرف مازندرانى و از وابستگان دولت شاه عالم بود . وطنش كشمير بود ولى در پيشاور زندگى مىكرد ، در 21 رمضان 1463 ه ق در كشمير وفات يافت .\r\nشخصى ديگر به نام ملا ساطع ، ملا ابو الحسن بن ملا على كشميرى ( درگذشته به سال 1156 ه ق / 1743 م ) بوده كه در مخزن الغرائب و روز روشن به عنوان شاگرد ميرزا جويا و مداح صمصام الدوله نوشته شده است . كتابش « حجت ساطع » خلاصهء « برهان قاطع » است . هر دو شاعر و از علوم مذهبى و فقه نيز به خوبى آگاه بودند .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nسبط الحسن هنسوى 1333 ه ق / 1915 م 1398 ه ق / 1978 م\r\nمولانا سيد سبط الحسن بن سيد فيض الحسن رضوى ( در نزديكى الله‌آباد ) در فتحپور هنسوه به دنيا آمد . وى فاضل محقق ، كتاب‌شناس ، رجالى و مورخ بزرگ عهد ما بود . تجزيه و تحليل و تحقيق از مشاغل معمولى او به حساب مىآمد .\r\nسرپرست كتابخانه‌هاى راجه محمودآباد و دانشگاه علىگره بود . به همين مناسبت در سفرهاى معمولى و تبليغى خويش از كتابخانه‌ها بازديد مىكرد . او علاوه بر فهرست‌نگارى به كارهاى تحقيقى مىپرداخت و عضو منتدى النشر نجف ، انجمن تبليغات اسلامى تهران ، مركز تحقيقات اسلامى بمبئى و دواير علمى بود .\r\nمولانا سبط الحسن در سنّ شصت و پنج‌سالگى در علىگره وفات يافت و تاريخ وفاتش 8 آوريل 1978 م است .\r\nتصانيف او عبارتند از : 1 - تذكره مجيد ، احوال شهيد نور اللّه ( چاپ سوم ، 1979 م )\r\n2 - اثبات عزادارى ( اردو ، چاپى ) 3 - تاريخ عزادارى ( اردو ، چاپى ) 4 - فلسفهء نماز ( اردو ، چاپى ) 5 - اظهار حقيقت ردّ كتاب شهيد انسانيت ( اردو ، چاپى ) 6 - كشف الداهية ( اردو ، چاپى ) ، 7 - ازاحة الوسوسه ، ( اردو ، چاپى ) ، 8 - امام جعفر صادق عليه السّلام و اشاعهء علوم ( اردو ، چاپى ) 9 - تاريخ مرثيهء عربى ( اردو ، چاپى ) 10 - منهاج نهج البلاغة ( اردو ، چاپى ) و مقاله‌ها و رساله‌هاى متعدد چاپى ديگر .\r\nمخطوطات : 1 - الكتب و المكتبات قبل الاسلام ( عربى ) ، 2 - الكتب و المكتبات فى ادوار التشيع ( عربى ) ، 3 - شهاب ثاقب ، شرح ديوان حضرت ابو طالب ( اردو ) ، 4 - الدرّ المنظوم من كلام المعصوم ، 5 - لسان الصدق در تحقيق فارقليط و ايليا ، 6 - قول سديد . ردّ اهل سنّت ، 7 - ابو ذر غفارى ، 8 - رسالة الحقوق الامام على بن الحسين عليه السّلام ( با ترجمهء اردو و حواشى و توضيحات ) ، 9 - مسالك المشاهد و تقويم المقابر ، 10 - مجموعه مضامين علمى .\r\n\r\nسبحان عليخان 1180 ه ق / 1766 م 1264 ه ق / 1847 م\r\nسبحان عليخان بهادر بن على حسين كنبوه از بزرگان بانس بريلى بود . به قول عبد الحى ، صاحب « نزهة الخواطر » اجدادش از قاين بودند . وى از علماى بزرگ منطق و فلسفه ، ادب و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nتفسير و حديث و فقه به شمار مىرفت . با شيخ على حزين و خان علامه تفضل حسين خان روابط نزديك داشت . غفران مآب مولانا دلدار على نسبت به او با ادب و احترام رفتار مىكرد .\r\nنامه‌هايى كه به نام مفتى محمّد قلى ، مفتى محمد عباس و سلطان العلماء سيد محمد پيدا مىشوند ، نشان مىدهند كه سبحان عليخان فردى با استعداد ، مقدس و داراى شخصيّت بوده است . در حصن المتين نوشته شده كه وى فاضل كامل ، فصيح ، اديب ، حاضر جواب ، عابد ، متهجد و كثير البكاء بوده و در علم طب و رياضى و كلام ، مهارت داشته است . علم و تقدس او موجب شده بود كه با عامهء مردم و علما و حتى استاندار و پادشاه روابط محكمى داشته باشد .\r\nدر كليات نثر غالب ، سه نامه از سبحان عليخان ديده مىشود . مفتى محمد عباس قصيده‌اى عربى در مدح او سروده است . « 1 » نامه‌هاى عربى و فارسى مولانا سبحان عليخان از نظر من گذشته است و به نظر مىرسد او علاوه بر اينكه از انشايى عالى به زبان عربى و فارسى برخوردار بوده زبان انگليسى و عبرى را هم مىدانسته است . وى اول اتاليق ( استاد ) غازى الدّين حيدر و بعد در زمان نصير الدّين حيدر عهده‌دار نيابت وزارت و ناظر و سرپرست روابط سياسى بين كمپانى و حكومت بود و از اين بابت مبلغ پنجاه هزار روپيه به عنوان پيشكش دريافت مىكرد . علما و ارباب رياست و سياست با او مشورت مىكردند و او هم با نهايت احتياط و دورانديشى وظيفهء خود را انجام مىداد . در سال 1243 ه ق وقتى كه آقامير دچار زوال سياسى شد ، عليه سبحان عليخان هم بازپرسى به عمل آمد ، اما رهايى يافت و دوباره مشاور حكومت شد .\r\nدربارهء شخصيّت مولانا سبحان عليخان با قطعه تاريخ نيّر شكوه‌آبادى گوشه‌هاى زندگى علمى و عملى او روشن مىشود .\r\n\r\n\r\n","description":"","footnote":"\r\n( 1 ) - در ديوان رطب العرب ، ص 238 قصيده‌اى است به مطلع زير :\r\n سجع العنادل سحرة اشجانى * لو لا الهوى زالت به اسجانى \r\nاز يك‌صد و هفت بيت ، سه بيت آن نقل مىشود :\r\n متنزّه ، عال كمال ان اسمه * متضمن للعلو و السبحان\r\nهذا رصين المجد فرد زمانه * علّامة حبر عظيم الشّأن\r\nمتوقّد ، متكلّم ، متفقّد * متبحر ، متفرد الازمان \r\n","page_name":" 280 ","page_number":280},
  {"content":"\r\n\r\n مرجع روح و ملك ، ثانى عقل اول * زاير حضرت شاه شهدا هىهى واى\r\nزاهد و عابد و استاد حكيمان جهان * قطب اسلام و امام العلماء هىهى واى\r\nمنطق و علم و كلام و ادب و فقه و حديث * كتى ، هين هوگئى هم بىسروپا هىهى واى « 1 »\r\nحكمت و علم رياضى هين بغيران كى يتيم * آج بىكس هين ملوك و امرا هىهى واى « 2 » \r\nمولانا سفر زيارت و شايد حج هم انجام داده بود . بين علما مقام شامخى داشت . در منطق و كلام ، ادب و فقه و حديث ، فلسفه و رياضى و طب مهارت پيدا كرده بود . فردى عابد و پايبند شرع به شمار مىرفت و با مخالفان مذهب به مناظره مىپرداخت . دربارهء علوم مختلف كتابها نوشته تعدادى از كتابهاى وى در جنگ آزادى از بين رفته و تعدادى نيز به هنگام نقل مكان خانواده ضايع شده است .\r\nاز فرزندان وى احسان حسين ، مظفر حسين ، فدا حسين ، پياره صاحب رضا حسين را مىتوان نام برد كه به كربلا ( عراق ) هجرت كردند .\r\nمولانا سبحان على در 1264 ه ق درگذشت و برحسب وصيّتش او در كربلاى معلا مدفون است .\r\nمادّه تاريخ وفات او چنين است :\r\n مجهسى رضوان نى كها مصرع تاريخ منير * قبله دهر ملاذ العلماء هىهى واى\r\n( رضوان به من گفت مصرع تاريخ وى * قبلهء دهر ملاذ العلماء واى افسوس ) \r\n( 1264 ه ق )\r\n\r\nتصانيف او عبارتند از :\r\nشمس الضحى ( كلام ، فارسى ، چاپى ) ؛ الوجيزه ؛ رساله در حديث الاثر ؛ رساله در حديث ثقلين ؛ رساله در حديث حوض ؛ رساله لطافة المقال ؛ جواب رساله مكاتيب حيدر على .\r\nدر اغتشاش سال 1857 م علماى بىشمار شبه قارهء هند زيانهاى فراوان ديدند . مولانا سبحان عليخان از اين زيانها مصون نماند ، اما كسانى كه اهل كار و كوشش هستند هيچ‌گاه از شهرت آنان كاسته نخواهد شد . از كارهايى كه او انجام داده تشكيل « خيريّهء اوده » است .\r\nعمر حكومت اوده بسيار كوتاه بود ، اما حكمرانان ، فرصت خدمتگزارى را هرگز از دست\r\n\r\n\r\n","description":"","footnote":"\r\n( 1 ) - مىگويند كه منطق ، علم كلام ، ادب ، فقه و حديث معطل مانده‌اند ، افسوس !\r\n( 2 ) - حكمت و علم رياضى بدون او يتيم شده‌اند و ملوك و امرا امروز بىسرپرست گشته‌اند ، افسوس !\r\n","page_name":" 281 ","page_number":281},
  {"content":"\r\n\r\nندادند . درمانگاهها و بيمارستانها و مدارس و چاپخانه‌ها و مراكز تحقيقات تأسيس كردند و براى مستضعفان ساختمانهاى بزرگ مسكونى ساختند ؛ سازمانهاى تصنيف و تأليف و نيز حسينيه‌ها ، مساجد ، باغها و عمارات ايجاد و آنها را وقف كردند و از منافع اوقاف تا امروز حاجيان و زايران به حج و زيارت مىروند ، و به علما و طالبان علم كمكهاى فراوانى مىشود .\r\nدر 18 ذىالحجّه 1234 ه ق / 19 اكتبر 1819 م روز شنبه نواب غازى الدّين حيدر سلطنت خود را اعلام كرد . در آن وقت علامه سبحان عليخان مشاور عالى بود . وى دربارهء سكهء پادشاه چنين نوشته است :\r\n « سكه زد بر سيم و زر ، از فضل رب ذو المنن * غازى الدّين ، حيدر عالىنسب ، شاه زمن » \r\nسبحان عليخان كارى را كه در آن زمان انجام داد ، اين بود كه استاندار هندوستان ( اليگى ) برنامه‌اى را ترتيب داده بود كه به پيشرفت اقتصادى حكومت اوده صدمه برساند . در آن زمان حكومتهاى شبه قارهء هند به علت تسلط انگليسيها كاربردى نداشتند . درست مثل امريكا كه هرچه مىخواهد انجام مىدهد و اغلب حكومتها را تحت سلطهء خود درآورده و با كمك نظامى و غيره از آنها حمايت مىكند درحالىكه اگر روزى مخالفت كنند ، آنها را لگدمال خواهد كرد ، مانند پاكستان در سال 1971 م .\r\nعين الدوله سعادت خان حكمران اوده در نظر داشت كه تمام خسارات قراردادها و غيره را به شركت هند شرقى بپردازد ، و كشور را از سلطهء آنان آزاد كند . اما نواب در 21 رجب 1229 ه ق / 11 ژوئيهء 1813 م درگذشت . در آن وقت سيزده ميليون روپيه در خزانه موجود بود .\r\nانگليسيها به اين رقم چشم دوخته بودند و در عرض چند سال خزانه را خالى كردند ؛ نواب ، غازى الدّين حيدر را مجبور كرد تا براى اوّلين بار يك ميليون و هشتصد هزار روپيه از او بگيرند و در سال 1815 م يك ميليون و سپس در سال 1825 م يك ميليون ديگر به عنوان قرض گرفتند ، مولانا سبحان عليخان و معتمد الدوله در سال 1825 به فكر افتادند كه دراين‌باره برنامه‌اى طرح‌ريزى كنند .\r\nغازى الدّين حيدر پادشاه تصميم گرفت كه از منافع پولى كه حكومت به عنوان قرض مىدهد ، براى مردم استفاده كند ، چرا كه پادشاه و امرا شهريه‌ها و كمكها را مرتب به عراق مىفرستادند . اين قراردادها مرتب با حكومت بريتانيا بسته مىشد . من اين مطلب را در تاريخ علما براى اين مىنويسم كه مردم بدانند علما براى دين و ملت چه اقدامات مهمى انجام مىداده‌اند .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nخيريهء اوده به جاى كمك به علما ، به تبليغات حكومت بريتانيا توجه بيشترى مىكرد و به قول شيخ شمشاد حسين :\r\nوجوه خيريهء اوده وقتى اولين بار به نجف رسيد قرار شد كه پنج هزار روپيه به سيد مهدى بحر العلوم ( نجف ) و پنج هزار روپيه به سيد ابراهيم بن باقر صاحب ضوابط الاصول در كربلا بدهند اما وقتى وجوه به نجف رسيد ، سيد مهدى فوت شده بود ، بنابراين به آية اللّه العظمى شيخ مرتضى انصارى داده شد ، مدتى بعد حضرت انصارى معذرت خواست و فرزندش سيد مهدى به عنوان مقسّم تعيين شد .\r\nآية اللّه ملا محمّد كاظم خراسانى رحمة اللّه عليه از آن مبلغ مغازهء نانوايى را داير كرد تا طلاب به رايگان نان بگيرند .\r\nدربارهء تحقيق اين موضوع در 27 اكتبر 1938 م روز پنجشنبه محمّد شاه كمبوه نيز بياناتى را ايراد كرده گفت :\r\n« مدتى است كه من در كربلا زندگى مىكنم و اينجا داراى املاك هستم . من نوهء نواب سبحان عليخانم و وى اين رقم را از طريق مرحوم پادشاه غازى الدّين حيدر وقف كرده بود » .\r\nعلاوه بر خيريه اوده ، امرا ، نوابان و راجگان شبه قارهء هند هزاران هزار روپيه به‌طور ماهانه براى حوزهء علميهء نجف و كربلا و سامرّا وقف كرده بودند .\r\n\r\nسبط حسن جائسى ( خطيب اعظم ) 1296 ه ق / 1878 م 1354 ه ق / 1935 م\r\nسيد سبط حسن بن وارث حسين النقوى در سال 1296 ه ق در « جائس بلوك رائى بريلى ، هند » ، به دنيا آمد . تعليمات دورهء ابتدايى را همان جا فرا گرفت ، سپس به لكنهو آمد و وارد مدرسهء ناظميه شد و تحت سرپرستى نجم الحسن به دريافت مدرك ممتاز الافاضل نايل آمد . سپس در محضر سيد باقر درس خواند و مدرك صدر الافاضل را به دست آورد ، مدرك مولوى فاضل را نيز از دانشگاه پنجاب دريافت كرد .\r\nهوش خداداد ، دوستان خوب ، توفيق الهى ، زحمت و شفقت استادان و استعداد او موجب پيشرفت وى شد ؛ هرچه زمان مىگذشت ، موفق‌تر و معززتر مىشد . تدريس او براى متعلمين افتخارآميز بود .\r\nدر عربى و فارسى مهارت داشت و شيوهء بيان و نگارش او مانند اهل همان زبان بود .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nنوشته‌هاى منظوم و منثور او به زبان اردو مورد تأييد همگان قرار داشت .\r\nفضائل و مصائب محمّد صلّى اللّه عليه و آله و آل محمّد صلّى اللّه عليه و آله و روايات قديمى را به سبك جديد بيان مىكرد و اهل دانش و بينش به او گرايش پيدا كردند . در ادب و علم و نكته‌آفرينى هم سليقه‌اى بخصوص داشت و تمام علما را شگفت‌زده كرد . نكات تفسير و حديث يا موضوعات خاص و عام كلام و فلسفه را هرطور كه مىخواست ، مىنوشت و مىگفت .\r\nحكومت وقت در سال 1925 م او را به شمس العلماء ملقب كرد و اهل علم او را خطيب آل محمّد صلّى اللّه عليه و آله مىگفتند . نامهاى وصفى ديگر او « بلبل بوستان خطابت » و « عالم شيوابيان » بود .\r\nوى در 28 محرم 1354 ه ق / 2 مى 1935 م در لكنهو وفات يافت . خبر وفاتش در تمام كشور همچون آتش به زودى فراگير و منتشر شد ، روزنامه‌هاى كشور و ويژه‌نامه‌هاى وفات او را به چاپ رسانيدند ، دانشمندان كشور به عزا نشستند . در تشييع جنازه‌اش شيعه ، سنى ، هندو و مسيحى همه شركت كردند به‌طورى كه نظيرش قبلا ديده نشده بود ، در ساحل درياى گومتى جنازه‌اش را غسل دادند و در حسينيهء غفران مآب روبه‌روى دروازهء مسجد در صحن كوچك به خاك سپرده شد .\r\nمتأسفانه ديوان او به زبان اردو ، فارسى و عربى به چاپ نرسيد و گرنه به گنجينهء ادب گوهرى قيمتى اضافه مىشد ، من دو بيت شعر از او را پيدا كرده‌ام ، كه در سطح بسيار عالى سروده شده است :\r\n يهاب زئير الليث و الليث باعد * فكيف اذا لليث المهيج اطلقا\r\nو قرطان جوّالان كالقلب خافقا * كنجمين بالبدر التمام تعلقا \r\nدر تأسيس كالج شيعه لكنهو همراه با رؤسا و راجگان با درآمد قابل ملاحظهء خود كمك كرد .\r\nبه نظر من بنيانگذاران آن كالج سه نفر بودند : مولانا سبط حسن ، نواب فتح عليخان قزلباش و نواب حامد عليخان ، رامپور رحمة اللّه عليهم .\r\nهنگامى كه در سال 1337 ه ق مدرسة الواعظين لكنهو تأسيس شد ، وى به عنوان اولين رئيس آن مدرسه به كار مشغول شد .\r\nمولانا به كتاب و كتابخانه عشق مىورزيد . كتابخانهء بسيار قيمتى او به وسيلهء راجهء محمودآباد نگهدارى مىشد .\r\n\r\nتصانيف او عبارتند از :\r\nترجمهء محيط الدائرة ، در علم عروض ( چاپ شده ) ؛ الحجر الدامغ المعروف بالعذاب الواقع ( واقعهء غدير ، چاپ شده ) ؛ جواهر الكلام ، ده مجلس ( چاپ شده ) ؛\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nخطاب فاصل ترجمه ميزان عادل ( چاپ شده ) ؛ تقويم الاود فى مداواة العمد ، عربى ( چاپ شده ) ؛ الكاظم ( سوانح امام هفتم ، چاپ شده ) ؛ فرياد ( مجموعهء نوحه ، چاپ شده ) ؛ هدم الاساس فى حديث قرطاس ( اردو ) ؛ مرواريد واقعى ، ترجمهء درّ ثمين محسن امين عاملى در عقايد ، ( چاپ شده ) .\r\nسهيل يمن ، ماهنامه‌اى مذهبى بود كه او مدتى آن را به چاپ مىرساند .\r\nمولانا فرزندانى متعدد داشت كه از ميان آنان منظر و مرحوم محمد موسى همدرس من بودند . محمد موسى بسيار فعال و باذكاوت بود و در دروس خود پيوسته بر من پيشى داشت .\r\nافسوس ! صد هزار افسوس ! كه عمرش وفا نكرد و در سن بيست‌سالگى در 1945 م درگذشت .\r\nسالك لكنهوى ، شاعرى صاحب نظر و مجرّب بود ، سيد باسط حسن ماهر لكنهوى نيز شاعر است . وارث حسن از ساير فرزندان جوان‌تر اما از همه سعادتمندتر است . وى داراى مدرك صدر الافاضل و مداركى عالىتر از اروپا مىباشد . در لندن زندگى مىكند و مقالات وى در مجلهء انگليسى زبان « الصراط » به چاپ مىرسد .\r\n\r\nسبط حسين ( مجتهد ) 1284 ه ق / 1867 م 1372 ه ق / 1952 م\r\nسيد سبط حسين بن سيد رمضان على جائسى لكنهوى فرزند امة الهادى دختر غلام حسين بود . ولادت وى به قول آقاى شمس بعد از وفات سلطان العلماء در 15 شعبان 1284 ه ق اتفاق افتاد .\r\nحسن اتفاق اينكه نام وى با « حضرت صاحب الزمان » هم‌عدد است . او در لكنهو ، در محيط خانوادگى سلطان العلماء ، زاده شد و تربيت يافت . مولانا حبيب حيدر ، استاد تعليمات ابتدايى او بود و سپس در محضر استادانى بزرگ مانند مولانا محمد حسين بحر العلوم ، ملاذ العلماء سيد بچهن ، تاج العلماء سيد على محمد به آموختن قرآن ، حديث ، تفسير و فقه و معقول و منقول مشغول شد . در طب نيز از محضر حكيم محمّد جى استفاده كرد . آموخته‌هاى خود را به طلاب تدريس مىكرد . به فقه و اصول علاقه‌اى بخصوص داشت . كتابهاى فقه و اصول اهل سنت را مىخواند و تدريس مىكرد .\r\nدر سال 1901 م پس از پايان تحصيلاتش به باب مدينة العلم رفت و از نجف به كربلا و\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nسامره رسيد و در آنجا با آقا بزرگ ميرزا محمّد حسين شيرازى و در نجف با ميرزا حبيب اللّه رشتى و شيخ على يزدى و در كربلا با ميرزا محمّد حسين شهرستانى ملاقات كرد و همهء شخصيتهاى بزرگ زينت‌بخش مسند اجتهاد او شدند . سبط حسين از محضر همهء استادان استفاده برد اما كسب فيض از درسهاى آقاى شهرستانى و آقاى شيرازى سيزده سال به طول انجاميد و دو دوره را تمام كرد و در فقه و اصول به درجهء اجتهاد رسيد .\r\nدرس آقاى محمد حسين شيرازى را هميشه ياد مىكرد و مىگفت : اگر آقاى شيرازى بازهم زنده بود من تا آخر عمر در درس وى شركت مىكردم .\r\nآقاى شهرستانى هم به او احترام مىگذاشت و مىخواست كه او درس خارج را شروع كند امّا مولانا اين درس را شروع نكرد بلكه بعد از وفات وى درس خارج را در كربلا آغاز نمود .\r\nاز سال 1319 تا 1323 ه ق از طرف شيوخ و اكابر عراق و ايران اجازه‌ها دريافت كرد و آنگاه به وطن خود بازگشت .\r\nعلماى لكنهو از وى استقبال كردند و مقام علمى او را ستودند ، به‌طورى كه بعد از علن ، مولانا سبط حسين مرجع شبه قارهء هند شد .\r\nوى رئيس مدرسهء سليمانيهء پتنه و مدرسهء منصبيهء بيروت بود ، و چون بزرگترين اصولى عهد خود به شمار مىرفت . او علاوه بر درس و تدريس كتابهايى مهم نيز تأليف كرده است .\r\nدر اصول و فقه ، عقايد و كلام و نيز در ادب و شعر عربى ، فارسى و اردو متبحر بود . در علم طب هم مهارت تام داشت و در معالجهء بيماران و تشخيص مرض ممتاز بود . در اواخر عمر به جونپور رفت و در همان‌جا در 4 مارس 1952 م / جمادى الثانى 1372 ه ق درگذشت .\r\nفرزندان متعدد داشت كه از آن جمله مىتوان محمّد باقر شمس را كه در تاريخ و ادب شهرت دارد ، نام برد .\r\n\r\nتصانيف او عبارتند از :\r\nزواهر الدّرر ، احوال حضرت حجّت ، ( اردو ، چاپى ) .\r\nهات الغدير عن خير الغدير ، ( اردو ، چاپى ) .\r\nصفائح العقيان فى بحث تحريف القرآن ، ( اردو ، چاپى ) .\r\nمشارع الشرائع ( اصول فقه ، اردو ، چاپى ) .\r\nفرائد الافكار ، بحث در نظر ريبه ( اردو ، چاپى ) .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nعرائس الافكار ( فقه استدلالى ، عربى ، چاپى ) .\r\nتحفة العوام جديد ( اردو ، چاپى ) .\r\nشرح صوميه اثنىعشريه بهايى ( استدلالى ، عربى ) .\r\nحواشى نخبة الاحكام ( اردو ، چاپى ) .\r\nحواشى جامع عباسى ( اردو ، چاپى ) .\r\nتكملهء منتهى الافكار غفران مآب ( عربى ، خطى ) .\r\nمناهج الاصول .\r\nتحقيق الاصول .\r\nمعارج الفقه ( استدلالى ) .\r\nمنجّزات مريض ( چاپى ) تاج العلماء بر اين رساله اجازه صادر كرد .\r\nرساله مفرده در ولايت بالغهء رشيده ( خطى ) .\r\nتاج الكرامة فى اثبات الامامة ( خطى ) .\r\nاكثر تأليفات خطّى او در نزد مولانا على نقى محفوظ هستند .\r\n\r\nسبط محمد 1325 ه ق / 1907 م\r\nمولانا سبط محمد فرزند خلاصة العلماء مولانا سيد مرتضى بن سلطان العلماء در لكنهو به دنيا آمد . در محيطى مقدس پرورش يافت و فردى عالم و پرهيزكار بود .\r\nمدتى در محمودآباد امامت جمعه و جماعت را برعهده داشت و در حدود 1325 ه ق وفات يافت .\r\n\r\nسبط نبى 1298 ه ق / 1881 م 1357 ه ق / 1939 م\r\nمولانا سيد سبط نبى فرزند سيد بشير على در 27 شعبان 1298 ه ق در نوگانوه بلوك مرادآباد به دنيا آمد . در آن زمان اكتساب علوم دين باعث افتخار بود . والدين مولانا نيز پرهيزگار بودند و به فرزند خود علم دين مىآموختند .\r\nمولانا پس از آنكه از محضر مولوى محمّد حسين نوگانوى و حكيم سيد ظهور الدّين نوگانوى كسب علم كرد ، وارد نور المدارس امروهه شد و در محضر مولانا سيد مرتضى حسين و\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمحمد امين حنفى به تحصيلات خود ادامه داد .\r\nدر سال 1324 ه ق همراه با مولانا يوسف حسين به عراق رفت و نزد علما و اكابر مجتهدان نجف و كربلا درسهاى متوسط و خارج را تمام كرد و به دريافت اجازه‌هاى روايت و اجتهاد موفق شد .\r\n\r\nاستادان او عبارت بودند از :\r\nمولانا سيد كلب باقر جايسى ، مولانا شيخ مهدى كشميرى ( كربلا ) ، مولانا سيد كاظم طباطبايى ، آخوند سيد كاظم خراسانى ، آقاى سيد ابو الحسن اصفهانى ، آقا شيخ على قوچانى ، آقا سيد محمّد بن سيد كاظم طباطبايى ، آقا سيد محمد فيروزآبادى ، آقا شيخ ضياء الدّين عراقى ، آقاى شريعت ، فرج اللّه اصفهانى ، آقاى ابو تراب موسوى ، آقاى شيخ محمّد حسين حايرى مازندرانى ( نجف و سامرا ) .\r\nدر سال 1332 ه ق به وطن خود بازگشت و در 9 ربيع الاول 1333 ه ق مدرسهء باب العلم را تأسيس كرد . در نوگانوان منصب دينى و فقهى داشت . املاك خودش را سخاوتمندانه به منصب على داد و در حسينيه مدرسه‌اى داير كرد و هزينه‌هاى آن را خود متقبل شد .\r\nمدتى بعد به دانشگاه اسلامى ( علىگره ) دعوت شد و در آنجا به سمت رياست شعبهء علوم دينى شيعه منصوب شد و به خدمات دينى خود ادامه داد و در همان جا در ماه ژانويهء 1939 م بيمار گشت و در روز جمعه قبل از ظهر ( سوم فوريهء 1939 م ) دار فانى را وداع گفت و در علىگره به خاك سپرده شد .\r\nعظمت روحانى و تقواى مولانا سبط نبى مورد تأييد همگان بود و فرقه‌هاى هندو ، سنى و شيعه ، همه با عزت و احترام از او ياد مىكردند .\r\n\r\nسجاد حسين لكنهوى ، لدن صاحب 1375 ه ق / 1955 م\r\nمولانا سيد سجاد حسين در علم طب ، منطق و مناظره مهارت داشت و به تبليغ دين بسيار علاقه‌مند بود . با مسيحيان و آرياييها به مناظره مىپرداخت . فردى فربه و داراى صداى بلند بود ، هنگامى كه در مقابل حريف ، سخن مىگفت ، او را مرعوب مىساخت و به سبب مناظراتش همه او را مىشناختند و در حاضرجوابى شهرت داشت و اغلب علماى معروف از شاگردان او بودند . وى بعد از عمرى طولانى در لكنهو وفات يافت و تاريخ وفاتش جمادى الثانى 1375 ه ق است .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nسيد سجاد حسين جونپورى 1296 ه ق / 1889 م 1373 ه ق / 1953 م\r\nمكرّم العلماء ، عمدة الفقهاء مولانا سيد سجاد حسين زيدى از اهالى جونپور و ركن تاريخ علمى آن شهر بود .\r\nجدّ اعلاى وى مولوى سيد منصب على صاحب علم و از مالكان جونپور به شمار مىرفت .\r\nفرزندش مولانا سيد عابد على مجتهد در اواخر عمر به عراق رفت و در آنجا معجزه‌اى رخ داد يعنى به علّت ضعف و كبر سن بينايى چشم را از دست داده بود و در آنجا بينايى خود را بازيافت . محمد حسن فرزند مولانا عابد على نيز عالم و مجتهد و خطيب بود . مولانا سجاد حسين فرزند وى بود . او در جونپور در محلهء ملا توله در شب جمعه 17 شعبان 1296 ه ق به دنيا آمد . نام تاريخى او ذو الفقار حسنين بود . در سن پنج‌سالگى نزد مولانا ناصر حسين درس خواندن را آغاز كرد .\r\nوى در كودكى همراه با والدين خود براى زيارت به عراق رفت و در همان جا مدتى در نزد پدربزرگش در كربلا زندگى كرد .\r\nتحصيلات ابتدايى را نزد پدرش و نيز در محضر عمويش زاهد على به پايان رساند و نيز از محضر مولانا ناصر حسين مجتهد جونپورى استفاده كرد .\r\nدر لكنهو نزد عماد العلماء مير آقا ، مولانا على محمد تاج العلماء و مولانا ظهور حسين درس خواند و مدتى در مدرسهء عاليهء اسلاميهء لكنهو سكونت گزيد .\r\nچون خوشنويس و جوانى فاضل بود ، مولانا آقا حسن نگارش و نيز چاپ كتاب « عماد الاسلام » را برعهدهء او گذاشت . بعد از اينكه در لكنهو فارغ التحصيل شد ، براى گرفتن مدرك اجتهاد نزد استادان عراق رفت و در سال 1321 ه ق از علماى بزرگ نجف و كربلا اجازه‌هاى مختلف دريافت كرد .\r\nمولانا سجاد حسين فردى بسيار فعال ، عالم با عمل ، باذكاوت ، اديب و خطيب بود . از خدمات مهم او يكى تأسيس انجمن « صدر الصدور » بود كه مدتى بعد به « كنفرانس شيعه » تبديل شد ، ديگر مجله‌اى به نام « معالم » داير كرد كه در آن نظم و نثر و همچنين ترجمهء جلد اول عماد الاسلام به چاپ مىرسيد .\r\nاوضاع وخيمى كه در دانشگاه اسلامى علىگره به علت سخنرانى مولانا سبط حسن به وجود\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nآمده بود ، مولانا سجاد حسين ملت را هشدار داد « 1 » و او اشعارى بسيار عالى سرود كه در روزنامهء دهلى « اثنى عشرى » به چاپ رسيد . علما بعد از خواندن اين اشعار به خدمت نواب سرفتحعلى خان قزلباش به نان‌پاره رفتند و پس از ملاقات با مولانا حمايت خودشان را اعلام كردند .\r\nمولانا به عربى و فارسى و اردو شعر مىگفت و قصايد و مدايح او مورد توجه همگان قرار مىگرفت . وى تا مدتى در نان‌پاره به خدمات دينى مشغول بود و امامت جمعه و جماعت را برعهده داشت . در اواخر عمر به علت كبر سن خانه‌نشين شد . سرانجام در 18 محرّم 1373 ه ق در نان‌پاره وفات يافت . از فرزندان او مىتوان سيد محمد بن حسن را نام برد .\r\nتصانيف او عبارتند از : شارق المشارق ( عربى ) ؛ روضة الرضا ( دربارهء نكاح منقطع ( اردو ) ؛ صراط مستقيم ؛ وعظ سجاد ؛ ترجمهء عماد الاسلام ؛ كتاب التوحيد ؛ الاجتهاد و التقليد ، با تقريظ علامه صدر ( عربى ) ؛ ارشاد المسترشدين ( علم عقايد ، اردو ) ؛ وظيفهء سجاديه ؛ تجلّى طور ( قصايد ) ؛ جلوهء طور ( قصايد ) ؛ منظومهء سجاديه ، ترجمهء ديوان امام زين العابدين ، ( چاپ لكنهو ، 1377 ه ق ، موجود در كتابخانهء حقير ) .\r\n\r\nسراج حسين موسوى 1238 ه ق / 1822 م 1282 ه ق / 1865 م\r\nمولانا سراج حسين ، فرزند ارشد مولانا مفتى محمد قلى كنتورى ، صاحب علم و فضل و شخصيتى مهم بود . براى پى بردن به اوصاف و كمالات وى رجوع شود به تعزيت‌نامهء وفات مفتى محمّد قلى ، نوشتهء مفتى محمد عباس كه به اين شرح است :\r\n« السيد الزكى ، الفاضل اليلمعى ، الحبر اللوذعي ، الخل الوفى ، الخدن الرضى ، المتوازع الاريحى ، المتورع التقى » .\r\nاو در نجوم السماء به عنوان فاضل جليل ، حكيم عصر و فيلسوف ماهر ذكر شده است . بعد از اتمام درسهاى تفسير و فقه و علوم اسلامى ، علوم جديد و زبان انگليسى را هم ياد گرفت .\r\nدر زمينه‌هاى هندسه ، علم مناظر و علم قرائت مهارت شگفت‌انگيزى داشت . كسانى كه رموز و اسرار مثنوى و تصوف مىدانستند او را صوفى مىگفتند . حالات اميرانه در لباس فقيرانه را\r\n\r\n\r\n","description":"","footnote":"\r\n( 1 ) - البتّه نويسنده روشن نساخته كه مضمون سخنرانى چه بود كه اوضاع وخيم شده بود . م .\r\n","page_name":" 290 ","page_number":290},
  {"content":"\r\n\r\nدوست داشت . لباس او از نوع پارچهء دست‌بافت نخى بود و از لباس عالمانه پرهيز مىكرد . در لكنهو خانه‌اى بزرگ داشت كه در جنگ آزادى 1857 م ويران شد . وقتى برادر جوانترش مولانا اعجاز حسين خبر داد ، وى با بىتوجهى پاسخ داد : « خوب شد اسباب خودبينى شكست » .\r\nنان خشك را بر غذاى لذيذ ترجيح مىداد ، بيماران را معالجه و به آنها كمك مىكرد .\r\nسليمان ، نايب بريتانيا به او بسيار احترام مىگذاشت .\r\nراجه رتن سنگه او را به منطقهء حكومت خود به چركهارى دعوت كرد امّا او شهريهء بيش از صد روپيه را رد كرد و در آن منطقه به بهبود وضع فقرا و بيماران پرداخت و خود مىگفت كه براثر و با يا گزيدن مار خواهد مرد و اتفاقا در 2 ربيع الاول 1282 ه ق / ماه اوت 1865 م به بيمارى و با مبتلا شد و در آخرين لحظه يك مرتاض هندو نزدش آمد و گفت كه آقاى مولوى نام امام را بر زبان جارى كن . مولانا هم « يا على » گفت و خاموش گشت و در چركهارى به خاك سپرده شد .\r\nمفتى تاريخ وفات او را اين‌طور گفته است :\r\n ائه گئى مولوى سراج حسين * جن سى پهولا پهلاتها باغ دين\r\nاس مصيبت كى سال كى تاريخ * كر رقم اب بجها چراغ دين \r\n1282 ه ق\r\n( ترجمه : مولوى سراج حسينى كه به وجودش باغ دين سرسبز بود ، از دنيا رفت . سال تاريخ اين مصيبت را بنويس : چراغ دين خاموش شد ) .\r\nمزار وى در چركهارى محل زيارت مردم است و با زيارت قبر او دعاهاى مردم اجابت و كرامات وى ظاهر مىشود . مىگويند كه سالى قحطى اتفاق افتاد . يك نفر هندو در ظرفى برنجى ، آب آورده بر قبرش ريخت و گفت :\r\n« مولوى بابا ، ما داريم تلف مىشويم باران بفرست . »\r\nكار خدا بود كه همان روز باران آمد .\r\nاز فرزندان او مولانا عنايت حسين و مولانا كرامت حسين قاضى را مىتوان نام برد .\r\n\r\nسراج الدّين عليخان 1244 ه ق / 1829 م\r\nقاضى القضاة سراج الدّين عليخان از اهالى موهان بلوك اناؤ بود ، تحصيلات خود را در لكنهو به پايان رسانيد و در طب ، فلسفه ، ادب و علوم مذهبى به كمال رسيد . هم شاعر و هم طبيب بود ، به مرشدآباد و كلكته سفر كرد . كمپانى منصب قاضى القضاة را به او واگذار كرد و به سبب مقام\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nعلمى خود همه را تحت تأثير قرار داد و چون اهل نظر و جامع الاطراف بود مورد تأييد فرقه‌هاى شيعه و سنى قرار گرفته بود . مولوى عبد القادر رامپورى نيز با وى ملاقات داشته به قول مولوى عبد الحى چندين رساله دربارهء فقه نوشته است . قاضى در كلكته درگذشت . تاريخ وفاتش 1238 ه ق و به قولى 1244 ه ق است . برادرزاده‌اش بر مزار او مسجد و حسينيه‌اى بنا كرد .\r\n\r\nسرفراز حسين 1369 ه ق / 1950 م\r\nمولوى شيخ سرفراز حسين در حومهء اعظم‌گره زندگى مىكرد و پس از پايان تحصيلات خود در الله‌آباد به سمت استادى مدرسهء وثيقه انتخاب شد و درسهاى عربى و فارسى را تدريس مىكرد . سرانجام در سال 1950 م در جونپور درگذشت و امتياز حسين فرزند اوست .\r\n\r\nسعد اللّه سلونى 1138 ه ق / 1726 م\r\nسلون قريه‌اى آباد و شاداب در بلوك رايى بريلى ( هند ) است . در زمان مغولان ( هند ) علاوه بر آنكه افاضل و رؤسا در آن قريه زندگى مىكردند مولانا سعد اللّه نوهء پير محمد سلون هم كه يكى از بزرگان به شمار مىرفت در آنجا زندگى مىكرد . سعد اللّه مدت بيست و پنج سال در محضر پدربزرگ مادرى خود به كسب علم پرداخت و بعد از گرفتن خرقه از دست پدرش به حرمين شريفين و عتبات عاليات سفر كرد و به قول عبد الحى مدت دوازده سال و به قول رحمان على چهارده سال در آن اماكن مقدس اقامت داشت . در اين مدت نزد شيخ عبد اللّه بن سالم و شيخ احمد على حديث فرا گرفت و خود نيز تدرس مىكرد . شريف مكه با وى با احترام رفتار نمود . در آخر عمر در سورت سكونت گزيد .\r\nعالمگير اورنگ زيب ( پادشاه ) به او بسيار احترام مىگذاشت . يك باب منزل و دو روستا به او بخشيده بود كه درآمدش در ماه هشت هزار روپيه بود . روزى وى سفارشى براى حاكمى نوشت . پادشاه در جواب او مرقوم داشت : شما فردى عالم هستيد ، سفارش ظالم براى شما مناسب نيست .\r\nدر تذكرهء علماى هند از او به نام شيخ ياد شده است . در نجوم السماء تذكره‌اى از او ديده نمىشود . اما شيخ بهادر معروف به شيخو ميان در حقيقة السورة نوشته است :\r\n« سيد سعد اللّه سورتى نسبش به امام موسى كاظم رضى اللّه عنه مىرسد . خرقهء خلافت از مولانا عبد الشكور ، وى از مسعود اسفرانى ، وى از سيد على ، وى از سيد جعفر ، وى از\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nسيد ابراهيم ، وى از سيد عبد اللّه ، وى از سيد عبد الرزاق ، وى از جيلانى يافته است » .\r\nدر علوم ظاهرى و باطنى و منطق و حكمت و نيز نجات و سيميا و هيميا و كيميا و غيره عديل و نظير نداشته و از انجيل و تورات باخبر بوده زيرا رهبانان به او مىآموخته‌اند و اورنگ زيب عالمگير آن جناب را در رقعات ، سيدى و سندى مىنوشت .\r\nاز پورب ( شرق ) در بندر سورت تشريف آورده سكونت اختيار فرمود و فخر العلماء عهد خود بوده است .\r\nحاشيه بر حكمت و رسالهء كشف الحق و رسالهء چهل بيت مثنوى و رسالهء ثبوت مذهب شيعه و رسالهء تحفة الرسول و حاشيهء يمين الوصول در فقه و آداب البحث در منطق و حواشى بر حاشيهء قديم و جديد و غيره از تصانيف اوست .\r\nبيست و ششم ماه جمادى الاولى 1138 ه ق رحلت فرموده و نزديك مكان خود در فعلى سرا مدفون شده است .\r\n جناب قطب اقطاب زمان رفت * ازين دار فنا ، سوى جنان رفت\r\nمشايخ را تفاوت در مكين شد * چو سعد اللّه سيد از ميان رفت\r\nز مكر و غدر كذاب فسونگر * به حق پيوست و در دار امان رفت\r\nز هجرش اهل ايمان چون ننالند * كه از دنيا پناه مؤمنان رفت\r\nنمانده صبر و طاقت زين مصيبت * قرار و صبر طير و انس و جان رفت\r\nصداى گريه و فرياد و نوحه * ز بالاى زمين تا آسمان رفت\r\nهزار افسوس زين ماتم كه هردم * دريغا بر لب كروبيان رفت\r\nبه كثرت خلق گر ديده گرفتار * از آن روزى كه آن وحدت نشان رفت\r\nمريدان سربرهنه چون نباشند * كه از فرق سرشان سايبان رفت\r\nبراى فاتحه ، هركس برآمد * ز چشم خويشتن گوهرفشان رفت\r\nز بهر سال تاريخ وصالش * به هاتف التماس اين و آن رفت\r\nكه وا ويلا كشيد و آه گفته * ز عالم نايب صاحب زمان رفت \r\n1138 ه ق\r\nاز آن جناب سه پسر باقى ماند :\r\nسيد عبد العلى متخلص به عزلت ، نادرهء زمان و مجتهد مذهب اماميه ، احوالش در شعرا تحرير يافته است و سيد عبد اللّه و سيد عبد الوالى كه ميرزا باقر پسر سيد عبد الوالى بوده و در\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nسال 1217 ه ق وفات يافته است .\r\n\r\nسعيد حسن امروهوى 1320 ه ق / 1902 م\r\nمولانا سيد سعيد حسن بن سيد ياسين على در امروهه به دنيا آمد ، بعد از تحصيل علوم متداول در زادگاه خود به لكنهو رفت و پس از گرفتن اجازه‌ها از طرف علماى معاصر به زادگاه خويش برگشته آن‌گاه به قصد حج و زيارت عازم حرمين و نيز عراق و ايران شد . وى عالمى با عمل و پيشنماز امروهه بود و در جوانى درگذشت .\r\n\r\nسعيد الدّين 1231 ه ق / 1815 م 1316 ه ق / 1898 م\r\nسيد سعيد الدّين خلف رفيع الدّين غريب ، زادگاه اصلى وى كنوان كهيرا بلوك فرخ‌آباد بود ، ولى از آنجا كه املاك رفيع الدّين در شاه جهانپور بلوك ميروت بود ، در همان جا سكونت داشت .\r\nسعيد الدّين در همان جا به دنيا آمد . تحصيلات ابتدايى را در منزل خود فراگرفت و سپس در رامپور منطق ، فلسفه ، رياضى و طب را در محضر مولوى فضل حق ، مولوى عبد الحق ، مولوى عبد العلى و حكيم وارث عليخان و همچنين دروس فقه و كلام را در نزد علماى شيعه فرا گرفت .\r\nقبل از جنگ آزادى تحصيلدار سردهنه و قاضى آگره بود و مدتى نيز در دادگاه عالى وكالت داشت .\r\nوى در انجام امور مذهبى و تبليغ و دعا شهرت پيدا كرده بود و به سبب زهد و تقوايى كه داشت ، محبوب خاص و عام شد .\r\nدر قريهء شاه جهانپور در روز جمعه 30 رجب 1316 ه ق درگذشت و در عبدالله‌پور سادات بلوك ميروت به خاك سپرده شد .\r\nاز فرزندان او حكيم عبد العباس را مىتوان نام برد .\r\nتصانيف او عبارتند از : حديقة المنطق ( اردو ) ؛ رساله در علم رياضى ( اردو ) ؛ رسالهء موسيقى ( اردو ) ؛ حواشى حمد اللّه و قاضى .\r\nسلامت على ميرزا ر . ك : به دبير .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nسكندر حسين 1339 ه ق / 1920 م 1395 ه ق / 1975 م\r\nمولانا سيد سكندر حسين بن مولانا سيد حسين محقق هندى در ركاب گنج زندگى مىكرد .\r\nوى اهل ذوق و حساس بود . در امتحان فاضل ادب در دانشگاه لكنهو موفق شد و در سالهاى 1945 و 1946 كه در كتابخانهء ناصر الملة ، مولانا محمد سعيد ، مولانا محسن نواب و مولانا سعادت حسين ملا طاهر جمع مىشدند ، مولانا سكندر حسين نيز در گردهمايى آنها شركت و سخنرانى مىكرد . در حدود سال 1950 م به آفريقا رفت و در ميان گروه خوجه اثنا عشرى به عنوان عضوى فعّال كار مىكرد و مردم بمبئى به او احترام مىگذاشتند .\r\nيك‌بار به لاهور آمد و تأليف پدر خود را « القول المفيد فى مسائل الاجتهاد و التقليد » را در كتابخانهء من ديد . اين رساله كه به زبان عربى و دربارهء اصول فقه و مشتمل بر 156 صفحه است ، از طرف چاپخانهء رياض الرضاى لكنهو در سال 1316 ه ق به چاپ رسيده است .\r\nدر كتابخانهء من دو كتاب ديگر هم از علماى شيعه‌مذهب هند موجود است به نامهاى :\r\nمنتهى الافكار ، ( تأليف غفران مآب دلدار على ، چاپ لكنهو ، 1330 ه ق ) و القول الصواب فى جواز التسامع فى ادلة السنن و الآداب . ( چاپ لكنهو ) . مولانا سيد سكندر حسين بنا بر قول مولانا محمد محسن در تاريخ 28 صفر 1395 ه ق در لكنهو وفات يافت .\r\n\r\nسلام اللّه خان 1250 ه ق / 1835 م\r\nتفضل حسين خان برادر جوان‌تر علامه و فرزند اسد اللّه خان بن كرم اللّه خان كشميرى بود ، نزد افاضل زمان خود درس خواند و از برادر خود هم بهره جست .\r\n\r\nسلطان حسين 1366 ه ق / 1946 م\r\nمولانا سلطان حسين برستى از افاضل و بزرگان بود . دربارهء اصلاح و ارشاد زنان ، و پايبندى آنان به نماز و روزه خدمات بزرگى را انجام داد . سن او بالغ بر هشتاد سال بود ، زنان سادات را دختران خود مىدانست و آنان را به حقوق مادرى و حقوق دين متوجه و علاقه‌مند مىساخت .\r\nمناظرى بزرگ بود و از برست تا پنجاب تبليغات گسترده‌اى داشت .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nسلطان حسين 1354 ه ق / 1935 م\r\nمولانا سلطان حسين در مدرسهء ناظميه تحصيلات خود را تا شرح لمعه ادامه داد و سپس به عراق رفت و در آنجا به ادامهء تحصيل پرداخت . شخصى مقدس و پرهيزگار بود و در عراق وفات يافت .\r\n\r\nسلطان على 1310 ه ق / 1892 م 1392 ه ق / 1972 م\r\nمولانا سلطان على ، صدر الافاضل ، از اهالى سيتاپور بود . از مدرسهء سلطان المدارس مدرك سلطان الافاضل را به دست آورد . بعد از تحصيل علوم دينى حدود شانزده سال به تبليغ و تعليم دين پرداخت و به سبب داشتن اخلاق و تقدس و پاكيزگى نفس افراد زيادى به او گرايش پيدا كردند . وى مدتى خطيب و امام جمعه و جماعت مسجد خوجه‌كهارا در كراچى بود و در يكم محرم الحرام 1392 ه ق راهى ملك بقا گرديد .\r\n\r\nسيف اللّه خان تهتهوى 1142 ه ق / 1730 م\r\nسيف اللّه خان ، يساول نواب ابراهيم خان بن على مردان خان بود ، در سال 1127 ه ق به سمت بخشى چهارم منصوب شد و در ذيحجه 1137 ه ق به تهتهه رفت و موجبات خير و بركت آن منطقه را فراهم كرد و شهر و استان را رونق بخشيد ، وى در علوم عقلى و نقلى مهارت داشت و باعث رواج اوامر و نواهى و فروغ تشيّع شد ، درب مكلى « جلوه‌گاه امامين » را تعمير كرد و در همان جا به خاك سپرده شد . تاريخ وفاتش 1142 ه ق است . ( تحفة الكرام ، ص 373 ) .\r\nبر روى قبرش اين عبارت نوشته شده است :\r\nيا اللّه اللّهم صلى على محمّد المصطفى و على المرتضى و فاطمة الزهراء و الحسن و الحسين و على بن الحسين زين العابدين و محمّد الباقر و جعفر الصادق و موسى الكاظم و على الرضا و محمّد التقى و على النقى و الحسن العسكرى و محمد المهدى صاحب الزمان صلوات اللّه و سلامه عليهم اجمعين .\r\n سيف جنگ خلد منزل از دلى * كز وفاتش خلق مشتاق فناست\r\nاز براى جستن تاريخ او * نكته‌سنجان را ز فكرش جان بكاست \r\n\r\n","description":"","footnote":"","page_name":" 296 ","page_number":296},
  {"content":"\r\n\r\n بلبل طبعم ز غم ناليد و گفت * دست وى با دامن آل عباست \r\n1142 « 1 » ه ق نهم ذىقعده\r\nفرزندان او عبارتند از : صادق على خان ؛ محمد تقى خان ؛ محمد محسن شاعر تهتهه و مصنف عقايد الشيعة .\r\n\r\nسيف اللّه ، حافظ 1344 ه ق / 1925 م 1400 ه ق / 1980 م\r\nمولانا حافظ سيف اللّه بن حفيظ اللّه بن عليم اللّه از خاندان علماى اهل سنّت لودهيانه بود . مادر بزرگش نيز از دانش و فضل برخوردار بود و صحيح بخارى را مىتوانست تدريس كند . حفيظ اللّه خود عالم و مدرّس مسلك ديوبندى بود . مولانا سيف اللّه در 15 ربيع الاول 1344 ه ق به دنيا آمد و در منزل خود قرآن را حفظ كرد و تحصيلات ابتدايى را فرا گرفت و در مدرسهء انواريه ، مسجد شاهى لودهيانه تا شرح جامى خواند . سپس تحصيلات عالى را در مدرسهء انوار العلوم گوجرانواله حاصل كرد و در نزد غلام اللّه خان درانى بلوك گجران و راولپندى تحصيلات خود را ادامه داد و به ديوبند رفت اما آب و هواى آنجا مناسب حال وى نبود . هنگامى كه پاكستان تأسيس شد ، همراه والدين خود در دهى نزديك به توبه‌تيك سنگه سكونت گزيد و در سال 1949 م ، افراد ديوبندى نوشهره وركان بلوك گجرات او را به سمت امام جمعه و جماعت مسجد خود تعيين كردند كه در آنجا همراه با تبليغ ، تدريس نيز مىكرد . حافظ فردى خوش‌استعداد و منطقى و علاقه‌مند به مطالعه بود و شاگردانش از تدريس وى لذّت مىبردند .\r\nبرادر جوانترش امين اللّه مىگويد : روزى طلبه‌اى در نوشهره وركان به اين حديث برخورد : كل بعدة ضلالة . . . آن‌گاه حافظ در تعريف بدعت گفت : نزد علماى سنى بدعت عملى است كه رسول اللّه صلّى اللّه عليه و آله آن را انجام نداده باشد اما عمل خلفاى راشدين يا اصحاب ، بدعت و ضلالت نيست . و نزد علماى شيعه عملى بدعت است كه حضرت رسول و ائمهء اهل بيت انجام نداده باشند . آن\r\n\r\n\r\n","description":"","footnote":"\r\n( 1 ) - اين عبارت از ضميمهء مكلىنامه ، ص 742 نقل شد . در ترجمهء تحفة الكرام در وقايع 1143 ه ق نوشته شده است كه سيف الدوله در سند به علم و علماى شيعه بسيار كمك كرد . وى خود متقى ، عالم و پايبند شريعت بود ، استعمال ترياك را ممنوع كرد . و از محضر تربيت نواب ابراهيم خان و شريف عاملى مستفيد شده بود .\r\n( ر . ك : ابراهيم خان و شريف عاملى ) .\r\n","page_name":" 297 ","page_number":297},
  {"content":"\r\n\r\nطلبه درخواست مثالى كرد كه نزد علماى سنى بدعت نباشد ولى نزد شيعه بدعت باشد . مولانا فورا جواب داد : الصلاة خير من النّوم در اذان .\r\nآن طلبه به استادان ديگر هم همين موضوع را گفت و مولانا روز ديگر در اذان آن جمله را نگفت و سروصدا زياد شد . علماى شهر خواستند كه با مولانا مناظره كنند . ولى وى فرصت خواست . او كتابهايى را به مبلغ هزار و پانصد روپيه از لاهور خريد و به نوشهره ورگان روانه شد .\r\nدر راه با عالم جليل القدر شمس الدّين ملاقات كرد ، وى پرسيد چه خريدارى كردى ؟ حافظ جواب داد : براى مقابله با شما اسلحه ، يعنى كتاب خريده‌ام . بعد از آن كسى با او مناظره نكرد .\r\nدر سال 1953 م ، بعد از آنكه حافظ در مجلسى در كربلاىگامه‌شاه سخنرانى كرد ، از وى سبب شيعه شدنش را پرسيدم . وى گفت : من مخالف سرسخت مجلس ذكر مصيبت اهل بيت و دشمن شيعه بودم و اغلب به مردم مىگفتم كه به اين‌گونه مجالس نروند و مردم در جواب مىگفتند : محبّت اهل بيت كه حرام نيست . ما براى شنيدن وقايع كربلا و فضائل اهل بيت مىرويم نه براى گريه كردن . من تصميم گرفتم كه اين نياز سنّيان را خود فراهم كنم ، بنابراين در سخنرانيهاى جمعه و مجالس محرّم همين عمل را انجام دادم . با مطالعهء بيشتر در سخنرانيها قدرت بيان من بيشتر شد تا آنجا كه هيئت‌مديرهء مسجد و علماى اهل سنت گفتند كه من شيعه هستم . من با تأكيد گفتم كه در كتابهاى ما احاديث دربارهء فضائل اهل بيت آن قدر زياد است كه در فضائل صحابه نيست و در بعضى سخنرانيها تا آنجا پيش رفتم و گفتم كه در جنگ صفين هر دو گروه را برحق گفتن صحيح نيست و براى آن على مع الحق ، يا على انت منى ، به منزلهء هارون من موسى ، مثال آوردم . اگر در مقابل شمشير على ، حاكم شام قرار مىگرفت كشته مىشد و من نيز اگر با على عليه السّلام مىبودم و حاكم شام در مقابل من قرار مىگرفت او را به قتل مىرساندم .\r\nهمين‌طور مانع شدن از زكات در آن زمان درست بود ، زيرا آنها وجوب زكات را انكار مىكردند . اين نوع سخنان باعث ناراحتى مردم شد و مطالعهء من دربارهء اين نوع مسايل زياد شد .\r\nحافظ در سرگودها دربارهء القاب حضرت على عليه السّلام سخنرانى كرد و براى هر لقب سندى از كتابها ارائه مىداد . اين سخنرانى اوضاع را بكلّى عوض كرد و حافظ به نوشهره آمد و در 31 دسامبر 1952 م از امامت مسجد استعفا داد و اعلان تشيع كرد .\r\nشيعه شدن حافظ تحوّل بزرگى بود ، نه در شهر بلكه تا نقاط دوردست سروصدا پيچيد و در مسجد ديوبندى هر پيشنمازى كه مىآمد و عليه حافظ صحبت مىكرد ، حافظ او را به مناظره دعوت مىكرد و پيشنماز به جرم عدم شركت در مناظره از مسجد اخراج مىشد . سرانجام ، پدر\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nحافظ را خواستند و موضوع را با او در ميان گذاشتند . حافظ بعد از شيعه شدن به مطالعه و سخنرانيهاى خود ادامه داد و به زيارت عتبات عاليات هم مشرف شد و در مجالسى كه تشكيل مىشد علاوه بر مسايل عليه اهل سنت دربارهء رسول اللّه صلّى اللّه عليه و آله و على عليه السّلام نيز بحث مىشد . وى در اين مورد براساس عقايد خود روشى اتخاذ كرد كه مورد پسند مردم واقع نشد . وى به سمت نايب مدرّس دار العلوم محمديه خوشاب منصوب شد و بعد از سيزده روز به علت بيمارى شديد در 29 رمضان 14000 ه ق / 1980 م در لاهور درگذشت و در چونيان ( جايى كه زندگى مىكرد ) به خاك سپرده شد .\r\nخليل اللّه ( وكيل دادگسترى ) و محسن رضا و على اصغر و پنج دختر از او باقى ماندند .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nش\r\n\r\nشاكر حسين امروهوى 1313 ه ق / 1895 م 1398 ه ق / 1978 م\r\nمولانا سيد شاكر حسين ، مولوى فاضل در دبيرستان دولتى غازىآباد عربى و فارسى تدريس مىكرد . وى خطيب و مدرّسى بسيار بذله‌گو بود . در زادگاهش امروهه زندگى مىكرد . در 27 مارس 1978 م وفات يافت و در حسينيهء محله دانشمندان مدفون شد .\r\nبه نقل از مولانا سيد محمد محسن نوهء آقاى نجم العلماء ، وى معلومات زيادى را كسب كرده بود .\r\n\r\nشاكر على 1225 ه ق / 1810 م\r\nمولانا سيد شاكر على بعد از خواندن كتابهاى عقليه و نقليه ، در زمان كهولت پس از ديدن خوابى به محضر غفران مآب آمد و در خدمت وى معالم الاصول را شروع كرد و در زمان مؤلف - آيينهء حق‌نما - وفات يافت .\r\n\r\nشاه عالم اول\r\nر . ك : بهادر شاه اول ، درگذشته در 21 محرم سال 1124 ه ق .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nشاه ميرزا لكنهوى 1310 ه ق / 1890 م\r\nحسن ميرزا پدر مولانا شاه ميرزا از علماى ايالت بهار هند بود . شاه ميرزا نزد پدرش در شيخوپور ( بهار ) شرائع الاسلام و شرح مسلم ملا حسن و مختصر المعانى را تمام كرد .\r\nوقتى مولانا حسن ميرزا به لكنهو آمد پسرش را نيز همراه خود آورد و وى علاوه بر استفاده از محضر مولانا فضل اللّه حنفى ، درسهاى فقه و حديث و ادب و غيره را نزد علماى شيعه مانند مولانا كمال الدّين ، مولانا رضا على و ديگران به اتمام رسانيد و به درجهء كمال و اجتهاد رسيد .\r\nدر لكنهو درس مىداد و مورد احترام بود . بعد از جنگ آزادى [ 1857 م 
  ] به حيدرآباد ، سلهت ، كلكته و بهار سفر كرد . روزهاى آخر عمر را در كلكته به سر برد و در همان جا درگذشت و به خاك سپرده شد . به نظر مىرسد تاريخ وفات او حدود سال 1310 ه ق باشد .\r\nاز فرزندان او ، محمّد حيدر را مىتوان نام برد .\r\n\r\nشاه نجف 1143 ه ق / 1730 م\r\nدر كوچهء عمر دراز خان در محلهء نئى بستى در آگره يك مزار به نام « شاه نجف » معروف است ، تعداد زيادى از مردم به آنجا مىآيند . روى مزار لوحى است و روى آن « ناد على » كنده شده است و زير آن شاه نجف دستگير 1143 ه ق درج است . مردم مىگويند كه قبر يك عالم و عارف است .\r\n\r\nشبّير حسين جونپورى 1308 ه ق / 1890 م 1366 ه ق / 1947 م\r\nخاندان مولانا سيد شبّير حسين « 1 » زيدى ، از علما و فقهاى جونپور بودند . سرپرستى او را مولانا ناصر حسين جونپورى ( 1313 ه ق ) برادر پدربزرگش برعهده داشت و همچون پدرى مهربان تربيت او را برعهده گرفت ، به‌طورى كه در زهد و تقوا ، رياضت و آموختن علم و همچنين ذوق و ذكاوت و ساير كمالات گوى سبقت را ربود .\r\n\r\n\r\n","description":"","footnote":"\r\n( 1 ) - حاجى جلال الدّين حيدر نوشته است كه مرحوم مولانا شبّير حسين پسر عمّه‌اش و نام پدرش مير محمّد مجتبى بوده است .\r\n","page_name":" 301 ","page_number":301},
  {"content":"\r\n\r\nمولانا شبّير حسين شرف تلمذ آقاى ناصر الملة را حاصل كرد و از مدرسهء سلطان المدارس به دريافت مدرك ممتاز الافاضل نايل آمد . بعد از استفاده از محضر استادان و بزرگان لكنهو در سال 1319 ه ق به نجف اشرف سفر كرد و در درسهاى شيوخ نجف و كربلا و سامره حاضر شد و با احترام و عزت فراوان اجازه‌هاى اجتهاد را دريافت كرد و نزد استادانى مانند آقاى سيد كاظم خراسانى ، آقاى سيد حيدر ، آقاى سيد كاظم يزدى و آقاى شريعت ، فقه و حديث و درس اجتهاد را فراگرفت و موجب افتخار شد .\r\nپس از بازگشت به وطن خويش به درس و تدريس و تصنيف و تأليف مشغول شد و در اواخر زندگى در مدرسهء وثيقهء فيض‌آباد به تدريس فقه و اصول پرداخت . او سرانجام پس از ابتلا به يك سلسله اختلالات ذهنى در 9 نوامبر 1947 م / 1366 ه ق درگذشت .\r\nمولانا شبير حسين شاعر بلندپايه‌اى بود و به عربى شعر مىسرود . من مجموعه‌اى از قصايدش را از مجلات مختلف جمع‌آورى كرده‌ام . در مجلهء عربى لكنهو « الرضوان » پانزده تا بيست قصيده از مولانا به چاپ رسيده است .\r\nاكنون از قصيده‌اى كه در روزنامهء شيعهء لاهور در اول مارس 1927 م از او چاپ شده است دو بيت نقل مىكنيم :\r\n حبّ آل النبى لى خير زاد * عند عرض الاعمال يوم المعاد\r\nانا عبد لهم ، و حاشا لعبد * ان يضلّ الهدى و مولاه هاد \r\nمولانا سعادت حسين مىگويد : كه ديوان عربى شبير حسين نزد مولانا مظفر حسن در دانشگاه كراچى موجود است .\r\nمولانا جعفر حسين ( گوجرانواله ) مىگويد در يك جلسهء شعرخوانى هنگامى كه قصيدهء مولانا شبير حسين خوانده شد بسيار مورد تحسين قرار گرفت و مطلع آن چنين است :\r\n و لى شاهدا صدق ، فؤاد مقيد * و دمع طليق ، للعبابة اطلقا \r\n\r\nملّا شريف آملى 1150 ه ق / 1737 م\r\nملا شريف آملى ، سيدى شريف ، عالم ، حكيم ، طبيب و شاعر بود و در دربار نواب على ابراهيم خان بن على مردان عزّت و احترام داشت . در قريهء موهان بلوك لكنهو ( يوپى ) صاحب املاك بود . در موهان درگذشت .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nشريف حسن 1245 ه ق / 1829 م 1320 ه ق / 1902 م\r\nجواد العلماء مولانا سيد شريف حسن بن ارسطو جاه سيد رجب عليشاه از اهالى « جگرانوان بلوك لدهيانه » و فردى بزرگ و عالمى جليل بود . تحصيلات ابتدايى را در منزل آموخت . كتابهاى بالاترى را در محضر مولانا خواجه محمد ابراهيم حسين و نزد پدر خود خواند . سپس در لكنهو و عراق تحصيلات خود را به پايان رسانيد . پدرش كتابخانه‌اى بزرگ داشت ، چاپخانه‌اى به نام مجمع البحرين در خانه‌اش تأسيس كرد . علما اغلب در اطراف او جمع بودند . به زهد و تقوا و جود و سخا شهرت داشت . برادر جوانترش شريف العلماء ( شريف حسين ) و خواهرزاده‌اش مقرّب على نيز از علما به شمار مىرفتند . او از نظر خدمات و تبليغات دينى در رأس خانوادهء خود قرار داشت و در اشاعهء مذهب تشيّع و علوم دين در سراسر پنجاب شهرت داشت .\r\nجاى تأسف است كه اخلاف وى دربارهء شرح زندگانى او علاقه‌اى از خود نشان ندادند .\r\n\r\nشريف حسين 1249 ه ق / 1832 م 1329 ه ق / 1911 م\r\nمولانا سيد شريف حسين خان بن سيد رجب ارسطو در « جگراون بلوك لودهيانه » متولد شد .\r\nابتدا در خانهء خود به كسب علم پرداخت . از ميان استادانش نام خواجه ابراهيم حسين پانىپتى حايز اهميت خاصى است . بعد از پايان تحصيلات به لكنهو رفت و در محضر مولانا سيد حامد حسين - صاحب عبقات الانوار - فقه و حديث و علم كلام خواند و به لقب شريف العلماء شهرت يافت .\r\nپس از مدتى به عراق رفت و از آية اللّه سيد حسين بهبهانى و شيخ جعفر شوشترى اجازه دريافت كرد .\r\nشريف العلماء علاوه بر تمكن مالى ، فردى بسيار متقى ، محتاط و پرهيزگار بود و وى به اوصاف كمالات فردوس مآب و اخلاق و تقواى شيخ جعفر شوشترى شباهتى كامل داشت . در سخنرانى ، وعظ ، نصيحت و كارهاى روزانه احتياط را رعايت مىكرد . علاقهء خاصى به حديث و رجال ، درايت و تفسير داشت . به زبانهاى عربى ، فارسى و اردو مسلط بود و شعر هم مىسرود و از شاگردان انيس به شمار مىرفت ، محبت محمّد و آل محمّد صلّى اللّه عليه و آله و نيز ترس از خدا در تمام وجود او نمايان بود .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nبااين‌كه داراى مقام بود ، ولى در بزرگداشت علما مىكوشيد و خودش را مانند يك خادم معمولى نشان مىداد . علامه كنتورى ( مولانا غلام حسين ) از صفاى باطن او چنين مىگويد :\r\n« در شب پنجشنبه 24 رمضان 1289 ه ق ، شريف العلماء ، ممتاز العلماء سيد تقى را در خواب ديد . از خواب بيدار شد و نامه‌اى به علامه كنتورى به عنوان احوالپرسى نوشت ، در همان شب مولانا محمّد تقى درگذشته بود . »\r\nدر سال 1871 م مولانا شريف حسين با نفوذى كه داشت . مير انيس ( شاعر ) را به حيدرآباد آورد . در سال 1908 م حكومت وقت نسبت به ايجاد راه‌آهن حجاز شروع به كار كرد . مولانا شريف حسين اولين كسى بود كه پيشنهاد كرد كه در محل غدير خم ايستگاه راه‌آهن احداث شود .\r\nحكومت تركيه اظهار داشت كه هركس به ايجاد اين ايستگاه مايل است ، بايد پنج هزار روپيه به حكومت بپردازد . مولانا شريف حسين احساس كرد كه براى ايجاد ايستگاه غدير خم شيعيان آمادگى دارند ، چرا كه بعد از انجام مراسم حج ، به غدير خم هم مىروند . بنابراين تصميم گرفت كه با كمك مردم اين ايستگاه ساخته شود و براى همين منظور مولانا خود مبلغ يك‌صد روپيه به عنوان كمك هزينه هديه كرد .\r\nمولانا شريف حسين به خاطر مقام علمى خود در لكنهو از احترام خاصى برخوردار بود .\r\nتاريخ وفاتش 27 ذيقعده 1329 ه ق در سن هشتادسالگى مىباشد .\r\nميرزا محمّد هادى عزيز مادّهء تاريخ وفات او را چنين نوشته است :\r\n مركز دايرهء فضل خبير علام * حبس نى كى نصرت اسلام مين عمر ايبنى تمام « 1 »\r\nموجهء قلزم اخبار در بحر سير * ماهر علم رجال و سبق‌آموز كلام\r\nنهى مصائب په مقاتل په نظر ايسى بسيط * دل تها آيينهء حالات شهيد اسلام « 2 » \r\n\r\n\r\n","description":"","footnote":"\r\n( 1 ) - مركز دايرهء فضل و علامهء بزرگ كه عمر خودش را به نصرت اسلام صرف كرد .\r\n( 2 ) - دربارهء مصائب و چنان نظر بسيط داشت كه دلش آيينهء حالات شهيد اسلام بود .\r\n","page_name":" 304 ","page_number":304},
  {"content":"\r\n\r\n فيض علامهء شيخ نجفى طاب ثراه * ان كى گفتار سى پيدا تهادم ذكر امام « 1 »\r\nاثر قوت روحانى فردوس مآب * ان كى رگ رگ مين رها خون كى مانند مدام « 2 »\r\nوه كيى مجمع بحرين سى موتى پيدا * جن سى پهيلى هى ضيا دين كى ما بين انام\r\nسعى وافر سى زمانى مين كيا نشر علوم * جن كى محتاج تهى هم ، كام ديىوه انجام « 3 » \r\nاز ميان قطعات فارسى اشعارى چند نقل مىشود :\r\n آه صد آه ، شريف العلماء * جوهر آينهء صدق و صفا\r\nگوهر قلزم زخّار شرف * درّة التاج سر مجد و علا\r\nبست و هفتم ز مهء ذىقعده * رخت بربست ازين دار فنا\r\nنعمتى بود ز انعام كريم * آيتى بود ز آيات خدا\r\nمشعلى بود به راه ظلمت * جلوه‌اى بود به‌طور فقها\r\nزد رقم مصرع تاريخ عزيز * به جنان است شريف العلماء \r\n( 1329 ه ق )\r\nدر قطعه‌اى كه قبلا ذكر شد منظور از شيخ نجفى ، شيخ جعفر نجفى مصنف خصايص حسينيه و از لقب فردوس مآب ، سيد حامد حسين - صاحب عبقات الانوار - است .\r\nتصانيف او عبارتند از : مقالات و مضامين كه در روزنامه‌هاى معاصر چاپ شدند و بقيه در جنگ قومى 1947 م از بين رفت . سيد مصطفى حسين و مولانا مرتضى حسين فرزندان او مىباشند .\r\n\r\n\r\n","description":"","footnote":"\r\n( 1 ) - از فيض علامه شيخ نجفى طاب ثراه ، از گفتار وى ذكر امام پيدا بود .\r\n( 2 ) - در رگهاى وى مانند خون دايم جارى بود .\r\n( 3 ) - با كوشش وافر علومى را در زمان خود پخش كرد كه ما محتاج آن بوديم .\r\n","page_name":" 305 ","page_number":305},
  {"content":"\r\n\r\n\r\nشريف حسين بهريلوى 1284 ه ق / 1867 م 1361 ه ق / 1942 م\r\nفرزندى در بهريلى بلوك انباله پنجاب شرقى ( هند ) در خانوادهء سيد امام على سبزوارى به دنيا آمد . والدينش او را شريف حسين نام گذاشتند . تحصيلات ابتدايى را در منزل خود و متوسطه را در منىماجره بخش كهرر بلوك انباله به پايان رسانيد ، آن‌گاه به لاهور رفت و به تبليغ دين پرداخت و چون نتوانست براى انجام اهداف خود مدرسهء مورد نظر را پيدا كند بنابراين ، خود به تأسيس يك محيط علمى اقدام كرد . وى به دريافت مدارك عالى منشى فاضل و مولوى فاضل به زبان فارسى و عربى از دانشگاه پنجاب نايل آمد .\r\nمولانا شريف در مدرسهء مركزى نمونهء دولتى در لاهور كه يكى از مدارس بسيار معتبر است ، به تدريس عربى و فارسى پرداخت و مدت سى و دو سال خدمت كرد .\r\nوى در لاهور از محضر مولانا ابو القاسم حايرى ، مولانا عبد العلى هروى تهرانى در زمينه‌هاى حديث و فقه استفاده كرد . شريف حسين براثر لياقت و استعداد ذاتى و كوشش خود كه از موهبتهاى الهى به شمار مىآمد ، بهره جست و مولانا عبد العلى هروى او را از معتمدين خود مىدانست . مولانا سيد احمد كبير ، مولانا محمّد سبطين سرسوى هروى مترجمان اردو ، مولانا محمد ذكى تاتاپورى مترجم زبان مولتانى بودند . علامه هروى در قرآن مجيد تبحر شگفت‌انگيزى داشت ، هرجا مىرفت ، فيلسوفان ، علما ، كشيشان و پانديت ( دانشمندان هندو مذهب ) گرد او جمع مىشدند . يك‌بار مناظرى از آريه سحاج « 1 » راولپندى 147 سؤال مطرح كرد و علامه جواب همهء آنها را در مدت پنجاه و هفت دقيقه داد .\r\nمولانا شريف حسين سخنرانيهاى سريع اين عالم ايرانى را به صورتى روان ترجمه مىكرد .\r\nبين علماى لكنهو علامه هروى دربارهء لفظ « امى » بحث شروع شد . مولانا شريف حسين از طرف علامه هروى جواب مىنوشت .\r\nمولانا شريف حسين زاهد ، عابد ، سخى و نوازشگر فقرا بود . به برادران ، نزديكان و بستگان و طلاب كمك مىكرد . در تعمير و مرمّت حسينيه‌ها ، مساجد ، مدارس دينى علاقهء زيادى نشان مىداد . به مسجد مىرفت و مسايل فقهى را براى مردم شرح مىداد . امر به معروف و نهى از منكر مىكرد . به خانه‌هاى مردم مىرفت و قرآن را تعليم مىداد و مردم را به تلاوت قرآن ترغيب\r\n\r\n\r\n","description":"","footnote":"\r\n( 1 ) - يكى از مذاهب هندوان .\r\n","page_name":" 306 ","page_number":306},
  {"content":"\r\n\r\nمىكرد . وى به قرآن مجيد عشق مىورزيد و به همين سبب روز سوّم از وفاتش ، شاگردانش هشت دور قرآن مجيد را ختم كردند . از 29 ذىالحجّه تا 8 ربيع الاول به‌طور مسلسل مجلس برگزار مىكرد .\r\nدر سال 1929 م كه در بهريلى و با شايع شده بود ، مولانا شريف حسين تنها كسى بود كه از بيماران چه هندو و چه مسلمان عيادت مىكرد .\r\nدر قحطى سال 25 / 1924 م هنگام شب به خانه‌هاى مردم غذا مىرساند ، چهارده پانزده دختر بىبضاعت را به خانهء بخت فرستاد . در سال 1924 م براى زيارت به ايران ، عراق و شام رفت . در سال 1938 م تصميم گرفت كه به حج برود ، ولى به درد قولنج مبتلا شد . او وصيت كرد كه اگر از دنيا رفت ، كسى را به نيابت او به حج روانه كنند ، امّا براثر دعاى مردم حالش بهبود يافت و بالاخره به اتفاق همسر خود به زيارت حج نايل آمد .\r\nتصانيف او عبارتند از : آثار حيدرى ، ترجمه و تفسير عسكرى ، ( چاپ شده ) ؛ ترجمهء مودة القربى ، ( چاپى ) ؛ ترجمهء كوكب درى ، ( چاپى ) ؛ ترجمهء نزهت اثناعشريه ، از ميرزا محمّد كامل ، شهيد رابع ؛ ترجمهء تحفهء رضويه ( چاپى ) . تأليفات ديگر او در سال 1947 م در دوران نهضت پاكستان ، همراه با تمام كتابخانه از بين رفت .\r\nفرزندان او عبارتند از : مصطفى اطهر ( هنگام تقسيم هند ، به دست هندوان شهيد شد ) ؛ سيد مهدى ؛ طاهر حسين و چهار دختر . همسر يكى از دختران او ، سيد شمشاد على زيدى ، محبّت فرموده ، اين اطلاعات را براى من فراهم كرده است .\r\n\r\nآقا شرف حسين ، بهكرى 1272 ه ق / 1855 م 1370 ه ق / 1950 م\r\nمولانا آقا شرف حسين شاه بن سيد نور حسين از سادات رفيع الدرجهء بهكر ( ميانوالى ) فردى بسيار فاضل ، زاهد ، متواضع ، حق‌گو ، عابد و متقى بود . وى با سخنرانيهاى عالمانه و كردار خوب ، مردم را شيفتهء مذهب حقيقى ساخت ، فقه را رواج داد ، مناظره‌ها برگزار كرد ، آباديهاى زيادى را به مذهب شيعه متمايل ساخت . مولانا شاگردان فاضلى داشت و آنان را تربيت كرد . از ميان آنها مولانا خادم عليخان ( بستى شادو خان ، مظفرگره ) ، مولانا سيد كرم حسين شاه ( معشوق پوره ، مظفرگره ) و كرم حسين شاه اهل رضايى شاه بهكر معروف هستند .\r\nفرزندان او عبارتند از : آقا حسن ؛ آقا حسين ( ذاكر مشهور ) ؛ آقا عباس ( ليسانس ) و آقا رضا .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nشفيق حسن ، ايليا 1303 ه ق / 1885 م 1380 ه ق / 1960 م\r\nمولوى سيد شفيق حسن در 14 ژوئيهء 1885 م در امروهه به دنيا آمد و نزد پدربزرگ خود امير حسن قرآن مجيد را خواند و در محضر پدر خود سيد نصير حسن و مولوى اولاد حسين فارسى و عربى را فرا گرفت . چون ذهنى رسا و طبعى سليم داشت ، انگليسى و سانسكريت را آموخت و در شعر اختر تخلص مىكرد .\r\nبه امور مذهبى علاقهء وافر داشت و مقالات زيادى نوشت .\r\nآثار او عبارتند از : اصل الاصول در بنياد حقيقت تولّا و تبرّا ؛ حقيقة المسيح ؛ رئيس العالمين شهيد ازل ؛ صاحب الزمان ؛ تصديق من تحقيق السراج ( علم هيئت ) .\r\nوى در حدود سال 1960 م وفات يافت .\r\n\r\nشفيعا ، ملا\r\nر . ك : دانشمند خان .\r\n\r\nشمس الدّين ، ابو المعالى\r\nر . ك : محمد بن على بن خاتون .\r\n\r\nشمس الدّين ، فقير 1115 ه ق / 1703 م 1183 ه ق / 1769 م\r\nشمس الدّين فقير از اهالى دهلى و از طرف پدرش عباسى و از طرف مادرش علوى بود . در شعر و ادب شهرت داشت . فقه و كلام ، حديث و تصوف را فراگرفت و در سال 1140 ه ق ترك دنيا كرد و به اورنگ‌آباد دكن رفت . بعد از پنج سال كه با قزلباش خان اميد زندگى مىكرد ، به دهلى برگشت . بعد از ويرانى نادرشاهى به لكنهو رفت و در آنجا يك سال اقامت گزيد .\r\nمردم دهلى به او بسيار احترام مىگذاشتند . وى با على قلى خان و ظفرجنگ داغستانى روابط حسنه‌اى داشت . مدتى در حضور عماد الملك بن امير الامراء فيروز جنگ آصف جاه هم بود ، امّا سپس گوشه‌نشين شد و به آگره رفت و در آخر عمر براى زيارت مقامات مقدسه از دكن به\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nسورت عازم سفر شد .\r\nدر سال 1175 ه ق از دهلى به لكنهو و در سال 1180 ه ق به‌سوى نجف حركت كرد و بعد از زيارت برمىگشت كه در مسقط كشتى او شكست و غرق رحمت الهى شد .\r\nدر اواخر كتاب او موسوم به مثنوى درّ مكنون چند رباعى هم وجود دارد كه دربارهء روضهء حضرت عباس عليه السّلام سروده شده است .\r\n بر شط فرات حمله‌آور گشتى * وز ياد حسين عليه السّلام تشنه‌لب برگشتى\r\nعباس عليه السّلام دو دست باختى در ره دين * همدست به عمّ خويش جعفر گشتى \r\nنامه‌اى به شاه نصير نوشت كه نمونهء آن به شرح زير است :\r\n« در مسقط سه معجزه از حضرت امير المؤمنين عليه السّلام ظاهر و باهر ديدم . اول آنكه دور از ده كروه در مسقط چشمهء آب گرم از كوه مىجوشد و همه مىگويند كه در اينجا جناب مولا عليه السّلام بن نيزه در كوه زده‌اند ، از آن وقت اين چشمه ظاهر شده و اقسام بيماران از مسقط مىروند و در آن آب غسل مىكنند و شفا مىيابند ، حتى خوارج هم . دوم آنكه در مسقط شيعه تقيه نمىكنند و كسى به كسى كارى ندارد ، مثل لكنهو . سيّم آنكه خوارج كه درينجا معدودى بيش نيستند تقيه مىكنند و نماز جمعه در مسقط مىخوانند . »\r\nشمس الدّين فقير از استادانى است كه خدمات علمى ايشان را نمىتوان فراموش كرد . حدائق البلاغة از آن زمان تاكنون كتابى منحصر به فرد در معانى و بيان و بلاغت است . به نظر مىرسد كه مصنف آن علوم عربى را تدريس مىكرده است .\r\nعبد الحى سال وفاتش را از كتاب « مهر جهانتاب » سال 1170 ه ق نقل كرده است ، امّا صحيح آن سال 1183 ه ق است .\r\nتصانيف او عبارتند از : حدائق البلاغة ؛ ديوان اشعار ؛ مثنوى شمس الضحى ؛ خلاصة البديع ؛ حسن و عشق ؛ از شاگردان او مىتوان قمر الدّين منت را نام برد .\r\n\r\nشريف الدّين بن شهيد ثالث 990 ه ق / 1582 م 1020 ه ق / 1611 م\r\nسيد شريف موسوى فرزند ارشد سيد نور اللّه شوشترى اكبرآبادى در 19 ربيع الاول 990 ه ق و به قول نسّابه علّامه شهاب الدّين مرعشى در سال 992 ه ق متولد شد . پدرش از وطن هجرت كرد و به هندوستان رفت . سيد شريف الدّين مدتها در ايران مشغول تحصيل علم بود . وى علاوه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبر اينكه نزد پدرش درس خواند ، در محضر مولانا عبد اللّه تسترى و سيد تقى الدّين شيرازى در شيراز فقه و اصول را فرا گرفت و در محضر بهاء الدّين عاملى و ميرزا ابراهيم همدانى حديث و تفسير و معقولات و عرفان را آموخت و به دريافت اجازه نايل آمد و در سن بيست و دوسالگى به درجهء اجتهاد رسيد . مجموعهء نامه‌هاى شهيد ثالث در بياض نواب عنايت خان راسخ موجود است و نشان‌دهندهء آن است كه قاضى ( نور اللّه شوشترى ) سيد شريف را بسيار دوست مىداشت ، وى او را براى تحصيل علم تشويق مىكرد و وقتى فرصت دست مىداد او را پيش خود مىخواند .\r\nخواجه شرف بيگ شوشترى و شهيد را در لاهور ديده بود و خبر داده بود كه شاه ايران او را ديده است . قاضى خوشحال شد و نامه‌اى به پسرش نوشت .\r\nسرانجام شرف الدّين در روز جمعه 5 ربيع الثانى 1020 ه ق در آگره وفات يافت و در كنار پدرش به خاك سپرده شد .\r\nتصانيف او عبارتند از : حاشيهء تفسير بيضاوى ؛ حاشيهء مبحث جواهر ؛ حاشيهء قديم ؛ حاشيهء شرح مختصر عضدى ؛ حاشيه بر شرح مطالع الانوار ؛ رساله فى عويصات العلوم و رسائل متعدد ديگر .\r\n\r\nشمس الحسن 1385 ه ق / 1965 م\r\nمولانا سيد شمس الحسن از اهالى باسته بلوك بجنور بود وى پس از دريافت مدرك ممتاز الافاضل از مدرسهء ناظميه خطيبى مشهور شد ، بيانى شيوا داشت و فردى خوش‌ذوق و شوخ طبع بود .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nص\r\n\r\nصادق عليخان 1334 ه ق / 1916 م\r\nمولانا صادق عليخان پس از تحصيلات علوم دينى نزد علماى لكنهو به عراق رفت و در فقه و اصول استاد شد و با اندوخته‌هاى علمى خود به وطن بازگشت . تاريخ وفاتش 1916 م است .\r\nمولانا باقر عليخان برادر او بوده است .\r\n\r\nصابر حسين 1340 ه ق / 1921 م 1393 ه ق / 1973 م\r\nمولانا سيد صابر حسين بن سيد تقى حسين اهل قصبهء سيتهل بلوك بريلى و از اشراف و سادات بود . در سال 1942 م مدرك ممتاز الافاضل را از مدرسهء ناظميهء لكنهو گرفت و به مدرسة الواعظين وارد شد و بعد از فراغت از تحصيل به تبليغ و خدمات دينى پرداخت . او شخصى بسيار متديّن ، و خوش‌اخلاق و متنفذ بود .\r\nتاريخ ولادت مولانا سال 1340 ه ق و وفات او در سال 1393 ه ق است .\r\n\r\nصادق اردوبادى 997 ه ق / 1589 م\r\nفاضل كبير ميرزا صادق از خاندان علم و دانش بود ، در اردوباد آذربايجان متولّد شد و در محضر علماى بزرگ ، علوم عقليه و نقليه را فراگرفت .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nوى به احمدنگر آمد و در مدت اقامت ده‌سالهء خود از مقام وزارت صلابت خان سرفراز بود .\r\nدر جمادى الاول سال 997 ه ق به قتل رسيد .\r\n\r\nسيد صادق لكنهوى 1258 ه ق / 1842 م\r\nمولانا سيد محمّد صادق سلطان العلماء فرزند مولانا سيد محمد بن غفران مآب هوشيار ، عابد ، واعظ و مبلّغ بود . در وعظ تأثير و جاذبه داشت . در رد عقايد مسيحيان يگانه بود . وى در 4 رجب 1258 ه ق مطابق 12 اوت 1842 م از اين جهان ديده فروبست و در حسينيه‌اى كه پدرش ساخته بود مدفون گشت .\r\nكتاب تأييد المسلمين فى اثبات خاتم النبيين و الرد على المسيحيين و همچنين قاطع الاذناب و نيز قامع النصاب از آثار اوست . اين كتابها به خط مصنف در كتابخانهء ممتاز العلماء لكنهو موجودند .\r\n\r\nصادق بن عباس 1290 ه ق / 1873 م\r\nمولانا صادق بن عباس كشميرى يكى از شاگردان مولانا سيد على كشميرى و سيد العلماء سيد حسين بود كه در علوم دين مهارت داشت و در سال 1290 ه ق درگذشت .\r\n\r\nصدرا شيرازى ، لاهورى 900 ه ق / 1414 م\r\nحكيم صدرا فرزند حكيم فخر الدّين شيرازى بود و اجدادش از اولاد طبيب مشهور عهد جاهليت عرب حارث بن كلاه به شمار مىرفتند . حكيم صدرا در لاهور ، دهلى و كشمير معقولات را تدريس مىكرد . او به فلسفه و منطق رونق بخشيد .\r\nوى به هندوستان رفت و جهانگير شاه او را به لقب مسيح الزمان ملقب ساخت و مىگويند كه منصب سه‌هزارى را نيز يافته بود .\r\nشاه جهان با عنايت خاص ، او را به منصب دبيرى گماشت . وى در سال چهارم جلوس شاه به حج رفت و بعد از چهار سال مراجعت نمود . او چهل رأس اسب تقديم شاه كرد و شاه نيز در عوض منصب قبلى را به او واگذار و يك رأس فيل و بيست هزار روپيه و حكومت سورت و نواحى آن را به وى اعطا كرد .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nمدتى بعد حكيم به لاهور آمد و از دربار كناره گرفت و در تابستان به كشمير رفت . در اين ايام بود كه قسمتى از بدن جهان‌آرا بيگم براثر آتش سوخته بود و حكيم به معالجهء او پرداخت . بعد از بهبودى بيگم مبلغ ده هزار روپيه به دريافتى مقررى سالانهء وى اضافه شد و با پنجاه هزار روپيه مقررى ساليانه به موطن خود بازگشت .\r\nلكن در سال 1061 ه ق برابر با بيست و چهارمين سال جلوس شاه جهان به كشمير رفت و در همان جا وفات يافت .\r\nوى عالمى بسيار متديّن بود و دستى شفابخش داشت . او همچون اميران زندگى مىكرد ، به عنوان مثال در كاخ خود سيصد كنيز داشت و هريك عهده‌دار وظيفه‌اى بود ، چرا كه وى عقيده داشت كه زن بايد پيوسته سرگرم كار باشد . نام مستعارش مسيح اللهى بود .\r\n\r\nصدر الدّين محمد خان فايز 1151 ه ق / 1738 م\r\nنواب صدر الدّين محمد بن نواب زبردست خان بن ابراهيم خان بن نواب على مردان خان ، از خانوادهء نواب و عالم و مبلّغ بود ، علاوه بر مقامهاى دولتى ، در علوم مذهبى و تاريخى مهارت داشت . تصانيفى زياد دارد كه از آن ميان حديث و فقه ، اوراد و وظايف ، مناظره و عقايد ، سوانح ائمه ، مجالس ، طب و نباتات ، هيئت و اقليدس ، انشا و شعر عربى و فارسى و اردو در فهرستى طويل ديده مىشوند . پرفسور مسعود حسن اديب در مقدمهء ديوان اردوى او دربارهء شرح سوانح و تأليفاتش بحث مفصّلى كرده و عكس او را هم به چاپ رسانده است .\r\nنمونه‌اى از تصانيف وى در كتابخانه‌هاى مسعود حسن اديب و دانشگاه پنجاب ، لاهور موجود است .\r\n\r\nتصانيف او عبارتند از :\r\nديوان اردو ، ( چاپ دهلى ، 1946 م ) ؛ ديوان قصايد ، ( نزد پرفسور دكتر وحيد قريشى ، لاهور ) ؛ ارشاد الوزراء ، ( خطى ، موجود در كتابخانهء دانشگاه پنجاب ) ؛ زينة البساتين ( دربارهء درختان ، موجود در كتابخانهء دانشگاه پنجاب ) ؛ تحرير الصدر ، ( ترجمهء خلاصة الحساب بهايى به فارسى ) .\r\nكلب عليخان فايق تاريخ وفات فايز را از تاريخ محمّدى ، ص 107 ، ماه صفر 1151 ه ق نقل كرده است .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n\r\nصغير حسن 1378 ه ق / 1955 م\r\nمولانا صغير حسن ممتاز الافاضل فرزند ارشد على فردى عالم و مقدس و نيز مبلّغ و خطيبى بزرگ در باسته بلوك بجنور بود . و به تأليف بعضى كتب پرداخت . وى مدتها در مسجد جامع شيعهء دهلى به تبليغ دين اشتغال داشت و پس از زيارت حج ، در 5 ذيقعده 1378 ه ق درگذشت .\r\nمولانا سيد محمد نجفى و مولانا سيد على امام جمعه مسجد جامع شيعهء دهلى از فرزندان او به شمار مىآيند .\r\n\r\nصغير حسن 1310 ه ق / 1892 م 1377 ه ق / 1958 م\r\nمولانا سيد صغير حسن بن ضمير الحسن از اهالى محمّدآباد بلوك اعظم‌گره بود . شخصى متمكّن و مرفه و استادى فاضل به شمار مىرفت . نزد بزرگان عهد خود درس خواند ، بعد از گرفتن مدرك صدر الافاضل از سلطان المدارس در همان جا تدريس كرد . من نزد او شرائع الاسلام ، معالم الاصول ميبدى ، سلم العلوم و حريرى را خوانده‌ام ، استادى بسيار شفيق و خليق و از نظر جسمانى فربه بود و صدايى مرعوب‌كننده داشت .\r\nدر 23 مارس 1958 م در بليا وفات يافت . فرزندان وى توقير حسين ، على سجاد و سه دختر بودند .\r\n\r\nصفدر حسين لكنهوى 1327 ه ق / 1909 م\r\nمولانا صفدر حسين در حيدرگنج لكنهو زندگى مىكرد و داماد مير عشق و شاگرد مولوى فيض اللّه فرنگى محل در علوم معقول بود . در علم و زهد يگانه بود و در فن طب كمال داشت .\r\nطلاب و شاگردان به درس او افتخار مىكردند . مردى بسيار خوش‌اخلاق و متواضع بود .\r\nدر اوّل جمادى الثانى 1327 ه ق درگذشت .\r\n\r\nصفدر شاه 1255 ه ق / 1839 م\r\nدر لكنهو از ميان علمايى كه در علم و عمل شهرت داشتند ، مولانا سيد صدر شاه رضوى كشميرى حايز اهميت خاصّى است .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمولانا صفدر شاه در كشمير به دنيا آمد و در همان‌جا به كسب علم پرداخت . چندين بار به ايران و عراق سفر كرد و از مراكز علمى بهره گرفت . شاگرد خاص عالم ربانى فقيه صمدانى ملا محمّد مقيم كشميرى پيوسته در سفر و حضر همراه او بود . ملا محمد قاسم داماد ملا محمد مقيم دختر خودش را به عقد او درآورد .\r\nسيد صالح رضوى ، پدر مولانا سيد صفدر ، فردى مقدس و عابد بود و هنگام برگشت از خراسان در كابل فوت كرد . مردم كابل قبرش را زيارت مىكردند .\r\nملا صفدر ، تقوا و زهد و تواضع را از پدر بزرگوارش به ارث برده بود ، شوق مطالعه و علاقه به درس داشت .\r\nبر احاديث مسلط بود و در تفسير و معانى و بيان ، فقه و تاريخ و نجوم و غيره مهارت داشت .\r\nوقتى ملا محمد مقيم در حدود 1222 ه ق به لكنهو آمد ، ملا صفدر شاه هم همراه وى بود . منتظم الدوله حكيم نواب مهدى عليخان وزير الممالك از آنان استقبال كرد و احترام گذاشت و هنگامى كه به فرخ‌آباد رفت ، مولانا صفدر شاه را هم همراه خود برد ، بعدها به كشمير رفت . اما وقتى كه فرزندش مولانا سيد على ، تحصيلاتش را در عراق تمام كرد ، به فرخ‌آباد آمد و پدرش را پيش خود آورد . مولانا صفدر شاه روز پنجشنبه 17 رجب 1255 ه ق در لكنهو درگذشت . مرثيهء دردناك وى در ديوان رطب العرب نوشتهء مفتى محمّد عباس موجود است .\r\nتصانيف او عبارتند از : اناسى العيون ، كشكول مشتمل بر سه جلد در زمينهء حديث ، مشكلات حديث و قرآن و تفسير و نوشته‌هايى چند دربارهء تحقيق و مطالعهء علوم و فنون مختلف .\r\nفرزندان او عبارتند از : سيد عبد اللّه كه در هشت‌سالگى در سال 1244 ه ق فوت و سيد على كه در ترويج علوم و اشاعهء دين زحمت كشيد .\r\n\r\nصفدر على شيرازى 1250 ه ق / 1833 م\r\nمولانا صفدر بن حسن بن اسماعيل شيرازى ، فاضل و استاد ادبيات عرب و يكى از شاگردان محمد اصغر بن محمد حسين بود . وى تا سال 1250 ه ق زنده بوده و بعد از اين سال دار فانى را وداع گفته است . حاشيهء شرح شافيه از آثار اوست .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nصفدر حسين 1362 ه ق / 1944 م\r\nمولانا ميرزا صفدر حسين در محلهء كاظمين در لكنهو زندگى مىكرد . او فردى فاضل و خطيبى بزرگ بود و كتابت عبقات الانوار را برعهده داشت . سرانجام در يكم رمضان 1362 ه ق در لكنهو درگذشت .\r\nملا احمد حسن فرزند او بوده كه به رحمت ايزدى پيوسته است .\r\n\r\nصفدر حسين ، پيشاور 1318 ه ق / 1901 م 1400 ه ق / 1980 م\r\nمولوى ميرزا صفدر حسين مشهدى در 29 ذيقعده 1318 ه ق مطابق با چهارشنبه 20 فوريهء 1901 م در بمبئى به دنيا آمد و زير نظر پدر و نيز پدربزرگش آخوند ميرزا قاسم على تعليم و تربيت يافت و مدتى در محضر شيخ محمد حسن نجفى و شيخ ابراهيم باكويى به سر برد . مولانا صفدر حسين مدتى در نجف و كربلا نيز سكونت داشت و به حج و زيارت مشرّف شد .\r\nوى در سال 1940 م در پيشاور به چاپ و انتشار ماهنامهء « الحجّه » اقدام كرد و فردى دلير و حق‌گو و شجاع بود و از مريدان و پيروان آية اللّه العظمى سيد روح اللّه خمينى به شمار مىآمد و در مراحل مختلف زندگى استقامت به خرج مىداد و از فرصت‌طلبى و وابستگى به شخصيتها دورى مىجست .\r\nوى در 15 مارس 1980 م در كراچى درگذشت . جنازه‌اش را با هواپيما به پيشاور بردند و از سوى علما و بزرگان شهر تشييع شد . سيد امير شاه قادرى ، عالم اهل سنت براى اهل سنّت و مولانا سيد ساجد على نقوى براى شيعيان بر جنازه‌اش نماز خواندند و در ميان علماى سنى و شيعه در گورستان يكه‌توّت پيشاور به خاك سپرده شد .\r\nمحمد قائم و مولانا محمد عالم و چند دختر از او باقى ماند .\r\n\r\nصفدر على رضوى دهلوى ه ق / م\r\nصفدر على بن حيدر على رضوى دهلوى يكى از علماى زمان محمّد عليشاه در فيض‌آباد بود .\r\nيكى از تأليفات صفدر على نزد على اكبر رضوى ، صاحب شركت فرش پاكستان ، است كه ظاهرا تاكنون به چاپ نرسيده ، نام كتاب احسن الحدائق ، تفسير سورهء يوسف است . اين تفسير در سال\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nجلوس محمد عليشاه به سلطنت در تاريخ شنبه 4 ربيع الثانى 1253 ه ق در فيض‌آباد نوشته شده است .\r\n\r\nصفدر على زنگىپورى 1216 ه ق / 1801 م 1267 ه ق / 1852 م\r\nسيد صفدر هلى در منطقهء زنگىپور بلوك غازىپور متولد شد . پدرش سيد نوازش على فردى متمول و مرفه الحال بود . او بعد از فراگرفتن علوم معقول و منقول در نزد مولانا سيد محمد ديوكهتوى به مطالعه و كتابت پرداخت . شرح لمعه ، شرائع الاسلام و زاد المسافرين را به خطّى زيبا نوشت .\r\nدر ماه محرم به عزادارى مشغول مىشد و آن قدر غم و اندوه از خود نشان مىداد كه ديگران نيز تحت تأثير قرار مىگرفتند و گريه مىكردند .\r\nدر چهارم رمضان 1267 ه ق در سن پنجاه و يك‌سالگى وفات يافت . مادّهء تاريخ وفات او :\r\n« از لفت الجنة المتقين » است .\r\nفرزندان او سيد محمد قاسم و سيد حسين مىباشند .\r\n\r\nصفى قمى 1250 ه ق / 1834 م\r\nمورخ و سياحى كه در سال 1222 ه ق وارد لكنهو شد ، در كتاب « تاريخ جهان‌نما » در ضمن تذكرهء علماى لكنهو نوشته است : « عالىجناب معلى القاب ، خجسته آداب نقاوة الاطياب ميرزا صفى » خادم آستانهء معصومهء قم در عهد نواب آصف الدوله ( درگذشته به سال 1212 ه ق ) به لكنهو آمد . نواب مورد احترامش قرار داد . در آن زمان لكنهو مركز علماى عرب و عجم بود . در آنجا صاحب مال و منال ، عزت و اقبال گرديد .\r\nميرزا صفى قمى با خواهر نواب ظفر الدوله ازدواج كرد .\r\nميرزا صفى شخصى عالم و فاضل بود . فرزند ارشدش به نام ميرزا جان از فضلا به شمار مىرفت .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\nصفى مرتضى 1337 ه ق / 1918 م 1393 ه ق / 1973 م\r\nمولانا سيد صفى مرتضى امروهوى يكى از شاگردان حاج مولانا سيد مرتضى حسين احتمالا در سال 1918 م در امروهه متولد شد . وى در دانشگاههاى الله‌آباد و پنجاب در امتحانات عربى و فارسى موفقيّت به دست آورد . سپس در امام المدارس به تدريس پرداخت . فردى واعظ ، زاهد و متّقى بود .\r\nدر سال 1973 م به علت سكتهء قلبى درگذشت .\r\n\r\nصولت حسين 1331 ه ق / 1913 م 1369 ه ق / 1950 م\r\nسيد صولت حسين از خاندان علم و دانش در بنارس بود . وى تحصيلات خود را در مدرسهء منصبيهء بيروت تمام كرد و در فقه و ادب و تاريخ و رياضى تبحر يافت . متأسفانه در جوانى درگذشت . تاريخ ولادتش 13 آوريل 1913 م و تاريخ وفاتش 20 ژوئيهء 1950 م است .\r\nكتابى به نام اعجاز القرآن نوشته كه مطالبى در رفع امراض و مشكلات آيات قرآنى در آن جمع‌آورى شده است .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nض\r\n\r\nضامن حسين ميرزا لكنهوى 1315 ه ق / 1897 م 1386 ه ق / 1966 م\r\nمولانا ضامن حسين در دهم جمادى الثانى 1315 ه ق در لكنهو به دنيا آمد . در خانواده‌اى متدين تربيت يافت و در مدرسهء سلطان المدارس تحصيل كرد و مدرك صدر الافاضل را به دست آورد و پس از تحصيل در ادبيات عربى و فارسى به تدريس پرداخت . فردى بزرگوار و والامقام بود . در خطابه و شعر هم مهارت داشت . بعد از تأسيس پاكستان نزد برادر جوان‌تر خود مولانا ميرزا يوسف حسين در ميانوالى سكونت گزيد و در همان شهر درگذشت . مولانا در راه دين و ملت خدمات شايسته‌اى كرد .\r\nوفاتش در 25 شعبان 1386 ه ق در ساعت هفت بعد از ظهر اتفاق افتاد .\r\n\r\nضامن حسين حايرى 1308 ه ق / 1891 م 1387 ه ق / 1966 م\r\nمولانا سيد ضامن حسين حايرى در لندىكچى بلوك كوهات در 9 ژانويهء 1891 م به دنيا آمد . بعد از تحصيلات ابتدايى به عراق رفت و مدت بيست و پنج سال در نجف اشرف اقامت گزيد و پس از كسب علوم و معارف دينى به وطن خود بازگشت . وى در تمام منطقه فقه را رواج داد و مدرسه‌اى براى تدريس علوم دينى تأسيس كرد . مردم دربارهء مسايل فقهى به او رجوع مىكردند و به او اعتقاد داشتند و براثر تبليغ و ارشاد وى ، خاص و عام پايبند اوامر و نواهى ،\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nخمس و زكات و روزه و نماز شدند .\r\nمواعظ و حق‌گويى و سلامت نفس وى نتايج مثبتى را از خود بر جاى گذاشت و سفرهاى او به منظور تبليغ دين و ترويج اسلام بسيار مؤثر بود .\r\nمولانا سيد ضامن حسين در 5 ژوئيه 1966 م / صفر 1387 ه ق وفات يافت .\r\n\r\nضامن على 1280 ه ق / 1863 م\r\nمولانا مفتى ضامن على از سادات بارهه و از اهالى بدولى بلوك مظفرگره بود . بعد از تكميل تحصيلات خود در لكنهو به سمت مفتى رسيد .\r\nدر فوريهء سال 1856 م / رجب 1272 ه ق كه حكومت اوده منقرض شد ، وى را به لكنهو خواستند و از مقامش معزول كردند ، و او به زادگاه خود رفت و در همان جا سكونت گزيد . مولانا فردى فقيه و بسيار مقدس بود ، هنگامى كه سلطان العلماء ، فهرست مفتيان مملكت را آماده مىكرد . نام حافظ انور على و نيز ضامن على در آن فهرست وجود داشت .\r\n\r\nضياء اللّه 1098 ه ق / 1656 م 1168 ه ق / 1754 م\r\nضياء اللّه بن سيد محمّد فاخر حسينى زنگىپورى در سال 1098 ه ق پا به عرصهء وجود نهاد .\r\nوى از بزرگان عهد محمّد شاهى بود و در جهانگير نگر و بنگال ، فقه و حديث و حكمت و فلسفه را به خوبى آموخت و بعد از حدود بيست سال به زادگاه خود بازگشت و بدون رعايت تقيه با جديت كامل به تبليغ دين پرداخت . سيد امجد حسين - مؤلف نسبنامهء زنگىپور - نوشته است كه وى مسايل اصول و فروع دين را در آن منطقه رونق بخشيد .\r\nنواب عبد اللّه بن شيخ محمد قاسم عالم غازىپور ، تعليم و تربيت فرزند خود نواب فضل عليخان را به او سپرد . مولانا ضياء اللّه در 4 محرم 1168 ه ق وفات يافت .\r\nتأليفات او از بين رفته‌اند و از ميان شاگردان وى ، سيد عطا حسين و سيد وجاهت حسين به شهرت رسيدند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nضياء الحسن موسوى 1338 ه ق / 1919 م 1398 ه ق / 1978 م\r\nضياء الحسن نوهء پسرى علامه غلام حسنين كنتورى و نوهء دخترى ناصر الملّة ، فردى و باهوش و خوش‌اخلاق بود . در لكنهو نزد مولانا سعادت حسين و مولانا غلام عباس زيدپورى و حكيم ساجد حسين و مولانا محمد نصير ، فقه و كلام را فراگرفت و از دانشگاه لكنهو به دريافت مدرك فاضل ادب نايل آمد . مولوى در مطالعه بىهمتا بود . من در نزد وى ادبيات عرب را فراگرفتم . وى نظر به اينكه پدرش ، نجم الحسن بن مولانا محمّد على در حيدرآباد بود ، به آنجا رفت و سكونت گزيد . بعد از تأسيس پاكستان به كراچى آمد و وابسته به وزارت اطلاعات شد .\r\nمولانا به عربى ، فارسى و اردو نوشته‌هايى دارد . امراء و سلاطين و علما و ادبا براثر مجالست با وى تحت تأثير شخصيت و شايستگى او قرار مىگرفتند . وى در سن پنجاه و هشت‌سالگى در 15 اكتبر 1978 م وفات يافت .\r\nتصانيف او عبارتند از : حيات امام زين العابدين عليه السّلام ؛ سبب واقعهء كربلا ؛ رسالهء فقه جعفرى ؛ مجموعه نوحه و سلام ؛ مجموعه افسانه ؛ مجموعهء مضامين به نام « اك نام هي قلم كاضياء الحسن كانام » ، اخيرا به چاپ رسيده است .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nط\r\n\r\nطالب حسين 1292 ه ق / 1875 م 1371 ه ق / 1951 م\r\nطالب حسين بن سيد گل‌محمد شاه در حدود سال 1292 ه ق متولد شد . موطن اصلى او چكراله بولك ميانوالى بود . در مدارس اهل تسنن به تحصيل علم پرداخت و در مدرسهء مولوى عبد اللّه چكرالويى نيز درس خوانده بود . سپس به هندوستان رفت و در آنجا هم در مدارس اهل تسنن درس خواند . بعد از پايان تحصيلات خود به داودخيل آمد و به وعظ و تبليغ پرداخت .\r\nافراد خانواده‌اش تا مدتى نمىدانستند كه او در كجاست ! وقتى به داودخيل آمد ، آنگاه از احوال او مطلع شدند . پدرش دستور داد كه با دست باز نماز بخواند ، براى امتثال حكم پدر اين كار را انجام داد . سپس به خانه آمد و با برادر جوان‌تر خود مولوى محمد باقر به بحث و مباحثه پرداخت و بالاخره از مذهب تسنن بازگشت و به امروهه ( هندوستان ) رفت ، به تحصيل علوم دين جعفرى پرداخت ، وى هم درس مىخواند و هم تدريس مىكرد . مدّتى بعد به زادگاهش بازگشت و به تعليم و تدريس مشغول شد و در سن هفتاد و پنج‌سالگى درگذشت . به زيارت عتبات عاليات هم مشرف شد . علم و فضل ، زهد و تقواى او به قدرى بود كه مردم آن منطقه مانند او را از ديرباز به ياد نداشتند . از فرزندان او مىتوان سيد عباس حسين را نام برد و شاگردان او عبارت بودند از : سيد محبوب عليشاه ، سيد محمد يارشاه و حسين‌بخش .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nطاهر شاه دكنى 880 ه ق / 1475 م 952 ه ق / 1545 م\r\nملا سيد طاهر بن رضى الدّين همدانى بن مؤمن شاه بن رزد خان بن شاه خور بن عالم بن محمد بن جلال الدّين بن حسين بن كبار محمد بن حسن بن على بن احمد بن نزار بن مستنصر اسماعيلى و شايد داعى اسماعيليان در همدان بود ، اما وقتى كه با علم و فضل خويش ، وابسته به دربار سلطان بن حيدر صفوى شد ( 926 ه ق ) حامى مذهب اثنا عشرى گرديد .\r\nملا در مراتب علوم ظاهرى و باطنى ، بلاغت و فصاحت ، صورت و سيرت خود برترى داشت و تا مناطق دوردست شهرت پيدا كرده بود . بنا به علتى از شاه اسماعيل ( درگذشته به سال 930 ه ق ) ناراحت شد و در سال 926 ه ق به گوا و ازآنجا به بيجاپور رفت . در آن زمان حكومت بيجاپور در دست اسماعيل عادل شاه ( درگذشته به سال 941 ه ق ) بود . اسماعيل نسبت به سربازان و نيز به اهل علم ، محبّت و علاقه‌اى نداشت . ملا طاهر شاه با مشاهدهء چنين اوضاعى راهى سفر حج و زيارت شد . بعد از مشرّف شدن ، دوباره به‌سوى دكن بازگشت و در قلعهء پرنده رحل اقامت افكند . قلعهء پرنده در آن زمان در دست جهان مخدوم خواجه جهان بود ، وى حضور ملا را غنيمت شمرد و تعليم و تربيت فرزندان خود را به او سپرد و برهان شاه ، استاد خودش ملا پير محمد شيروانى را به بيجاپور فرستاد . ملا پير محمد با مولانا طاهر شاه ملاقات كرد و ملا بسيار تحت تأثير او قرار گرفت و مجسطى را در نزد عالم تازه‌وارد شروع كرد .\r\nخبر تلمذ ملا ، علم و فضل مولانا طاهر را شهرت بخشيد . ملا مدت يك سال نزد مولا طاهر كسب فيض كرد و سپس به دربار حاضر شد و دربارهء علم و عمل مولانا سخن گفت ، برهان نظام شاه به خواجه جهان‌نامه نوشته و مولانا را به احمد نگر دعوت كرد . مولانا در حدود سال 928 ه ق به احمدنگر رفت . پادشاه اركان سلطنت را براى استقبال مولانا تا چندين كيلومتر آماده ساخت و با عزّت و احترام زياد او را به دربار پذيرفت و سپس تقاضا كرد كه در مسجد جامع احمدنگر در هفته دو روز تدريس كند . مولانا درس را شروع كرد و تمام علما و امرا و حتّى شخص پادشاه نيز در درس او شركت كردند و به احترام او به هيچ عنوان از محل درس خارج نمىشدند .\r\nدر آن ايام فرزند محبوب پادشاه به نام شاهزاده عبد القادر بيمار شده بود ، كوشش پزشكان در بهبود حال او سودى نبخشيد . يك روز پادشاه به حكيم قاسم بيك اظهار داشت : حتى حاضرم جگرم را براى شفاى اين فرزند هديه كنم . به اين خاطر به معابد صدقات فراوان مىفرستاد و\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمردم در مساجد دعا مىكردند ، اما بيمارى فرزندش شدت مىيافت . مولانا طاهر شاه پيشنهاد كرد كه اگر شاهزاده شفا يافت ، مبلغى هنگفت در راه « ائمهء اثنا عشر » مصروف داريد و به سادات نذورات بخشيد . پادشاه پرسيد : منظور از ائمهء اثنا عشر چيست ؟ وى شرح حال مختصرى از ائمهء اطهار را بيان كرد و نام آنان را برد . پادشاه گفت : دربارهء اين اسامى قبلا هم از طريق مادرم چيزهايى شنيده بودم . مولانا گفت : بنابراين به من اطمينان دهيد به نذر خود وفا خواهيد كرد . پادشاه قول داد كه به پيمان خود عمل كند .\r\nملا طاهر شاه گفت : پس امشب كه شب جمعه است به‌سوى پروردگار دست دعا برداريد و اگر خداوند امشب به بركت چهارده معصوم ، شاهزاده را شفا بخشيد دستور دهيد تا در خطبات نام دوازده امام را بخوانند و مذهب ( شيعه ) را ترويج كنند . پادشاه از زندگى عبد القادر مأيوس شده بود لذا دست خود را بر دست مولانا گذاشت و جملات مولانا را تكرار كرد و عهد و پيمان بست . ولى از بيمارى فرزند خود پريشانحال بود و در كنار او در نهايت يأس و نوميدى تا صبح بيدار نشست . شاهزاده از شدت بيمارى روانداز خود را كنار زد . پادشاه بامدادان در كنار بستر بيمار به خواب رفت و در خواب ديد كه :\r\n« شخص بزرگى همراه با دوازده نفر از دور ظاهر شد . وقتى شاه آنان را ديد ، مؤدبانه از جا برخاست . يكى پرسيد . اين افراد را مىشناسى ؟ ايشان حضرت محمد صلّى اللّه عليه و آله و در طرفين او دوازده امام هستند . رسول خدا فرمود : خدا به بركت على عليه السّلام و اولاد او پسرت را شفا داد . سعى كن نسبت به فرزندم طاهر خلاف وعده عمل نكنى . »\r\nشاه بيدار شد . ديد كه شاهزاده عبد القادر زير لحاف است . سؤال كرد كه چه كسى لحاف را بر روى او انداخته است ؟ شاهدان عينى گفتند كه اين لحاف خود آهسته‌آهسته روى شاهزاده را پوشانده و تب او نيز قطع شده است . در اين هنگام ، برهان شاه به سجده افتاد . سپس به خادم خود دستور داد كه مولانا طاهر را فورا حاضر كنند . هنگامى كه خادم به خانهء مولانا رسيد با شنيدن صداى خادم دربار ، پريشانحال شد و فكر كرد يا شاهزاده مرده يا اينكه رأى پادشاه ناگهان عوض شده است . هنوز لحظه‌اى نگذشته بود كه خادم دوم آمد . مولانا تن به تقدير سپرده راه افتاد . وقتى وارد كاخ شد ، شاه به استقبال او آمد و دستش را به دست گرفت و او را كنار فرزندش برد . شاه اصول و قواعد مذهب شيعه را پرسيد و گفت كه مرا شيعه كنيد . پادشاه و شاهزاده عبد القادر و مادرش ملكه بىبى آمنه و تمام خدمتگزاران شيعه شدند .\r\nشاه به تمام خطيبان دستور داد كه در خطبهء جمعه نام ائمه را بخوانند و از ذكر نام خلفا\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nخوددارى كنند . مولانا به شاه تأكيد كرد كه اول تمام علماى بزرگ را دعوت كند و به آنان بگويد كه من در جستجوى مذهب حق هستم . شما مرا راهنمايى كنيد . لذا ملا پير محمد شاه ، افضل خان نوايط و ملا داود دهلوى به احمد نگر آمدند و در مدرسهء شاه طاهر جمع شدند ، بحث و مباحثه تا چندين ماه ادامه داشت . شاه طاهر شاه را هم دعوت كرده بود و به او گفت : اگر شما مذهب حق داريد ارائه دهيد . طاهر شاه گفت بهترين مذهب ، مذهب اثنا عشرى است . من كتابهاى آن را مىآورم . شاه ، مولانا شاه طاهر را در ميان علماى مذاهب چهارگانه به مناظره واداشت و واقعهء عبد القادر و بازگشت سلامت او را بيان كرد . با شنيدن اين واقعه حدود سه‌هزار نفر شيعه شدند ، در خطبه نام دوازده امام گنجانده شد و تشيع در احمد نگر عموميّت پيدا كرد .\r\nامرا ناراحت شدند و در خانهء پير محمد گرد آمدند و بعد از مشورت تصميم گرفتند كه ابتدا شاه را عزل كنند و عبد القادر را به جاى او بنشانند ، سپس ملا طاهر را به قتل برسانند . چنان‌كه دوازده هزار پياده و سواره در اطراف قلعه و كاله چپوتره جمع شدند . هنگامى كه برهان شاه از اين جريان اطلاع يافت حكم داد كه دروازهء قلعه را ببندند و ملا شاه را به حضور طلبيد . ملا شاه در علم جفر شاگرد ملا شمس الدّين جعفر بود . بنابراين با محاسباتى كه كرد به پادشاه اطمينان داد و گفت : دروازهء قلعه را باز كند و شخصا با تمام امرا و ارتش جلو برود . شاه سلاح برداشت و همراه با هزار پياده و پنج فيل با علم سبز همراه با ملا شاه بيرون آمد .\r\nملا شاه مقدارى خاك در دست گرفت و آيهء  « سَيُهْزَمُ الْجَمْعُ »  « 1 » را خواند و آن خاك را بر آنان انداخت شاه به وسيلهء جارچيان ندا داد كه هركس هواخواه سلطنت است زير علم سبز جمع شود و آنان كه نمك به حرام يا همراهان پير محمد هستند ، به مهر سلطانى اميد نداشته باشند . با شنيدن اين اعلاميه امرا و ارتش به اطاعت شاه درآمدند و پير محمد شكست خورد و بازگشت .\r\nپادشاه به ملك احمد تبريزى و خواجكى محمود دستور داد كه با تعدادى سرباز ، ملا پير محمد را دستگير كنند . ملا را به دربار حاضر ساختند . شاه بر قتل وى اشاره كرد اما مولانا طاهر ، پادشاه را منع كرد و مانع قتل وى شد . پادشاه فرمان داد كه او را زندانى كنند اما بعد از چهار سال بنا به سفارش مولانا طاهر دوباره مورد احترام قرار گرفت .\r\nپادشاه در جايى كه خواب ديده بود ، فرمان داد تا عمارتى عالى ساختند و نام آن بغداد نهاده شد . مدتى بعد مدرسهء مولانا طاهر شاه را به يك مسجد بزرگ تبديل كردند . بتدريج تبليغات\r\n\r\n\r\n","description":"","footnote":"\r\n( 1 ) - اشاره است به آيهء 45 از سورهء قمر .\r\n","page_name":" 325 ","page_number":325},
  {"content":"\r\n\r\nمولانا مؤثر افتاد و مرتضى نظام شاه برترى شيعه را كاملا آشكار كرد و شهريه‌هاى علما و امراى سنى را به امرا و علماى شيعه منتقل ساخت .\r\nساختمان سلطنتى را در مقابل قلعهء احمدنگر ساخت و نام آن را « لنگر دوازده امام » گذاشت و مقدارى املاك براى اين منظور وقف كرد و روزانه مؤمنان را اطعام مىكردند . برهان شاه مبالغ زيادى به عراق و خراسان فرستاد تا مشاهد متبركه را تعمير و آرايش كنند .\r\nاحمدنگر كه درگذشته فاقد امنيت بود ، در اين هنگام مركز علماى بزرگ شيعه شده بود معروف‌ترين آنان عبارتند از :\r\nمولانا شاه جعفر برادر ملا طاهر شاه ؛ ملا شاه محمد نيشابورى ؛ ملا علىگل استرآبادى ؛ ملا رستم جرجانى ؛ ملا على مازندرانى ؛ ملا ايوب ابو البركة ؛ ملا عزيز اللّه گيلانى و ملا محمد امامى استرآبادى . علاوه بر آنان دانشمندان و سياست‌مداران شيعه از عرب و عجم نيز در آنجا ظاهر شده‌اند .\r\nشاه ايران همراه با سفير خود در سال 950 ه ق هديه‌اى چند براى برهان شاه فرستاد و نامه‌اى نيز براى مولانا طاهر شاه نوشت و انگشترى خاص خود را از دست درآورده براى او ارسال كرد كه روى آن نوشته بود : « التوفيق من اللّه » . مولانا نيز در جواب آن همراه فرزند خود شاه حيدر تحف و هدايا فرستاد . مولانا طاهر شاه در سال 952 ه ق درگذشت . مادّه تاريخ وفات « تابع اهل البيت » است . مولوى عبد الحى تاريخ را از « مرغوب دل » و « مفتاح التواريخ » نقل كرده اما فرشته 956 ه ق را تاريخ وفاتش ذكر كرده است .\r\nبعد از وفات ، جنازه‌اش در ميان جمعيّت انبوهى با اهتمام خاصّ تشييع و به‌طور امانت در احمدنگر نگهدارى شد و سپس جسدش را به كربلاى معلا بردند و در نزديكى قبر حضرت سيد الشهداء به خاك سپردند .\r\nبه خاطر عظمت روحانى ، باطن پاك ، تأثير رشد و هدايت مولانا ، مشايخ و بزرگان اظهار ارادت مىكردند . اهل علم به خاطر دانشى كه داشت به او احترام مىگذاشتند . استعداد سخنرانى و حاضر جوابى او قبلا اشاره شد . حكايت ديگرى چنين نقل شده است :\r\nوقتى مولانا به احمدآباد بيدر رسيد ، طلاب و علما نزد وى مىآمدند . عالمى كه به علم جفر خود افتخار مىكرد از او دعوت كرد كه به خانه‌اش برود ، خادمى را با نامه‌اى فرستاد و زير نامه اين عبارت را نوشت : « قال النبى الاجابة سنة مؤكدة » . وى نيز جواب نوشت : كزيارة القادم فاذا تعارضا تساقطا » . فاضل مذكور با ديدن جواب شگفت‌زده شد ، در خدمت ملا حاضر گشت و\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدريافت كه علم وى مانند درياى بيكران است .\r\nفرزندان او عبارتند از : ملا شاه حيدر كه بعد از پدر جانشين وى گرديد . او نيز عالم و فاضل و مقدس و زاهد بود ؛ رفيع الدّين حسين شاه ؛ ابو الحسن شاه ؛ ابو طالب و چهار دختر .\r\nتصانيف او عبارتند از : شرح باب الحادى عشر ( عقايد و كلام ، عربى ) ؛ شرح جعفريه ( فقه ، عربى ) ؛ حاشيهء تفسير بيضاوى ( عربى ) ؛ حواشى شرح اشارات ( عربى ) ؛ حاشيه محاكمات شفا ( عربى ) ؛ حاشيهء مجسطى ( عربى ) ؛ حاشيهء مطول ( عربى ) ؛ حواشى گلشن راز ( فارسى ) ؛ شرح تحفهء شاهى ( فارسى ) ؛ رسالهء پالكى ( اين رساله را در حين سفر در پالكى نوشته است ) .\r\nمولانا شعر هم مىسرود ، ابياتى چند در تذكره‌ها از او ديده شده است :\r\n مطلع ايجاد احمد ، حسن مطلع بو تراب * هفت بيت اهل بيتش ، شاه‌فرد انتخاب\r\nمرتضى عليه السّلام آنكه شه‌مسند عالىنسبى است * آفتابيست كه برج شرفش دوش نبى است \r\n\r\nطاهر آقا 1350 ه ق / 1930 م 1376 ه ق / 1957 م\r\nمفتى محمد على بن محمد عباس دو فرزند داشت . حبيب مكرم سيد طيب آقا ، نزيل قم و ديگرى سيد طاهر آقا . مولانا طاهر آقا بعد از پدرش نزد عم محترم خود مفتى احمد على تعليم و تربيت كسب كرد و مدرك ممتاز الافاضل را از مدرسهء ناظميه به دست آورد ، اما عمرش وفا نكرد و در عين جوانى در ماه مارس 1957 م درگذشت و در لكنهو به خاك سپرده شد . وى بسيار باهوش و فاضل بود ، خداوند او را رحمت كند .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nظ\r\n\r\nظفر حسن 1298 ه ق / 1880 م 1375 ه ق / 1955 م\r\nمولانا سيد ظفر حسن در روز پنجشنبه 17 ربيع الاول 1298 ه ق در لكنهو به دنيا آمد .\r\nپدرش محقق هندى ، مولانا محمد حسين ، تسهيلات تعليم و تربيت او را فراهم كرد چنان‌كه وى بين تمام برادران خود اعلم و افضل شد و خودش نيز دعوى اجتهاد كرد .\r\nوى به مظفرنگر كه زادگاه اجدادى وى بود ، هجرت كرد و در همان‌جا به انجام نماز جماعت ، خطابت و خدمات دين پرداخت ، سپس به مولتان ميانى آمد و در آنجا نوانخانه‌اى تأسيس كرد .\r\nمدتى در موگا بلوك فيروزپور اقامت گزيد ، بعد از تأسيس پاكستان در سيهل بلوك ميانوالى اقدام به ساختن خانه كرد ، اما به علت بيمارى به ميانوالى نزد فرزند خود رفت و در همان جا وفات يافت .\r\nتصانيف او عبارتند از : رسالة فى اصول الفقه ( عربى ) ؛ نور آخرت ؛ مسايل روزه ، ( فقه ) .\r\n\r\nظفر حسن خواجه 1310 ه ق / 1893 م 1395 ه ق / 1975 م\r\nخواجه ظفر حسن سهارن‌پورى برادر جوان‌تر خواجه مختار احمد بود و در پتياله زبان فارسى تدريس مىكرد . فردى متقى ، عابد ، فاضل و دانش دوست بود لذا مردم به او بسيار احترام\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nمىگذاشتند . در حدود سن هشتاد و پنج‌سالگى در 22 اكتبر 1975 م در لاهور درگذشت .\r\n\r\nظفر عباس ، حافظ 1318 ه ق / 1900 م 1373 ه ق / 1954 م\r\nمولانا حافظ سيد ظفر عباس ممتاز الافاضل در بهيره سادات بلوك فتحپور زندگى مىكرد .\r\nفردى خوش‌حافظه ، متّقى ، عابد و زاهد بود . هنگام ختم قرآن جشنى بزرگ به افتخار او از طرف علما و حفّاظ در مدرسة الواعظين گرفته شد . وى در مدرسهء ناظميه و مدرسة الواعظين به تدريس و تعليم پرداخت و در مسجد خواجه احمدآباد پيشنماز بود . سرانجام در سال 1954 م درگذشت .\r\n\r\nظفرمهدى جرولى 1239 ه ق / 1824 م 1320 ه ق / 1902 م\r\nمولانا سيد ظفر مهدى كاظمى ، از سادات و از اهالى جرول بلوك بهرايچ ، يوپى بود و علىنگر در ملك خانوادگى او بوده است . مولانا ظفر مهدى در 10 رجب 1239 ه ق / 12 مارس 1824 م متولد شد ، نام تاريخى وى ظفر مهدى بود . بعد از تعليم و تربيت در زادگاه خود به لكنهو رفت و علوم دينى را در مدرسهء سلطانيه تمام كرد . مولانا مفتى محمد على و مولانا محمد حسين جايسى و سلطان العلماء سيد محمد از استادان وى بودند . او اجازه‌ها به دست آورده مدارك مربوط به فقه و عقايد و حديث و تفسير را كامل كرد .\r\nيك روحانى هندو كه در علم فلكيّات مهارت داشت براى تدريس زبان سانسكريت در مدرسهء سلطانيه استخدام شد . وى تاريخ ولادت رسول خدا صلّى اللّه عليه و آله و ائمهء اثنا عشر را استخراج و براساس اصول تقويم عربى و هندى تحقيق كرده ، از ميان اين همه تواريخ تولد ، تولد سرور دوعالم در روض الصادقين قابل ملاحظه است .\r\nاو به طب علاقه‌مند بود و طبابت مىكرد و در اين‌باره مدارك لازم را به دست آورد . مرثيه هم مىسرود و يكى از شاگردان ميرزا دبير به شمار مىرفت . كتابهاى متعدد دربارهء تاريخ سيرت و اخلاق نوشت ، نسخه‌هاى خطى آنها در كتابخانهء ناصر الملّه لكنهو موجود است . براى چاپ كتابها ، چاپخانه‌اى در جرول تأسيس كرد و كتابهايى بسيار نفيس به چاپ رسانيد و آنها را بطور رايگان پخش كرد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nاز آنجا كه عالم و زاهد و پرهيزكار بود ، حكومت وقت سمت معاونت امور عالى دولت و نيز سمت قاضى دادگسترى را به او تفويض كرد .\r\nتصوير مولانا همراه با ترجمهء انگليسى « تهذيب الخصائل » در كراچى چاپ شده بود كه در آن تصوير با لباس مخصوص فقها نشان داده شده است . در جنگ آزادى 1857 م مولانا عليه انگليس فعاليت كرد ، انگليسيها او را مجرم شناختند . مولانا به حضرت حجّت عليه السّلام نامه نوشته مشكلات را ذكر نمود . مدتى بعد قضيه به نفع مولانا فيصله پيدا كرد . مولانا در 17 صفر 1320 ه ق / ماه مى 1902 م درگذشت . ميرزا محمد طاهر رفيع مادّه تاريخ وفات او را نوشته است :\r\n داشت دستار فضيلت چون به سر * از فضيلت سال رحلت شد عيان \r\n( 1320 ه ق )\r\nتصانيف او عبارتند از : نخبة الاخبار ( حديث ) ؛ روض الصادقين ( 7 مجلد ) ؛ تاريخ ائمه ( چاپ شده ) ؛ تهذيب الخصائل در اخلاق ، حديث و فلسفه به اردو ، در مقدمهء ترجمهء انگليسى آن « كركتر بلدينگ » تصاوير مولانا ظفر مهدى و فرزندش باقر مهدى و شرح حال او چاپ شده ، من دربارهء اين كتاب از حاجى حسن على ، اهل كراچى سپاسگزارم ؛ معيار المحبّة ؛ عقايد حيدريه ؛ هدايت الانشاء ؛ گردن‌بند مرواريد ؛ جواهر منتشره ( قطعات تاريخ ) ؛ اشك مسلسل ( واقعهء منظوم كربلا ) ؛ مراثى ، قصايد ، سلام ( نعت ) رباعيات ، غزل و ساير اصناف سخن در يك مجلد قطور . . .\r\nفرزندان او عبارتند از : مولانا باقر مهدى و حيدر مهدى .\r\n\r\nظفر مهدى گهرجايسى 1366 ه ق / 1948 م\r\nمولانا ظفر مهدى در جايس بلوك راى بريلى به دنيا آمد . پدرش وارث حسن همان‌طور كه براى فرزند ارشدش سبط حسن ( خطيب اعظم ) تسهيلات علمى فراهم كرده بود ، براى اين فرزند نيز همه گونه تسهيلات فراهم آورد . مولانا ظفر مهدى بعد از تحصيل علوم متداول به تحرير و تقرير پرداخت و در مدرسهء مسيحيان لكنهو به تدريس عربى مشغول شد . استعداد و هوش او در شعر و ادب زياد بود . ماهنامهء « سهيل يمن » لكنهو ، تحت مديريت وى به سبك علمى و ادبى اداره مىشد . وى نتوانست اشعار فارسى ، عربى و اردو و همچنين ساير تأليفات علمى و تحقيقى خود را جمع‌آورى كند . شرح نهج البلاغة را به زبان اردو تحت عنوان « سلسبيل فصاحت » شروع كرده بود اما قبل از اتمام آن دار فانى را وداع گفت .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nراجه محمودآباد بخش اول كتاب سلسبيل فصاحت را به صورتى زيبا به چاپ رسانيد كه نظير آن تاكنون ديده نشده است . اين چاپ زيبا در كتابخانهء من موجود است .\r\nوى رسائل متعددى داشته كه از ميان آنها « اللّه اللّه » دربارهء مسألهء توحيد است و همچنين شرح حال ابو طالب نوشتهء اشرف الدّين موسوى را ترجمه كرده است .\r\n\r\nظهور حسين ظهير الملة 1282 ه ق / 1864 م 1357 ه ق / 1938 م\r\nدر عهد ما چهار عالم بزرگ در لكنهو به سر مىبردند و آنها عبارت بودند از : مولانا سيد باقر ، مولانا سيد ناصر حسين ، سيد نجم الحسن و سيد ظهور حسين كه در تمام شبه قارهء هند شهرت داشتند ، زيرا ايشان جامع علوم و صاحب كمال ظاهر و باطن بودند . از جمله مولانا ظهور حسين استاد كامل منطق و فلسفه و بويژه در حديث و كلام ، اصول و فقه و ادب نيز بىنظير بود . يك بيت از يكى از مراثى وى چنين است :\r\n هلال بدا كالقوس فى يد نبال * غدى يرتمى منها حشا كل ذى بال \r\nافسوس كه اشعار وى جمع‌آورى نشد و گرنه شاهكارى بود در ادب عربى لكنهو .\r\nصحبت وى بسيار پرجاذبه بود ، عموما اصطلاحات منطق و فلسفه را به كار مىبرد و تازه‌وارد با شنيدن آن شگفت‌زده مىشد و چون گفتگوى وى از نظر ادب عربى و فارسى عميق بود ، اهل علم و ذوق لذت مىبردند .\r\nسيد زنده على پدر مولانا ظهور حسين از زمين‌داران ميران‌پور بارهه بود اما گردش ايام او را از اين تمكن محروم ساخت . در سال 1282 ه ق / 5 - 1864 م خداوند پسرى به او عنايت كرد كه ابتدا نامش غلام محمد احسن بود ، اما بعدا به ظهور حسين مبدل شد . اين نوزاد همين‌كه بزرگ شد تعليم ابتدايى و قرآن مجيد را تمام كرد و به مدرسهء دولتى وارد شد .\r\nحدود سال 1878 م مولانا شيخ جعفر حسن بدايونى در ميران‌پور مدرسه‌اى تأسيس كرد .\r\nسيد زنده على فرزندش را به آن مدرسه وارد كرد و نزد استادان به خواندن صرف و نحو ، منطق و فلسفه ، ادب و فقه مشغول شد . از ميان استادان وى افراد زير قابل ذكرند :\r\nمولانا شيخ سجاد حسين ، مؤلف رمح مصقول ؛ مولانا سيد على نقى شاه ( سلطان‌پور بلوك گورگانوه ، در پيشنماز مولتان بود ) و مولانا خواجه غلام حسنين سهارن‌پورى .\r\nبعد از تمام كردن دورهء اول تحصيلات به لكنهو رفت و در سال 1302 ه ق وارد مركز علمى\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n( لكنهو ) شد و در نزد فاضل مقدس مولانا على نقى و مولانا سيد على محدث و مولانا سيد محمّد تقى دورهء معقول و منقول را به پايان رساند و در فقه و اصول به مرحلهء اجتهاد رسيد ، از ميان استادان وى فيلسوف دوران ملاذ العلماء سيد ابو الحسن بود كه او شاگرد خود را مانند فرزند و جانشين علم و فضل خود به شمار مىآورد ، چنان‌كه بعد از وى ، مركز علمى لكنهو او را به جانشينى ملاذ العلماء برگزيد . مولانا بعد از تمام كردن تحصيلات خود در لكنهو سكونت گزيد و در مدرسهء راجه محمودآباد و همچنين در منزل خود تدريس مىكرد . اما به اصرار ادارهء تصنيف و تأليف حيدرآباد لكنهو را ترك كرد و به حيدرآباد رفت اما راجه محمودآباد اين امر را نپسنديد و او را دوباره به اصرار تمام به لكنهو آورد و وى نيز تدريس را دوباره شروع كرد .\r\nمولانا نجم الحسن در سال 1329 ه ق براى زيارت به عراق رفت ، در آن مدت سرپرستى مدرسهء ناظميه به وى محوّل شده بود .\r\nدر سال 1332 ه ق نواب حامد عليخان رامپور از وى دعوت كرد و او را به سمت ناظر و سرپرست شعبهء تصنيف و تأليف منصوب ساخت . در آن زمان مولانا نجم الحسن رئيس آموزش و پرورش ناحيهء رامپور بود و وقتى وى رامپور را ترك گفت . ظهير الملّة جانشين وى شد . در سال 1340 ه ق در كالج عربى شيعه ، شعبهء عقايد و كلام به سرپرستى او داير شد و رياست كالج را برعهده گرفت . وى يكى از اركان شعبهء تأليف و تصنيف كنفرانس شيعه بود . شعر و ادب ، فلسفه و منطق رشته‌هاى مخصوص وى بود ، به خاطر سرودن قصايد عربى شهرت يافت ، قصايدى چند از مولانا در مجموعه شعر العرب فى شبه القاره موجود است .\r\nوى فردى بسيار خوش‌اخلاق ، پرهيزگار ، متقى ، قانع ، سخى و دانش‌دوست و نيز بين طلاب و علما محبوب و مورد عزّت و احترام بود .\r\nدر حدود سال 1935 م فرصت سكونت چند روزه را در منزل حكيم اغن پيدا كردم و از مصاحبت وى بهره جستم . در آن زمان من در مرحلهء خواندن قافيه بودم . جنگ بين شيعه و سنى شروع شده بود ، من همراه با مرحوم پدرم و برادر جوانترم سه چهار روز در منزل مرحوم حكيم اغن بوديم ، مرحوم مولانا نيز به منزل حكيم آمده بود . من به ياد دارم كه مولانا در خلوت به نظم و نثر و لطايف مفيد مشغول مىشد . در يكم « 1 » ذيقعده 1357 ه ق / 23 دسامبر 1938 م در روز\r\n\r\n\r\n","description":"","footnote":"\r\n( 1 ) - مولانا ذو الفقار حسنين ، شاگرد مرحوم ، تاريخ وفاتش را 24 دسامبر 1938 م روز سه‌شنبه هنگام عصر نوشته است كه با يادداشت من مطابقت ندارد . ر . ك : رساله ثقةالاسلام كلينى و كافى ، « العلم » لكنهو .\r\n","page_name":" 332 ","page_number":332},
  {"content":"\r\n\r\nيكشنبه ساعت چهار و نيم بعد از ظهر وفات يافت .\r\nدر كنار دريا غسل داده شد . علما ، رؤسا و راجگان جمع شده بودند ، بعد از غسل دادن قرار بر اين شد كه جسد را به‌طور امانت نگهدارى كنند و بعد به كربلاى معلا ببرند . چنان‌كه بعد از يك سال ، يعنى در تاريخ 4 شوال 1358 ه ق جسد او را به كربلا حمل كردند و در مقبرهء راجهء پيرپور در حرم حسينى به خاك سپردند .\r\nتصانيف او عبارتند از : تقرير حاسم در نفى عروسى حضرت قاسم ؛ التوحيد ( رسالهء مختصر به زبان اردو ) ؛ العدل ( رساله مختصر به زبان اردو ، چاپ لكنهو ) ؛ النبوة ، ( رساله مختصر به زبان اردو ، چاپ لكنهو ) ؛ التوحيد و العدل مجموعا در يك كتاب ، در رامپور به چاپ رسيد .\r\nالنبوة به صورت كتاب كامل و قطور در رامپور چاپ شد . الشافى شرح اصول كافى ؛ كتاب الايمان و الكفر ؛ حاشيه عربى بر نهج البلاغة ( در كتابخانهء من موجود است ) ؛ مسايل جعفريه .\r\nشاگردان او عبارتند از : مرحوم دكتر جعفر حسين فدوى ( درگذشته به سال 1964 م ) ؛ سيد محمد حسين پروفسور دانشگاه لكنهو ( درگذشته به سال 1938 م ) ؛ مولانا سيد ذو الفقار حسنين ؛ مولانا يوسف حسين ؛ حافظ كفايت حسين ؛ مولانا سيد محمّد عارف .\r\n\r\nظهور الدّين 1264 ه ق / 1848 م 1332 ه ق / 1914 م\r\nمولانا حكيم سيد ظهور الدّين بن سيد محرم على از اهالى گانوان بلوك مرادآباد بود و در سال 5 - 1264 ه ق تولد يافت . بعد از تحصيلات مقدّماتى در محضر پدر ، به مدرسهء منصبيهء ميروت رفت و در سال 1303 ه ق براى تحصيلات نهايى به لكنهو مسافرت كرد و بعد از دريافت اجازه از بحر العلوم سيد محمّد حسين و اخذ مدرك طبابت از حكيم محمد جى به زادگاه خود بازگشت .\r\nبنا بر گفتهء مولوى محمد حسين ، همدرسان وى در لكنهو ازين قرار بودند : محمّد حسين مؤلف تذكره بىبها ، قدوة العلماء مولانا آقا حسن ، مولانا ساجد على ، خواهرزادهء عماد العلماء ، مولانا سيد على مردان ، مولانا مظهر حسن ، طبيب بنارس ، مولانا حماد على مدرس كالج اندور و مولانا رضا حسين برادر بحر العلوم .\r\nمولانا ظهور الدّين فردى بسيار مقدس و خوش‌اخلاق بود و دستى شفابخش داشت . راجه محمد عليخان حسن‌پور بلوك سلطان‌پور ( اوده ) او را به عنوان استاد فرزند خود تعيين كرد .\r\nمولانا آفتاب حسين مدرسه‌اى در دهلى تأسيس كرد و از او براى تدريس دعوت به عمل آورد ،\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nوى مدت زيادى در آنجا نماند و به زادگاه خود بازگشت و مدتى بعد به سلطانپور رفت و به طبابت پرداخت و زندگى را با شهرت و عزت سپرى كرد .\r\nوى دو بار به زيارت مشاهد عراق و ايران و يك‌بار به حج مشرف شد . مولانا در ماه جمادى الاول 1332 ه ق در حسن‌پور بلوك سلطانپور وفات يافت .\r\n\r\nظهور اللّه 1147 ه ق / 1734 م 1240 ه ق / 1824 م\r\nظهور اللّه بن دليل اللّه صديقى بدايونى ( متولد 1147 ه ق در بدايون ) علوم متداول را در زادگاه خود فراگرفت . سپس به لكنهو آمد و در آنجا در محضر علما به تحصيل علوم دين پرداخت ، به شعر و ادب علاقه‌مند بود و اشعار خود را در محضر حكيم بقاء اللّه خان اكبرآبادى اصلاح مىكرد ، سپس به دربار ميرزا جوان‌بخت بن شاه عالم روى آورد ، شاهزاده او را به لقب « خوش‌فكر خان » ملقب ساخت .\r\nوى مدتى در لكنهو بود ، سپس براى حج و زيارت به مسافرت پرداخت و هنگام برگشت به دربار فتح عليشاه قاجار رسيد و در سال 1799 م از دربار ايران لقب « سعد هند » يافت . ازآنجا به حيدرآباد « 1 » رفت ، مدتى اقامت گزيد و بعد به زادگاه خود بازگشت و در سال 1240 ه ق درگذشت . وحيد اللّه بن سعيد اللّه دربارهء او مىگويد : نوا فخر بدايون بود .\r\nيك ديوان شعر فارسى از او به يادگار مانده است .\r\nاز فرزندان او مىتوان قربان عليخان را نام برد .\r\nتصانيف او عبارتند از : ديوان اردو ، ديوان فارسى ، مثنوى وامق و عذرا به زبان اردو ، ( چاپ شده ) .\r\nمولوى نجف على ممتاز ، ( درگذشته به سال 1854 م ) مولوى اشرف على نفيس ( درگذشته به سال 1858 م ) از شاگردان او بوده‌اند .\r\n\r\n\r\n","description":"","footnote":"\r\n( 1 ) - محمد سليمان مىگويد : ابتدا به حيدرآباد رفت و ازآنجا به ايران ، وى فرصتى براى مطالعه نزهة الخواطر را پيدا نكرد . ر . ك : ماهنامهء زبان ملّى . دسامبر 1972 م ، كراچپ ، مقالهء شعراى قديم اردوى بدايون ، از مولوى محمّد سليمان .\r\n","page_name":" 334 ","page_number":334},
  {"content":"\r\n\r\n\r\nظفر مهدى جونپورى 1359 ه ق / 1940 م\r\nمولانا سيد ظفر مهدى از اهالى جونپور و فارغ التحصيل ( صدر الافاضل ) از مدرسهء سلطان المدارس لكنهو بود . در روزنامهء سال 1938 م از علم و تقدس و خدمات ملى وى ستايش شده است .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nع\r\n\r\nسيد عابد حسين 1281 ه ق / 1864 م 1329 ه ق / 1909 م\r\nمولانا سيد عابد حسين بن مولوى سيد هاشم على در « بهيك‌پور ، بلوك چهپره ، بهار هند » به دنيا آمد . تاريخ تولدش 1281 ه ق است ، ابتدا در محضر پدرش و سپس در نزد ديگر استادان به تحصيل علم پرداخت . آنگاه به لكنهو رفت و نزد مولانا على نقى داعى پورى و ديگر علما كسب علم و كمال كرد . بعد از اينكه فارغ التحصيل شد به مظفرنگر رفت و به اصلاح و تبليغ و تدريس مشغول شد و نماز جمعه و جماعت را برگزار كرد .\r\nهنگامى كه مدرسهء سلطان المدارس تأسيس شد ، نواب آقا ابو و مولانا سيد محمد باقر او را براى تدريس به مدرسه دعوت كردند و او به عنوان مدرّس اعلام تدريس نمود . مولانا عابد حسين به خاطر تقدس و اخلاق نيك و حسن تدريس در ميان طلاب محبوب و مورد احترام بود ، به فلسفه و منطق علاقهء مخصوص داشت . مردم عموما او را « عابد حسين فلسفى » مىناميدند . اساس البلاغهء زمخشرى ، با مقدمه و تصحيح مولانا از طرف دولت به چاپ رسيد ، از مقدمهء آن پيداست كه مولانا در نظم و نثر و لغت غربى مهارت كامل داشته است .\r\nاحتمالا به عراق نيز سفر كرده ، زيرا آية اللّه سيد كاظم طباطبايى مداح او بوده است .\r\nتاريخ وفات مولانا 27 شعبان 1327 ه ق است .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nعابد حسين خواجه 1262 ه ق / 1846 م 1330 ه ق / 1912 م\r\nمولانا خواجه عابد حسين در « سهارن‌پور ، ميروت ، دهلى ، پنجاب » و مناطق متعدد مرجعيت داشت . در علم و عمل معروف و در تحرير و تقرير ، تدريس ، تبليغ دين و اخلاق باعث افتخار بود .\r\nمولانا در حدود سال 1262 ه ق در « سهارن‌پور » به دنيا آمد . پدرش بخشش حسين انصارى از اولاد حضرت ايوب انصارى بود و در سهارن‌پور املاك و زندگى خوبى داشت . وى تسهيلات آموختن علوم دينى را براى فرزندش فراهم كرد ، كتابهاى ابتدايى فارسى را در نزد قاضى غلام عباس هندى خواند و سپس به لكنهو رفت و از محضر استادان آنجا كسب فيض كرد . بعد از تحصيلات عالى نزد مولانا سيد حسين ، مولانا على محمد ، تاج العلماء ، مولانا محمد ابراهيم و مولانا سيد نقى رفت و پس از دريافت اجازه به زادگاه خود بازگشت و به بيان مسايل ، وعظ ، نماز و درس پرداخت . از آنجا كه فردى با ذكاوت و خوش‌حافظه و فاضل بود ، به مدارس مختلف براى تدريس دعوت شد چنان‌كه در مدرسهء كورت جوليى ، مدرسهء جعفريه ميران‌پور ( بارهه ) و مدرسهء منصبيه ميروت مدّت زيادى تدريس كرد و سرپرستى مدارس را برعهده داشت . شاگردان فراوانى را تربيت كرد به‌طورى كه بعضى از آنها به اوج علم و عمل رسيدند و در شهرهاى مختلف به ترويج مذهب و تبليغ دين پرداختند .\r\nعابد حسين فردى خوش بيان و خوش‌صحبت و خوش‌قلم بود و طلاب تحت تأثير مواعظ او قرار مىگرفتند .\r\nدر سال 29 - 1325 ه ق به سفر زيارت رفت و از مشاهير و بزرگان كربلا و نجف به دريافت اجازه و كسب فيض توفيق يافت و به زادگاهش بازگشت و در قريهء سرسى بلوك مرادآباد سكونت گزيد و بعد از عمرى طولانى در 6 ذيقعده 1330 ه ق درگذشت .\r\nمولانا به زبان عربى تسلط داشت و نيز كتابهايى به زبان فارسى نگاشت . او به شاگردان خود علاقه و توجهى خاص داشت و آنان را به همّت عالى و عزّت نفس تشويق مىكرد و به همين مناسبت همگى مداح او بودند و به وى احترام مىگذاشتند .\r\nتصانيف او عبارتند از : اشعار المؤلفين ؛ نصر المؤمنين ( مناظره ) ؛ قواعد مدنى علم هجا ؛ يوسفيه ( صرف و نحو عربى ) ؛ حرف رك ( عقايد ) ؛ قران السعدين ؛ قصهء جميله بنت عامر ( نظم عربى ) ؛ مفتاح البيان ( دو جلد ، عربى ) ؛ پنجهء فولادى ( مناظره ) ؛ تحفة الصائدين ( فقه ) ؛ كلمة\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nالتوحيد ( مناظره ) ؛ انذار الناذرين ( بحث در نذر و يا على مدد ، چاپى ) ؛ يا على مدد در موعظه ( مطبوعه ) ؛ اعجاز وصى ( نظم ) ؛ ذخيرة المعاجز ( نظم ، اردو ) ؛ ورد جميل ( مناظره ) ؛ معجزهء امير المؤمنين عليه السّلام ( حديث ) ؛ شرح اربعين ( حديث ) ؛ اعلام المستبصرين ( فقه ) ؛ مطالب الشافية فى شرح الكافية ( نحو ، عربى ) ؛ دافع المغالطه ( فقه استدلالى ) ؛ قضاياى امير المؤمنين عليه السّلام ( اردو ، چاپى ) ؛ رسالهء رد شمس ( چاپى ) ؛ اجوبه و اسئله ( عربى ) ؛ اعمال محرّم و اربعين اردو ( چاپى ) ؛ عمدة المصائب ( چاپى ، اردو ) ؛ ترجمهء جامع عباسى ( فقه ، اردو ، چاپى ) ؛ حساب الاحكام ( فقه ) ؛ ترجمهء سفينة النجاة ( اردو ) ؛ اوراد وظايف ( چاپى ) ؛ ترجمهء شرائع الاسلام ( اردو ، فقه ، چاپى ) ؛ ترجمهء فتح السبيل ( كلام و عقايد ) ؛ ترجمهء انذار الناذرين ، ( فارسى ، چاپى ) ؛ يا على مدد ( فارسى ، چاپى ) ؛ ترجمهء رسالهء استخاره مجلسى ( اردو ، چاپى ) ؛ ترجمهء لئالى مكنونه ( ادعيه و اوراد ) ؛ مناجات منظوم ( اردو ) .\r\nشاگردان او عبارتند از : مولانا ظهور حسين و مولانا محمد حسين ( مؤلف تذكرهء بىبها ) .\r\n\r\nعابد حسين نوگانوى 1350 ه ق / 1931 م\r\nمولانا عابد حسين بن مولوى سيد صادق على در « نوگانوان بلوك مرادآباد » متولد شد . وقتى كمى بزرگ شد در ككروى نزد مولوى اصغر حسين كتابهاى ابتدايى را خواند و سپس به مدرسهء منصبيهء ميروت وارد شد و بعد از فراگيرى دروس متوسطه به لكنهو رفت و از مدرسهء مشارع الشرائع ناظميه مدارك لازم را به دست آورد . سپس به منجن‌پور بلوك الله‌آباد دعوت شد و به انجام خدمات دينى پرداخت . مولانا فردى قانع و عابد بود و در وعظ و تدريس و خطابه مهارت داشت .\r\n\r\nعاشق حسين 1269 ه ق / 1852 م 1338 ه ق / 1919 م\r\nعاشق حسين بن حكيم تفضل حسين يكى از شاگردان مولانا عبد الوهاب بود و در نزد او رشتهء معقول و منقول را خواند و علاوه بر آن طبابت هم مىكرد ، در مناظره و مشاعره يد طولا داشت و اشعار خود را در نزد مرحوم اوج اصلاح مىكرد . زادگاهش بلهره بود و در همان جا در سال 1338 ه ق درگذشت .\r\nفرزندان او عبارتند از : مولانا عارف حسين صدر الافاضل ، محمد حسين و مرحوم مرتضى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nحسين .\r\nتصانيف او عبارتند از : ضربت حيدرى ( مثنوى ، اردو ) ؛ سكهء حيدرى ( مثنوى ، اردو ) ؛ هر دو كتاب چاپ شده است .\r\n\r\nعالم حسين 1285 ه ق / 1868 م 1353 ه ق / 1934 م\r\nمولانا سيد عالم حسين از اهالى « بره گاؤن بلوك فيض‌آباد » بود . حدود سال 1285 ه ق به دنيا آمد و در زادگاه خود دروس ابتدايى را فرا گرفت و سپس از سلطان المدارس مدرك صدر الافاضل را به دست آورد و در همان مدرسه مشغول تدريس شد . فردى بسيار مقدس ، محتاط ، استاد لغت و شعر عرب و حافظ بود .\r\nمتنبى ، حماسه ، سبعه معلقه و كتابهايى مانند نهج البلاغة را براى طالبان علم و اهل ذوق تدريس مىكرد . نظم و نثر عربى را خوب مىنوشت ، نمونهء آن « ترجمة مصنف اسد الرغائب » است كه در سال 1347 ه ق در نجف چاپ شده است .\r\nچند تن از بزرگان از جمله مولانا عالم حسين ، مولانا شبير حسين جونپورى و شمس العلماء مولانا سبط حسن به زبان و ادبيات عرب شهرت پيدا كرده بودند و آوازهء آنها تا عراق و عربستان رسيده بود . آنان ادبيات عرب را در لكنهو به اوج رسانيده بودند و شاگردان آنها از شعراى بزرگ عربى زبان به شمار مىرفتند . مولانا ديوانى قطور به عربى ، ( چاپ نشده ) و مقدمهء اسد الرغائب ( چاپ شده ) و شاگردانى چند از خود به يادگار گذاشته است . مولانا عالم حسين مدت خدمات خود را در مدرسهء سلطان المدارس به پايان رسانيد و به زادگاه خود رفت و در 18 ربيع الاول 1353 ه ق / ژوئيهء 1934 م دار فانى را وداع گفت .\r\nشاگردان او عبارتند از : مولانا ميرزا يوسف حسين ( ميانوالى ) ؛ مولانا محمد مصطفى جوهر ( كراچى ) ؛ مولانا محمد عادل ( كراچى ) ؛ مولانا كلب حسين ؛ مولانا بن حسن نونهروى ؛ مولانا انتصار مهدى ؛ مولانا سيد احمد ؛ مولانا سيد محمد ؛ مولانا سيد حسن ؛ مولانا سيد حسين ؛ مولانا محسن نواى ؛ مولانا على نقى ؛ و مصنف اين كتاب ، مرتضى حسين .\r\nفرزندان مولانا عبارتند از : مولانا خادم حسين ؛ مولانا جواد حسين ؛ مولانا زين العابدين و يك فرزند ديگر كه نام او در ذهنم نيست و او از همه جوان‌تر بود و در مكهء مكرمه با او ملاقات داشتم .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nعاليجاه بهادر ، محمد رضى 1281 ه ق / 1864 م\r\nنواب عاليجاه معروف به « منجهله صاحب » فرزند دلير الدوله نواب ميرزا حيدر « 1 » بهادر موسوى از خانوادهء بزرگ و صاحب جاه و مقام بود و در علوم دين مهارت داشت . وى در نزد ممتاز العلماء سيد تقى و مولانا سيد على و مولانا صفدر شاه علوم منطق و فلسفه ، صرف و نحو ، فقه و اصول را فراگرفت و سپس از محضر علماى عراق مستفيض شد و با دريافت مدارك اجتهاد به وطن خود بازگشت .\r\nنواب عاليجاه از لكنهو با حشم و خدم و جاه و جلال ، از راه كابل و ايران عراق به حج مشرّف شد .\r\nوى فردى مقدس ، متقى ، پرهيزگار ، خوش‌اخلاق ، غريب‌نواز ، دانش دوست و علاقه‌مند به درس و تدريس بود ، در منزل خود درس مىداد و به طلاب كمك مالى مىكرد . از خوف خدا چشمانى پراشك داشت . به علت عدم بنيه و توانايى جسمى از تصنيف و تأليف اجتناب مىكرد ، به زبان عربى ، فارسى و اردو در مدح اهل بيت شعر مىسرود و اشعار خود را در نزد سرفراز على قادر اصلاح مىكرد .\r\nدر احسن التواريخ ( لكنهو ) تصوير گروهى از علما موجود است ، و يكى از آن تصاوير چنين معرفى شده است :\r\n« وحيد الدوله عضد الملك ميرزا مهدى حسين ، خان بهادر ميرزا عاليجاه » در لباس علماى لكنهو ، با ريش بلند ، عمامه به سر ، قبا بر تن ، شبيه تصوير سلطان العلماء ديده مىشود ، تصوير ديگرى از والاجاه بهادر و تصوير ديگرى نيز از فرزند نواب مهدى حسن خان مشاهده مىشود .\r\nنواب در اواخر عمر كه عازم زيارت عتبات بود در بمبئى درگذشت .\r\nدر ديوان منير شكوه‌آبادى دو قطعه شعر كه نشان‌دهندهء سيرت و اخلاق و وفات نواب سروده شده ديده مىشود :\r\n\r\n\r\n","description":"","footnote":"\r\n( 1 ) - ميرزا محمد على مؤلف تكملهء نجوم السماء نوشته است :\r\nسيد محمد رضى عاليجاه بهادر موسوى بن مرحوم سيد محمد على مشهور به دلير الدوله نواب ميرزا حيدر خان ، رئيس اعظم و عالم جليل بود و نزد سيد تقى ، سيد على و صفدر شاه متوسطات را خوانده به عراق رفت و نزد علماى آنجا درس خواند ، بخصوص نزد ملا دربندى ( درگذشته به سال 1285 ه ق ) و على نقى طباطبايى دورهء معقولات را تمام كرد و هر دو عالم جليل القدر اجازه‌ها دادند .\r\n","page_name":" 340 ","page_number":340},
  {"content":"\r\n\r\n حضرت نواب عاليجاه كرّوبى منش * آنكه در راه خدا با خاطر آگاه رفت\r\nچون دوباره بست احرام طواف كربلا * از ديار لكنهو تا بمبئى دلخواه رفت\r\nناگهان بركند دل زين هستى ناپايدار * جانب فردوس با توفيق حق همراه رفت\r\nگفت تاريخ وفاتش هاتف غيب اى منير * در جنان نواب صاحب جود عاليجاه رفت \r\n1281 ه ق\r\n\r\nعباس حسين قارى 1240 ه ق / 1824 م 1345 ه ق / 1926 م\r\nشمس العلماء مولانا حافظ سيد عباس حسين بن مولانا سيد جعفر على بن افضال على بن رحم على رضوى جارچوى در حفظ قرآن و تجويد و قرائت آن و در معقولات و منقولات فاضل و شخصى متقى و صاحب نفس قدسى بود . در دانشگاه دهلى به جاى پدرش به تدريس علوم دين پرداخت و سپس در دانشگاه علىگره به عنوان مدرس انتخاب شد . در سال 1914 م / 1322 ه ق لقب شمس العلماء يافت . مرحوم سالار جنگ وى را به حيدرآباد دعوت كرد اما او مايل نبود كه عليگر را ترك كند چرا كه طلاب شيعه و سنى به او علاقه‌مند بودند و به وى احترام مىگذاشتند . او در علوم معقول و منقول شهرت پيدا كرده بود .\r\nمولانا عباس حسين در حدود هشتاد و پنج‌سالگى در 28 ژوئيه 1926 م / صفر 1345 ه ق درگذشت .\r\nتصانيف او عبارتند از : الفرائد البهيّة ( عربى ) ؛ هداية الصلاة ( اردو ، چاپى ) ؛ هدايت ناصريه ( اردو ، چاپى ) ؛ نكاح بيوگان ( سخنرانى ، اردو ، چاپى ) ؛ المتين ( منطق ) ؛ ازالة الاوهام در علم بارى تعالى ؛ غاية الافكار ؛ كتاب الحرف ما بين النحو و الصرف ؛ شرح صدرا ؛ كشكول عباسى و حسام عباسى .\r\n\r\nعبد الباقى نهاوندى 978 ه ق / 1570 م 1046 ه ق / 1636 م\r\nملا عبد الباقى بن آقا بابا ، عالم معروف نهاوند بود ( 978 ه ق / 1570 م ) ، در « جولك ( نهاوند ) » به دنيا آمد و تربيت يافت و در زندگى پدرش و برادرش آقا خضر به مقام بالا رسيد و حاكم همدان شد ، آقا خضر در سال 1014 ه ق به قتل رسيد و ملا عبد الباقى نيز به حج و زيارت\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nرفت . در سال 1023 ه ق به برهانپور رفت و در سال 1025 ه ق ديوان « مآثر رحيمى » را تمام كرد ، سپس نزد مهابت خان جهانگيرى رفت و حاكم ايالت بهار شد .\r\nبه قول عبد الحى به نقل از « تاريخ محمدى » عبد الباقى در سال 1042 ه ق و به قول صاحب قاموس المشاهير در سال 1052 ه ق و به نظر عبد الحميد يزدانى در سال 1042 ه ق وفات يافت .\r\nتصانيف او عبارتند از : اشعار و مآثر رحيم ، ( چاپى ) .\r\n\r\nعبد الرشيد 1258 ه ق / 1842 م 1329 ه ق / 1911 م\r\nحاجى مولانا شيخ عبد الرشيد بن مولانا محمد نصير الدّين از اهالى « گوپال گنج بلوك اعظم‌گره » بود . وى در نزد علماى بزرگ لكنهو تحصيل كرد و تقريبا به درجهء اجتهاد رسيد ، فردى عابد و زاهد بود و هفتاد و نه سال عمر كرد ، تصانيف متعدد به زبان عربى و فارسى دارد . در مناظره شهرت زيادى داشت . به حج و زيارت هم مشرف شده ، در تاريخ 20 ربيع الاول 1329 ه ق وفات يافت .\r\nآثار او عبارتند از : احصان المحصنين ( فارسى ) ؛ ازجار المجانين ( عربى ) ؛ افصح فصيح ؛ تل طبل ؛ رضخ الحجار ؛ خفض النواصب ؛ رسالة اليوميه ( عربى ) ؛ خير المتون ، منطق ( عربى ) .\r\nشاگردان او عبارت بودند از : مولانا عطا حسين ( فرزندش ) ، مولانا كاظم حسين و مولانا غلام حسين .\r\n\r\nعبد الحسين ( پاراچنار ) 1290 ه ق / 1873 م 1365 ه ق / 1945 م\r\nمولانا عبد الحسين از اهالى « شلوزان ، پاراچنار » بود و در عراق به تحصيل علم پرداخت و سپس به وطن بازگشت و در ترويج فقه و علوم دين كوشيد . شخصيّتى مقدس ، عابد ، عالم و واعظ بود و به زبان پشتو بسيار مؤثر سخنرانى مىكرد .\r\nوى بعد از حافظ كفايت حسين مدت شش ماه قاضى كورم ايجنسى بود و سپس مولانا ميرزا يوسف حسين جانشين وى شد . مولانا يوسف حسين مىگويد كه در آن زمان مولانا عبد الحسين حدود شصت سال داشت . بنابراين اگر شصت را از 1933 كم كنيم ، سال ولادت وى 1873 م\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمىشود .\r\nمولانا عبد الحسين بعد از سال 1945 م وفات يافت .\r\n\r\nسيد عبد الحسين 1310 ه ق / 1893 م 1381 ه ق / 1961 م\r\nمولانا عبد الحسين داراى مقام علمى و شخصيت او نمايانگر وقار و درجات علمى بود .\r\nفردى فربه و با عظمت و داراى تقدس و طهارت و اخلاق و مروت بود .\r\nوى فيلسوف و منطقى ، خوش‌اخلاق ، اديب و شاعر بود . چنان هيبتى داشت كه كوچك و بزرگ به هنگام سخنرانى او بر خود مىلرزيدند . مديريت امور انتظامى سلطان المدارس را نيز برعهده داشت . مولانا عبد الحسين در يكم شوال 1310 ه ق مطابق 18 آوريل 1893 م در حسين‌آباد بلوك مونگير متولد شد . نام پدرش شاه منت حسين بود . تحصيلات ابتدايى را در پتنه تمام كرد ، در سال 1908 م به لكنهو رفت و وارد مدرسهء ناظميه شد و از 7 مارس تا 16 نوامبر در ناظميه درس خواند و در 17 نوامبر وارد سلطان المدارس شد و تمام دورهء تحصيلات را در آنجا گذارند . در همان زمان همراه با دايى خود براى امتحان مولوى فاضل از مدرسهء عاليه رامپور به دانشگاه پنجاب رفت . مولوى مىگويد كه در آن زمان امتحان مولوى فاضل بسيار مشكل بود ، همان روزها به فيض‌آباد رفت و در مدرسهء وثيقه نزد مولانا محمد رضا ، معقولات ( شمس بازغه و غيره ) را تمام كرد و در امتحانات مولوى فاضل و صدر الافاضل نيز موفق شد .\r\nدر 15 فوريهء 1919 م مدرس جماعت ششم و در يكم مارس 1930 م مدرس جماعت هفتم شد . در همان زمان طلاب نزد وى كتابهاى مختلفى مىخواندند . در 7 مارس 1928 م مولوى عبد الحسين به جاى مولانا محمد رضا براى تدريس دروس عالى معقولات انتخاب شد و دورهء سند الافاضل را تدريس مىكرد . حدود 25 سال شرح مطالع الانوار ، حمد اللّه ، صدرا ، شرح تجريد ، احقاق الحق و شفا ، اشارات ، شرح اشارات و كتابهاى ديگر را تدريس كرد .\r\nپس از بازنشستگى به زادگاه خود بازگشت و در روز دوشنبه 2 اكتبر 1961 م برابر با 21 ربيع الثانى 1381 ه ق در حسين‌آباد درگذشت . و به اين ترتيب آخرين شخصيّت و استاد فلسفه و منطق از دنيا رخت بربست . شاگردان وى در سراسر جهان اظهار تأثر كردند . و از آنجا كه او فرزند نداشت ، شاگردان خود را فرزندان خود مىدانست . « الواعظ لكنهو » در ماه اكتبر 1961 م ويژه‌نامه‌اى را به چاپ رساند و تصوير مولوى و شرح حال وى را طى چند مقاله از جمله مقالهء\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nاين جانب به چاپ رساند .\r\nمن مولانا عبد الحسين را حدود بيست سال از نزديك مىشناختم . تمام فعل و انفعالات او نشان‌دهندهء شخصيت و اصالت او بود . وقتى از اتاق خود به طرف محل درس مىآمد همه جا معطر مىشد . وى كتابهاى صراح و اشارات را هميشه همراه داشت و در فرصت مناسب هر دو كتاب را مطالعه مىكرد . يك‌بار عرض كردم : صراح هم كتاب مهمّى است و اشارات هم كتابى است كه بايد هميشه خوانده شود . وى با تبسّم پاسخ داد : با مطالعهء صراح اعاده صحاح مىشود ، مطالب آن به خاطر مىآيد و اشارات نيز كتاب بسيار عجيبى است .\r\nمولوى پيوسته مطالعه مىكرد و مقالات مذهبى وى در سهيل يمن و رساله‌هاى ديگر او مرتب به چاپ مىرسيد . اشعارى به زبان اردو و فارسى و عربى مىسرود . قصايد وى از نظر اسلوب به عنوان بهترين قصايد به شمار مىرفت . وى طلاب را تشويق مىكرد تا به عربى شعر بگويند ، او فردى حساس و زودرنج و در عين حال صاحب ذوقى عالى بود .\r\n\r\nعبد الحسين ، شيخ 1262 ه ق / 1845 م 1324 ه ق / 1906 م\r\nمولانا شيخ عبد الحسين عالم معروف بمبئى و امام جماعت مسجد مغل بود ، مدت هفده سال خدمات مختلف دينى و تبليغى را انجام داد ، سرانجام در سن شصت و دوسالگى در 11 ربيع الاول 1324 ه ق درگذشت .\r\n\r\nعبد الحسين ميرزا 1300 ه ق / 1882 م 1365 ه ق / 1945 م\r\nمولانا ميرزا محمد عسكرى از رؤسا و علماى قديمى لكنهو بود ، حسينيه و كتابخانهء نفيس او را ديده‌ام . فرزندش مولانا ميرزا عبد الحسين لكنهوى در سال 1300 ه ق در كربلا به دنيا آمد .\r\nتحصيلات ابتدايى را در همان جا كسب كرد ، سپس به لكنهو آمد و بعد از تكميل مراحل علوم به فعاليت تبليغى پرداخت . مولانا عبد الحسين در علم رجال مهارت داشت و دربارهء روات صحيح بخارى بسيار تحقيق كرد و در اواخر عمر خلاصهء ابتدايى اين كتاب قطور را تحت عنوان « رجال بخارى » به چاپ رسانيد .\r\nدر حديث و اصول ، كلام و فقه تبحر داشت و كتابهايى چند تدوين كرد . مدّتى نيز امام جمعه\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nو جماعت و مفتى رسمى خيرپور ميرس سند بود .\r\nتصانيف او عبارتند از : رجال بخارى به زبان اردو ( من دو جلد آن را دارم و جلد چهارم آن را هم ديده‌ام ) ؛ حقيقة السرائر اكبر الكبائر ( عربى ، چاپى ) ؛ گناهان كبيره ( چاپ لكنهو ، نزد من موجود است ) ؛ التخلف عن الثقلين ( عربى ) .\r\n\r\nعبد الحفيظ مدراسى ، حيدرآبادى 1277 ه ق / 1860 م 1345 ه ق / 1926 م\r\nمولانا عبد الحفيظ ايرانى الاصل بود و در حيدرآباد و عراق تحصيل علم كرد و به درجهء اجتهاد رسيد . سرسالار جنگ از شاگردان او به شمار مىرفت . او فردى نيك و بسيار مقدس بود ، گفته مىشود كه در سال 1345 ه ق در سن هفتادسالگى درگذشت .\r\n\r\nعبد الرحيم بلبله ( ميرزا ، ثقةالاسلام ) 1294 ه ق / 1877 م 1356 ه ق / 1937 م\r\nثقةالاسلام مولانا عبد الرحيم ، در شهر « باكو ، قفقاز » در 22 اوت 1877 م در محله‌اى به نام « بلبله » به دنيا آمد . از كودكى متمايل به آموختن علوم دين بود و والدين وى نيز همين را مىخواستند ، بنابراين بعد از طى مراحل ابتدايى ، از ثروت خود چشم‌پوشى كرد و به تهران رفت . حديث ، فقه ، كلام ، رياضى ، حكمت و فلسفه را آموخت . بعد از اينكه فارغ التحصيل شد در محضر استادان نجف ، كربلا و سامره دروس عالى و نيز درس خارج را تمام كرد . از مجتهدانى بزرگ مانند آية اللّه سيد محمد كاظم طباطبايى و آية اللّه ملا محمد كاظم خراسانى اجازه‌ها گرفت و بعد از اقامت پانزده‌ساله در عراق به ايران آمد . در آن هنگام ايران دچار اغتشاش سياسى بود ، ثقةالاسلام از مجلس ( پارلمان ) حمايت كرد و بر ضد انگليسيها نهضتهايى تشكيل داد و لباسهايى به سبك كشورهاى اسلامى براى علماى عراق فرستاد و تقاضا كرد كه لباسهاى انگليسى را تحريم كنند . حكومت تركيه به پاس كارهاى وى او را به لقبهاى « ثقةالاسلام ، ذو الرئاستين » و « شمس التقى » ملقب ساخت و نشان طلايى هم به او اعطا كرد . حكومت روسيه مخالف سرسخت او بود .\r\nقبل از جنگ 1914 م مىخواست با پدر بزرگوارش به باكو برود اما روسيه ، قفقاز را تصرف كرده بود و پدرش هم در آن هنگام درگذشت . املاك وى در آذربايجان مصادره شد ، روسها\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nبرادرش را به قتل رساندند و ثقةالاسلام به بمبئى رفت .\r\nمولانا به عراق ، شام ( سوريه ) ، تركستان و غيره سفرها كرد . سطح فكرى او وسيع و بلند بود و به امور اسلامى آشنايى داشت . عالمى بلندهمت و بلندنظر ، سخى ، فعال و پرهيزگار ، عابد و مجتهدى كامل بود . براى ترقى ملت كارهاى مفيدى انجام داد و براى يتيمان به ساختن مدارس مبادرت ورزيد و با هزينهء خود آنان را تربيت كرد . مدرسه‌اى براى پسران و مدرسه‌هاى ديگر براى دختران داير و مدرسهء دختران را با هزينهء خود مدت بيست و دو سال اداره كرد . در تاريخ 5 مارس 1935 م براى كنفرانس شيعه فعاليت نمود و مورد تشويق قرار گرفت . وى درحالىكه تجارت مىكرد به امور دينى هم مىپرداخت و خدمات او در تبليغات اسلامى و تحوّلات فكرى مردم بمبئى فراموش نخواهد شد .\r\nدر ژانويهء 1937 م به سبب سكتهء قلبى درگذشت . شيعه و سنى همه عزادار شدند ، نواب رامپور و ديگر بزرگان در تشييع جنازه‌اش شركت كردند .\r\nمولانا عبد الرحيم بلبله از علمايى بود كه براى آزادى ايران و ساير ممالك اسلامى عليه انگليسيها و روسها اقدامات جدى كرد .\r\n\r\nعبد الرضا متين اصفهانى 1130 ه ق / 1717 م 1175 ه ق / 1761 م\r\nعبد الرضا نجفى اصفهانى در 1310 ه ق در اصفهان پا به عرصهء وجود نهاد و در محضر استادان و علماى معاصر كسب علم كرد ، فردى عالم ، فاضل ، فيلسوف و فقيه بود .\r\nوى با برهان الملك ، ابو المنصور صفدرجنگ و شجاع الدوله هم‌دوره بود . با راجاى جهانسى راجه بينى بهادر جنگ كرد و او را شكست داد . او مدتى هم با عبد الرضا قاسم عليخان ، نواب بنگال به سر برده بود و سرانجام در همان جا درگذشت . سال وفاتش 1175 ه ق است .\r\n\r\nعبد العلى شيخ الجابلقى 1050 ه ق / 1638 م\r\nشيخ عبد العلى بن محمود الخادم الجابلقى عربى الاصل ، عالم و فقيه ، شاگرد فيلسوف معروف و عالم مشهور مير باقر داماد و دايى شمس الدّين محمد بن على معروف به اين خاتون بود .\r\nبه دستور نظام شاه دكن شرح الالفية ، نوشتهء شهيد اول را به نام « النظاميه » تأليف كرد .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nعبد العلى جونپورى 1190 ه ق / 1776 م\r\nسيد عبد العلى بن على عظيم از اهالى « جونپور » و از اولاد مفتى مبارك بن ابى البقاء حسينى حنفى بود .\r\nوى نزد سيد محمد عسكرى درس خواند و در منطق ، حكمت و ادب به استادى رسيد .\r\nمجموعه‌اى از اشعار عربى و فارسى از خود به يادگار گذاشت ، كتابى نيز به نام عنقاى مغرب نوشته است . او با شيخ على حزين رابطه داشت و در مرثيه‌اى وى به اين موضوع اشاره كرده است . مولوى ذاكر على نجوى ( درگذشته به سال 1211 ه ق ) از شاگردان او بود . وى در قبرستان محلهء مفتى مدفون است .\r\n\r\nعبد العلى ديوكهتوى 1162 ه ق / 1749 م 1243 ه ق / 1827 م\r\nمولانا سيد عبد العلى در « ديوكهته بلوك غازىپور » متولد شد . بعد از تحصيلات ابتدايى در سال 1183 ه ق به فيض‌آباد رفت و در آنجا نزد ملا محمّد على پادشاه كشميرى تحصيلات خود را كامل كرد . بنا به اجازهء آقا محمد باقر اصفهانى حايرى در سال 1200 ه ق امامت جماعت فيض‌آباد به او واگذار شد . نواب آصف الدوله اعلى اللّه مقامه ملكى به درآمد ساليانهء يك هزار روپيه به او اعطا كرد . وى در زادگاه خود در سال 1222 ه ق مسجد زيبايى ساخت .\r\nفردى بسيار عابد و زاهد و عالمى عامل بود و از شاگردان غفران مآب به شمار مىرفت .\r\nبا رؤيت هلال ماه محرم مىگريست و به ذكر سيد الشهداء مىپرداخت . خوردن و نوشيدن و خروج از حجره را ترك مىگفت . فرزندش سيد كلب على نيز صاحب علم و كمال و او نيز از شاگردان غفران مآب به شمار مىرفت اما در جوانى از دنيا رفت . تاريخ وفات مولانا عبد العلى 1243 ه ق است .\r\n\r\nعبد العلى ، شيخ هروى 1278 ه ق / 1861 م 1341 ه ق / 1922 م\r\nرونق علمى ، احياى فلسفهء اسلامى و تبليغ قرآنى در لاهور مرهون علامه شيخ عبد العلى هروى بود . ذهن او حكيمانه ، فكرش عميق و بيانش استدلالى و اطمينان‌آفرين بود .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nعلامه شيخ عبد العلى بن ملا محمد بن حاجى شيخ آخوند ، از خاندان علم و فضيلت و فردى پرهيزگار و موطن اصلى او هرات بود . پدرش مرحوم ملا محمد در مشهد مقدس زمين و املاك مختصرى داشت و در رفاه زندگى مىكرد ، اما با مرگ فرزند محبوبش بسيار ناراحت شد و زندگى او تباه گشت و بعد از مدتى خداوند فرزندى به نام عبد العلى به او عنايت فرمود .\r\nعبد العلى در فضاى پرمهر و محبت والدين تربيت يافت و قرآن مجيد و تعليمات ابتدايى را نزد پدرش آموخت و تا درس را به خوبى نمىفهميد آرام نمىگرفت . در سن ده‌سالگى دعاى ابو حمزهء ثمالى را حفظ كرد ، بعد از اين مرحله وارد مدرسهء فيض شد . در اينجا بود كه استعداد و حافظهء او به ظهور رسيد . وى درسهايى را كه استادان مىگفتند ، حفظ مىكرد و مجددا براى هم‌كلاسان خود شرح مىداد . در سن چهارده‌سالگى توانست در بعضى از مسايل ، اجتهاد كند .\r\nبعد از پايان دروس متوسطه از محضر ملا محمد كاظم خراسانى استفاده كرد و با مطالعهء وسيعى كه داشت استادان را در بعضى مسايل قانع مىساخت .\r\nوى ، علوم و تزكيهء نفس و اخلاق را از محضر قدوة الزاهدين ، رئيس العارفين ملا محمد اكبر ترشيزى كسب كرد و آيات و سور و ادعيه و اوراد را پشت سر گذاشت .\r\nضمن رياضت ، هيچ‌گاه از تحصيل علم و مطالعهء كتابها غفلت نمىكرد . در كتابخانهء شخصى او هشت هزار جلد كتاب موجود بود و از تمام كتابخانه‌هاى ايران از جمله كتابخانه‌هاى علامه مجلسى در اصفهان و سلطنتى در تهران ديدن كرده ، كتابهاى كمياب را خوانده بود . در اواخر عمر ، علاقهء مخصوصى به مطالعهء قرآن يافته بود . هروقت كتابى به دست مىآورد تا آن را تمام نمىكرد ، راحت نمىنشست .\r\nعلاوه بر دانستن علوم قرآن و تفسير ، حديث و فقه ، كلام و فلسفه و غيره ، به عربى و فارسى كاملا تسلط داشت . زبانهاى تركى ، فرانسه و روسى را خوب مىدانست ، سندى ، پنجابى و پشتو را هم مىفهميد ، زبان انگليسى را نيز به قدر احتياج خوانده بود و به زبان اردو هم مهارت داشت به‌طورى كه در آگره در سال 1340 ه ق مدتى مديد به سخنرانى پرداخت .\r\nدر سن سىسالگى به اوج شهرت رسيد چنان‌كه ناصر الدّين شاه قاجار سمت نيابت وزارت خارجه را به او پيشنهاد و او نيز قبول كرد . در اين هنگام بود كه فتواى تنباكوى آقاى ميرزا شيرازى صادر شد و شورش بابيها نيز آغاز گشت و بنا بر فتواى عبد العلى هروى هشت هزار بابى به قتل رسيدند و بعد از آن امين السلطان ميرزا محمد تقى ، نخست‌وزير كه مخفيانه بابى بود ، مخالف او شد . ناصر الدّين شاه براى استفاده از علوم علامه هروى و تعميم آن مؤسسه‌اى به نام ادارة\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nالمعارف تأسيس و علامه را به سرپرستى آن منصوب كرد .\r\nعلامه هروى به مدارس و طرز تعليم محصلان توجه مخصوص مبذول داشت ، طورى كه در عرض چند سال محصلان با پنج زبان عربى ، فارسى ، فرانسه ، تركى و انگليسى آشنايى پيدا كردند و مىتوانستند به آن زبانها سخنرانى كنند .\r\nمتنى از قرآن حكيم در همان زمان در ايران به چاپ رسيد كه در حاشيهء آن ضمن تفسير ، اكثر احاديث در آن جمع شده بود به‌طورى كه مورد پسند شاه واقع شد و شاه با مشورت و صلاحديد امين الدوله از علامه هروى خواست تا اين كار را به پايان برساند . علامه هروى انجام اين كار را به صورت مشروط قبول كرد و آن از اين قرار بود كه يك اداره تأسيس شود و از دوازده نفر عالم در رشته‌هاى مختلف دعوت به عمل آيد ، مثلا دو نفر متكلم ، دو فيلسوف ، دو فقيه ، دو مفسر و دو محدث ، براى انجام اين كار حاضر شوند و تمام هزينهء آن را شخص شاه برعهده بگيرد . اين شرط تحقق يافت و كار شروع شد و بعد از شش ماه فقط تفسير استعاذه پايان يافت و بعد از يك سال و نيم تا  « اهْدِنَا الصِّراطَ الْمُسْتَقِيمَ »  پيش رفت . شاه تعداد چهارصد نسخه از اين كار را براى علما فرستاد كه در اين‌باره اظهارنظر كنند . همهء علما به اتفاق پس از ملاحظه ، اين كار را پسنديدند . شاه به علامه هروى جايزه داد و دستور ادامهء كار را صادر كرد ، امّا وزرا به بهانهء اينكه اين كار به طول مىانجامد با ادامهء آن مخالفت كردند ولى شاه معتقد بود كه اگر يك جزء از اين تفسير هم تمام شود بازهم داراى ارزش فراوان است . اتفاقا ناصر الدّين شاه همان روزها به دست ميرزا رضا كرمانى به قتل رسيد .\r\nهنگامى كه مظفر الدّين شاه از سفر اروپا بازگشت ، علامه هروى مجبور شد ايران را ترك كند .\r\nوى به مسكو ، برلن ، پاريس ، اسكندريه ، مصر ، تركيه و عراق سفر كرد .\r\nدر اروپا در انجمن تحقيق مذاهب دربارهء موضوعاتى مانند توحيد ، معاد جسمانى و حقوق انسانها سخنرانيها ايراد كرد و مردم بسيار تحت تأثير سخنان او قرار گرفتند و از او خواستند كه عضويت آن انجمن را با مقررى هزار دينار در هر ماه بپذيرد .\r\nبعد از بازديد اين كشورها در 1320 ه ق به كراچى آمد و ازآنجا به شكارپور و سپس به پنجاب رفت .\r\nاولين مجلس روضه‌خوانى را در « ماليركوتله » برگزار كرد و سپس در « پتياله » سكونت گزيد ، خليفه محمد كاظم و مولانا سيد عنايت على سامانوى از وى پذيرايى كردند . علامه بيشتر در پتياله و لاهور سكونت داشت . از سال 1906 م سلسله وعظ را در پنجاب آغاز كرد .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nوى در تاريخ 9 دسامبر 1922 م / 1341 ه ق درگذشت و مؤمنان سند ، پنجاب ، بلوچستان و سرحد بسيار متأثر شدند و از نقاط دوردست براى انجام مراسم بزرگداشت شركت كردند . در هر گوشه و كنار مجالس ترحيم برقرار شد ، جنازهء علامه هروى را ابتدا براى مدتى در لاهور نگهدارى كردند آنگاه در تاريخ 6 ژوئن 1936 م از لاهور به عراق بردند و در 22 ژوئن 1936 م در نجف اشرف به خاك سپردند .\r\nتصانيف او عبارتند از : تفسير قرآن ، از استعاذه تا اهدنا الصراط المستقيم ( چاپى ) ؛ رسالهء مسألهء قضا و قدر ( چاپى ) ؛ رسالهء اعمال ( چاپى ) ؛ ثبوت معاد جسمانى به دلايل فلسفهء طبيعيه ( چاپى ) ؛ تفسير انا كل شىء خلقناه به قدر ( چاپ شده در مجلهء البرهان ) ؛ يادداشت دربارهء مسألهء امانت ، ( خطى ) ؛ تفسير آياتى از سورهء كهف كه دربارهء داستان حضرت موسى عليه السّلام و خضر عليه السّلام است ( خطى ) ؛ مقاله دربارهء هدايت ؛ هادى و اقسام هدايت ( خطى ) ؛ مواعظ حسنه ( مجموعهء سخنرانى ، چاپ شده ) ؛ رسالهء نور ( عربى ) كه مولانا محمد سبطين آن را مرتب كرده و به چاپ رسانيده است .\r\nعلامه هروى دو پسر داشت . نام فرزند ارشدش معلوم نيست ، اما فرزند ديگرش شيخ نصر اللّه بود كه در آن زمان در مشهد مقدس زندگى مىكرد .\r\nدر اينجا نظر شخصيتهاى معروف هندوستان را دربارهء مقام علامه نقل مىكنيم :\r\nمرحوم خواجه غلام الثقلين ، در « رسالهء عصر جديد » از قول مولانا حالى مىنويسد :\r\n« من سخنرانيهاى هيجان‌انگيز سريندر نانهبنرجى ، نواب محسن الملك ، سرسيد و لرد كرزن را شنيده‌ام ، اما همهء آنان در مقابل شخصيت شيخ عبد العلى بىاهميت‌اند » .\r\nجاى ديگر حالى مىگويد :\r\n« انسانى با چنان معرفت و علم در طى دويست سال در هندوستان به دنيا نيامد » .\r\nمرحوم مسيح الملك حكيم محمد اجمل بعد از شنيدن اولين وعظ او گفت :\r\n« ما سمعت قطّ مثله »\r\nنظرش اين بود كه من عراق ، شام ، مصر و اروپا را ديده‌ام و در هندوستان نيز اكثر علما را مشاهده كرده‌ام و كلام آنان را نيز شنيده‌ام ، امّا عالمى مانند او بخصوص درين چند سال نديده‌ام .\r\nمولانا سيد عنايت على سامانوى مىگويد :\r\nمن شبهات سىساله را نزد شيخ حل كردم .\r\nعلامه هروى افاضل اهل سنت را هم خيلى تحت تأثير قرار داد به‌طورى كه تعداد زيادى از\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nآنان شيعه شدند . از ميان آنان مولوى حكيم امير الدّين جهنگ و مولوى على محمد ، جهنگ قابل ذكر هستند .\r\nعلامه اقبال در فلسفهء قرآن و محبت آل محمد صلّى اللّه عليه و آله در همان زمان به اوج رسيده بود . وى در وعظ علامه هروى حاضر شد و با او مذاكره كرد .\r\n\r\nعبد الغنى ، كشميرى 1165 ه ق / 1751 م\r\nملا عبد الغنى بن ابو طالب كشميرى ، عالم و فاضل علوم دينى و يكى از شاگردان ملا صالح مازندرانى ( شاگرد ملا محمّد تقى مجلسى اول ) بود . عبد الغنى بنا به فرمايش على رضا بن افراسياب خان ، استاندار كشمير ، شرائع الاسلام را به فارسى ترجمه كرد . نام آن « جامع رضوى » ( تأليف 1161 ه ق ) بود كه چندين بار در لكنهو به چاپ رسيده است .\r\n\r\nعبد القوى لكنهوى 1260 ه ق / 1844 م\r\nمولانا عبد القوى از اهالى لكنهو و شاگرد ملا حسن ، صاحب شرح مسلم العلوم و استاد مفتى محمد عباس بود و بنا به تشويق وى علم طب را هم فرا گرفت . مفتى مىگويد : وى شخصى بسيار با وقار بود . هنگامى كه مولانا بيمار شد و مردم از بهبود او نااميد شده بودند ، يك‌دفعه مولانا راست نشست و گفت من كاملا سالم هستم . مردم علتش را جويا شدند ، گفت : من رسول اللّه صلّى اللّه عليه و آله را در خواب ديدم ، حضرت على عليه السّلام و حسنين عليهما السّلام در حضور آن حضرت بودند و در گوشه‌اى حضرت فاطمه با چادر سفيد نشسته بودند . على عليه السّلام مىفرمود :\r\nشيخ اجب رسول اللّه صلّى اللّه عليه و آله .\r\nمن به طرف حضرت صلّى اللّه عليه و آله متوجه شدم كه حضرت على عليه السّلام فرمود : رسول اللّه صلّى اللّه عليه و آله مىفرمايند كه شما چرا از بيمارى خود مىترسيد ، ما ضامن آخرت شما هستيم يا فرمود كه ما ضامن جنت هستيم . شما به ذريّه و اولاد من خدمت كرده‌ايد . با شنيدن اين سخن از خواب بيدار شدم و بيمارىام از بين رفت .\r\nمفتى اين سخن را در دفتر خاطرات خود نوشت ( مفتى محمد عباس از نوجوانى به تأليف و تصنيف و نظم و نثر علاقه‌مند بود ) و متذكر شد كه اگر اين خواب راست باشد ، آخوند حتما شيعه است ، ولى به علت اختلاف سن و مرتبت مقام نمىتوانست از او سؤال كند تا اينكه سرانجام يك روز از مولانا پرسيد : مفهوم اولاد چيست ؟ مولانا پاسخ داد : يعنى شما و مانند\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nشما . مفتى گفت كه ما هيجده نسل فاصله داريم ، آنان چه رتبه‌اى داشتند كه اولاد صلبى بودند .\r\nجواب داد : ذكر آنان كجا و ديگران كجا ! مفتى سكوت كرد و از اين سخن ، تحت تأثير قرار گرفت .\r\nرساله‌اى به نام « دليل قوى » نوشت و به خدمت مولانا تقديم كرد . مولانا بعد از چند روز ، او را خواست و گفت : من شيعه هستم اما اين موضوع را برملا نكنيد . مفتى با شنيدن اين سخن بسيار خوشحال شد و زير يادداشت خود نوشت : گمان من درست درآمد .\r\n\r\nعبد الكريم مدراسى 1260 ه ق / 1844 م 1345 ه ق / 1926 م\r\nحجة الاسلام مولانا شيخ عبد الكريم از نژاد ايرانى بود . پدرش از عراق به مدرس آمده بود و مولانا عبد الكريم در مدرس به دنيا آمد . مدتى بعد به عراق رفت و در آنجا بيست و پنج تا سى سال مشغول تعليم بود . بعد از سال 1320 ه ق از عراق برگشت و در « حيدرآباد دكن و مدرس » به انجام خدمات دينى پرداخت .\r\nوى در سال 1335 ه ق حدود هفتاد و پنج سال عمر داشت .\r\nدر فقه به درجهء اجتهاد رسيد و در ادبيات عرب مهارت كامل داشت ، در زهد و تقوا ، عبادت و رياضت ، اخلاق و خدمت به خلق بىمثال بود .\r\nبرادر جوانترش مولوى شيخ عبد الحفيظ معلم نواب سالار جنگ بهادر و برادر ديگرش ، دوسه سال بزرگتر از وى بود .\r\nمن فكر مىكنم در حدود سالهاى بين 1340 تا 1345 وفات يافته باشد .\r\n\r\nعبد اللطيف شوشترى 1172 ه ق / 1757 م 1220 ه ق / 1807 م\r\nمولانا عبد اللطيف بن ابو طالب نور الدّين بن نعمت اللّه جزايرى پسر عموى نواب مير عالم حيدرآبادى بود . محل تولد وى و جايگاه تعليم و تربيت او شوشتر بود . از استادان وى سيد اسماعيل بن مرتضى ، عبد الكريم بن جواد و سيد محمّد بن على قابل ذكر هستند .\r\nبعد از فراغت از تعليم به عراق رفت در محضر علماى آنجا مانند آية اللّه مهدى بن ابو القاسم شهرستانى ، آقاى سيد مهدى بن مرتضى طباطبايى و آقا باقر بن محمد بهبهانى حايرى فقه و اصول خواند و به دريافت اجازه نايل آمد و سپس به سير و سفر پرداخت و با علماى شبه قارهء\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nهند ملاقات كرد و تذكرهء مفصلى دربارهء ديدارها و ديده‌ها به صورت سفرنامه نوشت و به نام نواب مير عالم كرد . نواب سكندر جاه والى حيدرآباد به او بسيار احترام مىگذاشت .\r\nدر 5 ذيقعده 1220 ه ق در حيدرآباد درگذشت و در تكيهء ميرمؤمن به خاك سپرده شد .\r\nاز آثار او مىتوان تحفة العالم به زبان فارسى ( چاپى ، تأليف 1216 ه ق ) را نام برد .\r\n\r\nعبد اللّه ، ميرتبريزى ، مشكين رقم 1035 ه ق / 1625 م\r\nعبد اللّه مشكين رقم از نوادگان شاه نعمت اللّه ولى و در محضر شيخ فيض اللّه شاگرد شاه غياث و مولانا راقمى كسب فيض كرد . كاتب هفت قلم و در خط نستعليق بىهمتا بود ، به شاعرى نيز علاقه داشت و « وصفى » تخلص مىكرد :\r\n وصفى تخلص من و مشكين رقم * اين نامها ز شاه شهنشاه يافتم \r\nآثار قلمى مشكين رقم در الله‌آباد موجود است .\r\nدر سال 1035 ه ق / 1625 م درگذشت و در گنبدى نزديك به كاخ راجه « بهرت پور ، كاخ قندهارى ، نگله جواهر ، آگره » ، مدفون شد . در اين گنبد اين اشعار به خط نستعليق مرقوم است :\r\n منم غمگين ازين معنا كه ميرم * ازين دار فنا سوى جنان رفت\r\nبه حمد اللّه كه عرفان كرد حاصل * نپندارى كه كشفى را به جان رفت\r\nچو تاريخ وفاتش جستم از دل * ازين ماتم فغان بر آسمان رفت\r\nدلم گفتا به صد درد و به صد آه * ز دنياى دنى قطب زمان رفت \r\nديگر :\r\n شيخ زمانه مظهر انوار جاودان * كز خواجگان چشت . . . خانه بود\r\nدرياى جود ، كان سخا ، قطب وقت ، مير * عبد اللّه آنكه در همه فنها يگانه بود\r\nكشفى سؤال كرد ز تاريخ رحلتش * هم خود جواب داد كه شيخ زمانه بود\r\nكشفيا ، سر برين جناب بنه * كه از اين باب كس نشد نوميد\r\nگرد اين روضه روز و شب گردان * چرخ با انجم و مه و خورشيد\r\nسال اتمام اين مكان شريف * هاتفى گفت « روضهء » جاويد \r\n( بوستان اخيار ، تذكرهء مشاهير اكبرآباد ، ص 100 ) .\r\nاز فرزندان او مىتوان مير محمد صالح و ميرمؤمن را نام برد .\r\nپنج مثنوى و يك ديوان از وى به‌جا مانده است .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nعبد اللّه قطب شاه 1023 ه ق / 1614 م 1083 ه ق / 1672 م\r\nعبد اللّه بن محمّد قطب شاه در حيدرآباد در سال 1035 ه ق بر تخت شاهى نشست . وى سخى ، عادل و قدرشناس و اهل علم بود . آوازهء علم‌پرورى وى به گوش مردم رسيد و عموما از دور و نزديك اطراف او را گرفتند و مصنفان متعدد كتابهاى خودشان را به نام پادشاه تأليف كردند .\r\nپادشاه ، دختر خود را به عقد علامه سيد احمد بن محمد معصوم دشتكى شيرازى مدنى درآورد .\r\nوى در سوم محرم 1083 ه ق در حيدرآباد درگذشت .\r\n\r\nعبد اللّه مجلسى 1030 ه ق / 1620 م 1120 ه ق / 1708 م\r\nاز فرزندان ملا محمّد تقى مجلسى تنها ملا محمد باقر مجلسى در ايران مىزيست و بقيه به هندوستان رفتند و مورد احترام قرار گرفتند ، از جملهء آنان مىتوان ملا محمد سعيد اشرف و ملا محمّد عبد اللّه را نام برد كه از محدثين و فقها به شمار مىرفتند . به نظر مىرسد كه ملا عبد اللّه و ملا محمد باقر باهم مكاتبه داشتند و ملا محمد باقر پاسخ سؤالى را تحت عنوان « مسايل سنديه » نوشته بود . به علاوه برادر ارشدش عزيز اللّه ( درگذشته به سال 1047 ه ق ) نيز در دهلى زندگى مىكرد .\r\nاز آثار عبد اللّه مجلسى مىتوان حاشيهء حديقة المتقين را نام برد .\r\nفرزندان او عبارتند از : ملا محمد نصير ، ملا زين العابدين و ملا محمّد تقى .\r\n\r\nعبد اللّه بن سيد محمد لكنهوى 1266 ه ق / 1848 م\r\nمولانا عبد اللّه بن سلطان العلماء سيد محمد ، شاگرد پدرش و نيز برادرش سيد صادق بود . در علم كلام ، مناظره ، تاريخ ، فقه و ادبيات عرب مهارت كامل داشت و به عبادت و ادعيه و اوراد و انجام دادن وظايف دينى علاقه‌مند بود . در 19 رمضان 1266 ه ق / 20 اوت 1848 م درگذشت و در حسينيهء پدرش مدفون گشت .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nتصنيفات او عبارتند از : بستان الواعظين ( چاپ لكنهو 1254 ه ق ) ؛ خلاصة الاعمال ( چاپ مطبعهء سلطانى ) ؛ سبيل النجاة ؛ ردّ غلاة الشيعة ( عربى ) .\r\n\r\nعبد اللّه پيرپايى 1280 ه ق / 1863 م 1365 ه ق / 1946 م\r\nحاجى ملا عبد اللّه از اهالى قصبهء « پيرپايى بلوك پيشاور » و چشم و چراغ خانواده‌اش بود .\r\nوى در 12 مى 1863 م متولد شد و بعد از تحصيلات ابتدايى براى كسب علم با علماى مذاهب مختلف ملاقات كرد . به سفرهاى دور و دراز پرداخت از جمله در هندوستان زبان سانسكريت را فرا گرفت ، مذهب هندو را مطالعه كرد ، به افغانستان رفت و چندين سال مجاور مزار سخى صاحب سكونت گزيد و ازآنجا به قصد حج از راه ايران و عراق به مكه و مدينه رفت ، وى اين سفر طولانى را پياده طى كرد . در بين سفر با علما ملاقات مىكرد . بعد از مدتى ، از مكه و مدينه به عراق آمد و از محضر علماى بزرگ كربلا و نجف كسب فيض كرد . سپس به مركز فقه ايران يعنى قم رفت و در همان جا رحل اقامت افكند و به مطالعهء وسيع حديث و فقه پرداخت و بعد از مدتى طولانى به وطن خود بازگشت ، اقامت او در محل شيركوت در منزل ملك وهاب على بود . وى صوفىمنش ، زاهد ، صاحب كرامت ، عالم ، مبلّغ اسلام و شريعت بود . علامه عبد العلى هروى تهرانى به وى احترام مىگذاشت و او را عبد اللّه مقدس مىناميد .\r\nدر ميان مردم بنگش و تيراه مقام مرجعيت داشت ، از نقاط دور مردم مىآمدند و از وى استفاده مىكردند .\r\nدو سال قبل از وفاتش در منطقهء غير قيراه دره منى خيل ، در محل تن‌دهير سكونت گزيد و پس از وفات در همان جا مدفون شد .\r\nعبد اللّه فردى پرهيزگار و عابد بود و سخنان او در شنونده اثر مىگذاشت . در سنّ هشتاد و هشت‌سالگى در سال 1365 ه ق / 7 ژوئيهء 1946 م درگذشت و طبق وصيت در حسينيه‌اى كه خود تعمير كرده بود در زير ديوار به خاك سپرده شد تا مردم دور قبر وى نگردند .\r\n\r\nعبد المجيد سامانى 1130 ه ق / 1717 م\r\nنواب ابراهيم خان ( درگذشته به سال 1121 ه ق ) فرزند نواب على مردان خان براى تصنيف دائرةالمعارف شيعه هيئتى از علما تشكيل داد ، اين هيئت كتاب مفصلى را در زمينهء تاريخ ، عقايد ،\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nحديث و فقه تحت عنوان بياض ابراهيمى آماده كرد كه مشتمل بر هفت جلد بود . سه جلد اول مشتمل بر سيرت النبي صلّى اللّه عليه و آله و احوال خلفا و جلد چهارم مربوط به دورهء ام‌المؤمنين عايشه و جلد پنجم مربوط به عهد معاوية بن ابى سفيان و جلد ششم در بحث امامت و احوال ائمهء اثنا عشر و جلد هفتم در مورد فروع دين و فقه است . در آغاز هر جلد ضمن توضيح مفصل ، فهرست موضوعات آن جلد فراهم آمده و نيز هر جلد به چندين بخش تقسيم شده است .\r\nنسخه‌اى از يك بخش دربارهء فن حديث تحت شمارهء 593 در كتابخانهء آصفيه موجود است و داراى 434 صفحه و هر صفحه داراى 14 يا 15 سطر مىباشد .\r\nمولانا تصدق حسين مىگويد : يكى از اركان مهم اين هيئت عبد المجيد سامانى بوده است .\r\n\r\nعبد النبى العاملى 1100 ه ق / 1689 م\r\nعلامه شيخ عبد النبى بن احمد ، عالم عرب جبل عامل ، بيروت ( شام قديم ) بود و سپس به حيدرآباد دكن آمد و مورد احترام همگان واقع شد . نظر به كمال و مهارتى كه در علم فقه داشت به سمت قاضى دار السلطنه حيدرآباد منصوب گشت ، اين واقعه مربوط به قبل از سال 1080 ه ق است .\r\nعلامه حر عالمى ( درگذشته به سال 1104 ه ق ) دربارهء وى نوشته است : « عالم فاضل ، جليل ، فقيه معاصر و قاضى حيدرآباد » .\r\nگمان مىرود كه مولانا عبد النبى در اواخر قرن يازدهم فوت شده باشد .\r\n\r\nعديل اختر 1315 ه ق / 1897 م 1370 ه ق / 1952 م\r\nمولانا عديل اختر در 29 ربيع الاول 1315 ه ق ( اوت 1897 م ) روز سه‌شنبه در « علىنگر پالى بلوك گيا » ايالت بهار متولد شد . بعد از طى دوران كودكى ، پدرش ( سيد مبارك احمد بن مير فصيح احمد عريضى واسطى ) براى تحصيل علوم دينى فرزند خود را به مدرسهء سليمانيه پتنه فرستاد . در آن زمان حافظ فرمان على مدير آن مدرسه بود . بعد از طى دورهء ابتدايى به لكنهو رفت و به مدرسهء مشارع الشرائع ناظميه وارد شد و تا مرحلهء ممتاز الافاضل به علم و كمال خود افزود . در همان زمان در امتحانات رسمى دانشگاهى در الله‌آباد بهار و پنجاب نيز شركت كرد و موفق شد .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nدر مدرسهء ناظميه كلاس فاضل را تدريس مىكرد . راجه محمودآباد در سال 1919 م مدرسة الواعظين را تأسيس و مولانا در كلاس اول اين مدرسه نام‌نويسى كرد و در سال 1921 م از اين مدرسه فارغ التحصيل شد و براى تبليغ به مناطق بهار و بنگال مأموريت يافت . در آنجا زبان بنگالى را ياد گرفت و به تبليغ پرداخت . در همان زمان نهضت سدهى « 1 » در يوپى ( اتراپرادش ) به اوج خود رسيده بود ، بنابراين او را به آنجا خواستند تا با آنان مقابله كند . مولانا با شايستگى و لياقت كامل با آرياييها « 2 » مقابله كرد . زبان هندى را ياد گرفت و سانسكريت و مذهب هندو را مطالعه كرد و لياقت خودش را به اثبات رساند . در سال 1924 م از سوى مدرسه به جزاير آفريقا فرستاده شد . وى زبانهاى محلى آنجا را ياد گرفت و به تبليغ و خدمت دين پرداخت . سپس به ايالت سرحد مأموريت يافت و در مناطق پاراچنار و قبايل محلى به تبليغ اسلام مشغول شد و خدمات ارزنده‌اى از خود برجا گذاشت . در تبت ، كشمير ، بلنستان و غيره با نوربخشيان مقابله كرد و آنان را متمايل به تشيع ساخت و گمراهان را به راه راست هدايت نمود . از سال 1926 م الى 1936 م در ايالت سرحد سكونت گزيد ، سپس نجم الملة او را به لكنهو دعوت كرد و در ماه ژوئيهء 1936 م به سمت نايب‌رئيس مدرسة الواعظين منصوب شد . وقتى در 29 ذيقعده 1355 ه ق مولانا ابو الحسن درگذشت ، مولانا عديل اختر رئيس آن مدرسه بود .\r\nوى مدرسه را برطبق اصول جديد استوار كرد و با تجربيات وسيع علمى خود طلاب را با افكار جديد آشنا ساخت و مدت بيست و پنج سال در راه تدريس انجام‌وظيفه كرد .\r\nمولانا عديل اختر فردى منظم و دقيق النظر و زحمتكش و مخلص و عالمى متقى و ساده‌دل بود ، از خودنمايى و شهرت‌طلبى دورى مىجست . تمام علما به او احترام مىگذاشتند . از ميان استادانش مولانا نجم الحسن به وى علاقهء مخصوصى داشت .\r\nدر سخنرانيهاى خود در صحت روايات و گفتار دقت مىكرد و در عاشوراى حسينى با پاى برهنه ، سياه پوشيده شركت مىكرد .\r\nهنگام مطالعه ، حاشيهء كتاب را به همان زبانى مىنوشت ، كه آن كتاب نوشته شده بود و حق تحقيق را ادا مىكرد . مولانا بااين‌كه مبتلا به فشار خون بود روزه را ترك نمىكرد . سرانجام اين ناراحتى در رمضان 1370 ه ق به اوج خود رسيد و موجب وفاتش شد .\r\n\r\n\r\n","description":"","footnote":"\r\n( 1 ) - نهضتى كه در آن از مسلمانان مىخواستند مجددا به مذهب هندو برگردند . - م .\r\n( 2 ) - يكى از مذاهب هندوان .\r\n","page_name":" 357 ","page_number":357},
  {"content":"\r\n\r\nبه دنبال مرگ وى تمام كشور به سوك نشست . الواعظ لكنهو در چاپ ويژهء خود مقالاتى دربارهء او به چاپ رسانيد . مولانا مساجد بىشمارى را تعمير كرد ، شيعيان را پايبند شريعت ساخت و تعدادى از سنيان را شيعه كرد و هندوان و مسيحيان را به پذيرفتن شيعه متمايل ساخت از جملهء آنان ، جورج سالون را مىتوان نام برد كه بعد از مدتها بحث و مباحثه سرانجام اسلام را پذيرفت . از فرزندان او مولانا ناصر حسين فخر الافاضل قابل ذكر است .\r\nتصانيف او عبارتند از : دعوت النظر الى خلافة خير البشر ( اردو ، ژوئن 1926 م ، پيشاور ، غير چاپى ) ؛ الّا من اكره و قلبه مطمئن بالايمان ( تقيه ، ژوئن 1940 م ، آگره ) ؛ تحقيق وصلهء تاريخ احمدى ، با حوالهء تأليف وقيع نواب احمد حسين خان و اضافات مطالب ( تاريخ تكميل 31 مارس 1949 م ) ؛ فلسفهء اسلام يا علم كلام ( 100 صفحه بدون تاريخ ) ؛ اصحاب اليمين ما اصحاب اليمين و اصحاب الشمال ما اصحاب الشمال ، دربارهء علم رجال ( هفتاد صفحه ، تأليف 7 اكتبر 1948 م ) ؛ تدليس شبلى ، تنقيد و تحقيق دربارهء افكار و تأليفات مولانا شبلى نعمانى ( سپتامبر 1946 م ) ؛ خيانتهاى علمى ، نشان دادن تحريف و تغليط در كتابهاى مذهبى ؛ تسكين الفتن فى صلح الحسن عليه السّلام .\r\n\r\nعزيز اللّه مجلسى 1074 ه ق / 1663 م\r\nعزيز اللّه اصفهانى فرزند ارشد محمد تقى مجلسى اول و برادر ارشد علامهء كبير ، محدث و مجتهد معروف محمد باقر مجلسى است كه تحصيلات مقدماتى را در اصفهان به پايان رساند و سپس در محضر پدر بزرگوارش به تحصيل علوم دين پرداخت و به عنوان فاضل و محقق وارد دهلى شد و زندگى را با عزت و احترام سپرى كرد .\r\nوى تاريخ تخت‌نشينى عالمگير اورنگ زيب را با اين آيهء شريف استخراج كرده بود : « ان الملك للّه  يُؤْتِيهِ مَنْ يَشاءُ *  » تاريخ وفاتش در سال 1074 م اتفاق افتاد .\r\nتأليفات او : حاشيهء مدارك ( فقه ) ؛ حاشيهء من لا يحضره الفقيه ( فقه ) و اخبار الروم است .\r\n\r\nعصمت اللّه سهارن‌پورى 1039 ه ق / 1629 م\r\nملا عصمت اللّه از مشاهير علماى هند به شمار مىرفت و طالبان علم طرفدار او بودند .\r\nاورنگ زيب ( شاه ) نيز نزد وى درس خوانده بود . مآثر الكرام و بعضى كتب ديگر او را سنّى مذهب نوشته‌اند اما نوادگان او در سهارن‌پور ، محلهء ميركوت ، وى را شيعه مىدانند ، چنان‌كه در\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nسال 1311 ه ق كه اختلاف در مورد يك مسجد به وجود آمد و موضوع به دادگسترى محول شد ، فرزندان او ثابت كردند كه ملا شيعه بوده است به همين مناسبت آنها حاكم گشتند و مسجد به شيعيان تعلق يافت .\r\nمولوى محمد حسين مؤلف تذكرهء بىبها مىگويد كه اين مسجد در ميركوت است و آثار قبر ملا نيز در آنجا موجود است .\r\nتأليفات او عبارتند از : حاشيه بر شرح ملا جامى ؛ شرح خلاصة الحساب ؛ حواشى التصريح العلّامة البهائى كه نسخهء خطى آن در كتابخانهء اين جانب موجود است .\r\n\r\nعطا حسين 1212 ه ق / 1797 م\r\nمولانا سيد عطا حسين بن غلام مرتضى زنگىپورى در محضر مولوى سيد ضياء اللّه زنگىپورى ، علوم عربى و فارسى را فراگرفت . وى به تفسير قرآن علاقه‌مند بود چنان‌كه بعد از تلاوت قرآن به تفسير مىپرداخت . براى حل لغات مشكل قرآن مجيد ، لغت‌نامهء خاص فارسى تهيه كرده بود اما به چاپ نرسيد . نسخه‌اى بسيار پوسيده و كرم خورده از آن نزد مولوى سيد محمد لطيف زنگىپورى موجود بود . وى در خوشنويسى و خط نستعليق و نسخ بىمثال بود .\r\nبه مطالعهء كتاب علاقهء وافر داشت و اكثر كتابهاى دينى را با دست خود نوشته بود . فن خوشنويسى را در دهلى فرا گرفت . وقتى محمد شاه پادشاه دهلى از كمال وى مطلع شد او را در زمرهء فضلا درآورد ، يك‌بار 500 روپيه به او جايزه داد و ضمن صدور فرمان ، ملكى به مساحت چهل بيگه « 1 » بدون ماليات واقع در الله‌آباد به او اعطا كرد . وقتى به زادگاه خود برگشت اوضاع سلطنت دچار اغتشاش شده بود .\r\nمولانا عطا حسين در سال 1212 ه ق وفات يافت . مولوى همت حسين برادر ناتنى او و شاگرد سيد ضياء اللّه بود .\r\n\r\nعلى حسن شمسى\r\nر . ك : محمّد على حسن .\r\n\r\n\r\n","description":"","footnote":"\r\n( 1 ) - هر بيگه ، 120 متر مربع .\r\n","page_name":" 359 ","page_number":359},
  {"content":"\r\n\r\n\r\nعلاء الدوله شوشترى 1012 ه ق / 1603 م 1080 ه ق / 1669 م\r\nسيد علاء الدوله بن قاضى سيد نور اللّه شوشترى معروف به شهيد ثالث در 4 ربيع الاول 1012 ه ق متولد شد . نام او به درستى معلوم نيست و بيشتر به علاء الدوله يا علاء الملك شهرت دارد . وى علاوه بر آنكه از محضر پدر فاضل و برادر خود كسب فيض كرد ، در نزد مولانا محمد عطاى خطاط هم تعليم گرفت و به همين مناسبت يكى از خطاطان ممتاز به شمار مىرفت . در علوم دين بويژه در فقه و حديث ، عقايد ، منطق ، كلام و در نظم و نثر به خوبى تبحر داشت . سيد على طباطبايى او را هم‌عصر خود دانسته است .\r\nتاريخ وفاتش معلوم نيست ، به نظر مىرسد كه در هفتادسالگى ( 1080 ه ق ) راهى بهشت برين شده باشد .\r\nنام فرزند او محمد على است و آثارى كه از او باقى مانده ، به شرح زير است :\r\nحاشيهء شرح لمعه ( فقه ) ؛ حاشيهء مدارك ( فقه ) ؛ حاشيهء تفسير قاضى بيضاوى ؛ بوارق الخاطفه و الرواعد العاصفة فى الرد على الصواعق المحرقه ؛ ساطع الانوار ؛ منطق ؛ محفل فردوس ؛ تاريخ و ادب و سوانح ؛ ديوان شعر ؛ المهذب فى المنطق .\r\n\r\nعلمدار حسين ( پروفسور ) 1248 ه ق / 1832 م 1287 ه ق / 1870 م\r\nمولانا علمدار حسين نقوى بن سيد نثار على بن محمد اسماعيل بن علم الدّين ميان ، اولين استاد عربى دانشكدهء دولتى لاهور از اهالى نبيرهء سادات بلوك بجنور بود . نثارعلى در اواليار زندگى مىكرد و علمدار حسين در آنجا درس خواند . بعد از اينكه فارغ التحصيل شد در جالندهر به سمت بازرس مدارس تعيين شد ، ازآنجا به زادگاه خود رفت و در سال 1861 م همراه با شوهر خواهرش مولوى سيد احمد كبير به لاهور آمد ، در لاهور نواب ناصر عليخان قزلباش او را در منزل خود ( كه اين روزها به ايستگاه اتوبوس تبديل شده است ) در دروازهء بيرون مستى جا داد و ازآنجا به توشه خانه موتى بازار رفت و اقامت گزيد . وقتى دانشكدهء دولتى لاهور تأسيس شد ، مولانا به عنوان استاد عربى شروع به كار كرد .\r\nمولانا بسيار خوش‌اخلاق ، مهمان‌نواز ، متواضع و غريب‌پرور بود . وى بعد از يك بيمارى طولانى ، در سى و نه‌سالگى در لاهور درگذشت و در گورستان كربلاگامىشاه در نزديكى\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمسجدى به خاك سپرده شد .\r\nهمسر مولانا ، مجالس زنانه را در محلهء خضرى ، لاهور تشكيل داد و بدان سبب آن منزل به نام حسينيهء بوبوجى معروف شد . سيد اشرف النساء بوبوجى يكى از زنان نيكوكار لاهور بود .\r\n( ر . ك : حيات اشرف ) يك دختر به نام احمدى بيگم هم داشت .\r\nكتابخانهء مولانا در مدرسة المؤمنين انباله هنوز باقى است .\r\n\r\nعلوى خان ، معتمد الملك ( حكيم ) 1080 ه ق / 1670 م 1160 ه ق / 1747 م\r\nمحمد هاشم بن هادى بن مظفر الدّين حسين علوى از اولاد جناب محمد حنفيه بود و در رمضان سال 1080 ه ق در شيراز پا به عرصهء ظهور نهاد .\r\nوى نزد پدرش و ملا لطف اللّه شيرازى و آخوند مسيحا درس خواند و در سن سىسالگى در 1111 ه ق به هندوستان رفت و در نزديكى قلعهء ستاره به خدمت عالمگير ( شاه ) رسيد ، پادشاه خلعت و منصب به او عطا كرد و در خدمت شاهزاده محمد اعظم مقام يافت .\r\nحكيم محمد شفيع شوشترى به خاطر عظمت نسب علوى و مرتبهء علم و كمال او را به دامادى خويش پذيرفت . در زمان شاه عالم بهادر شاه حكيم هاشم به عزت و مقام بالاترى رسيد و به او لقب « علوى خان » و نيز منصب و املاك داد .\r\nبهادر شاه قطب الدّين شاه عالم در سن هفتاد و يك‌سالگى در 21 محرم 1124 ه ق وفات يافت و مدتى بعد معزّ الدّين جهاندار شاه بر تخت جلوس كرد و سپس ملوك‌الطّوايفى آغاز شد .\r\nمحمد شاه در ذيقعده 1131 ه ق بر تخت نشست و در دربار محمد شاهى ، حكيم علوى خان به اوج شهرت رسيد . پادشاه او را بعد از يك معالجهء بسيار مهم با طلا و نقره وزن كرد و آنها را به او بخشيد و منصب هشت هزارى با مقررى ماهانه سه‌هزار روپيه همراه با لقب معتمد الملك به وى عطا كرد .\r\nنادر شاه هنگامى كه خواست به ايران برگردد ، اصرار ورزيد كه حكيم علوى خان را همراه خود ببرد . حكيم شرط گذاشت كه هروقت از علاج پادشاه فارغ شود به او اجازهء حج و زيارت بدهد .\r\nنادر شاه به وعدهء خود وفا كرد و داستان كامل را منشى حكيم ، عبد الكريم كشميرى در كتابى تحت عنوان « بيان واقع » نوشته است . ( اين كتاب از طرف دانشگاه پنجاب در سال 1970 م به چاپ رسيده است ) .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nبعد از حج و زيارت در سال 1156 ه ق به هند بازگشت و چهار سال ديگر با عزت و احترام ضمن خدمت و معالجات طبى به زندگى خود ادامه داد ، آنگاه در 25 رجب 1160 ه ق دار فانى را وداع گفت .\r\nو برحسب وصيت خود در مقبرهء شيخ نظام الدّين بدايونى مدفون گشت .\r\nتأليفات و تصنيفات او عبارتند از : حاشيهء شرح هداية الحكمة ميبدى ؛ حاشيهء شرح الاسباب و العلامات ؛ شرح تحرير اقليدس ؛ شرح المجسطى ؛ شرح موجز القانون ؛ احوال اعضاء النفس ؛ رساله فى الموسيقى ؛ تحفة العلوية و الايضاح العلية ؛ جامع الجوامع ، كتابى بىنظير در طب ؛ آثار باقيه ، كارنامهء معجزنماى حكيم در تركيب ادويه ؛ خلاصة التجارب ؛ عشره كامله .\r\n\r\nعلى ملا 750 ه ق / 1349 م\r\nملا على ، عالم شيعه و مبلّغ صالح و فاضل كه به كوشش او قوم بوهره مسلمان شد . وى در گجرات و كهمبايت بسيار مشهور شده ، مزار او زيارتگاه عموم مردم است .\r\n\r\nعليخان مدنى 1052 ه ق / 1642 م 1120 ه ق / 1709 م\r\nيكى از علماى دكن مولانا صدر الدّين على بن نظام الدّين احمد حسين حسينى عالم مشهور تاريخ و ادب بود . پدرش ملا نظام الدّين احمد ( درگذشته به سال 86 / 1088 ه ق ) از بزرگان حيدرآباد و داماد سلطان عبد اللّه قطب شاه به شمار مىرفت . از همسر اول ملا احمد ، فرزندش سيد على در مدينهء منوره متولد شد . تاريخ تولدش شب شنبه 15 جمادى الاولى 1052 ه ق در مدينهء منوره بوده است .\r\nشيخ شرف الدّين يحيى عصامى ضمن مدح امير نظام الدّين احمد تاريخ ولادت سيد عليخان را چنين به نظم درآورده است :\r\n و تاريخه نعم الوليد ابو الحسن على * لدين اللّه صدر ممهّد \r\n( سلافة ، ص 275 ) .\r\nوى در مدينهء منوره تعليم و تربيت يافت و چون به سنّ شانزده‌سالگى رسيد در خدمت پدرش حاضر شد . تاريخ رسيدن وى به حيدرآباد روز جمعه 22 ربيع الاول 1068 ه ق بوده است . وى نزد علامه محمد بن على بن محمود شاهى عاملى كسب علم كرد و در محضر شيخ\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nجعفر بن كمال بحرانى سلسله روايت را فرا گرفت .\r\n( سلافة ، ص 333 ) .\r\nمدت بيست سال در خدمت پدر زندگى كرد و به علم ، عمل ، عزت و كمال رسيد . در سال 1088 ه ق هنگامى كه پدرش وفات يافت ، با خال خود سلطان ابو الحسن اختلاف پيدا كرد .\r\nسلطان ابو الحسن والى گولكنده املاكش را مصادره نمود . سيد عليخان مدنى از حيدرآباد به برهانپور نزد اورنگ زيب ( شاه ) آمد و وى او را منصب هزار و پانصد و سيصد سوار دواسبه عطا كرد ، مدتى بعد ابتدا حاكم اورنگ‌آباد و سپس ماهوار و توابع برار شد . سيد على از حكومت كناره گرفت و به ديوان برهانپور رفت . اما بعد اجازه گرفت كه به حرمين شريفين و ازآنجا به زيارت عتبات عراق برود . آنگاه به مشهد مقدس آمد ، سلطان حسين صفوى در اصفهان آن‌طور كه بايد و شايد از وى پذيرايى نكرد ، بنابراين به وطن خود ، شيراز بازگشت و در همان جا سكونت گزيد .\r\nدر شيراز ، جدّ سيد عليخان ، استاد البشر غوص الحكماء امير غياث الدّين منصور ، مدرسه‌اى به نام منصوريه داشت ، وى در همان مدرسه سلسله درس و تدريس را شروع كرد و در شيراز درگذشت . تاريخ وفاتش ذيقعدهء 1120 ه ق است ، در كنار جدّ بزرگ خود مير غياث الدّين در مقبرهء شاه چراغ در شيراز به خاك سپرده شد .\r\nتأليفات او عبارتند از : سلافة العصر فى محاسن الشعراء بكل مصر ، تذكرهء شعراى عرب ( آغاز تصنيف 1081 ه ق حيدرآباد و اتمام آن در سال 1082 ه ق ، چاپ مصر 1324 ه ق ) ؛ رياض السالكين شرح صحيفهء سيد الساجدين عليه السّلام تأليف 1106 ه ق ( چاپى ) ، نسخهء دستنوشت مؤلف در كتابخانهء امام رضا عليه السّلام مشهد موجود است ( ر . ك : عكس آن در فهرست كتابخانهء آستان قدس ، ج 6 ، ص 241 ) ؛ انوار الربيع فى انواع البديع ( چاپى ) ؛ حدائق النديه شرح فوائد الصمدية ؛ سلوة الغريب در غرايب بحار و عجايب جزاير ؛ الكلم الطيب و الغيث الصيب ( ادعيه و اوراد ) ؛ الدرجات الرفيد ( چاپى ) ؛ توضيح احاديث خمسه سلسله ( تأليف 25 ربيع الاول 1109 ه ق ) ؛ حاشيهء قاموس ؛ ديوان شعر عربى .\r\n\r\nعلى همدانى ، امير كبير 713 ه ق / 1313 م 786 ه ق / 1385 م\r\nسيد على فرزند سيد شهاب الدّين حاكم همدان ، در 12 رجب 713 ه ق در همدان متولد شد .\r\nخاندان علويان از مدتها پيش در طبرستان حكمران و صاحب قدرت و اقتدار مذهبى و\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nسياسى بودند . در اين خاندان تعداد زيادى از علما وجود داشتند . سيد على نزد دايى خود علاء الدوله سمنانى به كسب علم پرداخت و قرآن مجيد را نيز حفظ كرد . همراه با يادگيرى علوم و فنون مختلف از مراحل سلوك گذشت ، بعدها در حلقهء تلمذ و ارادت شيخ تقى الدّين ابو البركات على دوستى ( درگذشته به سال 733 يا 734 ه ق ) داخل شد و منازل صفاى باطن را طى كرد .\r\nخود شاه همدان مىگفت كه « سه بار از مشرق تا به مغرب سفر كردم . » وى در آن هنگام بيست و يك سال داشت و در سال 753 ه ق ازدواج كرد و در همدان سكونت گزيد ، اما در سال 773 ه ق به بدخشان و ختلان رفت و شايد در ماه ربيع الاول 774 ه ق به مناطق كشمير رفته باشد ، زيرا در كشمير و بلتستان در سال 781 ه ق در تذكره‌ها ذكر وى ديده مىشود .\r\nاوج سياست تيمور و اهميت خاندان سيد على همدانى صحنهء رقابت را به وجود آورد و اين رقابت بعد از سيد على همدانى وجود داشت . روابط شاهرخ ميرزا و سيد محمد نوربخش هم تيره شده بود .\r\nدر اول ذىالحجّه 786 ه ق در سلك درويشان درآمد و گوشه‌نشين و سرانجام بيمار شد و در 6 ذيحجّه 787 ه ق / 19 ژانويه 1385 م درگذشت . محل وفاتش مورد اختلاف ولى محل دفن و مزارش در ختلان است ( تاجيكستان فعلى ) .\r\nسيد على همدانى و سيد محمد نوربخش هر دو از علماى ايرانى و ارباب صفا بودند و در كشمير خدمات تبليغى اين دو بزرگوار فراوان است به‌طورى كه ذكر نام آن دو در تذكرهء علماى شبه قارهء هند ضرورى به نظر رسيد .\r\n\r\nتصوف و تشيع :\r\nتصوف معرفتى است كه هيچ‌گاه در شريعت اسلامى جاى خود را در ابواب و مباحث آن به عنوان موضوع پيدا نكرده است . اسلام از نظر ظاهر و باطن ، تزكيهء نفس و پايبندى به واجبات و محرمات نظامى آن‌چنان معتدل دارد كه در آن ترك دنيا ، ترك لذات ، ترك معاشرت ، و چله‌نشينى و گوشه‌نشينى و پوشيدن خرقه اهميتى ندارد . « تقوا » در قرآن و حديث همان عمل رسول خدا صلّى اللّه عليه و آله و طريقهء سلف صالحين و انبيا و ائمه عليهم السّلام است كه مهمترين حكم است و آن به ترك تعلقات نيست ، بلكه براساس اداى حقوق اللّه و حقوق العباد استوار است . اگر تصوف مترادف تقوا باشد ، بدون شك مذهب شيعه بزرگترين طرفدار آن است .\r\nتصوف معرفتى عملى است و مفهوم آن رياضت ، هدايت مرشد ، توجه قطب و بيعت پير است و داراى اصول و مكتب جداگانه‌اى است و گفته شده است كه راهى به‌سوى كشف و شهود و وسيلهء رسيدن به عشق حقيقى از طريق عشق مجازى است . تصوف را در مقابل شريعت ، با نام\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nطريقت متمايز مىكنند . اگر عقايد ، فرائض و اعمال آن مستقل از اين است ، هيچ فرقه‌اى آن را نمىپذيرد و هر شريعتى آن را رد مىكند همچنان‌كه اين نظام عملى نيز هر شريعتى را رد كرده است . و اصل باللّه - فنا فى اللّه ، و مانند آن و كشف و الهام در شريعت محمد بالاتفاق بىمعناست و شيعه اين نظام عملى را باطل مىداند .\r\nتصوف به معنى صفاى باطن است . اگر كسى مقدس ، متقى و عامل به شريعت و حامل عقايد صحيحه و دعا و حتى نگاهش مؤثر باشد و تمام اين اعمال را براى تقرب به خدا انجام دهد ، حتى اگر صوفى ناميده شود ، هيچ فقيه شيعى او را بد نمىداند .\r\nسيد محمد نوربخش و سيد على همدانى صوفى مسلك بودند امّا از نظر مذهب ، شيعهء اثنا عشرى به شمار مىرفتند . عقايد آنها در تصانيفشان كاملا مشهود است .\r\nاقدام عليه شيعيان در حكومتهاى تركيه ، ماوراءالنهر ، خراسان و شام با شدت جريان داشت ، علماى آنان با بىرحمى به قتل مىرسيدند ، بنابراين اكثر شيعيان تصوف را اختيار كردند و مورد احترام سنيان قرار گرفتند و عقيده و شخصيت خودشان را حفظ كردند . از ميان آنان شخصيت شاه صفى الدّين اردبيلى است كه نياز به توضيح ندارد . وى با كمك مريدان خود موفق شد در كشور بزرگ ايران حكومتى وسيع تشكيل دهد .\r\nبه‌هرحال تأليفات و تصانيف سيد على همدانى بسيار زياد است و بنا به قول مؤلف تحايف الابرار ، يك‌صد و هفتاد جلد كتاب مختصر و مفصّل از خود به يادگار گذاشته كه از ميان آنها حدود هشتاد و سه جلد موجود است . ( 20 رساله عربى و 63 رساله فارسى ) .\r\nتفسير : الناسخ و المنسوخ فى القرآن ؛ احكام القرآن ؛ تفسير حروف المعجم ؛ شرح اسماء الحسنى ؛ فرهنگ در مفردات قرآن .\r\nحديث : المودة القربى ( ترجمهء اردوى آن به چاپ رسيده است ) ؛ روضة الفردوس ؛ اربعين اميريه ؛ اربعين فى فضائل امير المؤمنين عليه السّلام ؛ سبعين فى فضائل امير المؤمنين عليه السّلام .\r\nسيرت : اسناد حليه حضرت رسول صلّى اللّه عليه و آله ؛ اسرار وحى ؛ انسان الكامل يا روح الأعظم .\r\n\r\nعلى بن طيفور 1100 ه ق / 1688 م\r\nمولانا على بن طيفور بسطامى عالم و مصنفى بزرگ بود . از موطن اصلى و جايگاهى كه او تعليم و تربيت يافته اطلاعى در دست نيست ، اما در حيدرآباد سكونت داشته و سلطان عبد اللّه قطب شاه دكن ( 1020 - 1083 ه ق ) به او بسيار احترام مىگذاشته است . وى در زمينه‌هاى\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nاخلاق ، قانون ، حديث و فقه و غيره كتابهاى متعددى نوشته كه نشان‌دهندهء كيفيت علمى و عملى و روانى اوست . به نظر مىرسد كه على بن طيفور در حدود قرن دوازدهم وفات يافته باشد .\r\nتأليفات او عبارتند از : تحفهء قطب شاهى كه كتابى نفيس است و در اخلاق به شيوهء گلستان سعدى نگارش يافته است . اين كتاب داراى هشت باب است ( ر . ك : « ايته » ، « 1 » فهرست نسخ خطى فارسى ، كتابخانهء بادليان ، بخش اول ص 898 ، آكسفورد ، چاپ 1889 م ) ؛ تحفهء ملكى ، ترجمهء عيون اخبار الرضا عليه السّلام از شيخ صدوق . ( ترجمهء فارسى آن را براى سلطان عبد اللّه قطب شاه نوشته و نسخه‌اى از اين كتاب در كتابخانهء موزهء كراچى موجود است ) .\r\n\r\nعلى ملا ، پادشاه 1224 ه ق / 1809 م\r\nاز علما و بزرگانى كه از كشمير به دهلى و فيض‌آباد و لكنهو نقل مكان كردند ملا پادشاه كشميرى است كه بسيار مورد احترام بود . ملا على احتمالا در كشمير به دنيا آمد و در همان جا تعليم و تربيت يافت و بخصوص نزد ملا عبد الحكيم راستگو كسب علم كرد .\r\nملا على در عهد شجاع الدولهء آصف الدوله در فيض‌آباد مرجعيت داشت . ( نجوم السماء ، ص 47 )\r\nزهد و تقوا و علم و فضلش بر كسى پوشيده نيست . امراى دربار كشمير نيز با توجه به سابقه‌اى كه از او داشتند به او احترام مىگذاشتند و حكم او را اجرا مىكردند . يكى از مورّخان و مصنف « تاريخ حق‌نما » القاب و اوصاف او را به اين شرح نوشته است .\r\n« قدوة الافاضل ، فخر الاماجد و الاماثل ، مقبول بارگاه إله محمد على ملقب به پادشاه » .\r\nمؤلف سبيكة الذهب نوشته است :\r\n« ملا على پادشاه الكشميرى كان جامعا بين الدنيا و الدّين ، يدرّس العلوم من المنطوق و المرسوم و يشيع مسائل الحلال و الحرام و يرشد الانام باصول الدّين و فروعه فى الليالى و الايام ، شاغلا بترويج الاحكام الشرعية و تدريس المسائل الاصليّة و الفرعيّة » .\r\nبراثر كوشش او نماز جماعت در فيض‌آباد تشكيل شد ، ملا پادشاه ، سرفراز الدوله حسن رضا خان را به برقرارى شعاير دينى متوجه ساخت و نامه‌اى مفصل براى او ارسال داشت و در آن او را به اهميّت و برقرارى نماز جمعه و جماعت در لكنهو متوجه ساخت . سرفراز الدوله حسن\r\n\r\n\r\n","description":"","footnote":"\r\n( 1 ) -  Ethe  فهرست‌نگار انگليسى - م .\r\n","page_name":" 366 ","page_number":366},
  {"content":"\r\n\r\nرضا خان ، مرحوم نواب آصف الدوله ( درگذشته به سال 1212 ه ق ) را آماده ساخت و غفران مآب نماز را با جماعت بر پا كرد و روز جمعه نماز جمعه برگزار شد . از آن وقت تاكنون نماز جمعه و جماعت در لكنهو رايج است .\r\nنمونه‌اى از تحرير ملا على در « آيينهء حق‌نما » به شرح زير براى خوانندگان درج مىشود :\r\n« بزرگانى كه قابل امامت نماز بلاارتياب و مقربان درگاه رب‌الارباب‌اند و احدى را مجال بر ايشان نيست و نور علم از ناحيهء جمال ايشان پيداست و فروغ صلاح عمل از چهرهء جلال ايشان هويداست ، يكى از آن جمله ، عاكف كعبهء مقبلى و سعيد ازلى مير دلدار على است كه از سالكان راه مقربان درگاه است . بشرى است فرشته سيرت و آدمى قدسى سرشت كه انوار عرفان و اشعهء ايمان از حليه‌اش درخشان و فروغ علم و عمل از چهره‌اش تابان ، رافع اعلام شعاير شرع سيد الانام و سرمايهء بركت خاص و عام ، زبدهء ازكيا ، فحول ، جامع علوم منقول و معقول ، بحريست مواج ، و ملكى كرامت امتزاج بالاهتداء حقيق و بالاقتداء يليق . از مجتهدين كربلاى معلا و مشهد مقدس ثامن ائمهء هدى سجل و إفتاء را به مهر و توقيع رسانيده و استفاضهء فقهيه نموده است . بر محل اعتبار ايشان طلايش كامل عيار برآمده ، تحمل مشقتهاى دور و دراز كرده گوهر اجتهاد به دست آورده ، سعيش مشكور و مشقتش مأجور شده . صدق اللّه العظيم  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ » . \r\n\r\nاشعار\r\n صاحب نفس قدسى و ملكى * فاضل ذوفنون و طبع زكى\r\nبحر مواج علم معقول است * قمر برج علم منقول است\r\nرفع اللّه قدره الاعلى * شرح اللّه صدره الاذكى \r\n« و پرهيزكاران ديگر هم از تلامذهء ايشان ذو النفس القدسيّة و الخصال الملكيه ، شعلهء ادراك و ذكا ، سيد مرتضى و متقى قدسى مآثر ، نقاوت مظاهر ميرزا محمد خليل زاير كه بلاشبهه قابل امامت نمازاند حقيقتا وجود اين بزرگان عالىمقدار اقبال سركار دولت مدارست » .\r\n« باب پنجم اينكه نواب نامدار سلامت چون فضيلت نماز جماعت به نصوص قاطعهء قرآن مجيد و احاديث ثابت شده و حضرت سيد المرسلين و حضرات ائمهء معصومين صلوات اللّه عليهم اجمعين به تأكيد امر نموده‌اند و مجتهدين و محدثين و متقدمين و متأخرين در هر عصرى نماز به جماعت مىكردند و احدى از علماى اسلام انكار فضيلت اين نمىكند و هميشه حكام و سلاطين مروج و معين شرع متين بوده‌اند اگر ذات مبارك اندكى متوجه اين امر شده در قلمرو\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nدولت خداداد حكم به گزاردن نماز جماعت نمايند همه امتثال فرمان واجب الاذعان خواهند نمود و سيد دلدار على را ارشاد پيش نمازى فرمايند كه روح ملت بيضا و شريعت غرّا خواهد بود و به بناى اين امر گوى سبقت در ميدان سعادت از همه خواهند ربود و ذات مبارك هم اگر نماز پنجگانه را به اقتداى سيد دلدار على بگزارند در هرجا نماز جماعت رواج خواهد يافت ، ابدالآباد ثواب به روزگار فرخنده آثار عايد خواهد گرديد ، و از باقيات صالحات بندگان عالى متعالى خواهد بود .\r\nو الباقيات الصالحات خير عند ربك ثوابا و مردّا » . ( نجوم السماء ، 347 - 349 ) .\r\nاز اين نامه نتايجى مفيد به دست آمد . تمايلات دينى حكومت اوده مشخص شد ، عمر ملا على پادشاه به آخر رسيد و براساس حدس ملا قبل از 1224 ه ق وفات و لقب غفران پناه يافت .\r\nوى در نيابه دور تر از فيض‌آباد منزل داشت و در همان جا درگذشت و در منزل مسكونى خود دفن شد .\r\nكتاب المواعظ از اوست . آقا بزرگ تهرانى مجموعه‌اى از سخنرانيهاى فارسى او را به خط مؤلف در كربلا نزد حسن يوسف اخبارى ديده و نوشته است كه نزديك به تلف شدن است .\r\nفرزندان او عبارتند از : ملا احمد على ، ملا قاسم على ، ملا جواد ، ملا اكبر على كه در سن هجده‌سالگى درگذشت . ابو طالب خان ، ملا محمّد تقى كه از اولاد او به قول صاحب نجوم السماء هنوز هم باقى هستند .\r\n\r\nعلى سيد ، سلطان العلماء 1324 ه ق / 1906 م\r\nسلطان العلماء مولانا سيد على بن ابو الحسن شوشترى در حيدرآباد متولد شد . ابتدا نزد پدرش تعليم گرفت ، شجاع الدوله مختار الملك نواب تراب عليخان او را به عنوان معلم براى نواب لايق عليخان تعيين كرد و نواب حيدرآباد او را به « سلطان العلماء » ملقب ساخت .\r\nعلى عباس چرياكوتى و سلطان العلماء سيد على باهم بحث و مباحثه داشتند . مولانا به زبان عربى شعر مىسرود . سيد على در 24 ذيقعده 1324 ه ق در حيدرآباد درگذشت و حكيم نوازش على مادّه تاريخ وفات او را از جملهء : « مضجعه دار النعيم » استخراج كرده است .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nسيد على بلگرامى 1268 ه ق / 1851 م 1329 ه ق / 1911 م\r\nشمس العلماء مولانا سيد على از اهالى « بلگرام » ( از توابع لكنهو ) بود . وى در سال 1851 م / 8 - 1267 ه ق به دنيا آمد . خانواده‌اش از علم و فضل و جاه و مرتبت ممتاز بودند . پدربزرگش مولوى كرم حسين سفير اوده و عالمى بزرگ به شمار مىرفت . پدرش زين الدّين خان نيز صاحب علوم جديد و قديم و حاكم محل بود . بعد از بازنشستگى در حيدرآباد با سمتهاى مختلفى به كار اشتغال ورزيد و براى تعليم و تربيت فرزندش سيد على اهتمام خاصى به عمل آورد به‌طورى كه در طول پانزده سال زبان عربى ، فارسى و علوم اسلامى را فرا گرفت ، سپس به فراگرفتن زبان و ادبيات انگليسى پرداخت .\r\nسيد على بلگرامى داراى هوش سرشار و ذكاوت عجيبى بود چنان‌كه در مدت هشت سال ضمن فراگرفتن زبان سانسكريت ؛ در سال 1874 م از پتنه به دريافت مدرك ليسانس نايل آمد و مدّت سه سال به مطالعهء قانون پرداخت و در امتحان آزمون رتبهء اول را كسب كرد . آنگاه به كالج مهندسى فنى داخل شد .\r\nدر سال 1887 م معاون بازرس مدارس شد . سپس سالار جنگ او را به حيدرآباد خواست و او را از خاصان و معتمدان خود قرار داد و به اروپا فرستاد و در لندن به دريافت ديپلم نايل آمد و به مطالعهء طبقات الارض پرداخت و در امتحان موفقيت به دست آورد . در آنجا به فراگيرى فلسفه و تاريخ پرداخت و به اين طريق با علوم غربى نيز آشنايى كامل پيدا كرد . وى زبانهاى عربى ، فارسى ، انگليسى ، آلمانى ، فرانسه ، سانسكريت ، بنگالى ، مرهتى ، تلنگى ، گجراتى ، هندى را خوب مىدانست به‌طورى كه در زمان وى كسى با چنين صفات جامعى وجود نداشت .\r\nوى در كشورهاى انگليس ، فرانسه ، اسپانيا ، آلمان ، ايتاليا و شبه قارهء هند به سر برده و به سير و سياحت پرداخته است . در حيدرآباد علاوه بر سمت سرپرستى معادن ، در امور راه‌آهن نيز نظارت داشت و عامل پيشرفت علمى حيدرآباد بود . به تمام علماى مملكت احترام مىگذاشت و براى صله و جايزه مصنّفان اقدام مىكرد . با وجود گرفتاريهاى فراوان ، دست از نوشتن و خواندن برنمىداشت . او به آموخته‌هاى خود اكتفا نكرد و از دانشگاه كلكته ليسانس حقوق گرفت . حكومت در سال 1893 م به وى لقب شمس العلماء را داد . در سال 1901 م بازنشسته شد و به انگلستان رفت و در آنجا به سمت استاد زبان مرهتى به كار مشغول شد . در همان سال مأمور ترتيب و تنظيم فهرست كتابهاى كتابخانهء ديوان هند شد . او به كتاب عشق مىورزيد و\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nكتابخانهء شخصى وى يكى از كتابخانه‌هاى مهم كشور به شمار مىرفت .\r\nمولانا رساله‌اى به نام الحقائق به زبان عربى به چاپ رسانيد و در حيدرآباد بخش علوم و فنون را تأسيس كرد و شبلى را ناظم آن قرار داد و در پيشرفت دانشگاه اسلامى ( علىگره ) سهم بسزايى داشت .\r\nسرانجام در 3 مه 1911 م / جمادى الاول 1329 ه ق شب‌هنگام براثر سكتهء قلبى در بردويى درگذشت .\r\nتصانيف او عبارتند از : تمدن عرب ، ترجمهء كتاب موسيو بىبان فرانسوى ؛ تمدن هند ؛ ادبيات ودايى ، مقاله‌ها ( مخزن ، سپتامبر 1905 م ) ؛ طلسم اعضاى انسانى ( حسن ، حيدرآباد 1888 م ) ؛ انتخاب تاريخ هند ( چاپ مه 1887 م ) .\r\n\r\nعلى ، سيد بن غفران مآب 1200 ه ق / 1785 م 1259 ه ق / 1843 م\r\nمولانا سيد على بن مولانا دلدار على در 18 شوال 1200 ه ق متولد شد . بعد از تحصيلات ابتدايى در لكنهو در سال 1245 ه ق به كربلاى معلا رفت و در آنجا مورد احترام علما قرار گرفت و سيد كاظم رشتى اجازهء اجتهاد به او داد . بار دوم در سال 1256 ه ق به خراسان و از آنجا به عراق رفت اما به محض رسيدن به كربلا در سال 1259 ه ق درگذشت و در كنار قبر حجة الاسلام سيد على طباطبايى دفن شد .\r\nوى عالم ، قارى ، مفسر ، عابد ، زاهد ، مقدس ، امام جمعه و جماعت ، خطيب و واعظ بود .\r\nتصانيف او عبارتند از : ترجمه و تفسير قرآن مجيد به زبان اردو ( دو جلد ، چاپى ، 1253 ه ق ) ؛ رسالهء مبحث فدك ؛ اثبات متعه ؛ رسالهء قرائت ؛ ترديد اخباريين ؛ رساله در جواز عزادارى .\r\n\r\nسيد على شاه ، رضوى 1217 ه ق / 1802 م 1269 ه ق / 1853 م\r\nمولانا سيد على شاه در سال 1217 ه ق در لكنهو به دنيا آمد ، وى فرزند بزرگوار و جليل القدر ، صفدر شاه بود . دروس معقول و منقول را نزد پدرش فرا گرفت و در سال 1239 ه ق به سفر زيارت عتبات عاليات مشرف شد و در سال 1240 ه ق به فرخ‌آباد آمد و در آنجا سكنى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nگزيد . بعد از مدتى كوتاه با اجازهء پدرش دوباره به عراق رفت و در ماه ذىالحجّه 1240 ه ق به كربلاى معلا رسيد .\r\nعلمايى بزرگ در عراق زندگى مىكردند . وى در محضر آنان به تحصيل علم پرداخت ، اسامى آنان به شرح زير است :\r\nمولانا محمد شريف ، تلميذ صاحب شرح كبير ؛ شيخ مرتضى انصارى ، صاحب رسائل ؛ مولانا شيخ موسى ؛ شيخ على ؛ مولانا شيخ جعفر ، صاحب كاشف الغطاء ؛ سيد مهدى بن سيد على طباطبائى ؛ شيخ المشايخ ؛ صاحب جواهر .\r\nوى مدت دوازده سال در آنجا سكونت داشت و هنگامى كه پدرش صفدر شاه براى او نامه نوشت كه به وطن بازگردد صاحب جواهر مانع از بازگشت او شد و از او خواست كه كار تصنيف و تأليف را تمام كند ، بنابراين او كتابهاى متعددى را كه در دست تأليف داشت تمام كرد و صاحب جواهر و سيد مهدى طباطبايى كه از استادان بزرگ بودند ، با عزت و احترام به او اجازهء اجتهاد عطا كردند .\r\nوى بعد از دوازده سال به فرخ‌آباد بازگشت و در سال 1252 ه ق همراه با نواب منتظم الدوله حكيم مهدى عليخان وزير نواب سعادت عليخان به لكنهو رفت .\r\nسيد على شاه در فقه و اصول يگانهء عصر خويش بود و در زهد و ورع نظير نداشت و در اداى حقوق مردم اعتقاد كامل داشت . تقوا و سخاوت و قناعت از ويژگيهاى خاص او بود . تمام شب نماز مىخواند و هنگام سحر در مسجدى كه در نزديكى قبور والدينش بود عبادت مىكرد .\r\nكربلايى محمد خان يكى از تجار اصفهان خواب ديد كه حضرت امام حسين عليه السّلام تشريف‌فرما شدند و در برابر ايشان شخص بزرگى با عمامهء سبز نشسته است . وى مسأله‌اى را از حضرت سؤال كرد ، ايشان فرمودند : از آن سيد بپرس . صبح آن روز مولانا به كلكته آمد و مهمان تاجر مذكور شد . كربلايى محمد خان با ديدن وى ، او را شناخت و با حرمت و عزّت فراوان از او پذيرايى كرد .\r\nدر سفرى هنگام نماز نزديك شد قافله را براى انجام فريضه نگهداشت ، محل بسيار خطرناكى بود . همراهان مجبور شدند كه از مركبهاى خود پياده شوند و هركس به كار خود مشغول شد .\r\nمولانا نيز به انجام فرائض پرداخت . از جنگل صداى شيرى بلند شد . مردم ، هراسناك به بالاى درختها رفتند و از او خواستند كه جان خود را حفظ كند ، اما وى همان‌طور به عبادت مشغول ماند . شير از جنگل بيرون آمد و به نزديك او رسيد ، مولانا گفت شما حيوانات نه مكلف هستيد\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nو نه گناه مىكنيد ، بنابراين از عذاب الهى محفوظ هستيد ولى ما به گناه و معاصى پروردگار مبتلا هستيم . با شنيدن اين كلمات شير سرش را پايين انداخت و همراه مادهء خود به طرف جنگل رفت . وى از مردم خواست كه از درختها پايين بيايند ، اما كسى پايين نيامد ، سرانجام هنگامى كه خورشيد طلوع كرد ، مردم از بالاى درختها پايين آمدند و لباس مولانا را به عنوان تبرك گرفتند و وصيت كردند كه در كفنهايشان گذاشته شود .\r\nمهدى عليخان بسيار كوشيد كه وجوه دولتى را كه قرار است براى مصارف مختلف تقسيم شود ، به عهدهء مولانا واگذار كند ، اما مولانا از قبول آن خوددارى مىكرد و همين احتياط هنوز در خاندان وى رعايت مىشود .\r\nمولانا در تاريخ 25 ربيع الاول 1269 ه ق درگذشت و در مقبرهء حكيم مهدى عليخان به خاك سپرده شد . در تشييع جنازه‌اش تمام شاهزادگان ، بزرگان ، علماى اعلام ، سلطان العلماء ، سيد العلماء و تعداد زيادى از مؤمنان شهر شركت داشتند .\r\nتصانيف او عبارتند از : معيار الاحكام شرح شرائع الاسلام ؛ كفاية المستفيد فى مباحث الاجتهاد و التقليد ؛ ازالة الشبهات فى بيان دلالة النهى على الفساد فى العبادات و المعاملات ؛ تحقيق الصواب فى مباحث الاستصحاب ؛ تداخل اسباب ؛ بعض حواشى كتب فقه و اصول ؛ كاشف القناع عن حجية الاجماع ؛ كاشف الغمّة فى اصالة براءة الذمّة ؛ الفوائد العلوية فى المسائل الفقهيّة ؛ حجية المراسيل و عدمها ؛ رسالة فى تداخل الاسباب ( فقه ، عربى ) .\r\nشاگردان او عبارتند از : آقا سيد عبد اللّه ؛ ملا جواد ؛ امير الامراء الحاج علامة عاليجاه ( درگذشته به سال 1281 ه ق ) ؛ امير الامراء الحاج والاجاه ( درگذشته به سال 1289 ه ق ) ؛ دامادش ، سيد مهدى شاه ؛ مولانا سيد محمد جونپورى .\r\n\r\nسيد على مولوى پير على 1215 ه ق / 1800 م 1285 ه ق / 1868 م\r\nمولانا سيد على معروف به مولوى پير على بن سيد حيدر ، عاشق صادق علم بود . در سن پانزده‌سالگى مخفيانه پياده از بهيك‌پور به چهپره رفت و نزد سجاده‌نشين زيارتگاه آنجا مدت ده سال درس خواند . وقتى استاد خواست كه شاگردش را به سمت سجاده‌نشين منصوب بكند . وى ازآنجا به لكنهو رفت . در آن زمان حكومت برعهدهء غازى الدّين حيدر بود ، مولانا در مسجدى سكونت گزيد . كسى را نداشت كه از او سؤال كند و چيزى نداشت كه بخورد . يك روز به درگاه\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nخدا عرض كرد : بارالها ! اگر رزق من در دنيا باقى نمانده پس سختى مرگم را آسان كن و گرنه وسيله‌اى براى سير شدنم مهيا فرما . ناگهان فردى آمد و گفت : در فلان جا طلاب را دعوت كرده‌اند و به هر نفر علاوه بر غذا پنج روپيه نيز مىدهند و او را با خود برد .\r\nوى در درس عليين مكان مولانا سيد حسين شركت مىكرد و برحسب دستور استاد ، نام پيرعلى را به سيد على تبديل كرد . وى به تدريس خصوصى پرداخت و بعد از اقامت دوازده سال در لكنهو ، به زادگاه خود بازگشت ، مردم آنجا از او استقبال شايانى كردند . سپس به خواندن علم طب و علوم دين مشغول شد و به دريافت مدارك لازم نايل آمد . بنا به درخواست راجاه مؤمن عليخان ، رئيس « پورنيه » ، به نزد او رفت . ولى پس از چندى به چهپره بازگشت و بنا به اصرار مؤمنان در همان‌جا ماند . در سال 1258 ه ق نواب سيد محمد كاظم او را به مظفرپور دعوت كرد و مولانا در آنجا به تدريس فرزندان نواب مشغول شد .\r\nوى فردى بزرگوار و قانع بود ، و از پذيرفتن كمكهاى مالى مردم خوددارى مىكرد . نواب عليخان ، رئيس حسين‌آباد بسيار كوشش كرد كه پانصد روپيه به او بدهد ، اما راضى نشد .\r\nدر آشپزخانهء نواب محمّد كاظم از خوردن بعضى چيزهاى مشكوك خوددارى مىكرد .\r\nوى به فقرا و مستمندان و به بعضى از نزديكان خود كمك مىكرد و دختران آنها را به خانهء بخت مىفرستاد .\r\nبه خاطر تقوا و تقدّسى كه داشت پيوسته دعايش مستجاب مىشد كما اينكه در چهپره قحطى اتفاق افتاد . وى نماز استسقا برگزار كرد و هنوز اعمال تمام نشده بود كه باران باريدن گرفت . همين واقعه در مظفرپور اتفاق افتاد . براى نماز عيد اضحى مؤمنان را بيرون شهر برد و بعد از نماز شروع به دعا كرد و بلافاصله باران از آسمان فروريخت .\r\nاتفاقى ديگر در مظفرپور از اين قرار بود كه در 29 رمضان سراسر آسمان را ابر فرا گرفته بود ، وى در زير آسمان شروع به دعا كرد و پروردگار بزرگ دعاى او را اجابت فرمود ، ابرها كنار رفتند و هلال ماه ديده شد .\r\nفرزندان او عبارتند از : دكتر محمّد جواد و محمد مهدى . مولانا در سنّ هفتادسالگى در سال 1285 ه ق درگذشت .\r\n\r\nسيد على فيض‌آبادى 1315 ه ق / 1897 م\r\nمولانا سيد على فيض‌آبادى فرزند مولانا سيد محمد از اهالى « ديوكهته بلوك غازىپور » بود .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nاز افراد بسيار عالم ، فاضل ، معزز و با وقار به شمار مىرفت . واجد على شاه او را به جاى پدرش منصوب كرده بود و هنگامى كه از فيض‌آباد به زادگاه خود مىرفت حدود ده نگهبان دولتى او را همراهى مىكردند .\r\nهنگامى كه معاون حكومت وقت خبر درگذشت او را از اكليل العلماء سيد محمّد محسن شنيد ، بسيار متأثر شد .\r\nوفات او در سال 1315 ه ق در فيض‌آباد اتفاق افتاد و فرزندى به نام مولوى سيد محمّد حسين كه بنيانگذار مدرسهء وثيقه بود از خود به‌جا گذاشت .\r\n\r\nسيد على ميران‌پورى ، ميرلكنهوى 1276 ه ق / 1859 م 1336 ه ق / 1917 م\r\nمير سيد على فرزند محمد حسين از اهالى ميران‌پور ، اما زادگاهش لكنهو بود . او فردى عالم ، فاضل ، خليق ، عابد ، خطيب ، ذاكر ، و يكى از شاگردان سلطان العلماء مولانا سيد محمد به شمار مىرفت . فنون نظم را در محضر ميرزا دبير فرا گرفت و به تدريس فقه علاقه‌مند بود و به نام محدث شهرت داشت . و همگان او را محترم مىشمردند و علما ، امرا و شاهزادگان گفتار او را مىپذيرفتند .\r\nخطيب برجسته‌اى بود و در مجالس به موقع حاضر مىشد . از روى نوشته سخنرانى مىكرد و از هرجا دفتر باز مىشد از همان‌جا سخن مىگفت . خوش‌صدا و محتاط بود ، قصيده مىخواند و آداب منبر را رعايت مىكرد .\r\nوى در حكومت نواب وزير بهادر مدير عالم بود و تمام كارهاى دفتر را در منزل انجام مىداد .\r\nبه خاطر تقدس و تقوايش ، دعاى او مستجاب مىشد و نماز استسقا مىخواند ، مفتى از مولانا تقاضا كرد كه پس از برگزارى مجلس نماز بخواند . پس از نماز شروع به دعا كرد و به خواست خداوند متعال باران از آسمان نازل شد .\r\nمولانا سيد على استاد دبستان ذاكرى بود . وى در سن شصت‌سالگى دنيا را وداع گفت .\r\nتاج العلماء بر جنازه‌اش نماز خواند و در معيّت هزاران نفر در حسينيهء غفران مآب به خاك سپرده شد .\r\nتصانيف او عبارتند از : ترجمهء زيارت ناجيه ( چاپى ) ؛ مجالس علويه ( دو جلد ، چاپى ، 1292 ه ق ) ؛ مجلات متعدد ( غير چاپى ) ؛ ترجمهء اردوى جوشن صغير ، ( چاپى ) ؛ ترجمهء اردو\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nدعاى سمات ( چاپى ) .\r\nفرزند او مولوى محمد عباس معروف به محسن فردى فاضل ، متقى و ذاكر بود .\r\n\r\nسيد على حايرى 1288 ه ق / 1876 م 1360 ه ق / 1941 م\r\nمولانا سيد على حايرى عالم و مجتهد عظيم المرتبة لاهور بود . وى در نهضتهاى علمى لاهور سهم بسزايى دارد . پدرش سيد ابو القاسم از فارغ التحصيلان بزرگ لكنهو بود . بنا به پيشنهاد نواب قزلباش در لاهور سكونت داشت و فعاليتهاى دينى را برعهده گرفت . سيد على در لاهور به دنيا آمد . تاريخ ولادتش 1288 ه ق است .\r\nبعد از تحصيلات ابتدايى دورهء متوسطه را نزد پدر فاضلش به پايان رسانيد و براى ادامهء تحصيل به عراق رفت . در آن زمان حوزهء درسى آقا ميرزا محمد حسن شيرازى بزرگترين مركز درس عراق بود . مولانا حايرى تحصيلات خود را نزد وى كامل كرد ، علاوه بر آن از محضر استادانى چند مانند آقا ميرزا حبيب اللّه رشتى ، آقا سيد كاظم طباطبايى ، آقاى مازندرانى ، آقا محمد كاظم خراسانى ، علامه طباطبايى سيد ابو القاسم استفاده كرد و پس از دريافت اجازه و تكميل علوم دين به وطن خود بازگشت .\r\nوى در مجالس تبليغ شركت مىجست و در تفسير لوامع التنزيل با پدرش همكارى كرد . پدرش مولانا ابو القاسم پس از تفسير سيزده جزء از قرآن كريم وفات يافت ، سپس مولانا سيد على به سبك و اسلوب پدرش تا جزء بيست و هفت تفسير قرآن را ادامه داد .\r\nمولانا حايرى ، چهره‌اى بسيار نورانى داشت و شخصى باوقار و خوش‌صحبت بود . هركه خطبه و تلاوت قرآن او را گوش مىداد مسحور وى مىشد . در حديث ، تفسير ، كلام و تاريخ تبحر داشت . براى اشاعهء علوم قرآنى و تعليم آن مدرسة الحفاظ را داير كرد و آداب و اخلاق دين و شريعت را مىآموخت .\r\nعزت ، اقبال ، شهرت ، مرجعيت ، علم و عمل او مورد تأييد همگان بود و به تمام شهرها و روستاهاى بزرگ هندوستان از قبيل بمبئى ، كلكته ، لكنهو ، دهلى ، پيشاور ، حيدرآباد دكن سفر كرد و در سخنرانيهايش مردم هر مذهب و ملت شركت داشتند و تمام مواعظ او به چاپ مىرسيد .\r\nپيروان زيادى داشت . فتواهاى او به صورت رساله انتشار مىيافت و او بود كه بر جنازهء علامه اقبال نماز خواند .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nآقاى نواب ذو الفقار عليخان ، علامه اقبال و آقاى شيخ عبد القادر در لاهور از ارادتمندان وى بودند .\r\nكتابخانهء بزرگ او كه مشتمل بر ذخاير نفيس و نادر از قبيل كتب تفسير و نسخ خطى بود از مشهورترين كتابخانه‌هاى كشور به شمار مىرفت ولى افسوس كه بعد از او به علّت وقوع حوادث و بىتوجهى مسئولان از بين رفت ، فقط تعدادى از كتب در نزد فرزندانش محفوظ مانده است .\r\nوى مسجد بسيار بزرگ و سن‌پوره لاهور را كه نزديك خانه‌اش بود ، مرمت كرد و در آنجا مجالس و محافل دينى تشكيل داد .\r\nحكومت بريتانيا او را به لقب شمس العلماء ملقب ساخت و بعد از هفتاد و دو سال زندگى و نيم قرن خدمات دينى در طول نگارش تفسير قرآن بيمار شد و در روز شنبه سوّم جمادى الثانى 1360 ه ق مطابق 28 ژوئن 1941 م در دارالشريعهء و سن‌پوره لاهور درگذشت و در قبرستان گامه‌شاه‌كربلا در كنار قبر پدر بزرگوارش به خاك سپرده شد .\r\nدر تشييع جنازهء علامه حايرى جمعيت انبوهى موج مىزد كه زبانزد اهالى لاهور شده است .\r\nشعرا دربارهء وفاتش اشعار فراوان سرودند .\r\nفرزندان او عبارتند از : سيد رضى و سيد زكى و سيد تقى .\r\nتصانيف او عبارتند از : غاية المقصود ( 4 جلد ، عقايد ) ؛ منهاج السلامة ( اصول دين ) ؛ رسالة الغدير ، احكام الشكوك و شكّيات نماز ؛ ميزان الاعمال در ميزان قيامت ؛ تقريظات المشاهير ( 4 جلد ) ؛ مناسك حج ؛ نماز شيعه ؛ لمعه معانى در سجده بر خاك شفا ؛ تحذير المعاندين و رجال معاويه ؛ مفيد الصبيان ؛ عشره كامله ( در مناظره ) ؛ حجاب نسوان ؛ هدايات حايرى ؛ فتاواى حايريه ( 8 جلد ) ؛ رسالهء طاعون ؛ رسالة المؤيد ( در رد نصارى ) ؛ منهج المعاد ( عمليه ) ؛ رسالة اللواء ( دفن اموات در كربلا ) ؛ رسالهء سكوت امير المؤمنين عليه السّلام ( خلافت ) ؛ رسالة الهدى در احكام سجده ؛ قصايد مدحيه ؛ تفسير لوامع التنزيل از جلد 13 تا جلد 27 ( ناتمام ، فارسى ) ، من اصل نسخهء اين تفسير را ديده‌ام ؛ سيف الفرقان در تحقيق فسق و ايمان ؛ بشارات احمديه در اثبات نبوت و امامت ؛ التنقيد در اجتهاد و تقليد ( فارسى ، چاپ 1313 ه ق ، لاهور ) ؛ تقليد و تنقيد المؤمنين ؛ مسائل ضروريه ؛ رسالهء انوار در حلت اغسان ؛ تنبيه الناصبين تحريف قرآن از كتب اهل سنّت ، ( چاپى ) ؛ تنبيه المؤمنين در شرايط اجتهاد ؛ رساله جواز نكاح سيده با غير سيده ؛ خوارق البوارق ؛ در اعجاز قرآن ؛ حديث قرطاس ؛ حل ما لا ينحل در احكام كفار و ولد\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nالزّنا ؛ مقدمات نماز ؛ صورت الصلاة ؛ تبصرة العقلاء در مقتل كربلا ؛ حجت شاهده به جواب خلافت راشده ؛ وسيلة المبتلى ؛ ملفوظات حايرى ؛ منهج المعاد ؛ موعظهء حسنه ( اظهار حقيقت ) ؛ موعظه مباهله ؛ موعظه تقيّه ؛ موعظه تحريف القرآن ؛ فلسفهء اسلام ؛ و در حدود پنجاه كتاب و رسالهء ديگر .\r\n\r\nسيد على جعفرى 1329 ه ق / 1920 م 1385 ه ق / 1965 م\r\nمولانا سيد على جعفرى فرزند كوچك مولانا محمد رضا فلسفى بود . وى به علت ذهن خدادادى و استعداد فوق‌العاده و اخلاق خوب به زودى مدارج ترقى را طى كرد و در مدرسهء سلطان المدارس به تحصيل علم پرداخت و به دريافت مدرك صدر الافاضل نايل آمد . سپس در دانشگاه الله‌آباد و لكنهو وارد شد و در علوم شرقى با نمرات خوب توفيق يافت و پس از اخذ مدارك فوق ليسانس عربى و فارسى براى فوق ليسانس زبان انگليسى آماده شد ، ولى براثر بيهوشى در كراچى در تاريخ 8 اوت 1965 م درگذشت .\r\nمولانا سيد على فردى با استعداد بود و در مركز علوم اسلامى خراسان قصد خدمات گسترده‌اى داشت ، اما اجل فرصت نداد و مرگ او موجبات تأثر شديد روحى مرا فراهم كرد .\r\nاو در زندگى نسبتا كوتاه خود بيش از بيست رسالهء كوچك به زبانهاى انگليسى و اردو نوشت ، ساير تأليفات او عبارتند از :\r\nسوانح مختصر از حضرت رسالت‌مآب تا امام آخر الزمان ( 14 رساله به زبان انگليسى و اردو ) ؛ عيد مباهله ، عيد غدير ؛ خطبهء حضرت زينب سلام اللّه عليها ؛ رسول و اهل بيت رسول صلّى اللّه عليه و آله ( دو مجلد ) ، احوال حضرت رسالت مآب تا احوال حضرت امام رضا عليه السّلام ؛ احاديث از صحيحين در مناقب محمّد و آل محمّد عليه السّلام ، ( به زبان انگليسى با ترجمهء بنگالى ) ؛ الحسين عليه السّلام و ديگر رساله‌ها ؛ الشهيد ، ( دو بخش چاپ چاتگام 1961 م ) ؛ مقصد حسين ، ( چاپ چاتگام 1961 م ) .\r\n\r\nسيد على صدر الافاضل 1302 ه ق / 1884 م 1362 ه ق / 1942 م\r\nمولانا سيد على صدر الافاضل ، مبلّغ مدرسة الواعظين در بنگال بود . وى از طريق دادگسترى\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nحقوق وقف محسنيه را با جديت تمام به دست آورد . آنگاه به آفريقا و كشورهاى عربى و شبه قارهء هند سفر كرد و در خدمت اسلام و شريعت اسلام به امور تبليغ دين پرداخت . وى از افراد بسيار پرهيزكار و متنفذ به شمار مىرفت . سرانجام در 27 مارس 1942 م دار فانى را وداع گفت .\r\n\r\nعلى ابراهيم ، نواب 1210 ه ق / 1795 م\r\nعلى ابراهيم از اهالى « حسين‌آباد بلوك مونگير » و از فضلاى علوم اسلامى بود ، مدتى در مرشدآباد با نواب قاسم عليخان ارتباط داشت ، سپس در عهد فرماندارى لردهستينگ « 1 » به سمت قاضى القضاة بنارس منصوب شد .\r\nآثار او عبارتند از : خلاصة الكلام ؛ تذكرة الشعراء ، به زبان فارسى ؛ گلزار ابراهيم ؛ تذكرة الشعراء به زبان اردو كه چاپ شده است .\r\n\r\nعلى نجفى شيخ ، بلتستانى 1394 ه ق / 1974 م\r\nحجة الاسلام شيخ على نجفى از اهالى برولمو ، بلتستان بود . براى كسب علم از وطن خود به عراق رفت و در محضر آقاى نايينى ، ميرزا محمد حسين به تحصيل علم پرداخت . وى همدرس مرحوم آية اللّه سيد جواد تبريزى بود . فردى مقدس ، پرهيزكار و در عين حال به فقه و اصول علاقه‌مند بود و در « كهرمنك ، شنگوشگر ، اولدينگ و پرك » ( هندوستان ) به خدمات دينى اشتغال داشت . سنّى و شيعه همه از ارادتمندان و فرمانبرداران او بودند . در امور شرعى سختگير بود . مخالف بدعت و محرمات بود و اختلافات بين مردم را شخصا براساس فقه اسلامى حل و فصل مىكرد ، زيرا دوست نداشت كه امور قضايى مسلمانان به دادگسترى ارجاع شود تا به دست مسئولان كافر بيفتد . وى براثر حسن خلق مورد احترام و التفات خاص و عام بود و به خاطر عبادت و رياضت چهره‌اى نورانى داشت . طرفدار آزادى و نفوذ فقه شيعه و در عين حال مخالف انگليسيها بود .\r\nهنگامى كه نمايندهء سياسى كشور به ملاقات او آمد به زبان انگليسى صحبت كرد ، ولى مولانا پاسخ او را به زبان عربى داد و گفت كه زبان ما عربى و اردو است .\r\nوى براى بهبود وضع مساجد ، مدارس و حسينيه‌ها خدمات فراوانى انجام داد و طلاب\r\n\r\n\r\n","description":"","footnote":"\r\n( 1 ) - نايب حكومت بريتانيا در هندوستان - م .\r\n","page_name":" 378 ","page_number":378},
  {"content":"\r\n\r\nبىشمارى را براى تحصيل علم به عراق و ايران و هندوستان فرستاد .\r\nمولانا در سال 1974 م درگذشت و در زادگاه خود برولمو بلتستان به خاك سپرده شد و قبرش محل زيارت عموم و محل استجابت دعا و كرامات است .\r\nفرزندش شيخ حسنين ، مقيم نجف مىباشد .\r\n\r\nعلى اصغر 1264 ه ق / 1845 م\r\nمولانا سيد على اصغر بن بهاء الدّين يكى از شاگردان غفران مآب و فقيه و عالم بود .\r\nدر دورهء محمّد عليشاه ، پادشاه اوده وفات يافت .\r\n\r\nعلى اظهر نظام‌آبادى 1280 ه ق / 1863 م\r\nعلى اظهر نظام‌آبادى عالمى بزرگ بود ، نزد غفران مآب درس خواند و چندين كتاب تأليف كرد و از تأليفات او ، كتاب رد الأخبارية باقى مانده است .\r\n\r\nعلى اظهر ، فخر الحكماء 1277 ه ق / 1861 م 1352 ه ق / 1933 م\r\nمولانا اظهر على در ماه رمضان 1277 ه ق متولد شد . نام اصلى او « مظهر اسلام » بود . پدرش مولوى سيد حسن در كهجوه بلوك سارن به سر مىبرد .\r\nشبى سيد حسن در خواب ديد كه مولوى سيد عابد حسين به او يك مرواريد داده است .\r\nاتفاقا در همان شب على اظهر متولد شد و پدرش نام اصلى او را « مظهر اسلام » گذاشت . در حالى كه مولانا سيد احمد على محمدآبادى نام سيد حسين را پيشنهاد كرده بود ، لكن وى به نام على اظهر مشهور شد . شرح خدمات علمى مولانا نياز به مقاله‌اى مفصّل دارد ، اما در اينجا تنها به خلاصه‌اى از زندگى او با ذكر سالهايى كه فعاليت داشته اكتفا مىكنيم :\r\n1284 ه ق - مادرش فوت شد و او به لكنهو آمد .\r\n1289 ه ق - علامه كنتورى مدرسهء ايمانيه را تأسيس كرد . على اظهر جزو گروه اول بود ، بعد از موفقيت در امتحان كتابى به نام هداية الاطفال را به عنوان جايزه دريافت كرد .\r\n1293 ه ق - در اين سال ازدواج كرد .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n1294 ه ق - تحصيلات خود را به پايان رسانيد و به لكنهو رفت .\r\n1295 ه ق - پدرش مولوى سيد حسن به سفر حج رفت و او ناچار به وطن بازگشت و امامت جماعت به عهدهء او گذاشته شد .\r\n1297 ه ق - بعد از بهبود از بيمارى ، براى زيارت ، به عراق و خراسان رفت .\r\n1298 ه ق - در لكنهو به تحصيل طب مشغول شد .\r\n1301 ه ق - به « آره » ( بيهار ) رفت و در آنجا به طبابت پرداخت .\r\n1310 ه ق - براى مناظره به بهيره سادات رفت و در مقابل سنيان پيروز شد .\r\n1314 ه ق - در پتنه مطب باز كرد ، و در عين حال به وعظ مىپرداخت .\r\n1315 ه ق - ماهنامه‌اى به نام اصلاح انتشار داد كه تاكنون ادامه دارد .\r\n1322 ه ق - همراه با متعلقان به زيارت عتبات مشرف شد .\r\nاز طرف حاجى شيخ حسين مازندرانى ، شيخ محمّدطه عرب ، آقاى شريعت اصفهانى ، سيد كاظم طباطبايى و آقاى صدر اجازه‌نامه‌هاى اجتهاد دريافت كرد .\r\n1324 ه ق - به حج مشرف شد و در 12 شعبان 1352 ه ق بعد از ظهر در زادگاه خود وفات يافت .\r\nبه زبانهاى اردو ، فارسى و عربى تسلط داشت ، در تقرير و تحرير ، نظم و نثر شهرت پيدا كرده بود . با تأسيس ادارهء « اصلاح و شيعه » در ميان شيعيان بخصوص دار المصنفين اعظم‌گره خدمت كرد .\r\nبه طهارت و عبادت به حد كافى توجه داشت و از كودكى به حمايت از اهل بيت و تبليغ مذهب علاقه‌مند بود .\r\nاستادان او عبارت بودند از : مولوى غلام صادق ؛ مولوى ضامن على ؛ مولوى محمد امين گوپالپورى ؛ حكيم مير حيدر حسين ؛ حكيم باقر حسين ؛ عماد العلماء سيد محمد مصطفى لكنهوى .\r\nاز فرزندان او مىتوان مولوى سيد على حيدر و مولوى محمد حيدر را نام برد .\r\nتصانيف او عبارتند از : مناظرهء امجديه ( عربى ) ؛ حاشيهء شرح تهذيب ( عربى ) ؛ حاشيهء قطبى ( عربى ) ؛ حاشيهء شرح ملا مبين ، ( عربى ) ؛ حاشيهء ملا حسن ( عربى ) ؛ حاشيهء حمد اللّه ( عربى ) ؛ حاشيهء ملا جلال ؛ رشحة الافضال على طالبى ملا جلال ؛ نخبة البيان ، علم معانى و بيان و شرح آن ؛ المرفعات رد رساله شاه عبد العزيز دهليو نافع القرّاء ( فارسى ) ؛ ذو الفقار حيدر ؛ كنز\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nمكتوم فى حل عقد ام كلثوم ؛ تشفى اهل السنة و الخوارج ؛ تبصرة السائل ؛ دفع الوثوق عن نكاح الفاروق ؛ الآل و الاصحاب ؛ تنقيد بخارى ( 5 جلد ) ؛ رد ملاحده ، ( دو جلد ) ؛ كشف الظلمات بجواب آيات بينات ( 4 جلد ) ؛ رسالهء وضو ؛ تاريخ الاذان ؛ تصحيح تاريخ ؛ رسالهء الجمرة ؛ رساله تهذيب و عقل اهل سنت .\r\n\r\nعلى اكبر پانىپتى 1238 ه ق / 1822 م 1269 ه ق / 1852 م\r\nعلى اكبر پانىپتى از طالبان علم و فردى فاضل و لايق بود . در سال 1847 م وقتى دكتر اسپرينگر ، رئيس كالج دهلى ، براى ديدن كتابخانهء « سلاطين اوده » آمد ، على اكبر را هم همراه خود آورده بود . على اكبر در فهرست‌نگارى كمك كرد و شايد همهء كارها را او انجام داده باشد .\r\nعلى اكبر بنا به سفارش نايب استاندار ( بريتانيا ) در ناحيهء شمال غربى ، اولين پرفسور عربى در كالج اگره تعيين شد . وى در سن سىسالگى در سال 1852 م درگذشت .\r\n\r\nعلى اكبر بن سلطان العلماء 1249 ه ق / 1832 م 1327 ه ق / 1909 م\r\nمولانا على اكبر فرزند سلطان العلماء سيد محمد در يكم رجب 1249 ه ق متولد شد . وى فارغ التحصيل علوم رسميه و در علم طب هم بسيار متبحر بود . به تصنيف و تأليف نيز علاقه داشت . تا سمت نايب تحصيلدار و قاضى هم پيش رفته بود .\r\nعلى اكبر در حدود هشتادسالگى در 2 ربيع الثانى 1327 ه ق صبح روز شنبه درگذشت . در تشييع جنازه‌اش علما و رؤساى شهر ، شيعه و سنى همه شركت كردند و چهار عالم در يك صف نماز خواندند .\r\nوى ملك خودش را براى امور خيريه و كتابخانهء عمومى وقف كرده بود .\r\nفرزندان او عبارت بودند از : مولوى على غضنفر ؛ مولوى على گوهر ؛ مولوى على مظفر ؛ مولوى على انور .\r\nتأليفات او عبارتند از : بشارات غيبيه ؛ تفسير سورهء يوسف عليه السّلام ؛ شرح خطبه شقشقيه ؛ ذخيره رستگارى ؛ حديث ابو ذر غفارى ؛ اسرار حكمت ( ترجمهء خطبهء نمليه و طاوسيه ) ؛ عنوان رياست و بنيان سياست ( خلاصهء دستور به نام اشتر ) ؛ معارج العرفان بيان اصول ايمان\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n( 14 كتاب ) .\r\n\r\nعلىبخش 1292 ه ق / 1875 م\r\nمولانا شيخ علىبخش مصطفىآبادى از اهالى بلوك فيض‌آباد ( هند ) و صاحب زمين در روستايى به نام نيشاپور بود . در اين روستا و اطراف آن به كوشش سيد مصطفى زيدى ، مذهب شيعه اشاعه يافت و او در عهد تغلق ( شاه ) هندوان را شيعه كرد و مصطفىآباد از آن زمان تا حال مركز تربيت علما و فقهاى شيعه به شمار مىرود . از ميان آنان نام مولانا علىبخش هم مىدرخشد . وى چندين كتاب تأليف كرد كه از ميان آنها آفتاب هدايت فقه چندين بار به چاپ رسيده است .\r\nمولانا علىبخش مدتها در بمبئى زندگى مىكرد و در روزهاى آخر به زادگاه خود رفت و در همان جا وفات يافت .\r\n\r\nعلى جواد بن سيد محمد ، زنگىپورى 1274 ه ق / 1857 م 1339 ه ق / 1920 م\r\nحجة الاسلام عارف كامل ، عالم عامل ، مبلّغ اسلام و مروج دين مولانا على جواد در « زنگىپور » متولد شد . تاريخ ولادتش ربيع الثانى 1274 ه ق است . هنوز ده‌ساله بود كه پدرش سيد محمد وفات يافت . پدر بزرگ مادريش سيد عنايت حسين پاروى در بنارس زندگى مىكرد .\r\nمولانا على جواد نزد وى به بنارس رفت . تحصيلات ابتدايى را در محضر مولوى امداد على بنارسى و مولوى رضا حسين نونهروى آموخت ، بعد به لكنهو رفت و تحصيلات خود را نزد سيد حسن لكنهوى ، تاج العلماء على محمد و مير آقا و غيره كامل كرد و به درجهء اجتهاد رسيد و از طرف آية اللّه شيخ زين العابدين مازندرانى اجازهء اجتهاد گرفت .\r\nمولانا على جواد براى ساختن شهر « بنارس » ، به عنوان « دار الاسلام » بسيار سعى كرد . بنارس از صدها سال پيش مركز بزرگ تمدن هندوها بود و مسلمانان هم هندونما شده بودند . مولانا على جواد با قلبى پاك و رياضت و نيز با علم و عمل و وعظ و نصيحت با بر پا كردن انقلابى ، مسلمانان را از هندوان جدا كرد ، آنان را با تعليمات اسلامى آشنا ساخت . مسلمانان را منع كرد كه از دست هندوان غذا بخورند و آنها را وادار كرد كه خودشان مغازه‌ها را باز كنند ؛ بين آنان تعصب و احساس مذهبى به وجود آورد . بين شيعه و سنى وحدت برقرار كرد و دشمنى با هندوان را از\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nبين برد . پيغام محبت داد و به آنها درس اخلاق آموخت ، به‌طورى كه در مجالس او هندوان و مسلمانان همه شركت مىكردند . سخنرانى او سه چهار ساعت طول مىكشيد و كسى را آزرده نمىساخت . از نقاط دور مردم مىآمدند و در مجلس وعظ وى شركت مىكردند ، چرا كه خداوند نفوذ كلام به او عطا فرموده بود .\r\nمولانا على جواد مدرسهء ايمانيه را تأسيس كرد كه بسيار شهرت يافت . خودش درس مىداد و نماز هم برگزار مىكرد . در تمام كارهاى مسلمانان كوشا و در عين حال از شهرت طلبى متنفر بود ، و در تربيت فرزندان خود همت گماشت .\r\nمولانا على جواد مسلمانان را به كار تجارت متوجه ساخت و دو مؤسسه به نامهاى فلاح الاخوان و تهذيب الاخلاق تأسيس كرد و به وسيلهء آنها وضع اقتصادى و تجارت را بهبود بخشيد . اين دو مؤسسه كارهاى مفيدى انجام دادند . وى در كارهاى ملى هم خدمت كرد و مردم نيز خدمات او را همراه با زهد و تقوا و علم و عمل تاكنون به ياد دارند .\r\nمولانا على جواد در سال 1339 ه ق درگذشت و در بنارس به خاك سپرده شد . ( يك سال قبل از آن آقاى سيد كاظم طباطبايى يزدى نجفى و سيد اسماعيل صدر نيز فوت شده بودند . در سال 1339 ه ق زعيم اكبر ميرزا محمد تقى شيرازى وفات يافته بود ) .\r\nفرزندان مولانا عبارت بودند از : مولانا محمد سجاد و مولانا سيد اتقى .\r\n\r\nعلى جواد صدر الافاضل 1385 ه ق / 1968 م\r\nمولانا سيد على جواد صدر الافاضل عالم و عابدى بزرگ بود . از طريق تدريس و تقرير و تحرير در طريق دين گامهاى مؤثرى برداشت . در « گلزارى باغ پتنه » امام جمعه و جماعت بود .\r\nسرانجام در تاريخ 21 رجب سال 1385 ه ق درگذشت .\r\n\r\nعلى حسن ، جايسى ( مجتهد العصر ) 1260 ه ق / 1844 م 1332 ه ق / 1914 م\r\nفقيه مؤتمن سيد على حسن بن غلام امام عالم و مرجع مشهور عهد خود در جايس بود . در علم و عمل و زهد و تقوا نظير نداشت . وى در نزد مولانا سيد محمد و مولانا سيد محمّد تقى تحصيل علم كرد و به درجهء اجتهاد رسيد و در ايام پيرى به عراق سفر كرد . علماى آنجا او را با لقب « سيد المجتهدين » خطاب مىكردند .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nسجاد حسين كرولوى ، اهل بخشدارى « دلمؤ بلوك راى بريلى » مجموعهء مسايل او را مرتب كرده بود . از اينجا استنباط مىشود كه مردم تا چه اندازه براى استفسارات خود به مولانا رجوع مىكردند . اين مجموعه نزد آقا مهدى در كراچى موجود است . عبد الحى مىگويد كه در سن هفتاد و دوسالگى در 2 رجب 1332 ه ق مطابق 27 مى 1914 م در جايس درگذشت . مولانا آقا مهدى نوشته است كه وى در 1914 م از اين دنياى ناپايدار رخت بربست و فرزندانى چند آراسته به علم و عمل به يادگار گذاشت . مولانا سبط حسن نوهء او بود و مولوى سيد سمى الحسن ، كتابدار كتابخانهء مدرسة الواعظين لكنهو از احفاد وى به شمار مىرود .\r\nكتاب دلائل السّنيّة فى اجوبة المسائل السنيّه ( چاپ لكنهو ) از آثار اوست .\r\n\r\nعلى حسين زنگىپورى 1248 ه ق / 1832 م 1310 ه ق / 1893 م\r\nحاجى ملا على حسين بن خيرات على از سادات و علماى « زنگىپور » بود . وى در سال 1248 ه ق در زنگىپور متولد شد . بعد از تحصيل و تعليم ابتدايى بدون اجازهء خانوادهء خود مخفيانه براى تحصيل علم از وطن هجرت كرد و به لكنهو رفت و از محضر شوهر عمهء خود ، نخبة العلماء حسن على و مولوى حسين اصغر پاروى و مولوى محمد طاهر و مفتى محمد عباس كسب فيض كرد . در حين تحصيل بيمار شد و به زادگاه خود بازگشت ، پس از بهبود دوباره به لكنهو رفت و نزد قائمة الدّين ميرزا محمد على ، ممتاز العلماء سيد حسين و سيد احمد على محمدآبادى طاب ثراه در علوم مختلف به حد كمال رسيد . در تكملهء نجوم السماى تاج العلماء آمده است :\r\n« . . . وى عالم و فاضلى بزرگ و متّقى و سليم الطبع بود . علما مداح زهد و پرهيزگارى وى بودند . او به عربى و فارسى شعر مىسرود و نويسنده نيز بود » .\r\nدر روستاى صاحب گنج در محضر ميرزا اقبال بهادر معروف به ننهه به سر برد و امام جمعه و جماعت آنجا بود .\r\nدر تاريخ 15 ربيع الثانى 1289 ه ق همراه با بيگم صاحبه صاحب گنج به حج و زيارت رفت و در 22 جمادى الثانى 1290 ه ق به وطن خود بازگشت .\r\nدر كربلاى معلا هفت سال اقامت داشت و نزد علماى عراق مانند سيد حسين ترك نجفى ، آقاى ميرزا محمد حسن شيرازى ، آخوند ملا حسين اردكانى ، ميرزا بو تراب معروف به ميرزا آقا\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nقزوينى و شيخ مازندرانى كسب فيض كرد و در فقه و اصول به درجهء استادى رسيد .\r\nوى در 9 شوّال 1310 ه ق وفات يافت ( بىبها ) اما در تكملهء نجوم السماء تاريخ وفاتش اواخر رمضان 1311 ه ق نوشته شده است .\r\nتأليفات او عبارتند از : تذكرة الانسان ، ادعيه ؛ ادويه حافظه ( فارسى ) ؛ صيحة الميتة فى النهى عن الغيبة ( فارسى ) ؛ قسطاس مستقيم ، مناظره ؛ دليل العصاة على سبيل النجاة در توبه ( عربى ) ؛ ذخاير در احكام كباير ( فارسى ، چاپى ) ؛ خمسهء متحيّره ، رد قول مولوى سلامة اللّه در سورهء قدر ؛ زهرهء مشرقه ؛ شرح خطبه مونقه ( فارسى ، چاپى ) ؛ بياض حسينى منتخب اشعار فارسى و عربى ؛ تعليقات بر شرح باب حادى عشر ؛ تعليقات بر شرح ملا جامى ( عربى ) ؛ تذكرة متعلمين ( عربى ) ؛ تحقيق علوى در تصديق نووى ؛ نسيم سحر ( اردو ، نظم ) ؛ اساليب الادبية فى المكاتيب العربية ( عربى ) ؛ لسان الصادقين فى شرح الاربعين ؛ افحام الخصوم ؛ انحدار السبيل فى تحقيق نصف الليل .\r\nاو دو فرزند به نامهاى : مولوى محمد يعقوب و مولوى محمد ابراهيم از خود بجاى گذاشت .\r\n\r\nعلى حسين لكنهوى ، زين العابدين 1264 ه ق / 1847 م\r\nمولانا سيد على حسين بن سيد العلماء سيد حسين در لكنهو متولد شد و در محضر پدرش به آموختن فقه ، اصول ، تفسير ، حديث و عقايد پرداخت و علوم دين را كسب كرد ، آنگاه علم طب را در نزد اطبّاى بزرگ فراگرفت .\r\nمرحوم واجد على شاه به او لقب زين العلماء عضد الدّين داد . مولانا در سال 1264 ه ق درگذشت و مرحوم ميرزا دبير مادّهء تاريخ وفات او را در بيت زير خلاصه كرد .\r\n مرگ فرزند على ، واقعهء اكبر بود * رفت از مرگ على 7 راحت و آرام حسين \r\n\r\nعلى حسين امروهوى 1317 ه ق / 1899 م\r\nمولانا سيد على حسين بن سيد محمّد على از اهالى محلهء « نوگيان امروهه » و سرپرست آن محل و يكى از زمين‌داران و متمولين به شمار مىآمد كه از پرداخت ماليات معاف بود . مزار جد امجد وى سيد شاه نصير الدّين غزى هنوز هم باقى است . مولانا على حسين در امروهه به دنيا آمد . بعد از تحصيلات ابتدايى به لكنهو رفت و در محضر سيد العلماء مولانا سيد حسين درس\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nخواند . بعد از تحصيل علوم معقول و منقول ، در زادگاه خود درس مىداد و شاگردان زيادى در درس او شركت داشتند . در اواخر عمر بينايى خود را از دست داده بود ، بنابراين مولوى احمد حسن كتابها را براى او مىخواند ، علاوه بر تدريس طلاب ، امامت جمعه و جماعت را نيز برعهده داشت و به بيماران رسيدگى مىكرد و با دعايى كه بر نان و نمك مىخواند بيمار شفا مىيافت .\r\nنظر به اينكه در محضر علماى اهل سنت مانند مولوى تراب على ، مولوى محمد حسين ، مولوى واجد على و مولوى فضل على كتابهايى همچون تفسير بيضاوى و مسلم الثبوت را به پايان رسانده بود ، از آنان اجازه‌نامه‌هايى دريافت كرد . مولانا در سال 1317 ه ق در زادگاه خود درگذشت و در گورستان خانوادگى خود به خاك سپرده شد .\r\nاز فرزندان او مىتوان سيد ابو الحسن و سيد محمد ابراهيم را نام برد .\r\n\r\nعلى حسين ابراهيم‌آبادى ( مجتهد ) 1240 ه ق / 1824 م 1319 ه ق / 1901 م\r\nمولانا سيد على حسين در ابراهيم‌آباد بلوك بنكى ( هند ) متولد شد . بعد از تحصيلات ابتدايى در محضر ممتاز العلماء مولانا سيد ابراهيم و قائمة الدّين مولانا محمد على و مولانا سيد احمد على محمدآبادى و مولانا حامد حسين درس خواند و پس از مدتى به عراق رفت و از سوى علماى بزرگ از جمله ملا ابو القاسم حايرى لاهورى و مولانا سيد باقر نيز اجازاتى دريافت كرد .\r\nوى جثه‌اى كوچك و جسمى ضعيف داشت ، بااين‌همه در عبادت و انجام فرائض و نوافل مىكوشيد .\r\nحدود چهل سال در كهجوه سكونت داشت و با تعليمات خود اهالى آنجا را با مسايل دينى آشنا و پايبند نوافل و تهجد مىكرد . تاج العلماء على محمد او را خواست و در مسجد نواب سيد لطف عليخان در پتنه قائم‌مقام خود ساخت .\r\nمولانا على حسين در ماه رجب 1319 ه ق درگذشت و در زادگاه خود مدفون گشت . كتاب رمى الجمرات جواب آيات بينات از آثار اوست .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nعلى حسين ( كهجوه ) 1298 ه ق / 1881 م 1352 ه ق / 1932 م\r\nمولانا سيد على حسين بن مولانا غلام صادق از شاگردان سيد باقر بود و از افراد فاضل ، متقى و زاهد به شمار مىرفت . وى در سال 1323 ه ق در حكومت محلى مرشدآباد نماز جمعه و جماعت برقرار كرد و در زمان حيات پدر خود در 11 جمادى الثانى 1352 ه ق درگذشت .\r\n\r\nعلى حيدر 1303 ه ق / 1885 م 1380 ه ق / 1961 م\r\nدر سال 1303 ه ق در خانوادهء مجاهد بالقلم مولانا على اظهر در « كهجوه بلوك سارن » فرزندى به دنيا آمد كه نام او را على حيدر گذاشتند . در آن زمان مولانا سيد حسن باخدا زنده بود .\r\nعلى حيدر در دامن پدربزرگ مقدس و پدر مجاهد خود تربيت يافت و در سن حدود پنج‌سالگى قرآن مجيد و علوم دينى را آموخت و سپس وارد دبيرستان شد و در سال 1321 ه ق به دريافت ديپلم نايل آمد و در رشتهء مهندسى وارد دانشگاه شد ، اما پزشكان به علت ناراحتى قلبى او مانع ادامه تحصيلات وى شدند ، مولانا على اظهر با خانوادهء خود در سال 1322 ه ق عازم زيارت عتبات عاليات شد ، و در حين اين سفر مولانا حكيم على اظهر از آية اللّه حسين مازندرانى و آية اللّه شيخ محمدطه نجفى و آية اللّه شيخ شريعت اصفهانى و آية اللّه سيد كاظم يزدى اجازاتى دريافت كرد و مولانا على حيدر نيز از محضر آنان بهره جست . بعد از مراجعت به وطن در كارهاى تصنيفى و تأليفى پدرش همكارى كرد و تقريبا سه سال از محضر پدر استفاده كرد و در سال 1325 ه ق / 1907 م براى رفتن به لكنهو آماده شد .\r\nمولانا على اظهر همراه با برادر خود مولوى محمد حيدر و على حيدر به لكنهو آمد و فرزندش را به بزرگان و علما سپرد ، آنگاه به وطن خود بازگشت . علما وقتى كه ديدند اين جوان با علوم جديد آشنا و اهل‌قلم و صاحب نظر است او را با محبت بسيار پذيرا شدند و مورد محبت و توجه خاص قرار دادند و او نيز چون باهوش ، زحمتكش ، صاحب فراست و معلومات بود ، توجه نظر علما را به خود جلب كرد و در علوم اساسى و فنى تجاربى به دست آورد و در امتحانات مولوى فاضل دانشگاه پنجاب توفيق يافت . آنگاه در سال 1328 ه ق به لاهور آمد و وارد كالج اورينتال شد و بعد از تحصيلات دوساله به زادگاه خود بازگشت .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nميرزا يوسف حسين « 1 » دربارهء او مىگويد :\r\n« من طالب علم سلم العلوم ( كلاس نهم ) بودم و مولانا على حيدر در سال آخر صدر الافاضل بود و همراه وى احتمالا مولانا حيدر حسين ، ملا يوسف ، مولانا محمد صادق برادر مولانا جعفر و مولانا سيد محمد امروهوى درس مىخواندند ، امتحان آن كلاس به خاطر اين يادم مانده است كه من در امتحان - سلم - در هشت ساعت پاسخ دادم ، اما مولانا از ساعت 10 صبح تا نصف شب مشغول نوشتن بود » .\r\nعلى حيدر در سال 1336 ه ق مدرك صدر الافاضل را به دست آورد . و بعد به وطن خود بازگشت و در تأليفات پدرش مولانا على اظهر همكارى مىكرد . در آن زمان دو ماهنامه ( الشمس و اصلاح ) به چاپ مىرسيد . افراد خانواده مايل بودند كه على حيدر شغل ادارى داشته باشد ، اما او علاقه داشت كه در راه دين خدمت كند . در همين زمان بود كه از طرف معاون مدير آموزشى بنگال نامه‌اى دريافت كرد كه با حقوق صد و بيست و پنج روپيه در ماه به سمت مدرس زبان عربى در كالج پرسيونسى به كار مشغول شود ، اما او تدريس در مدرسهء سليمانيه پتنه را با حقوق كمتر ترجيح داد .\r\nهنوز شش ماه از اين كار نگذشته بود كه آقاى باقر العلوم او را در لكنهو به سمت بازرس مدرسهء سلطان المدارس منصوب كرد .\r\nدر آن زمان استادان مدرسه عبارت بودند از :\r\nولى محمّد ، سيد على ، على عابد ، وجاهت حسين مفتى محمد حسين ، شاه عبد الحسين ، شاه غلام حيدر .\r\nدر سال 1340 ه ق مولانا على حيدر استاد آخرين كلاس مدرسه و نيز به عنوان بازرس مدرس مشغول به كار شد و تا سال 1344 ه ق / 1928 م اين كار را ادامه داد ، مجله‌اى نيز به نام « الكلام » را منتشر مىكرد و در آن ترجمه‌هاى احقاق الحق ، نهج البلاغة و عروة الوثقى را به چاپ\r\n\r\n\r\n","description":"","footnote":"\r\n( 1 ) - مولانا ميرزا يوسف حسين در تاريخ 25 شعبان 1318 ه ق در لكنهو به دنيا آمد . مدرك صدر الافاضل را از سلطان المدارس به دست آورد و بقيهء تحصيلات را در مدرسة الواعظين به اتمام رساند ، سپس قاضى شريعت پاراچنار شد . وى به تمام نقاط شبه قارهء هند سفر كرد و كارهاى بسيار بزرگ ملى و دينى انجام داد .\r\nاز جمله فراهم آوردن اطلاعات لازم براى تأليف كتاب حاضر است و در اين مورد كمك فراوان كرد ( اطال اللّه بقائه ) از سال 1975 م رئيس مدرسة الواعظين مظفر المدارس لاهور است .\r\n","page_name":" 388 ","page_number":388},
  {"content":"\r\n\r\nمىرساند ، ولى به علت بيمارى برادرش و مشكلات پدرش مجبور شد به وطن بازگردد . مولوى محمد حيدر در سال 1345 ه ق درگذشت و در صفر 1347 ه ق برادر جوانترش اختر حسين وفات يافت و به علت اين همه صدمات مولانا على اظهر توانايى كار را از دست داده بود .\r\nبنابراين مديريت « اصلاح » و تمام كارهاى تصنيفى و تأليفى خود را به مولانا محول كرد . مولانا على اظهر در 12 شعبان 1347 ه ق وفات يافت .\r\nمولانا على حيدر كارهاى تصنيفى و تأليفى زيادى را از سالهاى 1351 ه ق تا 1358 ه ق انجام داد . مجلات « الشمس » ، « شيعه » و سپس « اصلاح » در روزنامه‌نگارى زحمات زيادى را مىطلبيد و تمام كارهايى را كه مولانا على اظهر شروع كرده بود مولانا على حيدر رونق بخشيد و سپس فرزندش مولانا محمد باقر با كوشش فراوان آنها را دنبال كرد .\r\nاز سال 1360 تا 1369 ه ق به علت جنگ ( جهانى دوم ) و نتايج آن « اصلاح و الشمس » تعطيل شد و مولانا على حيدر دايما به تأليف ساير كتب مشغول بود .\r\nدر سال 1950 م ، نشر « اصلاح » را دوباره آغاز كرد و مديريت آن را به عهدهء مولانا محمد باقر گذاشت و خود به نوشتن سوانح امير المؤمنين عليه السّلام مشغول شد و در سال 1951 م در 504 صفحه به نام اعجاز الولى و در سال 1952 م در 400 صفحه به نام قرآن ناطق به چاپ رسانيد .\r\nضعف و بيمارى در مولانا ادامه پيدا كرد ولى هر قدر ممكن بود مىنوشت و مولانا محمد باقر آنها را كامل مىكرد . در همان زمان نوشتن تفسير را آغاز كرد و يازده جزء از قرآن را به پايان رساند . دربارهء « عقد ام كلثوم » نيز كتاب نوشت .\r\nدر سوم ژانويه 1957 م به فلج مبتلا شد اما بعد از معالجه بهبود يافت . او بازهم كارها را ادامه داد و نماز جماعت را برگزار كرد اما ديگر به علت بيمارى نتوانست ادامه دهد و در 16 رمضان اين چراغ فروزان براى هميشه خاموش شد .\r\nمولانا على حيدر « اصلاح » را به صورت يك مؤسسه درآورد و در تاريخ علوم و بويژه روزنامه‌نگارى شيعه نقش عمده‌اى ايفا كرد تا آنجا كه در تاريخ شيعه ( شبه قارهء هند ) نام وى به خوبى ثبت است .\r\nمولانا على اظهر ادامهء خدمات خود را به مولانا على حيدر ، سپرد و مولانا على حيدر نيز ادامهء خدماتش را به فرزند خود مولانا محمد باقر واگذار كرد و مولانا محمد باقر صدر الافاضل نيز با زحمات و خلوص زياد به وسيلهء تصنيف و تأليف به خدمت علم و دين پرداخت .\r\nتصانيف او عبارتند از : مجالس خاتون ( سه جلد ، يك هزار صفحه ) ؛ تصوير عزا ( پانصد\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nصفحه ) ؛ جوابهاى اعتراضات عزادارى ؛ سوانح ابو بكر ( دو جلد ، هفتصد صفحه ) ؛ سوانح عمر ( هشتصد صفحه ) ؛ تاريخ ائمه به انضمام احوال انبياء ، ( پانصد صفحه ) ؛ جوهر قرآن ، بحث دربارهء حقانيت مذهب شيعه با كمك آيات ( پانصد و شانزده صفحه ) ؛ شهادت عظمى ، جواب شهيد اعظم از ابو الكلام آزاد ( چاپى ) ؛ فقه الشيعة ، ترجمهء كتاب الصلاة عروة الوثقى ( غير چاپى ) ؛ ترجمهء احقاق الحق ( سيصد و چهار صفحه ، ناتمام ، چاپى ) ؛ ترجمه و شرح نهج البلاغة ( يك‌صد و هفت خطبه ) ؛ مناظرهء مأمون الرشيد ؛ فضائل امير المؤمنين عليه السّلام ؛ احاديث حضرت عايشه ؛ فضائل ولى البارى من احاديث صحيح البخارى ؛ عقد ام كلثوم ( چاپى ) ؛ تصوير بنى اميه ( چاپى ) ؛ سوانح عمرى حضرت امير المؤمنين عليه السّلام ، جلد اول اعجاز الولى ، جلد دوم قرآن ناطق ، جلد سوم نقل اكبر ( چاپى ) ؛ مجالس انواره ؛ مجالس اطفال ؛ ترجمه و تفسير قرآن مجيد ( ناتمام ) ؛ تحفهء مؤمنات ، مشاهير خواتين اسلام و اخلاق نسوان ؛ حضرت سكينه ( چاپى ) ؛ عزادارى نور خداست ؛ قاموس ( دو هزار صفحه ، غير چاپى ) .\r\nفرزندان او عبارتند از : مولانا محمد باقر ( درگذشته به سال 1402 ه ق ) و مولانا آقا جعفر و مولوى سيد رضى كه دو فرزند اخير در قيد حيات هستند .\r\n\r\nعلى حيدر طباطبايى ، نظم 1275 ه ق / 1852 م 1352 ه ق / 1933 م\r\nنواب مولوى سيد على حيدر طباطبايى فرزند مير مصطفى حسين لكنهوى در حيدر گنج زندگى مىكرد . در 15 يا 16 صفر 1275 ه ق به دنيا آمد ، تحصيلات ابتدايى را در زادگاه خود گذراند و در نزد ملا طاهر نحوى و ساير علما علوم اسلامى و عربى و ادبيات فارسى را فرا گرفت و به شعر و شاعرى نيز مىپرداخت .\r\nمرحوم واجد على شاه براى تعليم و تربيت فرزندان خود او را به حضور خواند و در مدرسهء شاهى به سمت استادى منصوب ساخت . در همان زمان علوم متداول از جمله معقول و منقول را در خدمت علامه قائمة الدّين و ميرزا محمّد على آموخت و در محفل مشاعرهء شاهزاده حامد على كوكب ، شعر و شاعرىاش را رونق بخشيد . نايب‌السلطنهء بريتانيا به فكر تعليم و تربيت خاندان اوده و اولاد تيپو افتاد . بنابراين مدرسهء اقامتى را تأسيس كرد و على حيدر را نيز به سمت پرفسور زبان عربى منصوب كرد ، اما وفات مرحوم واجد على شاه موجب تعطيل شدن آن مدرسه گرديد .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nدر مدرسهء اعزه حيدرآباد جاى استادى خالى بود ، مولانا را به آنجا دعوت كردند و ازسوىديگر نواب عماد الملك او را در كتابخانهء آصفيه استخدام كرد و در ضمن در كالج نظام به درجهء استادى زبان عربى رسيد . علاوه بر اين به شاهزادگان هم آموزش مىداد و در ضمن امور دارالترجمه جامعهء عثمانيه را نيز انجام مىداد و به لقب حيدر يارجنگ مفتخر گشت .\r\nمولانا به خاطر فراست و استعداد فوق‌العاده‌اى كه داشت حتى دشمنان او به او احترام مىگذاشتند . وى شعر آزاد را وارد ادبيات اردو كرد و مردم را با تفكر جديد آشنا ساخت .\r\nعلاوه بر مقاله‌ها و رساله‌ها و كتابهاى چاپى و غير چاپى ، او به تأسيس ادارهء وضع اصطلاحات و ترجمهء جامعهء عثمانيه همت گماشت .\r\nتاريخ وفات مولانا 27 محرم 1352 ه ق / 23 مى 1933 م است . وى دو فرزند به نامهاى سيد احمد و سيد امجد از خود بر جاى گذاشت .\r\nتصانيف او عبارتند از : شرح ديوان امرؤ القيس ( اردو ) ؛ شرح تشريح الافلاك ( عربى ) ؛ ترجمهء تاريخ طبرى ( اردو ) ؛ ترجمهء تاريخ يورپ ( اردو ) ؛ مقالات و مضامين ؛ شرح ديوان غالب ، ( اردو ) ؛ ديوان اشعار ، ( عربى ، فارسى ، اردو ) .\r\n\r\nعلى داور ، صدر الافاضل 1352 ه ق / 1933 م\r\nمولانا سيد على داور ، مجتهدى فعّال و خطيب و مصنّفى مشهور بود . وى با انتشار ماهنامهء « مبلّغ » فضاى علمى گسترده‌اى را به وجود آورد و كارهاى بزرگى دربارهء سيرت و سوانح علماى بزرگ آل غفران مآب انجام داد . سرانجام در سال 1352 ه ق در لكنهو درگذشت .\r\n\r\nعلى رضا ، تجلّى 1088 ه ق / 1677 م\r\nملا على رضا شيرازى بن ملا كمال الدّين اردكانى از آن دسته از مراجع بلندمرتبه بود كه بعد از نور اللّه شوشترى و شهيد ثالث از علما و فقهاى مسلّم در شبه قارهء هند به شمار مىرفت . سبب اين عظمت علاوه بر قابليت ذاتى و مهارت فقهى ، اين بود كه او شاگرد بزرگترين فقيه آن زمان يعنى آية اللّه سيد حسين خوانسارى ( م 1906 ه ق ) و اجازه يافته وى بود . در دوران نوجوانى در سال يازدهم جلوس شاه جهان وارد هند شد و مورد استقبال گرم شاه جهان قرار گرفت . ابتدا نظيرى نيشابورى او را در گجرات مهمان خود ساخت ، سپس علىمردان خان او را به اتاليقى ( معلمى ) فرزندان خود برگزيد . تمام امرا و اركان سلطنت به او احترام مىگذاشتند .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nبه كوشش علىمردان خان ، علماى بزرگ در دهلى ، سوهدره ، لاهور و كشمير جمع شدند كه از ميان آنان ملا سعيد اشرف مازندرانى و ملا على رضا تجلّى از اهميت زيادى برخوردار بودند . ملا على رضا تفسيرى از قرآن مجيد نوشت كه به قول احمد عليخان سنديلوى ( 1218 ه ق ) تا زمان وى مورد استفاده قرار مىگرفت و بنا به گفتهء او نام اين تفسير « مخزن الغرائب » است كه با عباراتى فصيح و واضح نوشته شده است .\r\nدر مجالسى كه تشكيل مىداد تمام علما شركت مىكردند و خود شب و روز به بحث و مباحثه مشغول بود .\r\nپدر بزرگوارش كه نابينا و فرسوده شده بود با لباس روستايى وارد مجلس درس وى شد .\r\nمولانا همين‌كه او را ديد ، از جا برخاست و به او احترام گذاشت و دستش را بوسيد و در جاى خود نشاند . مردم سؤال كردند كه او كيست ؟ گفت : پدر بزرگوار من است . تمام حاضران از جا بلند شدند و به او احترام گذاشتند .\r\nمولانا على رضا بعد از سير و سفر به كجرات ، آگره ، دهلى ، لاهور ، سوهدره و كشمير و مشاهده اوضاع آن مناطق به وطن خود بازگشت و شاه‌عباس از وى پذيرايى كرد و در مدرسهء مادرشاه به تدريس پرداخت .\r\nدر سال 1072 ه ق در نزديكى اردكان از سوى شاه قطعات زمينى اعطا شد اما او نپذيرفت و به سفر حج و زيارت رفت و در بازگشت به شيراز آمد و در همان جا وفات يافت .\r\nدربارهء تاريخ وفاتش اختلافات وجود دارد :\r\n0 در هميشه بهار و كلمات الشعراء 1088 ه ق / 1677 م * در نوشتهء بيل  ( BEALE )  1080 ه ق / 1665 م .\r\n0 در روضات الجنات 1085 ه ق / 1674 م ذكر شده است .\r\nتذكره‌نويسان هندى او را به عنوان شاعر نام برده‌اند و در به فقاهت و علم او نيز اشاره كرده‌اند و مىگويند كه او در اصفهان به زعامت دينى رسيده بود . روضات الجنات ، او را به عنوان يكى از شاگردان بزرگ آقاى حسين خوانسارى به شمار آورده است .\r\nتصانيف او عبارتند از : تفسير قرآن مجيد به نام زينت تفاسير ( فارسى ) ؛ رسالة فى المنع من الصلاة الجمعة حال الغيبة ( فارسى ) ؛ رساله سفينة النجاة امامت ( فارسى ، چاپى ) ؛ رساله در رد محمّد باقر ؛ ديوان ؛ مثنوى معراج خيال ؛ حاشيه بر حاشيهء ملا عبد اللّه يزدى ( چاپى ) ؛ حاشيه بر حاشيهء تهذيب ( چاپى ايران ) ، نسخهء خطى ( 1028 ) كه در كتابخانهء مجلس تهران موجود\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nاست .\r\n\r\nعلى رضا مخدوم‌پورى 1282 ه ق / 1865 م 1320 ه ق / 1902 م\r\nمولانا سيد على رضا بن سيد اصغر حسين در مخدوم‌پور بلوك « غازىپور » متولد شد و از شاگردان زكى حسن زنگىپورى به شمار مىآمد و شرح لمعه و شرح مواقف و غيره را در نزد وى فرا گرفت و در دفتر محمد نواب ، سرپرست عظيم‌آباد به سمت ناظم امور مشغول كار شد و نواب سيد كاظم حسين خان ، نوهء محمد نواب را از ميزان تا شرح لمعه تعليم داد . در سال 1309 ه ق به زيارت عتبات مشرف شد . و از شيخ محمد حسين و مرحوم ملا محمدطه نجفى اجازه‌ها دريافت كرد . وى در حدود سال 1320 ه ق درگذشت .\r\n\r\nعلى رضا بهيك‌پورى 1334 ه ق / 1916 م\r\nسيد على رضا شاگرد مفتى محمد عباس بود . او در يكم شعبان 1334 ه ق در « بهيك‌پور » ، در ايالت بهار ( هند ) وفات يافت .\r\n\r\nعلى رضا 1330 ه ق / 1912 م\r\nسيد على رضا ، عالم ، فاضل و متدينى بزرگ بود . نواب حامد عليخان ، رامپور به او بسيار اعتماد داشت و او را ناظم آبدارخانه قرار داد و منصب داروغگى اعطا كرد اما گرفتار توطئه اطرافيان شد و رامپور را ترك كرد . وى بعد از سال 1328 ه ق نيز زنده بوده است .\r\n\r\nعلى شريف لكنهوى 1231 ه ق / 1815 م\r\nميرزا على شريف بن محمد زمان ( علوى خان ، 1160 ه ق ) طبيب و فقيه و فاضل منطق و فلسفه و كلام و شاگرد خاص غفران مآب بود كه در سال 1231 ه ق در لكنهو درگذشت .\r\nاو علاوه بر مناظره‌ها رساله‌اى نفيس دربارهء حميات نوشته است .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nعلى شير قانع تتوى 1140 ه ق / 1727 م 1203 ه ق / 1788 م\r\nمير على شير قانع تتوى مصنف كتابهاى متعدد تاريخى و ادبى بود . در تهتهه وفات يافت .\r\nتاريخ وفاتش سال 1203 ه ق است . مقالات الشعراء ، چاپ كراچى از آثار اوست .\r\n\r\nعباس ميرزا 1250 ه ق / 1834 م 1310 ه ق / 1892 م\r\nسيد عباس ميرزا فرزند مولانا سيد احمد حسينى فاضل ، اديب ، مقدس و بزرگوارى متقى در زمان خود بود . وى شاگرد مولانا محى ذكى شاگرد سيد العلماء سيد حسين و از دوستان مخلص فردوس مآب مولانا حامد حسين به شمار مىرفت و به تاريخ ، رجال ، ادب عرب علاقهء خاصى داشت .\r\nاز آثار او مىتوان الحصن المتين فى احوال الوزراء و السلاطين به زبان عربى را نام برد .\r\n\r\nعبد الهادى 1388 ه ق / 1967 م\r\nمولانا سيد عبد الهادى شاه در سيدليان بلوك ديره اسماعيل خان زندگى مىكرد . مولانا فردى بسيار نيك و مقدس بود و مدتى براى تحصيل علم به نجف رفته بود ، سرانجام در فوريهء سال 1967 م درگذشت .\r\n\r\nعبد الشكور 1090 ه ق / 1679 م\r\nعبد الشكور بن مخدوم عبد الواسع منشى تهتوى از افاضل و علماى وابسته به نواب مظفر خان ناظم تهته بود ، دو كتاب وى در كتابخانهء دانشگاه پنجاب به نامهاى زير موجود است :\r\nذاكر الحسين ( تأليف 1079 ه ق ) ؛ تاريخ دوازده امام ( تأليف 1075 ه ق كه در هر دو كتاب دربارهء امامت منصوصهء ائمه عليهم السّلام بحث شده است ) .\r\n\r\nعبد الوالى عزلت 1189 ه ق / 1775 م\r\nسيد عبد الوالى عزلت بن سيد سعد اللّه ( م 1138 ه ق ) از علما و مجتهدين اماميهء « سورت »\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nبود .\r\nدر تذكرهء شعرا از او به عنوان شاعر ياد شده است . عزلت ، بعد از على مددى خان ، به دكن ، عظيم‌آباد ، دهلى و سپس به لكنهو آمد . محيى الدّين زور در حيات مير محمّد مؤمن ، نوشته است كه عزلت در 1189 ه ق وفات يافت و در دايره مير محمّد مؤمن دفن شد .\r\n\r\nعبد الهادى 1100 ه ق / 1688 م\r\nسيد عبد الهادى بن رفيع الدّين حسين حسينى دليجانى در دكن زندگى مىكرد ، فردى عالم و فقيه بود و در دكن شرح رسالهء نظاميه را نوشت ، نظاميه را شيخ عبد العلى بن على بن عبد العالى كركى براى نظام شاه نوشته بود . نام شرح عبد الهادى « هادى المضلين و مرشد المصلين » است .\r\nاين يك شرح مفصّل فقه استدلالى است و نسخهء خطى مصنف تا شرايط قضا ( عربى ) در كتابخانهء آقاى شهاب الدّين نجفى نگهدارى مىشود .\r\n\r\nعلى ضامن نونهروى 1255 ه ق / 1842 م 1280 ه ق / 1863 م\r\nفيلسوف زمان مولانا سيد على ضامن بن امداد على در « نونهره بلوك غازىپور » به دنيا آمد .\r\nوى در نزد استادان مختلف به تحصيل علم پرداخت و از ميان آنان مولانا سيد محمد عبد الحكيم بن عبد اللّه و شيخ تراب على امروهوى معروف‌اند ؛ فقه را نزد ممتاز العلماء سيد محمد تقى خواند ، 25 ساله بود كه در 8 ربيع الاول 1280 ه ق وفات يافت .\r\nحاشيهء شمس بازغه از آثار اوست .\r\n\r\nعلى ضامن زيدى 1242 ه ق / 1828 م 1300 ه ق / 1882 م\r\nمولانا سيد على ضامن بن على اوسط زيدى در سال 1242 ه ق به دنيا آمد . آموزش علوم دين را در لكنهو كامل كرد . كتاب « اذكار الزاهدين » از آثار اوست كه به چاپ رسيده و در آخر آن شرح حال وى و تقريظى از سلطان العلماء سيد محمد ضميمه است .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n\r\nعلى ضامن 1268 ه ق / 1851 م 1333 ه ق / 1914 م\r\nمولانا سيد على ضامن بن سيد نذير على در اودىپور و زيدپور سكوت داشت . به زبان عربى و فارسى مهارت داشت و از خطباى اديب به شمار مىرفت وى سرانجام در سال 1333 ه ق در زيدپور درگذشت .\r\n\r\nعلى عادل شاه بيجاپورى 941 ه ق / 1534 م 988 ه ق / 1580 م\r\nعلى بن ابراهيم عادل شاه فردى عالم و فاضل بود كه در بيجاپور به دنيا آمد . در محيط شاهانه تربيت يافت ، نحو ، منطق ، كلام ، عقايد و علوم دين را در نزد خواجه عنايت اللّه شيرازى و فتح اللّه شيرازى فراگرفت و در خطاطى و شاعرى نيز شهرت داشت .\r\nدر علم‌پرورى و سياست معروف بود ، در سال 965 ه ق بر تخت شاهى جلوس كرد و خطبهء ائمهء اثنا عشر عليهم السّلام را رواج داد و علماى شيعه را به گرد خويش فراخواند . وى در شب پنجشنبه 23 صفر 988 ه ق دار فانى را وداع گفت .\r\nمادّه تاريخ وفات او جملهء « شاه جهان شد شهيد » است .\r\n\r\nسيد على عسكر شاه 1301 ه ق / 1885 م 1359 ه ق / 1940 م\r\nمولوى سيد على عسكر خلف سيد چراغ حسين شاه از اهالى « مرئى بلوك كوهات » بود . به زبان فارسى تسلط داشت و تا اندازه‌اى صرف و نحو نيز مىدانست ، در مسايل فقهى نيز دست داشت . مطالعه و تدريس در افزايش معلومات او مؤثر بود و در سخنرانى و وعظ شهرت يافت .\r\nمردم بنكش او را عالم مىدانستند چرا كه او در فن تجويد و قرائت مهارت داشت و قرآن را كاملا به لهجهء عربى قرائت و تلاوت مىكرد . از او مىتوان به عنوان فردى زاهد ، عابد ، خليق ، سخى و مبلّغ ياد كرد . . .\r\nتاريخ ولادت او 5 ژانويه 1885 م / ربيع الثانى 1301 و تاريخ وفاتش 12 فوريه 1940 م مطابق محرم 1359 ه ق است .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nعلى غضنفر 1348 ه ق / 1929 م\r\nمولانا على غضنفر بن على اكبر ، فردى فعّال و از خانواده‌اى مجتهد بود . وى دربارهء تاريخ خاندان اجتهاد كارهاى زيادى انجام داد و سرانجام در لكنهو وفات يافت .\r\n\r\nعلى ميان كامل لكنهوى 1251 ه ق / 1836 م 1322 ه ق / 1905 م\r\nنجم الدّين على معروف به على ميان كامل در روز عيد غدير 1251 ه ق در لكنهو متولد شد ، علوم دين را نزد پدر گراميش مولوى سيد احمد على محمّدآبادى و ممتاز العلماء سيد محمّد تقى ، و ادبيات را در محضر مفتى فرا گرفت . نام و شخصيّت پدرش مشخص بود .\r\nمولانا نجم الدّين از لحاظ علم و فضل و سادگى و زهد و تواضع كاملترين فرد زمان خود بود .\r\nوى با دختر نواب منور الدوله ازدواج كرد و صاحب صدها هزار روپيه و جواهر و ملك و خانه شد .\r\nدر نوشتن شرح تهذيب الاحكام از خود علاقهء فراوان نشان داد و به شعر و شاعرى نيز علاقه داشت و در اين زمينه طبع‌آزمايى و نظر مردم را به خود جلب كرد و به رقابت با مير نفيس برخاست و مرثيه‌ها سرود و شهرت يافت . اما بجز مجموعه نوحه‌ها و سواد غم چيز ديگرى از او به چاپ نرسيد .\r\nدر تاريخ 9 ذىالحجه 1322 ه ق بدون داشتن فرزندى درگذشت و در حسينيهء غفران مآب به خاك سپرده شد .\r\nتأليفات مرحوم نزد حكيم حيدر نواب موجود است ، حكيم در كراچى زندگى مىكرد و در سال 1397 ه ق درگذشت .\r\n\r\nعلى قاسم ، نواب 1330 ه ق / 1911 م\r\nنواب على قاسم خان از خاندان قديم شيخوپور و حسين‌آباد بلوك مونگير و نوهء محمد نصير خان و داود عليخان بود ، علوم دينى را در لكنهو آموخت ، استادان وى عبارت بودند از :\r\nمولوى ميرزا على ( قطبى و ميبذى ) ؛ مولوى سيد مرتضى نونهروى ( شرح سلم و مير زاهد و ملا حسن ) ؛ حسام الاسلام سيد نثار حسين ، شرائع الاسلام و قواعد العقائد ، شرح باب ، شرح\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nتجريد ، سبعه معلقه ، نفحة اليمن ، عجب العجاب و حمد اللّه .\r\nمولانا على قاسم خان ، خطيبى مبرّز و شاعرى فارسى زبان و عربى زبان بود و در سال 1330 ه ق درگذشت .\r\n\r\nعلىگل استرآبادى 1033 ه ق / 1623 م\r\nعالم و فاضل و شاعر بود و در احمدنگر سكونت داشت . در عهد احمد نظام شاه عزت و شهرت يافت و به حيدرآباد رفت و صاحب منصب شد ، مىگويند كه در ايران سلسلهء درس و تدريس داشت اما در هند به شاعرى نامور شد .\r\nوى در سال 1033 ه ق درگذشت و در دايرهء ميرمؤمن خان دفن شد .\r\n\r\nعلى محمّد معروف به مولوى چهبن 1340 ه ق / 1921 م\r\nمولانا على محمد معروف به چهبن در لكنهو به دنيا آمد و در همان جا پرورش يافت و در فراگيرى فقه و اصول كاملا مستعد و فردى عابد و پرهيزكار بود ، در وعظ و ذكر مصيبت نيز شهرت داشت ، عبارت مقاتل و مناقب را از بر بود و علاوه بر آن امامت جمعه و جماعت را نيز برعهده داشت . سرانجام در سال 1340 ه ق در لكنهو درگذشت .\r\n\r\nعلى محمّد ، تاج العلماء 1262 ه ق / 1845 م 1312 ه ق / 1894 م\r\nتاج العلماء مولانا سيد على محمّد بن سلطان العلماء سيد محمد ، در شوال 1262 ه ق تولد يافت . ( ميرزا محمد مهدى ، صاحب تكملهء نجوم السماء تاريخ ولادت او را در روز جمعه ماه شوال 1264 ه ق نوشته است ) .\r\nمير پادشاه على بقا مادهء تاريخ وفاتش را از شعر زير استخراج كرده است :\r\n هاتف اين از ره بشارت گفت * خلق شد نايب امام امم \r\nوى علوم دين را در محضر پدر بزرگوار خود و علماى بزرگ معاصر كسب كرد . براى رد يهود و نصارى زبان عبرى را فرا گرفت ، در حاضر جوابى و تحقيق بىمثال بود . مناظره‌اى بين حسام الاسلام سيد نثار حسين و شيخ محمّد على شيخى در حيدرآباد برگزار شد ، اهل دكن از\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nعلماى لكنهو درخواست جواب كردند ، جواب به نجف و كربلا فرستاده شد ، علماى آنجا از جواب سيد على محمد تاج العلماء بسيار تمجيد و تعريف كردند .\r\nبعد از وفات سلطان العلماء ، مولانا على محمد به عراق رفت ، در آن زمان آية اللّه شيخ زين العابدين مازندرانى و آية اللّه سيد محمد ترك و آية اللّه ملا حسين اردكانى و آية اللّه حسين شهرستانى و آية اللّه سيد على طباطبايى و غيره در سال 1285 ه ق پانزده اجازه‌نامه به او عطا كردند . وى در موطن خود بيشتر به تدريس و تصنيف وقت خود را صرف مىكرد . مدتى بعد براى بار دوم به قصد حج و زيارت به سفر پرداخت و در اين سفر با علماى بزرگ دوباره ملاقات كرد .\r\nوى با اغلب مسيحيان مناظره مىكرد ، كشيشان به علم و فضيلت او معترف بودند . هنگامى كه مولانا بيمار شد پدر فكس به عيادتش آمد و بعد از احوالپرسى گفت : اگر شما به پسر خدا ايمان آوريد از اين بيمارى نجات پيدا مىكنيد . مولانا گفت : اگر اين‌طور بود شما ديگر بيمار نمىشديد و هيچ‌گاه نمىمرديد .\r\nپدر ( كشيش ) ! وقتى ما دست خود را در دست پدر ( خدا ) گذاشتيم چطور در دست پسرش بگذاريم ؟\r\nصحبت جهاد : تبليغات مسيحيت به اوج خود رسيده بود . و از هر طرف شعار مىدادند كه اسلام به زور شمشير گسترش يافته است ، بعضى مسلمانان ساده‌لوح از اين شعار مرعوب مىشدند . كشيش منگى به ملاقات تاج العلماء آمد ، در حين گفتگو كشيش گفت : دور از انصاف است كه اسلام مردم را به زور مسلمان كند و حال آنكه عقل آن را ناروا مىداند . مولانا اين موضوع را ناديده گرفت و به صحبتهاى ديگر مشغول شد تا اينكه بحث به موضوع « ستى » « 1 » رسيد . ( انگليسيها افتخار مىكنند كه اين رسم بد را آنان از بين بردند ) . كشيش گفت كه اين رسم بيهوده ديگر تمام شده است . حكومت وقت با متخلفان به شدت برخورد مىكند . مولانا گفت :\r\nرسم ستى اين دنيا را شما آن قدر بد دانستيد كه حكومت را هم مجبور كرديد كه دخالت كند ، حالا شما فكر كنيد كه حضرت پيغمبر صلّى اللّه عليه و آله چطور مىتوانست رسم « ستى » هميشگى كافران « 2 » را تحمل كند و چطور ممكن بود كه به زور آن را منع نكند ؟\r\n\r\n\r\n","description":"","footnote":"\r\n( 1 ) - از رسوم هندوان كه زنان را بعد از مرگ شوهرشان زنده در آتش مىسوزاندند . - م .\r\n( 2 ) - يعنى سوزاندن كافران در جهنم - م .\r\n","page_name":" 399 ","page_number":399},
  {"content":"\r\n\r\nمولانا براى جواب مذاهب دهرى ، مسيحى و يهودى و نيز دربارهء كتابهاى آنان تبحر داشت و حافظ صحف سماويه و محافظ بزرگ اسلام بود .\r\nشاگردان او عبارت بودند از : مولانا سيد على حسين زنگىپورى ، مجتهد ؛ مولانا سيد مكرم حسين جلالوى ، مجتهد ؛ زين العلماء مولانا زين العابدين ، مجتهد نوهء مفتى ؛ مولانا سيد كلب باقر كربلايى ، مجتهد ؛ مولانا سيد ابو الحسن مجتهد ( ساكن مقبرهء گولاگنج لكنهو ؛ مولانا سيد محمد حسين لكنهوى ، مجتهد ؛ مولانا سيد آقا حسن ، مجتهد ؛ مولانا سبط حسن ، مجتهد ؛ مولانا سيد احمد ، مجتهد ؛ مولانا محمد مهدى معروف به مولوى پياره ؛ مولانا غلامعلى ؛ مولانا سيد كرار على بلگرامى ؛ مولانا سيد باقر مهدى جرول ؛ مولانا سيد كلب رضا جائسى ؛ مولانا سيد جواد شاه ؛ مولانا سيد سرفراز حسين ؛ مولانا سيد محمد عسكرى ؛ مولانا سبط محمد ؛ مولانا غلامحسين سهارن‌پورى ؛ مولانا خواجه عابد حسين سهارن‌پورى ؛ مولانا نواب زوار عليخان ؛ نواب پادشاه حسين ؛ مولانا سيد محمد عباس معروف به مجن حديث‌خوان ، مولانا مهدى حسن ؛ مولانا سيد اصغر حسين نوگانوى ؛ مولانا سيد على اصغر ميمن ، بلوك بجنور ؛ حكيم نثار حسين عظيم‌آبادى .\r\n\r\nتصانيف او عبارتند از :\r\nاز خصوصيات مهم تاج العلماء اين است كه زبان اردو را از ذخاير علمى غنى كرد چنان‌كه اكثر كتابهاى وى به زبان اردو است :\r\nترجمهء قرآن مجيد با حواشى ارود ؛ ارشاديه ( ماه شب چهاردهم ) ؛ تفسير سورهء هل اتى ؛ تفسير سورهء يوسف ، احسن القصص ؛ معركه آراء ؛ رسالهء قاسميه در عروسى جناب قاسم ؛ موعظهء جواديه ؛ رسالهء مهدويه ؛ شرح خطبهء شقشقيه ؛ موعظهء يونسيه ؛ موعظهء جونپوريه ؛ موعظهء اكبر پوريه ؛ موعظهء عظيم‌آباديه ؛ ماه عيد ( عيد كاچاند ) ؛ ترجمهء الفيه شهيد ؛ رسالهء عروض و قوافى ؛ طرائف الظرائف متن متين فقه ( عربى ) ؛ رسالهء عديمة المثال ( جواز تصوير عكسى ) ؛ اثنىعشريه ( استدلالى ) ؛ ترجمة الصلاة ( اردو ) ؛ تعليم الاطفال ، ( اردو ) ؛ ليليه ، تعليق انيق ( عربى ) ؛ احتجاج علوى ؛ زاد قليل ( كلام عربى ؛ رسالهء ساعتيه ؛ رسالهء عدم جواز جهاد و غيبت امام عليه السّلام ؛ تحقيق عجيب در عدم ضمان طبيب ؛ خطاب فاصل ؛ مسايل حيدرآباديه ؛ شرح رسالهء ذخيره ؛ رسالهء حكميه ؛ تحفة الواعظين ؛ رساله در فن تجويد ؛ صولت علويه ؛ ارشاد الصائمين ؛ شرح رسالهء زبده ( عربى ) ؛ حاشيهء زبدة الاصول ؛ نخبة الدعوات ؛ مثنوى غرّه منظومه ؛\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nعجاد ؛ رسالهء مفرده هنديه ؛ شرح قصايد ؛ تنقيد جديد در تفسير بعضى آيات ؛ طلوع خورشيد ، ترجمهء دعاى صباح ؛ تحقيق صدوق ؛ الدر الثمين فى نجاسة الغسلات ؛ رد كشيش عماد الدّين .\r\nمولانا در روز جمعه 4 ربيع الثانى 1312 ه ق وفات يافت و در كنار آرامگاه پدرش دفن شد .\r\nاز فرزندان او مىتوان سيد على احمد و سيد محمّد را نام برد .\r\n\r\nعلى محمد شاد عظيم‌آبادى 1262 ه ق / 1846 م 1345 ه ق / 1927 م\r\nخان بهادر سيد على محمد شاد بن سيد عباس ميرزا بن تفضل عليخان بارهوى ( يا باهروى ) به عنوان شاعرى غزل‌سرا در ادبيات ارود و اديبى شناخته شده است .\r\nوى در 19 محرم 1262 ه ق / ژانويهء 1846 م در شهر عظيم‌آباد پتنه در محلهء پورب دروازه به دنيا آمد . و از خانواده‌اى ثروتمند و صاحب علم بود ، مسافران ، تاجران ، علما و شعراى عرب و عجم به عظيم‌آباد مىآمدند و مهمانش مىشدند . او از زمان كودكى با اين‌گونه افراد آشنايى داشت . از ميان آنان مير سيد محمد فيض‌آبادى بود كه مدت سى سال همراه شاد زندگى كرد .\r\nشاد صرف و نحو را نزد مولانا فرحت حسين و مولانا شيخ آقا جان پدر مولانا على باقر آقا و مولانا سيد عبد اللّه شاه كشميرى و مولانا لطف على و مولوى محمد اعظم و نيز سلم العلوم ، منطق و فلسفه و علم طب را نزد حكيم شيخ محمّد على لكنهوى و معانى و بيان و غيره را در نزد شيخ آقا جان و فقه را در نزد مولانا سيد مهدى شاه فراگرفت . مولانا شاد حافظه‌اى قوى و ذكاوت فوق‌العاده‌اى داشت و به شعر و شاعرى علاقه‌مند بود به‌طورى كه در سن دوازده‌سالگى زبدة الصرف را به شعر درآورد كه تقريبا به دويست بيت مىرسيد .\r\nمولوى شاه امين اللّه در سال 1290 ه ق مدرسه‌اى ساخت و از شاد تقاضا كرد كه نحو را به نظم درآورد . وى دويست بيت سرود .\r\nوى آشكارا از شيعه حمايت مىكرد و با تمام فرقه‌ها رابطه داشت . خدمات او در زمينهء ادب ، تاريخ ، سياست و اصلاح قوم گسترده بود . مرحوم شاد پس از يك زندگى آبرومند و در عين اوج شهرت ، در سن هشتاد و يك‌سالگى در هشتم ژانويهء 1927 م درگذشت ، در آن وقت ، وى مهمان نواب چهتارى در علىگره بود . جسدش را به پتنه آوردند ، هر دو گروه سنى و شيعه به‌طور جداگانه بر جنازه‌اش نماز خواندند ، هندو و مسلمان او را تشييع كردند و در گورستان خانوادگىاش به\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nخاك سپردند .\r\n\r\nتصانيف او عبارتند از :\r\nيوميه : رساله‌اى مشتمل بر پنج يا شش جزوه به زبان عربى كه بنا به تقاضاى شمس العلماء مولانا محمد حسن صادق براى تدريس در مدرسهء انگليسى - عربى پتنه نوشته بود و براى طلاب شيعه تدريس مىشد . در اين رساله عقايد و اعمال اماميه بيان شده است .\r\nمردم ديده : تذكرهء هفت نفر نامور و صاحب كمال ( غير چاپى ) .\r\nترجمة الاسلاف : دوازده جزوه فارسى ، ( غير چاپى ) .\r\nحيات فرياد : تذكرهء استاد خود ، ( چاپى ) ؛ الصرف ؛ النحو ؛ المنطق ، ( هر سه كتاب به زبان ساده براى تعليم عربى نوشته شده ، اما به چاپ نرسيده است ) .\r\nذخيرة الادب : در فن شعر و زبان ، معانى و بيان ، عروض و قوافى ، ( كتابى قطور به زبان اردو ) .\r\nامثال اردو ، ( غير چاپى ) ؛ فارسى تعليم ( آموزش فارسى ) نصاب فارسى ، ( چاپى ) .\r\nاردو تعليم : ( آموزش اردو ، چاپى ) ؛ نواى وطن ؛ تاريخ صوبه بهار ، ( چاپى ) .\r\nنصائح الصبيان ( چاپى ) ؛ كليات ، غزل ، قصيده ، رباعى ، قطعه ، تاريخ ، نظم ، مرثيه و غيره .\r\nكشكول ( غير چاپى ) ؛ صورة الخيال ؛ هيبة المقال ، حلية الكمال ( چاپى ) ؛ رمان ؛ فكر بليغ ؛ تذكرهء ادبا ( چاپى ) .\r\n\r\nعلى نقى سامانى 1130 ه ق / 1717 م\r\nمير على نقى از علماى سادات « سامانه ( پتياله ) » بود . نواب ابراهيم خان فرزند نواب علىمردان خان براى تأليف كتابى قطور ( در جواب اعتراضات اهل سنت و فقه و تاريخ ) هيئتى را مأمور كرده بود كه عبد المجيد سامانى و على نقى از اعضاى اين هيئت بودند و آنان « بياض ابراهيمى » را كامل كردند .\r\nمولانا على نقى حاشيه‌اى بر اصول كافى هم نوشته كه در كتابخانهء ناصريه موجود است .\r\n\r\nعلى سجاد 1385 ه ق / 1960 م\r\nمولانا سيد على سجاد صدر الافاضل بهيك‌پورى فردى عابد و زاهد و فقيهى بزرگ و نيز امام جمعه و جماعت گلزارى ، پتنه بود ، وى در ماه ژوئيهء 1960 م در كربلاى معلا درگذشت .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nعلى عبّاد 1384 ه ق / 1964 م\r\nمولانا على عباد صدر الافاضل اهل « بهادى بلوك جونپور » ، فردى بسيار مقدس ، زاهد و مدرس مدرسهء ناصريه جونپور بود . وى در حدود 1384 ه ق درگذشت .\r\n\r\nعسكرى حسن امروهوى 1364 ه ق / 1944 م\r\nمولانا سيد عسكرى حسن ، عالم ، حافظ كتب و در مناظره متبحر و نيز مؤلف چندين كتاب و رساله بود . در امروهه زندگى مىكرد و در زادگاه خود وفات يافت .\r\nفرزندان او عبارت بودند از : على عباس ( سرپرست كتابخانهء ملى ، دهلى ، كتابهاى مرحوم مولانا نيز نزد وى موجود است ) و سيد محمّد هاشم .\r\n\r\nعطا حسين 1332 ه ق / 1914 م\r\nعمدة العلماء الربانيين ، زبدة الفضلاء الكاملين ، مولانا مولوى عطا حسين ( لوهاچ فقير ) ساكن احمدپور سيال بلوك جهنگ در 14 ربيع الثانى 1332 ه ق در سن پنجاه و هفت‌سالگى درگذشت . مولانا در زهد و تقوا بىبديل و در علم و عمل بىمثال و در شرافت و نجابت كامل بود . وى بدون عارضهء قبلى ، در حال صحت و سلامت پس از خواندن نماز مغرب و عشا و انجام تعقيبات در بستر خود خوابيد و سر را بالا برد و سه بار « يا اللّه انا عبدك المذنب » گفت و از جهان فانى رخت بربست .\r\nبراثر كوشش و بركت خانوادهء او ، مذهب جعفريه در بلوك جهنگ به خوبى ترويج يافت .\r\nكتابخانهء وى در احمدپور مشهور بود و كتابخانه‌اى بزرگتر از آن در آنجا وجود نداشت .\r\n\r\nعصمت اللّه\r\nسيد عصمت اللّه نونهروى ، يكى از علما و زهّاد و امراى زمان خود به شمار مىرفت و برادرش سيد ضياء اللّه سپهسالار نواب مير محمد جعفر مرشدآباد بود ، به رسم و نشانهء بزرگى آن زمان يك رأس فيل در جلو منزل مير عصمت اللّه هميشه موجود بود .\r\nعصمت اللّه در نونهره وفات يافت .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nعلاء الملك 1000 ه ق / 1591 م 1050 ه ق / 1640 م\r\nعلاء الملك بن نور اللّه شوشترى از علماى بزرگ زمان خود بود و از نظر صفات پسنديده در زمرهء اولياء اللّه به شمار مىرفت ، در هند نزد پدرش و در شيراز نزد استادان معروف درس خواند ، آنگاه به وطن خود بازگشت و به تدريس پرداخت . در اين زمان شاه جهان ( پادشاه ) او را به عنوان اتاليق ( استاد ) فرزند خود معيّن كرد و شاه شجاع براثر تعليم و تربيت او شيعه شد .\r\nعلاء الملك دو برادر بزرگتر از خود به نامهاى شريف الدّين و سيد محمّد يوسف و نيز برادرى جوان‌تر به نام مير ابو المعالى متولد سال 1046 ه ق داشت . بنابراين سال تولد علاء الملك 1000 ه ق و وفات او در سال 1050 ه ق اتفاق افتاد .\r\nتصانيف او عبارتند از : اثبات واجب ؛ صراط الوسيط ؛ انوار الهدى ؛ مهذب المنطق . ضمنا در تذكره محفل فردوس اشعار وى موجود است .\r\n\r\nسيد على بن سيد هاشم 1239 ه ق / 1823 م 1273 ه ق / 1856 م\r\nفقيه و فاضل جليل ، مقدس و متقى و سخى مولانا سيد على بن سيد هاشم بن سيد شجاع رضوى موسوى لكنهوى ملقب به هندى بود . برادرش سيد محمد بن هاشم در نظم المعالى فى علم الرجال نوشته است كه جدش از لكنهو به نجف هجرت كرده بود . سيد هاشم يكى از شاگردان شيخ محسن بن خنضر نجفى بود . سيد هاشم در سال 1246 ه ق و شيخ محسن بن خنضر نجفى در شب شنبه 29 ربيع الاول 1270 ه ق وفات يافتند .\r\nسيد على بن هاشم بزرگتر از برادر خود محمّد بود . سال تولدش 1239 ه ق و وفاتش شب پنجشنبه در جمادى الثانى 1273 ه ق اتفاق افتاد . سيد على نزد شيخ حسن بن جعفر و شيخ حسن جواهر الكلام درس خواند و افتخار دامادى او را نيز داشت .\r\n\r\nعلى سجاد مبارك‌پورى 1390 ه ق / 1970 م\r\nبه قول مولانا حاج شيخ جواد حسين ، قاضى هنگو ، كوهات ، مولانا على سجاد بن ميان يارعلى نوهء عالم مشهور ، بره ميان جان محمد ، در محلهء شاهپور ، شهر مبارك‌پور متولد شد .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nقاضى اطهر در مبارك‌شورى در - شجرهء مباركه تذكرهء علماى مبارك‌پور - مىنويسد كه مولانا شيخ على سجاد در جونپور نزد مولانا منصب على و در بنارس نزد مولانا سيد محمد سجاد ، رئيس مدرسهء ايمانيه علوم دين را فرا گرفت و سپس علوم طب را تمام كرد . شيخ على سجاد در ميان علماى شيعه‌مذهبى مقام ويژه‌اى داشت . فردى بلندقامت و سيه‌چرده ، پا جامهء گشاد ، پيراهن ساده ، كلاه سفيد و كت بلند مىپوشيد . مولوى شكر اللّه رئيس مدرسهء احياء العلوم سنى و مولانا شيعه ، هر دو نفر باهم تمام امور مردم آنجا را حل و فصل مىكردند وى در حدود سال 1390 ه ق درگذشت .\r\n\r\nعلى نقى لكنهوى 1250 ه ق / 1834 م 1311 ه ق / 1894 م\r\nمولانا سيد على نقى بن سيد العلماء بن غفران مآب ، عالمى جليل و صاحب نفس پاكى بود .\r\nاستاد در علم حساب و فاضل علوم معقول و منقول بود . صدها طالب علم را درس مىداد و هزاران فقير را كمك مىكرد . تقسيم وظايف ( شهريه ) و كمكهايى كه از طرف سيد العلماء انجام مىگرفت همه برعهدهء على نقى بود . مفتى محمد عباس در اوراق الذهب نوشته است :\r\n« زبدة العلماء معين المؤمنين ، السيد على نقى جعله اللّه من ادلّة الرشدا و رقاه الى ذروة الاجتهاد و هو من الصلحاء المدرسين . ( معين ) للفقراء ( من ) الباكين فى مجالس العزاء على خامس آل عبا . اعطا اللّه ذهنا ثاقبا و رأيا صائبا . و له مهارت فى الحساب و نقابة للفضلاء و الطلاب . »\r\nوى سفرهاى متعددى داشت كه سفر به رامپور وى بسيار مهم بود . در آن زمان نواب كلب عليخان حاكم رامپور بود و تعصب وى مشهور ، اما وى از مولانا على نقى استقبال شايانى به عمل آورد و به عنوان مهمان شاهى از او پذيرايى كرد . وى در مهمانخانهء شاهى بدون هيچ خوفى اذان گفت و نماز را اقامه كرد . نواب شنيد ولى به احترام مولانا چيزى نگفت .\r\nمولانا در 2 رمضان 1311 ه ق وفات يافت .\r\nفرزند او هدايت حسين است كه شرح حال وى در آينده درج خواهد شد .\r\n\r\nعلى ثامن 1300 ه ق / 1882 م\r\nسيد على ثامن در روستاى بيلا ، پرتاپ‌گره زندگى مىكرد و فردى متمكن و معزّز بود ، از\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nمحضر پدر خود و استادان معاصر كسب فيض كرد . وى هم‌عصر سيد العلماء سيد محمد و دايى محمد مهدى اديب بود . ميرزا محمد مهدى بسيار كوشش كرد كه تاريخ وفات ، تصانيف و شرح حال فرزندانش را پيدا كند ، اما شرحى به دست نيامد .\r\nظاهرا در حدود سال 1300 ه ق درگذشت .\r\n\r\nعلى نقى داعىپورى 1225 ه ق / 1810 م 1307 ه ق / 1890 م\r\nمولانا سيد على نقى فردى فقيه ، حكيم ، اديب ، مدرس ، مقدس و متقى و از شاگردان ارشد مفتى محمد عباس و سيد بنده حسن به شمار مىرفت . در علوم معقول و طب استاد كامل بود و دوستان و شاگردان زيادى داشت .\r\nدر كالج كيننگ ( دانشگاه لكنهو ) و نيز در منزل خود تدريس مىكرد . كافيه و شافيه را از حفظ بود . سى و دو بار شرح جامى را تدريس كرده بود . استاد ماهر اقليدس و شرح چغمنى بود . در تدريس شرح اسلم العلوم ، صدرا ، شرائع الاسلام و معالم الاصول شهرت داشت .\r\n\r\nتوثيقات\r\nملاذ العلماء با او با ادب و احترام زياد رفتار مىكرد ، توثيقات و فتاوا را او مىنوشت و ملاذ العلماء امضا مىكرد . پايبند اصول و وقت بود و لباس ساده مىپوشيد و به جاى لباس روحانى كلاه چهارگوش و پيراهن بلند بر تن مىكرد .\r\nدر ماه ژوئن 1890 م / شوال 1307 ه ق در سن هشتادسالگى درگذشت .\r\n\r\nعلى نقى شاه 1335 ه ق / 1916 م\r\nمولانا سيد على نقى شاه بن سيد غلام شاه از اهالى سلطانپور بلوك گورگانوه بود . در لكنهو درس خواند و از شاگردان ارشد فردوس مآب مولانا حامد حسين به شمار مىرفت . علاوه بر زادگاه خود ، در جارهه هم زندگى مىكرد و در مدرسهء شيخ جعفر حسين به نام مدرسهء ايمانيه به عنوان مدرس اول مشغول كار بود . مؤمنان مولتان او را به مولتان دعوت كردند و با احترام از او نگهدارى كردند . مولانا در ترويج شريعت سهم بسزايى داشت و مؤمنان مولتان را پايبند علوم دين و احكام ساخت . وى در مولتان در محرم 1335 ه ق درگذشت .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nعلى نقى حيدرآبادى 1277 ه ق / 1860 م 1354 ه ق / 1935 م\r\nمولانا على نقى بن مولانا سيد محمّد على ، به لقب « قبله و كعبه » در حيدرآباد شهرت داشت و در دكن ، مدرس و ميسور ، مقام مرجعيت را دارا بود . عمامه بر سر مىگذاشت و عبا بر تن مىكرد و شهرت و عزت فوق‌العاده‌اى داشت . از نظر اجراى « اعلاى كلمة الحق » و امر به معروف بىباك بود .\r\nوطن اصلى مولانا بيگن‌پلى ( حاكم‌نشين شيعه در جنوب هند ) بود . وى در 13 رجب 1277 ه ق به دنيا آمد . مراحل مختلف آموزشى را نزد پدر بزرگوار خود و استادان معاصر طى كرد ، شرايع و شرح لمعه و غيره را نزد مولانا شيخ محمد على خراسانى خواند و بعد از پدرش بتدريج به مقام مرجعيت رسيد .\r\nوى در حيدرآباد دكن سكونت گزيده بود و مانند پدرش در منزل خود نماز جماعت برگزار مىكرد چرا كه در حيدرآباد درهاى مساجد بسته و جماعت براى مردم ممنوع بود . خالهء مولانا على نقى با اجازهء حكومت وقت مسجدى بنا كرد كه با مخالفت مردم روبرو شد و مردم بر ضد مولانا شوريدند ، ولى مولانا تمام سختيها را با صبر و حوصله تحمّل كرد و سرانجام با دخالت حكومت وقت به اختلافات پايان داده شد .\r\nمولانا در 24 ذىالحجّه 1354 ه ق درگذشت و در دايرهء مير محمّد مؤمن به خاك سپرده شد ، عكس آن مرحوم نزد من موجود است .\r\n\r\nعماد الدّين الحجازى 1069 ه ق / 1659 م\r\nسيد عماد الدّين بن بركات بن جعفر بن بركات بن ابى غنى الحسين از حجاز به دكن آمد و امير سيد نظام الدّين احمد از وى پذيرايى كرد . نمونه‌اى چند از اشعار مدحيه و ادبيات عرب در سلافة العصر ( ص 31 تا 42 ) موجود است . سيد على مدنى در سال 1062 ه ق با وى ملاقات كرده بود و به قول او نزد پدرش در روز جمعه 20 شوال 1069 ه ق وفات يافت . سيد عليخان مرثيه‌اى سرود با مطلع :\r\n لنا كل يوم زنّة و عويل * و خطب يكل الراى و هو صقيل \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n\r\nعماد الدّين لاهورى 1297 ه ق / 1880 م\r\nسيد عماد الدّين محمود حسينى از سادات مرعشى و از اولاد سلطان العلماء سيد حسين مرعشى و از اهالى لاهور بود . پدرش تجارت مىكرد . سيد عماد الدّين محمود حسينى در لاهور متولد شد و همراه پدرش به مشهد مقدس رفت و در آنجا به تحصيل علم پرداخت و براى تكميل تحصيلات خود به اصفهان رفت و در درس سيد اسد اللّه بن سيد محمّد باقر ( درگذشته به سال 1290 ه ق ) شركت كرد . سپس در كربلاى معلا نزد سيد ابراهيم موسوى قزوينى درس خواند . آقاى سيد ابراهيم موسوى نيز اجازه‌اى به او مرحمت فرمود .\r\nسيد عماد الدّين محدث ، فقيه ، زاهد و عامل بزرگى بود . وى در سال 1297 ه ق در مشهد مقدس درگذشت و بعد از خود يك فرزند به نام سيد عبد اللّه از خود به يادگار گذاشت .\r\nتصانيف او عبارتند از : المنهل الرائع فى شرح الشرائع ( چند مجلد ) ؛ شرح النتائج سيد ابراهيم القزوينى .\r\n\r\nعمار على 1244 ه ق / 1828 م 1304 ه ق / 1886 م\r\nمولانا سيد عمار على بن سيد نظام على در سال 1244 ه ق در سونىپت ، بلوك رهتك متولد شد . درسهاى ابتدايى را نزد قارى جعفر على در دهلى و استادان ديگر تمام كرد . آنگاه به لكنهو رفت و نزد ممتاز العلماء سيد ابراهيم فقه ، اصول ، تفسير ، حديث و كلام را فرا گرفت . در بلوك رهتك كارهاى تبليغى را زياد شروع كرد و چون خودش صاحب زمين و املاك بود لازم نبود كه در جايى استخدام شود و يا چيزى از كسى بگيرد . او فردى پرهيزگار ، عابد ، متوكل و قانع بود و سفرهايى به حجاز ، عراق ، يمن ، شام و ايران كرد و فريضهء زيارات اماكن مقدسه و حج را انجام داد .\r\nتاريخ وفات او در روز يكشنبه ، ماه صفر 1304 ه ق اتفاق افتاد و در محوطهء حسينيهء قاضى عليم الدّين محلهء قاضىزادگان به خاك سپرده شد .\r\nمولانا به تفسير قرآن علاقهء وافر داشت . چنان‌كه تفسيرى مفصّل به زبان اردو نوشت كه بارها در دهلى به چاپ رسيده است .\r\nمنير دهلوى صاحب چاپخانهء يوسفى لاهور مىگفت كه مولانا در گوشه‌اى از يك اتاق روى فرشى پاك ، با وضو مىنشست و با نهايت خضوع و خشوع و خوف و خشيت اين تفسير را\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nمىنوشت . وى كارهاى تبليغى زيادى را انجام داد و مردم را با فقه و اخلاق اسلامى آشنا ساخت .\r\nتصانيف او عبارتند از : عمدة البيان تفسير قرآن ( اردو ، چاپى ) ؛ دفع المغالطه ( فارسى ، مناظره ، چاپى ) ؛ تجهيز الموتى ( فقه ، اردو ، چاپى ) ؛ احكام نكاح ( فقه ، اردو ، چاپى ) ؛ تحفهء مناظره ( اردو ، چاپى ) ؛ فرائض ، در ميراث ( اردو ، چاپى ) ؛ دلائل التزاميه ( فارسى ، مناظره ، چاپى ) ؛ تنبيه المنكرين ( بحث متعه ، چاپى ) ؛ علامات مؤمن ( اردو ) ؛ اعتقاديه ( اردو ) .\r\nفرزند او مولانا سيد محمد احمد شاه بود كه بعد از سال 1955 م در لاهور درگذشت .\r\n\r\nعنايت على سامانوى 1254 ه ق / 1848 م 1324 ه ق / 1907 م\r\nمولانا حاج سيد عنايت على بن سيد كرم على از سادات سامانه بود و در خانواده‌اى دانش‌دوست و ديندار به دنيا آمد ، حدس زده مىشود كه او در حدود سال 1254 ه ق تولد يافته باشد . تحصيلات ابتدايى را نزد بزرگان خانواده فرا گرفت و در سن حدود شانزده‌سالگى به قصد زيارت كربلاى معلا عازم عراق شد و بعد از تحمل زحمات زياد در ايران و عراق و حجاز و انجام وظايف حج و زيارت براى حصول علم دين در كربلا و نجف توقف كرد و اين در زمان شيخ اجل مرتضى انصارى بود كه طلاب در مدارس به تحصيل علم مىپرداختند . مولانا عنايت على كه فردى با ذكاوت و دوستدار علم و متّقى بود بتدريج به درجهء كمال علمى رسيد و از معتمدان شيخ بزرگ مرتضى انصارى مؤلف رسائل شد . من در ميان نوشته‌هاى ارسال نجم المرتضى نوشته‌اى ديدم كه در آن يك نفر از آية اللّه انصارى پرسيده بود كه آيا سيد عنايت على از معتمدان شماست و آيا براى نيابت زيارت مشهد مقدس رقمى رسيده و وى به زيارت مشهد رفته است ؟\r\nآية اللّه در پاسخ مرقوم داشته بود :\r\n« بلى ، جناب سيد مشار اليه صادق و عادل و موثق مىباشند و از بابت نيابت الى آلان به توسط داعى چيزى به ايشان نرسيده و گاهى وجهى به توسط داعى از سركار احيانا هم التفات نشده و نرسيده فضلا ازين‌كه به عنوان نيابت باشد . حرره الاحقر مرتضى الانصارى - مهر شريف - 5 شوال 1275 ه ق » .\r\nبه علاوه يك نوشتهء ديگرى اواخر صفر 1276 ه ق از آية اللّه موجود است كه در آن اجازه در مورد تصرف اموال شرعى و امور حقوقى عطا شده است . شيخ بزرگ در شب 16 جمادى الثانى\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n1281 ه ق در نجف دار فانى را وداع گفت . بعد از مدتى مولانا عنايت على تصديق‌نامه‌اى از حجة الاسلام عبد على بن حسين ، آقا على نقى الطباطبائى ، آقاى زين العابدين مولانا على شهرستانى ، آقاى مصطفى الحسينى و آقاى محمد يوسف الاسترآبادى گرفت به اين مفهوم كه آية اللّه شيخ مرتضى به مولانا عنايت على شفقت خاصى داشته و مورد اعتمادش بوده است .\r\nمولانا محمّد كاظم روايت مىكند كه مولانا عنايت على شصت و چهار اجازه داشت كه نشان‌دهندهء تعداد استادانى است كه در محضر آنان كسب فيض كرده ، افسوس كه آن ذخاير به هنگام تقسيم هند از بين رفت . از ميان اوراق چاپ شده كه نزد نوهء وى نجم المرتضى موجود است بيش از بيست و دو اجازه را من خودم ديده‌ام ، مثلا :\r\nاجازهء على نقى بن حسين بن محمّد على الطباطبائى ( 1270 ه ق و سه اجازهء ديگر ( بدون تاريخ ) . به نظر من مولانا عنايت على مدت زيادى نزد وى تلمذ كرده است .\r\nوكالت‌نامه و اجازه‌نامهء تصرفات و حقوق از شيخ بزرگ آية اللّه بزرگ شيخ مرتضى انصارى ( 1276 ه ق ) ؛ اجازهء شيخ محمد بن رضى ( نيمهء شعبان 1276 ه ق ) ؛ اجازهء محمّد على الموسوى الحسينى الشهرستانى ( 2 شعبان 1279 ه ق ) ؛ اجازهء روايت شيخ على بن ميرزا خليل طهرانى ( 3 ربيع الثانى ، 1281 ه ق ) ؛ اجازهء مفصله از شيخ الحديث علامة النورى الطبرسى حسين بن محمد تقى ، صاحب مستدرك الوسائل ( 2 جمادى الاولى 1281 ه ق ، نجف ) ؛ اجازهء مفصله از علامه محمد حسين بن شيخ هاشم كاظمى نجفى ، ( جمادى الاولى 1282 ه ق ) ؛ اجازهء نوح بن شيخ قاسم الجعفرى النجفى ( جمادى الاولى 1282 ه ق ) ؛ و نيز نوشته‌اى ديگر با ذكر تاريخ و با مهر وجود دارد كه نشان مىدهد سيد عنايت على نزد آنان درس خوانده است .\r\nاجازهء علامه محمد حسين يزدى اردكانى ( شوال 1282 ه ق ) ؛ اجازهء علامه ابو تراب القزوينى ( 20 شوال 1282 ه ق ) ؛ اجازهء محمّد حسين بن على الهمدانى ( 25 شوال 1282 ه ق ) ؛ اجازهء علامه محمد يوسف الاسترآبادى ( 2 شعبان 1282 ه ق ) ؛ روى اجازهء علامه مهدى بن شيخ على بن شيخ جعفر ، مهر شيخ جعفر بن شيخ على ثبت شده است ؛ شيخ جعفر بن شيخ على ؛ شيخ اسد اللّه بن حسن ؛ جعفر الاعسم محسن ؛ لطف اللّه الخوئى ؛ شيخ محمد حسين حايرى مازندرانى ؛ عبد على بن حسين ؛ با مشاهدهء اجازهء شيخ محمّد بن شيخ رضى و نوشته‌هاى مهر شده به نظر مىرسد كه از سن شانزده‌سالگى يعنى تقريبا از سالهاى 1279 ه ق تا 1286 ه ق مولانا عنايت على به‌طور دايم با علما رابطه داشته ، دورهء درس وى در عراق در حدود بيست و دوسالگى تمام شده است .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nدر ميان نوشته‌هاى مورد بحث نوشته‌اى زرافشان از مهاراجه بروده به نام مهاراجه پتياله موجود است كه در آن به ورود مولانا عنايت على به پتياله و به عظمت و بزرگى وى اشاره شده است ، تاريخ اين نامه 17 اوت 1868 م يعنى آخر ربيع الثانى 1285 ه ق است . بنابراين ممكن است مولانا مدتى قبل از سال 1285 ه ق وارد هند شده باشد .\r\nيك مضمون مفصل با القاب و آداب بزرگ در تاريخ 10 اوت 1887 م يعنى ذيقعدهء 1304 ه ق در روزنامهء اوده ، لكنهو به چاپ رسيده بود و نشان مىدهد كه مولانا هجده سال هم به لكنهو رفته است .\r\nنوشته‌اى ديگر از جناب والاجاه بن ميرزا حيدر بدون تاريخ است كه در آن به مهاراجه پتياله دربارهء آمدن مولانا به پتياله و احترام و تجليل از علم و فضل مولانا به اطلاع وى رسيده است .\r\nچون نواب والاجاه موسوى در سال 1872 م / 1289 ه ق درگذشته ، بنابراين ممكن است آمدن مولانا به لكنهو بعد از پايان تحصيلاتش اتفاق افتاده باشد و احتمالا ابتدا به بروده و سپس به پتياله و سامانه رفته باشد .\r\nخليفه سيد محمد كاظم بيان مىكند كه مولانا حدود هجده سال با نواب على نقى ، وزير اوده ، در ايران و عراق به سر مىبرده و در همان زمان مولانا والاجاه بهادر هم به حج و زيارت رفته است ، بنابراين بعيد نيست كه مولانا در همان سفر با نواب آشنا شده باشد و شايد با او همدرس بوده است . به‌هرحال ، واقعهء آمدن مولانا به لكنهو حايز اهميت است . از نوشتهء روزنامه‌ها معلوم مىشود كه مولانا در منزل نواب آقا ابو سيد مهدى حسن ، بانى مدرسهء سلطان المدارس اقامت داشته است . حكومت لكنهو در آن زمان به دست ميرزا قدر بهادر اداره مىشد . شاهزاده كه براى گذرانيدن ايام تابستان به كوه رفته بود در مراجعت با مولانا ملاقات كرد . اتفاقا در همان زمان به علت بيمارى واجد على شاه مردم لكنهو پريشان بودند اما از كلكته خبر رسيد كه بهبود پيدا كرده است ، شاهزاده به شكرانهء سلامت او در روزهاى 20 / 21 / 22 شوال 1304 ه ق / ژوئيه 1887 م مجالسى تشكيل داد و مولانا سخنرانيهاى خوبى ايراد كرد .\r\nبه نظر مىرسيد كه مولانا با رؤساى لكنهو روابط ديرينه داشته و سخنرانيهايش براى مردم لكنهو پسنديده بوده است .\r\nمولانا عنايت على از آن دسته علماى پنجاب بوده كه ظاهرا در لكنهو كسب علم نكرده بلكه به‌طور مستقيم از طرف علما و شيوخ بزرگ عراق اجازه گرفته و در پنجاب و سند مورد احترام بوده است .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nاز نامهء پرمحتواى وى به زبان عربى كه براى مولانا سيد محمّد ابراهيم لكنهوى نوشته معلوم مىشود كه او از مولانا عنايت على دربارهء وجوب و عدم وجوب نماز جمعه سؤال كرده و مولانا نيز به استناد اقوال علماى بزرگ جواب را در چهار صفحه به او نوشته است . از اين نامه مىتوانيم به فقاهت ، و درجهء علمى او پى ببريم .\r\nمردم سامانه و پتياله مىگويند كه مولانا عنايت على صاحب كرامات و فردى متقى ، خطيب ، واعظ و فقيه بود و در پنجاب با كوشش وى تعداد زيادى شيعه شدند ، چرا كه وى از كلامى مؤثر و جاذب برخوردار بوده است .\r\nمولانا به زبانهاى عربى ، فارسى و اردو شعر مىگفت ، بااين‌همه ديوانى مدوّن نداشت و اشعارش از بين رفت .\r\nمولانا با سخنرانيهاى مؤثر خود افراد زيادى را به راه راست هدايت كرد و بدعتها را از بين برد و به ترويج دين همّت گماشت .\r\nمردم پنجاب از فيوض و بركات او بهره‌مند شدند و مساجد و حسينيه‌ها ساختند .\r\nحجة الاسلام آقاى ميرزا حبيب اللّه رشتى اجازه‌نامه‌اى از عراق براى او فرستاد و بالاتر از اين آية اللّه شيخ زين العابدين عمامه و عبا و عصاى خود را به وسيلهء مقبول حسين سامانوى براى او ارسال داشت .\r\nبا علماى هند محبّت و روابط دوستانه برقرار كرده بود و با مولانا سيد حامد حسين ، صاحب عبقات الانوار و مولانا سيد اعجاز حسين در سفر زيارات آشنا شد و با رجب على ارسطو جاه و ديگر علماى اطراف و اكناف مكاتبه داشت و مردم از مسايل مربوط به فقه و عقايد از او سؤال مىكردند .\r\nمولانا در مواعظ خود علاوه بر بيان مسايل شرعى به اصلاح و درستى مؤمنان سفارش مىكرد و مردم هم به گفتار و نصايح او توجه مىكردند .\r\nدر آن زمان در مراسم و جلسات محرم مردم به دهل و وسائل ديگر متوسل مىشدند ، مولانا مردم را از اين عمل منع كرد و عزادارى را به طريق صحيح به آنها آموخت .\r\nدر شريعتكده ( منزل ) او از اول ماه محرّم تا هشتم ربيع الاول هر روز مجلس بر پا مىشد و در نهم ربيع الاول جشن مىگرفتند و از مهمانان پذيرايى مىكردند و در مجالس مدح و منقبت بعد از پايان مجلس ، با دست خود شيرينى و پول تقسيم مىكرد .\r\nمولانا در سن بيش از هفتادسالگى در روز دوشنبه 13 ذىالحجّه 1324 ه ق / 29 ژانويهء\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n1907 م در ساعت هفت صبح در پتياله درگذشت و در همان جا تجهيز و تكفين شد و بعد از برگزارى نماز در سامانه به خاك سپرده شد .\r\nتصانيف او عبارتند از : رسالهء تكرار الصلاة على الميت ؛ رسالهء نماز جمعه ؛ رساله‌اى در تحقيق كنيت سيده امّ ابيها .\r\nفرزندان او عبارتند از : محمّد مهدى كه بعد از سال 1948 م درگذشت و بعد از خود سيد نجم المرتضى ، فضل المصطفى و سيد محمد حسن را به‌جا گذاشت . آنان در پاكستان در مندى بهاء الدّين بلوك گجرات زندگى مىكنند .\r\n\r\nعنايت على سهارن‌پورى 1280 ه ق / 1863 م\r\nمولانا عنايت على فردى عالم و فاضل بود . وى در سهارن‌پور در محلهء يادگار منزل داشت و يكى از شاگردان حكيم كاظم حسين ، كهتوره ميران‌پور مظفرنگر به شمار مىرفت . مرحوم مولوى سيد حسن على ، بزرگ قوم سهارن‌پور از مداحان او بود . حدود شصت و هفت سال زندگى كرد و در سال 1280 ه ق درگذشت .\r\n\r\nعنايت اللّه شيرازى 988 ه ق / 1580 م\r\nمولانا عنايت اللّه شيرازى معروف به نواب افضل خان است كه در سياست و علم به درجهء كمال رسيده و شاگرد خاص ملا فتح اللّه شيرازى بود ، از شيراز به بيجاپور آمد و با آمدن او در بيجاپور محفل ادبى رونق گرفت . طلاب براى كسب علم گروه گروه به آنجا مىآمدند و درس وى تا اقصى نقاط شهرت پيدا كرده بود .\r\nعلى عادل شاه از منزلت علمى و شخصيت او تحت تأثير قرار گرفت ، چرا كه مراتب علمى او روز بروز بالاتر مىرفت ، سرانجام به مقام نيابت رسيد و به لقبت نواب افضل خان معروف گشت .\r\nوى به عمران و مرمت مساجد پرداخت و به ساختن مدارس مبادرت ورزيد و تعليم و تربيت را رواج داد و طالبان علم را از نقاط دور به‌سوى خود جذب كرد .\r\nهمچنان‌كه فتح اللّه شيرازى ، سيد طرابلسى ، سيد عزيز الدّين و فضل اللّه يزدى در همان زمان به دكن آمدند .\r\nمولانا عنايت اللّه فردى بسيار سخاوتمند و فاضل و سياستمدار و سردارى دلير بود . او در زمان ابراهيم عادل خان براثر دسيسهء حاسدان در سال 988 ه ق به قتل رسيد .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n\r\nعنايت اللّه قاينى 977 ه ق / 1569 م\r\nشخصيّتى عالم و فاضل بود و در عهد حسين نظام شاه وارد احمدنگر ، دكن شد . پادشاه او را به عنوان سفير خود پيش شاه گلكنده فرستاد . ملا عنايت اللّه وظايف سفارت را به نحو احسن انجام داد به همين مناسبت حسين نظام شاه عزت و منصب او را افزايش داد . مدتى بعد به علت اختلاف سياسى روابط آنها به هم خورد ، ملا عنايت اللّه از حكومت نظام شاهى فاصله گرفت و هجرت كرد و به پادشاه گلكنده روى آورد و مدتى در آنجا سكوت گزيد ، اما حسين نظام او را دوباره به حضور طلبيد و به او احترام گذاشت . حسين نظام شاه در سال 972 ه ق درگذشت و مرتضى نظام شاه بر جاى او نشست . مرتضى نظام شاه به وى منصب وكالت مرحمت كرد ، ولى براثر اختلافاتى كه بين مادر شاه و ملّا به وجود آمد ، ملا زندانى شد و حسين تبرى ، وكيل السلطنه او را در سال 977 ه ق به قتل رسانيد .\r\n\r\nعنايت عليشاه بخارى 1287 ه ق / 1870 م 1388 ه ق / 1968 م\r\nعنايت عليشاه مجاهدى طويل العمر و فاضل و مناظر و نيز يكى از روزنامه‌نگاران شيعه در پنجاب بود و براثر تلاش و ذوق شخصى به اين مقامات رسيد .\r\nعنايت عليشاه در سال 1870 م در لوهدره به دنيا آمد . اين روستا در فاصلهء يك و نيم كيلومترى وزيرآباد ، سيالكوت ( ايستگاه راه‌آهن ) واقع شده و امروزه نام آن دژ نجف است .\r\nپدرش سيد مرتضى شاه ، منشى فاضل و مولوى فاضل و از افاضل سيالكوت به شمار مىرفت .\r\nعنايت على از كودكى بسيار با ذكاوت و علاقه‌مند به خوشنويسى بود و به خواندن قرآن و نقل آيات علاقه داشت .\r\nوى به سن بلوغ رسيده بود كه در سيالكوت بين مسيحى و مسلمان ، قاديانى و مسلمان و نيز بين سنى و شيعه مناظراتى شايع شده بود . او به اين كار علاقه‌مند شد و سرانجام با زبان و قلم در مناظرهء شيعه شهرت به دست آورد .\r\nعنايت عليشاه براى دفاع از مذهب شيعه ، روزنامه‌اى را در سال 1908 م به نام « درّ نجف » انتشار داد و در سال 1917 م دفتر روزنامه را به لاهور نزديك ايستگاه راه‌آهن منتقل ساخت .\r\nدر آن زمان روزنامه‌اى به نام « زميندار » به اوج شهرت رسيده بود . ظفر عليخان در اين روزنامه\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمطالبى عليه شيعه مىنوشت كه بر عنايت شاه بسيار گران آمد . عنايت شاه روزنامه‌اى به نام « جواب زميندار » كه كاملا از نظر شكل ظاهرى مانند آن روزنامه بود آمادهء چاپ كرد . در اين روزنامه كلمهء « زميندار » را با حروف بزرگ و « جواب » را با حروف بسيار كوچك مىنوشت به طورى كه كسى نمىتوانست آن را بخواند ، اما كسى جرأت نمىكرد كه اين روزنامه را به چاپ برساند و چاپخانه‌ها از ترس ظفر عليخان عذر و بهانه مىآوردند . سرانجام صاحب چاپخانه‌اى كه هندو بود ، به چاپ و انتشار آن راضى شد اين نشريه در كوچه و بازار لاهور به فروش مىرسيد تا جايى كه مولانا ظفر عليخان از عمل خود پشيمان شد .\r\nنشريهء مذكور تا مدتها در نجف به صورت هفته‌نامه منتشر مىشد ، اما در سال 1931 م به منظور تقويت مسلمانان كشمير عليه مهاراجه ، به روزنامه تبديل شد و تا 1932 م انتشار اين روزنامه ادامه داشت . در صفحهء اول روزنامه عبارت « ديلى پنجاب تايمز » ( روزنامهء پنجاب ) نوشته مىشد ، جالب اينكه عنايت اللّه خودش اخبار را جمع‌آورى مىكرد و شخصا مقاله مىنوشت ، چرا كه او در شعر و ادب و مناظره و نيز مقاله‌نويسى مهارت داشت .\r\nوى در 30 ژوئن 1968 م در روز يكشنبه وفات يافت .\r\nتصانيف او عبارتند از : ذو الفقار صفدرى همراه با سيف مرتضوى در جواب سيف مرتضوى ( نظم طويل به زبان پنجابى ، چاپى ) ؛ جذبهء انتقام ( بخش اول چاپى ، بخش دوم خطى ) ؛ شمشير ولايت ( 2 بخش ) ؛ مقدمات سيالكوت ( غير چاپى ) ؛ الحق مع على عليه السّلام ( چاپى ) ؛ القرآن مع على عليه السّلام ( چاپى ) ؛ خزينة المسائل ( مناظره ، چاپى ) ؛ عنايت بخارى ( مناظره ، قلمى ، 3 جلد ) ؛ ويژه‌نامهء صحابه ( نجف ، چاپى ) ؛ خاتون جنت ( نجف ) .\r\n\r\nعوض ميرزا 1050 ه ق / 1640 م\r\nسيد عوض ، فرزند سيد يوسف خان ، عالم و فاضلى بزرگ بود . دربارهء حسب و نسب و احوال علما كتابى به نام « چمن » نوشت . دلايلى نيز مبنى بر حقانيّت مذهب اماميه جمع‌آورى كرده بود . وفاتش در حدود سال 1050 ه ق اتفاق افتاد .\r\n\r\nعيسى بن حسين نجفى 1080 ه ق / 1669 م\r\nشيخ عيسى بن حسين بن شجاع نجفى فردى عالم ، فاضل ، اديب و نيز شاعرى بزرگ بود .\r\nهنگامى كه امير نظام الدّين احمد به حيدرآباد آمد ( 1054 ه ق ) او اولين كسى بود كه براى\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nخدمت و انجام امور حكومتى اعلام آمادگى كرد .\r\nبين مولانا نظام الدّين احمد و شيخ عيسى مكاتبات منظوم برقرار بود . مدتى در حيدرآباد سكونت داشت و سپس با كشتى عازم زادگاه خود شد ، ولى براثر طوفان و غرق شدن كشتى درگذشت .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nغ\r\n\r\nغازى ، ميرزا ، لكنهوى 1257 ه ق / 1841 م\r\nميرزا غازى از اهالى لكنهو و شاگرد علماى معروف شهر بود و فقه و اصول را در محضر مولانا سيد حسين فراگرفت و بعلاوه در علم حكمت و طب نيز شهرت يافت . وى هم درس مىداد و هم طبابت مىكرد و تأليفاتى از خود داشته ولى از بين رفته است . وفاتش در شب يكشنبه 8 رمضان 1257 ه ق در سن جوانى اتفاق افتاد .\r\n\r\nغلام اسد اللّه خان 1345 ه ق / 1931 م\r\nمولانا سيد غلام حسين كتابى به نام « شمس الهداية » به زبان عربى نوشت كه در آن كتاب تقريظى به عنوان مولانا غلام اسد اللّه به چاپ رسيده ، از مضمون آن چنين پيداست كه مولانا به زبان عربى و علم كلام مهارت داشته است . تاريخ چاپ شمس الهدايه سال 1311 ه ق است كه در كتابخانهء شخصى حقير موجود است . از نامهء غلام محمّد تقى معلوم مىشود كه غلام اسد اللّه در 13 رمضان 1345 ه ق دار فانى را وداع گفته است .\r\n\r\nغلام امجد عليخان 1277 ه ق / 1860 م 1340 ه ق / 1922 م\r\nمن با حاجى غلام محمّد تقى خان در 27 ذىالحجه 1396 ه ق برابر با 20 نوامبر 1976 م در\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nمدينهء منوره ملاقات كرده ، از وى شرح احوال علماى مدارس را خواسته بودم . در جواب نامه‌اى نوشت كه خلاصهء آن اين است كه زن نواب محمّد عليخان والى كرناتك از شاهزاده خانمهاى سلسلهء صفويه بود كه نام فرزند ارشدش غلام حسين ممتاز و نام دخترش ملكة النساء بيگم معروف به دريا بيگم بود كه آنها فرزندى به نام نواب غلام اسد اللّه خان بهادر مجد الدوله داشتند كه شيعه بود .\r\nنواب محمّد عليخان اهل تسنن ، اما دخترش ملكة النساء شيعه بود و نواب غلام اسد اللّه مجد الدوله توانست كه در اشاعهء مذهب شيعه خدماتى انجام دهد و حسينيه‌اى به نام « عاشورخانهء مبارك » را بنا كرد و موقوفاتى براى آن اختصاص داد .\r\nدر ميان علماى مدارس غلام نبى اللّه احمد خان فرزند نواب اسد اللّه مجد الدوله عالم و قاضى مدارس بود و در 13 رمضان 1345 ه ق مطابق 8 مارس 1879 م درگذشت .\r\nاما براساس تحقيق شخصى خودم به نقل از مجلهء معاصر « اصلاح » تاريخ وفاتش را ذىالقعدهء 1324 ه ق قرار داده‌ام ، زيرا براساس تقويم ، 13 رمضان 1345 ه ق برابر با 16 مارس 1927 م است . شايد 1345 ه ق سال وفات غلام اسد اللّه خان باشد .\r\nحاجى غلام محمد تقى نوشته است كه از ميان تأليفات مولانا غلام نبى اللّه كتابى چند به شرح زير است :\r\nپايهء دين ( چاپى ، 1310 ه ق ) ، خلاصهء مكارم الاخلاق ، اردو ؛ لب لباب ( به زبان فارسى ) .\r\nغلام نبى احمد اللّه خان فرزندى به نام مولانا امجد عليخان داشت كه قاضى القضاة و خطيب و نيز صاحب عرفان بود . وى در سن حدود 64 سالگى در 20 رجب 1340 ه ق / 20 مارس 1922 م درگذشت .\r\nبعد از غلام امجد عليخان ، حجة الاسلام مولانا غلام مهدى قاضى مدارس شد . وى علاوه بر اينكه فقيه بود در ادبيات نيز تبحر داشت و به نيك‌نامى و حسن خلق معروف بود . غلام امجد على از نوادگان دخترى نعمت اللّه خان عالى بود كه فرزندش غلام محمد تقى و فرزند وى غلام احمد عسكرى در قيد حيات هستند .\r\n\r\nغلام الثقلين ، خواجه 1333 ه ق / 1915 م\r\nخواجه غلام الثقلين اهل پانىپت و يكى از علما و مصنفان و مبلّغان بزرگ اسلام بود .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nغلامحسن لكنهوى 1336 ه ق / 1917 م\r\nمولانا سيد غلام حسن از شاگردان غفران مآب به شمار مىرفت و در هوش و ذكاوت و نيز تقدس و علم ممتاز بود .\r\nتأليفات او عبارتند از : حديقهء هندى و روضة الصالحين كه به صورت ( منظوم ) تدوين شده است .\r\n\r\nغلامحسنين كنتورى 1247 ه ق / 1831 م 1337 ه ق / 1918 م\r\nاز ميان علماى بزرگ و مشهور شبه قارهء هند ، علامه غلامحسنين كنتورى را مىتوان نام برد .\r\nاگرچه شرح حال وى در بعضى كتب منتشر شده ، اما بازهم نتوانسته منعكس‌كنندهء خدمات مهم او باشد .\r\nعلامه كنتورى در علوم و زبانهاى مختلف متبحر بود و به عربى تسلّط كامل داشت . و نيز از نويسندگان فارسى زبان به شمار مىآمد .\r\nعلامه غلامحسنين كنتورى در 17 ربيع الاول 1247 ه ق در كنتور به دنيا آمد . وى در كودكى تحصيلات ابتدايى را به پايان رساند و در سال 1254 ه ق به لكنهو رفت و در مدرسهء شاهى به تحصيل مشغول شد ، در سال 1262 ه ق با دختر مفتى محمّد قلى ازدواج كرد .\r\nاز استادانى بزرگ مانند ممتاز العلماء سيد تقى و سيد احمد على محمّدآبادى و همچنين سيد حسن عليين مكان به دريافت اجازاتى نايل آمد .\r\nدر سال 1862 م به بيمارى فلج مبتلا شد و در همان حال خواب ديد كه دو زن مسيحى انجيل را به دست گرفته‌اند و مىگويند كه اگر دين مسيح را قبول كنى فورا شفا خواهى يافت . با شنيدن اين گفته بسيار ناراحت شد به‌طورى كه حرارت بدنش بشدت بالا رفت و از عرق خيس شد و در نتيجه از بيمارى فلج نجات يافت .\r\nوى به تأسيس مدرسه و نيز انتشار روزنامه‌اى به نام الاخيار اقدام كرد و كارخانه‌هاى ساعت‌سازى و صابون‌سازى را به راه انداخت و چاپخانه‌اى تأسيس كرد كه انتشار تفسير ممتاز العلماء سيد تقى محصول اين چاپخانه است و مدتها رساله‌اى به نام - تهافة الفلاسفة - به چاپ مىرسانيد ، داعى اتحاد شيعه و سنى بود و با علماى سنّى كار مىكرد . چنان‌كه در تدوين ندوة العلماء با مولانا شبلى همكارى داشت .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nاطلاعات او در زمينهء علوم قرآنى ، حديث ، فقه ، اصول ، موسيقى ، شيمى ، علم جفر ، تشريح الاعضاء ، فيزيك ، فلسفه ، طب و غيره در سطح عالى بود . « قانون شيخ » را به صورتى فصيح به زبان اردو ترجمه كرد . يكى از كتابهاى او انتصار الاسلام است كه در علم كلام مىباشد و مطالعهء آن براى متفكران اسلامى بسيار مطلوب است . قيافهء ظاهرى او مانند علما نبود بلكه كارهاى علماى بزرگ در طريق دين و مذهب را به خوبى انجام مىداد . وى درحالىكه طبابت مىكرد مقالات فراوانى در روزنامه‌ها و مجلات كشور به چاپ مىرساند و به هرگونه اعتراضات عليه اسلام پاسخ مىگفت .\r\nتجربيات علمى ، تحقيقات طبى و مباحث فلسفى از كارهاى روزمرهء وى بود .\r\nعلامه غلامحسين در 13 ربيع الاول 1337 ه ق / دسامبر 1919 م در فيض‌آباد درگذشت و در كنتور به خاك سپرده شد .\r\nتأليفات او عبارتند از : حواشى مغنى اللبيب ؛ حواشى شرح كبير ، رد اعتراض نصارى كه با ديدن آن سلطان العلماء اجازه‌نامه به او داد ؛ رساله‌اى در اشكال وضو ( 720 ) مسأله وضو ؛ التغنّى فى القرآن ؛ شرح اعجاز خسروى ؛ رسالهء اكسير ابيض ابو على سينا ، ( شرح ، اردو ) ؛ شرح كليات قانون شيخ الرئيس چاپى ، ( اردو ) ؛ شواهد اردو ، رساله‌اى مستند دربارهء تذكير و تأنيث ( اردو ) ؛ ترديد مضامين سيد در تهذيب الاخلاق ؛ نور العين فى شرح ابطال روية بالعين شرح زيارت ناحيهء مقدسه به فرمان مرحوم حضرت واجد على شاه ؛ ترجمه و شرح تشخيص جالينوس فارسى ( چاپى ) ؛ مائتين در مقتل حسين عليه السّلام ( عربى و فارسى ، چاپى ) كه در نزد من موجود است ؛ انتصار الاسلام ( 3 جلد ، اردو ، چاپى ) ؛ زينبيه ؛ دربارهء ازواج حضرت رسول صلّى اللّه عليه و آله و رد نصارا ، ( اردو ، چاپى ) ؛ مفارقات حسينيه و عثمانيه ( عربى و اردو ، چاپى ) ؛ ذو الجناحيه حسينيه ( چاپى ) ؛ حسينيه قرآنيه ( عربى و اردو ، چاپى ) ؛ معراجيه قرآنيه ؛ ترجمه و شرح كامل الصناعه ( طب ) ؛ طلاقت حسنيه ( عربى ، اردو ، چاپى ) .\r\nفرزندان او يكى مولوى تصدق حسين و ديگرى مولوى محمّد على است .\r\n\r\nغلام الحسنين 1356 ه ق / 1937 م\r\nمولانا خواجه غلام الحسنين پانىپتى ، عالمى فعال و متفكر زمان خود بود . زبان انگليسى را كاملا مىدانست ، سخنران ، مصنف و مصلح بود و كتابهاى زيادى نوشت و به تأسيس ادارات اقدام كرد . مدير و استاد زبان عربى و فارسى در دبيرستان پانىپت بود و در سال 1353 ه ق به\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nسفر حج رفت و در تاريخ 23 نوامبر 1937 م برابر با 19 رمضان 1356 ه ق درگذشت .\r\nتصانيف او عبارتند از : سيرة النبى صلّى اللّه عليه و آله ؛ تقديس القرآن ؛ معيار الاخلاق ؛ كشف الحقيقت ؛ ترجمهء كتاب فلسفه نوشتهء هربرت اسپنسر ؛ اخلاق حسينى ؛ سفرنامهء حج .\r\n\r\nغلامحسين طباطبايى 1140 ه ق / 1728 م 1200 ه ق / 1785 م\r\nنواب غلامحسين بن هدايت على بن عليم اللّه بن فيض اللّه حسينى الطباطبائى دهلوى عظيم‌آبادى در سال 1140 ه ق در دهلى به دنيا آمد . در سن پنج‌سالگى مادربزرگش او را به مرشدآباد برد و در منزل برادرزادهء خود مهابت جنگ سكونت گزيد .\r\nمهابت جنگ وقتى عظيم‌آباد را فتح كرد ، نواب هدايت عليخان به مرشدآباد رفت و تربيت فرزند خود را برعهده گرفت و مستغلات و مناصب خوبى به دست آورد و حسين‌آباد را كه در قلمرو او بود آباد كرد كه تاكنون يكى از مراكز علمى و تمدن شيعه محسوب مىشود .\r\nنواب غلامحسين خان فردى بسيار عالم و فاضل بود و به تمام شهرهاى شبه قارهء هند سفر كرد و در بعضى از ايالتهاى محلى سكونت داشته و سفرهاى زيادى كرده است . وى در سن شصت‌سالگى در سال 1200 ه ق در حسين‌آباد ، بهار وفات يافت .\r\nتصانيف او عبارتند از : سير المتأخرين ، آخرين تاريخ مفصل هندوستان ، قبل از اسلام تا 1195 ه ق ( فارسى ) ؛ بشارة الامامة ( منظومهء فارسى ) ؛ شرح مثنوى معنوى .\r\n\r\nغلامحسين جونپورى 1205 ه ق / 1790 م 1279 ه ق / 1862 م\r\nعالم اجل ، حكيم بىبديل ، علامه غلامحسين بن فتح محمّد بن محمد عوض علوى از علمايى بود كه در رمل ، جفر و حساب اطلاعات وسيع داشت و در فقه و علوم اسلامى يكى از شاگردان سيد العلماء مولانا سيد حسين به شمار مىرفت . پدرش هم عالم بزرگى بود .\r\nراجه خان بهادر گيا ( تكارى ) وى را با عزت و احترام در نزد خود مقام داد و همگان اعم از هندو و مسلمان به او احترام مىگذاشتند و از او پيروى مىكردند .\r\nمهاراجاى بنارس او را از تكارى نزد خود فراخواند ولى او پس از مدتى به مرشدآباد رفت و نواب آنجا مقررى براى او تعيين كرد . سرانجام در سال 1279 ه ق در عظيم‌آباد درگذشت .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nشاگردان او عبارت بودند از : شيخ مظهر على بنارسى ؛ آقا محمّد عظيم‌آبادى و سيد محمّد حسن .\r\nتصانيف او عبارتند از : شرح تحرير اقليدس ، شرح مجسطى ؛ جامع بهادرخانى كه به شش بخش تقسيم شده است ؛ هندسه ؛ علم الابصار ؛ حساب ؛ خلاصهء فنون گذشته و مساحت و تكسير دواير و غيره ؛ هيئت و اجرام علويه و بسائط سفليه ؛ احكام زيج و تقويم ، اين كتاب را در روز شنبه 15 صفر 1248 ه ق آغاز كرد و در روز سه‌شنبه 15 جمادى الاول 1248 ه ق به پايان رسانيد و در عهد فرد هستينگ منتشر شد ؛ زيج بهادرخانى ، چاپ كلكته .\r\n\r\nغلامحسين بنگلورى حيدرآبادى 1270 ه ق / 1853 م 1352 ه ق / 1933 م\r\nمولانا سيد غلامحسين از خاندان سادات بنگلور ، مدارس بود . پدرش مير اشرف حسين با پدربزرگش در حيدرآباد دكن مىزيست . او نيز ممكن است در حيدرآباد متولد شده باشد . بعد از اينكه دروس ابتدايى را نزد علماى محلى به پايان رساند براى تحصيل علوم دينى به نجف اشرف و كربلاى معلا مسافرت كرد و به دريافت اجازهء اجتهاد از آية اللّه العظمى شيخ زين العابدين مازندرانى نايل آمد و اجازهء مذكور در آخر كتاب شمس الهداية به تاريخ 15 محرم 1303 ه ق و تحرير فارسى آن در شوال 1305 ه ق و نيز اجازهء مجريه در تاريخ 1311 ه ق و علاوه بر آن اجازهء بدون تاريخ مرحوم سيد ابو القاسم بن سيد على طباطبائى و همچنين شيخ محمد حسين كاظمينى نجفى در تاريخ 20 شوال 1305 ه ق به چاپ رسيده است .\r\nمولانا غلامحسين به علوم معقول و منقول و همچنين به زبان فارسى و عربى تسلط داشت و خطيبى بزرگ به شمار مىرفت و مردم حيدرآباد از او پيروى مىكردند .\r\nمولانا محمد حسين مؤلف تذكرهء بىبها سنّ مولانا غلامحسين را در سال 1327 ه ق هفتاد سال تخمين زده است . تاريخ وفاتش در مجلهء اصلاح در 8 ربيع الاول 1352 ه ق نوشته شده است . وى با علماى معاصر دربارهء مسايل دقيق علمى بحث و مباحثه مىكرد و با كمك فلسفه در امور اعتقادى نكات تازه‌اى به دست مىآورد . او با علماى بزرگ لكنهو روابط همپايه داشت . در تأليفش « شمس الهداية » نوشته‌هاى مولانا على محمّد ، تاج العلماء مولانا عبد اللّه بن محمّد على و مولانا محمّد حسين الن و غيره چاپ شده است .\r\nاز آثار او كتاب شمس الهداية ، ردّ اعلى من ضلّ بقوله ان علمه تعالى لا يتعلق بالمعدومات\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n( عربى ) چاپ حيدرآباد دكن سال 1311 ه ق است و تأليفات ديگر نيز داشته است كه نام آنها معلوم نشد .\r\n\r\nغلامرضا 1338 ه ق / 1920 م\r\nمولانا غلامرضا لكنهوى فردى عابد ، زاهد ، مقدس و پرهيزكار بود ، در مفتى گنج زندگى مىكرد و با احتياط سخن مىگفت . عزادارى وى در 28 صفر شهرت داشت .\r\nدر 23 شوال 1338 ه ق مطابق 11 ژوئيهء 1920 م درگذشت و در حسينيهء غفران مآب به خاك سپرده شد .\r\nاثرى كه از او باقى مانده كتاب تنبيه الناكثين است .\r\n\r\nغلام السيدين ، خواجه 1321 ه ق / 1903 م 1391 ه ق / 1971 م\r\nخواجه غلام السيدين از استادان بزرگ و از دانشمندان بلندپايهء شيعه و فرزند خواجه غلام الثقلين ، وكيل مجلس يوپى ، برادر صالحه عابد حسين اديب معروف بود و روابط عميقى با علامه اقبال و سر راس مسعود و عبد الحق باباى اردو و ابو الكلام آزاد و دكتر ذاكر حسين ، رئيس جمهور هند داشت .\r\nوى در خانهء جدّ امجد خود خواجه الطاف حسين حالى در 16 اكتبر 1903 م در پانىپت به دنيا آمد . نام مادرش مشتاق فاطمه بنت مولوى اخلاق حسين پسر ارشد مولانا حالى ( و برادر خواجه سجاد حسين ) بود .\r\nتعليم و تربيت و نيز نظارت بر اخلاق و عادات خواجه غلام السيدين از همان ابتدا با احتياط انجام مىگرفت . نمرات درس عربى او هميشه در سطح عالى بود ، به‌طورى كه در سال 1915 م مىتوانست نوشته‌هاى خود را به زبان عربى بنويسد . در سال 1923 م براى تحصيلات عالى به انگلستان رفت و بعد از دريافت مدرك فوق ليسانس به وطن خويش بازگشت و رئيس دانشگاه تربيت معلم علىگره شد و به مقام رياست آموزش و پرورش حكومت كشمير رسيد و در دوران وزارت مولانا ابو الكلام آزاد رئيس آموزش و پرورش حكومت هند شد . بعد از وفات مولانا آزاد به افتخار بازنشستگى نايل آمد ، اما فعاليتهاى او در سخنرانى و تصنيف و تأليف تا آخر عمر ادامه داشت تا آنجا كه براى سخنرانيهاى علمى به آمريكا سفر كرد . وى هم سخنران بود و هم\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nنويسنده ، از يك طرف سخنرانى خوش‌بيان و از طرف ديگر مصنفى لايق بود ، و كتابهاى متعدد و با ارزشى به زبانهاى اردو و انگليسى نوشت . « چراغى در طوفان » كه دربارهء شرح حال چند تن از بزرگان است برندهء جايزهء پنج هزار روپيه از طرف حكومت هند شده است . خواجه در ماه ذيقعده 1391 ه ق / 19 دسامبر 1971 م وفات يافت . تصانيف ديگر او به شرح زير است :\r\nمقاله‌اى براى اخذ مدرك تربيت معلم ، تحت عنوان « تمايل تعليم جديد در غرب » ؛ تشكيل سيرت قومى ؛ تحريك تعليمى علىگره ؛ مفهوم حقيقى تمدن ؛ اصول تعليم ؛ تعليم اسلامى در هندوستان ؛ آموزشگاه مستقل ؛ يك مرد درويش ( شرح زندگى پدرش ) ، شرح حال ؛ بنيانهاى جديد تعليم ؛ نجىّ ، تعزيت نامه‌اى مختصر كه خواجه به مناسبت وفات زن پسر عم خود خواجه احمد عباس فرزند خواجه غلام السبطين نوشته است . نام آن زن مجتبايى خاتون معروف به نجى و دختر صديقه ، خالهء مرحوم خواجه بود . صديقه دختر مولوى اخلاق حسين و نوهء مولانا حالى بود .\r\nخواجه فردى اديب ، فاضل و سخنران و همچنين بسيار خوش‌اخلاق و مهربان و متواضع بود ، بااين‌كه چندين سال در اروپا زندگى مىكرد و در هندوستان نيز با طبقات اشراف رابطه داشت ، ولى بشدّت پايبند و علاقه‌مند به مذهب بود و هميشه از جنگ و جدال و دسيسه و گروه‌گرايى دورى مىجست ، شمرده شمرده حرف مىزد و گفتارش شيرين و جالب بود ، در نوشته و گفتارش به كسى آزار نمىرساند و نسبت به همه خوش‌رفتار و مهربان بود .\r\n\r\nغلام عباس 1260 ه ق / 1844 م 1334 ه ق / 1915 م\r\nمولانا سيد غلام عباس بن نجف حسين در رسول‌پور ، بخش پلول بلوك گورگانوه در سال 1260 ه ق مطابق با 1844 م به دنيا آمد . تحصيلات ابتدايى را در منزل خود فراگرفت و در سن شانزده‌سالگى مولانا سيد حامد حسين فردوس مآب او را همراه خود به لكنهو برد و مدت دوازده سال وى را تحت تعليم خود قرار داد . او با مولانا ناصر حسين همدرس بود و بعد از اتمام تحصيلات متوسطه با كسب اجازه بنا به دستور استادش براى تبليغ امور دينى به مولتان رفت و در نزديك مسجد شاه‌گرديز سكوت گزيد و به فعاليتهاى دينى پرداخت .\r\nدر سال 1308 ه ق / 1890 م او را به عنوان استاد به كالج دولتى حيدرآباد دكن دعوت كردند و پس از گذشت سالها يعنى در سال 1322 ه ق از حيدرآباد به قصد حج و زيارت به مدينهء\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nمنوره ، نجف ، كربلا و كاظمين و مشهد سفر كرد و از سوى علماى بزرگ عراق به دريافت اجازه نايل آمد . از ميان اجازاتى كه دريافت كرده ، اجازهء آية اللّه شيخ محمّد تقى نجفى اصفهانى بن محمد باقر در تاريخ 17 جمادى الثانى 1322 ه ق مىباشد كه روى آن مهرهاى آقاى ميرزا محمد هاشم و آقاى شيخ محمد مهدى نجفى و آقاى رازى ديده مىشود . اجازه‌اى ديگر از طرف آية اللّه ميرزا محمد حسن شيرازى براى او صادر شده كه موجود است .\r\nوى در ماه محرم 1334 ه ق به وطن خود بازگشت و در 15 محرم همان سال درگذشت .\r\nفرزند ديگرش سيد حيدر عباس ، در قيد حيات است و در مولتان سكوت دارد .\r\n\r\nغلام عباس ، الحاج ميرزا 1305 ه ق / 1887 م 1389 ه ق / 1969 م\r\nمولانا حاج ميرزا غلام عباس كه از بركات او ، شيعيان جنوب هند ، مدارس و ميسور استفاده مىكردند ، يكى از دانشمندان بزرگ در علوم شرقى و غربى بود . مدت 25 تا 30 سال در دانشگاه تدريس كرد و پس از بازنشستگى به تأليف و تصنيف به زبانهاى اردو و انگليسى مشغول شد و مورد ستايش قرار گرفت .\r\nدر حديث ، تفسير ، فقه و تاريخ تبحر داشت ، و شعر نيز مىسرود و سخنرانيهاى علمى ايراد مىكرد ، وى از مدارس به كراچى آمد و در همان جا سكونت گزيد .\r\nهمسرش در 25 رجب 1387 ه ق و خودش نيز در حدود هشتاد و پنج‌سالگى در 29 رجب 1389 ه ق درگذشتند .\r\nتصانيف او عبارتند از : ثمرة الفوائد ؛ رهبر اطفال و فردوس تخيل و كتابى در شرح زندگى حضرت امام حسين عليه السّلام به زبان انگليسى .\r\n\r\nغلام حيدر شاه 1365 ه ق / 1946 م\r\nاو يكى از علماى بهار و شاگرد خاص نجم العلماء بود كه در حدود سال 1365 ه ق درگذشت .\r\nآثارى كه از او باقى مانده عبارتند از : منهج النجاة ( ادعيه ) ؛ مواعظ جعفريه كه هر دو كتاب به چاپ رسيده است .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n\r\nغلام صادق 1355 ه ق / 1936 م\r\nمولانا غلام صادق ، فردى مقدس ، عابد و عالم بود و در كهجوه زندگى مىكرد . وقتى كه پسرش مولانا على حسين امام جمعه و جماعت مرشدآباد در سال 1352 ه ق فوت شد سنّ مولانا غلام صادق 86 سال بود .\r\n\r\nغلام محمد 1300 ه ق / 1883 م\r\nمولانا سيد غلام محمد ساكن ريوارى و شاگرد ممتاز العلماء مولانا سيد محمد تقى بود و از وى به دريافت اجازه نايل آمد .\r\nوى امامت جمعه و جماعت جيپور را برعهده داشت و در 21 رمضان 1300 ه ق درگذشت .\r\n\r\nغلام مهدى ، مدراسى ه ق / م\r\nمولانا غلام مهدى فردى فقيه و مجتهد و عالمى جليل در مدراس بود . وى در سال 1958 م در قيد حيات بود . و در بعضى از روزنامه‌ها به خدمات مهم او اشاره شده است .\r\n\r\nغلام نبى اللّه احمد خان بهادر ، مجتهد 1260 ه ق / 1844 م 1324 ه ق / 1906 م\r\nمولانا غلام نبى احمد خان بن غلام اسد اللّه معروف به نواب مجد الدوله نوهء والى « كرناتك » بود و از علماى عراق اجازهء اجتهاد داشت و از مراجع تقليد ميسور ، مدراس و جنوب هند به شمار مىرفت . فردى پرهيزگار و صابر و متواضع بود . جد امجد وى القاب خان بهادر اعلاجاه و والاجاه داشتند .\r\nمولانا غلام نبى اللّه احمد خان لقب خان بهادر و منصب قضاوت هر دو را داشت و به اصطلاح ذو الرئاستين بود . از صدها سال پيش وضع شيعيان ميسور رضايت‌بخش نبود ، اما با كوشش و زحمات او رو به بهبود گذاشت و مجالس عزادارى و نماز جماعت بر پا شد و در سخنرانيهاى او همگان شركت مىكردند .\r\nهمراه كتاب شمس الهداية تأليف غلام حسين حيدرآبادى ، دو متن عربى از غلام نبى هم چاپ شده است كه نشان‌دهندهء آن است كه وى بر عربى و فارسى تسلط كامل داشته و قابل ذكر\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاست كه علماى معاصر با نظرات فيلسوفانهء وى اختلاف داشتند .\r\nتاريخ وفاتش 30 شوال 1324 ه ق است .\r\nتصانيف او عبارتند از : بصاير ، در ردّ مذهب طبيعيون و عقايد وهابى ( چاپ باغ حسام الملك در مدارس ) .\r\n\r\nغنى نقى زيدپورى 1220 ه ق / 1805 م 1257 ه ق / 1841 م\r\nمولانا سيد غنى نقى شاگرد سيد العلماء مولانا سيد حسين عليين مكان و دوست مفتى محمد عباس و يكى از سادات رضوى و از امراى زيدپور بود .\r\nدر فقه ، كلام بخصوص در لغت و ادب بسيار مهارت داشت ، نمونه‌اى از نظم و نثر وى در كتاب نجوم السماء موجود است . از همان نوجوانى به حسن اخلاق مشهور بود و در زمان سلطان غازى الدّين حيدر هيئتى از مصنفان تشكيل شد كه مولانا نيز يكى از اعضاى اصلى آن هيئت بود و گفته شده كه در تهيه و تدوين كتاب « تاج اللغات » شركت داشته يا شايد قسمتى از آن تأليف وى بوده است .\r\nاز همدرسان و دوستان خاص مفتى بود .\r\nنامه‌هاى مفتى در كتاب ظل ممدود و ديوان رطب العرب موجود است .\r\nافسوس كه مولانا غنى نقى در سن سى و سه‌سالگى در 11 جمادى الثانى 1257 ه ق درگذشت و جنازهء وى از لكنهو به زيدپور انتقال داده شد . مفتى محمد عباس در سال 1274 ه ق وقتى به زيدپور رفت بر قبر مولانا غنى نقى فاتحه خواند و اين شعر را سرود :\r\n به مرقد رسيديم با همدگر * فشانديم گل ، از دعاى سحر\r\nدلم سوخت بر قبر آن قدردان * ز دل سورهء قدر خواندم بر آن\r\nبه ياد اندر از صحبت پاك او * نشستيم تا دير ، بر خاك او\r\nبسى از سر شام تا نيم‌شب * ز حرف و حكايت نمىبست لب\r\nبه تشويق من شوق اشعار كرد * به اصلاح من در سخن كار كرد\r\nدرين وادى آمد ز آورد من * تصانيف او هم قلم خورد من\r\nسفر كرد چون در شباب از جهان * ز جد و پدر داشت چندى نشان\r\nكنون زو بجز استخوانى نماند * ز اصل و فروعش نشانى نماند \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n همين است حال جهان خراب * فيا للدواهى و يا للمصاب \r\n\r\nتصانيف او عبارتند از :\r\nرسالهء فرقيه ، لغت قريب المعنى ؛ تاج اللغات ( اكثر بخشهاى عربى اين كتاب را او نوشته است ) ؛ شرح دعاى صباح ، ( خط ) ، و ساير رسائل خطى .\r\n\r\nغياث كمال شيرازى 950 ه ق / 1543 م\r\nمولانا غياث كمال ، مورخ ، اديب و فردى حكيم و طبيب بود كه در دكن سكونت داشت .\r\nعلامه شهيد نور اللّه شوشترى از آثار علمى وى ياد كرده ، بخصوص مدح و قصايدى كه دربارهء اهل البيت سروده ، در مجالس المؤمنين بيان داشته است . ملا غياث در سال 941 ه ق در قيد حيات بوده است .\r\n\r\nغلامحسين دكنى 1280 ه ق / 1863 م\r\nعالم كبير ، فاضل عاليقدر ، معاصر علامه تفضل حسين خان ، استاد در علوم معقول و منقول ، قاضى شرعى حيدرآباد و جامع محاسن اخلاقى و آداب و انسان‌دوستى بود . شهرت او در سال 1258 ه ق به اوج خود رسيد . مولانا شيخ غلامحسين دكنى در اصل از اهالى شاه‌جهان‌آباد دهلى بود ، تاريخ وفاتش حدود سال 1280 ه ق مىباشد .\r\nرساله‌اى در مبحث جعل بسيط و مركب از آثار اوست .\r\n\r\nغلام‌رسول مبارك‌پورى 1350 ه ق / 1931 م\r\nمولانا غلام‌رسول بن نصر اللّه در مبارك‌پور ، در محلهء « پوره ، بلوك اعظم‌گره » متولد شد ، اجداد او هم در همان‌جا زندگى مىكردند . تحصيلات ابتدايى را در زادگاه خود نزد استادان و علماى محمّدآباد به پايان رسانيد ، آنگاه به مدرسهء ناظميهء لكنهو وارد شد و مدارك علمى را دريافت كرد و سپس به تحصيل علم طب پرداخت و به وطن خود بازگشت و ازآنجا به ايالت بهار رفت و در همان جا درگذشت . برادر مولانا غلام‌رسول به نام محمد اصغر نيز فردى عالم بود .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nغلامرضا 1395 ه ق / 1975 م\r\nمولانا ميرزا غلام رضا ، صدر الافاضل فردى بسيار مقدس و طبيبى حاذق و فاضل بود ، در اواخر عمرش مدرس سلطان المدارس شده بود و در همان زمان درگذشت . تاريخ وفاتش حدود سال 1395 ه ق است .\r\n\r\nغلام عباس مبارك‌پورى 1350 ه ق / 1931 م\r\nمولوى غلام عباس بن مولوى غريب اللّه از اهالى مبارك‌پور اعظم‌گره بود . وى نزد پدرش به تحصيل علم پرداخت و در علوم اسلامى از ذوق و استعداد خاصى برخوردار بود . در قريهء ( شهرك ) سمبهى سكونت گزيد و افراد زيادى از وجود او مستفيض مىشدند او نيز شعر مىسرود و اشعار خود را در نزد صابر نظام‌آباد شاگرد ناسخ لكنهوى اصلاح مىكرد . احاديث و آيات را براحتى به نظم درمىآورد و در بحور و صنايع مشكل ، شعر مىگفت .\r\nنمونهء كلام وى در خمخانهء جاويد جلد پنجم موجود است . مقالات او در روزنامه‌ها چاپ مىشد . در حدود سال 1931 م از دنيا رفت .\r\nمنشى شيخ غلامحسين عاشق ، فرزند او بوده است .\r\n\r\nغلام قاسم 1345 ه ق / 1935 م\r\nفردى بسيار عالم و فاضل بود و كتاب معروف مناظره به نام « احمر » را نوشت ، آنگاه به‌سوى كربلاى معلا هجرت كرد و در همان جا در 29 محرم 1354 ه ق درگذشت .\r\n\r\nغلامعلى كاتهياوارى 1280 ه ق / 1863 م 1363 ه ق / 1944 م\r\nحاجى غلامعلى بن حاجى اسماعيل فردى مبلغ ، خطيب ، اديب و مصنف « كاتهياوار ، گجرات » بود ، او در هيچ مدرسه‌اى درس نخوانده بود ، اما سرپرستى امور مذهبى جماعت اثنا عشرى را برعهده داشت . غلامعلى از افراد پرهيزكار ، خوش‌اخلاق و خوش‌صحبت به شمار مىرفت . وى دربارهء اصول و فروع دين و نيز اخلاق كتابهاى متعددى تأليف كرده است .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nف\r\n\r\nفتحعلى فيض‌آبادى 1300 ه ق / 1882 م\r\nمولانا ميرزا فتحعلى يكى از علماى فيض‌آباد و هم‌زمان با مولانا نجف على و حكيم محمد نواب بود . عبد الحىّ در نزهة الخواطر جلد هفتم در صفحهء 154 وى را جزء استادان حيدر على فيض‌آبادى ( درگذشته به سال 1299 ه ق ) ذكر كرده است .\r\n\r\nفتح اللّه شيرازى 920 ه ق / 1514 م 997 ه ق / 1589 م\r\nمير فتح اللّه شيرازى از سادات شيراز بود و در زادگاه خود تربيت يافت . وى در علوم حديث ، فقه ، اصول ، عقايد و ادب ، نجوم و هيئت ، رياضى ، فلسفه ، طب ، كيميا ، حساب ، طلسمات ، معقول و منقول به درجهء كمال رسيد . از استادان مشهور وى كمال الدّين شيروانى ، مير غياث الدّين منصور شيرازى ، احمد كرد و جمال الدّين محمود را مىتوان نام برد .\r\nوى از لحاظ هوش ، كمال و لياقت تا نقاط دوردست شهرت پيدا كرد . ابراهيم عادل شاه اول ، پادشاه علم دوست بيجاپور بعد از كوشش بسيار موفق شد تا او را به بيجاپور بخواهد و وكيل مطلق خود كند و تربيت شاهزاده على عادل شاه را برعهده گيرد . اين قضيه مربوط به سال 965 ه ق يا كمى بعد از آن است . بعد از ابراهيم عادل شاه روابط او با على عادل شاه به هم خورد تا اينكه سرانجام در سال 988 ه ق على عادل شاه به قتل رسيد .\r\nابراهيم عادل شاه در زمان حيات خود از مير فتح اللّه قدردانى مىكرد و او را به جاه و مقام\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nرساند . مير فتح اللّه در حدود سال 991 ه ق با شيخ فيضى ملاقات كرد . فيضى بعد از برگشتن از دكن ، دربارهء او با اكبر شاه به مذاكره پرداخت .\r\nاكبر شاه به حاكم بيجاپور نامه نوشت كه او را به حضور بخواند . مير فتح اللّه در سال 991 ه ق به فتح‌پور سيكرى آمد . پادشاه ، خان خانان و حكيم ابو الفتح را به استقبال وى فرستاد ، به محض ورود به دربار ، پادشاه با القاب امين الملك ، عضد الدوله ، عضد الملك و منصب سه‌هزارى يا صدارت وى را سرفراز كرد و زمين و ملك داد . سپس دختر مظفر خان تربتى را به عقد خويش درآورد . مردم به هنگام جشن نوروزى به تزيين سردر منازل خود و ايجاد طاق نصرت پرداخته بودند . اكبر شاه بازديد كرد و از طاق نصرت فتح اللّه شيرازى بسيار خوشش آمد و در شگفت شد .\r\nشاه علاوه بر زيبايى اين ايوان ، آثارى از قبيل آلات علم ، هيئت ، اسطرلاب ، ماشين آلات عجيب و غريب جرّاثقال ، نقشه‌هاى نظامى فلكى ، سيارات متحرك و تحقيقات جديد را مشاهده كرد و به قدر و اهميت مير پى برد .\r\nاكبر شاه او را در جرگهء مصاحبان معتمد و مقرب خود داخل كرد ، چرا كه وى در اصلاحات قوانين مالى و ديوانى و ترتيب و تنظيم تقويم جديد استاد بود . وى در سال 994 ه ق همراه با خان اعظم به دكن و گجرات رفت و پس از اينكه ازآنجا بازگشت اكبر شاه او را همراه خود به كشمير برد . در همين سفر بود كه بيمار شد و سرانجام در 3 شوال 997 ه ق درگذشت و در منطقهء كوه سليمان به خاك سپرده شد . مادّهء تاريخ وفات او جملهء « فرشته بود » مىباشد .\r\nاكبر شاه به مناسبت وفات او گفت :\r\n« مير فتح اللّه وكيل ، حكيم ، طبيب و منجم ما بود . اگر اين شخص در دست انگليسيها مىافتاد و براى حصول او كل خزانه را تقاضا مىكردند ، بازهم ارزان بود » .\r\nمير فتح اللّه در امور مذهبى فردى راسخ و عالمى شجاع بود . وى مانند ساير امراى شيعه هرگز با ترس زندگى نكرد . افكار و نظرات خود را مخفى نمىداشت و در دربار شاهى در حضور همه با دست باز نماز مىخواند . وى به تدريس علاقه‌مند بود . طلاب هميشه در درس وى حاضر بودند و با امرا و بزرگان و شاهزادگان با احتياط ملاقات مىكرد . حكيم ابو الفتح عنوان « اعلم العلماء و احكم الحكماء » به او داده بود . بداينى از علم ، عمل ، دين و ديانت وى تعريف مىكرد و فيض دربارهء او گفته است :\r\n بر او دانشورى شد ختم ، نازم بر خداوندى * كه در يك ذات پنهان كرد عالم عالم دانش \r\n\r\n","description":"","footnote":"","page_name":" 431 ","page_number":431},
  {"content":"\r\n\r\n قوام عالم فطرت ، مدار و مركز صفوت * بناى عالى معنى ، اساس محكم دانش\r\nخليل آتش فكرت ، كليم ايمن رفعت * صفى عنصر بينش ، مسيح مريم دانش\r\nسجلّ علم و دين دايم كه بىمجد و بها ماند * كه در خاك فنا گم شد ، نگين خاتم دانش\r\nگرامى امهات فضل را فرزند روحانى * ابوالآباى معنى ، شاه فتح اللّه شيرازى\r\nمباهات از وجود كامل او بود دوران را * به دوران جلال الدّين ، محمّد اكبر غازى\r\nشهنشاه جهان را در وفاتش ديده پرنم شد * سكندر اشك حسرت ريخت كافلاطون ز عالم شد \r\nمرثيه‌اى ديگر كه نشان‌دهندهء علم و عمل حكيم ابو الفتح گيلانى و فتح اللّه شيرازى است ، در كليات فيضى ديده مىشود . در اينجا فقط پنج بيت نقل مىشود :\r\n ز آنها دو نامور خلف الصدق روزگار * كافلاكشان بزاد بحمل دو صد قران\r\nاول ، امام دين ، عضد الدوله ، بحر علم * قرّابه حقايق و علامهء زمان\r\nديگر ، حكيم عهد ، ابو الفتح آنكه بود * مجموعهء معانى و ديباچهء بيان\r\nوا حسرتا ! كه رفت فلاطون دوربين * وا عبرتا ! كه مرد ارسطوى كاروان \r\nاز بيان مورخان روشن مىشود كه حكيم فتح اللّه شيرازى همرتبهء نصير الدّين بوده و در پخش و نشر علوم معقول و علوم معاصر سهم بسزايى داشته است به‌طورى كه در شبه قارهء هند دروس منطق و فلسفه به حكيم فتح اللّه شيرازى ختم شده است ، علاوه بر فلسفه ، در زمينهء ساير علوم هم تجربياتى به دست آورد و به اختراع بعضى چيزها توفيق يافت ، اما به خاطر بىتوجهى حكومت ، تحقيقات او ادامه نيافت . مختصرى از كارها و اختراعات او از اين قرار است :\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nعلاوه بر نمايش نوروز سال 991 ه ق در حضور اكبر شاه ، آيينهء دورنما ( رادار قديم ) را اختراع كرد كه چيزهاى دور و نزديك به رنگ عجيب و غريب ديده مىشد . اشياى نزديك بزرگ و اشياى دور تر بزرگتر نشان داده مىشد ، يكى از اين رادارها را به شاه تقديم كرد و يكى را نيز در منزل خود در آگره نگه داشته بود كه در آنجا به آزمايش مىپرداخت . ديگر از اختراعات او تفنگ خودكارى بود كه دوازده فشنگ را يكى پس از ديگرى به نوبت شليك مىكرد . سوم توپ قلعه‌شكن بود ، اين توپ از توپهاى قوى و محكم بود كه براى تخريب قلعه‌هاى مستحكم مفيد واقع مىشد . چهارم آسياب بادى ، اين آسياب خودكار در بالاى يك كوه در فتحپور سيكرى ساخته شده بود و آرد را آماده مىكرد . مىگويند كه آثار اين آسياب در روستاى چريارى ، نزديك فتحپور سيكرى هنوز باقى است . پنجم ، اختراع پلكان حلقه‌اى كه به صورت حلقه در حلقه ساخته بود و انسان را پله به پله به بالاى كوه مىبرد . دربارهء ساير اختراعات او اطلاعى در دست نيست .\r\nتصانيف او عبارتند از : تكملهء حاشيهء علامه دوانى بر تهذيب المنطق ؛ حاشيه بر حاشيهء دوانى جو متداول هوا ؛ حالات و عجايب كشمير ؛ زيج جديد اكبر شاهى و تأليف بعض از اجزاى تاريخ الفى و غيره .\r\nعده‌اى بعضى از كتابهاى ملا فتح اللّه كاشانى تحت عنوان تفسير منهج الصادقين ، خلاصة المنهج ، ترجمه نهج البلاغة و ترجمهء قانون بو على سينا ( تأليف فتح اللّه بن فخر الدّين شيرازى ) را فقط به خاطر شباهت نام به غلط به مير فتح اللّه منسوب كرده‌اند .\r\n\r\nفتح محمد عباسى جونپورى 1240 ه ق / 1824 م\r\nمولانا فتح محمد بن محمد عوض علوى يكى از علما و فقهاى جونپور بود . وى شرافت خود را در اين مىدانست كه از اولاد حضرت عباس عليه السّلام است . موطن اصلى او جونپور بود و در محضر استادان معاصر كسب علم كرد و از محضر پدرش نيز مستفيض شد . محمد عوض يكى از شاگردان مولانا ميرعسكرى بود .\r\nمولانا فتح محمد در سال 1240 ه ق درگذشت و فرزندش مولانا غلامحسين ، فردى نامور و حكيم بود . از تصنيفات او چيزى در دست نيست ، اما دربارهء فلسفه و حكمت نوشته‌هايى موجود است .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n\r\nفخر الدّين احمد خان معروف به ميرزا جعفر 1230 ه ق / 1815 م\r\nفخر الدّين بن محسن الزمان بن فخر الدّين بن زين الدّين عالمگيرى در لكنهو تولد و تربيت يافت . صرف و نحو را در محضر مولوى ثناء اللّه و حكمت را در نزد ملا مبين و رياضى را در خدمت خان علامه تفضل حسين خان فراگرفت .\r\nدر هندسه ، رياضى ، حساب و نجوم بىمثال بود و در فقه ، اصول ، ادبيات عرب و فارسى و نيز خوشنويسى و خطابت مهارت كامل داشت و شاگرد غفران مآب بود .\r\nتصانيف او عبارتند از : حيدريه ، المسمّى به آصفيه ؛ حاشيهء تحرير اقليدس ؛ حاشيهء مجسطى ؛ رسالهء آصفيه ، در اين رساله اخبار ائمه عليهم السّلام و اقوال فقها را به نحوى بسيار جالب جمع‌آورى كرده كه دليلى بر شايستگى علمى اوست .\r\nتاريخ وفاتش در « حيات غفران مآب » آخر رجب 1230 ه ق در لكنهو نوشته شده است .\r\nبعضى از حضرات 1235 ه ق را سال وفات او نوشته‌اند كه صحيح نيست .\r\n\r\nفدا حسين 1242 ه ق / 1826 م 1319 ه ق / 1901 م\r\nفداحسين در محلهء چوهتّة در شهر لكنهو زندگى مىكرد . در علوم معقول يد طولا داشت و در ماليركوتله طبيب حكومت محلى بود ، سپس ازآنجا به رامپور رفت و تا سال 1319 ه ق در قيد حيات بود و در سن بيش از هفتادسالگى درگذشت .\r\nاز تأليفات او مىتوان شرح زيارت ناحيه ( يك بخش ) را نام برد .\r\n\r\nفدا حسين ، شيخ 1278 ه ق / 1861 م 1353 ه ق / 1934 م\r\nشيخ فدا حسين فرزند شيخ فدا على عيش لكنهوى در روز پنجشنبه 10 رمضان 1278 ه ق در لكنهو متولد شد . نام اصلى وى نظير حسن بود و در كتاب الاعتذار خود را بدين شرح معرفى كرده است :\r\n« محمد الشهير سراج الدّين حسن بن عيس القرشى التيمى الاموى اليمانى ، الدرشن‌خانى ، عرف به فداحسين » .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nولادت و تربيت او در لكنهو انجام يافت و در نزد علما و شيوخ شيعه و سنى درس خواند و همچنين در محضر مولانا كمال الدّين و مولانا حبيب حيدر فقه ، عقايد ، منطق ، فلسفه ، اصول و ادب را فرا گرفت .\r\nدر فقه و اصول از علماى شيعه و سنى به دريافت اجازه نايل آمد . در ميان اجازه‌دهندگان علماى سنى مىتوان افراد ذيل را نام برد :\r\nشيخ حسين بن محسن سبعى ، حسن الزمان تركمانى ، عبد المجيد خان ؛ ابو البركات القسطى ، عبد الحق محدث دهلوى .\r\nاز ميان علماى شيعه كسانى كه به او اجازهء روايت داده بودند عبارت بودند از :\r\nعلامه نورى ، مولانا حسين و صدر المحققين مولانا ناصر حسين و سيد باقر .\r\nوى در سال 1908 م به سمت استاد عقايد شيعه و فلسفهء دين در دانشگاه علىگره منصوب شد ، مقالات عربى او در مصر و بيروت به چاپ مىرسيد . در ادبيات عرب و نيز زبان‌شناسى و علوم جديد و قديم و همچنين زبان انگليسى اطلاعات وسيعى داشت و از اركان انجمن تاريخ دانشگاه پنجاب و از ممتحنين دانشگاههاى متعدد به شمار مىرفت .\r\nسرانجام در سال 1934 م در بسوان ، بلوك سيتاپور ( يوپى ، هند ) درگذشت . فرزندش پادشاه حسين كه مفسر قرآن مجيد به زبان انگليسى بود جانشين او شد .\r\nتصانيف او عبارتند از : الاستشعار فيما سنح لى من الفلسفة الالهية من نوادر الافكار ؛ قصيدهء لامية مع الشرح ( چاپى ) ؛ مقدمة النور ؛ اليمّ العجاج فى اسانيد السراج ؛ كتاب تبيان ؛ . . . فى معجزات الخواص ؛ عراد الهنود ؛ الانسان الاول ؛ شرح اجناس الجناس ( ناتمام ) ؛ حواشى اجناس ( چاپى ) ؛ كتاب الزائر ؛ كتاب دليل الضارب ؛ كتاب الحق المبعثر ؛ كتاب المبعثر ؛ كتاب الكشف ؛ عبرات العين ؛ اكمال السند ؛ الافتخار ؛ كتاب الاعتذار عما يتعامل من رسوم العزا فى تلك الامصار ، چاپ علىگره 1326 ه ق ( اين كتاب نزد من موجود است ) ؛ تحفة الدهر ؛ اعلام الورى ؛ نقد الآثار ؛ طلوع الصباح ؛ مذهب عقل ( اردو ) ؛ قصيدة اللامية الهند ؛ قصائد عربيه سبيكة اللجين فى مناقب مولانا ناصر حسين ؛ شرح قصيدهء واليه جناب مفتى .\r\n\r\nفرج اللّه شوشترى 1085 ه ق / 1674 م\r\nملا فرج اللّه شوشترى فردى عالم ، فاضل ، اديب و در حيدرآباد شاعرى با وقار به شمار مىرفت و در محافل و انجمنهاى علمى مورد احترام بود و مردم او را دوست مىداشتند .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nسيد عليخان مدنى ( 1080 ه ق ) او را ملاقات كرده بود و حدس مىزد كه وى بيش از هفتاد سال سن داشته است . در مدح امير نظام الدّين احمد چندين قصيده عربى در سلافة العصر ( ص 492 ) به چشم مىخورد .\r\nسلطان عبد اللّه قطب شاه به او بسيار احترام مىگذاشت .\r\nصائب احساسات و محبت خود را چنين بيان كرده است :\r\n همين ز خاك فرج كامران نشد صائب * كه فيض هم به ظهورى ازين جناب رسيد \r\n\r\nفرحت حسين 1319 ه ق / 1902 م 1349 ه ق / 1930 م\r\nحافظ امان اللّه بنارسى استاد اورنگ زيب عالمگير بود . بنابراين خاندان وى عزت و احترام زيادى داشت . مولانا محمّد على جد امجد مولانا فرحت حسين در بنارس فردى عالم بود . مولانا فرحت حسين در مارس 1902 م در نزديكى جونپور به دنيا آمد . بعد از تحصيلات ابتدايى در محضر مولوى محمد رضا درس خواند . در سال 1918 م در امتحان ملا و در سال 1920 م در امتحان ملا فاضل در الله‌آباد شركت كرد و موفقيت به دست آورد .\r\nوى در محضر مولانا شبير حسن جونپورى فقه و ادب را فراگرفت .\r\nدر سال 1921 م به جاى جد خود مولوى محمد على در كالج كوينز استخدام شد و در سال 1926 م به دانشگاه علىگره رفت و بعد از مدتى مسئول دبيرستان دولتى غازىپور شد .\r\nسرانجام در سال 1349 ه ق برابر 1930 م طبق گزارش « ويژه‌نامهء انجمن وظيفه » درگذشت .\r\n\r\nفرمانعلى 1270 ه ق / 1853 م 1334 ه ق / 1916 م\r\nحكيم مولانا حافظ سيد فرمانعلى در قريهء چندن پتى ، در ايالت بهار به دنيا آمد . براى تحصيل علم از وطن خود به لكنهو رهسپار شد . در آنجا مدرسهء ناظميه تازه تأسيس شده بود ، در همان مدرسه به تحصيل پرداخت . در 1313 ه ق مدرك ممتاز الافاضل را با نمرات خوب به دست آورد . علاوه بر آن در امتحانات ملا فاضل نيز شركت كرد و شاگرد اول شد .\r\nمولانا بسيار باهوش و فهيم بود . در مدت پنج ماه قرآن مجيد را حفظ كرد و بنا به تأييد بزرگان حفاظ قرآن ، همراه با حفظ قرآن ، به قرائت و فهم معانى و تفسير هم مىپرداخت . مدتى\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nدر اين كار مشغول بود . سرانجام ترجمه‌اى نفيس و تفسيرى مختصر آماده كرد كه مورد پسند مردم قرار گرفت ، مولانا علاوه بر تفسير ، حديث ، فقه ، اصول و علوم متداول از جمله علم طب را نيز آموخت و در معالجهء بيماران شهرت پيدا كرد .\r\nمدرسهء سليمانيه پتنه را تأسيس كرد و رياست مدرسه را برعهده گرفت و روش تدريس و تعليم را بالا برد . به خاطر وعظ ، خطابت و مناظره و نيز به خاطر هوش و حافظهء قوى ، مردم به او گرايش پيدا كرده بودند .\r\nمولانا براى مقابله در مناظره‌ها تا نقاط دوردست سفر كرد از جمله در پنجاب اولين بار مناظره‌اى در قادرآباد گجرات با قاديانيها تشكيل داد .\r\nمولانا فرمانعلى در مدرسه‌اى درس خوانده بود كه بيشتر افراد آن از علماى معروف كشور شدند . وى از نظر لياقت و شايستگى نسبت به ديگران ممتاز بود و به خاطر ترجمهء قرآن مجيد نسبت به ساير مترجمان معروف‌تر شد .\r\nمولانا فرمانعلى در 4 رجب 1334 ه ق به علت بيمارى درگذشت و تمام گروههاى علمى و مردم كشور در سوگ او نشستند .\r\nتأليفات او عبارتند از : ترجمه و تفسير قرآن مجيد ( اردو ، چاپى ) ، پنج كتاب علوم دينى ، رسالهء النحو ، كتاب الصرف ، كتاب المنطق ، كتاب فلسفه ، ( همه چاپ شده‌اند ) ؛ كتاب فدك ناتمام مانده بود كه بعدا مولوى اصغر حسين تمام كرد ، ( خطى ) .\r\n\r\nفضل على 1315 ه ق / 1897 م 1360 ه ق / 1941 م\r\nمولانا فضل على ، فاضل و مناظر بود و در مدرسة الواعظين به تبليغ مىپرداخت و با فرقه‌هاى مختلف از جمله با مسيحى و يهودى و آريايى و قاديانى و اهل سنت مناظره مىكرد .\r\nسرانجام در ربيع الاول 1360 ه ق درگذشت .\r\n\r\nفضل على ، ملّا فضلى 1123 ه ق / 1711 م 1190 ه ق / 1776 م\r\nشهرت ملا فضل على يا ملا فضلى به سبب كتابى است به نام « كربل كتها » ( داستان كربلا ) كه در شمال هندوستان اولين كتاب در نثر اردو به شمار مىرود . ملا فضلى برادر كرم على بود و\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nشايد نواب شرف عليخان پدرش بوده باشد . كربل كتها نوشته‌هاى روضه‌خوانى يا مجلس خوانى است ، اولين بخش آن در سن بيست و دو يا بيست و سه‌سالگى انجام گرفته است . سال تأليف 1149 ه ق است . بنابراين ممكن است سال تولدش 1122 ، 1123 ه ق باشد . فضلى در آغاز كتاب ، محمد شاه ( درگذشته به سال 1148 ه ق ) را در قيد حيات نوشته است . در سال 1161 ه ق در اين كتاب تجديدنظر به عمل آورد . در آن زمان احمد شاه بن محمد شاه صاحب تخت و تاج بود و دربارهء او ذكر مفصلى به صورت نظم به عمل آمده است .\r\nدر اندرون كاخ نواب شرف عليخان مجالسى برگزار مىشد و ملا فضلى در آن مجالس سخنرانى مىكرد . در آن زمان سخنرانى در مجالس عزا و ذكر مصائب سيد الشهداء محدود بود .\r\nنويسندگان مطابق استعداد و شايستگى خود و نيز به مناسبت ذوق مردم ، تأليفاتى دربارهء مجالس عزا انجام مىدادند و ملا فضلى مطالب آنها را به صورت سبك ادبى ، سليس و ساده درمىآورد .\r\nبه‌هرحال - كربل كتها - نوشتهء ملا فضلى مطابق رسم قرن دوازدهم مشتمل بر مضامين خاص است : مجلس اول در بيان رحلت حضرت رسول صلّى اللّه عليه و آله ، مجلس دوم دربارهء وفات حضرت فاطمه زهرا عليها السّلام ، مجلس سوم دربارهء شهادت حضرت على عليه السّلام ، مجلس چهارم دربارهء امام حسن عليه السّلام ، مجلس پنجم دربارهء مسلم بن عقيل ، در مجلس ششم دربارهء فرزندان جناب مسلم ، مجلس هفتم دربارهء احوال دشت كربلا و شهادت حر ، مجلس هشتم دربارهء شهادت حضرت قاسم ، مجلس نهم دربارهء شهادت حضرت عباس عليه السّلام ، مجلس دهم دربارهء شهادت حضرت على اكبر عليه السّلام ، مجلس يازدهم دربارهء شهادت حضرت على اصغر عليه السّلام ، مجلس دوازدهم دربارهء شهادت حضرت امام حسين عليه السّلام است . سپس پنج مجلس به عنوان خاتمه به صورت متفرقه اضافه كرده است .\r\nاز مطالعهء « كربل كتها » معلوم مىشود كه فضل على در نوجوانى در ادبيات فارسى مهارت داشته و به زبان عربى و نيز حديث ، عقايد ، تاريخ و انشاء و نوشتن آيات و روايات و اشعار آشنا بوده و در خطبه‌هاى طولانى دست داشته است .\r\nبيش از اين دربارهء فضل على چيزى به دست نيامد ، اما حكيم قاسم در « مجموعهء نغز » در سه چهار خط دربارهء فضل على به اين شرح سخن گفته است :\r\n« جنون ( تخلص مير فضل على ) در حضرت ( دار السلطنة ) دهلى ، نوجوانى بود كه در ابتدا مست تخلص مىكرد ، وى هنر كتاب‌خوانى ( روضه‌خوانى ) نيز داشت . زندگى را در سپاهى كرى\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n( خدمت سربازى ) مىگذراند . اكنون وضع او دگرگون شده ، بسيار شكسته حال است . خدا صلاح و فلاح به او ببخشد . ابتدا در شعرگويى شاگرد ميرامانى بود ، بعد از وفاتش شاگرد شيخ ولى اللّه محب شد » .\r\n( مجموعهء نغز ، ص 170 )\r\nدر اين تذكره اگر منظور از فضل على ، ملا فاضلى باشد ، در اين صورت قدرت اللّه قاسم از وى قبل از سال 1201 ه ق ياد كرده و تأليف مجموعهء نغز مربوط به سال 1201 ه ق است كه با ذكر كلمهء « نوجوانى » مفهومى ندارد ، زيرا با توجه به كتاب « كربل كتها » تولدش حداكثر در سال 1123 ه ق بوده است و اگر تولدش را در سال 1201 ه ق تصور كنيم سن او نزديك به هشتاد سال مىشود . نكتهء دوم اينكه ملا فضلى در زمان قاسم به عنوان خطيب مجلس عزا مشهور بوده است .\r\nنكتهء سوم اينكه وى سه تخلص داشته است : مست ، جنون و فضلى و ممكن است در غزل ، مست و جنون تخلص مىكرده ولى براى مرثيه‌گويى و كتاب‌خوانى تخلص او فضلى بوده باشد .\r\nاين نكته نيز قابل تأمل است كه در آن زمان كلمهء ملا ، لقب افاضل و اهل علم بود اما قاسم ، فضل على را سرباز نوشته و ممكن است تا آن زمان تعليمات كافى را فرانگرفته و يا علوم دينى را تا متوسطه خوانده باشد .\r\nكربل كتها اولين بار در سال 1965 م در دهلى منتشر شد و در كتابخانهء من موجود است ، از مطالعهء كربل كتها استنباط مىشود كه ملا فضلى اين كتاب را در دوران ابتدايى و ناپختگى تأليف كرده باشد و بعد از آن مراحل علمى و فنى را طى كرده و شايد بعد از يك‌عمر طولانى در حدود 1190 ه ق درگذشته باشد .\r\n\r\nفضل اللّه انجو ، شيرازى 750 ه ق / 1349 م 822 ه ق / 1419 م\r\nمولانا فضل اللّه انجو حسين بن ابراهيم طباطبائى از خاندان معزز شيراز بود . وى در هندوستان زندگى مىكرد و مورد احترام و عزت قرار داشت و از تقيه كردن هم دورى مىجست .\r\nدر تاريخ فرشته آمده است كه وى يكى از شاگردان ملا سعد الدّين تفتازانى بوده و سلطان شمس الدّين بهمنى تعليم و تربيت برادرزادگان خود ( فيروز خان و احمد خان ) را در سال 799 ه ق به عهدهء او گذاشته است . وقتى فيروز شاه بر تخت نشست به او منصب وكيل سلطنت و\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nلقب « ملك نايب » اعطا كرد . در سال 801 ه ق عليه ديوراى به ميدان كارزار رفت و پيروز شد و در سال 802 ه ق به قلعهء كهيرا و كوهستان گوندواره و مناطق ديگر حمله كرد و ( راجا ) نرسنگله را شكست داد . پادشاه به عنوان پاداش او را به مقام « سرلشكر » برار منصوب كرد . ديوراى در سال 822 ه ق با كمك راجه‌هاى آن منطقه ، دوباره حمله كرد و در آن جنگ مير فضل اللّه به قتل رسيد .\r\nفيروز شاه بهمنى براثر كوشش مير فضل اللّه شيعه‌مذهب شد . از ميان معاصران وى مىتوان مولانا لطف اللّه سبزوارى ، حكيم حسن گيلانى ، سيد محمد گازرانى ، سيد محمد گيسو دراز و ملا اسحاق سرهندى را نام برد .\r\nنام فرزند مير فضل اللّه مير غياث الدّين بود . قبرش در قريهء ديارنگرى در ايالت مالوه ، در قسمت شرقى مقبره نصير الدّين بر بالاى كوه است . وى نيز در دربار شاهان بهمنيه از علماى بزرگ و باوقار بود .\r\nنور اللّه شوشترى نوشته است كه خاندان انجو از قبايل قديم سادات شيراز است و شيعه و بدون تقيه بوده‌اند .\r\n\r\nفقير اللّه لاهورى ( ملا ) 1064 ه ق / 1654 م 1154 ه ق / 1741 م\r\nملا فقير اللّه ، فردى عالم و از فضلاى لاهور بود ، درسهاى عقايد و كلام تدريس مىكرد و به سن نودسالگى رسيد و به عنوان شاعر شهرت يافت و « آفرين » تخلص مىكرد .\r\n\r\nفياض حسين ، ايوبى 1289 ه ق / 1872 م 1351 ه ق / 1932 م\r\nحاجى مولانا حافظ خواجه فياض حسين انصارى در « كيرانا بلوك مظفرنگر » متولد شد . سال تولدش 1289 ه ق است . پدرش خواجه قاسم على فردى نيك ، پرهيزگار و عالم بود . وى خواجه فياض حسين را به منظور حفظ قرآن مجيد به مدرسه فرستاد و خواجه در سن ده‌سالگى يعنى در سال 1299 ه ق قرآن را كاملا حفظ كرد و در مسجد انصاريان در قريهء خود « كيرانا » تا چندين سال بعد از نماز عشا يك جزء قرآن را از حفظ مىخواند و از اين لحاظ شهرت يافت . در سال 1308 ه ق قرائت و تجويد را در محضر قارى جعفر على جارچوى فرا گرفت .\r\nخواجه فياض حسين كتابهاى فارسى را در محضر مولانا قاضى غلام عباس هنر خواند ، زيرا\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nمرحوم هنر سهارن‌پورى در دوران شاهى استاد زبان و ادبيات فارسى در لكنهو بود . خواجه تمام كتابهاى عربى را نزد مولانا خواجه عابد حسين سهارن‌پورى خواند و از سال 1301 ه ق تا 1311 ه ق در كالج عربى منصبيه به تحصيل علم اشتغال داشت ، در سال 1312 ه ق به لكنهو رفت و به مدرسهء حسينيه غفران‌مآب ( مؤسس آن راجه محمودآباد ) وارد شد و بعد به مدرسهء ناظميه رفت و تحصيلات عالى را تمام كرد و مدارك تحصيلى را از طرف مولانا نجم الحسن و جناب آقا اعلم بلد دريافت كرد .\r\nدرسهاى صدر الافاضل و ممتاز الافاضل را به پايان رساند و مدرك فاضل را از مدرسهء ناظميه به دست آورد و در سال 1317 ه ق در مدرسهء منصبيه بيروت نايب مدرس اعلا شد و سلسلهء تعليم و تعلم را ادامه داد و پيشرفتهايى در روش تدريس مدرسه حاصل شد و علاوه بر آن در شكارپور مدرسه‌اى به نام احسن المدارس تأسيس كرد .\r\nوى در سال 1318 ه ق به حيدرآباد دكن رفت و در زمينهء حفظ و قرائت قرآن جلساتى تشكيل داد . آن‌گاه براى زيارت به عراق رفت و با اعلام نجف و كربلا از جمله آية اللّه سيد كاظم طباطبايى ، آية اللّه سيد اسماعيل الصدر الموسوى و نور الاسلام و ضياء الايمان حجة اللّه فى العالمين آخوند ملا كاظم خراسانى ملاقات كرد .\r\nدر سال 1341 ه ق به سفر حج و زيارت مدينهء منوره مشرف شد و با تلاوت قرآن مجيد به لهجه‌هاى مختلف مردم را تحت تأثير خود قرار داد و افراد بسيارى به مذهب شيعه گرويدند .\r\nسرانجام در اوايل سال 1932 م مطابق سال 1351 ه ق درگذشت و در ميروت به خاك سپرده شد .\r\nتأليفات او عبارتند از : مناسك حج ، كه به دستور نجم الملة ترجمه كرد ؛ الحج ( مسايل و اركان حج ) ؛ نخبة الاحكام ؛ رسالهء قرائت ؛ تعليم زبان ؛ انيس المحدثين و رفيق الواعظين ( با تقريظ علامه غلامحسنين كنتورى ) ؛ مرآة العقول ( ترجمهء اردو ) و معالم الاصول ( چاپ شده ) .\r\n\r\nفياض عليخان 1220 ه ق / 1805 م\r\nدر تاريخ جهان‌نما در ضمن ذكر وقايع حيدرآباد در سال 1220 ه ق آمده است : عالىجناب فضيلت مآب ، مقدس كامل ، عالم عامل فياض عليخان مشغول تحقيق مسايل بود ، و از افراد عالى طبع و محتاط و متواضع و زاهد به شمار مىرفت .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nفيض محمد مكهيالوى 1298 ه ق / 1880 م 1371 ه ق / 1951 م\r\nملك العلماء مولوى فيض محمد ممتاز الافاضل بن كليم اللّه در سال 1880 در مكهيال ، بخش پنه دادنخان بلوك جهلم متولد شد . جد اعلاى وى عبد اللّه بن عون بوده كه از عراق به هندوستان رفته بود ، وى در مدارس مختلف هندوستان به تحصيل علم پرداخت و در سال 1912 م به عنوان مبلّغ مشغول به كار شد و از بهترين خطبا به شمار مىرفت و نيز در مناظره يد طولا داشت و در صدها مناظره شركت كرد و مخالفان را شكست داد به‌طورى كه هزاران نفر به تابعيت اهل بيت عليهم السّلام درآمدند . نام او در رديف فهرست كتاب الحق مع حيدر كرار به چاپ رسيده است و وفاتش در سال 1951 م مىباشد .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nق\r\n\r\nقادر حسين مدراسى 1250 ه ق / 1834 م 1320 ه ق / 1902 م\r\nملا قادر حسين داعى و مبلغ نامور بمبئى بود . مدارس و مساجد متعددى تأسيس كرد .\r\nآغاخانى و اسماعيليان را به عقايد اثناعشرى معتقد ساخت و شيعيان را به شريعت اسلام علاقه‌مند كرد . او با مخالفت و آزار مردم بمبئى مواجه گشت ، اما با صبر و تحمل و مجاهدت با آنان به مقابله پرداخت .\r\nملا قادر حسين در مدراس متولد شد و در سن هجده‌سالگى بود كه پدرش ، حنيف درگذشت . وى تحصيلات ابتدايى را در محضر استادان محلى به پايان رساند و بعد از مدتى عازم عراق شد . شيخ مرتضى انصارى ، مرجع بزرگ هنوز در قيد حيات بود و پس از درگذشت وى در سال 1280 ه ق مرجعيت به شيخ زين العابدين مازندرانى رسيد . ملا در محضر علما و استادان نجف و كربلا به تحصيل علم ادامه داد . حاجى ديوجى بهايى كه در آن زمان براى زيارت به عراق آمده بود از آية اللّه زين العابدين مازندرانى تقاضا كرد كه براى بمبئى شخص فاضل و عالمى را در نظر بگيرد ، ايشان مرحوم قادر حسين را براى بمبئى انتخاب كردند و ملا پس از اقامت ده‌ساله در عراق در ماه ربيع الثانى 1290 ه ق به بمبئى رفت و طبق خواستهء آية اللّه مازندرانى به خدمات تبليغ و تعليم و اخلاق پرداخت . آقاى مازندرانى در ماه ذىالحجّه 1309 ه ق درگذشت .\r\nملا در سال 1319 ه ق به زيارت عتبات عاليات به عراق سفر كرد و در همان جا فوت شد .\r\nخانه و مدرسهء ملا در بمبئى هنوز هم باقى است .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nاستادان او عبارت بودند از : سيد معين الدّين ( بمبئى ) ؛ مولوى حاجى باقر حسين ( مدراس ) ؛ مولوى سيد غلام حسين كربلايى ( مدراس ) ؛ حاجى عبد العظيم ( مدراس ) ؛ سيد محمد على نجفى ( مدراس ) ؛ حكيم مظهر ميان ( مدراس ) ؛ مولوى محمد مرتضى ( لكنهو ) ؛ مولوى مبارك حسين خان ؛ حاجى شيخ جعفر اصفهانى ؛ حاجى شجاعت على بيگ .\r\nاز ميان شاگردان وى ، حاجى غلام على معروف به حاجى ناجى قابل ذكر است .\r\nكتاب چراغ هدايت از تأليفات اوست كه چندين بار به زبان گجراتى و انگليسى چاپ شده است .\r\n\r\nقاسم آقا 1314 ه ق / 1895 م 1366 ه ق / 1947 م\r\nمولانا قاسم آقا ، نام اصلىاش سردار حسين ، فرزند اصغر مولانا سيد اعجاز حسين نقوى و نوهء مولانا سيد محمّد بود . در محضر پدرش قرآن مجيد و صرف و نحو گلستان و بوستان و اسكندرنامه را تمام كرد . مولانا اعجاز حسين در سال 1903 م / 1322 ه ق درگذشت . پدرم مىگفت كه در آن زمان سنش هشت سال بود .\r\nبعد از مرگ پدرش مولانا قاسم آقا به همت مادر گرامىاش به تحصيلات خود ادامه داد .\r\nدوستان پدرش از جمله ملا على نقى به تعليم و تربيت او كمك كردند ، او وارد كالج كيننگ شد و تقريبا بيست‌ساله بود كه تحصيلاتش را به پايان رساند ، اما به خاطر تأمين معاش و نگهدارى برادرزاده‌هاى بىسرپرست خود به تجارت پرداخت و آنان را سامان بخشيد ، آنگاه مجبور به ترك وطن شد و به حيدرآباد رفت و بعد از مشورت با شاگردان مرحوم پدرش ، براى انجام كار وكالت آماده گشت .\r\nمولانا در 28 اوت 1947 م 11 / شوال 1366 ه ق درگذشت و در كربلاى تال كتوره به خاك سپرده شد .\r\nاز آثار مرحوم پدرم و كتابهاى وى مانند شرائع الاسلام و شرح ميبدى و هداية الحكمه كه خودش نيز خوانده بود ، پيش من موجود است ، وى سخنرانى و روضه‌خوانى مىكرد و اشعار و قصايد فارسى هم مىسرود .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nقاسم على بحرينى 1349 ه ق / 1930 م\r\nمولانا سيد قاسم على بحرينى فردى عالم و فاضل و خطيبى اديب و شاعر و مصنفى بزرگ در لكنهو بود . وى صحيفهء سجاديه را به زبان اردو ترجمه كرد و احمد على موهانى بر همان اساس به ترجمهء انگليسى آن پرداخت ، ترجمهء معالم العلوم هم كامل شده بود اما به چاپ نرسيد .\r\nقاسم على در حدود سال 1930 م درگذشت .\r\n\r\nقاسم على حيدرآبادى 1240 ه ق / 1825 م 1302 ه ق / 1885 م\r\nميرزا قاسم على رشتى حيدرآبادى در علوم معقول و هيئت و هندسه و نجوم و خوشنويسى استاد بود . او شاگردان زيادى داشت و در 10 جمادى الاول 1312 ه ق در حيدرآباد وفات يافت .\r\n\r\nقدير الدوله عظيم‌آبادى 1270 ه ق / 1853 م\r\nنواب قدير الدوله بهادر عظيم‌آبادى از شخصيتهاى برجسته بود ، وى در زمان آية اللّه شيخ محمد حسن ، مصنف جواهر الكلام به نجف و كربلا رفت و همان جا سكونت گزيد .\r\nهميشه از لباسهاى مشروع استفاده مىكرد ، يعنى پارچهء لباس را از موطن اصلى خود « عظيم‌آباد و بنارس » به رنگهاى مختلف فراهم مىكرد و مىپوشيد و از نظر جسمى ، فربه و خوش‌قيافه بود .\r\nعلما به وى بسيار احترام مىگذاشتند . صاحب جواهر الكلام ، تحقيقات وى را دربارهء بحث قبله با اهميت دانسته است .\r\nوى درسهاى رياضى ، جغرافيا و هيئت را تدريس مىكرد و تقريبا در سن هفتادسالگى درگذشت .\r\nصاحب جواهر الكلام شيخ محمد حسن نيز در سال 1266 ه ق دار فانى را وداع گفت . احتمال مىرود كه وفات نواب هم در همان زمان اتفاق افتاده باشد .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\nقليچ بيگ ، شمس العلماء 1270 ه ق / 1853 م 1348 ه ق / 1929 م\r\nشمس العلماء خان بهادر ميرزا قليچ بيگ ، از بزرگان ادبيات سند به شمار مىرفت و به زبانهاى متعددى تسلط داشت . تعداد 457 كتاب چاپى و غير چاپى به زبانهاى سندى ، انگليسى ، فارسى ، عربى ، اردو ، بلوچى ، تركى و سراييكى از وى موجود است .\r\nميرزا قليچ بيگ ، فرزند سوم ميرزا فريدون و نوهء ميرزا خسرو بيگ بود . ( ر . ك : گزارش دولتى سند باب دوازدهم و نيز تاريخ سند به زبانهاى سندى و انگليسى نوشتهء قليچ ميرزا ) .\r\nميرزا فريدون و ميرزا خسرو از اهالى شهر تفليس ، گرجستان بودند و گرجى خوانده مىشدند . مردم گرجستان عموما دلير ، جنگجو ، آزاده ، زيبا و تندرست هستند . روسيه از مدتها پيش در آنجا حكومت داشت ، ايران در سال 1797 م بر گرجستان حمله كرد و پدر فريدون كه حكومت آنجا را داشت در جنگ به دست ايرانيان كشته شد . ميرزا خسرو در سن هشت‌سالگى به اسارت درآمد و او را به تهران آوردند و ميرزا فريدون نيز همراه با قافله‌اى به تهران رفت و در تبريز و اصفهان سكونت گزيد . از طرفى مير كرم على كه نواب سند بود با حكومت ايران روابط خوبى داشت و تحف و هدايايى براى هم مىفرستادند . شاه ايران ، در سال 1805 م خسرو را با وكيل خود سيد مرتضى به سند فرستاد . مير كرم كه حاكم سند بود ، خسرو را پسر خواندهء خود ساخت . خسرو در آن وقت هجده‌ساله بود ، بعد از تحصيل علوم در طب و شاعرى به شهرت رسيد . « طب خسروى » و « ديوان خسرو » يادگار علمى اوست . ميرزا خسرو در هفتادسالگى در سال 1860 م درگذشت .\r\nفريدون بيگ قانع از ايران آمد و در كنار ميرزا خسرو به زندگى خود ادامه داد و ميرزا خسرو دخترش را به عقد او درآورد .\r\nميرزا قليچ بيگ هفت برادر و دو خواهر داشت . برادر بزرگش ميرزا صادق على بيگ معاونت فرهنگى را برعهده داشت و برادر جوانترش فارغ التحصيل پزشكى از لندن بود .\r\nميرزا قليچ بيگ در چهارم محرم 1270 ه ق / 4 اكتبر 1853 م در تندوتهورو به دنيا آمد . وقتى انگليسيها در سال 1843 م ميران را شكست دادند و بر سند مسلط شدند ، ميرزا فريدون بيگ از قلعه بيرون آمد و در نواحى حيدرآباد در قريهء تندوتهورو سكونت گزيد و هنوز هم منزل او باقى است . ميرزا فريدون بيگ ، بعد از تحصيلات ابتدايى فرزند خود را به مدرسه فرستاد . وى نزد آخوند شفيع محمد و قاضى احمد متياروى عربى و فارسى خواند و سپس وارد دبيرستان شد .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبعد از ميرزا فريدون بيگ ، قليچ بيگ در كالج انفنستن بمبئى تحصيلات خود را ادامه داد ، در آنجا با ميرزا حيرت ملاقات كرد ، او به علوم مختلف آشنا بود و به تصوف هم علاقه داشت و از اين لحاظ ميرزا قليچ را هم تحت تأثير قرار داده بود .\r\nبعد از فراغت از تحصيل علم ، به وطن خود بازگشت و در امتحانات تحصيل‌دارى شركت كرد و در سال 1906 به دريافت مدال « قيصر هند » نايل آمد و سرانجام در سال 1909 م بعد از سى سال خدمت به عنوان حاكم محل ، بازنشسته شد .\r\nميرزا علاوه بر كارنامهء خدمات عالى خود در دستگاه حكومت وقت ، به تصنيف و تأليف اشتغال داشت و حتى بعد از بازنشستگى به زندگى علمى و عرفانى خود ادامه داد تا آنجا كه حكومت به وى لقبهاى خان بهادر و شمس العلماء را اعطا كرد . وى درحالىكه در دستگاه حكومت كار مىكرد و صاحب مقام و علم بود ، فردى بسيار خاضع ، مخلص ، صادق ، شريف و مؤدب ، دانش‌دوست ، مطلع ، خوش‌اخلاق ، اجتماعى ، روشنفكر ، آزاد و منظم بود .\r\nانگليسيها او را براى مناصب عالى مختلف سند در نظر گرفتند و تقاضاى همكارى كردند ، اما او نپذيرفت . حكومت خيرپور پيشنهاد وزارت كرد ولى قبول نكرد .\r\nشمس العلماء در زمان حيات محل دفن خود را تعيين كرده بود و شبهاى جمعه در آنجا به عبادت مىپرداخت و معتقد بود كه آرامگاه ابدى او در آن محل است .\r\nوى در سن بيش از هفتادسالگى در 26 محرم 1348 ه ق مطابق 3 ژوئيه 1929 م درگذشت .\r\nميرزا از چند سال قبل به استقبال مرگ خود رفته بود و تاريخ وفاتش را در آخرين شعر خود ، تعيين كرده بود . اتفاقا درست درآمد ، كه عينا بر روى سنگ مزارش نوشته شده است :\r\n عمرم به همين سال كه هفتاد شد و هفت * آمد ملك‌الموت ز درگاه حق آخر\r\nگفتا كه بسى زيستى در منزل دنيا * شو عازم عقبى كه ببينى رخ داور\r\nاز فرط مسرت زدم آهى و بمردم * در عالم ارواح رسيدم دم ديگر\r\nتاريخ وفاتم چو دلم خواسته از غيب * هاتف ز كرم كرد ندا « بخت موقر » \r\n1348 ه ق\r\nميرزا قليچ بيگ ، عهدنامهء قديم و جديد را به سندى ترجمه كرد و در تأليفات او ترجمه‌هاى خوبى از كتب مختلف و ادبيات انگليسى ديده مىشود . در كتابخانهء نفيس او صدها نسخهء خطى و مضامين منظوم و تأليفات فراوان موجود است كه خلاصهء آنها به شرح ذيل مىباشد :\r\nتأليفات و ترجمه‌هاى سندى : جمعا 385 مجلد كه 41 جلد از اين مجلدات به زبان انگليسى\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nو 3 جلد به زبان عربى و 5 جلد به زبان اردو و يك جلد بلوچى است . در سند او را به القاب شكسپير ، سعدى و حكيم عمر خيام مىناميدند . آقاى ا - ك . بروهى ، وزير دادگسترى پاكستان دربارهء او گفته است :\r\n« به مصداق حديث نبوى صلّى اللّه عليه و آله « انا مدينة العلم و على بابها » شاه عبد اللطيف بهتايى شاعر و صوفى ، مدينة العلم سند و قليچ بيگ دروازهء شهر است » .\r\nآقاى مير حسام الدّين راشدى مىگويد :\r\n« من وقتى حساب كردم روشن شد كه اگر قليچ بيگ از سن بيست‌سالگى كار تأليف و تصنيف را شروع كرده و 457 كتاب از او باقى باشد ، در مدت پنجاه و هفت سال ، روزانه پنجاه صفحه مطلب نوشته است » .\r\nتصانيف و تأليفات او عبارتند از : الافكار ( عربى ، 1905 م ) ؛ قانون اسلام ( ترجمه به زبان سندى ، 1915 م ) ؛ اسلام ( ترجمه به زبان سندى ، 1923 م ) ؛ تاريخ سند ( دو جلد ، 1901 م ، انگليسى ) ؛ شرح زندگى شاه عبد اللطيف بهتايى ( انگليسى ) ؛ جوهر قرآن ( انگليسى ) ؛ راهنماى قرآن ؛ زندگى حضرت محمّد صلّى اللّه عليه و آله ؛ زندگى اولياء اللّه اسلام ؛ سخنان بزرگان ؛ اخلاقيات در قرآن و حديث ؛ راه نجات ؛ داستان شهادت امام حسين عليه السّلام در كربلا ؛ تاريخ تصوّف ؛ كتاب درسى اسلامى ( هفت بخش ) ؛ حجة الشيعة ؛ صداقة الاسلام ؛ تاريخ محمّدى صلّى اللّه عليه و آله ؛ اخلاق المعصومين ؛ مختار ثقفى ؛ صلح كل ؛ مسألهء عجيب فقه .\r\nبعضى از كتابهاى مهم او : مفتاح القرآن ؛ مرآة القرآن ، ضميمهء مفتاح ( چاپى ) ؛ درّ نجف ، زندگانى حضرت على عليه السّلام ( فارسى ) ؛ ابكار الافكار ( 6 جلد ، مجموعه اشعار فارسى ) ؛ گرجىنامه ، ( مجموعه اشعار ميرزايان گرجى ) ؛ اشعار الامثال ، ( دو جلد ) ؛ شعر الملوك ؛ شعر الهند ؛ شعر النسوان ؛ جواهر اللسان ؛ ذكر الموت .\r\nترجمه‌هاى سندى : كيمياى سعادت غزالى ، ( 3 مجلد ) ، به انگليسى هم ترجمه كرده است ؛ خداشناسى ، غزالى ؛ علم الروح ، غزالى ؛ اخلاق القرآن ؛ گلشن اخلاق ؛ حاجى بابا اصفهانى ؛ محاورات فارسى ، ( ترجمهء نظم فارسى به نظم سندى ) ؛ كشف اعجاز يا گلشن راز ؛ رباعيات عمر خيام ؛ ليلى مجنون نظامى ؛ تحفة الاحرار ؛ حقيقت الربا ؛ تاريخ قرآن و حديث ؛ حضرت سليمان ؛ مذهب عالمگير ؛ معجم المذاهب ؛ محبت آل عبا ؛ بحث در مورد جواز و عدم جواز نقاشى در اسلام ؛ تاريخ حكومت خيرپور .\r\nآقاى رشيد فرزانه‌پور در كتاب خود تحت عنوان « زندگىنامه و آثار و احوال مرحوم\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nشمس العلماء خان بهادر ميرزا قليچ بيگ » اسامى 457 كتاب را نوشته است كه در ميان آنها بيشتر نوشته‌ها در زمينه‌هاى تاريخ ، ادب ، مذهب ، اخلاق و غيره است . افسوس كه بيشتر كتابهاى وى غير چاپى است . آقاى رشيد فرزانه‌پور ، سرپرست خانهء فرهنگ ايران [ لاهور 
  ] با زحمات زياد تمام ذخاير شمس العلماء را بررسى كرده ، فهرست كتابهاى خطى را فراهم آورده و عكس گرفته است ، وى دربارهء ميرزا قليچ بيگ نيز مقاله‌اى نوشته ، كتابى مفصل هم در دست تأليف دارد . فرزند ارشد شمس العلماء ، ميرزا اسد بيگ نام دارد ، همين‌كه نامه‌ام به دست ايشان رسيد با ارسال شرح حال مختصرى از پدرش به وسيلهء آقاى رشيد فرزانه مرا آگاه ساخت ، از هر دو آنها قدردانى مىكنم .\r\n\r\nقمر الزمان 1325 ه ق / 1907 م 1379 ه ق / 1960 م\r\nمولانا سيد قمر الزمان بن سيد محمد رفيع رضوى سبزوارى در سال 1907 م در چهولس بلوك بلند ، در شهر يوپى هند متولد شد . بعد از تحصيلات ابتدايى در حدود سال 1919 م وارد مدرسهء عربيه منصبيه ميروت شد و در محضر مولانا يوسف حسين مجتهد و مولانا سبط حسن فقه و اصول خواند . سپس در امروهه نزد حاجى مرتضى حسين پدر يوسف حسين درس خواند و ازآنجا به لكنهو رفت و از محضر بزرگان علوم سلطان المدارس مانند سيد هادى ، سيد باقر و ظهور حسين كسب فيض كرد و به دريافت مدرك صدر الافاضل نايل آمد و سپس از حكيم مرحوم منه آقا ، فاضل جليلى و طبيب كامل ، گواهىنامهء طب گرفت و بعد از تمام كردن تمام مراحل مختلف علوم پزشكى در سال 1929 م به ميروت بازگشت و طبابت و تدريس را آغاز كرد .\r\nعلما و رؤساى شهر از او خواستند كه در مدرسه تدريس كند ، مولانا از سال 1935 م تا 1947 م در مدرسهء منصبيه به تدريس علوم معقول و ساير علوم مذهبى پرداخت .\r\nدر منطق و فلسفه به اوج كمال رسيده بود . يهودى ، مسيحى ، آريايى و غيره براى مباحثه به او رجوع مىكردند و مولانا با گشاده‌رويى مسايل را به آنها تفهيم و آنها را با دلايل محكم متقاعد مىكرد به‌طورى كه حتى مخالفان وى به اخلاق و علم او معترف بودند .\r\nمولانا بعد از تقسيم هندوستان به لاهور آمد و در كالج ديال سنگه به سمت استادى علوم اسلامى منصوب شد . و تنها او بود كه در لاهور پس از فارغ التحصيل شدن به تدريس پرداخت و جلسات علمى را رونق بخشيد .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nمولانا در سن پنجاه و سه‌سالگى در پى بيمارى و انجام عمل جراحى در 29 رجب سال 1379 ه ق مطابق 29 ژانويهء 1960 م درگذشت و در مؤمن‌پوره به خاك سپرده شد .\r\nاز مولانا دو دختر و يك پسر به نام شمس الزمان باقى مانده است .\r\nتصانيف او عبارتند از : راز قدرت ، ( 1930 م ، لاهور ) ؛ الحكمة الطالعه ، شرح شمس بازغه ؛ ترجمه جامع المسائل فقه ؛ مضامين و مقالات و حواشى متعدد ديگر .\r\n\r\nقمر حسن امروهوى 1350 ه ق / 1932 م\r\nمولانا سيد قمر حسن امروهوى از مدرسهء ناظميه مدرك صدر الافاضل را گرفت آنگاه به امروهه آمد و در ميان‌سالى درگذشت .\r\n\r\nقمر الدّين اورنگ‌آبادى 1195 ه ق / 1780 م\r\nقمر الملة و الدّين شيخ العلماء ، العارف باللّه سيد قمر الدّين در قريهء كيوارى ، بخش ايالت اورنگ‌آباد زندگى مىكرد ، در ميان علماى جنوب ( دكن ) يكى از علما و فضلاى صاحب مرتبت به شمار مىرفت . در زهد و تقوا و عرفان از ساير همعصران خود برتر بود و در علوم اسلامى تبحر داشت ، چندين كتاب از او در فهرست كتابخانهء آصفيه حيدرآباد دكن موجود است ، روى اين نسخه‌هاى خطى مهر قادر الدوله ، قادر جنگ ثبت شده و مؤلف فهرست در معرفى « رسالهء جواب سؤالات بعضى ملاحده » به نقل از فخر الاسلام خان معروف به مولوى صفدر نوشته است :\r\nآغاز كتاب « حال محرران كلام كه به نام تفسير قرآن است و در حقيقت تغير و تغيير كه آن را از هدايت به ضلالت برده از نورانيت به ظلمانيت آورده است . چند احتمال دارد . » موضوع كتاب اين است كه راجه بدرى ناتهه ، داروغه بيك ، پادشاه عالم غازى مدعى بود كه با خدا صحبت مىكند و براساس اين كج فهمى تفسير سوره‌هاى الضحى و أ لم نشرح را نوشت . اين تفسير را براى تمام علماى دار السلطنة فرستادند ، بجز مولوى فخر خلف شاه نظام الدّين همه تحسين و آفرين گفتند ، راجه تفسير سوره‌ها را همراه با نامه‌هاى علما و قضات كه ممهور بودند ، به شاه‌جهان‌آباد ، نزد راجه مكندرا و به دكن فرستاد تا وى نزد علماى دكن براى نظرخواهى بفرستد .\r\nچنان‌كه براى مولوى سيد قمر الدّين خان نيز كتاب و نامه فرستاده شد . مولوى اين رساله را در جواب آن نوشت . اين رساله داراى 8 ورق و در هر ورق 15 سطر است كه به وسيلهء محمد\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nداور خان در سال 1193 ه ق نوشته شده و مهر قادر الدوله روى آن زده شده است : ( فهرست مشروح كتابخانهء آصفيه ، ج 2 ، ص 368 ) .\r\n\r\nرساله سؤال و جواب‌هاى چهارگانه\r\nسؤالات به شرح ذيل است :\r\n1 - آيا دوازده امام و پنج‌تن رافضى بودند ؟ !\r\n2 - آيا شهادت حضرت امير المؤمنين على كرم اللّه وجهه با حديث و دليل ثابت مىشود ؟\r\n3 - آيا ذكر كردن اسامى حضرت فاطمهء زهرا رضى اللّه عنها و حسنين عليهما السّلام در خطبهء جمعه و عيدين ، جايز است ؟\r\n4 - آيا انتقال بيمار در حال احتضار از تخت خواب به زمين جايز است ؟\r\n\r\n","description":"","footnote":"","page_name":" 451 ","page_number":451},
  {"content":"\r\n\r\n\r\nك\r\n\r\nكاظم حسين نوگانوى 1280 ه ق / 1862 م 1364 ه ق / 1945 م\r\nمولانا سيد كاظم حسين ، از شاگردان سيد باقر و مولانا محمد هادى به شمار مىآمد و موطن اصلى وى « نوگانوره بلوك مرادآباد » بود و در مدرسهء عابديه كتره ابو تراب خان لكنهو تدريس مىكرد . من خودم در سال 1931 م قرآن مجيد و علوم دينى را در مدرسهء عابديه نزد مولوى ذاكر حسين و در سال 1932 م فارسى را نزد مولانا كاظم حسين خوانده بودم .\r\nمولانا زوار حسين صدر الافاضل ، فرزند ارشد مولانا كاظم حسين نيز فردى فاضل ، مقدس و عابد بود .\r\n\r\nكاظم حسين لكنهوى 1297 ه ق / 1879 م 1373 ه ق / 1953 م\r\nمولانا سيد كاظم حسين فرزند سخاوت حسين و نوهء ملك العلماء سيد بنده حسين بود و بنا به گفتهء محمد حسين در 24 شعبان 1297 ه ق و به قول مولانا على نقى در سال 1299 ه ق در لكنهو به دنيا آمد .\r\nوى علوم عقليه و نقليه را نزد مولانا آقا حسن ، مولانا سبط حسين و عمه‌زادهء خود مولانا علن تمام كرد ، فردى با ذكاوت ، متورع و زاهد بود و در علوم منطق و فلسفه و معقولات شهرت داشت . مدتى در « پتنه » تدريس مىكرد و در اواخر عمر به لكنهو آمد و در منصورنگر خانه‌اى\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nخريد . در مدرسهء ناظميه استاد علوم معقول و نايب‌رئيس مدرسه بود . سرانجام عزلت اختيار كرد و در سال 1953 م درگذشت .\r\nمن نزد آن مرحوم شرح مطالع ، شرح تجريد ، تصريح ، صدرا ، ملا احمد اللّه و امثال آن را خوانده بودم . مولانا يك فرزند به نام سيد محمد زكريا داشت كه بعد از گرفتن مدرك صدر الافاضل درگذشت و نيز داراى يك دختر بود .\r\n\r\nكاظم على لكنهوى 1249 ه ق / 1833 م\r\nمولانا ميرزا كاظم على محقق بااين‌كه ثروتمند بود يكى از فقها و مجتهدان بزرگ به شمار مىرفت و در ميان شاگردان قديمى غفران مآب افتخار شاگردى وى را داشت . او به مناظره و فلسفه كمتر علاقه‌مند بود ، اما به فقه و اصول بسيار رغبت داشت . علوم دينى را تدريس مىكرد و در حمايت شريعت اسلام پيشگام بود ، عليه اخباريون مبارزه مىكرد و در عين حال فردى بسيار مقدس و صاحب نفس قدسى و زاهد بود و مردم به او احترام مىگذاشتند . ميرزا فصيح يكى از معاصرين وى در مثنوى نان و نمك دربارهء او ابياتى سروده است .\r\nمولانا كاظم در 22 ذيقعدهء 1249 ه ق درگذشت و در حسينيه‌اى كه خود ساخته بود به خاك سپرده شد ، مردم لكنهو از درگذشت او بسيار غمگين شدند . قطعات تاريخى زياد دربارهء او گفته شد .\r\nفرزندان او عبارتند از : فتح الدوله برق ؛ ميرزا آقا جان ؛ ميرزا جعفر ؛ ميرزا محسن ؛ تقى ؛ عسكرى ؛ ميرزا باقر .\r\nكتاب نصرة المؤمنين و رساله‌اى در رد اخباريين از اوست .\r\n\r\nكرامت حسين كنتورى 1269 ه ق / 1852 م 1335 ه ق / 1917 م\r\nقاضى كرامت حسين بن سراج حسين در يكم ژوئيهء 1852 م / 1269 ه ق در « جهانسى » متولد شد . هنوز هفت‌ساله بود كه با مصائب روبرو شد و مادرش درگذشت . در سال 1866 م همراه با عمّ خود مولانا حامد حسين به حج مشرف شد . پدرش فردى بىخيال بود ، به همين خاطر سالهاى اوليهء زندگى فرزندش تا 15 سالگى به بطالت گذشت . پدرش در سال 1878 م فوت شد .\r\nوى در آن زمان در چركهارى زندگى مىكرد . ناگهان فكرش دگرگون شد و به تحصيل علوم روى\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nآورد و به فراگرفتن تفسير ، حديث ، فقه ، ادب ، منطق ، فلسفه ، تاريخ ، جغرافيا ، هيئت ، نجوم ، جفر ، طب ، كيميا ، سياست ، قانون ، فارسى ، انگليسى ، آلمانى ، لاتينى ، فرانسه ، عبرى ، سريانى علاقه‌مند شد . بعلاوه در پاره‌اى از فنون مهارت يافت .\r\nسپاهيگرى ، اسب‌سوارى ، دامپزشكى ، پهلوانى ، شنا ، آشپزى و ساير فنون را آموخته بود . از ارث پدر فقط سه‌هزار روپيه به او رسيده بود كه با آن دادوستد مىكرد و چون دچار مشكلات مالى شد ، به نان خشك قناعت مىكرد . پس از كسب علوم مختلف در كالج راجكمار چركهارى به تدريس پرداخت و به سرپرستى علوم دينى انتخاب شد و حقوقش در ماه به پنجاه روپيه رسيد و از زندگى خوبى برخوردار شد و با توجه به ذكاوت و لياقتى كه داشت حكومت بريتانيا او را براى ميرمنشى انتخاب كرد . كرامت حسين در اين مقام نيز از خود لياقت و شايستگى نشان داد تا سرانجام استاندار حكومت مركزى هند موافقت كرد و به مقام وزارت ايالت نرسنگه گره منصوب شد . از خدمات وى ، راجه پرتاب سنگه بهادر فرمانرواى وقت بسيار راضى بود به همين مناسبت در سال 1886 م كه راجه عازم انگلستان شد ، او را هم با خود برد و هنگام مراجعت نيز او را براى تحصيلات حقوق همان جا گذاشت . او علاوه بر تحصيلات حقوق و قانون ، زبان آلمانى را هم فرا گرفت و وقتى كه با موفقيت به وطن بازگشت مدار المهام ( وزير ) شده بود ، كرامت حسين در سال 1890 م به كار وكالت پرداخت . سيد محمود در آن زمان رئيس ديوان عالى الله‌آباد بود و روابط او با سيد محمود چنان نزديك شده بود كه در سال 1891 م به عليگره وابسته شد و حقوق تدريس مىكرد . در سال 1896 م از كالج بيرون آمد و در كالج مركزى ميور الله‌آباد به تدريس حقوق پرداخت . سپس تمام‌وقت خودش را به وكالت گذراند .\r\nوى براى ادامهء تحصيل زنان كوشش كرد و بيشتر وقت خود را به امور دبيرستان دخترانهء مسلم لكنهو اختصاص داده بود و اندوخته‌هاى زندگى خويش را به « صندوق كمك تعليم زنان » مصروف مىداشت .\r\nمولانا كرامت حسين فردى اديب بود و صدها شعر عربى ، فارسى ، اردو و انگليسى را از حفظ داشت . مىتوان او را قانونگذار و مصلح ملت دانست ، چرا كه نيازهاى مردم را بر طرف مىكرد و اين نوع شخصيت براى نسل جديد جاذبه داشت تا آنجا كه در ميان مردم شهرت و عزت يافت .\r\nسرانجام در سن شصت و پنج‌سالگى به علت سكتهء قلبى در 19 آوريل 1917 م / 1325 ه ق در لكنهو درگذشت و در كربلاى تال كتوره در محوطهء اندرون ميرزا كيوان جاه به خاك سپرده شد .\r\nتأليفات او عبارتند از : فقه اللسان ( عربى ، چاپى ) ؛ الحقوق و الفرائض ؛ الامور العامّة\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n( عربى ، چاپى ) ؛ علم القانون ؛ علم الاخلاق ( فارسى ، اردو ) .\r\n\r\nكرامت على جونپورى 1285 ه ق / 1868 م\r\nمولانا سيد كرامت على از خاندان سيد حميد الدّين حسينى محمدآباد و موطن اجدادى وى محمدآباد گهنه بود ، اما به خاطر وجود خويشاوندان در كنج گاون سكونت داشت . وى در كنج گاون بلوك جونپور به دنيا آمد و تحصيلات ابتدايى را در نزد سيد ذاكر على جونپورى فراگرفت و سپس به لكنهو رفت . در آنجا منطق و فلسفه را در محضر ولى اللّه و علوم دينى را در نزد مولانا نادر على لكنهوى آموخت و بعد به عراق و ايران رفت و از علماى بزرگ آنجا كسب فيض كرد .\r\nوى در مشهد مقدس ( در عهد فتحعلى شاه قاجار ) به تدريس پرداخت و سپس ميرمنشى نمايندهء انگليسى در تبريز شد و دفتر سفارت را برعهده گرفت . ازآنجا به اجمير ( هند ) آمد و قاضى دادگسترى شد . سپس به مقام توليت وقف محسنيه هگلى رسيد و به بنگال رفت ، در اين هنگام حقوق ماهيانهء او به يك هزار روپيه رسيده بود و همهء آنها را بين فقرا تقسيم مىكرد .\r\nوى در سال 1285 ه ق و بنا به قولى در سال 1290 ه ق درگذشت و در حسينيهء حاجى محسن هگلى به خاك سپرده شد . شاهد حسين رزاقى به نقل از قاضى امير على مىنويسد كه دربارهء فلسفهء اسلامى هرچه مىدانست از فيض كرامت على بود . امير على « 1 » قبل از رفتن به انگلستان كتاب مولانا به نام « مخزن علوم » را به انگليسى ترجمه كرده بود .\r\nتصانيف او عبارتند از : رساله فى مأخذ العلوم ؛ رساله فى العروض و القافية ؛ رسالة فى مفاضلة بين العربى و الفارسى .\r\n\r\nكرم حسين بلگرامى 1257 ه ق / 1841 م\r\nمولوى سيد كرم حسين بلگرامى ، عالم ، فاضل ، مدبر و سياستمدار بزرگ عهد خود بود .\r\nحكومت اوده به عنوان خلعت اسب ، فيل و كجاوه به او عطا كرده بود . بعد از كسب علوم اسلامى ، زبان انگليسى را ياد گرفت و در اين رشته مهارت يافت . با بزرگان و علماى لكنهو رابطه برقرار كرد و مردم به او احترام مىگذاشتند . مولانا آقا مهدى در تاريخ سلطان العلماء ، نامهء سلطان العلماء به نام مولانا كرم حسين را نقل كرده است . افسوس كه اين نامه به خاطر اشتباهاتش\r\n\r\n\r\n","description":"","footnote":"\r\n( 1 ) - قاضى سيد امير على درگذشتهء 3 اوت 1928 م مبلّغ تاريخ ، فلسفه و قانون اسلام .\r\n","page_name":" 455 ","page_number":455},
  {"content":"\r\n\r\nخوانا نيست ولى چنين به نظر مىرسد كه سلطان العلماء ، كرم حسين را به اين الفاظ ذكر كرده است :\r\n« السيد الجليل النبيل ، المشتهر لصوارم الالهيات مقطع شبهات عابدى العزّى و اللّات زبدة المحبين السيد كرم حسين » ( ص 224 ) .\r\nدر اين نامه كوششهاى علمى كرم حسين به خاطر مناظره و حمايت از مذهب او مدح شده است و مولانا كرم حسين كتاب مناظره‌اى را هم پاسخ نوشته است .\r\nمولانا در مدرسهء عاليه استاد زبان عربى شد و در تصحيح و تحقيق بعضى از كتابهايى كه از طرف انجمن آسيايى بنگال چاپ شده ، همكارى كرد . از ميان آنها اولين نسخهء نفيس چاپى « صحيفهء كاملهء سجاديه » است كه من آن را ديده‌ام . همين‌طور مقدمه‌اى بر كتاب برهان قاطع به تصحيح كاپيتان روبك نوشته است . من در ميان بعضى از مجموعه‌هاى خطى عربى ، فارسى نوشته‌هاى او را ديده‌ام . اين مجموعه‌ها در لكنهو مانده است .\r\nعبد القادر رامپورى با مولانا كرم حسين بلگرامى ملاقات كرده بود و دربارهء او چنين نوشته است :\r\n« مولوى كرم حسين از سادات جليل القدر بلگرام است ، مذهب وى اثنا عشرى و مسلك او صلح كل است . عبارات فارسى را قلم برداشته سريع و روان و درست مىنويسد ، در تنگى و فراخى معيشت با زنده‌دلى زندگى به سر مىكند . از كتب لغت و ادب و تواريخ عجم و عرب مطلع است » . ( علم و عمل 1 / 143 )\r\nو نيز ميرزا غالب دربارهء او مىنويسد :\r\n« مولوى كرم حسين دوست من بود . در مجلسى از من خواست كه دربارهء موضوعى فىالبداهه شعر بگويم من همان جا فىالبداهه حدود ده بيت شعر سرودم و تقديم وى كردم و در عوض جايزهء نفيسى از او گرفتم » .\r\nخانهء وى در كلكته مركز تجمع علما و فضلا بود . جلسات شعرخوانى ، شاعران ايرانى ، افغانى و عده‌اى از علاقه‌مندان جمع مىشدند .\r\nكرم حسين در سال 1257 ه ق در كلكته وفات يافت .\r\nشرح حال و اسامى فرزندان مولانا كرم حسين معلوم نشد ، اما چون مولانا سيد على بلگرامى نوهء او بوده ، بنابراين زين العابدين ( پدر سيد على بلگرامى ) فرزند وى بوده است .\r\nتأليفات او عبارتند از : كتابى در رد اعتراضات اهل سنت ( فارسى ) ، نام آن معلوم نيست ؛\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nترجمهء قوانين از انگليسى كه در صلهء آن لقب خان بهادر يافت ؛ تصحيح و تحقيق صحيفهء كامله و مقدمهء برهان قاطع .\r\n\r\nكرم حسين زنگىپورى 1220 ه ق / 1805 م 1262 ه ق / 1846 م\r\nمولانا سيد كرم حسين بن سيد غضنفر حسين در زنگىپور زاده شد ، تحصيلات ابتدايى را نزد پدرش فرا گرفت و سپس به مدرسهء شاهى فيض‌آباد داخل شد . اين مدرسه را امجد على ، شاه اوده تأسيس كرده بود و مدير آن مولانا سيد محمد ( ديوكهتوى ) بود . وى نزد استادان مدرسه منطق ، فلسفه ، هيئت ، معانى ، بيان ، فقه ، اصول ، تفسير و حديث را خواند و مدرك فارغ التحصيلى را از مولانا سيد محمد گرفت و در همان مدرسه به تدريس مشغول شد . علاوه بر تدريس ، به مطالعهء كتب و نسخه‌بردارى اشتغال داشت . بسيار خوش‌خط بود ، چهل سال عمر يافت و بيش از چهل كتاب را استنساخ كرد .\r\nكرم حسين سخت پايبند نوافل و تهجد بود و به طهارت و پاكى و خواندن نماز در اول وقت اعتقاد كامل داشت . به جاى لباس پشمى از لباس كتانى ( نخى ) استفاده مىكرد . كاغذ و جوهر را از سازندهء مسلمان مىخريد و مردم او را به عنوان فردى عارف مىشناختند .\r\nاز پدرش كه صاحب ملك بود زمينى به او رسيد كه گويا قيمت اصلى آن به مالك قبلى پرداخت نشده بود ، مولانا آن را به صاحبش كه سنى مذهب بود بازگرداند و وجوه پرداختى را هم به او بخشيد .\r\nمولانا فردى متواضع بود و از شهرت طلبى دورى مىجست . او سرانجام طى يك بيمارى در روز جمعه 27 شعبان 1262 ه ق دار فانى را وداع گفت و در زنگىپور به خاك سپرده شد .\r\n\r\nكفايت حسين ، حافظ ، علامه 1316 ه ق / 1898 م 1388 ه ق / 1968 م\r\nرئيس الحفّاظ ثالث النيرين حاجى مولانا حافظ كفايت حسين اعلى اللّه مقامه مصدر خدمات علمى لكنهو در لاهور و عالم بزرگ شيعيان پاكستان بود .\r\nحافظ كفايت در سال 1898 م در قريهء شكارپور بلوك بلند شهر به دنيا آمد . پدرش عبد اللّه به منظور تجارت به لكنهو رفت و آمد داشت . وى فرزند خويش را براى تحصيل علم دين آماده كرد\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nو هنگامى كه حافظ كفايت حسين هشت‌ساله بود ، مولانا محمد عوض يكى از شاگردان مولانا نجم الحسن در شكارپور مدرسه‌اى به نام احسن المدارس به منظور حفظ قرآن مجيد تأسيس كرد .\r\nحافظ كفايت حسين در آن مدرسه وارد شد و در نزد حافظ مهدى حسن ( ساكن كيرانه بلوك مظفرنگر ) ؛ ده جزء و در محضر حافظ سيد غلام حسين تا آخر قرآن را حفظ كرد و در سال 1909 م براى امتحان حفظ قرآن ، نزد حافظ فياض حسين به مدرسهء منصبيه ميروت رفت و مدت سه ماه در اين مدرسه به تجويد و قرائت قرآن پرداخت و بعد از پايان اين دوره به وطن خود بازگشت و در سال 1910 م به مدرسهء ناظميهء لكنهو داخل شد و در سال 1916 تا 1918 م در امتحانات ممتاز الافاضل موفقيت به دست آورد و در دبيرستان شيعهء لكنهو به تدريس زبان و ادبيات فارسى مشغول شد .\r\nدر سال 1919 م وارد مدرسة الواعظين شد و بعد از تمام كردن درس براى تبليغ به پيشاور رفت . آقاى نجم العلماء به پاس خدمات دوسالهء وى ، مداركى به او اعطا كرد . اين موضوع مربوط به سال 1922 م است .\r\nدر سال 1952 م قاضى كورم ايجنسى شد و به خاطر شايستگى و حسن كردار شهرت يافت و اغلب به او گرايش پيدا كردند تا آنجا كه مردم را پايبند شريعت و عقايد اسلام كرد ، ولى قبايل آزاد به دشمنى وى برخاستند و به فكر قتل وى افتادند .\r\nهنگامى كه كفايت حسين در خانه‌اش كنار باغچه نماز مىگزارد ، شخصى به نام نور خان وارد شد ، او منتظر فرصت بود كه حافظ به سجده رود و او را با هفت‌تير هدف قرار دهد . همين‌كه حافظ به سجده رفت ، نور محمّد هفت‌تير را كشيد و خواست شليك كند كه از دستش افتاد ، دوباره حافظ را هدف گرفت ، بار دوم هم دستش لرزيد و نتوانست شليك كند . سرانجام از عمل خود پشيمان گشت و به پاى حافظ افتاد و معذرت‌خواهى كرد . حافظ او را نزد خود نشاند و با دادن هدايايى او را راضى و خوشحال كرد .\r\nوى بنا به حكم نجم العلماء در ماه اوت 1934 م از پاراچنار به منطقهء شمال غرب رفت و سرپرست و ناظر تبليغات و نيز نايب توليت اوقاف « پنجاب و سرحد » شد .\r\nدر سال 1937 م با يك زن ايرانى ازدواج كرد و در راولپندى به‌طور دايم سكونت گزيد .\r\nمولانا نجم الحسن منصب استادى مدرسهء ناظميه را به حافظ پيشنهاد كرد و لقب « ثالث النيرين » به او داد . وى تا چندين سال ، التصريح ، حمد اللّه ، ملا حسن ، شمس بازغه ، شرح تجريد ، عماد الاسلام و غيره را تدريس مىكرد و در اين دوران قابليت علمى وى همه جا پخش شد و به\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nاين ترتيب ، شهرت و فضيلت وى بالا رفت . در آن زمان حافظ در نزديكى خانهء من در غازى مندى زندگى مىكرد و من او را از نزديك ديده بودم .\r\nنواب رضا عليخان رامپور براى تفسير قرآن مجيد هيئتى را تشكيل داد و حافظ به عنوان ركن اساسى آن هيئت به رامپور رفت و ازآنجا به لاهور آمد و در خيابان نسبت سكونت گزيد .\r\nشيعيان به علت جدا شدن از مدارس و مراكز علمى ، دچار اختلال شدند . حافظ در مسايل حقوق شيعه به دفاع برخاست و در سال 1948 م ادارهء تحفظ حقوق شيعه را تأسيس كرد و تا مدتى باعث دلگرمى شيعيان بود .\r\nدر سال 1956 م شهزاده معظم جاه براى دههء محرم او را به حيدرآباد دعوت كرد ، وى پس از پنج سخنرانى مؤثر به لاهور برگشت .\r\nمهمترين خدمات مرحوم حافظ ، احياء و تأسيس انجمن وظيفهء سادات و مؤمنين در پاكستان است . وى براى تأسيس اين اداره كوششها فوق‌العاده كرد و آن را استحكام دائمى بخشيد .\r\nحافظ براى صحت تلاوت و حفظ قرآن مجيد ، مدرسه‌اى تأسيس كرد كه به حمد اللّه تاكنون باقى است .\r\nدر سال 1963 م بعضى از افراد جاه‌طلب عليه حافظ تظاهراتى بر پا كردند اما او با صبر و تحمل در مقابل تمام مصائب ايستادگى كرد .\r\nدر ماه آوريل 1964 م به قصد حج عازم كراچى شد اما در آنجا به اختلالات روحى دچار گشت ، به‌طورى كه ديگر نتوانست سلامت خود را بازيابد . بيمارى وى تمام مسلمانان پاكستان را ناراحت كرده بود به‌طورى كه براى سلامتى او دعا مىكردند .\r\nتا اينكه بالاخره در سال 1966 م به آرزوى ديرينهء خود كه زيارت حج و عتبات عاليه بود توفيق يافت ، در بحرين از او استقبال كردند و مفتى فلسطين به ملاقات وى آمد ، همچنين در نجف اشرف مورد شفقت آية اللّه محسن حكيم ( درگذشته به سال 1390 ه ق ) قرار گرفت و آن بزرگوار براى معالجه و درمان بيمارى او اقدام كرد تا آنجا كه توانست مناسك حج را شخصا بجا آورد و در هنگام زيارت مدينهء منوره از سلامت كافى برخوردار باشد . ولى متأسفانه پس از مدتى يعنى در ماه مى 1968 م بيمارى او دوباره شدت يافت و در بيمارستان گنگارام بسترى شد . نواب مظفر عليخان قزلباش با توجه خاص به معالجهء او پرداخت ، و فرزندان او هم از هيچ كوششى مضايقه نكردند ، اما چون عمرش به سر آمده بود ، در 5 محرم 1388 ه ق / 5 آوريل 1968 م چشم از جهان بربست . بزرگان شيعه و سنى و عموم مردم در مجالس سوك او شركت كردند .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nجنازهء او به كربلاىگامه‌شاه برده شد و من بر جنازه‌اش نماز خواندم و آنگاه در نزديكى قبر مولانا آزاد حافظ به خاك سپرده شد .\r\nحافظ نزد شيعه ، سنى ، ثروتمند ، فقير ، محبوب القلوب و خطيبى بسيار بزرگ بود .\r\nسخنرانيهاى او حاوى مطالب سنگين فلسفه و علوم قرآنى بود اما به خاطر جاذبهء خدادادى و روانى بيان ، همه بهره‌مند مىشدند و پيروان هر مذهب به سخنانش گوش فرامىدادند . پيروان احمدى ، آريايى ، سيكها مسيحيت ، اهل سنت ، اماميه همه به قدرت استدلال و علم او معترف بودند از جمله ارادتمندان او شخصى به نام سردار عبد الرب نشتر بود كه بعد از تأسيس پاكستان به سمت استاندار پنجاب انتخاب شد . خلاصه اينكه حافظ در حفظ ، تجويد ، قرائت ، تفسير و علوم قرآن مهارت كامل داشت و فضل او بر كسى پوشيده نبود . وى در حين تلاوت قرآن سلام را پاسخ مىگفت و دوباره آيات را ادامه مىداد ، عادت كرده بود كه در عرض يك ساعت پنج جزء قرآن را ختم كند و به اين ترتيب ، هر روز نصف قرآن را تمام مىكرد .\r\nوى در علوم هيئت ، كيميا و فلسفه تبحر داشت و علاوه بر اين علوم در فنون سپاهيگرى و شنا و ورزش مهارت داشت و در عين حال بااين‌همه قابليتهاى خدادادى هيچ‌گاه تكبر نمىكرد ، وى به علت سخنرانيهاى زياد ، فرصت نوشتن نداشت و در عين حال زبان و قلمش بسيار ساده بود ، مقدارى از سخنرانيهايش نيز به چاپ رسيده است . ماهنامهء اماميه شن ( تحريك اماميه ) « پيام عمل » در ماه ژوئيه 1968 م عكسها ، نوشته‌ها ، سخنرانيها ، سيرت و سوانح او را به‌طور مفصل فراهم آورده و به چاپ رسانيده است .\r\nبىنيازى ، قناعت ، ايثار از خصوصيات وى بود و به مردم آن قدر كمك مىكرد كه آنان پيوسته در اطراف او جمع بودند .\r\nاز همسر اول يك پسر به نام محمد كاظم و چند دختر داشت و از همسر دوم چند دختر و پنج پسر كه نام چهار تن از آنها از اين قرار است : محمد مهدى ؛ حسن مهدى ؛ حسين مهدى ؛ على مهدى .\r\n\r\nكلب باقر نصيرآبادى ، مجتهد 1235 ه ق / 1819 م 1331 ه ق / 1913 م\r\nمولانا سيد كلب باقر كلب حسين بن ولى محمد حسين ( كه هر دو مجتهد ناميده مىشدند ) در نصيرآباد به دنيا آمد و در همان جا تحصيلات ابتدايى را فراگرفت و آنگاه به لكنهو رفت و به\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nتحصيل خود ادامه داد و سپس براى تكميل علوم به عراق رفت و از طرف علمايى چند اجازه‌هايى دريافت كرد كه از ميان آنان محمد سعيد بن محمود بن سعيد نجفى ، آية اللّه ميرزا محمد تقى شيرازى ، آقاى عباس نجفى و سيد كاظم يزدى معروف هستند . مولانا سيد كلب باقر فقيه و فردى بسيار پارسا بود . اشعار عربى وى لطافت و معنويت خاصى داشت . وى مدير اوقاف و املاك راجه ابو جعفر و ناظر تقسيم وقف « نواب مبارك محل » لكنهو بود و در مقابل ، پانصد روپيه به‌طور جداگانه حقوق دريافت مىكرد ، او در كربلا در سال 1331 ه ق درگذشت .\r\nاز شاگردان وى مىتوان مولانا سبط نبى و مولانا يوسف حسين را نام برد و نام فرزندش كلب مهدى بوده است .\r\nتصانيف او عبارتند از : منظومهء دلائل الخيرات فى العقائد ؛ منظومهء عربيه ؛ درة الفاخرة ، فقه ؛ منظومة فى الحكمة ؛ منظومة فى الاطعمة و الاشربة ، يعنى منظومه فى الموائد ؛ شرح ارجوزة شيخ محمد على است كه در سال 1326 ه ق به نظم درآورده و نيز منظومه فى الوجود و الماهية .\r\n\r\nكلب مهدى 1349 ه ق / 1930 م\r\nمولانا سيد كلب مهدى بن مولانا سيد كلب باقر نقوى جايسى به كربلا هجرت كرده ، همان جا به تحصيل علم مشغول شد . وى در يكم رجب 1349 ه ق مطابق نوامبر 1930 م در كربلاى معلا وفات يافت .\r\n\r\nكلب حسين ، عمدة العلماء 1311 ه ق / 1892 م 1383 ه ق / 1963 م\r\nعمدة العلماء مولانا سيد كلب حسين از خاندان معزز نصيرآباد جايس بود . پدرش قدوة العلماء مولانا سيد آقا حسن در ميان علماى لكنهو بسيار شهرت داشت . پدربزرگش ميرآقا ( درگذشته به سال 1323 ه ق ) از فقهاى بزرگ به شمار مىآمد . مولانا كلب حسين در 6 شعبان 1311 ه ق در لكنهو تولد يافت و نام اصلى او « على اختر » است .\r\nبعد از تحصيلات ابتدايى به سلطان المدارس رفت و استادان آن مدرسه محمّد رضا ، سيد محمد هادى و سيد باقر بودند ، نزد آنان و نيز نزد پدرش درس خواند و مدرك صدر الافاضل را به\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nدست آورد .\r\nمولانا كلب حسين در ناز و نعمت زندگى مرفه و در ميان خاندان علم و عمل تربيت يافت .\r\nوى خوش‌صحبت ، شاعر و طالب علم و باهوش بود . مولانا عبد الحسين ، مولانا ميرن و مولانا زين العابدين از همدرسان او بودند . پدرش مولانا آقا حسن بعد از گرفتن مدرك صدر الافاضل ، پسرش را به نجف اشرف فرستاد .\r\nبعد از اينكه مدت سه سال از محضر استادان بزرگ نجف و كربلاى معلا كسب فيض كرد ، به لكنهو بازگشت و با پدرش شروع به همكارى كرد . خدا به او قوت و فصاحت بيان داده بود و روز به روز به طرف ترقى گام برمىداشت . در ميان خطباى بزرگ شيعه مانند شمس العلماء خطيب اعظم مولانا سبط حسن ، مولانا محمد رضا فلسفى و مولانا محمد حسين محقق هندى گوى سبقت ربود و به مدارج عالى دست‌يافت .\r\nدر سال 1348 ه ق وقتى كه قدوة العلماء مولانا آقا حسن درگذشت ، مولانا كلب حسين معروف به كبّن گرفتار مسئوليتهاى شديد شد . وى امامت جمعه و جماعت مسجد آصف الدوله ، نظارت امور اوقاف ، سرپرستى معاملات قومى را برعهده داشت .\r\nبا فقرا و امرا ملاقات مىكرد ، به صدها نامه پاسخ مىداد . مولانا كبّن در انجام امور خير پيش قدم و با مردم خوشرفتار بود و حتى دشمنان بزرگ را دوست مىداشت و با گروه مخالف و موافق رابطه برقرار مىكرد .\r\nصداى او در هر گوشه و كنار شبه قاره هند به گوش مردم مىرسيد و در جلسات شيعه و سنى سخنرانى مىكرد درحالىكه رهبر شيعيان بود ، با سنيان نيز اتحاد برقرار مىكرد . به خاطر اين صفات همه او را دوست مىداشتند . بعد از نجم الملّة و ناصر الملة ، شخصيت او در مرجعيت منحصر به فرد بود و در ماه محرم در مجالس متعدد شركت مىكرد و طرز بيانش بسيار جالب بود .\r\nمردم آفريقا ، عراق ، ايران و مناطق ديگر به او احترام مىگذاشتند ، چرا كه او در علم و عمل و تقدس و خلوص و نيز در ايثار و حسن اخلاق و كردار بىمثال بود . با كوچك و بزرگ صحبت مىكرد ، هروقت اين همه صفات او را به خاطر مىآورم بسيار رنج مىبرم .\r\nوى براى بالا بردن سطح فكرى ، اخلاقى ، علمى و اقتصادى مردم مجلاتى مانند الناطق ، بلاغ ، سحاب را به چاپ مىرسانيد و مؤسساتى مانند بيت المال و اقتصاد را تأسيس كرد و براى انجمنها و ادارات كارهاى اساسى انجام داد . ساختمانهاى مدرسهء ناظميه ، نوانخانه ، كنفرانس\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nشيعه ، روزنامهء سرفراز و سلطان المدارس را از تخريب دولت حفظ كرد .\r\nبه خاطر عظمت و كاردانى ، در دستگاه دولت و حكومت احترام داشت و مسلمانان به او اعتماد مىكردند تا آنجا كه نظير چنين شخصيّتى در زمان او وجود نداشت .\r\nبه علت كار سخت در سن هفتاد و دوسالگى بسيار ضعيف شده بود و معالجات مؤثر واقع نشد تا اينكه سرانجام در 6 اكتبر 1963 م / جمادى الاول 1383 ه ق دار فانى را وداع گفت و در سوك او اجتماع بزرگى از هندو ، مسلمان ، سنى و شيعه گرد آمده بودند .\r\nوى در پايين منبر حسينيهء غفران مآب به خاك سپرده شد ، تعداد زيادى از مردم از خاك قبرش به عنوان تبرك برداشتند .\r\nاز تأليفات مستقل وى مجالس الشيعة را مىتوان نام برد كه به چاپ رسيده است .\r\nفرزندان او عبارتند از : مولانا كلب عابد ، فرزند ارشد و جانشين پدر و جد و نيز سيد كلب هادى ( در پاكستان ) و كلب صادق ، صدر الافاضل ، دكتر ( پى . اچ . دى ) و كلب باقر و كلب محسن .\r\n\r\nكلّو ، فيض‌آبادى 1222 ه ق / 1807 م\r\nدر تاريخ جهان‌نما نوشته شده است كه ميركلّو از علما و فضلاى مشهور فيض‌آباد بود و در ادبيات عربى و فارسى مقام خاصّى داشت ، اين نوشته مربوط به سال 1222 ه ق است .\r\n\r\nكمال الدّين ، موهانى 1225 ه ق / 1810 م 1295 ه ق / 1878 م\r\nمولانا حكيم سيد كمال الدّين موهانى در قريهء موهان متولد شد ، پدرش سيد نظام الدّين حسين رضوى فردى فاضل و طبيب بود و فرزندش را در سن ده‌سالگى براى تحصيل علم به لكنهو فرستاد . كمال الدّين ، در لكنهو نزد استادانى چند ، مانند مولانا تراب على و مولانا سراج ، مولانا سيد محمد سلطان العلماء و مولانا سيد حسين سيد العلماء به آموختن علوم دينى پرداخت ، به‌طورى كه در سن سيزده‌سالگى به درجهء فضيلت كامل رسيد .\r\nكمال الدّين صاحب املاك بود ، اما علاقهء او به علم ، سبب كاهش علاقهء او نسبت به املاكش شده بود ، چرا كه او به كسب علم علاقهء وافر داشت و با ايمان و خلوص درس مىخواند . وى اگر چه داراى فرزندان زياد بود ، ولى به تشريفات زندگى اهميت نمىداد و هرچه در منزل بود مىخورد و لباس ساده مىپوشيد و شرمندهء منت كسى نمىشد . سيد العلماء علّيّين مكان نظر به\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nعدم چشمداشت وى امور تقسيم اموال نيازمندان را به او سپرده بود و مدت دو سال و شش ماه اين خدمت را برعهده داشت .\r\nوى در سال 1240 ه ق همراه با پدربزرگ مادرىاش مولوى سراج الدّين عليخان ، قاضى به كلكته رفت . وقتى واجد على شاه پى به شهرت و شايستگى او برد ، او را پيش خود فراخواند و دستور داد كه به نوشتن شرح بعضى از كتب بپردازد .\r\nحوزهء تدريس وى در لكنهو و كلكته بسيار وسيع بود و بايد اذعان كرد كه شايد در لكنهو طبيبى نبوده كه نزد وى درس نخوانده باشد .\r\nقانون شيخ را از حفظ بود و هنگام تدريس هيچ‌گاه به كتاب مراجعه نمىكرد . علاوه بر علوم فلسفه در ادب و فقه هم مهارت داشت و با مفتى محمد عباس به بحث و مباحثه مىپرداخت . و چون به منطق و فلسفه مسلط بود بنابراين قبول بعضى از مطالب از سوى ديگران به نظرش مشكل مىنمود و به همين مناسبت بزرگان هم‌عصرش از وى راضى نبودند .\r\nكمال الدّين در سن هفتادسالگى يعنى در سال 1295 ه ق در لكنهو درگذشت . جنازه‌اش را به موهان برده در گورستان خانوادگى دفن كردند .\r\nاز جمله شاگردان او مىتوان مولانا غلام جبار ، رئيس دادگاه حيدرآباد و حكيم سيد محمّد جواد را نام برد .\r\nتأليفات او بيشتر شرح حواشى كتابهاى متعدد است از قبيل : حاشيهء مجسطى ؛ حاشيهء صدرا ؛ حاشيهء شمس بازغه ؛ حاشيهء اشارات و حاشيهء متنبى .\r\n\r\nكاظم شمشاد 1394 ه ق / 1974 م\r\nحجة الاسلام شيخ كاظم شمشاد بن شمشاد حسين هندى مدتى در نجف و كربلا به سر برد و به عنوان مجتهد جامع الشرائط شناخته شد و مدرس اعلاى كلية الفقه علامه الشيخ رضا المظفر در نجف اشرف بود . آية اللّه سيد ابو القاسم الخوئى به او احترام مىگذاشت .\r\nدر سن پنجاه و پنج‌سالگى در سال 1974 م درگذشت . از تأليفات او مىتوان تقريرات خويى و حواشى كتب فقه و اصول را نام برد .\r\n\r\nكلب تقى 1356 ه ق / 1937 م\r\nمولانا سيد كلب تقى فردى عالم و مجتهد « جايس بلوك راى بريلى » و فارغ التحصيل لكنهو\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nو نجف بود . وى در سال 1937 م درگذشت .\r\n\r\nكلب حسن 1250 ه ق / 1834 م\r\nمولانا ميرزا كلب حسن بن احترام الدوله دبير الملك ميرزا كلب عليخان ، هيبت بن ميرزا محمد تقى اصفهانى فردى عالم ، فاضل ، اديب ، متكلم ، امير و سخى بود .\r\nدر سال 1242 ه ق « جامع اخبار حجج » را تصنيف كرد .\r\n\r\nكلب حسين پاروى 1347 ه ق / 1974 م\r\nسيد كلب حسين صدر الافاضل ، امام جمعه و جماعت مسجد نواب حسن رضا بود ، در كالج عربى وثيقه فيض‌آباد در كلاس مولوى عالم تدريس مىكرد و مقاله مىنوشت . وى در فيض‌آباد درگذشت .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n\r\nگ\r\n\r\nگلشن على 1214 ه ق / 1799 م 1291 ه ق / 1874 م\r\nمولانا حاجى سيد گلشن على در « روستاى موندى بلوك جونپور » در سال 1214 يا 1215 ه ق متولد شد . مادّه تاريخ تولدش « نوباوه ز باغ اقبال » است . وى حامل روايت علمى اجداد خود بود . همين‌كه هفت‌ساله شد ابتدا در نزد مولوى ذاكر على و سپس در نزد سيد محمد على كج‌گاوين و مولوى محمد عوض مقدمات صرف و نحو و غيره را خواند و در سال 1230 ه ق به لكنهو رفت و علوم معقول را در محضر مولوى ولى اللّه فرنگى محل و فقه و اصول را در نزد ميرزا كاظم على و حديث و تفسير را در خدمت مولانا حسين عليخان به پايان رساند ، وى در آموختن علم پزشكى شاگرد غلام امام ضامن بود و در مطب حكيم فتحعلى خان طبابت مىكرد و بعد از هفت سال در 1235 ه ق به وطن خود بازگشت .\r\nعلاوه بر كارهاى ادارى مانند تحصيل‌دارى ، قضاوت ، نيابت مهاراجه بنارس ، پيوسته به تعليم و تدريس مشغول بود . اولين بار در سال 1260 ه ق به فيض حج و زيارت مشرف شد .\r\nدر سال 1281 ه ق براى بار دوم به مشهد و عراق مسافرت كرد و در عراق نايب استاندار انگليسى بود و در كربلا نيز تدريس مىكرد .\r\nدر سن هفتاد و هفت‌سالگى در 29 ربيع الثانى 1291 ه ق در بنارس درگذشت و در سوندى زادگاه خود در گورستان خانوادگى دفن شد . مادّهء تاريخ وفاتش اين است :\r\n قلت تاريخا له فى مصرعه * نور اللّه الودود مضجعه \r\n\r\n","description":"","footnote":"","page_name":" 466 ","page_number":466},
  {"content":"\r\n\r\nروى لوح سنگ مرمر علاوه بر اشعار ديگر ، اين مصرع نيز نوشته شده است :\r\n « پنهان شده به زير زمين آفتاب دين » \r\nدر كنفرانس شيعه كه در بنارس برگزار شده بود ، مهاراجه بنارس ، جناب سر پربهو نرائن سنگه بهادر جى در ضمن سخنرانى خود از مذهب شيعه تعريف كرد و گفت كه منشى پدرم ، حاجى گلشن على حكومت را بسيار تقويت كرد .\r\nتصانيف او عبارتند از : حواشى كتب درسيه به عربى ؛ نصيحت‌نامه ، ترجمهء احاديث ؛ جواب با صواب رد عرض نيك ؛ كفاية الحساب شرح خلاصة الحساب ( اردو ) .\r\nاز فرزندان او مىتوان مولوى محمد حسن ، ساكن لكنهو را كه فردى بسيار پرهيزكار و مقدس بود نام برد .\r\nشاگردان گلشن على عبارتند از : مبارك حسين كربلايى ؛ سيد محمد على ، نوه ؛ مرحوم حكيم مرتعش ؛ مولوى محمد على كشميرى ؛ مولوى على نقى ؛ مولوى حكيم سيد ابو جعفر بنارسى ؛ حاجى حافظ مولوى امداد على ؛ حافظ شيخ محمد على بنارسى ؛ مولوى ميرزا صادقى على ؛ مولوى ميرزا عابد على ؛ حكيم شمس الدّين عليخان ؛ محمد ميرزا ؛ حكيم احمد ميرزا ؛ حكيم ميرزا جعفر على ؛ مولوى سيد واجد على .\r\nنوهء وى مولوى سيد محمد رضى الدّين ، متولى وقف حسينيهء هوگلى است .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nل\r\n\r\nلطف حسين نحوى 1300 ه ق / 1882 م\r\nوى عالم و مقدس معروف و از استادان قابل احترام بود . در فن نحو مهارتى خاص داشت به همين مناسبت به « نحوى » شهرت يافت . مولانا ناصر حسين از شاگردان ويژهء او بود .\r\nوى در حدود سال 1300 ه ق درگذشت .\r\n\r\nلطف عليخان بهكّرى\r\nسيد لطف عليخان محمد شفيع ، از اولاد سيد يوسف بهكرى بود . قطب الملك از دربار شاهى تقاضا كرده بود كه به او لقب « لطف عليخان » بدهند .\r\nكتاب طلسم سعادت ( در حمايت از مذهب شيعه ) از اوست .\r\n\r\nلقا على حيدرى 1309 ه ق / 1890 م 1384 ه ق / 1964 م\r\nلقا على حيدرى بدايونى واعظ و مبلّغ اسلام و فردى با ذكاوت و خطيب و صاحب قلم وى يكى از مصنفان بود . با وجود اينكه در دفتر دولتى كار مىكرد با مسيحيان ، آرياييها ، هندوان و قاديانيها مناظره داشت و در جلسات عام دربارهء دين اسلام با سبكى جاذب سخنرانى مىكرد .\r\nوقتى مدرسة الواعظين لكنهو تأسيس شد ، از شغل ادارى كنار كشيد و در آن مدرسه به تدريس\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nپرداخت و نيز به عنوان مبلغ به تمام نقاط هندوستان ( قبل از تقسيم ) ، آفريقا ، چين ، برمه ، سيلان سفرها كرد . در حين سخنرانيها عبارات طولانى مصنفان انگليسى و هندى را از برمىخواند ، زيرا از حافظهء عجيبى برخوردار بود .\r\nوى بعد از يك زندگى طولانى در محرم 1384 ه ق / 2 ژوئن 1964 م در كراچى درگذشت .\r\nتصانيف او عبارتند از : الامامية ( كراچى ، 1952 م ) ؛ داستان شهيد كربلا به زبان يك بيوه ، ( به زبان اردو و انگليسى هم ترجمه شده ) ؛ مشورتى نيك با برادران شيعه و سنى ؛ بررسى كتاب قاديانى ؛ حيات مسيح از قرآن مجيد ؛ حاشيه بر كتاب الموافقة و المصالحه نواب پريانوان ؛ الجنة ؛ فلسفه موت و حيات .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nم\r\n\r\nمجتبى حسن 1331 ه ق / 1913 م 1394 ه ق / 1974 م\r\nعلامه سيد مجتبى حسن بن سيد محمد نذير از علماى بزرگ « كامون‌پور بلوك غازىپور » ( هند ) در سال 1331 ه ق در يك خانوادهء متدين به دنيا آمد . تحصيلات ابتدايى را در مئو و بنارس فراگرفت و براى تحصيلات عالى به مدرسهء ناظميه و سلطان المدارس لكنهو رفت . از كودكى به شعر و ادبيات و مطالعهء كتب علاقهء وافر داشت .\r\nدر يك سال تحصيلى دو بار امتحان مىداد و از مركز آموزش الله‌آباد و لكنهو به دريافت مدارك عربى و فارسى و اردو نايل آمد و در سال 1931 م از مدرسهء سلطان المدارس به دريافت مدرك صدر الافاضل موفق شد و كتابهاى شرح لمعه ، قوانين ، فصول ، شرح مطالع الانوار ، ملا صدرا احمد اللّه ، تشريح الافلاك ، نهج البلاغة ، ديوان متنبى ، حماسه ، شرح تجريد ، احقاق الحق ، شرح كبير ، رسائل و اصول كافى را تمام كرد .\r\nاز استادان وى مىتوان مفتى محمد على ، مولانا سيد محمد هادى ، مولانا محمد رضا ، مولانا عالم حسين و مولانا سبط حسين را نام برد كه از اهميّت خاصى برخوردار بودند . وى پس از دريافت مدرك صدر الافاضل در مدرسهء دينيه پتنه به سمت استادى برگزيده شد ، در همين زمان صدها مقاله و كتب منظوم نوشت . ذهن او براى شعر آمادگى عجيبى داشت ، شوق مطالعه زياد داشت و براى هر نوع مجله و روزنامه شيعى هندوستان و پاكستان مقاله مىنوشت . دربارهء موضوعات جديد و قديم تحقيق مىكرد و خواهان پيشرفت و تعالى علم بود و جوانان را با\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nعلوم جديد آشنا مىساخت و نهضتى براى هماهنگ كردن طرز فكر قديم و جديد آغاز كرد . طرز تدريس به سبك قديم را در مدارس دينى و نيز پيچيدگى نظام فكرى بين شيعه و سنى را دوست نداشت . وى مىخواست كه در مركز بزرگ علوم شرقى يعنى دانشگاه « الازهر » و نجف تحصيل كند و تجربيات جديد خود را به كار گيرد . بنابراين در سال 6 - 1935 م براى ورود به دانشگاه الازهر به مصر سفر كرد . قبل از مولانا مجتبى حسن ، دانشگاه الازهر هيچ دانشجوى هندى را براى ادامهء تحصيل نپذيرفته بود و هيچ فرد شيعى در آنجا ديده نمىشد . مولانا نيز بدون اينكه خود را شيعه معرفى كند ، وارد دانشگاه شد .\r\nمولانا مجتبى حسن در دانشگاه الازهر ، موضوع تحقيقى خود را تحت عنوان ام‌ّالمؤمنين امّ سلمه به تصويب رسانيد و شب و روز زحمت كشيد و در بيش از دو هزار صفحه كار تحقيقى خود را به استادان ارائه داد . هيئت داوران دانشگاه بعد از رسيدگى كامل ، مدرك دكتراى فلسفه و تاريخ و تربيت و اخلاق را به او اعطا كرد . مولانا مجتبى حسن كانپورى از نظريات انقلابى و ادبى علماى بزرگ آگاه شد ، با رهبران بزرگ علم و تحقيق ملاقات كرده بود از جمله روابط محكم و دوستانهء او با حافظ ابراهيم ، شوقى ، طنطاوى جوهرى ، دكتر امين ، حسن ابراهيم حسن ، دكتر طه حسين قابل ذكر است . وى كوشش كرد كه آنان را با علوم آل محمد صلّى اللّه عليه و آله آشنا سازد و در همان زمان بود كه با محمد عبده براى نشر و اشاعهء « نهج البلاغة » تشريك مساعى كرد . همه جا صحبت از تفسير رشيد رضا و طنطاوى جوهرى ، شاگردان محمد عبده بود . در همان زمان مجتبى حسن خواست كه مطالعهء « صحيفهء كامله » عموميت پيدا كند . سرانجام متفكران بزرگ مقاله‌هاى خوبى را دربارهء صحيفه نوشتند . مدت اقامت وى در مصر پنج سال طول كشيد ، بعد از دريافت مدرك دكترا و اندوختن تجربيات فراوان از راه نجف و كربلا در سال 1941 م به لكنهو بازگشت .\r\nوى در تاريخ از محققان غربى كمتر مطالعه نداشت و ادبيات عرب را هم خوب مىدانست و مانند اهل همان زبان سخن مىگفت ، ولى فرصت كافى براى تصنيف و تأليف نداشت .\r\nدر فن خطابت مهارت داشت و سخنرانيهاى او در جوانان اثر مىگذاشت و مورد پسند شيعه و سنى بود .\r\nاو در مدرسة الواعظين و مدرسهء ناظميه و نيز دانشگاههاى لكنهو و علىگره تدريس مىكرد ، وى عضو هيئت علمى مدرسهء ناظميه و كنفرانس كل شيعهء هند ، و هيئت علمى كل تعليم اسلامى هند و هيئت علمى مدرسه عاليه رامپور و كنگرهء شرقى كل هند ، الواعظ ، سرفراز ، الرضوان بود و در تمام ادارات به عنوان يك ركن مهم شناخته مىشد .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nاو مدت 23 سال به سمت رئيس گروه علوم شيعه در دانشگاه علىگره خدمت كرد و در 27 جمادى الثانى 1394 ه ق / 8 ژوئيه 1974 م درگذشت و كتابخانه‌اى بزرگ از خود بجا گذاشت .\r\nتصانيف او عبارتند از : كربلا ؛ مقتل عقبة بن سمعان ؛ مقتل ضحاك مشرقى ؛ مقتل السيوطى ؛ مقتل ابن واضح يعقوبى ؛ مقتل ابو الفداء ؛ مقتل ناسخ ؛ مقتل ديار بكرى .\r\nفرزندان او عبارتند از : عندليب زهرا ، ( فوق ليسانس ) ؛ قاسم مجتبى ( فوق ليسانس ) ؛ فيض مجتبى ( دكتر علوم و فلسفه ) ؛ حسن مجتبى ؛ اقبال مجتبى ؛ مهناز مجتبى ؛ شميم كاظم ؛ شبير كاظم ؛ شبيه زهرا ( فوق ليسانس ) ؛ قمر زهرا ؛ ممتاز زهرا ؛ شهناز .\r\n\r\nمجد الدّين 996 ه ق / 1588 م 1034 ه ق / 1625 م\r\nعلامه مجد الدّين محمد تنها فرزند پيشواى اعظم دكن مير محمد مؤمن استرآبادى ، عالم و فقيه بزرگ حيدرآباد بود . مادرش خاتون دكن بود كه پدرش در سال 995 ه ق با او پيمان ازدواج بست و مجد الدّين در سال 996 ه ق متولد شد . پدرش او را تحت تعليم و تربيت قرار داد و مجد الدّين با توجه به استعداد خدادادى در فقه ، حديث ، ادب و تاريخ از معاصران خود گوى سبقت را ربود .\r\nمير مجد الدّين با وجود مقام و احترام والاى سياسى و علمى پدرش از سياست كنار كشيد و به خدمت خلق مشغول شد . او درويش‌نواز و سخاوتمند و وفادار بود .\r\nمجد الدّين با دختر يولچى بيگ ازدواج كرد و صاحب چهار فرزند شد : ( يك دختر و سه پسر ) . دخترش را به عقد ميرزا حمزه استرآبادى برادرزادهء ميرزا بيگ فندرسكى درآورد . ميرزا حمزه در زمان سلطان محمد در حدود 1030 ه ق وارد دكن شد و علامه براى او املاكى به مبلغ شصت هزار هون « 1 » از دولت برايش گرفت . ميرزا حمزه در 24 ذيحجّه 1040 ه ق سرخيل ، سپهسالار شد اما بعد از چهار ماه از اين منصب بر كنار شد و پس از مدتى املاكى با درآمد يك‌صد هزار هون به دست آورد و افتخار حضور در دربار را نيز پيدا كرد .\r\nميرزا حمزه در شوال 1048 ه ق درگذشت .\r\nاز فرزندان مجد الدّين يكى مير محمد جعفر و ديگرى محمد شفيع بود كه از اولاد وى محمد\r\n\r\n\r\n","description":"","footnote":"\r\n( 1 ) - نام سكهء رايج هند در آن دوره - م .\r\n","page_name":" 472 ","page_number":472},
  {"content":"\r\n\r\nعباس تا سال 1957 م متولى دايرهء ميرمؤمن بود .\r\nفرزند سوم محمد مقيم نام داشت كه اولادش هنوز هم هستند .\r\nمجد الدّين عمرى كمتر از چهل سال داشت كه در شب جمعه 22 ربيع الاول 1034 ه ق درگذشت .\r\nميرزا احسن اسد فانى قطعه تاريخ وفاتش را چنين بيان مىكند .\r\n مجد دين آنكه نزد اهل خرد * دوجهان سايه بود و او خورشيد\r\nبه گداى اجل شب جمعه * گوهر عمر جاودان بخشيد\r\nبهر تاريخ او سپهر برين * داغ بر دل نهاد و آه كشيد \r\nپدرش در گورستانى كه خود ترتيب داده بود براى او قبر و گنبدى ساخت و خود بعد از چهل روز در زير همان گنبد به خاك سپرده شد .\r\nاز آثار مير مجد الدّين چيزى به دست نيامد ، اما مقدارى از اشعار فارسى وى را محى الدّين روز جمع‌آورى كرده است .\r\n\r\nمحبوب على شاه 1310 ه ق / 1892 م 1373 ه ق / 1954 م\r\nمولانا سيد محبوب على شاه از اهالى سگهر بلوك كيمبل‌پور و در علم نحو سيبويه زمان و نيز در مناظره بىنظير و فردى وسيع النظر ، صاحب ذوق ، خوش‌تقرير و خوش‌تحرير بود . وى در نظم و نثر عربى و نيز در ادبيات جديد و قديم عرب تبحر داشت و به طلاب نصاب الازهر ( مصر ) را مىآموخت و با علماى آنجا روابط دوستانه داشت .\r\nاز جمله استادان او مىتوان مولانا محمد باقر را نام برد و علاوه بر او نزد استادان سلطان المدارس لكنهو نيز علم آموخته و بويژه تحت تأثير مولانا محمد رضا قرار گرفته بود . وى براى سه نفر بسيار احترام قايل بود و آنها عبارت بودند از : مولانا محمد باقر ، مولانا محمد رضا و مولانا سبط حسن .\r\nمولانا فردى دلير و سپاهيگرى ماهر و از اسب سوارانى بود كه براى قوم خود آبرو و افتخار كسب كرد . در مناظره پيوسته طرف مقابل را شكست مىداد چنان‌كه در مناظره‌اى كه در مهت‌پور لودهيانه بين مولانا يوسف حسين و احمديان برگزار شده بود و نيز در مناظره‌اى كه در جرانواله عليه مولوى چراغ دين و همچنين در چك 38 بلوك مولتان در مناظرهء بين مولوى چراغ دين و\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nمولوى عبد العزيز بهتايى تشكيل شده بود پيروز شد . با مولوى محمود الك در مناره بلوك جهلم مناظره‌اى برگزار شد و مولوى محمود شكست خود را پذيرفت . اين‌ها وقايع مشهور آن دوره است ، از اين مناظرات كمالات علمى وى روشن مىشود ، تا آنجا كه امرا و افراد متعدد تحصيل‌كرده ، مذهب شيعه را قبول كردند .\r\nمرحوم مولانا محبوب على شاه براى تعليم و تدريس بسيار فعاليت كرد . در مدارس كيمبل‌پور ، پدهرار و خوشاب تشنگان علم را سيراب كرد و در خوشاب مدرسهء جعفريه به ياد او ساخته شده است . وى در خوشاب زندگى مىكرد و در محوطهء منزل خود به خاك سپرده شد .\r\nمولانا به خواندن و جمع‌آورى كتاب بسيار علاقه داشت . به كلكته ، بمبئى ، لكنهو ، مصر ، بغداد ، نجف تهران و مشهد پيوسته براى ارسال كتاب سفارش مىداد و به محض رسيدن كتب آنها را با دقت صحافى و نگهدارى مىكرد ، از هر كتاب چندين نسخه موجود بود . ذخايرى از كتب تفسير ، حديث ، نحو داشت كه بسيار باارزش بود .\r\nتصانيف او عبارتند از : نظم و نثر عربى و اردو و علاوه بر آن تأليفاتى چند داشت كه از ميان آنها هارون محمدى و قضاوت صحيح بخارى به چاپ رسيده و منتشر شده است .\r\nشاگردان او عبارتند از : مرحوم مولانا محمد شريف ( همدرس من در لكنهو بود ) ؛ مولانا ملك مهدى حسن ؛ مولوى فاضل ( فقيه فاضل ، فاضل طب لكنهو ) ؛ مولانا گلاب شاه ؛ مولانا ملك عطا محمد ( منشى دار العلوم محمديه سرگودها ) ؛ مولانا غلام محمد نجفى سرگودها ؛ مولانا غلام شبر خوشاب ؛ مولانا سيد كرامت على گلكت ؛ مولانا محمد مولتان ؛ مولانا سردار حسين پدهرار ؛ مولانا سيد عاشق حسين جهاجره بلوك سرگودها ؛ مولانا سيد محبوب على شاه همدانى ، جلال پورسيدان ؛ مولانا سيد عبد اللّه شاه ، سيد كسران بلوك راولپندى .\r\nفرزندان او عبارتند از : سيد محمد سهيل ؛ سيد كوكب حسين ؛ سيد لعل حسين ؛ سيد ذو القرنين .\r\n\r\nمحرم على نوگانوى 1225 ه ق / 1810 م 1307 ه ق / 1889 م\r\nمولانا سيد محرم على از علماى اوليه « نوگانوه بلوك مرادآباد » است . تمام علماى « نوگانوان » مستقيم يا غير مستقيم از شاگردان وى به شمار مىرفتند . وى خودش نيز از فارغ التحصيلان\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nلكنهو بود و در عبدالله‌پور بلوك ميروت سهارن‌پور چلكانه ، جانسته و غيره زندگى مىكرد . فردى متواضع و پاك سرشت مهمان‌نواز و قانع بود و حافظه و صدايى خوش داشت . به زيارت عتبات عاليات هم مشرف شده بود .\r\nاو در سن هشتاد و دوسالگى در 14 ربيع الثانى 1307 ه ق دار فانى را وداع گفت و در مقابر رؤساى « چانسته » دفن شد .\r\nنواب محمد جعفر عليخان در مادّه تاريخ وفاتش گفته است :\r\n حديث آه با لحن داود مىخواند * حكيم ز آل شه مشرقينم\r\nز نوگانوه در چارده ماه چارم * محرم على رفت نزد حسينم \r\nمولوى ظهور الدّين فرزند او بوده است .\r\n\r\nمحسن على شاه سبزوارى 1347 ه ق / 1928 م\r\nمولانا سيد محسن على شاه سبزوارى از خطبا و مشاهير لاهور بود . وى در پنجاب به تبليغ و دفاع از مذهب مىپرداخت و با شمس العلماء مولانا سيد على حايرى روابط دوستانه داشت .\r\nنقل كرده‌اند كه :\r\nمحسن على شاه در دروازه موچى براى روضه‌خوانى بالاى منبر رفته بود ، در حين سخنرانى مولانا حايرى وارد مجلس شد ، وى معمم بود و قيافهء جذابى داشت ، همهء مردم متوجه او شدند ، مولانا فورا همان جاى كفش كن نشست . محسن على درخواست كرد كه بالاتر تشريف بياورد اما مولانا به خاطر فروتنى از جا برنخاست . محسن على گفت : آيا كسى كفشها را مىدزدد ؟ مولانا فىالبداهه مىگويد : بلى ! مواظب كفش شما هستم .\r\nوى در 5 محرم 1347 ه ق / 24 ژوئن 1928 م در روز دوشنبه ساعت 2 بامداد از دنيا رفت .\r\nهنگام وفاتش حدود هفتاد سال داشت . مولوى محسن على با خلوص نيت تبليغ مىكرد و صدها نفر را شيعه كرد . كتاب نور العين فى جواز البكاء على الحسين عليه السّلام از اوست .\r\nالطاف حسين و رضا حسين از فرزندان وى به شمار مىروند .\r\n\r\nمحسن تهتهوى 1121 ه ق / 1709 م 1163 ه ق / 1750 م\r\nملا محسن بن نور محمد بن ابراهيم از اهالى « تهتهه ، سند » بود . نام كامل محمد محسن و\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nتخلصش محسن است و با همين نام شهرت داشت . محمد محسن تهتهوى نزد نواب لطف عليخان پرورش يافت . سپس تحت سرپرستى صادق على فرزند سيف اللّه خان ( درگذشته به سال 1143 ه ق ) و محمد تقى خان بزرگ شد .\r\nتصانيف او عبارتند از : عقد دوازده گوهر ( مناقب ائمه اطهار ) ؛ طراز دانش ، ميلاد حضرت صاحب الزمان عليه السّلام ؛ اعلام ماتم يعنى حملهء حسينى ( بر وزن حملهء حيدرى ) ؛ محك كمال ( بياض اشعار ) ؛ ديوان قصايد ؛ ديوان غزل ( حملهء حسينى ، منظومهء كربلا مشتمل بر نه هزار بيت ، و تتمهء آن را قانع تهتهوى به نام مختارنامه نوشت ) .\r\nغلامعلى مداح ، متولد 1145 ه ق و غلام كاظم از فرزندان او به شمار مىروند .\r\nتاريخ وفات محسن 20 شوال 1163 ه ق / 1750 م است .\r\n\r\nمحسن نواب 1329 ه ق / 1911 م 1389 ه ق / 1969 م\r\nمولانا سيد محسن نوّاب مجتهد بن جناب سيد احمد نواب رضوى در 14 ربيع الثانى 1329 ه ق مطابق 14 آوريل 1911 م در « چاه كنكر تهوى توله » به دنيا آمد . پدرش در آوريل 1915 م جهان فانى را وداع گفت .\r\nتحصيلات ابتدايى را در مدرسهء ناظميهء محل به پايان رساند و در سال 1923 م وارد سلطان المدارس شد . در سال 1933 م به دريافت مدرك صدر الافاضل نايل آمد و براى درس خارج از لكنهو به عراق رفت و بعد از استفاده از محضر علماى بزرگ عراق و حصول اجازه‌نامه به وطن خود بازگشت .\r\nوى در ماه اكتبر 1939 م پس از بازگشت از عراق رياست مدرسهء ناصريه جونپور را برعهده گرفت . آنگاه از جونپور به مدرسهء عاليه رامپور دعوت شد و نواب رضا عليخان او را به سمت رياست آن مدرسه منصوب كرد و سپس در سلطان المدارس به تدريس علوم معقول پرداخت .\r\nبه تصنيف و تأليف علاقه داشت و مدتى مدير ماهنامه‌هاى « العلم و الواعظ » و در طول اين مدت صدها مقاله نوشت . در نظم و نثر عربى و فارسى تبحر داشت ، ادباى عربى در لكنهو و نجف به او گرايش پيدا كردند .\r\nمولانا محسن نواب ، خطيبى پسنديده و سخنرانى خوش‌بيان بود و در شبه قارهء هند شهرت داشت . وى از حيدرآباد دكن تا كشمير سفرها كرد ، ولى جاى تأسف است كه عمر طولانى نكرد و\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nپس از چند سال بيمارى در 12 جمادى الثانى 1389 ه ق / 26 اوت 1969 م در لكنهو با به‌جا گذاشتن چند فرزند خردسال دار فانى را وداع گفت .\r\nاستادان او در لكنهو عبارت بودند از : مولانا صغير حسن ؛ مولانا عالم حسين ؛ مولانا عبد الحسين ؛ مولانا سيد هادى ؛ مولانا بن حسن نونهروى ؛ مولانا سيد محمد ؛ مولانا ظهور حسين ؛ مولانا ناصر حسين .\r\nاستادان او در نجف عبارت بودند از : علّامه شيخ عبد الحسين رشتى ؛ آقاى سيد جواد تبريزى ؛ آقاى ميرزا محمد حسين نائينى ؛ آقاى ابو الحسن اصفهانى ؛ آقاى سيد ضياء الدّين عراقى .\r\nتصانيف او عبارتند از : محسن انسانيت ؛ زايرين قائم آل محمّد صلّى اللّه عليه و آله ؛ خلاصهء عبقات حديث مدينه عربى ج 1 ؛ الفرق بين المعجزة و السحر ( عربى ) ؛ از غدير تا كربلا ؛ المنتقى و المنتقد من تاريخ الخطيب احمد .\r\n\r\nملا محمد يزدى 998 ه ق / 1589 م\r\nعالم نامور علوم عقليه و حامى زبردست مذهب اماميه ملا محمد يزدى شاگرد حبيب اللّه ميرزا جان شيرازى بود و در سال 4 - 983 ه ق به هندوستان رفت و اكبر شاه با احترام بسيار از او پذيرايى كرد . مدتى با ابو الفضل « 1 » دوست بود اما بعد از مدتى بين آنها اختلاف افتاد . ملا محمد از پادشاه اجازهء حج و زيارت گرفت ، ولى در نزديكى سورت به دست دزدها گرفتار آمد و همه چيز را از دست داد و متوارى شد .\r\nمورخ معاصر عبد القادر بدايونى مىگويد : ملا محمّد يزدى در سال 4 - 983 ه ق به آگره آمد و در آنجا با حكيم ابو الفتح ملاقات كرد و پادشاه را به طرف مذهب شيعه متمايل ساخت ( ترجمهء منتخب التواريخ ص 440 و 981 ) . اكبر شاه تحت تأثير قرار گرفت تا آنجا كه به قول بدايونى به عنوان شيعه شناخته شد .\r\nملا در سال 987 ه ق به عنوان قاضى القضاة به جونپور رفت و در قضيهء شورش محمد معصوم كابلى عليه اكبر شاه فتوا داد ، اما اكبر شاه بعد از مغلوب ساختن شورشيان ملا را دستگير كرد و فرمان داد تا او را در درياى جمنا غرق كنند . اين اتفاق مربوط به سال 998 ه ق است .\r\n\r\n\r\n","description":"","footnote":"\r\n( 1 ) - وزير اكبر شاه گوركانى - م .\r\n","page_name":" 477 ","page_number":477},
  {"content":"\r\n\r\n\r\nمحمد بن محمد حنيف 1274 ه ق / 1857 م\r\nمفتى سيد محمد بن محمد حنيف رضوى زيدپورى از اهالى « زيدپور ، باره‌بنكى » قريهء مردم‌خيز هند بود . محمد سيد محمد ، عالم ، فاضل متقى ، زاهد و عارفى بزرگ بود ، از طرف سيد على شاه رضوى كشميرى و شريف العلماء و شيخ مرتضى انصارى اجازه‌ها گرفت و در زمان امجد على ( شاه اوده ) مفتى خيرآباد ( سيتاپور ) بود .\r\nوى در قيام « 1 » 1857 م از بين رفت .\r\n\r\nمحمد هگلوى 1250 ه ق / 1835 م\r\nمولانا سيد محمد بن ابو محمد عالم جليل ، پيشنماز و خطيب هگلى ( بنگال ) بود و از طرف غفران مآب به دريافت اجازه نايل آمد و يكى از شاگردان آن مرحوم به شمار مىرفت .\r\n\r\nمحمد ، سيد محمدآبادى 1250 ه ق / 1835 م\r\nسيد محمد بن احمد على در محمدآباد در سال 1250 ه ق به دنيا آمد و نزد پدرش و نيز علماى بزرگ تحصيل علم كرد . سپس به وطن خود بازگشت و از طريق طبابت به خدمت خلق مشغول شد .\r\n\r\nمحمد ، سيد موهانى 1334 ه ق / 1916 م\r\nسيد محمد بن محمد ولى بن واجد على موهانى عالم و طبيب معروف عهد خود بود و در درمانگاه شاهى به طبابت پرداخت . مىگويند نام يك هزار دارو و خواص آنها را از حفظ بود . وى تدريس مىكرد و دستش شفابخش بود .\r\nسال وفاتش 1334 ه ق است .\r\n\r\n\r\n","description":"","footnote":"\r\n( 1 ) - جنگ مسلمانان هند عليه انگليسيها - م .\r\n","page_name":" 478 ","page_number":478},
  {"content":"\r\n\r\n\r\nمحمد ، كامل ، شهيد رابع 1150 ه ق / 1737 م 1235 ه ق / 1819 م\r\nمولانا حكيم ميرزا محمّد بن غياث احمد خان كشميرى دهلوى در علوم معقول و منقول بىبديل و نيز در طب شاگرد حكيم محمد شريف دهلوى بود و چون در طب مهارت داشت معالج مهاراجهء كشمير شده بود ، لذا به كشميرى شهرت يافت ، در علوم دينى شاگرد سيد رحم على مؤلف بدر الدجى بود بعيد نيست كه از محضر حزين و شيخ علامه محمد حسن نوهء شهيد ثانى كسب فيض كرده باشد . درس و تدريس و پاسخ مسايل دينى از كارهاى روزمرهء او بود .\r\nمؤلف نجوم السماء نسخه‌هاى خطّى و دستنوشتهاى او را دربارهء مسايل دينى ديده است و بر آن عقيده است كه حكيم مجتهد بوده باشد . بويژه از عبارت « ختم فقيه » كه مادّهء تاريخ وفاتش مىباشد در اين عقيده راسخ‌تر است . مولانا « كامل » تخلص داشته و با نوشتن جواب تحفهء اثناعشريه براى خود زندگى جاويد باقى گذاشت . عبد العزيز در جواب صواقع ملا نصر اللّه كتابى نوشت و از نظر تقيه به جاى نام اصلى خود از نام غلام حليم استفاده كرد ، امّا از قضاى روزگار در همان زمانى كه عبد العزيز مشغول نوشتن تحفهء اثناعشريه بود ، ميرزا محمّد مشغول نوشتن جواب آن بود و دربارهء اين موضوع نيز نامه‌اى به غفران مآب نوشته بود .\r\nعبد العزيز كتابى دربارهء مسألهء طهارت ، خمر و جمع بين الصلاتين نوشت و حكيم اعلى اللّه مقامه آن را رد كرد . كما اينكه در جواب آن غرة الراشدين نوشته شد و حكيم باقر عليخان كتاب معين الصادقين را در جواب كتاب عبد العزيز نوشته است . نزهة اثناعشريه مشتمل بر دوازده جلد است ، اما هنوز دربارهء آن تجديد نظر نشده بود كه يكى از دشمنان به‌طور مرموزانه مولانا را شهيد كرد . مرقد منورش زيارتگاه خاص و عام است . منير شكوه‌آبادى با سرودن قطعه‌اى ضمن اوصاف او مادّهء تاريخ وفاتش را تعيين كرده است :\r\n حيف ميرزا محمد محتاط * فلك شرع را همه كامل\r\nمتكلم ، محدث و افقه * اورع عصر ، عالم و عامل\r\nهم حكيم و طبيب و هم شاعر * كامل و هم تخلصش كامل\r\nناصر اهل بيت در دهلى * اثبت و پاك و صادق و عادل\r\nنزهت اوست در دوازده جلد * كرد دعواى تحفه را باطل \r\n\r\n","description":"","footnote":"","page_name":" 479 ","page_number":479},
  {"content":"\r\n\r\n در جنان رفت پيش آل رسول صلّى اللّه عليه و آله * شد به درياى معرفت و اصل\r\nسال مرگش چنان نوشت منير * هاى افسوس فاضل كامل \r\n1235 ه ق\r\nمولوى عبد الحى به نقل از « المختصر » تاريخ وفاتش را 1225 ه ق و عبارت « ختم فقه » را به عنوان مادّه تاريخ او ذكر كرده است ، من احتمال مىدهم كه رضى عليخان عبارت « ختم فقيه » را نوشته باشد و كاتب « ى » آن را انداخته است . زيرا بر لوح قبرش قطعه‌اى درج شده كه از مصرع تاريخ آن 1235 ه ق استخراج مىشود :\r\n « در شيونش به گريه بگو وا محمدا » \r\nنوادگان و اولادش هنوز باقى هستند ، يكى از آنان ذو الفقار حسين بود كه احفاد وى در لاهور هنوز باقى هستند .\r\nتصانيف مولانا عبارتند از : نزهت اثناعشريه در جواب « تحفهء اثناعشريه كامل » ، ( مجلدات اول و چهارم ) ؛ چاپ لكنهو دهلى ، جلد نهم مربوط به فقه از طرف چاپخانهء « روزنامهء دهلى اردو » در سال 1855 م به چاپ رسيده و يك نسخهء آن در كتابخانهء مكتبة العلوم و نسخه خطى آن در كتابخانهء استاد غلام مولانا محمد مصطفى جوهر موجود است ) ؛ كتابى دربارهء طب ( عربى ) ؛ تاريخ العلماء ؛ رسالهء علم بديع ؛ رسالهء صرف فارسى ؛ نهاية الدراية شرح وجيزهء علامه بهايى ( در كتابخانهء ناصريه لكنهو ) ؛ تنبيه اهل الكمال و الانصاف على اختلال رجال اهل الخلاف ، ( در اين كتاب ذكر آن دسته از راويان آمده است كه در صحاح سته به عنوان كذابين ، وضاعين ، مجاهيل ، ضعفاء ، خوارج و نواصب و قدريه و مرجئه آمده است و از كتاب ابن حجر عسقلانى ، التقريب استخراج شده است ) ؛ رسالهء فلسفه ( فارسى ) ؛ تتمه نزهت ، باب فقه ؛ منتخب فيض القدير ، شرح جامع صغير ، ( يك جلد ) ؛ منتخب النساب سمعانى ؛ منتخب كنز العمال ؛ احاديث فضائل آل محمد صلّى اللّه عليه و آله و مثالب اصحاب ؛ رسالهء بداء ؛ رسالهء رؤيت بارى تعالى ؛ رسالة فى تعصبات اهل السنة .\r\nمولانا الشهيد در دوران مطالعهء طولانى خود حواشى متعددى نيز نوشته كه بعضى از آنها به شرح زير است :\r\nتلخيص ارشاد السارى قسطلانى ؛ تلخيص جمع بين الصحيحين ؛ تلخيص جامع الاصول ؛ تلخيص مسند احمد بن حنبل ؛ تلخيص الاستيعاب بن عبد البر ؛ تلخيص فتاوى عالمگيرى ؛ تلخيص حلية الاولياء ؛ تلخيص تاريخ طبرى ؛ تلخيص تاريخ خميس ؛ تلخيص ملل و نحل\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nشهرستانى ؛ تلخيص شرح مقاصد ؛ تلخيص كتاب السياسة و الامامة ؛ تلخيص شرح المواقف .\r\n\r\nمحمد بن عبد العلى 1266 ه ق / 1850 م\r\nمولوى سيد محمد بن مولوى سيد عبد العلى از اهالى ديوكته بلوك غازىپور و جانشين پدر بزرگوار و عالم و فاضل خود بود ، علوم اجتهاد را نزد پدرش و غفران مآب فراگرفت و در علوم معقول و منقول شهرت يافت و به خاطر تقدس و تورع در دربار امجد على ، شاه اوده بسيار مورد احترام بود . وى در سال 1266 ه ق وفات يافت . در زمان حياتش امام جمعه و جماعت فيض‌آباد بود و كتابهايى چند تأليف كرد كه براثر حوادث زمان از بين رفت .\r\nسيد على كه فردى بسيار مقدس و بزرگوار بود از فرزندان او بوده است .\r\nشاگردان او عبارتند بودند از : مولوى سيد حسن رضا ؛ مولوى سيد منصب على ؛ مولوى كرم حسين ؛ مولوى سيد صفدر على ؛ مولوى سيد احمد على محمدآبادى اعلى اللّه مقامهم .\r\n\r\nمحمد صاحب جونپورى 1150 ه ق / 1737 م 1271 ه ق / 1854 م\r\nمولانا سيد محمد صاحب بن سيد عطا حسين در « جونپور » سكونت داشت و از شاگردان خاص سيد محمد امروهوى و على اظهر نظام‌آبادى و مولانا احمد على محمدآبادى و دوست مخلص مفتى محمد عباس بود . در « ظل ممدود » نامه‌هاى متعدد عربى مفتى به نام وى موجود است و از طرف سيد العلماء نيز اجازه دريافت كرده بود .\r\nمولانا فردى مقدس و زاهد و در علم و فضل نيز بلندمرتبه بود و بويژه در علوم معقول و هيئت مهارت كامل داشت .\r\nراجه محمودآباد او را به سمت تحصيلدار ايالت منصوب كرده بود اما به علت بيمارى به وطن خود بازگشت و در سال 1271 ه ق دار فانى را وداع گفت و در نزديكى قبر « مخدوم شاه ادهن » به خاك سپرده شد .\r\nمولانا صفى ، ابيات زير را در جلسهء ساليانه « دبيرستان جونپور » به طرز مسدس دربارهء او قرائت كرد :\r\n سيد محمد ايسى هنرور كا آستان * چهنتى تهى مسئلى فلكيات كى جهان\r\nاللّه رى انقلاب ، ترا دور آسمان * بيها كمهار چاك گهما تا هى اب‌وهان \r\n\r\n","description":"","footnote":"","page_name":" 481 ","page_number":481},
  {"content":"\r\n\r\nترجمه : « آستان سيد محمد هنرور زمانى محل بحث و مباحثهء مسائل نجوم بود ، اما افسوس ، براثر تغيير و دگرگونى زمان ، تبديل به ويرانه شده است ، آرى ! كوزه‌گر ، كوزه مىسازد » .\r\n\r\nمحمد ، سيد ، سلطان العلماء 1199 ه ق / 1794 م 1284 ه ق / 1877 م\r\nغفران مآب آية اللّه سيد دلدار على نقوى جايسى يكى از بزرگترين فقها و مجتهدان لكنهو و شبه قارهء هند بود . در قرن سيزدهم تمام شيعيان او را مقتداى اعظم مىدانستند . وى اسلام را در محيط سرمايه‌دارى لكنهو با سعى و كوشش خود رونق بخشيد و فرزندش سيد محمد آن را به اوج كمال رسانيد كه نتايج آن در حال حاضر ظاهر شده است .\r\nمولانا سيد محمد در لكنهو در 17 صفر 1199 ه ق متولد شد و در محيطى بسيار مقدس و منزه نشو و نما يافت ، پدر بزرگوارش شخصا به تعليم او پرداخت و در تفسير ، حديث ، اصول ، فقه ، كلام ، منطق ، فلسفه ، رياضى ، هيئت و تمام علوم متداول به درجهء نهايى و كمال اجتهاد رسيد ، در نوزده‌سالگى در سال 1218 ه ق مولانا دلدار على اجازهء كاملى به او عطا كرد كه اين اجازه به چاپ رسيده است .\r\nدر ايام نوجوانى ، مطابق رسم لكنهو در رشته‌هاى مختلف ورزشى همچون شمشيرزنى ، پرتاب نيزه ، اسب‌سوارى و فنون رزمى نيز مهارت يافت . استعداد او در دوران كودكى و شايستگى او در ايام نوجوانى سبب شده بود كه مردم به عنوان « انعام غيبى » از او ياد كنند و خودش نيز مىگفت : « انّ صاحب زمانى و الحجة المنتظر ربانى قد تكفل لحضانتى و ربّانى » ، براى اثبات اين موضوع ، احترام و بزرگداشتى كه سلاطين وقت براى او قايل بودند كافى است .\r\nدر نوجوانى فقه و اصول و علوم ديگر را تدريس مىكرد و در امور مكاتبات و ساير كارها مددكار پدرش بود و نيز به تعليم و تربيت برادران خويش مىپرداخت ، درحالىكه در تصنيف و تأليف و مطالعات خود قصور نمىورزيد مردم را با برترى اسلام نسبت به ساير اديان و اهميت شريعت اسلامى آشنا مىكرد تا آنجا كه امجد على ( شاه ) او را لقب سلطان العلماء و منصب مختار كل بخشيد . وى در ممالك محروسه نظام شرعى را رايج كرد و حكم او براى همه قابل اجرا بود تا آنجا كه سلطان العلماء ، قضات و مفتى انتخاب مىكرد و علماى شيعه و سنى را در دادگسترى به كار گرفت و براى هندوان نيز رهبران مذهبى ( پانديتها ) تعيين كرد .\r\nوى ادارات زكات و خمس را تأسيس كرد و محيط اخوت و برادرى را به وجود آورد و بعد از\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nامجد على شاه با سياست سرسختانهء انگليسيها روبرو شد و رنجهاى شديدى را تحمل كرد ، بويژه درگذشت پدر و برادر جوانترش سيد العلماء سيد حسين موجبات ناراحتى او را فراهم آورد ولى در عين حال مقاوم و ثابت قدم ماند و در راه دين كوتاهى نكرد و حزم و دورانديشى را از دست نداد .\r\nمولانا مورد احترام انگليسيها بود و پس از بازنشستگى ماهانه مبلغ يك هزار روپيه حقوق دريافت مىكرد و از حضور در دادگسترى معاف بود و حتى اجازهء حمل اسلحه داشت .\r\nوى در خارج از كشور نيز مورد احترام بود و با علماى ايران و عرب مكاتبه داشت . در داخل كشور نيز علماى شيعه و سنى با او محبت داشتند ، چرا كه امور دينى اوده به سرپرستى او انجام مىگرفت هنگامى كه بهادر شاه ظفر به مذهب شيعه مشرف شد از او خواست كه علم مخصوص را به دربار حضرت عباس ببرد .\r\nبراثر كوشش مولانا كمكهاى مالى بزرگ به مكه و مدينه و نجف و كربلا و نيز مشهد فرستاده شد و به‌علاوه مساجد و مدارس و مسافرخانه‌ها ساخته و تعمير شدند و اوقاف نيز تأسيس يافت .\r\nمولانا در پيشرفت افكار مذهبى و اسلامى سلاطين اوده نقش بسيار مهمى را ايفا كرد . گويا وى شيخ الاسلام و قاضى القضاة اوده بود و تمام مردم كشور پيروى از حكم او را فرض مىدانستند .\r\nوى با مولوى امر اللّه با وجود اختلاف مذهب ، رابطهء دوستانه داشت . يك‌بار مولوى به ديدن وى آمد . سلطان العلماء با گرمى از او استقبال كرد . در حين صحبت ذكر مهر به ميان آمد . وى گفت : براى مهر اصلح و افلح بود كه « كان امر اللّه مفعولا » را حكاكى مىكرديد .\r\nوقتى به ميرزا محمد كامل دهلوى رحمة اللّه عليه نامه‌اى مىنوشت . براى آدرس به جاى « بلى مارون » « 1 » عكس گربه كشيد .\r\nشخصى به او نوشت : « سيد محمد بهادر » . وى در جواب آن نامه‌اى نوشت و در آخر متذكر شد : « سيد محمد بىبهادر » .\r\nدستهء تعزيه‌داران شيعه در نصيرآباد جايس از محلهء قضيانه عبور مىكرد ، سنيان شهر نزد فقير محمد خان سپهسالار ، شكايت بردند كه مسير دسته را عوض كند ، چرا كه شيعيان از سنيان تبرا\r\n\r\n\r\n","description":"","footnote":"\r\n( 1 ) - بلى مارون : گربه .\r\n","page_name":" 483 ","page_number":483},
  {"content":"\r\n\r\nمىجويند . نواب فقير محمد خان نزد وى رفت و موضوع را بيان كرد . او گفت : من در لكنهو هستم ، مردم نصيرآباد چطور حكم مرا قبول خواهند كرد ؟ گفتن من بىفايده خواهد بود . سپس به خان گفت . بدعت براى مدت كوتاه خوب است يا زياد ؟ جواب داد . كوتاه . وى گفت اگر دسته از محلهء قضيانه عبور نكند از راه بزرگترى عبور خواهد كرد و آن وقت شيعيان براى مدت طولانىترى تبرا خواهند جست و در اين صورت مسبب اين كار شما خواهيد بود !\r\nيك روز پادشاه مولانا را به حضور طلبيد و تصميم گرفت كه به او احترام نگذارد در آنجا دو عدد صندلى وجود داشت . شاه خود روى يك صندلى نشست و قلمدان خود را نيز روى ديگر گذاشت . وى آمد و در نزديكى در با صداى بلند يا اللّه گفت . شاه به محض شنيدن اين صدا از جا برخاست و قلمدان خود را برداشت و روى صندلى نشست . آنگاه شاه پس از چند سؤال بىمورد ، وى را مرخص كرد ، ولى بعد از رفتن سلطان العلماء مدتى سردرگريبان فروبرده و در فكر فرو رفت . يكى از اطرافيان سبب ناراحتى را پرسيد . شاه گفت : من فكر كرده بودم كه به وى احترام نگذارم ، اما به محض اينكه وارد شد ، گويى يك نفر مرا از پهلو گرفت و بلند كرد ، حالا فهميدم كه بىشك اين سيد ، برحق و واجب التعظيم است .\r\nهمين پادشاه زمانى عصبانى شده بود ، فرمان داد تا خانهء سيد العلماء را به توپ ببندند ، مأمور مربوط يك توپ را به طرف خانهء سيد و توپ ديگرى را به طرف قصر شاهى هدف قرار داد . شاه هنگامى كه اين عمل را مشاهده كرد ، سبب را پرسيد : مأمور توپ عرض كرد : تو پادشاه دنيا هستى ، اما سيد پادشاه دين است . بنابراين اگر قرار باشد كه خانهء سيد را از بين ببرم ، پس قصر شاهى را هم نابود مىكنم . پادشاه عقيدهء او را تقديس كرد و به او خلعت داد .\r\nسلطان العلماء بعد از گذراندن عمر طولانى در خدمت دين در سن بيش از هشتاد و پنج‌سالگى كه شب پنجشنبه 22 ربيع الاول 1284 ه ق در لكنهو وفات يافت و در حسينيهء غفران مآب به خاك سپرده شد . ادبا و شعراى كشور دربارهء او مراثى فراوان سرودند و مصنفان نيز شرح حال زندگىاش را نوشتند . ( مولانا آقا مهدى بتازگى كتابى به نام « تاريخ سلطان العلماء » نوشته است ) .\r\nفرزندان او عبارتند از : سيد محمد باقر ؛ سيد محمد صادق ؛ سيد محمد مرتضى ؛ سيد محمد عبد اللّه كه وى نويسندهء خلاصة الاعمال و سبيل النجاة بود ؛ سيد بنده حسن ؛ سيد على اكبر ؛ سيد على محمد ؛ سيد غلام حسين و سيد محمد على .\r\nتصانيف او عبارتند از : ضربت حيدريه ( دو جلد ) ؛ در جواب شوكت عمريه ؛ طعن\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nالرّماح ؛ منهاج التدقيق ( عربى ، چاپى ) ؛ سيف ياسح ؛ اصل اصول رد سيد مرتضى اخبارى ؛ سبع مثانى در تجويد ؛ عجاله نافعه ( عربى ، چاپى ) ؛ علم كلام ( نسخهء خطى نفيسى نزد من موجود است ) ؛ بارقه و ضيغميه در بحث متعه جواب عبد العزيز دهلوى ؛ احياء الاجتهاد ، اصول فقه ؛ تضييق و وسعت قضا ؛ بوارق موبقه در بحث امامت رد تحفه ؛ فوائد نصيريه در زكات و خمس ؛ رسالهء جمعه ؛ گوهر شاهوار ، جواب سؤالات نصير الدّين حيدر پادشاه در مسألهء قرآن و اهل بيت ؛ بشارت محمديه ؛ قتّال النّواصب ؛ حاشيه شرح سلّم ؛ رساله جذر اصم ؛ ثمرة الخلافة ؛ ازاحة الغى ردّ عبد الحى ؛ سمّ الفار ؛ صمصام قاطع ؛ برق خاطف ؛ كتاب مبسوط ردّ تحفه بحث امامت ؛ حاشيهء شرح كبير ؛ حاشيهء شرح زبدة الاصول ؛ كشف الغطاء .\r\n\r\nمحمد اخبارى 1178 ه ق / 1764 م 1233 ه ق / 1817 م\r\nميرزا ابو احمد محمد بن عبد النبى بن عبد الصانع نيشابورى در اكبرآباد ( آگره ) زندگى مىكرد .\r\nبنا به گفتهء ذاكر حسين در سال 1233 ه ق و به قول محمد مهدى در سال 1232 ه ق به قتل رسيد .\r\nآثارى كه از او باقى مانده عبارتند از : تسلية القلوب الحزينة ؛ كتاب المبين ؛ منية المرتاد ؛ كليات الرجال ؛ تقويم الرجال ؛ مصادر الانوار ؛ فتح الباب ؛ الشهاب الثاقب ؛ دوائر العلوم ؛ قلع الاساس رد اساس الاصول ؛ جواب تحفهء اثناعشريه .\r\n\r\nمحمد اخبارى ، ميرزا 1289 ه ق / 1872 م\r\nميرزا محمد بن ميرزا امان ، عالم نامور و يكى از محدثان لكنهو و نيز در خطابت و وعظ بىهمتا بود . بعضى از افراد هم‌عصر او دربارهء علم و اجازه‌هاى وى بحث كرده‌اند و علت آن ممكن است تمايل او به مذهب اخبارى بوده و در مورد بعضى از مسايل اختلاف‌نظر وجود داشته باشد .\r\nوى با سلطان العلماء و سيد العلماء و مفتى محمد عباس روابط حسنه داشته ، ولى پس از مدتى روابطش با آنان تيره شد ، به عراق و ايران رفته و اجازه‌ها دريافت داشته است .\r\nواجد على شاه او را به كلكته طلب كرد . در اين سفر در شهرهايى مانند مرشدآباد و پتنه سخنرانيهايى ايراد كرده است .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nدر 29 رمضان 1289 ه ق در لكنهو وفات يافت . منير شكوه‌آبادى دربارهء مادّهء تاريخ وفات او چنين مىگويد :\r\n فاضل اخبارى و هم زينت بزم عزا * حضرت ميرزا محمد آنكه بد شيوا زبان\r\nسال مرگش در صفاتش نظم كردم اى منير * عالم اخبارى و زوار و پاكيزه بيان \r\n( 1289 ه ق )\r\nوى در حسينيهء مير احسان به خاك سپرده شد .\r\nتصانيف او عبارتند از : زهد و تقوى در بحث من و سلوا ؛ خواتيم الصالحين ( دربارهء انگشترى ) رسالهء فارسى ، چاپ مطبعه محمدى 1249 ه ق ؛ نور الاسلام لكشف معنى الطعام .\r\n\r\nمحمد ، سيد ، فخر العلماء 1295 ه ق / 1878 م\r\nفخر العلماء مولانا سيد محمد بن مفتى ملا حميد الدّين محمد موسى معروف به سيد باقر مرشدآبادى است و هنگامى كه ملا مهدى مازندرانى در سال 1290 ه ق به لكنهو آمد ، فخر العلماء از او تقليد كرد ، اما ملا مهدى وقتى به كمال علم و فقاهت وى پى برد گفت كه تقليد براى شما واجب نيست و پس از شش ماه به فخر العلماء اظهار داشت كه تقليد بر شما حرام است ، زيرا شما نيازى به تقليد كردن نداريد .\r\nسيد محمد تحصيلات خود را ابتدا در نزد پدرش سيد باقر و ديگر علماى لكنهو فراگرفت و سپس به عراق رفت و بعد بنا به اصرار بعضى از زايران امروهه به آنجا رفت و سپس به لكنهو آمد .\r\nوى بر بعضى كتابها حواشى نوشته است ، تصوف را دوست داشت و به رياضت باطن مشهور بود . سرانجام در لكنهو درگذشت و مرحوم حاجى سيد رضى الدّين ميرزا فرزند ارشد فخر العلماء جنازه‌اش را به كربلاى معلا برد و در همان‌جا به خاك سپرد .\r\nفرزند ديگر او به نام سيد اسد اللّه جلال الدّين است كه در مرشدآباد زندگى مىكرد .\r\n\r\nميرزا محمد فيض‌آبادى 1300 ه ق / 1882 م\r\nمحمد بن على فيض‌آبادى ، عالمى بسيار بزرگ بود . وى در نزد سلطان العلماء مولانا سيد محمد حديث ، فقه ، اصول و كلام را خواند و اجازه نيز دريافت كرد .\r\nكتاب الاسنّة المحمّدية للزّنادقة و النصرانية و اليهودية ، تأليف 1225 ه ق و نيز كتاب رياض\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nالمواعظ و چند رسالهء ديگر از اوست كه در كتابخانهء ممتاز العلماء لكنهو موجود است .\r\n\r\nمحمد ، سيد ، وزير 1313 ه ق / 1897 م\r\nمولانا سيد محمّد فرزند ارشد مفتى سيّد محمّد عبّاس ، جامع صفات و كمالات و خوش‌گفتار ، متهجد و مهمان‌نواز بود . در علوم متداول مهارت داشت و به سه زبان شعر مىگفت و تخلصش « وزير » بود .\r\nوى اجازه‌هاى اجتهاد را از سلطان العلماء مولانا سيد محمد ، مفتى ( پدرش ) ، مولوى احمد على ، ملك العلماء و تاج العلماء دريافت كرده بود و اين اجازات در عظيم‌آباد پتنه به چاپ رسيده است .\r\nوى در آگره و پتنه عهده‌دار امامت جمعه و جماعت بود و در عظيم‌آباد پتنه در 19 شعبان 1313 ه ق درگذشت .\r\nمولوى سيد زين العابدين و مولوى سيد مرتضى از فرزندان او به شمار مىروند .\r\nتصانيف او عبارتند از : شريعت سهله ( عربى ، فقه ) ؛ كتاب المسائل ؛ رسالهء راحت‌رسا ؛ حالات انبيا رقعات ( فارسى ) ؛ مثنوى زاد عقبى ؛ مثنوى باغ مؤمنين ؛ مثنوى نان و كباب ؛ مثنوى شمس الضحى ؛ مجموعهء قصايد ؛ مثنوى گوهر ؛ شب‌چراغ ؛ مثنوى رشك بوستان ؛ مثنوى گلش هدايت .\r\n\r\nمحمد ، سيد ، سونىپتى 1319 ه ق / 1901 م\r\nمولانا سيد محمد بن مولانا عمار على ( درگذشته به سال 1304 ه ق ) رئيس سونىپت در محضر پدر و ديگر استادان متعدد به تحصيل علم پرداخت و سپس به خدمات دينى ادامه داد .\r\nوى در فقه ، اصول ، تاريخ و كلام مهارت يافت و در زبان سانسكريت استاد بود و به علم شيمى هم علاقه داشت و از نظر علمى جانشين پدر شد . مولانا در سال 1901 م / 1319 ه ق در سونىپت درگذشت . مولوى سيد على جان ( نام اصلى وى على احمد ) فرزند او بود كه در سال 1906 م درگذشت .\r\nكتاب تحفة الاشعرية ( چاپى ) از آثار مولانا سيد محمّد است .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\nمحمّد ، سيد ، نجفى ، هندى 1242 ه ق / 1826 م 1323 ه ق / 1905 م\r\nجد بزرگوارش آية اللّه سيد محمد هندى بن سيد هاشم بن ميرشجاعت على رضوى از لكنهو هجرت كرد و به نجف اشرف متوطن گشت . پدرش داماد سيد حسين بن سيد ابى الحسن موسى حسينى عاملى داماد صاحب جواهر الكلام بود به اين ترتيب مىتوان به فقاهت ، تقوا و علم و عمل وى پى برد .\r\nعلامه سيد محمد اجازه‌هاى اجتهاد را از شيخ محسن ( درگذشته به سال 1271 ه ق ) و شيخ مرتضى انصارى به دست آورد . وى علاوه بر اينكه فقيه ، اصولى و رجالى بود در ساير علوم نيز مهارت داشت ، مدتها در نجف تدريس مىكرد و عهده‌دار امامت جمعه و جماعت بود . مدتى در سامره زندگى مىكرد و در آخر عمر به نجف رفت و سرانجام در 29 شعبان 1323 ه ق / 29 اكتبر 1905 م دار فانى را وداع گفت و در خانهء مسكونى خود در نجف به خاك سپرده شد .\r\nآية اللّه سيد محمد هندى از افاضل و مصنفان مشهور بود . آقا بزرگ تهرانى و آقاى محسن الامين او را ديده بودند . تأليفاتش نزد نوادگانش در نجف موجود است .\r\nفرزندان او عبارتند از : سيد باقر مجتهد ( درگذشته به سال 1329 ه ق ) ؛ سيد جعفر ؛ سيد فرخ ؛ محمود ؛ رضا و هاشم .\r\nتصانيف او عبارتند از : المنهج القويم ( فقه ) ؛ ارجوزة فى الرجال « نظم اللئالى فى علم الرجال ( 2 جلد ) ؛ مسلك الفطن النبيه فى شرح اسانيد من لا يحضره الفقيه ؛ اللئالى الناظمة لاحكام اللازمة ( فقه ، كامل ، عربى ) ؛ شوارح الاعلام الى شرايع الاسلام ؛ الصراط المستقيم شرح المنهج القويم ، فقه ) ؛ حقايق الاصول ( اصول فقه ، 2 جلد ) ؛ الدرر المنثورة و الكنوز المستورة ؛ مسائل اصول فقه ؛ رجال و غيره به نحو احسن بيان شده ؛ مختصر العيون الغامزة على خبايا الرامزة للخزرجى ؛ السبيكة الذهبية فى الاعاريض العربية ؛ حاشيه على رسائل الشيخ مرتضى و عليها حواش به خط المرتضى ؛ الاضواء المزيلة للشّبه الجليلة ؛ تقريرات الشيخ محسن ؛ تقريرات الشيخ مرتضى الانصارى و عليها حواش به خط الشيخ ؛ مختصر مراسم سلار ؛ فوائد متفرقه ؛ تقرير على بحث الوكالة ؛ تقرير بحث الميرزا الشيرازى فى الجبائر ؛ مباحث اصوليه ؛ تقرير بحثه فى طهارة الجواهر ؛ تقرير بحث الميرزا الشيرازى فى الخلل الواقع فى الصلاة ؛ رسالة فى الاماء ؛ فوائد متفرقه فقيهه ؛ رسالة فى المقادير الشرعية ؛ تقرير بحث السيد حسين ترك فى جملة من ابواب الفقه ؛ رساله عمليه ؛ كتاب القضاء ؛ تقرير بحث الميرزا الشيراز ؛ متفرقات ملتقطه من كتب العقائد\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nو علم القراءة و غيرها ؛ تقرير الشيرازى فى جملة من ابواب الفقه ( غير ما تقدم ) ؛ فوائد متفرقه فى الفقه و الاصول ؛ مختصر شرح الاسباب فى الطّب ؛ تقرير بحث السيد حسين الترك فى الصلاة من الاذان من جملة مسائل الفقه غير ما تقدم ؛ مطالب رجاليه منتخبة من رجال بحر العلوم ؛ غاية الايجاز فى الفقه ، الكشكول ( 19 مجلد ) .\r\n\r\nمحمد ، سيد ، رضوى اكبرآبادى 1250 ه ق / 1834 م 1324 ه ق / 1906 م\r\nموطن اصلى مولانا سيد محمد بن سيد اولاد على رضوى هيلك ، ايالت بهرت‌پور راجپوتانه شرقى بود . مولانا سيد محمد ، عالم علوم اسلامى و يكى از شاگردان مولانا حامد حسين مؤلف عبقات بود و در مدرسهء دولتى علىگره درسهاى فارسى تدريس مىكرد .\r\nوى فردى بسيار مقدس ، صاحب‌نظر و دادگستر بود ، در آگره خانهء وسيعى داشت و املاك زيادى را وقف كرده بود و با عزت و احترام زندگى مىكرد ، در سن بيش از هفتادسالگى در 1324 ه ق / 1906 م از دنيا رفت .\r\nفرزندان او عبارتند از : خان صاحب سيد سجاد حسين قاضى دادگسترى بهرت‌پور ؛ سيد جواد حسين ، قاضى و چند دختر . فرزند پنجمين دختر او به نام محمّد محمود مخمور اكبرآبادى است كه شرح حال مولانا را نوشته و براى من ارسال داشته و جاى سپاس است .\r\nتصانيف مولانا عبارتند از : تنزيه القرآن ، در جواب كشيش عماد الدّين ، كتابى مدلل و بسيار عالمانه است ، ( چاپى ) ؛ مقتل ( حسين عليه السّلام ) ؛ چند رساله در زمينهء فقه .\r\n\r\nمحمّد شيخ ، شوشترى 1280 ه ق / 1863 م 1354 ه ق / 1935 م\r\nحاجى مولانا شيخ محمد شوشترى در خانواده‌اى محترم در دزفول ( ايران ) به دنيا آمد و در بمبئى بزرگ شد ، در سن هفت‌سالگى نزد معلم خصوصى تجويد ، تلاوت ، خوش‌نويسى و تحصيلات ابتدايى را آموخت و براى تحصيل علوم دين در خدمت علامه حاج شيخ ابو القاسم نجفى كاشانى فقيه بمبئى حضور يافت و سپس به نجف و مشهد رفت و در علوم فلسفه ، فقه و كلام تبحر حاصل كرد .\r\nوى در بمبئى مصدر خدمات دينى قرار گرفت و انسان‌دوستى و نيك‌سيرتى از خصوصيات\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nاو بود .\r\nعبد الحسين نجفى در سفرنامهء خود « الرحلة الاعسمية فى الديار الهنديه » چاپ 1346 ه ق عكس او و شرح حالش را به چاپ رسانده است و ما اين شرح حال را ازآنجا گرفته‌ايم .\r\nاو درحالىكه حرفهء تجارت داشت ، در دروس فقه و اصول پيوسته شركت مىكرد و داراى كتابخانه‌اى بزرگ بود . سرانجام حدود سال 1935 م در بمبئى درگذشت و حاجى محمد على فرزند اوست .\r\n\r\nمحمد سجاد\r\nر . ك : على سجاد .\r\n\r\nمحمد ، سيد ككرولوى 1354 ه ق / 1935 م\r\nمولانا سيد محمد از امرا و علماى صاحب مقام « ككرولى بلوك بجنور » بود ، مدرك ممتاز الافاضل را از مدرسهء ناظميه گرفت . پدرش سيد محمد حسنين نيز فردى بزرگوار و دانش دوست بود و كتابى قطور در زمينهء علل الشرائع نوشت .\r\nوفات مولانا سيد محمد ككرولوى در سال 1935 م اتفاق افتاد .\r\n\r\nمحمد ، سيد ، كشميرى مجتهد 1378 ه ق / 1959 م\r\nحجة الاسلام مولانا سيد محمد از اهالى « اچهگام كشمير » بود و مدرك صدر الافاضل را از مدرسهء سلطان المدارس لكنهو به دست آورد و در درس خارج در نجف اشرف شركت كرد و بعد از دريافت مدارك و اجازات به وطن خود بازگشت و به امور دينى و تبليغ مشغول شد . وى در ماه ژوئن 1959 م / 1378 ه ق در اچهگام درگذشت .\r\n\r\nمحمد ، سيد ، معروف به ميرن صاحب 1313 ه ق / 1895 م 1380 ه ق / 1961 م\r\nعمدة الفقهاء مولانا سيد محمد معروف به ميرن صاحب جانشين غفران مآب و فرزند مولانا سيد محمد تقى بن سيد محمد ابراهيم بود ، وى در 24 رمضان 1313 ه ق در لكنهو به دنيا آمد و\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nبعد از تحصيل علم در مدرسهء سلطان المدارس مدرك صدر الافاضل را به دست آورد . از استادان وى سيد باقر و مولوى عبد البارى فرنگى محل حايز اهميت خاص مىباشند . بعد از اينكه فارغ التحصيل شد از لكنهو به نجف رفت . مولانا ميرن معمولا فقه و اصول تدريس مىكرد و منطق نيز موضوع مورد علاقهء وى بود . مولانا كلب حسين و مولانا عبد الحسين از همدرسان وى بودند .\r\nمن نيز شرح تهذيب را در محضر او خواندم . مولانا كلب عابد و محسن نواب هم در درس وى شركت مىكردند .\r\nمولانا ميرن سرپرست حسينيه ، كتابخانه و متعلقات اوقاف ممتاز العلماء بود . امامت جماعت مسجد حسين‌آباد را برعهده داشت و روضه هم مىخواند . مولانا در مسجد « پاىناله » سپس در كتره ابو تراب خان زندگى مىكرد .\r\nمولانا در 14 ژانويه 1961 م / 26 رجب 1380 ه ق در شب يكشنبه ساعت ده و نيم در لكنهو درگذشت ، مفتى احمد على بر جنازه‌اش نماز خواند و در حسينيهء سيد تقى در مقابل ضريح دفن شد .\r\nفرزندان او عبارتند از : سيد على ، صدر الافاضل و فاضل نجف ؛ سيد حسن صدر الافاضل و فاضل نجف ؛ سيد ناصر عباس .\r\n\r\nمحمد ، سيد دهلوى 1317 ه ق / 1899 م 1392 ه ق / 1971 م\r\nخطيب اعظم مولانا حاج سيد محمد دهلوى ، در وطن خود در « پيتن هيرى بلوك بجنور ( هند ) » متولد شد . وى فرزند ارشد مولانا آفتاب حسين بود ، پدرش در مدرسهء انگليسى عربى دهلى تدريس مىكرد . بنابراين سيد محمد در دهلى پرورش يافت ، هنوز مدتى نگذشته بود كه پدرش در سال 1321 ه ق درگذشت ، مادر مهربانش بعد از چهلم مولانا آفتاب حسين ، فرزند دلبندش را براى تحصيل علم به مولانا قارى عباس حسين سپرد . سالى نگذشت كه مادرش نيز از دنيا رفت و او را تنها گذاشت ، بعد از اتمام مراسم و ايام سوگوارى مادرش ، مولانا سيد محمد دهلوى به دهلى رفت و در آنجا دوستان پدرش ، مولانا ميرزا محمد حسن و مولانا سيد محمد هارون هداية النحو و كافيه را به او آموختند ، آن‌گاه سيد محمد باقر انبالوى او را به لكنهو فرستاد و مولانا وارد مدرسهء ناظميه شد ، بعد از چهار سال مولوى مقبول احمد او را به رامپور طلب كرد\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n( حدود سال 1912 م ) .\r\nوى نيز در مدرسهء عاليه رامپور درس مولوى فاضل را نزد شيخ محمد طيب عرب خواند و مدارك لازم را از دانشگاه پنجاب به دست آورد . نواب ميرزا او را در دبيرستانى مشغول كار ساخت .\r\nمولانا سيد محمد هوش و استعداد ذاتى خود را به معرض نمايش گذاشت و از اين لحاظ توانست نظر مردم دهلى را به خود جلب كند و مورد احترام قرار گيرد . مردم سخنرانيهايش را شبيه پدرش مىدانستند چنان‌كه سيد منير دهلوى در يك مجلس اين اشعار را سرود :\r\n ظاهر و باطن بين به مثل و مثيل آفتاب * مولوى سيد محمد هين عديل آفتاب\r\nچوم كران كى قدم كهتى هى دلّى كى زمين * سچ كهاهى « آفتاب آمد دليل آفتاب » \r\nترجمه : در ظاهر و باطن مثل آفتاب است . مولوى سيد محمد عديل آفتاب است .\r\nزمين دهلى قدمش را بوسه داد و گفت : « آفتاب آمد دليل آفتاب » .\r\nمولانا از همان ابتدا عادت به كتابخوانى داشت و از بيانى روان و جالب برخوردار بود و به هنگام تدريس در دبيرستان انگليسى عربى ، شاگردانش به او گرايش پيدا كردند . دوستان و كارمندان ارشد نيز با او روابط نزديك و صادقانه داشتند .\r\nسخنرانيهاى وى در عين سادگى داراى شكفتگى و حركات و سكنات خاصى بود و شنوندگان تحت تأثير قرار مىگرفتند چنان‌كه ساعتها سخنان او را گوش مىدادند و خسته نمىشدند . وى موضوعات علمى را مىتوانست به زبان ساده بيان كند . كسانى كه ذوق فلسفى داشتند از صحبتهاى پرمعنى او استفاده مىبردند و او را ستايش مىكردند . در حين سخنرانى از ضرب‌المثلها ، شوخى ، طنز و كنايه به شكل ماهرانه‌اى استفاده مىكرد و مردم او را « بلبل بستان معانى » مىگفتند .\r\nدر يك مجمع بزرگ كه در دهلى تشكيل شد مولانا سيد محمد به نحوى سخنرانى كرد كه روزنامهء خواجه حسن نظامى « منادى » او را به عنوان « خطيب اعظم » اعلام كرد .\r\nمولانا در شبه قارهء هند از دكن تا كشمير و از كراچى تا داكا و سپس در آفريقا ، ايران و عراق ارزش سخنرانيهاى خود را به اثبات رسانده بود . وى در سال 1939 و 1951 م به عراق رفت و در سال 1966 م به حج مشرف شد . مولانا در اين سفرها با علماى بزرگ هر كشور ملاقات كرد و كتابها فراهم آورد و استفادهء علمى برد .\r\nمولانا سيد محمد فردى با شخصيت بود و با امرايى مانند نظام دكن و نواب رامپور سيت\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nحاجى داود ناصر روابط دوستانه‌اى داشت . وى فردى با سخاوت و نيز فعال بود و براى فلاح و بهبود وضع مردم مىكوشيد . خوابگاه شيعه را در مظفرنگر و مركز اجتماع شيعيان را در دهلى و همچنين نوانخانه‌اى را در جهنگ ساخت و محل اجتماع زيبا و وسيع بمبئى در باغ كيسر نتيجهء كوششهاى وى بوده است . در تظاهرات لكنهو خدمات فوق‌العاده انجام داد و در پاكستان شيعيان را متحد كرد و حتى در سن كهولت با كوششهاى طاقت‌فرسا خواسته‌هاى مردم را از حكومت به دست آورد .\r\nوى هيئت بزرگى را در رامپور براى تفسير قرآن مجيد تشكيل داد و آنها مشغول كار شدند كه هندوستان و پاكستان از يكديگر جدا شد و مخالفان پاكستان كتابخانه و منزل وى را در رامپور به آتش كشيدند و ناگزير به پاكستان مهاجرت كرد .\r\nمولانا سيد محمد در سن هفتادسالگى به عنوان « خطيب اعظم » و « قائد ملت » در ميان ملت شهرت يافت . وى از مدتها پيش به عارضهء قلبى مبتلا بود ولى از معالجه طرفى نبست . سرانجام به سبب كارهاى سخت و طاقت‌فرسا براثر سكتهء قلبى در 29 جمادى الثانى 1392 ه ق / 20 اوت 1971 م در روز جمعه دار فانى را وداع گفت و در ميان اندوه هزاران نفر تشييع‌كننده در گورستان باغ خراسان به خاك سپرده شد .\r\nتصانيف او عبارتند از : نور العصر ، كتابى نفيس دربارهء حضرت امام زمان ( عج ) كه در لاهور چاپ شد و بنا به درخواست وى مقدمه‌اى بر آن نوشتم . در اين مقدمه شرح حال مولانا سيد محمد نيز درج شده است ؛ كشكول .\r\nمولانا كتابهاى باقيمانده را در كراچى جمع‌آورى كرد و دوباره كتابخانه‌اى تشكيل داد و در شهرك فردوس در محلى منتقل كرد و آن را در اختيار عموم گذارد . در اين كتابخانه حدود هشت هزار جلد كتابهاى قيمتى موجود است كه از ميان آنها « آيينهء حق‌نما » و عرض‌داشت منظوم مولوى امير على به نام واجد على شاه و مجموعهء قلمى نامه‌هاى عربى فردوس مآب مولانا حامد حسين از نوادر است .\r\nيادگارى ديگر به وسيلهء فرزندش سيد احمد بر جاى ماند كه مشتمل بر شرح حال مختصر مولاناست كه در سال 1971 م در كراچى به چاپ رسيد .\r\nيادگار ديگر را رئيس فعلى كميتهء مطالبات تأسيس كرد و آن خوابگاه شيعه لاهور به نام خوابگاه سيد محمد واقع در خيابان « رتىگن » است كه در سال 1977 م آن را به فروش رساندند و مبلغ آن را به انجمن وظيفهء سادات دادند تا شهريه‌اى به نام قائد ملت بين طلاب تقسيم كنند .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nفرزندان او عبارتند از : مولانا داراى دو پسر به نامهاى سيد احمد جوهر و سيد محمّد رضا و نيز يك دختر است .\r\n\r\nميرزا محمد بن اسحاق تسترى 1133 ه ق / 1721 م\r\nفاضل و عالم نجم الدوله محمد بن مؤتمن الدوله اسحاق دهلوى كه از طرف محمد شاه به منصب بخشى رسيده بود ، در سال 1133 ه ق به قتل رسيد .\r\n\r\nمحمد سيد بن باقر بخارى لكنهوى 1270 ه ق / 1854 م\r\nمولانا محمد بن باقر لكنهوى ( شاگرد سيد العلماء ) در لكنهو به دنيا آمد و در سال 1259 ه ق به عراق هجرت كرد و در كربلا وفات يافت ، تأليفات متعدد داشته كه از بين رفته است .\r\n\r\nمحمّد بن تاج الدّين حسن اصفهانى 1062 ه ق / 1652 م 1137 ه ق / 1725 م\r\nفاضل هندى بهاء الدّين محمد بن تاج الدّين اصفهانى مجتهد مشهور و محقق نامور بود .\r\nورود تاج الدّين حسن بن محمد به هندوستان نشانگر آن است كه در آن زمان شيعيان در وضع علمى و سياسى بهترى قرار داشتند . مولانا در ايام كودكى به اتفاق پدرش به هندوستان رفت و در بزرگى يكى از فضلاى معروف هند شد او يازده‌ساله بود كه به تصنيف و تأليف پرداخت و در سيزده‌سالگى علوم معقول را به پايان رساند و نوزده‌ساله بود كه « منية الحريص على فهم شرح التلخيص » را نوشت .\r\nعلامه مجلسى او را كه هنوز به سن بلوغ نرسيده بود براى بيان مسايل شرعى به حرمسراى شاهى فرستاد . يك روز وقتى به حرم رفت چشمهاى خودش را با كف دست پوشانده بود . علت را سؤال كردند ، جواب داد : اكنون من بالغ شده‌ام ، بنابراين نمىتوانم به نامحرم نگاه كنم .\r\nاو داماد سلسلهء خاندان علامهء مجلسى بود .\r\nوى از فهم و حافظه و استعداد عالى برخوردار بود و به عنوان فردى محقق و نامور شناخته مىشد و در اصفهان تدريس مىكرد .\r\nدر سال 1062 ه ق تولد يافت و در 25 رمضان 1137 ه ق درگذشت .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nتصانيف او عبارتند از : مناهج النبوية فى شرح روضة البهيّة ( 1088 ه ق ، چند جلد ) ؛ كشف اللثام فى شرح قواعد الاحكام ( 1105 ه ق ) ؛ منية الحريص على فهم شرح التلخيص ؛ تمحيص علم بلاغت ؛ كتاب النحو و الجارية ، در اصول شريعت و فروع ؛ كاشف ( حواشى بر شرح عقايد نسفى ) .\r\n\r\nمحمد ، مير 1279 ه ق / 1862 م\r\nمير محمد بن مير امداد على آشوب بن مير روشن على فروغ ، جوانى صالح ، متقى و در دهلى امام جمعه و جماعت بود . ميرزا غالب در نوشته‌هاى خود وفات او را در روز جمعه 26 سپتامبر 1862 م غرّه ربيع الثانى 1279 ه ق ذكر كرده است .\r\n\r\nمحمد بن على شيخورى 1012 ه ق / 1603 م\r\nشيخ محمد بن على از اهالى جبل عالم و ساكن قريه شيخور بود . حر عاملى ( درگذشته به سال 1104 ه ق ) او را معاصر خود و عالم ، فاضل ، عابد و متوطن در حيدرآباد نوشته است .\r\nمولوى محمد حسين در تذكرهء بىبها نوشته است كه قبرش در حيدرآباد است .\r\nتحفة الطالب فى مناقب على بن ابى طالب كه نسخهء خطى آن در سال 1012 ه ق در كتابخانهء حرّ عاملى موجود بود از آثار اوست .\r\n\r\nمحمد بن على عاملى شامى 1010 ه ق / 1601 م 1090 ه ق / 1678 م\r\nحجة الاسلام مولانا شيخ محمد بن على بن محمود « 1 » بن محمد بن ابراهيم از اهالى جبل عامل ، شام ( لبنان كنونى ) بود . وى معاصر شيخ حرّ عاملى و فردى فاضل ، محقق ، مدقق ، اديب و شاعر به شمار مىرفت .\r\nمحمّد بن فضل اللّه بن محب اللّه سنى در خلاصة الاثر فى اعيان القرن الحادى عشر او را بسيار\r\n\r\n\r\n","description":"","footnote":"\r\n( 1 ) - در نجوم السماء ، اسم پدربزرگش به نقل از امل الآمل محمود بن يوسف است . اما در نسخهء جديد امل الآمل ، 1 / 173 محمود حذف شده است .\r\n","page_name":" 495 ","page_number":495},
  {"content":"\r\n\r\nستوده و نام مستعار او را حشرى نوشته است .\r\nمؤلف سلافة العصر نوشته است كه وى از وطن خود شام به بلاد عجم رفت و آنجا زندگى خوبى داشته و مشغول به تعليم و تدريس بوده است . والى حيدرآباد با عزّت و احترام او را به حضور خود طلب كرد و آسايش زندگىاش را فراهم آورد و سرپرستى امور دينى و شرعى را برعهدهء او گذاشت . ملا نظام الدّين احمد مكى با ديدهء احترام به او مىنگريست و در خدمت وى حاضر مىشد مولانا محمد بن على به حج و زيارت مشرف شد و بعد از دو سال به وطن خود بازگشت ، نام او در منتخب التواريخ بدايونى در رديف منصب‌داران اكبرى نوشته شده است .\r\nسيد على خان مدنى فقه ، نحو ، بيان و حساب را نزد وى خوانده بود ، او در سلافة العصر اشعار و احوال شيخ را نقل كرده و گفته است كه تاريخ وفات شيخ « نيّف و تسعين و الف » است .\r\n\r\nمحمد بن على حسينى كشميرى 1104 ه ق / 1692 م\r\nسيد محمد بن على حسينى عربى النسل و از اهالى جبل عامل و فردى عالم ، فاضل ، فقيه ، و نحوى ، شاعر ، مقدس و صالح بود . وى از وطن خود هجرت كرد و در كشمير ماندگار شد .\r\nعلامه حر عاملى ( درگذشته به سال 1104 ه ق ) او را از معاصران خود نوشته است .\r\n\r\nمحمد بن مهن الجزائرى 1104 ه ق / 1692 م\r\nمولانا شيخ محمد بن معن جزائرى از معاصران علامه حر عاملى ( درگذشته به سال 1104 ه ق ) فردى عالم و جليل و مقيم هند بود .\r\n\r\nمحمد بن نجم العلماء 1305 ه ق / 1888 م 1337 ه ق / 1919 م\r\nمرحوم حجّة الاسلام مولانا سيد محمد فرزند عزيز نجم العلماء سيد نجم الحسن بود . تاريخ ولادت مولانا 24 ذىالحجه 1305 ه ق است و در آن زمان نجم العلماء در امروهه زندگى مىكرد .\r\nمفتى محمّد عباس قطعه تاريخ ولادتش را چنين نوشته است :\r\n چون به نجم الحسن كه در امثال * مثل شمس است در ميان نجوم\r\nروز عيد مباهله كه بود * شرف و قدر و فضل آن معلوم \r\n\r\n","description":"","footnote":"","page_name":" 496 ","page_number":496},
  {"content":"\r\n\r\n حق عطا كرده است طفل سعيد * اسم او مخبر از سه‌تا معصوم\r\nسال تاريخ مولدش گفتم * نورس گلستان ورع و علوم \r\nچون مفتى نام او را سيد محمد على حسن انتخاب كرده بود ، بنابراين به سه معصوم اشاره كرده است .\r\nشعر ديگرى هم سروده است :\r\n سيد پاك كه نجم الحسن است * نور عين و ثمر قلب من است\r\nحق عطا كرد به او طفل جديد * طالعش باد همايون و سعيد\r\nشود از اهل كمال اين فرزند * تا همه خلق ازو فيض رسند\r\nماه ذىالحجّه به بست و چارم * شد دوتا عيد براى مردم\r\nبلبل خانه به تاريخش گفت * همچو گل در چمن علم شكفت \r\nسيد محمد از كودكى به تحصيل علم پرداخت و از لهو و لعب نفرت داشت . وى در مجالس علمى شركت مىكرد و در سن يازده‌سالگى به كمال رسيد به‌طورى كه در منزل مولوى سيد مهدى اديب در جلسه‌اى كه هر پانزده روز يك‌بار منعقد مىشد و بزرگان ادب داد سخن مىدادند شركت مىكرد و قصايدى به زبان عربى مىخواند و شايستگى و فراست خود را در ميان آن جمع به اثبات مىرساند .\r\nوى در مدرسهء ناظميه تا دورهء ممتاز الاصول تحصيل نمود و مدتى شرح لمعه و قوانين را تدريس مىكرد .\r\nوى فردى متواضع و با تقوا و صبور و ايثارگر و قانع بود و از شهرت و جاه‌طلبى دورى مىجست . در اواخر عمر به ضعف و امراض چشم مبتلا شد ولى بازهم دست از تعليم و تدريس برنداشت . سرانجام براثر شدت بيمارى در 2 جمادى الاول 1337 ه ق در لكنهو درگذشت و در حسينيهء غفران مآب به خاك سپرده شد . مؤلف تذكرهء بىبها قطعهء زير را دربارهء او سروده است :\r\n چون سيد محمد اديب سخنور * به جنت روان شد رضيا كريما\r\nز دنياى دون رخت بربست فورا * چو بهر سفر از خدا يافت ايما\r\nبها و ضياى جنان شد دو بالا * ز نور و تجلاى آن ماه‌سيما\r\nپى سال تاريخ رضوان جنت * ندا زد ، لقد فاز فوزا عظيما \r\n( 1337 ه ق )\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nفرزندان او عبارتند از : تاج العلماء محمد ذكى ، سرپرست مدرسة الواعظين لكنهو و عماد العلماء محمد رضى ، ساكن كراچى پاكستان .\r\nتصانيف او عبارتند از : شريعة الاسلام ، ( چاپى ) ، عقايد الاطفال ( اردو ) ؛ رساله‌اى در جواب معراج العقول ( عربى ) ؛ كدّ القلم فى جذر الامم ؛ رسالة فى الصرف و النحو ( ناتمام ) .\r\n\r\nمحمد بن على ، ابن خاتون 980 ه ق / 1572 م 1050 ه ق / 1640 م\r\nشمس الملة و الدين ، ابو المعالى ، شيخ محمد بن على بن خاتون سمت پيشوايى دكن را داشت و به القاب صدر الشريعة صدر جهان ، جملة الملك مشهور بود ولى او را بيشتر به لقب نواب علامه مىشناختند .\r\nدر حكومت قطب شاهى دكن علما داراى نفوذ و قدرت سياسى و فرهنگى بودند و به همين مناسبت قوانين و ضوابط دينى حكومت استحكام يافت و نظر به اينكه در دكن هندو و سنى اكثريت مردم را تشكيل مىدادند ، بنابراين منصب « پيشوايى » حايز اهميت بود . و از طرفى ارزش وجود علمايى مانند محمد مؤمن و شيخ بن خاتون و محمد رضا در نبود ايشان شناخته مىشود و نظام حكومت پيشوايى دكن بود كه باب مهم تاريخ تشيع را در حكومت اسلامى گشود و چون در حال حاضر بحث در اين‌باره خارج از موضوع اين كتاب است ، بنابراين سخن بيشترى نمىگوييم .\r\nدر اينجا زندگى ابن خاتون را كه به عنوان يك عالم شيعى شناخته مىشود ، مورد بررسى قرار مىدهيم .\r\nعلامه شيخ محمد بن على از اهالى جبل عالم ( جنوب لبنان ) بود . خاندان وى به آل ابن خاتون معروف بودند و در زمرهء علماى قريه‌اى به نام « عيناث » به شمار مىرفتند علماى بزرگى كه در تبليغات دينى به موفقيتهاى عظيمى دست يافتند . شيخ بهايى در ايران و شيخ ابن خاتون در دكن براى ترويج علوم دينى و اشاعهء اخلاق و شريعت كوششهاى فراوانى از خود نشان دادند و مدارج عالى را طى كردند .\r\nشجره و نسب ابن خاتون از اين قرار است : « شمس الدّين محمد بن على بن محمد بن خاتون عاملى عيناثى مشهور به ابن خاتون كه از طرف مادر ، خواهرزادهء علامه شيخ بهايى شيخ محمد بن حسين عبد الصمد عاملى منسوب به جبل عامل بود . ابن خاتون از نظر حسب و نسب ،\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nعرب بود ، خانوادهء وى از شام و لبنان به طوس و اصفهان آمدند . شيخ بهايى در حكومت صفويه به مقام شيخ الاسلامى رسيد ، احتمالا ابن خاتون در ايران متولد شده و در توس و استرآباد در محضر علما درس خوانده است . پدر و دايىاش نيز عالم بودند و ابن خاتون در سال 1027 ه ق نزد بهايى به تحصيل علم مشغول بوده و از سوى وى اجازه دريافت داشته و ابن خاتون نيز شرح نفيسى بر كتاب « الاربعين » بهايى نوشته است كه در مقدمهء اين شرح ، بهايى را ستايش كرده و او را استاد ، مخدوم ، شيخ و بزرگ خود خوانده است . ابن خاتون در محضر شيخ عبد على بن محمود جابلقى مؤلف شرح الفيه كه از بستگان مادرش بوده تلمذ كرده و بعد از آموختن علوم تفسير ، حديث ، فقه ، كلام ، فلسفه ، منطق ، رياضى و تمام علوم متداول ، به اوج كمال رسيده است .\r\nوى در عهد سلطان محمد قلى شاه به هند آمد و با پيشواى اعظم محمد مؤمن روابط دوستانه برقرار كرد و در درس وى شركت جست . علامه محمد مؤمن چون او را شايسته تشخيص داد با او مساعدت كرد و سلطان محمد قلى ( درگذشته به سال 1035 ه ق ) او را به مناصب منشى الملك و دبير سلطنت منصوب كرد و در سال 1024 ه ق او را به عنوان سفير خود به ايران فرستاد و شيخ محمد بن خاتون در آنجا مدت ده سال اقامت گزيد و در اين مدت مدارك مهم علمى به دست آورد . وى بعد از وفات محمد قلى شاه به دكن آمد و عبد اللّه قطب شاه از او پذيرايى كرد و سپس پادشاه او را به منصب نايب پيشواى شوهر عمه خود شاه محمد بن شاه على عرب شاه پيرزاده منصوب ساخت . مدتى بعد منصب دبيرى را از محمد رضا استرآبادى تحويل گرفت و در 9 رمضان 1038 ه ق به سمت پيشواى كل تعيين شد . در 13 جمادى الثانى 1042 ه ق مير محمد رضا به مقام پيشوايى برگشت و ابن خاتون از مقام پيشوايى معزول گشت ، اما در 9 شوال 1043 ه ق به مقام جملة الملك منصوب شد و به اوج احترام رسيد و اجازه داشت كه سواره داخل قصر شاهى شود .\r\nشهرت علمى وى تا نقاط دور رسيده بود ، چنان‌كه مصنف « امل الآمل » معاصر ابن خاتون علامه حرّ عاملى مىنويسد :\r\n« عالم و فاضل ، ماهر و محقق ، اديب عظيم الشأن و جليل القدر و جامع فنون علم بود » . و مولانا محمد بن شرف الدّين نوشته است :\r\n« مولاى معظم شيخ اكرم ، جامع اوصاف عالى ، اخلاق و عادات و حامل كامل تمام كمالات و شخصيتهاى آفاقى ، سخى ، صاحب شرف ، كريم ، پاك‌سرشت ، معزّز ، داراى خوبيها و صفاتى كه بيان آن دشوار است . فضل او به اندازه‌اى بود كه يك قسمت آن اگر بين حاملان دنيا تقسيم\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nشود ، همهء آنان بر پاى خودشان مىايستند و عزت و اقبال او آن قدر در اوج قرار داشت كه ستارگان و ابرها در مقابل آن سرنگون مىشدند .\r\nابن خاتون مساجد و بيمارستانهاى متعددى در حيدرآباد احداث كرد و بر علما و فضلا ارج نهاد و به فقرا كمك كرد و براى تعالى كشور و مردم گامهاى مؤثرى برداشت . وى با بىبندوباريهاى جلسات شاهى به مخالفت پرداخت و نفوذ مذهب را رونق بخشيد ، مسجد مكه حيدرآباد و مدارس را آباد كرد ، مدرسه‌اى نيز ساخت كه در آنجا علما ، فقها ، ادبا و فلاسفهء بزرگ به بحث و مباحثه مىپرداختند و به طلاب درس مىدادند . روز سه‌شنبه تعطيل رسمى بود ، در آن روز اجتماعات ادبى برگزار مىشد و شعراى عربى و فارسى داد سخن مىدادند و به جوايز بزرگ مفتخر مىشدند . در كتابخانهء ارزشمند وى علما براى مطالعه حاضر مىشدند ، خودش نيز بعد از فراغت از كارهاى دولتى به تدريس مىپرداخت و به امور تصنيف و تأليف كمك مىكرد ، و نتايج دانش‌دوستى ابن خاتون ، ترجمهء عيون اخبار الرضا نوشتهء ملا على بن طيفور ، « تاريخ حديقة السلاطين » ملا حسين آملى / عاملى ، « شرح نهج البلاغة » و « جوامع الكلام / الكلم » ملا محمد بن شرف الدّين هستند .\r\nعكس ابن خاتون در حيدرآباد موجود است ، در آن عكس در لباس علما ديده مىشود ، وى شخصى خوش‌قيافه و بلندقامت و تندرست و توانا بود . تاريخ قطعى ولادت و وفاتش را نتوانستم پيدا كنم ، ولى در حاشيهء روضات الجنات ( چاپ حبل المتين ، اصفهان ، 1382 ه ق ، ج 1 ) نوشته است : نسخهء خطى « ارشاد الاذهان » علامه حلى نزد شيخ عباس قمى بود كه در آن شمس الدّين در 5 محرم 1065 ه ق در حيدرآباد نوشته ، لذا حدس زده مىشود كه علامه ابن خاتون در حدود 1070 ه ق وفات يافته باشد .\r\nنشانى مقبرهء ابن خاتون در مآثر دكن ، ص 41 چنين آمده است :\r\nقصر كهنه ، دروازهء زنانه ؛ در نزديكى قبر ابن خاتون ، قبرهاى همسرش و ديگران هم وجود دارد . سال وفات ذكر نشده است .\r\nتصانيف او عبارتند از : شرح ارشاد علامه ( فقه عربى ) ؛ حواشى بر جامع عباسى قبل از 1050 ه ق ( فقه ، فارسى ) ، سيد احمد حسينى اطلاع مىدهد كه يك نسخهء نفيس شرح جامع عباسى نزد سيد على اصغر قزوينى موجود است . اين نسخه بنا به دستور محمد ناصر سپهسالار در 29 ذيحجّهء 1063 ه ق كتابت شده بود ؛ شرح اربعين بهايى ، موسوم به قطب شاهى ( حديث ، تأليف 1022 ه ق ، چاپ بمبئى ) ؛ كتاب امامت ( عقايد ) ؛ توضيح الاخلاق محمد شاهى ،\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n( فارسى ) ؛ خلاصه اخلاق ناصرى ( فهرست كتابخانهء امام رضا عليه السّلام ، ج 6 ، شيخ اسد اللّه فرزند ابن خاتون تعداد چهارصد كتاب را از كتابخانهء ابن خاتون به كتابخانهء امام رضا عليه السّلام هديه كرده بود كه در ميان آنها « معالجة الامراض » سيد احمد بن على حسينى هم بوده است ( اعيان الشيعة ، 9 / 102 ) .\r\nشيخ اسد اللّه و جمال الدّين ابو العباس احمد از فرزندان ابن خاتون هستند .\r\n\r\nمحمد بن شرف الدّين 1104 ه ق / 1692 م\r\nسيد ميرزا محمد بن شرف الدّين على بن نعمت اللّه الجزائرى از خانوادهء علماى عراق و ايران بود . وى در محضر علماى بزرگ زمان خود به تحصيل علم پرداخت و از شاگردان ارشد شيخ محمد بن خاتون عاملى به شمار مىرفت و فردى فقيه و عالم و اديب بود .\r\nدر حيدرآباد زندگى مىكرد و علامه حرّ عاملى او را از معاصران خود ذكر و از وى روايت كرده است .\r\nتأليفات او عبارتند از : جوامع الكلام ، احاديث صحيح و غير صحيح همراه با شرح و بيان مفيد را از كتابهاى : الكافى ، من لا يحضره الفقيه ، الاستبصار و تهذيب الاحكام استخراج و جمع‌آورى كرده است . اين كتاب در شبه قارهء هند از كتب حديث بسيار مهم به شمار مىرود .\r\n\r\nمحمد سيد امروهوى 1309 ه ق / 1891 م 1396 ه ق / 1976 م\r\nمن مولانا سيد محمد امروهوى را ديده و شرح حالش را در تذكرهء بىبها خوانده‌ام . از او نيز شخصا شرح حالش را جويا شدم ، ولى از آنجا كه عالمى مقدس و كم حرف بود از شرح حال زندگى خود امتناع ورزيد . مدتى در منزل حسين محمد ، وكيل دادگسترى در لاهور سكونت داشت آنگاه به كراچى رفت و در 15 فوريه 1976 م / 14 صفر 1396 ه ق درگذشت .\r\nسيد محمّد در 17 ربيع الاول 1309 ه ق در امروهه به دنيا آمد . نام اصلى او نظير الحسن است . پدرش مولانا سيد احمد حسين فردى عالم و فقيهى بزرگ بود . مولانا سيد محمد كتابهاى ابتدايى ، صرف و نحو و غيره را در سيد المدارس واقع در « شفاعت پوته شهر امروهه » خواند و در همان مدرسه نزد پدر بزرگوارش ، كسب فيض كرد و كتابهاى صدرا ، شمس بازغه ، شرح موافقت ،\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nشرح تجريد ، شرائع الاسلام ، شرح لمعه ، قوانين منطق ، هيئت ، ادب ، بلاغت و نيز ساير كتابهاى متداول را خواند و در سال 1328 ه ق به دريافت مدارك نايل آمد و مدت هفت سال به تدريس پرداخت .\r\nوى در سال 1336 ه ق به لكنهو رفت و در كلاس صدر الافاضل شركت كرد و در محضر باقر العلوم درسهاى مكاسب و رسائل و الكافى و شرح كبير را به پايان رساند . بعد از گرفتن مدرك صدر الافاضل مدت يك سال در سيد المدارس دوباره تدريس كرد و سپس به عراق رفت و از محضر استادانى مانند آية اللّه ميرزا محمد تقى شيرازى ، آية اللّه شيخ محمد حسين مازندرانى و آية اللّه سيد محمد كاظم شيرازى كسب فيض كرد ، به‌طورى كه به دريافت اجازات نايل آمد . سيد محمد در سال 1339 ه ق به وطن خود بازگشت و به تدريس علوم معقول و منقول در سيد المدارس پرداخت .\r\nهوش ، فراست ، تقدس ، خشوع ، اخلاق و تقواى مولانا به قدرى بود كه مورد مدح قرار مىگرفت و به خاطر خلوص و صافى دل موعظات و سخنرانيهاى او مؤثر واقع مىشد . وى تا آخر عمر به مطالعه و تصنيف و تأليف اشتغال داشت .\r\nقبل از سال 1342 ه ق نوانخانه‌اى در امروهه تأسيس كرد و در تعمير و آبادى مساجد و حسينيه‌ها پيش قدم بود و از اعضاى هيئت ممتحنين علوم عربى و فارسى يوپى ( اتراپراديش ) به شمار مىرفت . تا سال 54 / 1953 م در امروهه سكونت گزيد و در همان زمان به زيارت عتبات عراق و ايران مشرف شد و بعد به لاهور بازگشت و بيشتر زندگىاش در لاهور گذشت .\r\nمردم امروهه و نقاط ديگر از وى تقليد مىكردند . من او را فردى متقى و مقدس و عابد و روحانى يافتم ، هنگام صحبت كردن متبسم بود و بجز سخن از دين سخنى نمىگفت و از عاشقان خاصّ حضرت ولى عصر ( عج ) بود و به پاس احترام آن حضرت در چهاردهم هر ماه مجلسى برگزار مىكرد .\r\nتصانيف او عبارتند از : وسائل الشريعة ، ( فقه و عقايد ، اردو ، چندين بار چاپ شده ) ؛ فقه الفريقين ( اردو ، چاپى ) ؛ خصائص اسلام ( چاپى ) ؛ اصول خمسه ؛ عشره كامله ؛ مطاعن ؛ وظائف الشيعة ( چاپى ) ؛ ملاقات امام زمان ( چاپى ، اردو ) .\r\nدكتر سيد محمد حبيب الثقلين از فرزندان اوست .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nمحمد ابراهيم ( فردوس مكان ) 1259 ه ق / 1843 م 1307 ه ق / 1890 م\r\nشمس العلماء مولانا حاج سيد محمد ابراهيم بن مولانا محمد تقى ، فرزند نامور خاندان غفران مآب بود . در 10 جمادى الثانى 1259 ه ق مطابق 9 ژوئيه 1843 م در لكنهو پا به عرصهء جهان نهاد و همان روز مقررى ماهانه به مبلغ 30 روپيه از طرف حكومت اوده براى او تعيين شد ، كودكى باهوش بود و در سن پنج‌سالگى درس خواندن را آغاز كرد و تحصيلات ابتدايى را به پايان رساند و علوم معقول را در محضر مولوى كمال الدّين و منقول را در محضر پدر بزرگوار خويش فرا گرفت .\r\nمولانا از كودكى خوش‌حافظه بود به‌طورى كه در سن شانزده‌سالگى به مراتب كمال رسيد و به تدريس و تقرير و تحرير روى آورد . وى عالمى حق‌گو ، متقى ، مهربان ، مدبّر و با عمل و خيرخواه مسلمانان بود و بعد از اوضاع متغير 1957 م در انجام وظايف زعامت اسلامى با همّتى بلند گام برداشت و در مسألهء 1889 م بيان وى حايز اهميت زيادى است ، بعد از اين بيان ، اوضاع در دادگاه تغيير يافت و رأى طورى صادر شد كه اين موضوع براى هميشه خاتمه پيدا كرد .\r\nدر 2 ژوئن 1884 م با كوشش وى حسينيهء آصف الدوله از ارتش انگليسيها آزاد شد و همچنين مسجد تيله‌وامى كه انگليسيها آن را به داروخانه تبديل كرده بودند ، به دست مسلمانان بازگشت . در مسجد آصف الدوله نماز جمعه و عيدين برگزار كرد و به تعمير و اصلاح مساجد و مغازه‌ها پرداخت .\r\nدر سال 1289 ه ق به حج و زيارت و نيز به زيارت عتبات عاليات مشرّف شد و از طرف شيخ زين العابدين مازندرانى ، سيد ابو القاسم طباطبايى و شيخ بن اسد اللّه كاظمينى اجازه‌هاى اجتهاد دريافت كرد . مولانا وقتى كه از لكنهو به سهارن‌پور رسيد تمام مردم شهر در ايستگاه راه‌آهن گرد آمده بودند ، حكام همراه با فيل ، درشكه ، اتومبيل و غيره از او استقبال كردند . تعدادى از مردم حتى تا يك ايستگاه جلوتر به استقبال وى رفته بودند . وقتى قطار سهارن‌پور رسيد مردم به شادى پرداختند و او را بر درشكهء دواسبه سوار كرده به داخل شهر آوردند .\r\nوى در منزل مير احسان على وكيل سكونت گزيد و روز بعد در مسجد كهجووالى نماز خواند ، مردم از نقاط دور براى ملاقات وى مىآمدند و بعد از دو روز اقامت ، آنجا را ترك كرد .\r\nدر عراق هم از وى استقبال قابل توجهى به عمل آمد . وى ازآنجا به قصد مشهد مقدس حركت كرد و شيخ مازندرانى حركت او را به علماى مشهد خبر داد ، و در هر شهر با علما و بزرگان\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nملاقات مىكرد و به استقبال او مىآمدند .\r\nشاه از او دعوت كرد و او به اصرار حجة الاسلام ميرزا فضل اللّه نورى دعوت شاه را پذيرفت و روز بعد با سوارى خاص به دربار رفت ، وقتى به قصر شاهى رسيد نخست‌وزير تا دروازهء قصر به استقبال وى آمد و چون با شاه ملاقات كرد ، شاه از جا برخاست و دست او را بوسيد و انگشترى الماس خود را به او هديه داد و در ركاب او دوازده سوار براى عزيمت به مشهد اعزام داشت .\r\nدوازده روز در مشهد ماند آنگاه به طرف هرات و قندهار حركت كرد و در آنجا امير كابل هشت سوار در ركاب وى مقرر داشت و خود نيز تمايل نشان داد كه با وى ملاقات كند اما وى نپذيرفت . هشت روز در هرات و چهار روز در قندهار سكونت يافت و پس از حركت از قندهار از راه چمن به ميروت رفت و مدت دو سال اين سفر به طول انجاميد .\r\nمولانا محمد ابراهيم در سن چهل و هشت‌سالگى براثر بيمارى ريه در 20 جمادى الاول 1307 ه ق / 12 ژانويهء 1890 م درحالىكه كلمه لا إله إلّا اللّه را بر زبان مىراند درگذشت و در حسينيهء پدر خود ممتاز العلماء پايين‌تر از مدفن پدرش به خاك سپرده شد .\r\nشاگردان او عبارت بودند از : مولانا على جواد بنارسى مجتهد ( درگذشته به سال 1373 ه ق ) ؛ قارى سيد عباس حسين ( علىگره ) ؛ ميرزا محمد هادى رسوا ( درگذشته به سال 1931 م ) ؛ مولانا امجد حسين الله‌آبادى ؛ محقق هندى محمد حسين ( درگذشته به سال 1337 ه ق ) ؛ حاج مولوى كليم سيد حسين بن تفضل حسين ( درگذشته به سال 1373 ه ق ) ؛ قارى يعقوب عليخان نصرت ( درگذشته به سال 1348 ه ق ) ؛ مولوى حكيم سيد احمد حسين زيدى ( درگذشته به سال 1920 م ) ؛ طبيب حاذق ميرزا محمد تقى ، ( درگذشته به سال 1352 ه ق ، لكنهو ) ؛ سلطان محمود ميرزا گوركانى برق ؛ مقيم كاشى و غيره .\r\nتصانيف او عبارتند از : امل آمل ، جواب استدلالى سؤالات نواب شفاء الدوله كه با ملاحظهء آن علماى عراق اجازه‌ها صادر كردند ؛ بضاعة مزجاة ، اولين تصنيف ؛ بارقهء ضيغميه ، غالبا بحث از متعه كرده ؛ نور الابصار فى اخذ الثار ، در احوال مختار ( 168 صفحه ، چاپى ، لكنهو ) ، ميرزا حاتم على مهر ترجمه آن را به نام « ذاب انتقام » زده است ؛ يواقيت و درر ، فى التماثيل و الصّور ، بحث دربارهء تصويركشى ؛ شمه فى احكام الجمعة ، در سفر ايران تدوين يافته و نام آن را « لمعهء ناصريه » گذاشته و به نام ناصر الدّين شاه قاجار كرده است ، ( كتابى مبسوط در زمينهء فقه استدلالى ) ؛ تفسير ظل ممدود ، بحث تحقيقى پيرامون سوره‌هاى « هود » ، « كهف » ، « يوسف » ؛ تفسير ينابيع الانوار ؛ مواعظ ماه صيام ؛ كتاب المسائل ، فتاوا ؛ بياض\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nنسخه‌هاى مجرّبه .\r\nفرزندان او عبارتند از : مولانا سيد محمد تقى ؛ مولانا سيد احمد ؛ مولانا سيد ابو الحسن و سيد رضى ( درگذشته به سال 1959 م ، مولتان ) .\r\n\r\nمحمد ابراهيم حسين پانىپتى 1232 ه ق / 1817 م 1308 ه ق / 1891 م\r\nمولانا ابراهيم فرزند حافظ مولانا خواجه اعظم على بن صادق على ، در روز جمعه 24 رجب 1232 ه ق در پانىپت به دنيا آمد . جد بزرگوارش ملك على از هرات به پانىپت آمده و در آن زمان غياث الدّين بلبن پادشاه هندوستان بود . خواجه ملك على از نسل و خاندان ابو ايوب انصارى و اسحاق انجو حاكم كرمان به شمار مىرفت و فرزندانش در پانىپت مورد عزت و احترام بودند .\r\nحافظ اعظم على برطبق رسوم خانوادگى ، فرزندش را بعد از تعليم و تربيت ابتدايى به لكنهو فرستاد . در تذكرهء بىبها آمده است كه وى نزد قارى جعفر حسين و ممتاز العلماء سيد ابراهيم مدت هفت سال تلمذ كرد و به قول مولانا حالى ، خواجه علوم نقلى و عقلى را در محضر سيد العلماء سيد حسين و مولانا واجد على و در سهارن‌پور در خدمت فضل حق خيرآبادى به پايان رساند و مدارك تحصيلى را به دست آورد و در سال 1254 ه ق به لكنهو بازگشت و ضمن برگزارى نماز جمعه و جماعت به تدريس پرداخت و از احترام همگان برخوردار بود . ارسطوجاه او را براى تعليم فرزند خود شريف حسين و خواهرزاده مقرب عليخان به لودهيانه فرا خواند . در ضمن مدتى در دبيرستان امرتسر تدريس كرد و در سال 1300 ه ق در زادگاه خود به مرمّت مساجد و حسينيه‌ها پرداخت و به وعظ و خطابه مشغول شد ، بدين‌طريق دايرهء خدمات دينى او از پنجاب تا يوپى گسترش يافت .\r\nبه حج و زيارت كه در آن زمان سعادتى بزرگ به شمار مىآمد نايل شد . وى صاحب كرامات و فردى روحانى بود . سرانجام در تاريخ 14 رجب 1308 ه ق در پانىپت وفات يافت . ( من تاريخ وفات او را در يادداشتهاى خانوادگىاش 14 رجب 1318 ه ق مطابق 8 نوامبر 1900 م ، در سن 88 سالگى ديده‌ام اما بنا بر قولى ديگر نوشته شده سال 1308 ه ق مىباشد ، همچنان‌كه بر روى سنگ مزارش حك شده است .\r\nشاگردان او عبارتند از : دكتر لائتز ؛ مقرب عليخان ؛ الطاف حسين حالى ؛ اولاد حسين\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nمظهر ( برادر حالى ) ؛ فيروز الدّين امرتسرى ؛ مولوى غلامعلى قصورى عالم اهل حديث .\r\nفرزندان او عبارتند از : مولوى محمد على حيدر ، فردى پرهيزگار ، متقى و گوشه‌نشين بود .\r\nدر ماه مى 1972 م در راولپندى وفات يافت و فرزندش خواجه مرتضى نوشته‌هاى بعضى از كتابهاى وى را به من نشان داده بود .\r\n\r\nمحمد ابراهيم بن على حسن زنگىپورى 1287 ه ق / 1870 م 1329 ه ق / 1911 م\r\nمولوى سيد على حسن ، در صاحب‌گنج گيا ( بهار ، هند ) به انجام خدمات دينى اشتغال داشت . مولوى محمد ابراهيم در تاريخ 4 صفر 1287 ه ق در صاحب گنج متولّد شد و نام اصلى او را « اخترنيكو » گذاشتند .\r\nپس از اينكه در محضر پدرش تحصيلات ابتدايى فارسى و عربى و شمس بازغه ، شرح مواقف و شرائع الاسلام را به پايان رساند در سال 1308 ه ق به لكنهو رفت و معالم الاصول و مختلف الشيعة را در محضر ملاذ العلماء سيد بچهن ، زاد قليل و زبدة الاصول را در نزد تاج العلماء على محمد و شرح لمعه و شرح كبير و قوانين را در نزد عماد العلماء ميرآقا فراگرفت . بقيه دروس از قبيل سبعه معلقه و تفسير مجمع البيان را در محضر مولانا سبط حسين آموخت و از علماى بزرگ مانند مولانا سيد جواد على بنارسى ، مولانا سيد على حسين زنگىپورى ، عماد العلماء و تاج العلماء و غيره به دريافت اجازاتى نايل آمد .\r\nاو فردى خوش‌اخلاق ، متواضع و بزرگوار و نيز به درس و ادبيات علاقه‌مند بود و در اصلاح ملك و ملت مىكوشيد و بعد از پدرش جانشين وى شد . در 18 محرم 1329 ه ق در زنگىپور درگذشت .\r\n\r\nمحمّد احمد سونىپتى 1319 ه ق / 1901 م 1378 ه ق / 1958 م\r\nمولانا سيد محمد احمد از خانوادهء سادات عابدى بود . جدّ امجد وى سيد نصر اللّه شمس الدّين در عهد التمش ( شاه ) از نيشابور به هندوستان رفت و از محافظان سلطان شد و به اين ترتيب اجداد او به درجات عالى رسيدند بويژه مولانا عمار از ميان اين خاندان به اوج شهرت رسيد و فرزندش مولوى سيد محمد در علوم فقه ، اصول ، تاريخ و كلام مهارت يافت . سيد\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nعليجان كه وارد امور سياسى شده بود به مناصب فرماندارى و شهردارى دست‌يافت و در سال 1906 م درگذشت .\r\nسيد محمد فرزند همين سيد عليجان بود و در سال 1901 م / 1319 ه ق به دنيا آمد و در سن پنج‌سالگى يتيم شد . مادرش با همتى بلند به تعليم و تربيت مولانا محمد احمد پرداخت تا اين كه علوم دينى را فرا گرفت و در علوم قديم و جديد مهارت يافت و پس از آن مدارك تحصيلى مدرسة الواعظين را به دست آورد ، مدت دو سال در يوپى و پنجاب به سفرهاى تبليغات دينى پرداخت .\r\nوى همراه با نجم العلماء به عراق و ايران رفت و به زيارت عتبات عاليات مشرّف شد و هنديانى را كه در آنجا سكونت داشتند كمك شايانى كرد .\r\nمولانا محمد احمد فردى فعال بود و در مدرسة الواعظين به مؤيد العلوم يعنى شعبهء تصنيف و تأليف و الواعظ ( مجله ) كمك و همكارى كرد و نظارت چاپخانه برعهدهء او بود . سخنرانى مىكرد و مقاله مىنوشت . بااين‌كه بيمار بود بيشتر به سفر مىپرداخت و تأليفاتى چند نيز از خود به يادگار گذاشت .\r\nمولانا به پاكستان آمد و در لاهور و مولتان ايام را سپرى كرد و سرانجام در 24 اكتبر 1958 م / 1378 ه ق در لاهور درگذشت و در مولتان به خاك سپرده شد .\r\nتصانيف او عبارتند از : ختم نبوت ؛ شهادت عظما ؛ تفسير قرآن مجيد .\r\n\r\nمحمد احمد فيض‌آبادى 1324 ه ق / 1906 م 1393 ه ق / 1974 م\r\nمولانا محمد احمد بن مير على محمد در 11 نوامبر 1906 م در فيض‌آباد متولد شد . پس از تحصيلات ابتدايى به لكنهو آمد و با دريافت مدرك فارغ التحصيلى از سلطان المدارس مشغول خدمات دينى شد . بعد از تأسيس پاكستان به پاكستان شرقى آمد و در چاتكام خدمات و تبليغات دينى را با چنان مهارتى انجام داد كه فرقه‌هاى هندو و مسلمان به او گرايش پيدا كردند .\r\nوى در سال 1969 م درگذشت . مولانا تعداد زيادى از هندوان را به اطاعت اسلام درآورد و مسلمانان را پايبند شريعت كرد .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\n\r\nمحمد اسماعيل ديوبندى 1319 ه ق / 1901 م 1396 ه ق / 1976 م\r\nمولانا محمد اسماعيل فرزند سلطان على از اهالى علىپور ، « لوئيان ، فريدسراى ، كپورتهله » بود . وى علاوه بر محضر پدر در نزد حسن ميثم‌پورى ، مفتى فقير اللّه محمد على جالندرى ، خير محمد و شبير عثمانى در خير المدارس ، « ديوبند و دابيل » تحصيل علم كرد و همراه پدرش به چين و مالزى رفت و بعد از اتمام تحصيلات به وطن خود بازگشت و به خطابت و امامت جمعه و جماعت پرداخت ، فردى باهوش ، حساس ، زحمتكش و صاحب‌نظر بود ، اتفاقا در همان منطقه با عارفى برخورد كرد كه او را به مذهب شيعه مشرّف گردانيد و به نقل از ميرزا يوسف حسين اين موضوع مربوط به سال 1935 م مىباشد .\r\nمولانا محمد اسماعيل از سال 1935 م به بعد به امامت جماعت و تبليغ تشيع مشغول شد .\r\nوى حافظهء بسيار قوى داشت و به مذهب شيعه علاقه‌مند شد تا آنجا كه اگر كسى به مذهب شيعه حمله مىكرد او به دفاع برمىخاست و به علت موفقيت در مباحثات و پيروزى در مناظرات در زمرهء علماى درجهء اول درآمد و در مدت پانزده سال آخر عمرش هزاران نفر در جلسات سخنرانى او شركت مىكردند ، مولانا وقتى بالاى منبر مىرفت كتابهايى مانند صحيح مسلم و بخارى و . . . را نيز به همراه داشت و براى اثبات گفتار خود از عبارات كتاب مىخواند حتى در سفر تعداد زيادى كتاب با خود حمل و در مواقع لزوم به صفحه و سطر آن اشاره مىكرد و گاهى به شاگردان خود دستور مىداد تا كتاب را باز كنند و مردم را به مطالب آن متوجه سازند .\r\nدر 14 ژوئن 1976 م / 15 جمادى الثانى 1396 ه ق روز سه‌شنبه براثر تصادف درگذشت و روز بعد يعنى در تاريخ 14 جمادى الثانى در لايل‌پور ( محل سكونت خود ) به خاك سپرده شد .\r\n\r\nمحمد اعجاز حسن بدايونى 1298 ه ق / 1880 م 1350 ه ق / 1932 م\r\nالحاج الزائر ، الشيخ محمد اعجاز حسن اثنى عشرى محمد بدايونى فرزند الحاج زائر مولانا محمد جعفر حسن ابن الجناب المستطاب مولانا الزائر المولوى على حسين امام جمعه و جماعت طيب اللّه رمسه ابن المولى القمقام و البحر العلام مولانا الطاف على المعروف به مجتهد اعلى اللّه مقامه ( السوانح الاعجازية ) اهل بدايون و از اولاد حضرت محمد بن ابى بكر رضى اللّه عنه بود ، اجداد گرامش اهل علم و فضيلت بودند . مولانا على حسن ، شاگرد سيد العلماء بود و به\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nخاطر داشتن حافظهء قوى و تبحر در مسايل فقه او را « كتاب گويا » مىگفتند .\r\nمولانا در 14 ذيقعده 1298 ه ق در « سرسى بلوك مرادآباد » متولد شد ، پدربزرگ مادريش سيد دلاور على زائر بن سيد مدد على نامش را محمد اعجاز حسن و پدرش برحسب وصيّت پدر خود نام او را محمد حسنين گذاشت .\r\nكتابهاى ابتدايى را نزد پدرش ، سيد شبير حسين سرسوى ، مولوى مظفر عليخان ، ملا باقر مرادآبادى ، و سيد كرار حسين خواند و دوران كودكى را در مدارس امروهه ، نوگانوان ، ميروت و جلالى سپرى كرد .\r\nوى در ماه ذىالحجّه 1316 ه ق ازدواج كرد و چون از پدرش دور بود وضع روبه‌راهى نداشت تا اينكه يك روز مولوى محمد اسماعيل الرضا معروف به ابو ذر بن مولوى محمد دولت به پدرش گفت : اكنون كه شما ضعيف شده‌ايد و از يك طرف اعجاز حسن هم صاحب فرزند شده و كارى هم در دست ندارد اگر اجازه فرماييد در دفتر تحصيل‌دارى به عنوان نامه‌رسان استخدام شود .\r\nپدر اعجاز حسن از اين سخن ناراحت شد و گفت : اى ابو ذر ، از خدا بترس ، اين سخنان بيهوده را بر زبان نياور ، فراموش نكن كه اين فرزند من باعث افتخار خاندان خواهد شد ، اميدوارم كه خداوند بر او لباس علم و تقوا بپوشاند و تحصيلدار شما به كفش‌بردارى وى افتخار خواهد كرد » .\r\nو على اللّه فليتوكل المتوكلون » ما خواهان دنيا نيستيم كه « الدنيا جيفة و طالبها كلاب » .\r\nسخنان پدر در بيدار كردن اعجاز حسن از خواب غفلت بسيار مؤثر واقع شد و نور علم در چشم او درخشيد و تاريكى جهالت از دلش دور شد ، همان وقت با خدا عهد بست كه براى ادامهء تحصيل علم كمر همت ببندد و كتابهاى قديمى را جمع كرد و لباسها را از چمدان بيرون آورد و به خدمت پدر رفت . پدرش مقصود او را سؤال كرد ، او گفت : مىخواهم براى تحصيل علم دين به لكنهو بروم . پدر گفت : ديگر از هنگام درس خواندن گذشته است ! پاراگراف ذيل نقل از نوشتهء آن مرحوم در « السوانح الاعجازية » است .\r\nگفتم : اگر دعاى شما شامل حال من باشد از رحمت بارى تعالى نااميد نخواهم بود ، شما اجازه بدهيد و دعاى خيرتان را همراه من كنيد ، ديگر يك ساعت هم در اين خانه نمىمانم . پدر گفت : فردا شما را خودم به لكنهو مىبرم . سپيدهء سحر نمودار و بخت خفتهء من بيدار شد . پدر بزرگوارم براى نماز صبح وارد مسجد شد ، نماز جماعت به پايان رسيد و چون روز شد ، درشكه آمد و به نام خدا هر دو سوار شديم . ( السوانح الاعجازية ) .\r\nوى در كلاس هفتم مدرسهء ناظميه كتابهايى مانند شرح ملا جامى ، قطبى ، شرائع الاسلام ،\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nشرح باب حادى عشر ، نفحة اليمن را خواند و دروس خود را با شدت علاقه ادامه داد .\r\nدر سال 1319 ه ق براى زيارت به كربلا و نجف رفت و سپس در سال 1322 ه ق در امتحانات سلطان المدارس موفقيت به دست آورد و در همان سال به زيارت حج مشرّف شد .\r\nبعد از انجام حج نزد مولانا نجم الحسن شرح لمعه و قوانين و غيره را تمام كرد و در سال 1323 ه ق مدرك « درجه قابل » را به دست آورد و سپس به اخذ مدرك ممتاز الافاضل نايل گشت و پس از خواندن قوانين الاصول در محضر مولانا سيد محمد هادى و بحر العلوم سيد علن از ايشان اجازاتى دريافت كرد .\r\nوى در سال 1326 ه ق به ككرولى بلوك مظفرنگر رفت و پس از مرمت مسجد ككرولى به خدمات دينى مشغول شد و بعد از مدتى براثر بيمارى ككرولى را ترك كرد و در سال 1328 ه ق مولانا نجم الحسن او را براى تدريس مولوى فاضل در مدرسهء عالى رامپور برگزيد و در همان زمان مولوى مقبول احمد كارهاى تصنيف و تأليف و ترجمه را به او سپرد . وى شرح اعتقاديهء صدوق را نوشت و كارهاى تأليف و تصنيف را رسما شروع كرد ، پدرش در سال 1322 ه ق درگذشت و در آن زمان مولانا محمد اعجاز حسن در آگره زندگى مىكرد .\r\nوى در سال 1337 ه ق در مدرسهء شيعهء لكنهو استخدام شد و پس از مدتى در مدرسهء ناظميه به عنوان مدرس « درجهء قابل » شروع به كار كرد .\r\nمولانا هفت بار به حج و زيارت مشرّف شد و فردى بسيار مخلص ، متدين ، حامى و مبلّغ اسلام بود . تأسيس مدرسة الواعظين و تعليم مبلّغان و تأسيس كتابخانهء بزرگ مدرسه از اقدامات مهم وى به شمار مىرود .\r\nمولانا محمد اعجاز حسن مصنف زبردست عربى و اردو ، خطيبى نامور بود و براى تبليغ دين از ايثار جان نيز دريغ نداشت .\r\nوى در 15 ذيقعدهء 1350 ه ق / 23 مارس 1923 م هنگام ايراد سخنرانى در ديره اسماعيل خان براثر سكتهء قلبى دار فانى را وداع گفت .\r\nمولانا محمد اعجاز حسن شاگردان متعددى را درس داده بود به‌طورى كه ذكر اسامى آنها در اين مختصر نمىگنجد وى خودش در سال 1340 ه ق فهرستى مختصر از شاگردانش را در « السوانح الاعجازية » نام برده كه برخى از آنها ازين قرار است :\r\nلقا على حيدرى ؛ امداد حسين خان سلطانپورى ؛ ميرزا محمد طاهر لكنهوى ؛ سيد على جعفر جونپورى ؛ وحيد اصغر زيدپورى ؛ محمد وحيد تيكسلا ؛ دكتر مجتبى حسين كامونپورى ؛ محمد\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nرضى آل نجم العلماء ؛ محمد زكى آل نجم العلماء ؛ سعادت حسين خان سلطانپورى ؛ ابرار حسين پاورى ؛ محمد عارف شادى بلوك مولتان ؛ خادم حسين ، براگاون ، فيض‌آباد ؛ ثمر حسن ؛ سيد محمد كاظم نجفى رنگونى ؛ محمد جواد طهرانى ؛ سيد حسين قمى ؛ رضى عباس چارچوى .\r\nتصانيف او عبارتند از : هديهء جعفريه ( ترجمهء اعتقاديه صدوق . اين رساله را به پدرش هديه كرده ، چندين بار چاپ شده است ) ؛ ايضاح الفرائض ، ( تحليلى در زمينهء ميراث ) ؛ معراج النحو ، ( چاپى ) ؛ وجيزة الصرف ، ( عربى ) ؛ حل لغات نهج البلاغة ، ( چاپى ) ؛ حاشيه بر سيوطى ( عربى ) ؛ شرح ألفية بن مالك ( عربى ) ؛ ترجمهء جلد اول ناسخ التواريخ ؛ مصائب اهل بيت ؛ نجم الهداية ، ( چاپى ) ؛ تذكرهء محمديه ( حالات حضرت محمد بن ابى بكر ، ( چاپى ) ؛ شمس الاعتقاد ، ( چاپى ) ؛ افضلية النبى صلّى اللّه عليه و آله على سائر العباد ( چاپى ) ؛ تجويد القرآن ، ( دو بخش ، چاپى ) ؛ شجرة الانبياء و الائمة عليهم السّلام ، ( اردو ، چاپى ) ؛ ايضاح الاشكال ( منطق ، چاپى ) ؛ برهان مجادله فى تفسير آية المباهله ( اردو ، چاپى ) ؛ وظايف اعجازيه ( چاپى ، اردو ) ؛ احكام جماعت ، ( چاپى ) ؛ خزينهء هدايات ، ( چاپى ، عقايد ) ؛ نجم العقائد ( چاپى ) ؛ تنبيه الناصبين ( دو جلد ) ؛ ترجمهء اصول كافى ، كتاب العقل ، كتاب الادعية ، كتاب فضل القرآن ، كتاب العشرة ؛ تحفة المقبول ، چاپى ؛ مقدمات القرآن ، ( چاپى ) ؛ لغات القرآن ، كتابهاى درسى مقبول پنج بخش ( اين كتابها بنا به خواهش مولانا مقبول احمد به نام او چاپ شده‌اند ) ؛ دليل الخلافة ، ( عربى ) ؛ ترجمه ارشاد المفيد ؛ ترجمه منار الهدى ؛ مشهوله جامع حامديه ؛ ترجمه فصول المهمّة بن صباغ ؛ ترجمه احتجاج طبرسى ( اكثر ابواب ) ؛ ترجمه خلاصهء جامع عباسى ؛ اعجاز الخلافة ؛ ترجمهء نماز ؛ نجم الاعتقاد ( رد فرقه مساواتيه غاليه ) ؛ الوعيد ليزيد ، جواب الترويد ( رد غلاة ) ؛ اعجاز المضامين ؛ الرجم ، جواب عبد الشكور ، ( دو جلد ) ؛ رد كواذب شكوريه ارتداد الشيعة ؛ ازالهء خرافات شكوريه ؛ جواب رسالهء تحريف القرآن ؛ اعجاز المناسك ؛ معيار الانتقاد و رسالة خير الاعتقاد .\r\nفرزندان او عبارتند از : مرحوم محمد صفى الحسنين محمدى ؛ مرحوم محمّد زكى الحسنين محمدى ؛ محمد عزيز الحسنين ، پرفسور بازنشستهء كالج دولتى شكارپور ( درگذشته به سال 1396 ه ق ) و پرفسور محمد شفيع الحسنين محمد ، نايب‌رئيس كالج دگرى سكهر ؛ مولانا محمد شبيه الحسنين محمدى ( كراچپى ) ؛ محمد رفيع الحسنين محمدى بدايون .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n\r\nمحمد اكبر شميم 1285 ه ق / 1843 م 1304 ه ق / 1887 م\r\nسيد محمد اكبر شميم در 21 ذىالحجّه 1258 ه ق مطابق 23 ژانويه 1843 م در كهجوه پا به عرصهء وجود نهاد . پدرش محمد حسن بزرگ كهجوه و صاحب املاك بود ، وى تحصيلات ابتدايى را در زادگاه خود به پايان رساند و سپس به لكنهو رفت و نزد استادان آن شهر به تحصيل علوم دينى پرداخت و بيشتر اوقات خود را به مطالعه و مباحثه مىگذراند . او به شعر و شاعرى علاقه داشت و مرثيه مىسرود و در مرثيه‌سرايى شاگرد ميرزا دبير بود .\r\nدر سن چهل‌وشش‌سالگى در 28 ذىالحجه 1304 ه ق مطابق 17 دسامبر 1887 م درگذشت و در كهجوه به خاك سپرده شد ، كتابهاى او در حادثهء خرابى خانه از بين رفت .\r\n\r\nمحمد اكبر شاه 1333 ه ق / 1914 م 1390 ه ق / 1970 م\r\nمولانا سيد محمد اكبر شاه در تله‌گنگ بلوك كيمبل‌پور ، در قريه‌اى به نام سگهر زندگى مىكرد . خاندان وى از خانوادهء مذهبى سادات سگهر بود . برادر بزرگتر او مولانا محبوب على شاه بخارى فردى عالم به شمار مىرفت . مولانا محمد اكبر در سلطان المدارس لكنهو كسب علم كرد و به شاگردى مولانا سيد محمد رضا و مولانا سيد محمد باقر مفتخر بود .\r\nمحمد اكبر تا مدتى به وعظ و تبليغ اشتغال داشت و در آخر عمر در اطراف راولپندى سكونت گزيد و در نورپور شاهان درگذشت . تاريخ وفاتش 15 سپتامبر 1970 م / رجب 1390 ه ق است .\r\n\r\nمحمد اكبر چكركوتى\r\nمولانا حاج سيد محمد اكبر در زادگاه خود به تحصيل علم پرداخت و بعد به عراق رفت و حدود دوازده سال در آنجا اقامت گزيد و درسهاى فقه ، اصول و ساير علوم را فراگرفت و به وطن خود چكركوت بلوك كوهات بازگشت و مشغول خدمات دينى شد .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nمحمد امين ايلج‌پورى 1011 ه ق / 1603 م 1193 ه ق / 1779 م\r\nمحمد امين بن حكيم محمد تقى اصفهانى در ايلچ‌پور برار به دنيا آمد و تحصيلات خود را در محضر شيخ مازندرانى و محمد مصطفى مرادآبادى به پايان رساند و در علوم معقول و منقول تبحر يافت و يكى از شعراى فارسىگوى عصر خويش بود . وى در زادگاه خود وفات يافت .\r\n\r\nمحمد امين گوپالپورى 1291 ه ق / 1874 م\r\nمولانا محمد امين از اهالى « گوپالپور بلوك سارن ، هند » و فردى بزرگوار و عالم و فاضل بود .\r\nوى در سال 1291 ه ق وفات يافت .\r\n\r\nمحمد باقر ( بيجاپورى ) 1050 ه ق / 1640 م 1128 ه ق / 1716 م\r\nاز اجداد نواب تراب عليخان سالار جنگ شخصى به نام شيخ اويس ثانى همراه فرزندش شيخ محمد على وارد دكن شد . چون وى از مدينهء منوره آمده بود و سابقهء خدمتگزارى و توليت داشت ، مردم به او احترام مىگذاشتند . شيخ محمد على با دختر ملا احمد ، دبير سلطنت دربار عادل شاه ازدواج كرد و صاحب دو فرزند شد به نامهاى محمد باقر و محمد حيدر .\r\nمحمد باقر زبان عربى و علوم اسلامى را در محضر استادان فراگرفت و در علوم معقول و منقول شهرت يافت . وى با خواهر امير عليخان بيجاپورى ازدواج كرد و زندگى آبرومندانه‌اى داشت . مصطفى خان وزير سكندر عادل شاه مخالف وى بود او به دربار عالمگير شاه آمد و به منصب دو هزار پياده و پانصد سوار منصوب شد و سپس به حكومت شاه‌جهان‌آباد و كشمير برگزيده شد .\r\nدر اواخر عمر بنا به سفارش اسد خان ، ديوانى تلكوكن نظام شاهى يافت و مدتى در اين سمت باقى بود و سرانجام خانه‌نشين شد .\r\nوى در اورنگ‌آباد سكونت يافته بود و در همان جا در سال 1128 ه ق / 1716 م درگذشت .\r\nتصانيف او عبارتند از : تلخيص المرام فى علم الكلام ؛ روضة الانوار ؛ زبدة الافكار .\r\nمحمد فصيح نام آن را روضة الانوار و زبدة الافكار نوشته است .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nشيخ محمد تقى از فرزندان او به شمار مىرود .\r\n\r\nمحمد باقر مشهدى 1100 ه ق / 1688 م 1151 ه ق / 1738 م\r\nنواب معز الدوله ، دانشمند خان محمد باقر مشهدى در مشهد متولد شد . در همان شهر درس خواند و در عهد فرخ سير ( شاه ) به دهلى آمد . پادشاه او را دانشمند خان لقب داد . على اكبر ملاباشى برادر وى بود كه در لشكر نادر شاه خدمت مىكرد ، بنابراين پيامها به وسيلهء محمد باقر انجام مىگرفت .\r\nمحمّد باقر ، در علوم مختلف تبحر داشت و دربارهء اطلاعات و سروده‌هاى فارسى او در « رياض الشعراء » بحث شده است .\r\nوى حدود سال 1151 ه ق وفات يافت .\r\n\r\nمحمد باقر طباطبايى 1227 ه ق / 1812 م\r\nسيد محمد باقر طباطبايى اصفهانى در علوم و فنون اسلامى تبحر داشت و در فقه و ادبيات عرب بىنظير بود .\r\nعبد القادر بدايونى در داكا با او ملاقات كرده بود و در « روزنامه » از وى تعريف كرده است . وى شانزده ماه در داكا اقامت داشت ، تاريخ اقامت وى در داكا 10 ذيحجّه 1227 ه ق نوشته شده است . عبد الحى نام او را « باقر طباطبايى » نوشته است . ما از ترجمهء روزنامهء علم و عمل نام او را به دست آورديم .\r\n\r\nمحمد باقر لكنهوى 1235 ه ق / 1819 م\r\nحكيم آقا باقر بن معالج خان كشميرى در عهد شجاع الدوله در فيض‌آباد زندگى مىكرد ، پدرش طبيب و معالج پادشاه دهلى بود . ملا احمد بهبهانى او را در سال 1222 ه ق در زمرهء علماى لكنهو به شمار آورده و نوشته است :\r\n« عالىجناب سلالة الاطياب ، عالم ، زاهد و متقى ، مسيح دوران ، جالينوس زمان آقا باقر مشهور به آقاى جى خلف مرحمت پناه معالج خان ، در فضل و كمال ، تواضع و فروتنى صاحب\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nدرجات عاليه بود . از جاه و رياست دور بود . مردم او را به تصوف و اخباريت نسبت مىدادند » .\r\nحكيم احد على يكتا ، در دستور الفصاحه ( ص 102 تأليف 1230 ه ق ) مىنويسد :\r\n« حضرت قبله و كعبهء دوجهان زبدهء علماى هندوستان ، مجتهد زمانه ، محدث يگانه ، مسيحاى وقت ، مخدومى و استادى جناب حكيم آقا محمد باقر صاحب غفر اللّه ذنوبه » .\r\nمير شير على افسوس شاگرد حكيم بود .\r\n\r\nمحمد باقر دهلوى 1205 ه ق / 1790 م 1274 ه ق / 1857 م\r\nمولانا آقا محمد باقر از اولاد حضرت سلمان فارسى رضوان اللّه عليه و موطن اجدادش همدان بود . از ميان آنان مولانا محمد شكوه كه فردى عالم و مجتهد بود به دهلى آمد ( ر . ك : به محمد شكوه ) . نوه‌اش مولانا محمد اكبر نيز از علما به شمار مىرفت وى با يك زن ايرانىنژاد ازدواج كرد و مولانا محمد باقر متولد شد . محمد باقر نزد پدرش آخوند محمد اكبر و ميان عبد الرزاق تحصيل علم كرد و در سال 1825 م به كالج دهلى وارد شد و تحصيلات جديد را آغاز كرد . سپس در همان كالج از سال 1828 تا 1836 م به عنوان استاد زبان فارسى به تدريس پرداخت . خدمات او استاندار بريتانيا را تحت تأثير قرار داد و به او خلعت عطا كرد . سپس چارلز متكاف ، رئيس ماليات دهلى او را به سمت تحصيلدار مشغول به كار كرد و مدت شانزده سال در اين كار باقى ماند و چون فردى آزادمنش و طبعا از انگليسيها متنفر بود ، شغلش را ترك كرد .\r\nمولانا محمد باقر مراسم عزادارى و فعاليتهاى دينى را در دهلى شدت بخشيد و به ساختن و مرمت مساجد اقدام كرد و حسينيه‌اى ساخت كه از وسعت و اهميت بسيار برخوردار بود و شخصا در آنجا سخنرانى مىكرد و بيانش بسيار مؤثر بود و بين مسلمين اتحاد برقرار كرد و در اشاعهء دين همت گماشت و به انتشار روزنامهء مذهبى پرداخت .\r\nمولانا چاپخانه‌اى را از دكتر اسپرنگر خريدارى كرد و از سال 1836 م به انتشار روزنامه پرداخت . مولانا عليه انگليسيها مطلب مىنوشت . بهادر شاه وقتى فعاليتهاى مؤثر مولانا را ديد ، او را به سمت بازرس و سرپرست كنترل قيمتها و ناظر بازار تعيين كرد . وى رهبر جنگ آزادى 1857 م بود و در اين سمت خدمات ارزنده‌اى ارائه داد و همين خدمات سبب شد كه انگليسيها او را به جرم قيام متهم سازند ، در اين رابطه تيلر او را پناه داد و بنا به نوشته‌هاى او سرانجام مولانا را به قتل رساندند .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nدر اين زمان دو حزب تندرو در ميان شيعيان به وجود آمد يكى فرقهء باقريه و ديگرى فرقهء جعفريه كه هر دو گروه به حمايت رهبران خود به فعاليت پرداختند . وجود اين دو حزب باعث شد كه معلومات و اعمال مذهبى مردم بالا رود .\r\nتأليفات چاپى و غير چاپى مولانا محمد باقر از بين رفته ، اما از كتاب « هادى التواريخ » نوشتهء سال 1268 ه ق او روشن مىشود كه وى در علوم دينى تبحر داشته است . هادى التواريخ حاوى شرح وقايع ماهانه و كتابى بسيار مهم است .\r\nرساله‌اى در تفسير آيهء تطهير نوشته است كه نيز چاپ شده و كتابى دربارهء اصول دين هم به رشتهء تحرير درآورده و بعلاوه مجله‌اى نيز به نام مظهر الحق داشته كه به‌طور ماهانه يا هر پانزده روز يك‌بار به چاپ مىرسيده است .\r\nدوستان مولانا بسيار فراوان بودند ، كه از ميان آنان ذوق و رجب على شاه ارسطو از همه مشهورترند .\r\nشمس العلماء محمد حسين آزاد ( درگذشته به سال 1810 م ) اديب و مورخ مشهور از فرزندان مولانا به شمار مىرود .\r\nاز قطعهء تاريخ وفاتش كه اسماعيل حسن منير سروده ، شخصيت مولانا محمد باقر روشن مىشود :\r\n جناب فاضل كامل محمد باقر * سپهر علم و فضيلت كى نيّر تابان\r\nشهير عالم ايجاد ، دهلوى مولد * بزرگ اصل مين ان كى تهى ساكن همدان\r\nحديث و فقه و كلام و مناظره مين وحيد * مصنفات سى ان كى هى مثل شمس عيان\r\nخليق و ناصر آل رسول و تعزيه‌دار * فداى نام نبى صلّى اللّه عليه و آله عاشق شه مردان\r\nحليم و قابل و محتاط مجمع حسنات * جهان دانش و فضل و مروت و احسان\r\nخدا كى راه مين مقتول هو كى آخر كار * گئى جهان سىوه سوى روضهء رضوان\r\nلكهى منير نىيه‌ان كى مرگ كى تاريخ * شهيد و متقى و عالم علوم جهان \r\n( 1274 ه ق )\r\nترجمه : جناب محمد باقر ، فاضل كامل ، نير تابان سپهر علم و فضيلت ، شهير عالم ايجاد ، مولد دهلى ، بزرگان وى در اصل ساكن همدان بودند . در حديث و فقه و كلام و مناظره يكتا بود و اين موضوع از مصنفات او مانند شمس عيان است . . .\r\nسرانجام در راه خدا كشته شد و از اين جهان به‌سوى روضهء رضوان رفت .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nمنير تاريخ مرگش را چنين نوشت : « شهيد و متقى و عالم علوم جهان » .\r\n\r\nمحمد باقر بن سلطان العلماء 1214 ه ق / 1799 م 1276 ه ق / 1859 م\r\nمولانا سيد محمد باقر فرزند ارشد سلطان العلماء مولانا سيد محمد در سال 1214 ه ق متولد شد . از هوش و فراست خدادادى برخوردار بود . وى در نزد علما و استادان معاصر خويش تحصيل علم كرد و همچنين از محضر پدر و عموى خود سيد العلماء بهرهء علمى جست .\r\nبيست‌ساله بود كه جدش مولانا دلدار على درگذشت . پس از طى تحصيلات خود به كمك پدر پرداخت . هنگامى كه امجد على شاه در 5 ربيع الثانى 1258 ه ق بر تخت سلطنت نشست نظر به سابقهء علمى مولانا محمّد باقر تحت تأثير او قرار گرفت و منصب قاضى القضاة و لقب « منصف الدوله شريف الملك » را به او عطا كرد .\r\nبه ساختن حسينيه و مسجدى بسيار بزرگ اقدام كرد و علاقهء شديدى به عزادارى داشت .\r\nامجد على شاه لحافى قيمتى نذر او كرد و تقاضا كرد كه خودش از آن استفاده كند . بينوايى براى ازدواج دخترش از او كمك خواست ، مولانا همان لحاف را به او بخشيد .\r\nداراى كتابخانه‌اى بود كه در آن كتابهاى ارزنده و نادر وجود داشت . مولانا با وجود گرفتاريهاى فراوان به تعليم و تدريس و تصنيف و تأليف مىپرداخت ، اما عمرش وفا نكرد و در 10 جمادى الثانى 1276 ه ق / دسامبر 1859 م درگذشت و در حسينيهء پدربزرگش به خاك سپرده شد .\r\nآثار او از اين قرار است : تشييد مبانى الايمان فى الرد على بصارة العين ( چاپ 1257 ه ق ) ؛ رسالة فى نكاح بنت الزانية ؛ رسالهء حج ؛ سيف صارم .\r\n\r\nمبارك حسين كنبوه 1250 ه ق / 1834 م 1300 ه ق / 1882 م\r\nمولانا مبارك حسين لكنهوى كربلايى بن نور الحسين بن تاج الدّين بن على حسن خان كنبوه لكنهوى فردى كامل بود و در علوم معقول و منقول تبحر داشت . ابتدا در نزد پدربزرگ خود درس خواند و سپس به كربلا رفت و فقه و اصول و علوم دين را نزد مرتضى شوشترى به اتمام رسانيد .\r\nدر سال 1300 ه ق در كربلاى معلا وفات يافت .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n\r\nمحمّد اصغر 1334 ه ق / 1916 م 1391 ه ق / 1971 م\r\nمولانا ميرزا محمد اصغر صدر الافاضل بن مولانا كاظم حسين مقدس از افاضل سلطان المدارس و خطباى مشهور لكنهو و فردى بسيار خوش‌رفتار ، خوش‌اخلاق ، مجاهد امور قومى و مذهبى بود و براى تبليغ برگزارى و مجالس به سفرهاى دور و دراز مىپرداخت . پدرش محضردار بود كه از درآمد آن ، مولانا محمد اصغر و مولانا محمد حسن ، برادر ارشدش بهره‌مند مىشدند .\r\nوى براى زيارت به عراق نيز مشرف شد . حدود شصت سال داشت كه پس از تزريق آمپول در دانشكدهء پزشكى لكنهو براثر سكتهء قلبى درگذشت .\r\nاين اتّفاق در ماه مى 1971 م رخ داد و در قسمت بيرونى حسينيهء غفران مآب به خاك سپرده شد .\r\n\r\nمحمد احمد امروهوى 1385 ه ق / 1965 م\r\nمولانا سيد محمد احمد بن حاجى مولانا سيد مرتضى حسين امروهوى ( درگذشته 6 نوامبر 1931 م ) در زادگاه خود به تحصيل علم پرداخت و سپس در امتحان مولوى فاضل پنجاب در مدرسهء عاليه رامپور شركت كرد و ترفيعات لازم را به دست آورده و در كالجهاى امروهه لكهيم‌پور و حسين‌آباد لكنهو به تدريس زبان عربى پرداخت . وى داماد آقاى نجم الملّة بود و در سال 1965 م در لكنهو دار فانى را وداع گفت و در كربلاى ملكه آفاق لكنهو به خاك سپرده شد .\r\nاو داراى پنج دختر و يك پسر به نام سيد آفتاب احمد رضوى است كه در دايرهء اسماعيل خان زندگى مىكند .\r\n\r\nمحمد باقر واعظ 1280 ه ق / 1864 م\r\nمولانا محمد باقر لكنهوى شاگرد غفران مآب مولانا دلدار على ( درگذشته به سال 1235 ه ق ) صاحب فضل ، حضور ذهن و خطيب و واعظى معروف بود ، در لكنهو به نام « مجلسى دوران » شهرت داشت .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nمولانا محمد باقر در زمرهء افراد بزرگى بود كه در انقلاب سال 1857 م كشته شد .\r\n\r\nمحمد باقر بن غلام عباس 1332 ه ق / 1914 م\r\nمولوى محمد باقر بن شيخ غلام عباس ، تاجر كتب لاهور بود و مدارك منشى فاضل و مولوى فاضل را از دانشگاه پنجاب دريافت كرد و در آن زمان اين دو مدرك حايز اهميت زيادى بود ، به همين مناسبت در دبيرستان دولتى امرتسر به تدريس زبان عربى و فارسى پرداخت .\r\nشيخ غلام عباس پدر مولوى محمد باقر تعداد زيادى از كتابهاى شيعه را در لاهور به چاپ رساند و فرزندش مولوى محمد باقر در ايام جوانى در 10 اكتبر 1914 م دار فانى را وداع گفت .\r\nتذكرهء مجلسى ، چاپ لاهور 1329 ه ق و ترجمه عين الحياة ، از آثار اوست .\r\n\r\nمحمد باقر بن ابو الحسن رضوى ( مجتهد ) 1285 ه ق / 1868 م 1346 ه ق / 1928 م\r\nمولانا محمد باقر فرزند نامور مولانا سيد ابو الحسن معروف به ابو صاحب در 7 صفر 1286 ه ق تولد يافت ، ولى عبد الحى و مولانا عالم حسين تولد او را در 7 صفر 1285 ه ق مىدانند و همين تاريخ در ماهنامهء الواعظ لكنهو عينا آمده است . محمّد حسين نوگانوى مادّه تاريخ ولادت او را برطبق مصرعهاى سروده شده در زير ، سال 1286 ه ق مىداند :\r\n فلك گفت : خورشيد دين مبين * گفت تاريخ ولادت مشهدى لكنهوى\r\nماه نو طالع بشد بر آسمان اجتهاد \r\n( اين مصارع در روز جشن ولادت تقديم شده بود ) .\r\nمولانا ابو الحسن خود نيز مجتهدى بزرگ ، مقدس و صاحب شهرت و از اقوام ممتاز العلماء سيد محمد تقى عالم معروف بود .\r\nمولانا فردى با كمال و با فراست و خوش‌حافظه و طالب علم و فضيلت بود . وى علوم رياضى ، هيئت ، منطق ، فلسفه ، ادب ، فقه ، اصول ، درايت ، حديث و تفسير را نزد مولانا شيخ تفضل حسين و مولانا سيد حيدر و مولانا سيد حيدر على و مولانا سيد حسين فراگرفت و علاوه بر آن از محضر پدر مستفيض شد .\r\nدر سال 1301 ه ق با دختر نيك اختر سيد محمد ابراهيم ازدواج كرد و بعد از مدتى به اتفاق\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nپدر خود به عراق رفت و در آنجا در درس خارج و درس سطح شيخ شريعت فتح اللّه اصفهانى و آية اللّه محمّد كاظم خراسانى و آية اللّه محمّد كاظم يزدى طباطبايى و حاج ميرزا خليل تهرانى و آقاى علامه نورى طبرسى و آقاى محمد حسين شهرستانى شركت كرد و بعد از ده سال به وطن خود بازگشت .\r\nمولانا محمد باقر فردى با سخاوت و قانع و محتاط و متواضع بود و به خاطر تقوا و پاكيزگى نفس فرقه‌هاى هندو و مسلمان به او گرايش پيدا كرده بودند و در گفتگوى او پيام محبت و الفت بود و با كسى كدورت نداشت و به كوچك و بزرگ احترام مىگذاشت و اگرچه عزلت اختيار كرده بود ولى مردم به او رجوع مىكردند .\r\nوى سرپرست مدرسهء سلطان المدارس بود و به طالبان علم احترام مىگذاشت و با مهربانى رفتار مىكرد ، به‌طورى كه در زمان وى طلاب مدرسهء سلطان المدارس از نظر علمى بسيار پيشرفت كرده بودند . مردم او را سلمان و ابو ذر زمان مىدانستند . وى در نظم و نثر عربى نيز مهارت فوق‌العاده‌اى داشت و در مدرسهء سلطان المدارس گروهى از شعراى عربى زبان را تربيت كرد . قصايد عربى و فارسى كه در زمينه‌هاى مختلف در آن مدرسه سروده شده هم‌اكنون از آثار ادبى آن زمان به شمار مىرود . فهرست شاگردان مهم وى طولانى است ، ولى استادانى مانند شمس العلماء مولانا سبط حسن ، اديب العلماء مولانا سيد عالم حسين و سيد العلماء مولانا سيد شبير حسن قابل ذكرند . اين افراد در زهد و ورع نيز مانند استاد خود بودند .\r\nسيد باقر زندگى آبرومندانه‌اى داشت و علما و بزرگان معاصر اعم از شيعه و سنى ، از دور و نزديك ، همه او را دوست داشتند و به او احترام مىگذاشتند ، مقلدان وى علاوه بر شبه قارهء هند تا آفريقا و اروپا گسترش يافته بودند .\r\nوى به حضرت امام حسين عليه السّلام عشق مخصوصى داشت ، بنابراين چندين بار براى زيارت به كربلا مشرّف شد .\r\nدربارهء كرامات و امدادهاى غيبى او سخنها گفته شده است . اين عالم بزرگوار در 16 شعبان 1346 ه ق روز پنجشنبه ساعت ده صبح در كربلا درگذشت و در حرم امام حسين عليه السّلام به خاك سپرده شد و اين آرزوى ديرينهء او بود كه در جوار آن حضرت به خاك سپرده شود . درگذشت او سبب اندوه ملّت شد و شعرا در سوك او مراثى فراوان سرودند . از ميان مراثى سروده شده به زبان عربى چند مرثيه در آخر كتاب « اسداء الرغاب » چاپ شده است .\r\nفرزندان او عبارتند از : مرحوم مولانا استاد سيد محمد ، مدرس مدرسهء سلطان المدارس\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nلكنهو ؛ مولانا استاد سيد على مد ظله العالى ؛ مرحوم مولوى سيد رضى .\r\nتصانيف او عبارتند از : صوب الديم ( عربى ، فقه ) ؛ القول المصون فى نسخ نكاح المجنون ( عربى ، فقه ) ؛ الغرائب فى مسائل وصية الوارث ( عربى ، فقه ) ؛ الروضة الغناء فى بحث آلات الغناء ( عربى ، فقه ) ؛ اسداء الرغاب بكشف الحجاب عن وجد السنّة و الكتاب ( عربى ، چاپ نجف ، 1347 ه ق ) كه در كتابخانهء من موجود است ؛ حواشى بر كتابهاى متعدد ؛ ديوان اشعار ( عربى ، فارسى ) ؛ ردّ المقدّمه كرامت حسين .\r\n\r\nمحمد باقر بمبئى 1355 ه ق / 1936 م\r\nحاجى ملا محمد باقر بن فتح محمد از اهالى جلال‌پور بلوك فيض‌آباد بود پدرش فتح محمد راجپوت يكى از تاجران به شمار مىرفت و در بمبئى تجارتى خوب داشت ، به علوم دينى علاقه داشت و در بمبئى تدريس مىكرد و در وعظ و تبليغ فعال بود و مسلمانان بمبئى به وى احترام مىگذاشتند .\r\nدر اين زمان بمبئى مركز تبليغ مسيحيت و فعاليت مبلغان مسيحى بود . مولانا با كشيشان معروف به مناظره و مقابله مىپرداخت و برترى مسلمانان را به اثبات مىرساند و علماى سنى نيز به شايستگى او معترف بودند .\r\nكشيش دمشقى و غلام مسيح اظهار مىداشتند كه علماى سنى پيوسته در مناظره به علماى شيعه پناه مىبرند و شيعيان در مناظره مهارت دارند . وى تعدادى از غير مسلمانان را مسلمان كرد و تعدادى از اهل تسنن را به مذهب شيعه درآورد و حتى در اواخر عمر توانست دو نفر به نامهاى زير را به مذهب تشيع دعوت كرد .\r\n1 - مولوى بركحت على شاه فرزند بوته شاه از اهالى كمال بولك جالندهر كه در زادگاه خود امام جمعه و جماعت بود . به بمبئى رفت و در آنجا نيز امام جماعت يك مسجد شد . مولانا دربارهء مسايل دينى با ملا به تبادل‌نظر پرداخت و بعد از يك ماه شيعه شد .\r\n2 - مولوى سيد احمد حسين شاه فرزند على كه ساكن مدارس محلهء پرمل كهيرى و واعظ و محدث و فرزند پير و مرشد مدراس بود و مدت بيست سال در بمبئى به وعظ و ارشاد اشتغال داشت پس از مباحثه با ملا در 9 ربيع الاول 1339 ه ق در يك گردهمايى ، تشيع خود را اعلام كرد و در 20 ربيع الثانى 1339 ه ق براثر بيمارى و با درگذشت .\r\nملا محمّد باقر به كسانى كه از حج و زيارت به بمبئى برمىگشتند بسيار خدمت مىكرد و\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nبخصوص براى كمك به فقرا هميشه آمادهء خدمت بود ، وى فعاليتهاى قومى و دينى را در بمبئى سرعت بخشيد چرا كه او خطيبى ممتاز و واعظى بسيار موفق بود و براى تبليغ به نقاط دوردست سفر مىكرد و چندين بار به حج و زيارت مشرّف شد .\r\nوى در 28 جمادى الثانى 1356 ه ق درگذشت . فرزندان او مولانا محمد جعفر و مولانا محمد مونسى ، صدر الافاضل جانشين وى شدند .\r\nملا محمد باقر علاوه بر وعظ و خطابه كارهاى تأليفى نيز انجام مىداد و براى روزنامه‌ها و مجلات كشور مقالات فراوانى مىنوشت ، برخى آثار او عبارتند از :\r\nنجات الدارين در عزاى حسين عليه السّلام ( اردو ) ؛ شعلهء نور در جواب مسايل شولاپور ( اردو ) ؛ خزينة التحقيق ؛ رسالهء فدك ؛ خير الكلام ؛ نفاق الثلاثة .\r\n\r\nمحمد باقر بن گل‌محمد شاه 1299 ه ق / 1883 م 1386 ه ق / 1966 م\r\nمولانا حاجى محمد باقر بن گل‌محمد شاه از خاندانى محترم در چكراله و از سادات نقوى بود و در يك رمضان 1299 ه ق برابر با 1883 م متولد شد .\r\nهوش و استعداد او از كودكى بر استادان پوشيده نبود و از آينده‌اى روشن خبر مىداد . بعد از تحصيلات ابتدايى كتابهاى صرف و نحو را نزد برادرش طالب حسين شاه و پدر بزرگوارش خواند . قافيه و شرح جامى و منطق را در محضر محمد عيسى فرزند مولوى عبد اللّه چكرالوى به پايان رساند . سپس به مولتان رفت و از محضر مولوى سيد على نقى بهره جست و مدتى بعد نامه‌اى براى استفاده از وجود مولانا شريف حسين ، به جگراون نوشت و تقاضايش مورد قبول واقع شد . مولانا نيز براى تكميل تحصيلات خود ابتدا به چكراون و ازآنجا به لكنهو رفت و در سال 1909 م به وطن خود بازگشت و در امتحان مولوى فاضل در دانشگاه پنجاب با اخذ مدال طلا توفيقاتى به دست آورد ، سپس در امتحان منشى فاضل شركت كرد و در اين امتحان پيروز گشت و مدتى در كالج اوريانتال به تدريس پرداخت .\r\nاز سال 1914 م به بعد در زادگاه خود به تعليم و تدريس مشغول شد و در سال 1924 م مؤمنان چك 38 به چك مولتا از او دعوت كردند و مولانا مدت بيست سال در آنجا به تبليغ و تدريس پرداخت .\r\nدر سال 1944 م به بده رجبانه بلوك جهنگ رفت و به تدريس و تعليم پرداخت . وى در 8\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nصفر 1386 ه ق در بده رجبانه سخت بيمار شد و از بستگان خود خواست كه او را به زادگاهش ببرند ، مردم او را به كهلوركلان از توابع ميانوالى بردند و سرانجام در 19 صفر 1386 ه ق / ژوئن 1966 م درگذشت .\r\nوى فردى خوش‌حافظه و پرهيزكار و درويش مسلك بود و به ادبيات عرب تسلط كامل داشت ، نظم و نثر را بىدرنگ مىنوشت و از شهرت دورى مىجست .\r\nفرزندان او عبارتند از : سيد ناصر الدّين حسين ؛ ضياء الدّين حسين و زين الدّين حسين . از شاگردان او بزرگانى چند مانند مولانا سيد محبوب على شاه ( خوشاب ) ؛ مولانا سيد محمد يارشاه ( عليپور ) ؛ مولانا محمد حسين ( جهانيان شاه ) ؛ مولانا اختر عباس ؛ مولانا سيد گلاب شاه ، مولانا سيد غلام عباس ؛ ميانوالى و خواجه محمد لطيف را مىتوان نام برد .\r\n\r\nمحمد باقر لندى 1380 ه ق / 1962 م\r\nمولوى سيد محمد باقر شاه از سادات لندىكچى بود . بعد از اتمام تحصيلات ابتدايى و دروس فارسى در زادگاه خود به مطالعه و تبليغ پرداخت . وى سخنرانى ممتاز و خوش‌بيان بود و بعد از دوران جوانى به آموختن عربى مشغول شد و به عراق و ايران سفر كرد ، وى در بنكش به عنوان خطيبى ممتاز و فردى كه به مسايل فقهى وارد است شناخته شد .\r\n\r\nمحمد باقر عليخان مشّاق 1323 ه ق / 1904 م\r\nنواب محمد باقر عليخان معروف به بنّه مشاق در نوابان اوده بود و در نزديكى حسينيه ميان الماس و املاك زياد در معالى خان سكونت داشت . وى فردى عالم و در علوم اسلامى ماهر بود و بزرگانى از جمله ميرزا محمد هادى « 1 » از محضر وى بهره مىجستند . در آخر عمر به رامپور رفت و نواب آنجا از وى به خوبى پذيرايى كرد . وى شاعر نيز بود و « مشاق » تخلص مىكرد . محمد باقر عليخان در 24 دسامبر 1904 م درگذشت .\r\n\r\n\r\n","description":"","footnote":"\r\n( 1 ) - محمد هادى ، فرزند حكيم محمد على كشميرى ( مؤلف نجوم السماء ) در سال 1882 م در لكنهو به دنيا آمد و در سال 1935 م وفات يافت .\r\n","page_name":" 523 ","page_number":523},
  {"content":"\r\n\r\n\r\nمحمدبخش قريشى 1370 ه ق / 1950 م\r\nمولانا محمدبخش قريشى فردى عالم ، فاضل ، محقق و يكى از خطباى تونسه از توابع ديره غازى خان بود و تمام زندگى خويش را در راه تبليغ سپرى كرد و اهداف او اشاعهء تعليم علوم دين و سنّت رسول و آل او صلوات اللّه عليهم اجمعين بود . به حمله‌هاى دشمنان آل نبى صلّى اللّه عليه و آله و آنچه در رد اسلام و تشيع نوشته مىشد ، جواب مىداد .\r\nوى كتابخانه‌اى بزرگ تأسيس و كتابهاى فراوانى در آن جمع‌آورى كرد و خود كتابى مفصل به رشتهء تحرير درآورد كه در آن جوابهاى مستدلى به اعتراضات مخالفان مذهب داده بود ، اما نتوانست به چاپ برساند .\r\nمولانا آخرين روزهاى زندگى خود را در « بلوت شريف از توابع ديره اسماعيل خان » گذراند و در همان جا كمى قبل از سال 1950 م درگذشت .\r\n\r\nمحمد حسن تاتاپورى 1369 ه ق / 1950 م\r\nمولانا محمد حسن از اهالى « ديره اسماعيل خان » ، ايالت سرحد بود . از مدارس اهل تسنن فارغ التحصيل شد و عقيده‌اش بر مبناى مذهب حنفى بود ولى بعد از تحقيقات شخصى به مذهب شيعه گراييد و هنگامى كه مولانا عبد العلى هروى تهرانى به تاتاپور و مولتان رفت ، مولانا محمد حسن از وجود او استفاده كرد .\r\nمولانا محمد حسن ، « زكى » تخلص مىكرد و در شعر و نثر عربى مهارت داشت و نيز در وعظ و خطابت مشهور بود . وى در « چاه سيدمند » در منزلى كه ساخته بود سكونت داشت .\r\nكتابى نيز دربارهء عقايد نوشت . سرانجام در 13 ژانويه 1950 م درگذشت .\r\nمولوى محمد اعجاز حسين ، از فرزندان اوست .\r\n\r\nمحمد مرتضى زيدى 1337 ه ق / 1918 م 1393 ه ق / 1973 م\r\nمرحوم مولانا سيد محمد مرتضى بن صفى الحسنين در يكم ژوئن 1918 م در ككرولى بلوك مظفرنگر ( هند ) به دنيا آمد ، مادّهء تاريخ تولدش « غالبا » نوشته شده است ؛ در مدت سكونت پانزده سالهء خود در لكنهو در سه امتحان ، مولوى ، عالم ، قابليت اعلاى اردو را در مركز آموزشى\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nالله‌آباد و امتحانات فاضل ادب و دبير كامل را در دانشگاه لكنهو با موفقيت گذراند ، سپس در مدرسهء ناظميه تحصيلات خود را تا « كامل » ادامه داد و در دبيرستانهاى مختلف فرائض تدريس كرد و از دسامبر 1947 تا 1949 م در دبيرستان شيرانواله لاهور و سپس در دبيرستان دولتى قصور در لاهور تدريس كرد .\r\nوى در ماه رمضان 1393 ه ق / اكتبر 1973 م درگذشت .\r\n\r\nمحمد تقى مبارك‌پورى 1349 ه ق / 1930 م\r\nمولانا محمد تقى بن مولانا غلام رسول در مبارك‌پور از توابع اعظم‌گره ( هند ) متولد شد و به تبعيت پدرش ابتدا در مبارك‌پور و سپس در مدرسهء ناظميه لكنهو به كسب علوم پرداخت و در طب به كمال رسيد . سپس به وطن خود بازگشت و امام جماعت شد و ضمن انجام دادن خدمات دينى به طبابت هم پرداخت . وى در حدود سال 1930 م وفات يافت .\r\nمولانا محمد داود يكى از فرزندان اوست .\r\n\r\nمحمد تقى ، ممتاز العلماء 1234 ه ق / 1819 م 1289 ه ق / 1872 م\r\nمولانا محمد تقى دومين فرزند سيد العلماء مولانا سيد حسين در 16 جمادى الاولى 1334 ه ق در لكنهو به دنيا آمد . در آن زمان سيد العلماء به درجهء مرجعيّت رسيده بود و غفران مآب پدر سيد العلماء روزهاى آخر زندگى خود را مىگذراند . مولانا محمد تقى شانزده‌ماهه بود كه غفران مآب جد بزرگ وى ( در 19 رجب 1235 ه ق ) درگذشت . پدرش براى تعليم و تربيت او بهترين تسهيلات را فراهم كرد ، چرا كه او از كودكى به آموختن علم علاقه‌مند بود و از لهو و لعب نفرت داشت .\r\nاز استادان معروف وى مىتوان احمد على محمدآبادى و مفتى محمد عباس را نام برد ، وى نزد پدرش و نيز عمويش كتابهاى مهم را خواند . سلطان العلماء و پدرش و نيز صاحب جواهر الكلام به وى سند اجتهاد دادند يعنى در سن بيست و هشت‌سالگى به درجهء اجتهاد رسيد .\r\nثريا جاه امجد على شاه مدرسهء سلطانيه را تأسيس كرد و محمد تقى به مديريت آن مدرسه\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nتعيين شد ، پادشاه به او خلعت داد و لقب ممتاز العلماء مرحمت فرمود ، معادل دويست روپيه حقوق ماهانه‌اش بود ، اين مدرسه سى نفر استاد و دويست نفر طلاب علم داشت ، ولى در سال 1857 م تعطيل شد و پس از مدتى مجددا آقا ابو آن مدرسه را بازگشايى كرد و وى كه داماد مولانا محمد تقى بود ، مدير آن مدرسه شد .\r\nممتاز العلماء فخر المدرسين در تدريس و خطابت شهرتى بسيار به دست آورد . بعد از فوت پدرش در سال 1273 ه ق تمام امور را در دست گرفت . سلطان العلماء به او اعتماد داشت و فرائض جمعه و جماعت را به او واگذار كرد . وى مسجد و حسينيه‌اى عظيم تأسيس كرد ، و براى طلاب خوابگاه و كتابخانه‌اى عالى ساخت كه هنوز هم باقى است . وى نماز جمعه را در مسجد محمّد على شاه و نمازهاى پنجگانه را در مسجد تحسين عليخان برگزار مىكرد . بزرگان و علماى شهر به او بسيار احترام مىگذاشتند ، مرجعيت تمام كشور در دست وى بود . فتواهاى وى در اخبار الاخيار مرتب چاپ مىشد ، تعداد زيادى از مردم از وى تقليد مىكردند .\r\nانگليسيها هم به او احترام مىگذاشتند و در دربار صندلى مخصوصى داشت . مولانا به خطابه و فقه و تفسير علاقهء شديد داشت و تا آخرين روزهاى زندگى خود مشغول نوشتن « ينابيع الانوار ، تفسير قرآن مجيد » بود و تا 23 رمضان 1289 ه ق كار تفسير را ادامه داد ، سرانجام در شب قدر ، در ساعتى سعيد درگذشت و در حسينيه‌اى كه خود ساخته بود به خاك سپرده شد . مادّهء تاريخ فوت او را « افتاد ستون كعبهء فقه » نوشته‌اند . پس از او ، فرزندش ، مولانا سيد محمد ابراهيم جانشين وى شد .\r\nشاگردان او عبارتند از : سيد ابو الحسن معروف به ابو ؛ خواجه عابد حسين سهارن‌پورى ؛ سيد غلام محمد ، ريوارى ( درگذشته به سال 1300 ه ق ) ؛ خواجه ابراهيم حسين پانىپتى ؛ سيد عمار على مفسر سونىپتى ؛ غلام حسنين كنتورى ؛ على ميان كامل ؛ سيد محمد حسين فيض‌آبادى ؛ سيد حسن ؛ نواب على جاه ؛ پتر بر على ؛ نواب والاجاه ؛ منيب خان رامپورى ؛ كرامت حسين كنتورى ؛ سيد على اكبر بن سلطان العلماء .\r\nتصانيف او عبارتند از : ارشاد المؤمنين ( ارشاد المبتدين « صلاة و طهارت ، عربى » ) ؛ مرشد المؤمنين ؛ عباب فى علم الاعراب ( نحو ) ؛ شرح مقدمات حدايق ؛ رسالهء امامت ؛ نخبة الدعوات ؛ حديقة الواعظين ؛ لمعة الواعظين ؛ رسالهء استدلالى امامت جماعت ؛ آداب و فضيلت دعا ؛ شرح تبصرهء علامه ؛ غنية السائلين ؛ جواب مسأله لدنيّة ؛ ينابيع الابرار ، تفسير ؛ هداية المسترشدين ؛ نزهة الواعظين ( دو جلد ) .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\n\r\nمحمد تقى بن دلدار على 1250 ه ق / 1834 م 1336 ه ق / 1918 م\r\nمولانا سيد محمد تقى خلف سيد دلدار على لكنهوى و شاگرد تاج العلماء على محمد و مفتى محمد عباس بود .\r\nوى در ماه رمضان سال 1302 ه ق به مرادآباد رفت و در الله‌آباد در مجالس ماه محرم شركت كرد و به مقام اجتهاد و مرجعيت رسيد و چون به زبان عربى تسلط داشت در مدرسهء سلطان المدارس لكنهو تدريس كرد .\r\nمولوى محمد حسين نوگانوى ، مؤلف تذكرهء بىبها كتاب شرائع الاسلام و هديهء سعيديه را در نزد وى خواند و مولانا ظهور حسين هم از شاگردان او بود .\r\nمولانا در سن هشتاد و پنج‌سالگى در روز عيد قربان سال 1336 ه ق در لكنهو درگذشت و در حسينيهء غفران مآب به خاك سپرده شد .\r\nتصانيف او عبارتند از : كتاب الطهارة ( استدلالى ، عربى ، مبسوط ) ؛ كتاب الصلاة ( استدلالى ، عربى ، مبسوط ) ؛ كتاب الصوم ، ( استدلالى ، عربى ، مبسوط ) ؛ كتاب الاعتكاف ؛ رسالة الرؤيا ( عربى ) ؛ رسالة المعراجيه ، ( عربى ) ؛ پند و نصايح ( اردو ) ؛ رسالهء توبه ؛ رسالهء عدالت ( عربى ) ؛ رسالهء حج ( فقه ، اردو ) ؛ رسالهء اصول فقه ؛ تحقيق رشيق ؛ رسالهء حرمت خمر ؛ رسالهء بلوغ ، ( اردو ) ؛ مجالس الشيعة ، ( اردو ) ؛ مصباح الدجى فى معرفة بلوغ الذكر و الانثى ، ( فقه ، چاپى ) ؛ ارشاد المؤمنين ، ( چاپى ) ؛ مجلات عربى ، اردو ، فارسى دربارهء فضائل ؛ مناقب و مصائب .\r\n\r\nمحمد تقى بن محمد ابراهيم 1292 ه ق / 1875 م 1341 ه ق / 1922 م\r\nمولانا محمد تقى فرزند ارشد و جانشين محمد ابراهيم بود و در وطن خود لكنهو در 10 ذيقعدهء سال 1292 ه ق مطابق با 9 دسامبر 1875 م در روز پنجشنبه به دنيا آمد . تحصيلات ابتدايى را در نزد مير حسن على كه استاد علماى متعدد بود فراگرفت . در سال 1305 ه ق همراه با سيد ابراهيم براى زيارت به عراق و ايران مشرف شد ، سپس در محضر پدر خود به درس خواندن پرداخت ، اما پدرش در سال 1307 ه ق درگذشت ، بعد از فوت پدر به ادامهء تحصيل پرداخت و منطق ، فلسفه فقه و اصول را در محضر استادان بزرگ مانند ملاذ العلماء سيد بچهن ، بحر العلوم سيد علن ، تاج العلماء على محمد و ميرآقا آموخت و بعد از فارغ التحصيل شدن ، مقاله‌اى به زبان\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nعربى تحت عنوان « الاشعة النورانية فى صلاة الجمعة الاسلامية » نوشت و اجازهء اجتهاد گرفت ، اما وى به احتياط عمل مىكرد .\r\nسيد تقى به عنوان جانشين پدر در مسجد حسينيهء حسين‌آباد امامت جماعت را برعهده گرفت .\r\nسيد تقى فردى بسيار ساكت ، گوشه‌نشين و عالمى متقى بود ، به تصنيف و تأليف كتب و موعظه علاقه داشت . كتابخانهء سيد تقى با ذخيرهء كتابهاى نادر و كمياب هم‌اكنون موجود است .\r\nوى در 5 محرم 1341 ه ق درگذشت و در حسينيه‌اى كه پدرش ساخته بود به خاك سپرده شد .\r\nفرزندان او عبارتند از : عمدة الفقهاء مولانا سيد محمّد معروف به ميرن ( درگذشته به سال 1380 ه ق ) و زبدة العلماء سيد آقا مهدى كه در كراچى زندگى مىكند و شرح حال پدرش را تحت عنوان « تذكرة المتقين » نوشته است ، اين سطور هم براساس نامهء او در تاريخ 19 آوريل 1973 ه ق به رشتهء تحرير درآمده است .\r\nتصانيف او عبارتند از : حواشى بر كتب درس نظامى از ميزان الصرف تا حمد اللّه و شرائع الاسلام و شرح لمعه و غيره ( محفوظ در مكتبة ممتاز العلماء ) ؛ الاشعة النورانيه ( 20 صفحه ، خطى ، محفوظ در كتابخانهء ممتاز العلماء ) ؛ تفسير سورهء يوسف ، 552 صفحه ، خطى ، مدرسة الواعظين لكنهو ) ؛ تفسير سورة الحمد ( بخش اول ، 308 صفحه ، بخش دوم 66 صفحه ) ؛ تفسير صلاة الوسطى ( 88 صفحه ، خطى ، مدرسة الواعظين ) ؛ كتاب الوقف ( 104 صفحه ، عربى ، اردو ، انگليسى ، محفوظ در كتابخانهء ممتاز العلماء و نيز در كتابخانهء پريوى ، لندى ) ؛ امالى التفسير و المواعظ ؛ تفسير آيات و فضائل ( جلد اول 482 صفحه و جلد دوم 288 صفحه و جلد سوم 180 صفحه و جلد چهارم 79 صفحه ، است كه دو جلد در كتابخانهء مدرسة الواعظين لكنهو و دو جلد ديگر نزد آقا مهدى در كراچى موجود است ) ؛ ترجمهء بعضى احاديث خصال صدوق ( خطى ) ؛ ترجمهء معالم الاصول ( اردو ، 358 صفحه ، خطى ، كراچى ) ، ترجمهء زبدة الاصول ( اردو ، 491 صفحه ، كراچى ) ؛ حاشيه بر معالم الاصول ، ( عربى ، مدرسة الواعظين ) ؛ حاشيه بر زبدة الاصول ( عربى ، مدرسة الواعظين ، كراچى ) ؛ حاشيهء فوائد الصمدية ( عربى ، كتابخانهء ممتاز العلماء ) ؛ حاشيه عباب فى علم الاعراب ، ( عربى ، كتابخانهء ممتاز العلماء ) ؛ ترجمهء كتاب السماء و العالم ( اردو ) ؛ بحار الانوار ( ناتمام ، مدرسة الواعظين ) .\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n\r\nمحمد تقى نقوى 1344 ه ق / 1925 م\r\nمولانا حاج سيد محمد تقى نقوى از اهالى « سرسى » بود . وى شرح زندگانى خود را در « زاد الصالحين » نوشته است كه هم‌اكنون نزد من موجود نيست . با مطالعهء كتاب باارزش « زاد الصالحين » كه مشتمل بر هشت مجلد است ، شايستگى علمى و علاقهء او به حديث و فقه روشن مىشود . هر جلد داراى چهارصد صفحه و ترجمهء آن دربارهء اصول دين ، فروع دين ، اخلاق و احكام است و بدون مبالغه بزرگترين مجموعهء ترجمهء احاديث به زبان اردو است .\r\nمولانا محمد تقى از سرسى بلوك مرادآباد به حيدرآباد رفت و از حاشيه‌اى كه بر صفحهء 183 جلد هشتم زاد الصالحين نوشته معلوم مىشود كه او در سال 1331 ه ق به عراق رفته و پشت سر علامه سيد ابو القاسم طباطبايى نماز خوانده است . به نظر مىرسد كتاب زاد الصالحين پس از درگذشت مولانا به چاپ رسيده و اين اتفاق بايد مربوط به سالهاى 22 - 1925 م بوده باشد .\r\nتأليفات او عبارتند از : زين المتقين ( اردو ) ؛ لسان المتقين ؛ زاد الصالحين ( 12 بخش ) ؛ انيس الصالحين ؛ تحفة الصالحين ( 6 مجلد ) ؛ صيانت النفس ؛ انيس الحجاج مع انيس الزائرين ؛ تحفة الحاجة ؛ زاد المؤمنين ؛ تحفة الانام و اهتداء الجنان ؛ وسيلة المعاد ( مأخوذ از زاد الصالحين ) .\r\n\r\nمحمد تقى امين العلماء 1319 ه ق / 1902 م\r\nامين العلماء سيد محمد تقى بن مولوى سيد سرفراز على از اهالى « انباله » بود . بعد از تحصيل علم در لكنهو ، به عراق رفت و از آية اللّه شيخ زين العابدين مازندرانى اجازهء اجتهاد گرفت و مجاور كربلاى معلا شد و همان جا سكونت گزيد .\r\nوى در ابتدا مرثيه مىگفت و شاگرد دبير بود . كتاب تاج المواعظ معروف به تحفهء حسينيه ( لكنهو ، 1319 ه ق ) از اوست .\r\n\r\nمحمد تقى تهرانى 1355 ه ق / 6 / 1937 م\r\nحجة الاسلام شيخ محمد تقى تهرانى پس از تكميل و فراگيرى علوم فقه و اصول در نزد استادان بزرگ نجف ، كربلا و سامرا بنا به دعوت اهالى بمبئى به آنجا رفت و مدتها امامت جمعه و جماعت را در مسجد ايرانيان برعهده داشت .\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nمولانا محمد تقى فردى مقدس ، متقى ، متورع ، عابد و شب‌زنده‌دار بود وى به زبان فارسى وعظ مىكرد و گفتارش بر مردم تأثير مىگذاشت .\r\nمولانا صدر حسين مىگويد استغاثه و مناجات و دعاى او به درگاه بارى تعالى طورى بود كه بيننده را تحت تأثير قرار مىداد .\r\nتدريس فقه و اصول و صرف و نحو از كارهاى روزمرهء او به شمار مىرفت . وى تقريبا در سن هشتادسالگى در سال 1937 م در نجف درگذشت .\r\nفعاليتهاى او عموما در زمينه‌هاى تصنيف و تأليف و تحشيه بود ، اما آثارش كمتر به چاپ رسيده است . از ميان كتابهاى چاپ‌شدهء او مىتوان كتاب الاربعين را در علم حديث نام برد .\r\n\r\nمحمد جان 1375 ه ق / 1955 م\r\nنام اصلى مولانا محمد جان ، سيد اشرف حسين از اهالى محلهء « وزير گنج لكنهو » ، عالمى فاضل و خطيبى بزرگ بود ، از بستگان مولانا محسن به شمار مىرفت و به قول مولانا يوسف حسين در ميان مداحان لكنهو ، قصايد خوبى به عربى مىخواند وى در دبيرستان اسلامى كندهارى بازار لكنهو به تدريس عربى اشتغال داشت و در سال 1950 م به كراچى رفت .\r\n\r\nمحمد جعفر كشميرى 1190 ه ق / 1776 م\r\nملا ميرزا محمد جعفر كشميرى از شاگردان ارشد مولانا ميرزا محمد بن حسن شيروانى بود ، ميرزا ابراهيم قاضى اصفهان ، امير عبد الباقى بن امير محمد حسين حسينى خاتون‌آبادى و مولانا محمد باقر بن محمد باقر هزارجريبى او وى روايت مىكرد .\r\n\r\nمحمد جعفر بن ابو الحسن 1289 ه ق / 1872 م 1310 ه ق / 1893 م\r\nمولانا سيد محمد جعفر فرزند شايستهء مولانا سيد ابو الحسن معروف به ابو در 20 شوال 1289 ه ق در لكنهو به دنيا آمد . قبل از تولدش ، مولانا سيد ابراهيم در خواب ديد كه خواهرش فرزندى در آغوش گرفته است و آن كودك سورهء حمد را تلاوت مىكند . اين بشارتى بود كه فرزندى به دنيا خواهد آمد برخوردار از هوش و استعداد فراوان و در آينده از علماى دين خواهد\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nشد . آقا ابو در شب جمعه 7 صفر 1290 ه ق خواب ديگرى ديد كه مولانا جعفر در حجره‌اش نشسته و به ظاهر چهارماهه است و در دستش يك رقعهء فارسى است ، از او پرسيد كه معنى كلمهء « شعله » چيست ؟ كودك جواب داد : به وسيلهء آن لباس مىسوزد . سپس پرسيد كه در اين رقعه لغت خامه چيست ؟ جواب داد : به وسيلهء آن چيزى نوشته مىشود . وى در شگفت ماند و با خود گفت تعبير اين خواب اين است كه اين كودك بسيار باهوش خواهد شد و در كودكى به درجهء اجتهاد خواهد رسيد .\r\nمولانا همين‌كه به سن درك و شعور رسيد علوم معقول و منقول را در نزد مولانا حبيب حيدر و مولانا شيخ تفضل حسين فراگرفت و در سن سيزده‌سالگى به عراق رفت .\r\nمولانا ابو در سال 1303 ه ق براى چهارمين بار براى زيارت به عراق رفت و محمد جعفر را نيز همراه خود به نجف برد و در آنجا به خدمت آقاى شريعت آية اللّه فتح اللّه شيرازى كه از علماى بزرگ بود ، رسيد و مولانا محمد جعفر در محضر وى به كسب فيض پرداخت و چون آقاى شريعت احساس كرد كه او در فراگرفتن علوم بسيار باهوش و لايق است ، بنابراين اجازه داد كه در درس خارج حاضر شود و به بحث و مباحثه بپردازد .\r\nمولانا هم به درس خارج حاضر مىشد ، اما تندرستى خود را از دست داد و با وجود معالجه در نجف و كربلا و سامره روز بروز بيمارى او شدت مىيافت ، ناچار به لكنهو آمد و بعد از هشت روز در 8 شعبان 1310 ه ق درگذشت و در حسينيهء سيد تقى به خاك سپرده شد .\r\nوى در سن نوجوانى اشعار عربى مىسرود و ديوانى از شعر فراهم كرده بود .\r\n\r\nمحمد جعفر زيدى 1328 ه ق / 1910 م 1400 ه ق / 1980 م\r\nمولانا حاج سيد محمد جعفر زيدى بن محمد عباس ( به گفتهء سيد محمد فقير برادر جوانترش ) در سال 1910 م در ميمن بلوك بجنور يوپى هند متولد شد و از همان كودكى فردى ساكت و صبور و در عين حال با ذكاوت و دانش دوست بود . بعد از تحصيلات ابتدايى در خانهء خود ، وارد كالج منصبيهء بيروت شد و در نزد مولانا يوسف حسين و استادان معاصرش به تحصيلات خود ادامه داد و مدارك تحصيلى را به دست آورد .\r\nبعد از فراغت از تحصيلات به نقاط مختلف رفت و با به عهده گرفتن امامت جمعه و جماعت به تبليغ دين پرداخت و در حدود سال 1956 م به لاهور آمد و در مسجد جامع شيعه\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nكرشن‌نگر به عنوان خطيب و امام جمعه و جماعت مشغول به كار شد .\r\nوى در سال 1960 م به زيارت عتبات عاليات و در سفر دوم به حج رفت . مولانا به زبان عربى شعر مىسرود و نيز به زبان اردو مقالات فراوانى مىنوشت ، ولى اشعار و مقالاتش را جمع‌آورى نكرد ، مولانا قمر الزمان يك قطعه از اشعار او را به زبان عربى در همين كتاب آورده است . خوانندگان مقالات و مجلات به زبان اردو آگاهند كه نوشته‌هايش از سلاست و روانى بيان و استدلال و نيز از برجستگى و سادگى كامل برخوردار است .\r\nمولانا خطيبى بلندمرتبه بود و چون به صرف و نحو و تفسير قرآن مجيد علاقه داشت بنابراين براى استدلال گفتارش از آيات قرآنى دليل مىآورد و نكات تفسيرى و حقايق تاريخ را به زبان بسيار شيوا بيان مىكرد . او لحنى باوقار داشت و در گفتگوهايش محتاط بود و پيوسته با صداى ملايم خود شنوندگان را مجذوب مىكرد و از اين طريق ذهن شنوندگان را بيشتر تحت تأثير قرار مىداد .\r\nدر 24 ذىالحجّه 1400 ه ق در روز عيد مباهله بعد از انجام فريضهء مغربين و انجام سخنرانى درحالىكه به منزل برمىگشت مورد هجوم فردى خائن قرار گرفت و نتوانست جان سالم بدر ببرد .\r\nسرانجام در روز جمعه 28 ذىالحجه 1400 ه ق / 7 نوامبر 1980 م دار فانى را وداع گفت و در كربلاگامه‌شاه لاهور به خاك سپرده شد .\r\nتأليفات او عبارتند از : ترجمهء زيارت ناجيه و پرده و نيز فدك و بعضى از رسائل و مقالات ديگر .\r\nوى فرزندى به نام نصير عالم نيز داشته كه داراى مدرك دكتراى علوم بوده است .\r\n\r\nمحمد جعفر حسن 1258 ه ق / 1842 م 1332 ه ق / 1914 م\r\nمولانا شيخ محمد جعفر حسن فرزند مولانا على حسين فرزند مولانا الطاف على بدايونى از اولاد حضرت محمد بن ابى بكر رضوان اللّه تعالى عليه بود .\r\nمولوى محمد حسين تاريخ ولادتش را 1240 ه ق و مولانا محمد اعجاز حسين سن او را هنگام وفاتش هفتاد و چهار سال نوشته است ، بنابراين از نظر من در حدود سال 1258 ه ق در بدايون متولد شده است . مولانا محمد جعفر نزد علماى معاصر علوم دينى را فراگرفت و از شيخ\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nمازندرانى و حسن آل ياسين اجازه‌ها دريافت كرد . وى در شبه قارهء هند به خدمات دينى پرداخت و مساجد و مدارس را تعمير و تأسيس كرد و علاوه بر اين‌ها براى تصنيف و تأليفات علمى زحمات بسيار كشيد و براى چاپ كتابهاى مذهبى چاپخانهء سيد المطابع را تأسيس كرد و روزنامه‌اى به نام « اخبار الصادقين » را انتشار داد .\r\nوى سيزده بار به حج و يازده بار به عراق مشرّف شد و از تبليغ و تعليم وى هزاران نفر بهره جستند .\r\nدر سن هفتاد و چهارسالگى در روز شنبه دوم شعبان 1332 ه ق در روستاى جلالى بلوك علىگره درگذشت .\r\n « مولوى جعفر حسين رفته ز دنيا آه آه » . \r\nمولانا شبيه الحسن بن مولانا اعجاز حسن مىگويد كه محمد جعفر حسن و محمد اعجاز حسن از اجداد ما بودند .\r\n\r\nمحمد جواد لكنهوى 1375 ه ق / 1955 م\r\nمولانا سيد محمد جواد در گلشن باغ نزديك به زيارتگاه حضرت عباس در لكنهو زندگى مىكرد . جدّ اعلاى وى مولوى اكبر على بن فضل على مؤلف ضياء الابصار ( 1232 ه ق ) ذاكرى معروف بود . از فرزندان او سيد محمد جواد مناظر و مولوى محمد جواد را ديده‌ام . مولانا جواد شاگرد سيد باقر بود و صدر الافاضل مولانا آقا حسن وقتى مدرسهء بيت المال را تأسيس كرد مولانا محمد جواد ، مدرس آنجا شد ، مدتى در حاكم‌نشين ماليركوتله امام جمعه و جماعت شيعه بود . هنگام تقسيم هندوستان به زادگاه خود رفت و در لكنهو طلاب را در منزل خود تدريس مىكرد و به قول مولانا يوسف حسين ، مولانا محمد جواد بعد از برادر بزرگترش محمد سجاد در لكنهو وفات يافت . به نظر من بيش از شصت سال از سن او مىگذشت .\r\n\r\nمحمد جواد كراروى 1301 ه ق / 1883 م 1391 ه ق / 1971 م\r\nمولانا سيد محمد جواد بن سيد على ضامن از افاضل معروف كرارى بلوك الله‌آباد بود ، وى در منطق و فلسفه و نيز در اخلاق و تقوا شهرت داشت و در مدرسهء ناظميه و نزد علماى لكنهو تحصيل كرد . بعد از دريافت مدرك ممتاز الافاضل به خدمات دينى پرداخت و مدتهاى زيادى در بنكى ( يوپى ) سكونت گزيد و مدت چهارده سال امام جمعه و خطيب جلالى بلوك علىگره بود .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nمردم از اخلاق جاذبهء فكرى وى بسيار تحت تأثير قرار مىگرفتند .\r\nوفات او در تاريخ 24 صفر 1391 ه ق اتفاق افتاد . مولانا ذىشأن حيدر نجفى ، عالم مصنف و خطيب از فرزندان اوست . كتاب كرسىنامه ( مباحث فلسفه و كلام ) و ديوان اشعار عربى و فارسى و اردو از آثار اوست .\r\n\r\nمحمد جواد حسين ممتاز الافاضل 129 ه ق / 1878 م 1352 ه ق / 1933 م\r\nمولانا سيد محمد جواد حسين ( مولوى فاضل ، ملا فاضل ، منشى فاضل ، ممتاز الافاضل ) امروهوى داماد و شاگرد رشيد نجم الملة بود . وى در ژانويهء 1910 م در دبيرستان عربى دهلى تدريس مىكرد سپس در امروهه و بنارس سكونت گزيد و در سال 1352 ه ق درگذشت .\r\n\r\nمحمّد جواد كشميرى 1274 ه ق / 1857 م\r\nملا محمد جواد نبيرهء ملا محمد على پادشاه ، عالمى مشهور و محترم بود و در سال 1224 ه ق در فيض‌آباد به شهرت رسيد . از ميان استادان وى ، پدرش ، ملا اسماعيل اصفهانى و سيد العلماء سيد حسين قابل ذكر هستند . نام وى در سيف صارم به اين شرح آمده است :\r\n« جناب قدسى انتساب ، اعلم علماى الاعلام ، افضل و الفضلاى الفخام هادى الانام ، حجة الاسلام آخوند ملا محمد جواد طاب ثراه و جعل الجنة مثواه . »\r\nمفتى محمّد عباس در رطب العرب دربارهء تاريخ وفاتش دو بيت شعر سروده است :\r\n مات الجواد و كان جبرا عابدا * و الموت اقرب كلّما هو آت\r\nارخت عام وفاته فى مصرع * ملا جواد سيد خل الجنّات \r\n1274 ه ق / 1857 م\r\nحكيم عبد الحى تاريخ وفات او را از كتاب تكمله نجوم السماء 1272 ه ق نوشته و گفته است كه در حسينيهء ابو طالب خان در نزديكى غسالخانه مهدى عليخان دفن شده است .\r\nتصانيف او عبارتند از : حاشيهء شرائع الاسلام و حاشيهء شرح لمعه .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\nمحمد جواد عبد الرسول 1302 ه ق / 1884 م 1350 ه ق / 1930 م\r\nسيد عبد الرسول رضوى معروف به سيد محمد جواد در 10 ژوئن 1884 م در ميتابرج كلكته به دنيا آمد . پدرش نواب انتظام الدوله احمد عليخان مصنف « تحفهء احمديه » دوست واجد على شاه بود و بعد از ترك وطن خود در معيت پادشاه به سر مىبرد . مير مصطفى شاه ، جدّ امجد سيد عبد الرسول در علوم عربى تسلط داشت و استاد مسلم بود . وى با خواهر سيد ابو الحسن معروف به ابو ازدواج كرد . پدر سيد عبد الرسول خواهرزادهء ابو ، استاد علوم دين و فردى محدث و فقيه بود .\r\nسيد جواد فردى عالم و بسيار متقى و پرهيزگار و با احتياط بود . محبت و تقدس وى و سيد باقر در لكنهو ضرب المثل شده بود . اكثر مردم او را اخبارى مىدانستند . وى عموما در مسجد حكيم نظير حسن خان به سر مىبرد .\r\nسيد جواد در جوانى بعد از تكميل علوم دين در امتحان كامبريج عالى موفقيت به دست آورد . شعر هم مىسرود و « شاكى » تخلص مىكرد . اما به خاطر ترك دنيا و زهد از اين كار دست كشيد .\r\nوى در لكنهو حدود سال 1350 ه ق درگذشت .\r\n\r\nمحمد حسن نبيرهء شيخ شهيد ثانى 1190 ه ق / 1776 م\r\nمولانا شيخ محمد حسن از اخلاف شيخ زين الدّين على شهيد ثانى رحمة اللّه عليه از راه عراق و ايران وارد هند شد و در دهلى اقامت گزيد ، در فقه ، اصول ، تفسير و حديث مهارت تام داشت ، ولى به فلسفه علاقه‌مند نبود .\r\nوى در هنگام حملهء افاغنه به عراق و ايران ، به نجف رفت ، ولى در آنجا نماند و به هندوستان سفر كرد و با پذيرايى صفدر جنگ ، قدرى آرامش يافت . وى در اين سفر تنها بود و خانوادهء او در كربلا مانده بودند .\r\nنواب صفدر جنگ ، فرزند خود شجاع الدوله را براى تعليم و تربيت به دست او سپرد . به نظر مىرسد شيخ محمد حسن در حدود سال 1190 ه ق وفات يافته باشد .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n\r\nمحمد حسن قتيل 1172 ه ق / 1760 م 1233 ه ق / 1818 م\r\nدرگاهىمل فردى آبرومند و باوقار از خاندان بهندارى بتاله پنجاب بود . وى از بتاله به باغپت و ازآنجا به داسنه ( 3 كيلومترى دهلى ) رفت . درگاهىمل به شغل دولتى اشتغال داشت و در دربار داراى مقامى بود .\r\nپسرى در خاندان درگاهىمل در سال 1172 يا 1170 ه ق به دنيا آمد و نام او را ديوانى سنگه گذاشتند . درگاهىمل در آن زمان در دهلى بود و تولد ديوان سنگه در فريدآباد دهلى اتفاق افتاد و وى در يك خانوادهء هندو از طبقهء كترى نشو و نما يافت و تحصيلات ابتدايى را فراگرفت . در آن زمان علوم اسلامى و زبان فارسى در كشور رواج داشت ، بعد از تحصيلات ابتدايى ، نوجوانان خانوادهء ثروتمند علوم متداول را ياد مىگرفتند . ديوانى سنگه نيز فارسى را ياد گرفت . او فردى صاحب ذوق و شاعر بود و از نوجوانى به فارسى شعر مىسرود و در اين هنگام با ميرزا محمد باقر شهيد اصفهانى فيض‌آبادى آشنا شد . ميرزا باقر شهيد به او فارسى ياد داد و ديوانى سنگه در نتيجهء مجالست وى شيعه شد . محمد حسن به زبان عربى تسلط پيدا كرده بود به‌طورى كه مىتوانست خطبه‌هاى مقفّا و مسجع را بنويسد . در فارسى ، داراى سبكى خاص بود و به تركى هم براحتى مىنوشت . محمد حسن قتيل به ايران و عراق نيز سفر كرد .\r\nوى در لكنهو در دربار نواب سعادت عليخان مورد احترام بود و محل سكونت او در نزديكى منصورنگر بود . تاريخ وفاتش 23 ربيع الاول 1233 ه ق مطابق با 31 ژانويه 1888 م در لكنهو و محل دفن او در باغ قيصر است كه در آن زمان حسينيه بود و اكنون كالج موسيقى شده است .\r\nتصانيف او عبارتند از : هفت ضابطه ؛ شجرة الامانى ؛ نهر الفصاحه ؛ چار شربت ؛ درياى لطافت ؛ انشاى قتيل ؛ ديوان شعر .\r\n\r\nمحمد حسن على خيرپور 1240 ه ق / 1824 م 1324 ه ق / 1907 م\r\nنواب مير محمد حسن عليخان بن مير محمد نصير خان از نوابان خيرپور بود . در 26 ذيقعدهء 1240 ه ق در قلعهء حيدرآباد به دنيا آمد و در نزد آخوند احمد هالايى ، عالم ايرانى به تحصيل علم پرداخت و در سن ده‌سالگى قرآن را حفظ كرد . وقتى كه انگليسيها در جنگ 1843 م مير رستم خان و مير نصير خان را در ميران خيرپور دستگير كردند محمد حسن عليخان جوان بود و با\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nپدرش دستگير شد و به پونا و كلكته رفت و پدرش در آنجا در سال 1281 ه ق / 1964 م درگذشت ، نواب رفعت مدار محمد حسن عليخان رهايى يافته به وطن بازگشت و در نزد علما به مطالعه و تصنيف و عبادت پرداخت و در سن هشتاد و پنج‌سالگى در 15 ذىالحجّه 1324 ه ق درگذشت ، جنازه‌اش را به كربلاى معلا بردند و در اتاق مخصوصى در حرم امام حسين عليه السّلام به خاك سپردند .\r\nتصانيف او عبارتند از : لسان الحق در جواب ميزان الحق نوشتهء كشيش فاندر ، به فارسى ، در لاهور در سال 1358 ه ق / 1892 م به چاپ رسيد ، نوبت دوم به صورت تايپ شده در لندن چاپ شده است ؛ احسن البيان ، در جواب كشيش عماد الدّين ، ( چاپ لاهور ) ؛ و الخوارج ، ( نثر سندى ) ؛ جواب سؤالات محمد عليخان تالپور ، ( نثر فارسى ) ؛ جوابات كشيش سى ، جى ، فاندر تايخوار ؛ حملهء حيدرى ، ( نثر سندى ) ؛ ترجمهء نهج البلاغة ( سندى منظوم ) ؛ رؤياى صادقه ( نثر و نظم فارسى ) ؛ مختارنامه ؛ نهر البكاء و فتحنامه سند .\r\n\r\nمير محمد حسن 1223 ه ق / 1818 م 1295 ه ق / 1878 م\r\nمولوى مير محمد حسن در « كهجوه بلوك سارن بهار هند » در 3 ذيقعده 1223 ه ق / 5 دسامبر 1818 م به دنيا آمد ، وى ملاكى بزرگ بود و در زادگاه خود و لكنهو درس خواند وى يكى از شاگردان سلطان العلماء مولانا سيد محمد به شمار مىرفت . مرثيه مىسرود و براى اصلاح اشعارش از وجود سلامت على دبير بهره مىجست .\r\nنيك كردار و عابد و خداترس بود و مجالس عزادارى را در كهجوه تا چهلم مرسوم ساخت .\r\nو در 15 صفر 1295 ه ق / 18 فوريه 1878 م درگذشت . فرزندش سيد محمد شميم مادّه تاريخ وفاتش را در يك بيت خلاصه كرده است :\r\n با حزن دل نمود رقم سال پرملال * دردا كه شد به ماه صفر بىحسن على عليه السّلام \r\n( 1295 ه ق )\r\n\r\nمحمد حسن امروهوى 1241 ه ق / 1825 م 1319 ه ق / 1895 م\r\nمولانا سيد محمد حسن بن مولانا محمد سيادت ( درگذشته به سال 1265 ه ق ) از علماى\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nمحترم امروهه بود . وى عالم علوم دين و اجازه‌يافتهء سيد العلماء ممتاز العلماء و مفتى محمد عباس بود . به حج و زيارت نيز مشرّف شد ، علم طبابت آموخت و بعلاوه امامت جمعه و جماعت را نيز برعهده داشت ، در زهد و تقوا ضرب المثل شده بود . وى در تاريخ 9 رجب 1319 ه ق درگذشت . مولانا سيد اولاد حسين ، ( درگذشته به سال 1338 ه ق ) از فرزندان اوست .\r\nتأليفات او عبارتند از : نظائر الايمان فى فصول الاذان ؛ رسالهء خلافت و رساله‌اى در جواب سؤالات تراب على .\r\n\r\nمحمد حسن بن سيد حسين لكنهوى 1266 ه ق / 1850 م 1328 ه ق / 1910 م\r\nمولانا حكيم سيد محمد حسن برادر ارشد محقق هندى مولانا محمد حسين بود و در سال 1266 ه ق در لكنهو به دنيا آمد . ابتدا در نزد پدرش و سپس در نزد استادان بزرگ مانند ملك العلماء بنده حسن تحصيلات خود را به پايان رساند . او فردى با ذكاوت ، حساس و زودرنج بود . در علوم معقول و طب مهارت پيدا كرد و بعد از پايان تحصيلات به زادگاه خود سنبلهيره رفت .\r\nعلماى سنى مذهب نيز مانند شيعيان از معتقدان او بودند . مناظره‌اى بين مولوى بهادر على شاه جلال‌پور جتان و مولوى محمد قاسم برگزار شد . وقتى مولانا محمد حسن شروع به سخن گفتن كرد ، مولوى قاسم به علم او ايمان آورد و از مناظره كردن سرباز زد .\r\nمولانا محمد حسن در روز چهارشنبه 29 جمادى الاولى 1328 ه ق درگذشت و در سنبلهيره به خاك سپرده شد .\r\nنواب جعفر عليخان مادّه تاريخ وفات او را به نظم درآورده است :\r\n حكيم لكنهوى و فلسفى و معقولى * فداى چارده معصوم و صاحب تقوا\r\nفقيه گوشه‌نشين آل صاحب لولاك * محبّ خاص محمد حسن شد از دنيا \r\n( 1328 ه ق )\r\n\r\nمحمد حسن قاضى 1277 ه ق / 1860 م 1354 ه ق / 1935 م\r\nمولانا قاضى محمد حسن از اهالى ديره غازى خان و بزرگوارى بسيار عالم و فاضل بود ، وى\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nكتابخانه‌اى بسيار باارزش داشت و با علما مألوف بود و آنان به عنوان ميهمان بر او وارد مىشدند ، به تدريس نيز علاقه‌مند بود . در سن بيش از هفتادسالگى درگذشت .\r\nمولانا مزمل حسين و چند تن از بزرگان ديگر از شاگردان او به شمار مىرفتند .\r\n\r\nمحمد حسين كنتورى 1140 ه ق / 1727 م 1181 ه ق / 1767 م\r\nمولانا محمد حسين بن حامد حسين بن زين العابدين موسوى در كنتور بزرگ شد و در نزد شيخ عبد الرّب بن قاضى ولى محمد حضرت‌پورى درس خواند و در علوم معقول و منقول مهارت يافت . مولانا مفتى محمد قلى مىگفت كه از سن بلوغ تا آخر عمر هيچ‌وقت نافله را ترك نكرده بود .\r\nبه خوشنويسى علاقه داشت او در اوقات فراغت به تدوين كتب مىپرداخت ، مانند حق اليقين ، تحفة الزائر ، جامع عباسى ، مجموعه اوراد و غيره . . .\r\nوى در سال 1181 ه ق وفات يافت .\r\n\r\nمحمد حسين مرشدآبادى 1205 ه ق / 1790 م\r\nحكيم مولانا محمد حسين بن محمد هادى عقيلى شيرازى مرشدآبادى از خاندان محمد هاشم معتمد الملك بود ، در علوم متداول و علم طب مشهور شد .\r\nاز ميان استادان وى حكيم محمد تقى ، محمد هادى ، سيد محمد على بن عبد اللّه يزدى مرشدآباد قابل ذكر هستند و نزد شيخ على حزين نيز درس خوانده بود .\r\nتصانيف او عبارتند از : مخزن الادوية ، تأليف سال 1100 ه ق ؛ قرابادين كبير ، تأليف سال 1185 ه ق ؛ خلاصة الحكمة ، كليات تأليف 1195 ه ق ؛ رساله جدرى و حصبه ؛ رسالة فى ام الصبيان ؛ رسالة العرقي المدنى ؛ رسالة فى الختان ؛ رسالة فى ذات الجنب ؛ رسالة فى الرد على ما اوردوه على رسالة الشيخ محمد صالح ؛ توضيح الرشحات و بياض اشعار . وى در سال 1205 ه ق در بنارس وفات يافت .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n\r\nمحمد حسين لكنهوى 1270 ه ق / 1854 م\r\nمولانا محمد حسين بن ميرزا محمد على ، شاگرد غفران مآب بود و از لكنهو به عراق هجرت كرد . يك دست‌نوشته از او مبنى بر درخواست از سلطان العلماء و سيد العلماء در نزد من موجود است كه در آن به قطع شدن وظيفهء محمد على شاه اشاره شده و تقاضا كرده آن مقررى دوباره تجديد شود .\r\nمحمّد على شاه در سال 1263 ه ق / 1846 م وفات يافت .\r\n\r\nمحمد حسين گريان\r\nر . ك : سيد حسن .\r\n\r\nمحمد حسين حيدرآبادى 1274 ه ق / 1857 م\r\nمحمد حسين بن على نور بن نور محمد هگلوى حيدرآبادى ، استاد فقه و اصول بود وى در خراسان تولد و تربيت يافت و در سال 1237 ه ق وارد هند شد و نزد علماى آن كشور به تحصيل علم پرداخت . او در سال 1255 ه ق به حيدرآباد رفت و معلم خصوصى فرزند افضل الدّين شد و سپس به سمت قاضى القضاة منصوب گرديد . و سرانجام در اول ماه رمضان سال 1274 ه ق درگذشت .\r\n\r\nمحمد حسين جزايرى حيدرآبادى 1207 ه ق / 1792 م 1287 ه ق / 1870 م\r\nمولانا محمد حسين بن محمد على بن محمد حسين بن نور الدّين بن نعمت اللّه جزايرى در شيراز در اول محرم 1207 ه ق به دنيا آمد و نزد استادان وقت تحصيل علم كرد . پدرش مولانا محمد على در حيدرآباد زندگى مىكرد ، وقتى از وطن خود به حيدرآباد آمد ، پدرش وفات يافته بود ، اما منير الملك ، داماد مير عالم از وى پذيرايى كرد و دخترى از خاندان خودش را به عقد او درآورد و بعد از آن مولانا محمد حسين در حيدرآباد سكونت گزيد . مولانا در علوم دين فاضل و در طب ماهر و صاحب رياضت و نفس قدسى بود او به زبان عربى هم شعر مىسرود .\r\nوى در 23 ذيقعدهء 1287 ه ق در حيدرآباد وفات يافت .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nتصانيف او عبارتند از : مصباح كفعمى يا راحة الارواح . اين كتاب در سال 1324 ه ق در لكنهو و بمبئى به شكل مطلوبى چاپ شده و در كتابخانهء من موجود است ، در حاشيهء آن ترجمهء كامل به زبان فارسى است . ديگر از تصانيف او كتاب مختار الجوامع و نيز ديوان شعر است .\r\n\r\nمحمّد حسين كهماچى 1233 ه ق / 1818 م 1292 ه ق / 1875 م\r\nمولانا محمد حسين كهماچى حسين لكنهوى بن محمد على بن محمد بيگ بن آقا على نقى از قبيلهء ترك قراقلو افشار بود ، محمد على از شهر اروميه استان آذربايجان به كهماچ آمد و بدين سبب او كهماچى ناميده شد . وى از كهماچ به دهلى و ازآنجا در زمان نواب آصف الدوله به لكنهو رفت . در آنجا با دختر ميرزا وارث على تورانى ازدواج كرد و آقا محمد حسين در 29 رمضان 1233 ه ق به دنيا آمد ( محمد عابد اشتباها 1133 ه ق نوشته است ) .\r\nآقاى محمد على در حسينيهء آصف الدوله وعظ مىكرد و سپس به گروه مصاحبان نصير الدوله محمد على شاه پيوست . محمد على در سال 1233 ه ق براى زيارت عتبات عاليات سفر كرد و در تبريز با عباس ميرزا وليعهد ملاقات كرد و به دريافت خلعت سرفراز گرديد . آنگاه به همدان و عراق رسيد و از عراق به تهران آمد ، از تهران براى استاندار بمبئى ، كلكته و شاه اوده توصيه و پيامهايى دريافت كرد و در سال 1240 ه ق به بمبئى آمد . از بمبئى به پونه ، حيدرآباد ، مچهلى بندر ، كلكته ، مرشدآباد ، عظيم‌آباد و بنارس و سپس به لكنهو رسيد و در 29 رمضان 1250 ه ق داعى اجل را لبيك گفت . آقا محمد حسين نزد پدر و نيز استادان معاصر درس خواند . فردى روحانى ، خوش‌اخلاق ، مهذب و متين بود . به زبان فارسى تكلم و وعظ مىكرد و ماهيانه يك‌صد روپيه دريافت مىداشت ولى به سبب اختلافات و بىتوجهى نشاط الدوله غلام حيدر مدتى از دريافت آن محروم ماند .\r\nدر اين هنگام منتظم الدوله خان بهادر تاج الدّين حسين خان كه از طرز روضه‌خوانى و تكلم وى رضايت داشت وى را به نواب رامپور محمد سعيد خان معرّفى كرد ، نواب كه آقا محمد على و آقا حسن را به خوبى مىشناخت بر آن شد تا از مولانا محمد حسين دعوت كند و وى نيز در 25 ذىالحجه 1263 ه ق به رامپور رفت و با نواب ملاقات كرد و براى برگزارى مجالس محرم تعيين شد .\r\nاو از بدهكارى خود نزد نواب سخن گفت ، نواب يك هزار روپيه براى اداى قرض و يك‌صد\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nروپيه براى خرج سفر به او داد و بعلاوه ماهانه هفتاد و پنج روپيه حقوق برايش تعيين و در نزديكى دربار منزلى نيز به او اعطا كرد .\r\nمولانا محمد حسين علاوه بر شغل روضه‌خوانى ، ناظم كتابخانهء رامپور نيز بود و دفتر روزنامه‌اى هم به او محوّل شد .\r\nبعد از نواب محمد سعيد خان ، نواب محمد يوسف خان حقوق هفتاد و پنج روپيهء او را به يك‌صد روپيه در ماه افزايش داد و علاوه بر منصب نظامت كتابخانه ، مسئوليّت فراش‌خانه و فيلخانه را به او اعطا كرد .\r\nنواب يوسف عليخان در مجالس زنانه روضه مىخواند و اين حرفه را از مولانا محمد حسين آموخته بود . مولانا محمد حسين وقتى به زبان اردو سخنرانى كرد و نواب سخنرانى او را بىحد پسنديد و خواهش كرد تا احاديث و روايات را به زبان اردو ترجمه كند ، برحسب فرمان او كتابى به زبان اردو نوشت كه حاوى نظم و نثر بود و كلمهء « ناظم » را به عنوان تخلص انتخاب كرد .\r\nهنوز اين كار تمام نشده بود كه يوسف عليخان در سال 1281 ه ق درگذشت .\r\nتصانيف او عبارتند از : عذب البيان شامل دو بخش ، در بخش اول دربارهء فرهنگ و امور روزمرّهء جامعهء ايرانى سخن گفته است و بخش دوّم حكايات ، لطايف و ظرايف است .\r\nدويست صفحه از اين كتاب چاپ شده بود كه مصنف درگذشت . همين قسمت چاپى در 1925 م در الله‌آباد دوباره چاپ شد كه اكنون به عنوان كتاب درسى از آن استفاده مىشود . ديگر از آثار او مجالس الاخيار ( فارسى ) و اخبار ماتم ، ( به زبان اردو ) دربارهء رسول اللّه صلّى اللّه عليه و آله و ائمهء اهل بيت را مىتوان نام برد . اين كتاب در سال 1285 ه ق در رامپور تأليف و در سال 1291 ه ق به وسيلهء چاپخانهء حسينى منتشر شده است و از ذخاير ارزندهء كتابخانهء رامپور به حساب مىآيد .\r\n\r\nمحمد حسين بحر العلوم علن 1267 ه ق / 1851 م 1325 ه ق / 1907 م\r\nبحر العلوم مولانا سيد محمد حسين بن ملك العلماء سيد بنده حسين در تاريخ يكم رجب 1267 ه ق متولد شد . برادر جوانترش ملاذ العلماء سيد ابو الحسن در لكنهو به نام بچهن و خودش به نام علن معروف بود . پدرش اسامى آنان را يحيى و زكريا گذاشته بود .\r\nمولانا علن فردى زيبا ، باذكاوت و داراى حافظهء عجيبى بود . الفيه ابن مالك را حفظ كرده بود و تا آخر عمر اشعار آن را به خاطر داشت .\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nاو صرف و نحو ، تفسير ، حديث ، عقايد ، ادب و نيز علوم معقول و منقول را نزد مولانا سيد حسن ( احاطه كمال جمال ) ملا على نقى ( استاد كالج كننگ ) مفتى محمد عباس و پدرش تمام كرد و كتابهاى طب را در محضر حكيم كمال الدّين موهانى و حكيم نبا آموخت و در مطب كليم نبا طبابت مىكرد .\r\nدر زمانى كه محصل بود به خاطر هوش و استعداد فراوان براى مطالعه و يادگيرى چندان زحمت نمىكشيد . خواجه غلام حسنين همدرس او بوده است . او مىگويد : علن در كلاس بجهن با دقت به درس استاد توجه مىكرد ، بحث و فحص ادامه مىيافت و درس دو روز طول مىكشيد . او به هنگام شب ، تمام دروس خود را مطالعه مىكرد . يك‌بار علن كتابى را برداشت تا مطالعه كند ، پس از چند لحظه كتاب را بست و كنار گذاشت . برادر جوانترش پرسيد : كتاب را تمام كردى ؟ او جواب داد : من همين‌كه جلد كتاب را ببينم ، مىفهمم كه در كتاب چه نوشته شده است .\r\nمحمد حسين پس از فراغت از تحصيل ، مطب داير كرد و به معالجهء بيماران پرداخت ، آقاى مفتى از وى خواست تا رساله‌اى دربارهء منجزات مريض بنويسد .\r\nدر كودكى مطابق رسم لكنهو فنون سپاهيگرى ياد گرفت ، اما به جاى آنكه سوار فيس « 1 » شود اسب‌سوارى مىكرد .\r\nاو طبيبى دانشمند بود و نسبت به بيماران و محصلان با مهربانى و احترام رفتار مىكرد .\r\nبه تدريس علاقه داشت و طب ، منطق ، فقه و اصول ، كلام و ادب و . . . را درس مىداد ، سنى و شيعه هر دو در درس او شركت مىكردند .\r\nمولانا لطف حسين مىگفت : رفتار و گفتار مولانا علن به سلطان العلماء شباهت دارد . ميرزا محمد جعفر اوج مىگفت : مولانا علن ، جامع معقول و منقول است ، پدر مولانا در سال 1296 ه ق درگذشت ، او تصميم گرفت به كربلا برود ، در سال 1299 ه ق عازم عراق شد و در آنجا در درس خارج شيخ العراقين آية اللّه شيخ زين العابدين مازندرانى ( درگذشته به سال 1305 ه ق ) حاضر شد و در مدت يك سال و نيم براثر شايستگى كه از خود نشان داد به دريافت اجازهء اجتهاد از شيخ نايل آمد . آن اجازه در سال 1303 ه ق به چاپ رسيد .\r\nملاذ العلماء سيد بچهن در سال 1309 ه ق درگذشت و مسند فتوا و اجتهاد به او واگذار شد ،\r\n\r\n\r\n","description":"","footnote":"\r\n( 1 ) - يك نوع سوارى كه تختى را چهار نفر روى شانه‌هايشان حمل مىكردند - م .\r\n","page_name":" 543 ","page_number":543},
  {"content":"\r\n\r\nوى املاك موروثى اجداد و كتابخانهء عظيم را منظم ساخت و براى حفاظت و ترقى آن كوشيد .\r\nمولانا علن از صداى گرمى برخوردار بود و شنوندگان را جذب مىكرد ، به هنگام شرح مصائب اهل بيت عليهم السّلام خود مىگريست و مردم را هم مىگريانيد .\r\nمولانا علن از لكنهو به نقاط ديگر هم سفر كرد و عموم مردم حتى استاندار يا نايب‌السلطنهء وقت از وى با اعزاز و احترام استقبال مىكردند . ايستگاه راه‌آهن با فرش و حلقه‌هاى گل تزيين مىشد و تخت روان را امرا و سادات بر دوش خود حمل مىكردند و تكبيرگويان به حركت درمىآوردند . سنگ بنياد مسجد را وى مىنهاد ، امرا و سادات از نقاط دور به ملاقات و زيارت او مىآمدند و رسم استقبال مظفرنگر به صورت استقبال بىمثال بود .\r\nبعد از سيد بچهن ، مولانا علن مجتهد كامل و از نظر فقاهت و خطابت در شبه قارهء هند منحصر به فرد بود . وى در عين اعزاز و اقبال و عروج در روز جمعه 28 رجب 1325 ه ق در لكنهو درگذشت و در حسينيهء غفران مآب به خاك سپرده شد .\r\nفرزندان او عبارتند از : ظفر مهدى معروف به جفن ؛ سيد محمد آقا ( ولادت در حدود 1302 ه ق ) بعد از تكميل علوم متداوله به نجف رفت و در همان جا در حدود سال 1327 ه ق ) درگذشت ؛ دلدار على معروف به منه آقا ؛ سيد رضى هدف ؛ ( درگذشته مه 1946 م ) .\r\nشاگردان او عبارتند از : مولانا آقا حسن ( درگذشته به سال 1348 ه ق ) ؛ مولانا سبط حسين ( درگذشته به سال 1371 ه ق ) ؛ مولانا ابن حسن ( درگذشته به سال 1368 ه ق ) ؛ مولانا سيد احمد ( درگذشته به سال 1368 ه ق ) ؛ مولانا سيد محمد تقى ؛ مولانا ابو الحسن ( درگذشته به سال 1355 ه ق ) ؛ مولانا اعجاز حسن ( درگذشته به سال 1350 ه ق ) ؛ مولانا خواجه مختار احمد ؛ مولانا ظهور الدّين نوگانوى ؛ طبيب سلطانپور ؛ مولوى رضا حسين نوگانوى ؛ مولانا على مردان ؛ مولانا حماد على ؛ مولانا حكيم مظهر حسن ، طبيب مهاراجه بنارس مؤلف تاريخ بنارس و رسالهء زاد مظهريه ؛ مولانا مهدى حسن بهيره سادات امام جمعه و جماعت دهلى ؛ مولانا احفاد الحسن ؛ حكيم واجد حسين بهيگ‌پورى ؛ مولانا ساجد على ؛ حكيم سيد احمد ؛ مولانا محمد حسين نوگانوى مؤلف تذكرهء بىبها ؛ مولانا سيد ابو الحسن شاه كشميرى ( درگذشته به سال 1342 ه ق ) .\r\nتصانيف او عبارتند از : الروض الاريض فى منجزات المريض ( عربى ) ؛ القول الاسد فى توبة المرتد ( فقه ، چاپى ) ؛ شرح زبدة الاصول ، ( اصول ، فقه ، اردو ) ؛ رسالهء مختصر در بحث غنا ؛ رسالهء مفصل در بحث غنا ؛ تكملهء قواعد المواريث ( چاپى ) ؛ الحديث الحسن فى جواز التسامح فى ادلة الحسن ( عربى ، چاپى ) ، ر . ك : الذريعة ؛ بناء الاسلام ( مجالس ، اردو ، چاپى ) ؛ عمليه در\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nطهارت و صلات ، ( چاپى ، اردو ) ؛ تحرير الرائق فى حل الدقائق ؛ كتاب المواعظ ؛ كتاب المسائل .\r\n\r\nمحمد حسين آزاد\r\nر . ك : آزاد .\r\n\r\nمحمد حسين مجتهد محقق هندى 1276 ه ق / 1859 م 1337 ه ق / 1918 م\r\nمحقق هندى ، سلطان الذاكرين مولانا سيد محمد حسين ، مجتهد بن مولانا سيد حسين زيدى البارهوى لكنهوى در لكنهو در روز جمعه 13 رجب 1276 ه ق متولّد شد مولانا سيد حسين صاحب علم و كمال بود . فرزندش در محيط علمى بزرگ شد و نزد پدرش و نيز استادان معاصر درس خواند و درس فقه و اصول را در محضر مولانا سيّد ابراهيم و مولانا على محمّد تاج العلماء تكميل كرد .\r\nوى در سال 1306 ه ق به زيارت عتبات عاليات رفت و در درسهاى خارج علماى بزرگ نجف و كربلا شركت كرد و مجتهدان وقت در سال 1308 ه ق با اجازه‌هاى اجتهاد او را سرفراز كردند . يكى از اين اجازه‌ها را ، آية اللّه شيخ زين العابدين مازندرانى نوشته بود :\r\n« لاحظت بعض تحريراته فى المسائل الاصوليه فوجدته من الاكابر » .\r\nحجة الاسلام فضل اللّه در اجازهء خود نوشته بود : فوجدته من اعاظم العلماء و اكابر الفضلاء قادر على الترجيح و التعديل و النقص و الابرام و التأويل » .\r\nحجة الاسلام شيخ محمد حسين مازندرانى نوشت : « اوردته و موارد الامتحان فوجدته فوق المامول » . در حين سفر ششم به عراق ، علماى عراق او را لقب محقق هندى دادند و هميشه مداح او بودند ، حتى سيد اسماعيل صدر اجازه داده بود كه از وى تقليد كنند .\r\nدر لكنهو مانند نجف و قم تعداد علماى بزرگ و طلاب فاضل خواهان برگزارى درس خارج بودند ، چنان‌كه شيخ رضا حسين تعلقه‌دار ، نايب حاكم محلى با تشكيل جلسه‌اى از آقاى محمد حسين تقاضاى شروع درس خارج كرد و مولانا براى اين كار آماده شد ، اما آن‌طور كه زمينه‌هاى مساعد براى درس خارج در نجف فراهم بود در لكنهو فراهم نبود ، بنابراين درس بعد از مدتى تعطيل شد .\r\nمولانا محمد حسين عالمى بسيار مقدس و نيز تارك دنيا و داراى هوش و استعداد فراوان و\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nدر قدرت بيان و تأليف يكتاى زمان خود بود و به افراد بىبضاعت كمك مىكرد تا آنجا كه براى عروسى دختر فقيرى تمام اشياء و لوازم خانه‌اش را هديه كرد .\r\nرؤساى شهر پتنه او را براى نظارت وقف مرحومه امام باندى بيگم دعوت كردند اما بعد از چند سال آنجا را ترك كرد . وى از نظر خطابه و سخنرانى نظير نداشت و چنان بود كه در تجمع مردم ، صدايش تا آخرين نفر مىرسيد و حتى مخالفان به او گرايش پيدا كردند . كلمات مناسب را بموقع و با زيبايى تمام و باوقار علمى بيان مىكرد و در لكنهو ، بمبئى و شهرهاى متعدد در مجالس بزرگى شركت داشت و سخنانش مورد پسند شيعه و سنى بود . در آن زمان سه نفر خطيب در لكنهو به نامهاى زير وجود داشتند : قارى محمد على ، كهف العلماء سيد بن حسن و مولوى محمد عباس مجن اما محقق هندى از همهء آنان برتر بود .\r\nمولانا مقبول احمد كه يكى از خطباى معروف بود در مجلسى كه در بيستم صفر برگزار شده بود شركت داشت و نواب از محقق هندى نيز تقاضا كرد كه سخنرانى كند مقبول احمد كه فردى جوان و تازه شيعه شده بود سخنرانى پرشورى را آغاز كرد و بعد از آن محقق هندى بالاى منبر رفت . او در ابتداى سخن چنان مردم را به خود جلب كرد كه همگان حيران شدند و خطيب قبلى را فراموش كردند .\r\nمحقق هندى فردى فروتن و متواضع و براى تبليغ كوشا بود . به شهرهاى بزرگ هند سفرها كرد و مردم را به خود گرايش داد .\r\nمولانا شخصى حاضر جواب ، وسيع النظر و نترس و حافظ ناموس اسلام بود ، وى با سنى ، مسيحى و طبيعيون مناظره‌ها برگزار كرد و با وجود كارهاى زياد درس هم مىداد و كتاب هم مىنوشت چنان‌كه بسيارى از كتابهاى وى به صورت چاپى و غير چاپى موجود هستند .\r\nمحقق هندى مولانا محمد حسين در 28 ربيع الاول 1337 ه ق روز پنجشنبه در منزل اجدادى خود در محلهء دال‌مندى لكنهو وفات يافت و در باغ شيرجنگ به خاك سپرده شد .\r\nفرزندان او عبارتند از : ظفر حسن ؛ نظر حسن ؛ محمد عابد ؛ محمد باقر ؛ محمد صادق ؛ و سكندر حسين ( درگذشته به سال 1975 م ، لكنهو ) .\r\nشاگردان او عبارتند از : حكيم سيد محمد جواد ، نوهء حكيم كوچك ؛ حكيم سيد مظفر حسين ، طبيب ؛ محدث خبير مولانا سيد مظفر حسين ؛ فاضل جليل مولانا على ميرزا ؛ مورخ شهير مولوى محمد حسين مؤلف تذكرهء بىبها .\r\nتأليفات او عبارتند از : تفسير البرهان در بحث معراج و ردّ سرسيد ( فارسى ، اردو ، چاپى )\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nكه نزد من موجود است ؛ حواشى ذخيرة المعاد ، ( فقه ) ؛ يوسفيه ؛ كتاب الصلاة ، عمليه ؛ تحقيق جديد ، ( اصول فقه ) ؛ القول مفيد فى مسائل الاجتهاد و التقليد ، ( عربى ، چاپ 1316 ه ق ، لكنهو ) كه نزد من موجود است ؛ رسالة الجمعة ، ( عربى ) ؛ رسالهء اصالة الطهارة ، ( عربى ) ؛ حديقة الاسلام ( سه جلد ) ؛ دفع المغالطات فى اسرار الشهادات ، ( فقه ) ؛ آفتاب هدايت ؛ الموقف على الاولاد ، ( فقه ) ؛ ترجمهء نهج البلاغة ، ( اردو ) ؛ ترجمهء وجيزه درايه ؛ ترجمه صحيفهء كامله ؛ حواشى قوانين الاصول عربى ( اصول فقه ) ؛ حواشى متعدد بر كتب درسيه .\r\n\r\nمحمد حسين نوگانوى 1283 ه ق / 1866 م 1362 ه ق / 1943 م\r\nمولانا محمد حسين بن سيد حسين‌بخش در نوگانونه بلوك مرادآباد در 23 محرم 1283 ه ق متولد شد بعد از تعليم قرآن مجيد و علوم دينى ، شيخ جعفر حسن بدايونى در نوگانوه مدرسه‌اى دينى تأسيس كرد و مولانا سيد اصغر حسين مدرس آن شد . محمد حسين نزد وى تا دستور المبتدى درس خواند ، مولانا اصغر حسين در سال 1298 ه ق / 1880 م به حج رفت . همان وقت در بارهه مدرسه‌اى تأسيس شد . وى براى تحصيل علم نزد مولوى شيخ سجاد حسين به ميران‌پور رفت و در خدمت او شرح ملا جامى ، شرح تهذيب و مختصر نافع را خواند و به نوگانوه نزد مولوى محرم على براى استفاده مراجعت كرد .\r\nوى در اوايل رجب 1300 ه ق به لكنهو آمد و وارد مدرسهء علامه كنتورى شد . در سال 1303 ه ق ازدواج كرد و تحصيلات خود را در محضر بحر العلوم سيد محمد حسين علن ادامه داد و به سمت كتابدار كتابخانهء غفران مآب منصوب شد . بحر العلوم او را براى امام جماعت مسجد برگزيد و ملاذ العلماء سيد ابو الحسن و تاج العلماء در 11 ذيقعده 1305 ه ق به او اجازهء اجتهاد دادند . سپس مولانا محمد حسين در مدرسهء سهارن‌پور به تدريس پرداخت .\r\nدر سال 1313 ه ق از سهارن‌پور به مظفرنگر منتقل شد و از مظفرنگر براى زيارت به عراق و ايران رفت و از علامه حاج شيخ محمد حسين مازندرانى نيز اجازهء اجتهاد گرفت .\r\nدر سال 1341 ه ق به حج واجب مفتخر شد و در اين سفر بر مزارى در جنّة البقيع ضريح نصب كرد .\r\nمولانا محمد حسين فردى مقدس ، پرهيزكار ، عالم و مورخ بود . وى در مظفرنگر مسلمانان را از خوردن شيرينى ساخت هندوان منع كرد و دكانداران مسلمان را وادار به ساختن شيرينى كرد .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nعلاوه بر اين خدمات دينى و تبليغى خود را ادامه داد و كار مهم وى تأليف تذكرهء علماست كه در آن شرح حال علماى قرن چهاردهم نوشته شده است .\r\nمولانا در 24 محرم 1262 ه ق / فوريه 1943 م درگذشت .\r\nآقا بزرگ تهرانى تاريخ وفاتش را سال 1355 ه ق نوشته است ، اما تاريخ صحيح وفاتش سال 1362 ه ق است كه من آن را از روزنامه‌ها نقل كرده‌ام .\r\nمحمد حسين معروف به مظاهر الحسين و محمد مجتبى مجتهد از فرزندان او مىباشند .\r\nتصانيف او عبارتند از : زينة المجالس ( 3 جلد ، چاپى ) ؛ ترجمه لهوف بن طاوس ، المنشار لقطع الاحجار ؛ شرح الفيه فقه ( فارسى ) ؛ نار حاميه ؛ رسالهء فدك ( چاپى ) ؛ مثنوى عقايد اثناعشريه ( چاپى ) ؛ پيراهن يوسفى در مصائب ( چاپى ) ؛ تحفة الاخيار فى نجات المختار ، ( چاپى كه آن را به فارسى هم ترجمه كرده است ) ؛ مذهب باب ؛ حاشيهء اصول كافى ؛ زينة المنابر ؛ كشكول ؛ رسالهء استغاثات ؛ تذكرهء بىبها فى تاريخ العلماء ( چاپ 1932 م ) .\r\n\r\nمحمد حسين جعفرى 1297 ه ق / م 1380 ه ق / 1960 م\r\nمحمد حسين جعفرى از صاحب منصبان دكن در سال 1297 ه ق در حيدرآباد متولد شد .\r\nوى تحت سرپرستى و نظارت نواب باقر نوازجنگ معالج سالار جنگ پرورش يافت و نظام علوم شرقى را فراگرفت ، و پس از دريافت ديپلم از كالج نظام به انگلستان رفت و از دانشگاه آكسفورد به دريافت ليسانس نايل گشت و در همان زمان براى جنگ بلقان به تركيه رفت ، وى ضمن تحصيلات خود در گسترش علوم دين زحمات فراوان كشيد ، سرانجام در سال 1380 ه ق درگذشت .\r\nآثار او عبارتند از : هدايات مدرسين ، ترجمهء قسمتى از بحار الانوار ؛ مفتاح التعليم ؛ ترجمهء تقرير جمال الدّين و مقالات متعدد .\r\n\r\nمحمد حسين بن سيد محمد هادى 1328 ه ق / 1910 م 1385 ه ق / 1965 م\r\nاستاد فقيه و شيخ الحديث مولانا السيد محمد حسين در سال 1328 ه ق در لكنهو به دنيا آمد . وى يكى از فقهاى معروف و نامور بود . پدرش مولانا سيد هادى ( درگذشته به سال\r\n\r\n","description":"","footnote":"","page_name":" 548 ","page_number":548},
  {"content":"\r\n\r\n1357 ه ق ) و جدش مولانا سيد ابو الحسن ابو ( درگذشته به سال 1313 ه ق ) و نيز پدر او سيد على شاه ( درگذشته به سال 1269 ه ق ) فرزند سيد صفدر شاه رضوى ( درگذشته به سال 1255 ه ق ) فقيه و عارف باللّه بودند .\r\nمولانا سيد محمد هادى نايب‌رئيس مدرسهء سلطان المدارس بود و در كلاس سند الافاضل فقه و اصول ، شرح لمعه ، قوانين الاصول ، فصول و هيئت را تدريس مىكرد . من در آن هنگام در كلاس پنجم و ششم درس مىخواندم و هنوز قيافهء نورانى او را به خاطر دارم . وى قامتى بلند و چهره‌اى نورانى و ريش سفيد و پر و پيشانى فراخ داشت و علامت سجده در پيشانى او نمايان بود . عمامه‌اى بر سر و قبايى بر تن و عصايى بر دست داشت و كفش مخملى زردرنگ مىپوشيد . او عازم كربلاى معلا شد و مدتى بعد درگذشت .\r\nمرحوم مولانا سيد محمد حسين مانند بزرگان لكنهو و علماى هند ابتدا در وطن خود به تحصيل و تكميل علم پرداخت سپس به عراق رفت و در نجف نزد علماى بزرگ درس خارج را فراگرفت و در سال 1938 م به لكنهو بازگشت و در كتره ابو تراب خان سكونت گزيد . طلاب شب و روز گرد او جمع مىشدند و وى نيز مختصر نافع ، شرائع الاسلام ، شرح لمعه ، شرح كبير ، مكاسب ، معالم الاصول ، قوانين فصول ، رسائل و غيره را تدريس مىكرد . علاوه بر تدريس در منزل در دانشكدهء عربى شيعه نيز عماد الاسلام و شافى كه كتابهايى مهمّ بودند تدريس مىكرد .\r\nمن نزد آن مرحوم كتاب شرايع تا مكاسب و عماد الكلام را خوانده بودم . سخنان او در دل اثر مىگذاشت و اخلاق او همه را به خود جلب مىكرد . چنان‌كه محبت مشفقانهء او تا امروز هم در قلب من باقى است . من و تمام شاگردانش به شاگردى او افتخار داريم .\r\nوى شخصى باوقار و گشاده‌رو ، و بلندهمت و بسيار قانع و صبور بود . صبر و تحمل او براى من فراموش‌نشدنى است . او مبتلا به سرطان بود ، هنگامى كه او را به بيمارستان دكتر بهائيه براى عمل جراحى بسترى كردند و عمل جراحى روى او انجام شد بااين‌كه درد سراپاى او را فراگرفته بود ، ولى ناراحتى خود را ظاهر نمىكرد و فقط به ذكر نام على و جملهء لا إله إلّا اللّه اكتفا مىكرد .\r\nبعد از عمل جراحى ، دكتر بر صبر و تحمل او اظهار تعجب كرد و گفت : آقاى مولوى ، من بيمارى مثل شما نديده‌ام ، اكنون ان‌شاءاللّه شفا خواهيد يافت ، ولى متأسفانه اين بيمارى بر او غلبه كرد و سرانجام در 30 سپتامبر 1965 م / 24 جمادى الاول 1385 ه ق شمع حياتش خاموش شد .\r\nزبان از شرح اوصاف و كمالات وى عاجز است ، چرا كه فردى منزه و مرتب بود . هيچ‌گاه از كسى غيبت و مذمت و شكايت نمىكرد ، نماز صبح و مغرب و عشا را در مسجد محله برگزار\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nمىكرد و پيوسته مورد احترام همگان بود و به طلاب علوم دينى بسيار احترام مىگذاشت و شب و روز به تدريس مىپرداخت و در فقه تبحر داشت . مسايل كتبى را به‌طور مستدل پاسخ مىنوشت .\r\nاو داراى چند فرزند بود ، فرزند ارشد مولانا محمد صالح فارغ التحصيل نجف اشرف شد و در سلطان المدارس تدريس مىكرد و در سال 1401 ه ق درگذشت . فرزند دوم مولانا سيد محمد جعفر و سوم مولانا محمد مصطفى و چهارم مولانا محمد مجتبى مىباشند .\r\n\r\nمحمد حسين نجفى 1303 ه ق / 1886 م 1387 ه ق / 1967 م\r\nآية اللّه مولانا شيخ محمد حسين نجفى عالم نامور « بمبئى ، سورت ، كچه ، سند و شبه قاره ، شخصى مدبر ، مصلح و بزرگوارى زاهد و عامل بود . آشنايان نزديك وى او را در تنهايى به حالت مناجات و در بين مردم خاموش مىديدند ، در هر دو حال اثر تقوا ، خوف و خشيت از چهرهء او نمايان بود . نماز و طاعات الهى و كمك و همدردى با فقرا از صفات عالى اخلاقى او به شمار مىآمد .\r\nمولانا ابو القاسم - پدرش - در سال 1307 ه ق به بمبئى آمد ( ر . ك : احوال ابو القاسم ) و مولانا محمد حسين در سال 1387 ه ق درگذشت و بيش از هشتاد سال عمر كرد ، هر دو بزرگوار ( پدر و پسر ) يك‌عمر به تبليغ و دعوت اسلام پرداختند و شخصيتهاى بزرگى را به دين و شريعت پايبند كردند . شرح حال مولانا محمد حسين در روزنامه‌ها و مجلات چاپ شده است .\r\nوى در 19 جمادى الاولى 1303 ه ق / 25 مارس 1886 م در نجف اشرف متولد شد . خاندان مادرى او تاجر ، ثروتمند ، ديندار و عالم‌دوست بودند ، مولانا محمد حسين همراه با مادر و دايى خود زندگى مىكرد و تحت سرپرستى آنان پرورش يافت ، مادر و مادربزرگش قرآن خواندن را به او ياد دادند و مدتى نيز در مدرسهء محمد على بوشهرى و مكتب سيد هاشم ، در كربلاى معلا درس خواند ، پدربزرگش على رضا شوشترى او را در سال 1313 ه ق به سامره فرستاد . آية اللّه آقاى ميرزا محمد حسين شيرازى مرجع اعظم آن زمان ، سامره را مركز علمى خود قرار داده و حوزهء علميه‌اى ساخته بود .\r\nميرزا محمد حسين شيرازى در 24 شعبان 1312 ه ق درگذشت و آقاى ميرزا محمد تقى شيرازى اعلم شناخته شد . آية اللّه تقى نيز در سامره سكونت گزيد . مولانا محمد حسين از همان\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nابتدا در سامره سكونت داشت و مشغول تحصيل علم بود ، مدتى هم در نجف زندگى كرد و بعد از دريافت درجهء اجتهاد به بمبئى بازگشت .\r\nاستادان او عبارت بودند از : شيخ عبد اللّه شوشترى ؛ محمد على تهرانى ؛ ميرزا عبد اللّه شيرازى ؛ شيخ نظر على ؛ محمد على نجف‌آبادى ؛ على محمد يزدى ؛ شيخ ابراهيم اردوبادى ؛ سيد احمد ( درگذشته به سال 1356 ه ق ) ؛ آقاى محمد كاظم يزدى ( درگذشته به سال 1337 ه ق ) ؛ آقا ملا كاظم خراسانى ( درگذشته به سال 1339 ه ق ) ؛ آقاى فتح اللّه اصفهانى ؛ آقاى سيد ابو الحسن اصفهانى ؛ آقاى ضياء الدّين عراقى ؛ سيد مصطفى كاشانى و مرحوم مولانا شيخ على .\r\nهمدرسان معروف او در شبه قارهء هند عبارت بودند از : مولانا سيد راحت حسين گوپالپورى ؛ مولانا ابو الحسن ، منن لكنهوى ؛ مولانا سيد يوسف حسين امروهوى ؛ مولانا سيد سبط نبى نوگانوان سادات .\r\nمولانا محمد حسين به كربلا و نجف ، كاظمين و سامره رفت و آمد داشت . اولين سفر خارج از عراق در سال 1321 ه ق انجام شد وقتى پدرش براى ازدواج او را طلب كرده بود . دومين سفر به بمبئى از 14 شوال 1331 ه ق شروع و در 3 ذىالقعده به بمبئى رسيد و تا آخر به خدمت دين و علم مشغول ماند . در سال 31 - 1332 ه ق علاوه بر بمبئى به شهرهاى پونه و سورت و غيره مسافرت كرد . از جمادى الثانى 1332 ه ق وظايف امامت و خطابت مسجد را برعهده گرفت . او در سال 1336 ه ق از شهرهاى سورت ، پونه ، دكن ، فيض‌آباد ، لكنهو ، جاوره و غيره ديدن كرد .\r\nمجددا به عراق رفت و در سال 1935 ه ق به حج مشرّف شد .\r\nدر سال 1963 ه ق براى اولين بار و در سال 1967 ه ق براى دومين بار براى زيارت به مشهد و قم رفت . وى در تهران براى معالجه توقف كرد اما در 28 صفر 1387 ه ق / 7 ژوئن 1967 م زندگى فانى را وداع گفت . جنازه‌اش را از تهران به قم آوردند و در مسجد طباطبايى دفن كردند .\r\nمولانا محمد حسين علاوه بر اينكه فقيه و مجتهد و مفسر و محدث بود خدمات اجتماعى و رهبرى قومى خود را برعهده داشت . وسعت نظر و شايستگى و اخلاق او مورد تأييد همگان بود . پس از گذشت چهل سال از خدمات دينى وى اهالى بمبئى در 6 ربيع الاول 1360 ه ق / 4 آوريل 1941 م به عنوان بزرگداشت جلسه‌اى تشكيل دادند و بزرگان شهر و مسلمانان و غير مسلمانان به پاس خدمات وى در آن مجلس شركت كردند .\r\nجرأت و همت و انگيزهء خدمت وى به اسلام از زمانى شروع شد كه در سال 1329 ه ق قواى روسيه به ايران حمله كرد و علماى نجف فتواى دفاع و جهاد دادند ، تعداد زيادى از علما و طلاب\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nبراى اين جنگ به ايران اعزام شدند و مولانا نيز يكى از آنان بود .\r\nمولانا در سال 1331 ه ق به بمبئى آمد ، در آنجا چندين مدرسهء دينى و مسجد و حسينيه وجود داشت و مولانا نظارت و سرپرستى مسجد و مدرسه را برعهده گرفت . اما براى او مسألهء زبان در پيش بود ، لذا زبانهاى اردو و گجراتى را فراگرفت و به اين زبانها تسلط پيدا كرد و مدتى بعد به زبان انگليسى نيز روى آورد و با كمك انگليسى زبانان كارهاى بزرگى انجام داد .\r\nمدرسه‌اى براى فرزندان تجار ايرانى در محلهء عمر كهارى بمبئى وجود داشت و آنها به تحصيل علوم دينى مىپرداختند و بعد به دبيرستان انگليسى زبان براى تحصيل علوم جديد مىرفتند . مولانا از وقف پونه ماهانه پانصد روپيه كمك مىگرفت و به وسيلهء متولى آن ، حاجى زين العابدين همان مدرسه را به دبيرستان امين ايرانيان تبديل كرد تا كودكان از مدارس مسيحيان آزاد شوند و آزادانه در فضاى باز اسلامى تحصيل علم كنند .\r\nدر سال 1337 ه ق با شروع بيمارى و با در بمبئى ، مولانا براى خدمت به اهالى شهر كمر همت بست و به امداد هم‌وطنان خود كوشش كرد . مولانا محمد حسين نجفى مستقلا خطيب مسجد اثنا عشرى خوجه شد و براى آگاه ساختن افكار جوانان به مسايل روز و تعليمات اسلامى اقدامات مفيدى كرد كه از ميان اين اقدامات مىتوان تأسيس انجمن حمايت اسلام ( در سال 1353 ه ق ) انتشار ماهنامهء اثنا عشرى ( در سال 1354 ه ق ) و انجمن اخوان الصفا ( در سال 1358 ه ق ) را نام برد .\r\nدر مجلهء اثنا عشرى علاوه بر انتشار مسايل قومى و تبليغات مذهبى ، خطبه‌هاى جمعه مولانا نيز به چاپ مىرسيد . در خطبه‌هاى جمعه مسايل فقه و ساير موضوعات اخلاقى و ملى گفتگو مىشد . وى در مجالس ولادت و وفات حضرت رسول صلّى اللّه عليه و آله و ائمهء معصومين عليهم السّلام خطبه مىخواند و در امور حاجيان ، زايران ، طلاب ، علما و مشاهد مشرفه هرچه بيشتر شركت مىجست .\r\nمولانا از سال 1369 ه ق اعلاميه‌اى به نام « پيغام نجفى » به چاپ مىرساند . اين اعلاميه به صورت 125 خطبه به چاپ رسيد و سپس به صورت سه مجلد جداگانه منتشر شد . ديگر از تأليفات او كتاب ارمغان اسلام ، در ( دو مجلد ) شامل عقايد ، احكام و اخلاق ( فارسى ، گجراتى ) ؛ احكام الشريعة ، فتاواى فقيه به زبان ( اردو و ترجمهء آن به زبان گجراتى به نام « شريعت نااحكامو » ؛ معرفة الامام به زبان فارسى و ترجمهء اردوى آن به نام هادى الانام فى معرفة الامام ، ( چاپى ) ؛ تنبيه الامّة فى صلاة الجمعة ، ( فارسى ، فقه استدلالى ، خطى ) ؛ كشكول ( خطى ) ؛ خزينهء دانش ، ترجمهء\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nانگليسى آن به نام  ( O , Dawood )  داود از طرف وقف ابراهيم ، كراچى در سال 1973 م چاپ شد .\r\n\r\nمحمد حسين نجفى 1392 ه ق / 1972 م\r\nمولانا سيد محمد حسين بعد از تحصيل علم در مدرسهء باب العلوم مولتان به نجف اشرف رفت و ازآنجا پس از تكميل دورهء فقه و اصول و علوم دين به وطن خود بازگشت و مدير مدرسهء جامع الرضا در « كرورلال عيسى » بلوك مظفرگره شد و در سال 1972 م / 1392 ه ق درگذشت .\r\n\r\nميرزا محمد خليل 1220 ه ق / م\r\nمولانا محمد خليل از اهالى لكنهو و فردى عالم ، عارف ، زاهد و مبلّغ بود و به علما بسيار احترام مىگذاشت . وى به ايران و عراق سفر كرد و در عراق به خدمت آية اللّه سيد على طباطبايى رسيد و مورد توجه و محبت ايشان قرار گرفت ، وى فتاوا را براساس حديقة المتقين آقاى طباطبايى نوشت . روزى ميرزا محمد خليل به آقاى طباطبايى گفت : اگر جناب‌عالى به هندوستان تشريف ببريد آنجا را منور خواهيد كرد . آية اللّه فرمود : خدا نكند كه من از مشاهد مشرفه جدا بشوم .\r\nمولانا محمد خليل هنگامى كه به وطن خود بازگشت ، مولانا سيد دلدار على را براى سفر عراق آماده ساخت و در لكنهو سكونت گزيد و سپس ميرزا او را به تأليف موضوعات فقهى و كلامى تشويق كرد . و بنا بر اصرار وى شرحى مستدل بر كتاب الصوم و كتاب الزكاة حديقة المتقين نوشت .\r\nميرزا در خواب ديد كه دو چشمه شيرين‌تر از عسل از زبان وى جارى است . هنگامى كه اين خواب به غفران مآب گفته شد ، اظهار داشت كه تعبير اين خواب با شرحى كه دربارهء حديقه نوشته‌ام روشن مىشود . و آن شرح دربارهء دو بخش صوم و زكات بود كه هر دو بخش كامل شد ، ولى كتاب الطهارة را نتوانست تمام كند .\r\nآقاى غفران مآب بعد از بيان فضائل ميرزا در ديباچهء عماد الاسلام ، وفاتش را به سانحهء بزرگى تعبير كرده است .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\n\r\nمحمد داود 1294 ه ق / 1875 م 1372 ه ق / 1953 م\r\nمولانا سيد محمد داود بن سيد حسين على ، روز شنبه 9 رجب 1294 ه ق به دنيا آمد و « سيد مظفر » نام اصلى او بود .\r\nوى در لكنهو به تحصيل علم پرداخت و مدرك « مولوى فاضل » را از دانشگاه پنجاب لاهور به دست آورد . وى از نظر لياقت علمى ، اثرآفرينى در وعظ ، زهد و تقوا ، ممتاز بود .\r\nاز سال 1341 ه ق در مدرسهء عالى رامپور شروع به تدريس كرد و امامت نماز جمعه و جماعت را برعهده گرفت .\r\nوى در 20 محرم 1272 ه ق درگذشت و در لكنهو به خاك سپرده شد .\r\n\r\nميرزا محمد زكى لكنهوى 1272 ه ق / 1856 م\r\nمولانا محمد زكى بن جواد على معروف به ميرزا حجو عالمى مشهور ، پرهيزگار و مدرس و نيز شاگرد مولانا سيد حسين بود . وى در روز جمعه 20 محرم 1272 ه ق درگذشت و در لكنهو به خاك سپرده شد .\r\n\r\nمحمد حسن ، صدر الافاضل 1310 ه ق / 1892 م 1395 ه ق / 1964 م\r\nاستاد مولانا ميرزا محمد حسن در خيابان « ويكتوريهء لكنهو » زندگى مىكرد . وى از خاندان معروف مرثيه‌گو ، ميرزا گدا بود . پدرش مولانا كاظم حسين به من شرح جامى را درس مىداد . او فردى مقدس و محترم و در سال 1937 م درگذشت و دو فرزند داشت : يكى مولانا محمد حسن ، صدر الافاضل و ديگرى مولانا محمد اصغر صدر الافاضل ( درگذشته به سال 1974 م ) .\r\nمولانا محمد حسن ، در كلاس چهارم مدرسهء سلطان المدارس تدريس مىكرد و در سال 1955 م پس از بازنشستگى به عراق رفت و بعد از اقامت چندساله به وطن خود بازگشت . وى در 8 نوامبر 1964 م درگذشت .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\n\r\nمحمد حسين ، جونپورى 1296 ه ق / 1879 م\r\nمولانا محمد حسين بن سيد مظهر عليخان نبيرهء قاضى حسن سعيد خان ، فردى منطقى ، فيلسوف و نيز خوشنويس بود . مدتى تدريس مىكرد . در روز جمعه سوم رمضان 1296 ه ق درگذشت و در محلهء مفتى جونپور به خاك سپرده شد .\r\nسيد على عظيم و سيد محمد مجتبى از فرزندان او هستند .\r\n\r\nمحمد داود مبارك‌پورى 1354 ه ق / 1935 م\r\nمولانا محمد داود بن مولانا محمد تقى بن مولانا غلام رسول بعد از تحصيلات ابتدايى در زادگاه خود به مدرسهء سلطان المدارس لكنهو رفت و مدرك صدر الافاضل را به دست آورد . وى در انجام خدمات دينى از ديگران پيش قدم بود و در حدود سال 1935 م درگذشت .\r\nبرادر جوانترش محمّد اصغر در سلطان المدارس همدرس من بود و در عين جوانى قبل از تكميل تحصيلات خود از دنيا رفت .\r\n\r\nمحمد رضا نجفى بلتستانى 1329 ه ق / 1920 م\r\nمولانا شيخ محمد رضا در نجف اشرف به دنيا آمد و در همان جا به تحصيل علم پرداخت و فارغ التحصيل شد ، آنگاه به اسكردو آمد و به اصرار راجه محمد عليخان ، راجاى اسكردو همان جا سكونت گزيد . راجه براى او زمين و خانه مهيا كرد . مولانا در فقه ، اصول ، تفسير و كلام يد طولا داشت و بسيار خوش‌خط بود . مولانا ميرزا يوسف حسين تصانيف او را نزد فرزندش در اسكردو ديده بود .\r\nمحمد رضا در حدود سال 1920 م درگذشت و فرزندش شيخ على نيز در سال 1960 م وفات يافت .\r\n\r\nمير محمد رضا استرآبادى ، پيشواى دكن 1051 ه ق / 1641 م\r\nمير محمد رضا بن مير سيد على مكى بن سيد ابراهيم يكى از علما و بزرگان بود و بعد از او مظفر على ( 1034 ه ق ) معلم شاهزاده عبد اللّه شد .\r\nوى بعد از وفات مير محمد مؤمن ، در سال 1035 ه ق به خاطر عظمت علمى و مقام\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nروحانى پيشواى سلطنت شد ولى منصب رسمى نداشت . ابتدا تمام امور به دست علامه شيخ محمد بن خاتون سپرده شده بود ولى وى بعد از هشت سال يعنى در جمادى الثانى 1043 ه ق از كار بر كنار گشت و منصب پيشوايى به مير محمد رضا واگذار شد ، چرا كه مير محمد رضا از نظر علم و دانش از علامة بن خاتون كمتر نبود .\r\nمير محمد رضا همراه با فرزند و نزديكان خود در سال 1050 ه ق از حيدرآباد به قصد مشهد حركت كرد و ازآنجا به لاهور رفت و در همان جا در سال 1051 ه ق وفات يافت و فرزند ديگرش محمد جعفر در حيدرآباد درگذشت و قبرش در دايرهء مير محمد مؤمن موجود است .\r\n\r\nمحمد رضا كشميرى ، آخوند 1240 ه ق / 1825 م\r\nملا آخوند محمد رضا كشميرى فردى عارف ، عالم و بزرگوارى زاهد بود و اصولا به حرام نزديك نمىشد و حتى ارزاق روزانهء خودش را با زحمت و مشقت به دست مىآورد به اين ترتيب كه گندم را با كمك كارگر آرد مىكرد و وسيلهء معاش قرار مىداد و در عين حال به فقرا نيز كمك مىكرد ، نان را با نمك مىخورد و روى بوريا مىخوابيد . وى دوست داشت كه زندگى را با زحمت و سختى بگذراند . امرا ، رؤسا و اهل شهر همگى خواهان خدمتگزارى او بودند .\r\nشهرت عبادت ، رياضت ، علم و تقواى او از عوام گذشته به گوش پادشاه رسيده بود . نواب يمين الدوله سعادت عليخان به قصد ملاقات وى بر فيلى سوار شد و چون به خانهء او رسيد تقاضاى ملاقات كرد اما آخوند به او گفت كه امير با فقير چه كار دارد ، زيرا در اين منزل ، جز بوريا چيز ديگر چيست ؟\r\nواقعهء زير يكى از كرامات آخوند به شمار مىآيد :\r\nدر منزل عارف باللّه سيد على شاه كه مجلس عزادارى بود تاج الدّين حسين خان و سبحان عليخان كنبوه نشسته بودند ، ذكر قناعت آخوند به ميان آمد . تاج الدّين خان گفت : من مانند آخوند عالمى مرتضى ، زاهد و صاحب كشف و كرامات نديده‌ام و اضافه كرد : يك روز ما ، در خانه نشسته بوديم ، ناگهان يكى از مأموران شاه آمد و نامه‌اى در دست داشت . در آن نامه فرمان داده بود كه تاج الدّين و سبحان على تا فردا صبح لكنهو را ترك كنند . من از برادرم پرسيدم چه بايد كرد ؟ وى گفت : فرمان ، فرمان يمين الدوله است ، چاره‌اى نيست ، فقط بايد دعا كرد . و اين دعا را بايد كسى كند كه داراى نفسى پاكيزه باشد . خواهرم گفت : آخوند تنها كسى است كه اگر دعا كند مستجاب مىشود .\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nما خدمت آخوند رفتيم و تمام داستان را گفتيم و تقاضاى دعا كرديم . آخوند لبخندى زد و گفت : دنيا براى هميشه در دست كسى نمىماند . او گفت حتما دعا خواهم كرد . ما بسيار خوشحال شديم و به خانه بازگشتيم . برادرم گفت اثاث را جمع كرده آمادهء حركت باشيم . ما تمام شب ناراحت بوديم وقتى خورشيد طلوع كرد ديديم كه مأمور حاكم وارد شد و گفت كه يمين الدوله دستور داده كه شما در خانه بمانيد و با اطمينان زندگى كنيد . ما همه خوشحال شديم و سبب لغو حكم را از او سؤال كرديم . او در جواب داستان يمين الدوله را نقل كرد و گفت : وى بعد از صدور حكم اخراج شما شب‌هنگام خوابيد ، در خواب ديد كه شخص بزرگى سوار بر اسب و لباس سبز بر تن و بر صورت نقاب و در دست نيزه‌اى دارد ظاهر شد ، نيزه را بر سينهء من گذاشته گفت : تو با عمل زشت خود اين دو برادر را از شهر اخراج كردى ، آنان شيعيان ما هستند و براى حسين عليه السّلام مىگريند . . . من بناى عذرخواهى را گذاشتم . ناگهان درحالىكه وحشت‌زده بودم از خواب پريدم به‌طورى كه تمام بدنم مىلرزيد ، بلافاصله برخاستم و حكم به ابقاى آنان دادم .\r\nچند روزى از اين قضيه گذشت . آنگاه با ده هزار روپيه خدمت آخوند رسيديم و عرض كرديم : ما نذر كرده بوديم كه اگر اين بلا از ما دور شود اين مبلغ را خدمت شما تقديم كنيم . وى لبخندى زد و گفت : نيازى به اين مبلغ ندارم و مستحق آن نيستم و آن را با خود ببريد ، ولى با اصرار زياد تنها يك روپيه از اين مبلغ را برداشت و اتفاقا در همان وقت فقيرى حاضر شد و آن را به فقير اهدا كرد .\r\n\r\nمحمد رضا لكنهوى 1311 ه ق / 1893 م\r\nمولانا محمد رضا لكنهوى استاد علوم دينى و داراى اخلاق عاليه بود . راجه امير حسن محمودآباد او را در حوزهء فرمانروايى خود آورده بود و بسيار محترم مىشمرد . راجه در سال 1396 ه ق به دهلى رفت و او را نيز همراه خود برد . وى در جلسهء سخنرانى مولوى الفت حسين ، استاد ادبيات عربى دهلى شركت كرد و بين مولانا محمد رضا و الفت حسين مباحثه پيش آمد .\r\nاين مباحثه به نام عشره كامله چاپ شده است .\r\nوى در سال 1307 ه ق به عراق رفت و به خدمت آية اللّه شيخ مازندرانى رسيد .\r\nمولانا تأليفات زيادى از خود بر جاى گذاشت كه نام چند كتاب از او به شرح زير است :\r\nعشره كامله ( چاپى ) ؛ مظاهر الاديان ؛ آداب المجالس ( چاپ 1311 ه ق ) ؛ شرح زيارات ناجيه ( چندين جلد ، چاپى ) ؛ شرح زيارت مضجعه ( چاپى ) .\r\n\r\n","description":"","footnote":"","page_name":" 557 ","page_number":557},
  {"content":"\r\n\r\n\r\nمحمد رضا فلسفى 1298 ه ق / 1881 م 1340 ه ق / 1922 م\r\nاستاد علما ، خطيب و فيلسوف ، مولانا سيد محمد رضا از اهالى شمس‌پور بلوك جونپور بود . در لكنهو به تحصيل علم پرداخت و يكى از شاگردان خاص سيد محمد باقر و مولانا ظهور حسين به شمار مىرفت . سخنرانيهاى او بيشتر در مورد منطق استدلالى ، فلسفه و قرآن مجيد بود و او به زبانهاى اردو ، فارسى و عربى تسلط داشت و حدود ده هزار بيت از اشعار عربى از حفظ بود و چون به تدريس علاقه داشت در مدرسهء ايمانيهء لكنهو تدريس مىكرد ، سپس ازآنجا رفت و در دبيرستان وثيقه درس مىداد . سيد محمد باقر به او علاقه داشت و او را فردى شايسته مىدانست . به همين سبب در سال 1333 ه ق به عنوان استاد علوم معقول در سلطان المدارس معيّن شد و در آنجا منطق و فلسفه تدريس مىكرد و نيز در كلاس سند الافاضل حمد اللّه ، شرح مطالع انوار ، شرح تجريد ، ملا صدرا و كتابهاى مهم ديگر را درس مىداد . بنا به گفتهء مولانا سعادت حسين ، مولانا محمد رضا از سال 1900 تا 1915 م رئيس دبيرستان وثيقه بود . از سالهاى 1904 تا 1918 م مجالس دههء محرم را در سيالكوت برگزار مىكرد . نواب سر فتحعلى خان قزلباش وجود او را غنيمت مىشمرد و او را به لاهور دعوت كرد و براى او احترام قايل شد .\r\nوى دبستان فلسفه ، ملا صدرا و افكار بو على سينا را با سادگى تمام بيان مىكرد . مولانا سبط حسن و مولانا محمد رضا در آن زمان از واعظان ممتاز به شمار مىرفتند .\r\nمولانا محمد رضا در 16 جمادى الثانى 1340 ه ق / 13 فوريه 1922 م درگذشت .\r\nفرزندان او عبارتند از : مولانا سيد محمد ، صدر الافاضل ؛ مرحوم مولانا سيد على صدر الافاضل كه مدرك فوق ليسانس نيز داشت .\r\n\r\nمحمد رضا لاهرپورى 1346 ه ق / 1927 م\r\nمولانا محمد رضا لاهرپورى صاحب علم و فضل و فردى متقى و مقدس و امام جماعت مسجد راجه امير الدوله بهادر بود .\r\nوى حدود سال 1346 ه ق / 1927 م درگذشت .\r\nتصانيف او عبارتند از : ( جزء سوّم قرآن مجيد ) ؛ سفرنامه ؛ كتاب مناظره ؛ تحفهء محمّد رضا ( فقه ، چاپى ) .\r\n\r\n","description":"","footnote":"","page_name":" 558 ","page_number":558},
  {"content":"\r\n\r\n\r\nمحمد رضا بنگش 1305 ه ق / 1888 م 1341 ه ق / 1923 م\r\nمولوى محمد رضا فرزند ملا محمد در 2 ژانويه 1888 م در شيركوت بلوك موهات متولد شد و در خانواده‌اى دانش دوست تربيت يافت . پس از تحصيل در علوم عربى و فارسى به دريافت ديپلم نايل آمد و سپس در دانشگاه پنجاب دورهء ليسانس را تمام كرد . براى تحصيل علوم دينى به عراق رفت و ضمن خدمت در ادارهء آموزش و پرورش تدريس مىكرد . وى سخنران و واعظ معروف زبان پشتو بود .\r\nعلامه عبد العلى هروى تهرانى هنگامى كه به سرحدّ رفت ، سخنرانيهاى عالمانه و فيلسوفانهء فارسى او را به پشتو ترجمه مىكرد و مرحوم علامه بر فهم و دانش وى آفرين مىگفت .\r\nمحمد رضا در 13 ژوئن 1923 م مطابق شوال 1341 ه ق درگذشت و در قبرستان خانوادگى شيركوت به خاك سپرده شد .\r\n\r\nمحمد رضى\r\nر . ك : به عالىجاه .\r\n\r\nمير محمد رضا عدل 1000 ه ق / 1592 م\r\nمير محمد رضا يكى از علماى بزرگ شيعه و صاحب رياضت و پايبند مسايل شرعى شيعه و مورد توجّه دربار و نيز مورد احترام و صاحب اعتبار بود .\r\n\r\nمحمد رضى 1370 ه ق / 1951 م\r\nسيد محمد رضى ، صدر الافاضل زنگىپورى عالم مشهور و محقق و آگاه به علوم اسلامى و مصنف رسائل و كتب متعدد و عضو فعال هيئت تفسير رضويهء رامپور و همچنين نويسندهء مضامين و مقالات زياد بود و منصب مديريت جواديه بنارس را برعهده داشت وى در 15 اوت 1951 م / 1370 ه ق درگذشت و با رحلت او يكى از اساتيد فلسفه و منطق جديد از بين رفت .\r\nتصانيف او عبارتند از : نظام اقتصادى اسلام ، ( چاپى ) ؛ تفسير رضى ( ناتمام ، چاپى ) ؛ دستگيرى قاتلان حسين عليه السّلام .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nاو داراى چند دختر و پسرى به نام على عمران بود .\r\n\r\nمحمد رفيع باذل 1123 ه ق / 1711 م\r\nملا محمد رفيع خان باذل بن ميرزا محمد مشهدى در دهلى به دنيا آمد . ميرزا محمد ظاهر وزير خان عموى ملا رفيع استاندار برهانپور ، اكبرآباد و مالوه در عهد عالمگيرى بود و سرانجام در 1083 ه ق / 72 - 1673 م درگذشت . وى از خاندان خواجه شمس الدّين ، صاحب ديوان بود .\r\nمحمد طاهر وزير خان در عهد شاه جهان از مشهد مقدس به دهلى آمد و مورد احترام قرار گرفت .\r\nميرزا جعفر سروقد ، عموى ديگر او از ثروتمندان مشهد بود و در آنجا مدرسه‌اى داشت . ميرزا محمد نيز از عزت و احترام برخوردار بود ، باغهاى اورنگ‌آباد و برهانپور و محله‌اى به نام محمود پوره از يادگارهاى اوست و محل دفن او هم در محمودپوره است .\r\nملا رفيع حكومت بانس بريلى را از دربار عالمگيرى گرفت و مدتى نيز قلعه‌دار گواليار بود ، تاريخ وفاتش سال 1123 ه ق يا سال 1134 ه ق است . دربارهء محل قبرش نيز اختلاف است بعضى مىگويند در گواليار و برخى مىگويند در دهلى است .\r\nملا رفيع عالم ، مورخ و مبلّغ بود . حالات و شايستگى علمى و مقام تقدس وى را از مثنوى مفصل او به نام « حملهء حيدرى » مىتوان حدس زد كه بعد از شاهنامه از نظر شور و هيجان بىمثال است و چندين بار به چاپ رسيده و در دسترس مردم قرار گرفته است و زمانى نسخهء آن در هر خانه موجود بود ، اين كتاب داراى بيست و هشت هزار بيت است ( فهرست نسخهء خطى كتابخانهء آستان قدس ، 7 / 317 ) ؛ « حملهء حيدرى » منظومهء « معارج النبوة فى مدارج الفتوة » است كه شامل احوال رسول اللّه صلّى اللّه عليه و آله تا زمان خلافت عثمان است . بعد از ملا باذل ، خواهرزاده‌اش ابو طالب فندرسكى و افراد ديگر تكمله‌هايى نوشتند . فرزندان او در دهلى زندگى مىكردند و نام يكى از فرزندانش به نقل از مصحف آقاجان زاير است .\r\n\r\nميرزا محمد رفيع لكنهوى 1247 ه ق / 1831 م\r\nمولانا حكيم محمد رفيع معروف به ميرزا مغل غافل ، استاد فقه ، حديث ، اصول و علوم معقول و نيز طب و فردى خوش‌خط و نيز شاعر بود و از شاگردان افاضل غفران مآب به شمار مىرفت و علاوه بر صفات مذكور از خطباى ممتاز محسوب مىشد . سخنرانيهاى وى بسيار محتاطانه و عالمانه بود ، عبد الحى تاريخ وفات ( محمد رفيع ) ميرزا مغل غافل را 1274 ه ق در\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nلكنهو نوشته است .\r\nتصانيف او عبارتند از : ترجمهء فارسى بحار الانوار ( جلد دهم ، خطى 6 جمادى الآخر 1249 ه ق ، موجود در كتابخانهء ممتاز العلماء لكنهو ) ؛ ترجمهء مشير الاحزان ( فارسى و اردو ) ؛ وسيلة النجاة ( خطى ) كه در كتابخانهء پرفسور مفخّر عالم در دسكه بلوك سيالكوت موجود است .\r\nاين كتاب مانند ده مجلس ملا فضلى ، به صورت موزون ، مركب از نظم و نثر در ده مجلس مرتب شده است .\r\n\r\nمحمد سبطين بن تفضل حسين 1326 ه ق / 1908 م\r\nمحمد سبطين فرزند كوچكتر مولانا حاجى تفضل حسين سنبهلى ( درگذشته به سال 1298 ه ق ) بود . وى در نزد استادان معاصر خود درس خواند و در تقدس و زهد همانند پدرش بود ، در حيدرآباد دكن زندگى مىكرد و در همان جا در عين جوانى در تاريخ يكم ذيقعدهء 1326 ه ق درگذشت .\r\nدر خزينة التواريخ اين قطعه نوشته شده است .\r\n زاهد متقى و نيك جوان سال حسين * راحت جان حزين ، قوت بازوى حسين\r\nروز و شب در غم هجر تو همى مىگويم * در جنان سيد ما رفت محمد سبطين \r\n( 1326 ه ق )\r\n\r\nمحمد سبطين سرسوى 1303 ه ق / 1885 م 1366 ه ق / 1947 م\r\nعلامة الاوحد مولانا سيد محمد سبطين از اهالى سرسى بلوك مرادآباد بود ، اما خورشيد عزت و اقبال وى در پنجاب درخشيد . مولانا در مدرسهء منصبيهء بيروت تحصيل كرد و در سال 1908 م امتحان مولوى فاضل را در دانشگاه پنجاب گذرانيد و در آنجا به دريافت مدرك مولوى فاضل نايل آمد . اين مدرك را عالىترين سند در زبان عربى مىدانستند . مولانا محمد سبطين بعد از موفقيت در امتحان مولوى فاضل در مدارس پنجاب شروع به تدريس عربى و فارسى كرد و بعلاوه در كالج مهندرا پتياله و كالج دولتى لودهيانه درس مىداد و در دانشگاه پنجاب تا درجهء استادى پيش رفت .\r\nمولانا محمد سبطين فردى باهوش ، اديب و خطيب بود و به مقاله‌نويسى و تبليغ دين بسيار\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nعلاقه داشت ، چنان‌كه در ابتداى جوانى مديريت مجلهء « ناظم الهند » را برعهده گرفت و در اين مجلهء نيمه مذهبى و ادبى لاهور دورهء كارآموزى را سپرى كرد . وى در سال 1912 ماهنامهء « البرهان » را منتشر ساخت كه تا مدت سى و پنج سال به عنوان مجلهء علمى به شمار مىرفت ، مولانا محمد سبطين از قلم و زبان و حافظهء خدادادى برخوردار بود و همين صفات سبب شهرت او شد . او يكى از شاگردان خاص مولانا عبد العلى هروى تهرانى به شمار مىآمد . مولانا عبد العلى هروى فيلسوف و عالم قرآن مجيد بود .\r\nسخنرانيهاى وى ( هروى ) به صورت مقاله ، ترجمه چاپ مىشد ، چرا كه در علوم معقول و فلسفهء اسلامى تبحر داشت و سخنرانيها و نوشته‌هاى استدلالى او موجب اعجاب علماى عصر خويش بود و هركس سخنان او را مىشنيد تحت تأثير قرار مىگرفت . وى در پنجاب خدمات شايسته‌اى براى اسلام و تشيع انجام داد و رفتار و حسن اخلاق و شوكت و عظمت او موجبات گرايش مردم را فراهم مىساخت .\r\nوى قبل از تأسيس پاكستان براى زيارت مشاهد مقدسه به عراق رفت و در 19 رمضان 1366 ه ق / 7 اوت 1947 م در كربلاى معلا درگذشت و در رواق حضرت سيد الشهداء عليه السّلام به خاك سپرده شد . كتابخانهء با ارزش و تصانيف خطى او در جنگ هندو و مسلمان از بين رفت و فرزندانش با ترك و بر جاى گذاشتن مواريث پدر به پاكستان آمدند ، هم‌اكنون چهار پسر و سه دختر مولانا در پاكستان زندگى مىكنند .\r\nتصانيف او عبارتند از : پيغام توحيد ؛ ( تعليمات دينى براى كودكان ) ؛ نماز اسلامى ؛ خلافت الهيه ، ( سه جلد ) ؛ مصحف ناطق ( سه جلد ) ؛ ترجمهء كوكب درّى با مقدمه و خاتمه ؛ ميزان الحق ؛ صراط السوى فى احوال المهدى ؛ ترتيب مجالس علامه هروى به نام مواعظ حسنه ؛ علاوه بر اين كتابهاى چاپى ، صدها مقالهء او در ماهنامهء « البرهان » و مجلات ديگر به چاپ رسيده و ساير تأليفات او از بين رفته است .\r\n\r\nمحمد سجاد بنارسى 1280 ه ق / 1863 م 1348 ه ق / 1929 م\r\nمولانا محمد سجاد بن مولانا على جواد زنگىپورى ، از لحاظ علم و تقوا فردى بسيار معروف بود . وى بعد از تحصيل علم سلسله درس و تدريس را در مدرسهء جواديه بنارس آغاز كرد و در اين مركز شرك ، شمع توحيد را تا مدتها روشن نگهداشت به‌طورى كه هندو و مسلمان\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nپيرو اعتقادات او بودند .\r\nوى در 13 جمادى الاول 1348 ه ق درگذشت .\r\n\r\nملا محمد سعيد اشرف مازندرانى 1050 ه ق / 1640 م 1116 ه ق / 1704 م\r\nملا محمد سعيد ، نوهء علامه محمد تقى مجلسى و فرزند ملا محمد صالح مازندرانى ( درگذشته به سال 1080 ه ق ) در اصفهان تولد و تربيت يافت و نزد پدرش و نيز ميرزا قاضى و آقا حسين خوانسارى و ملا على رضا تجلى كه استادان بزرگ بودند دروس خود را به پايان رسانيد .\r\nوى از لحاظ ادب و شعر يكى از شاگردان ميرزا صائب و در خوشنويسى و خطاطى شاگرد عبد الرشيد ديلمى بود ، ولى در فن تصويركشى نام استادش معلوم نيست ، اگرچه از اشعار ديوانش معلوم مىشود كه وى خطاط و مصورى خوب بوده است :\r\n اشرف ، تو كميت نكته‌دانى رانى * اسرار و رموز جاودانى دانى\r\nهرچند كه مانند ندارى در خط * در شيوهء تصوير به مانى ، مانى \r\nخاندان ملا اشرف به علوم فقه و حديث و علوم قرآن وارد بودند . پدربزرگ و نيز پدر و دايىاش از محدثين بزرگ به شمار مىرفتند تا آنجا كه نياز به تعريف و توصيف ندارد .\r\nمحمد هادى ، برادرش ، شارح كافيه و معالم الاصول ، قرآن مجيد و صحيفهء سجاديه و برادر ديگرش ميرزا على نقى در شعر قديم معروف بودند .\r\nملا اشرف ايام جوانى را در زادگاه خود سپرى كرد . همسرش زنى به نام مريم بود . فرزند شيرخوارش محمد رفيع در سال 1070 ه ق درگذشت و از فقدان او بسيار متأثر شد ، در همان سال پدربزرگ مادرىاش ملا محمد تقى مجلسى نيز وفات يافت كه اين ضايعه افكارش را پريشان ساخت و ناچار به فكر جلاى وطن افتاد و همسر و فرزند دوساله‌اش محمد امين را گذاشت و به هندوستان رفت .\r\nعالمگير شاه چون او را فردى متّقى و با كمال ديد به عنوان معلم براى دختر خود زينب النساء بيگم برگزيد . ملا بعد از سكونت يازده سالهء خود در هندوستان عازم وطن شد تا با زن و فرزندش ملاقات كند و در سال 1083 ه ق / 1672 م به دريافت اين اجازه نايل آمد .\r\nوى مدتى بعد با خانوادهء خود عازم هندوستان شد . در آن زمان شاهزادهء عظيم الشأن بن\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nاورنگ زيب استاندار عظيم‌آباد پتنه بود ، شاهزاده از مولانا با احترام بسيار پذيرايى كرد و او را در دربار به كرسى نشاند و از علوم و افكار او بهره‌مند شد .\r\nملا در اواخر عمر براى زيارت حج آماده گشت ، اما همين‌كه به مونگير رسيد دار فانى را وداع گفت ( 1116 ه ق ) . بعضى از نويسندگان سال وفاتش را 1120 ه ق نوشته‌اند .\r\nتصانيف او عبارتند از : ديوان اوّل ، موجود در كتابخانهء آستان قدس رضوى ، مشهد ؛ ديوان دوم ، موجود در كتابخانه‌هاى هند .\r\nفرزندان او عبارتند از : محمد امين فردى فاضل و محقق بزرگى بود كه حاشيه‌اى مفصل بر تهذيب بخش كلام نوشتهء سعد الدّين تفتازانى و نيز رساله‌اى دربارهء مبحث امامت نوشته است .\r\nفرزند ديگر او به نام محمد على فردى دانا و فاضل و شاعر بود ، در مرشدآباد با خانوادهء خود زندگى مىكرد و در همان جا درگذشت . ( محمد اعظم در تاريخ كشمير ، ملا عبد الحكيم ساطع بن ملا غالب كشميرى را از شاگردان ملا ذكر كرده است ) .\r\n\r\nمحمد سعيد جونپورى 1150 ه ق / 1737 م\r\nمولانا محمد سعيد جونپورى شخصى فاضل ، زاهد و وسيع النظر بود . صاحب نجوم السماء حواشى او را بر بعضى كتابها ديده است . از جمله حاشيه‌اى كه بر كتاب « الاقبال » نوشته ، چنين است : « الحمد للّه الذى وفقنى لهذا الصيام الى تمام الشهر اكثر من ثلاثين » . وى در سن هفتادسالگى بر حاشيهء اعمال رجب به صورت سيزده سطر يادداشت نوشته است : « هو محمد بن اسحاق بن بشار المطلبى صاحب كتاب سيرة النبى صلّى اللّه عليه و آله و هو عندى موجودة بفضله و منه و هو منه منة على العبد الضعيف اقل العبيد محمد المدعو بسعيد اسعد حاله و نور باله و دفع و باله و جعل شفيعه محمدا و آله 1143 ه ق . »\r\n\r\nمحمد سعيد ، سعيد الملّة ، الحاج 1333 ه ق / 1914 م 1387 ه ق / 1967 م\r\nشرح حال مفتى محمد عباس ، فردوس مآب حامد حسين و صدر المحققين ناصر حسين رحمهم اللّه در اين كتاب نوشته شده و مولانا سيد محمد سعيد هم يكى از همان سلسله شخصيتهاست .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nوى در 11 نوامبر 1914 م / 8 محرم 1333 ه ق در لكنهو به دنيا آمد و از همهء برادران و خواهران كوچكتر بود . به همين مناسبت به او محبت مىكردند و در محيطى گرم و صميمى تربيت يافت ، تحصيلات ابتدايى را در محضر استادانى از جمله برادر بزرگ خود نصير الملّة و نيز در نزد خواهرانش به پايان رساند . آنگاه به آموختن دروس متوسطه و نصاب اعلا پرداخت و درسهاى بعدى را در محضر مولانا سيد حامد حسين معروف به سيد و مولانا امجد حسين و مولانا مظفر عليخان و مولانا سيد ظهور حسين و نيز نزد پدرش تكميل كرد و در همان زمان در امتحان فاضل ادب ( بالاترين امتحان در عربى ) در دانشگاه لكنهو شركت كرد و با موفقيت به دريافت مدارك لازم نايل آمد .\r\nوى در سال 1932 م براى درس عالى و خارج ( فقه و اصول و درس شيوخ حوزهء علميه دربارهء اصول فقه ) به عراق سفر كرد و از طرف حجج اسلام آقاى شيخ عبد الحسين رشتى ، آقاى شيخ ابراهيم رشتى ، آقاى سيد حسن بجنوردى ، آقاى سيد جواد تبريزى ، آقاى شيخ ضياء الدّين عراقى و مرجع اكبر سيد ابو الحسن اصفهانى رحمهم اللّه اسناد و اجازات اجتهاد را دريافت كرد و در شعبان 1356 ه ق / يكم نوامبر 1937 م به وطن خود بازگشت .\r\nمولانا محمد سعيد ، علاوه بر تحصيل علوم در نجف اشرف دو كتاب به زبان عربى ، به نامهاى : « الامام الثانى عشر » و « مدينة العلم » ، تلخيص عبقات را نوشت كه هر دو كتاب در عراق به چاپ رسيد .\r\nوى تقريبا پنج سال با آقاى ناصر الملّة در لكنهو همكارى كرد ولى در سال 1939 م به خاطر شركت در راهپيمايى كه براى شيعيان تشكيل شده بود به مدت سه ماه به زندان افتاد .\r\nمولانا محمد سعيد از سال 1943 م اوقات خود را در كتابخانه سپرى مىكرد و به كارهاى تصنيف و تأليف و برگزارى محافل و مجالس و پاسخ مسايل مىپرداخت و در ضمن فقه و اصول نيز تدريس مىكرد . من اين افتخار را دارم كه نزد آن مرحوم درسهاى نهج البلاغة ، شرح لمعه و شرح كبير را خوانده‌ام و وقتى در امتحان فاضل ادب در دانشگاه لكنهو مقام اول را احراز كردم ، استاد جليل ، نسخه‌هاى عبقات الانوار و الغدير را با نوشتن عبارات زير به عنوان جايزه به من اهدا كرد .\r\n« باسمه تعالى . اهدى هذا الكتاب الجليل و السفر النفيس الى الفاضل الجليل و العالم النبيل قرة العين مولانا الموسوى السيد مرتضى حسين حرسه اللّه من كل مين و شين ، محمد سعيد عفى عنه 18 رجب المرجب 63 ه ق » .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nآماده كردن وعظ در هر جمعه و بعضى از سخنرانيها در مسجد كوفهء كاظمين لكنهو نيز برعهدهء او بود و او مطابق رسم قديم خطبه‌هاى جديد و سخنرانيها را نوشته روى منبر مىخواند .\r\nوى به زيارت مدينهء منوره مشرّف شد و تصميم گرفت كه قبرهاى ويران بقيع را تعمير كند و براى انجام اين كار با حكومتهاى ايران ، پاكستان ، هندوستان و عربستان سعودى مذاكرات مدبّرانه‌اى را آغاز كرد و به هدف خود نزديك شده بود كه اجلش فرا رسيد . وى در 11 سپتامبر 1967 م با دكتر ذاكر حسين و در 15 سپتامبر با اندرا گاندى ملاقات كرد و سفير ايران هم از او دعوت به عمل آورده بود اما وى عذرخواهى كرد و به طرف زادگاهش روزانه شد ، كه اجل او را مهلت نداد و در 12 جمادى الثانى 1387 ه ق / 17 سپتامبر 1967 م درگذشت .\r\nحسب دستور علماى لكنهو ميت را در كنار دريا غسل دادند و در مىدانى وسيع در ميان چهل هزار نفر نماز بر او خواندند و جسدش را در كربلاى امداد حسين خان به امانت سپردند ، سپس به آگره حمل كردند و در نزديكى مزار شهيد ثالث به خاك سپردند .\r\nمولانا محمد سعيد چندين بار به ايران و عراق و نيز به كراچى سفر كرد و دو بار به لاهور رفت . وى در سال 1967 م به نوشتن كتابى حجيم به نام « مسانيد العصمة » كه دربارهء حديث بود پرداخت و در عين حال سرگرم تعمير مزارات جنّة البقيع بود . زندگى او در مرمّت مساجد و قبور گذشت ؛ وى رئيس هيئت امناى كالج شيعه بود و خدمات مهم انجام داد . امتحانات ساليانهء جامعهء سلطانيه را نظارت مىكرد و بعلاوه عضو هيئت دانشگاه لكنهو بود و مزار شهيد ثالث در آگره را تعمير كرد و به نوسازى عمارات و آباد كردن بازار نورى پرداخت كه از كارهاى زنده و جاويد مولانا محمد سعيد به شمار مىرود .\r\nشعراى پاكستان ، هند ، ايران و عراق دربارهء او مراثى زياد سرودند و روزنامه‌نگاران به شرح حال او پرداختند .\r\nيك دختر و سه پسر يادگار آن مرحوم بودند . فرزند ارشدش مولانا سيد على ناصر ، وارث و مسندنشين اجداد خود بود ، وى در سال 1946 م متولد شد و هم‌اكنون مسئوليتهاى بزرگى را برعهده دارد .\r\nتصانيف او عبارتند از : الامام الثانى عشر ( عربى ، چاپ نجف ، 1355 ه ق / 1936 م ) من اين كتاب را در سال 1948 م ترجمه كردم كه يك‌بار در لكنهو و بار دوم در لاهور چاپ شد . اين كتاب جزو دروس دانشگاه علىگره است ؛ مدينة العلم ، ( چاپ نجف ، تلخيص از عربى ) ، حديث انا مدينة العلم و على بابها از عبقات الانوار ، شرح خطبهء حضرت فاطمة الزهراء ( عربى ، خطى ) ؛\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nعبقات الانوار فى مناقب ائمة الاطهار ( فارسى ) ، المناصب ، حديث من ناصب عليا فقد كفر ( خطى ) ؛ الخيبر حديث لاعطين الراية غدا ( خطى ) ، خطبات و مقالات عربى و اردو به تعداد زياد ( خطى ) ؛ مسانيد العصمة ، مجموعه‌اى عظيم مشتمل بر احاديث و اقوال منقول از هر امام و خطبات آنان ، كه در 54 جلد آماده شده است .\r\nمن نسخهء خطى مسانيد العصمة را به خط مصنف ديده‌ام ، اين كتاب از نظر روايت ، درايت و جمع و تدوين حديث كارنامه‌اى حيرت‌انگيز است و به خاطر اين كار زحمت و ذوق سعيد الملة يادآور مجلسى و سيد رضى است . حواشى و افادات مختلف ، همهء اين‌ها در كتابخانهء ناصريه لكنهو محفوظ و موجود است .\r\n\r\nمحمد سيادت امروهوى 1211 ه ق / 1796 م 1265 ه ق / 1849 م\r\nشمس العلوم و بدر الفنون ، فاضل اجل و زبدهء اخيار حاوى معقول و منقول ، مولانا محمد سيادت بن حجة الاسلام مولانا محمد عبادت در امروهه در محلهء شفاعت‌پوته در سال 1211 ه ق به دنيا آمد ، كتابهاى ابتدايى را نزد پدرش و ديگر استادان در زادگاه خود خواند ، آنگاه به لكنهو رفت و بعد از تكميل دروس فقه و اصول ، منطق و فلسفه ، تفسير و حديث ، عقايد و ادب ، طب و غيره و نيز با دريافت اجازهء اجتهاد از طرف عليين مكان مولانا سيد حسين به وطن خود بازگشت و به خدمات دينى پرداخت . وى داراى حافظهء قوى فوق‌العاده‌اى بود . تا آن اندازه كه وقتى در حال موت بود ، در حين گفتگو با حكيم نثار على چندين صفحه از شرح اسباب را از بر خواند و گفت كه اين مطالب را در 32 سال قبل خوانده‌ام . وى شخصى قانع و صابر و علاقه‌مند به تدريس بود ، در تعمير مجدد اشرف المساجد ( بعد از سال 1263 ه ق ) شركت كرد ، او بااين‌كه هميشه بيمار بود ، فرائض را مرتب انجام مىداد .\r\nسرانجام در سال 1265 ه ق درگذشت و زير ديوار جنوبى مسجد جامع دفن شد .\r\nفرزندان او عبارتند از : محمد عسكرى ( ر . ك : شرح حالش ) ، محمد حسن ( ر . ك : شرح حالش ) .\r\nيكى از تأليفات او كتاب جواب سؤالات امام الدّين امروهوى است . اين رساله را ، نايب ، مأمور عالىرتبهء دولت ، سليمان خواند و بسيار تعريف كرد .\r\n\r\n","description":"","footnote":"","page_name":" 567 ","page_number":567},
  {"content":"\r\n\r\n\r\nمحمّد شبّر 1308 ه ق / 1890 م 1356 ه ق / 1938 م\r\nمولانا سيد محمد شبّر عالم ، فاضل و صدر مدرس « مدرسهء ناصريه جونپور » بود ، وى در روز دوشنبه 13 صفر 1308 ه ق متولد شد و در 26 شعبان 1356 ه ق دار فانى را وداع گفت .\r\n\r\nمحمد شريف نجفى 1038 ه ق / 1628 م\r\nمحمد شريف نجفى در دكن به دنيا آمد و در زمان جهانگير ( شاه ) به مقاماتى دست‌يافت و در سال 1031 ه ق به عنوان ركن دولت در معيّت شاه به سرپرستى قاسم خان به گجرات ، مالوه ، اجمير ، دهلى ، آگره ، پنجاب ، سند و كشمير رفت . ممكن است ملا محمّد شريف دربارهء فقه و حديث تحقيقاتى كرده باشد . به‌هرحال اين قدر معلوم است كه وى تاريخ سلاطين دكن و دهلى را به زبان فارسى تحت عنوان « مجالس السلاطين » نوشته است و به قول استورى « 1 » سال تأليف آن 1038 ه ق برابر با 1628 م است .\r\n\r\nمحمّد شكوه 1260 ه ق / 1844 م\r\nمولانا محمد حسين جدّ اعلاى مولانا يا آخوند محمد شكوه از اهالى همدان فردى نيك‌كردار و عالمى بزرگ و از نوادگان حضرت سلمان فارسى بود و در عهد شاه عالم ( درگذشته به سال 1124 ه ق ) از همدان به دهلى آمد .\r\nپادشاه مطابق مقامش از او پذيرايى به عمل آورد و براى او مقررى تعيين كرد ، مولانا آقا محمّد باقر او را مجتهد نوشته است ، مولانا محمد اشرف فرزند محمد شكوه و مولانا محمد اكبر فرزند محمد اشرف و فرزندش مولانا محمد باقر همه در علوم دين و فقه و حديث و تفسير و تاريخ تبحر داشتند و در مدارس آنان علوم دينى تدريس مىشد و قبل از رفتن به لكنهو در دهلى صاحب مقام علمى بودند . از ميان شاگردان مولانا محمد اكبر ، مولانا رجب عليشاه ارسطو جاه و مولانا سيد جعفر على جارچوى بسيار معروف هستند .\r\nدر جنگ آزادى 1857 م خانهء وى ويران شد و به قول آقا محمّد باقر بجز نوهء آزاد كسى نيست\r\n\r\n\r\n","description":"","footnote":"\r\n( 1 ) -  Storey \r\n","page_name":" 568 ","page_number":568},
  {"content":"\r\n\r\nكه نام و تاريخ آن علما را بداند .\r\n\r\nمحمّد صادق بن سلطان العلماء\r\nر . ك : سيد صادق .\r\n\r\nمحمد شريعت ، شيخ 1315 ه ق / 1897 م 1398 ه ق / 1978 م\r\nعالم كامل ، فقيه اصولى ، مقدس ، متورع ، مولانا شيخ محمد شريعة بن آية اللّه شيخ فتح اللّه شريعت اصفهانى ( درگذشته به سال 1339 ه ق ) از علماى مسلّم عراق و ايران بود و موطن اصلى او ايران بود ولى در نجف و كربلا و سامره به تحصيل علم پرداخت و اجازه‌هاى درس خارج و روايت را از آية اللّه سيد ابو الحسن اصفهانى و آية اللّه شيخ ضياء عراقى و علماى معاصر دريافت كرد .\r\nشيخ فتح اللّه شريعت عليه انگليسيها با جدوجهد شركت كرد و علاوه بر اين فعاليتها يكى از مدرسان مصنفان ممتاز به شمار مىآمد . سيد احمد حسينى مؤلف فاضل فهرست مخطوطات شيخ محمد رشتى در كتابخانهء آية اللّه الحكيم ، اسامى چند كتاب از كتابهاى خطى او را نوشته است :\r\n1 - ابانة المختار فى ارث الزوجة من ثمن العقار بعد الاخذ بالخيار .\r\n2 - صيانة الإبانة عن سمة الرطانة .\r\n3 - قاعدة ان الواحد لا يصدر عنه الّا الواحد ، ( كتابهاى چاپى علاوه بر اين‌ها هستند ) .\r\nشيخ محمد شريعت بعد از پدرش در نجف اشرف به تدريس پرداخت . وى با دختر فقيه اعظم آية اللّه ضياى عراقى ازدواج كرد و مدتى در نجف و كربلا ماند .\r\nشيخ شريعت بعد از مدتى اقامت در نجف به ايران بازگشت و بعد از تأسيس پاكستان آية اللّه سيد حسن بروجردى او را به عنوان نمايندهء خصوصى خود به كراچى فرستاد . بعد از آقاى بروجردى ، وى وكيل آية اللّه سيد محسن حكيم ( درگذشته به سال 1390 ه ق ) و بعد از وى وكيل مطلق آية اللّه سيد روح اللّه خمينى بود .\r\nآقاى محمد شريعت فردى بسيار مقدس و متقى و عالمى خوشرفتار و گفتار بود و به علت كبر سن ، ضعيف و در آخر عمر مبتلا به فلج شده و بعد از بيمارى طويل المدة در 6 آوريل\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n1978 م / 26 ربيع الثانى 1398 ه ق در كراچى وفات يافت .\r\nحجة الاسلام و المسلمين مولانا حاج شيخ محمد شريعت اگرچه در كراچى زندگى مىكرد ولى از فعاليتهاى دينى او تمام شيعيان پاكستان شرقى و غربى مطلع بودند و سرپرستى آنان را برعهده داشت ، چرا كه او نمايندهء مرجع اعظم بود .\r\n\r\nمحمد صادق ، قاضى 1201 ه ق / 1787 م 1275 ه ق / 1858 م\r\nقاضى محمد صادق بن محمد لعل از اهالى هوگلى بنگال بود . تاريخ ولادتش 1201 ه ق و آن از مادّهء « اختر » استخراج مىشود . وى در زادگاه خود به تحصيل علم پرداخت ، آنگاه به لكنهو رفت و نزد قتيل درس خواند ، مير منشى نايب دولت در لكنهو بود . غازى الدّين حيدر بهادر ، علاوه بر اعطاى منصب ملك‌الشعرايى دربارهء مقررى يك هزار روپيه ماهانه او را به سرپرستى ادارهء تصنيف و تأليف تعيين كرد و مورد احترام بود . بعد از غازى الدّين حيدر ، مدت نوزده سال به تحصيل‌دارى كانپور اشتغال داشت . واجد على شاه كه تخلّصش « اختر » بود با پرداخت پول زياد اين تخلص را از محمد صادق خريد .\r\nقاضى محمد صادق فردى كامل و عالم بود و به تاريخ ، لغت و ادب آشنايى داشت و به كار تدريس اشتغال داشت . كتابى باارزش به صورت نظم و نثر عربى و فارسى و ديوانى نيز به زبان اردو از وى يادگار مانده است . بنا به قولى وى در سال 1273 ه ق / 1856 م و قولى ديگر در سال 1275 ه ق / 1858 م در اتاوه درگذشت .\r\nتصانيف او عبارتند از : محامد حيدريه ، ( عربى ، چاپى ) ؛ فضائل پادشاه ؛ آفتاب عالمتاب ( تأليف 1269 ه ق ، تذكرهء قطور فارسى ) ؛ لوامع النور فى وجوه المنصور ؛ بهار اقبال ؛ مفيد المستفيد ؛ گلدستهء محبت ؛ صبح صادق ؛ ديوان شعر ( عربى ، فارسى ، اردو ) .\r\n\r\nمحمد صادق لكنهوى 1349 ه ق / 1930 م\r\nمولانا سيد محمد صادق استاد زبان عربى در دبيرستان امين‌آباد لكنهو و داراى مدرك ملا فاضل يا مولوى فاضل بود و از علما و فضلا به شمار مىرفت ، مولانا ميرزا يوسف حسين مىگويد كه من او را بعد از سال 1928 م ديده بودم .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\n\r\nمحمد صالح ، مير 1060 ه ق / 1649 م\r\nمير عبد اللّه پدر مير محمد صالح و مير محمد مؤمن خطاط معروف عهد شاه جهانى بود .\r\nعلوم فقه و فن خطاطى نيز از صفات برجستهء او به شمار مىآمد و پدرش در سال 1025 درگذشت .\r\nمحمد صالح نيز به علم و دانش آراسته و به فقر و قناعت وابسته بود و از سوى شاه جهان به مناصبى رسيد .\r\nكتابى به نام كلمات على عليه السّلام با خط او در علىگره موجود است . ملا محمّد صالح در 12 شعبان 1060 ه ق / 1649 م درگذشت .\r\n« مير صالح برفت از عالم » ( 1060 ه ق ) مصرع تاريخ وفات اوست .\r\nوى در آگره در لنگله جواهر متصل به گنبد پدر بزرگوارش به طرف ديوار و محراب شرقى به خاك سپرده شد . كتاب مناقب مرتضوى نيز از آثار اوست .\r\nبرادرش مير محمّد مؤمن است كه در سن نودسالگى يعنى در 1091 ه ق و نيز فرزندش محمد عاقل در سال 1088 ه ق وفات يافتند .\r\n\r\nمحمد صالح رضوى 1348 ه ق / 1929 م 1401 ه ق / 1981 م\r\nمولانا محمد صالح از فرزندان حجّة الاسلام سيد حسين قمى بود ، مزار قمى در كشمير زيارتگاه خاص و عام است ، مولانا سيد ابو الحسن از همين خاندان برخاست و در لكنهو به شهرت رسيد . مولانا محمد صالح فرزند مولانا ابو الحسن فرزند سيد محمد هادى فرزند ارشد سيدنا و مولانا سيد محمد حسين رضوى بود .\r\nمولانا محمد صالح بعد از دريافت مدرك صدر الافاضل به نجف اشرف رفت و در نزد استادان آن شهر مقدس به تحصيل ادامه داد و در درسهاى آية اللّه محسن حكيم و ديگر زعماى بزرگ مانند بجنوردى ، محمد هادى شيرازى و آية اللّه خويى شركت كرد و مدارك اجتهاد را به دست آورد و در 19 آوريل 1956 م به وطن خود بازگشت و بعد از دو ماه در مدرسهء سلطان المدارس به تدريس پرداخت و مدت شش ماه در دانشگاه لكنهو در شعبهء علوم شرقى تدريس كرد ، اما در اصل به عنوان مدرّس جامعهء سلطانيه شناخته مىشد .\r\nمولانا چندين بار به حجاز ، عراق ، شام ، مصر و ايران سفر كرد ، و به كويت ، اردن ، افغانستان ،\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nپاكستان و كشمير نيز رفت و آمد داشت . وى در 20 شعبان 1401 ه ق / ژوئن 1981 م در لكنهو درگذشت .\r\nتأليفات او عبارتند از : اصول الميراث عند الشيعة ( عربى ) ؛ ترتيب تحفة العوام ، ( چاپ نول كشور ، لكنهو ) ؛ دستور حج و ساير مقالات .\r\n\r\nمحمد طاهر بن ابو الحسن 1295 ه ق / 1887 م 1336 ه ق / 1918 م\r\nملا سيد محمد طاهر فرزند ارشد سيد ابو الحسن معروف به بچهن از خاندان اجتهاد و فردى عالم و فاضل و زاهد و خليق بود . بعد از تحصيلات ابتدايى در لكنهو به مركز علم يعنى حوزهء علميهء نجف اشرف رفت و مدت شش سال در آنجا به تحصيل و تكميل دروس فقه و اصول و علوم دينى پرداخت و در ماه ژانويهء 1916 م به لكنهو بازگشت اما بعد از دو سال به علت بيمارى در سن چهل‌سالگى دار فانى را وداع گفت و فرزندى كوچك از خود به يادگار گذاشت . مادّه تاريخ وفاتش كه نواب جعفر عليخان نوشته از اين قرار است :\r\n آن ابن ابو الحسن به ملّا مشهور * در عمر شباب بود اينجا نافر\r\nآخر يكم شهر جمادى الاولى * از دار فنا رفته محمد طاهر \r\nمحمد حسين در تذكرهء بىبها تاريخ وفات او را 28 ربيع الثانى 1336 ه ق يا 13 فوريهء 1918 م نوشته ، درحالىكه در تقويم يك جمادى الاول 1336 ه ق مطابق با 12 فوريه است .\r\nبنابراين يكم جمادى الاول تاريخ صحيح به نظر مىرسد .\r\n\r\nمحمد عادل كانپورى 1393 ه ق / 1973 م\r\nسيد محمد عادل فرزند مولانا بن على از مدرسهء ناظميهء لكنهو فارغ التحصيل شد و در كانپور به جاى پدر امامت جمعه و جماعت را برعهده گرفت و در ضمن بر امور دينى نظارت داشت و بعلاوه از خطبا و وعاظ مشهور به شمار مىآمد .\r\n\r\n","description":"","footnote":"","page_name":" 572 ","page_number":572},
  {"content":"\r\n\r\n\r\nمحمد عادل رضوى 1319 ه ق / 1901 م 1395 ه ق / 1975 م\r\nمولانا محمد عادل بن سيد مولوى جامى سخاوت حسين ( درگذشته به سال 1937 م ) از اهالى بره گاون معروف به مصطفىآباد از توابع فيض‌آباد ، يوپى ، هند بود . پدرش حاجى سخاوت حسين درحالىكه علاقهء ملكى داشت در تجارت و خريدوفروش كتاب فعاليت مىكرد . مولانا در سال 1901 م به دنيا آمد و در لكنهو زندگى مىكرد و نزد مولانا محمد باقر شروع به درس خواندن كرد و در سلطان المدارس ادامهء تحصيل داد و مدارك سند الافاضل را در سال 1922 م و صدر الافاضل را در سال 1925 م دريافت كرد .\r\nعلاوه بر مدارك سلطان المدارس ، در امتحانات دبير كامل و كامل ( فارسى ) در دانشگاه لكنهو موفقيت به دست آورد و بعد از اينكه فارغ التحصيل شد در همان مدرسه به تدريس پرداخت .\r\nوى استادى قابل و صاحب ذوق و شاعرى خوش‌قريحه بود و چون خود به لباس سفيد علاقه داشت . طلاب را نيز به سفيدپوشى و شعرگويى متوجه مىساخت . خودش به زبانهاى عربى ، فارسى و اردو شعر مىسرود .\r\nبعد از تأسيس پاكستان در « اوكاره پنجاب » و سپس در « جهلم » به خدمات دينى پرداخت و مدتى در كراچى ماند و سپس به عراق رفت و ازآنجا بعد از دريافت اجازه‌هاى وكالت دوباره به كراچى بازگشت و در دانشگاه سرسيد استاد علوم اسلامى شد و در سال 1971 م در دانشكدهء عثمانيه نيز تدريس مىكرد . مدت هفده سال در مسجد رضويه امام جماعت بود ، دو بار به حج و هجده بار به زيارت عتبات مشرّف شده بود .\r\nوى در روز پنجشنبه 6 فوريه 1975 م مطابق با 24 محرم 1395 ه ق در كراچى درگذشت .\r\nمقالات و رساله‌ها و منظومات متعدد از او باقى مانده است .\r\n\r\nمير محمد عاقل 1088 ه ق / 1677 م\r\nمير محمد عاقل بن مير محمد صالح كشفى ، در آگره فردى نيك‌خصلت و بابركت بود .\r\nمزارات پدرش و پدربزرگش هنوز هم موجود است . « مناقب مرتضوى » نوشتهء پدرش به فارسى و ترجمهء اردوى آن نيز به چاپ رسيده است . محمد عاقل از عرفا و صوفيان شيعه به شمار مىرفت .\r\nسعيد احمد مارهورى در تذكرهء مشاهير اكبرآباد تاريخ وفاتش را 7 رجب 1088 ه ق دانسته\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nو اين قطعهء تاريخ را هم درج كرده است :\r\n زهى مقتداى جهان مير عاقل * كه موصوف بوده به نيكو خصايل\r\nخرد گفت سال وصالش به مظهر * به جنت بود مسكن مير عاقل \r\n\r\nمحمد عاقل 1358 ه ق / 1939 م\r\nمولانا محمد عاقل يكى از شاگردان معتمد مولانا على سجاد بنارسى و تحصيلكردهء سلطان المدارس لكنهو بود و در مدرسهء ايمانيهء بنارس تدريس مىكرد و از افراد زاهد ، عابد و خطيب به شمار مىرفت و بنا به گفتهء مولانا سعادت حسين در سال 1939 م درگذشت .\r\nمولانا محمد حيدر ( ر . ك : شرح حال وى ) از فرزندان اوست .\r\n\r\nمحمد زكريا 1339 ه ق / 1920 م 1369 ه ق / 1950 م\r\nمولانا سيد محمد زكريا بن مولانا جليل سيد كاظم حسين ، جوانى فاضل و از خاندان اجتهاد بود . وى در علوم معقول تبحر داشت و در سال 1944 م به لكنهو آمد و به اخذ درجهء سند الافاضل سلطان المدارس نايل شد . در آن زمان مولانا محمد داود نونهروى ، مولانا محمد باقر لكنهوى و مولانا محمد عباس بهارى همدرس من بودند . مولانا محمد زكريا سند صدر الافاضل را در سال 1948 م گرفت و در سال 1369 ه ق در حيات پدرش فوت كرد .\r\n\r\nمحمّد سليمان شاه تيمورى 1310 ه ق / 1893 م\r\nمحمد سليمان از نوادگان تيمورى و ساكن لكنهو بود . وى رسالهء « تحفهء سلمانيه فى معرفة الالف و الهمزه » را كه به زبان عربى است در 25 شوال 1306 ه ق نوشته و چاپخانهء اثنا عشرى لكنهو بدون تاريخ چاپ كرده است . روى جلد كتاب اين عبارت نوشته شده : « عالم با عمل ، فاضل بىبدل ، الذكى المتوقد و اليلمعى المتفرد ، بقيهء اولاد سلاطين شاه جهان تيموريه شاهزادهء عالىجاه جناب ميرزا محمد سليمان شاه صانه اللّه و ابقاه » . در اين رساله كه حاوى چهارده صفحه است تقريظى به قلم مولانا على نقى بن مولانا مفتى دلدار حسين نوشته شده و چند مهر دارد :\r\nمعين المؤمنين ، زبدة العلماء سيد على نقى ؛ نجم العلماء سيد هدايت حسين 1292 ه ق ؛ على مع\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nالحق و الحق مع على ؛ سيد على نقى ؛ ملك العلماء سيد بنده حسن بن سيد محمد حسين كه ممكن است شاگرد مولانا على نقى باشد .\r\n\r\nمحمد عوض جونپورى 1200 ه ق / 1785 م\r\nملا محمد عوض از نسل حضرت عباس علمدار بود و از شاگردان ملا محمد عسكرى به شمار مىرفت و با شيخ على نيز رابطهء عميقى داشت . وى داراى حافظه‌اى قوى و همچنين فردى باهوش بود و هيچ‌گاه مباحثات علمى را ترك نمىكرد .\r\nتاريخ وفات او سال 1200 ه ق است و در محلهء سپاه جونپور به خاك سپرده شد ، مولوى فتح محمد ( درگذشته به سال 1240 ه ق ) فرزند او بوده است .\r\n\r\nمحمد عبادت امروهوى 1190 ه ق / 1776 م 1225 ه ق / 1810 م\r\nمولانا سيد محمد عبادت بن محمد نجابت در محلهء شفاعت پوته ، امروهه تولد يافت . خاندان وى از عهد شاه جهان در امروهه سكونت داشتند . مولانا محمد عبادت نه فقط خود در علوم فقه و اجتهاد تبحر داشت ، بلكه در امروهه به ترويج علوم دينى پرداخت . وى در زادگاه خود و لكنهو تحصيل علم كرد و از غفران مآب به دريافت اجازهء اجتهاد نايل آمد .\r\nمولانا محمد عبادت در امروهه مسجدى بنا كرد و در آن مسجد نماز جمعه و جماعت تشكيل داد ولى چون مسجد كوچك بود ، حاجى اشرف على عظيم‌آبادى آن را در سال 1233 ه ق وسعت بخشيد .\r\nمولانا محمد عبادت مساجد را آباد كرد و به مردم علم دين آموخت .\r\nوى در 1 شعبان سال 1225 ه ق / 10 سپتامبر 1810 م وفات يافت .\r\nعلم و عمل مولانا محمد عبادت بر مردم تأثيرى بسزا گذاشت و طلاب علوم دينى را مستفيض كرد و بعلاوه در مسايل اقليدس استاد بود و از اين لحاظ به شهرت رسيد . استاد وى در اين‌گونه مسايل مولوى بركت حنفى بوده است .\r\nمولانا محمد سيادت فرزند اوست .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\n\r\nمحمد عباس ، مفتى 1224 ه ق / 1809 م 1306 ه ق / 1889 م\r\nالعلامة المطلق آية اللّه مفتى سيد محمد عباس بن سيد على اكبر جزائرى شوشترى در ماه ربيع الاول 1224 ه ق / 8 مارس 1809 م در لكنهو متولد شد . جد بزرگوارش سيد نعمت اللّه جزايرى بود كه فرزندانش در دكن و لكنهو سكونت گزيدند .\r\nمولانا مفتى محمد عباس از علماى شبه قارهء هند بود و از لحاظ علمى مقام والايى داشت ، چرا كه در فراگيرى علوم از قدرت و نيروى فوق‌العاده‌اى برخوردار بود . وى از كودكى به تحصيل علم پرداخت و از لهو و لعب متنفر بود ، زبان فارسى را نزد پدرش ياد گرفت و فقه و اصول و كلام و حديث و علوم معقول را در محضر سيد حسين و سيد العلماء آموخت و بعلاوه مدت هجده سال در خدمت مولوى عبد القدوس و عبد القوى درس خواند و نبوغ و استعدادهاى ذاتى خود را به منصهء ظهور رساند .\r\nدر سن دوازده‌سالگى كتاب « بنياد اعتقاد » ( منظومهء مشهور ) و در چهارده‌سالگى مثنوى « من و سلوى » كه نشانهء عظمت و ذكاوت و شايستگى و بلندى فكر اوست ، نوشت . وى به زبان عربى تسلط كامل داشت . در مجلسى كه سيد العلماء به علت كسالت نتوانست سخنرانى كند و در آن مجلس عظيم كسى كه جز او جرأت سخنرانى نداشت از مفتى درخواست شد كه لب به سخن بگشايد . وى پس از كسب اجازه بالاى منبر رفت و بعد از چند لحظه سكوت و تفكر چنان خطبه‌اى ايراد كرد كه همهء حاضران مجلس در شگفت ماندند و صداى شور و تحسين و درود بلند شد و پس از ختم سخنرانى ، مولانا سيد حسن او را در آغوش گرفت و به او آفرين گفت . مولانا محمد عباس به خاطر تيزهوشى و حضور ذهنش مورد احترام استادان خود بود ، تا آنجا كه علماى بزرگ كشور مانند سلطان العلماء مولانا سيد محمد و سيد العلماء مولانا سيد حسين او را از فرزندان خود عزيزتر داشتند .\r\nمفتى محمد عباس در « اوراق الذهب » و « ديوان رطب العرب » مديحه‌سراييهاى فراوان كرده و آن دو بزرگوار را تحت تأثير قرار داده است به‌طورى كه وسائل تقرب او را در نزد امرا و سلاطين فراهم آوردند .\r\nاز كارهاى مهم مفتى ، نوشتن تفسير « روائح القرآن » است و در مورد حديث ، كتاب « منابر الاسلام » را نوشت و در فقه « شريعت غرّا » و « حاشيهء شرح لمعه » را تحرير كرد و مىتوان گفت كه در تمام علوم كتابهاى مفصل و مختصر را به رشتهء تحرير درآورده است و با خواندن\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nكتابهاى او خواننده متوجه مىشود كه مفتى در رشته‌هاى مختلف تخصص داشته است . وى از كودكى شعر مىسرود و به هنگام نگارش تاريخ مانند يك مورخ واقعى استدلال مىكرد . او در زمينهء فقه ، فقيه مطلق و در اصول ، استاد كامل و در علم هيئت محققى ممتاز و در عين حال بسيار ساده و درويش مسلك و دانش‌پرور و اديب و عابد و نيز انسانى كامل بود . ميرزا محمد هادى عزيز در كتاب « تجلّيات » شرح حال مفتى را به‌طور كامل نوشته و شخصيت او را مجسم كرده است .\r\nمن خود در منزل نجم العلماء دوسه كتابخانه را ديدم كه كتابهاى قلمى مفتى و ساير نوشته‌هاى او به چشم مىخورد ، چنان‌كه بيش از 150 جلد كتاب از او به چاپ رسيده و تعداد زيادى نيز به صورت غير چاپى باقى مانده است .\r\nسلطان العلماء او را به سمت مفتى لكنهو نامزد كرد و پادشاه در سال 1261 ه ق او را با لقب « تاج العلماء » و « افتخار الفضلا » ملقب ساخت ، وى دستور العملى در مورد قضاوت و فتاوا تنظيم كرد و براى قضاوت اوده فرستاد .\r\nمفتى كتابهاى زيادى در هيئت و فلسفه ، تاريخ و مناظره ، رجال و حديث ، كلام و عقايد ، انشا و مراسلات ، حساب و منطق نوشته بود كه همه در سال پرآشوب 1857 م از بين رفتند . او نيز تا زمانى سرگردان و آواره از وطن بود .\r\nدر دربار اوده سمت قضاوت داشت و در مدرسهء سلطانيه نيز تدريس مىكرد و از اركان محترم شهر به شمار مىرفت ، ولى بااين‌كه در لكنهو دچار مشكلات شده بود و در شهرهاى عظيم‌آباد ، كلكته ، كانپور ، بنارس ، در سرگردانى به سر مىبرد ، قلم را به زمين نمىگذاشت و آنچه از آثارش از بين رفته بود دوباره جبران كرد .\r\nمفتى در آخر عمر در لكنهو سكونت گزيد و بااين‌كه بسيار ضعيف شده بود ، به درس و موعظه ، فعّالانه ادامه مىداد ، متأسفانه با درگذشت فرزند جوانش بعد از پنج ماه در 25 رجب 1306 ه ق / مارس 1889 م در لكنهو درگذشت و در حسينيهء غفران مآب به خاك سپرده شد .\r\nفهرست شاگردان مفتى بسيار طولانى است ، مهمترين آنان نجم العلماء و استاد سيد نجم الحسن بودند كه شخص اخير از فضلا به شمار مىرفت و تصانيف مفتى را محفوظ نگهداشت و در انتشار آنها همّت گماشت .\r\nفرزندان او عبارتند از : مولانا محمد وزير ؛ مولانا نور الدّين ( درگذشتهء 8 ژوئن 1912 م / 1330 ه ق ) ؛ مولانا سيد حسن ( درگذشته 12 ژوئن 1912 م / 1330 ه ق ) ؛ نور العلماء\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nمولانا سيد حسن ( ولادت 14 رمضان 1276 ه ق وفات 28 صفر 1306 ه ق ) ؛ مفتى بزرگ مولانا سيد محمد على ( درگذشته 17 ژوئيه 1941 م / جمادى الثانيه 1360 ه ق ) ؛ مفتى كوچك مولانا سيد احمد على ( درگذشته به سال 1380 ه ق ) .\r\nتصانيف او عبارتند از : تفسير : روائح القرآن ( عربى ، چاپى ) ؛ تفسير سورة الرحمن ( عربى ، خطى ) ؛ تفسير سورة ق ؛ تفسير آية سيتجنبها الاشقى ( عربى ، خطى ) ؛ انوار يوسفيه ( فارسى ، خطى ) ؛ حواشى التفسيرية .\r\nبه علاوه 125 جلد كتاب در كتاب بىبها از او ذكر شده است . اما تفصيل آنها ديده نشد . من نام كتابهايى را مىنويسم كه چاپ شده و در كتابخانهء من موجود است .\r\nعربى : تعليقه انيقه حاشيهء شرح لمعه ( چاپ لكنهو ، عربى ) ؛ الشريعة الغرّا ( 2 جلد چاپ عظيم‌آباد ) ؛ منابر الاسلام ( 2 جلد ، موعظه و حديث ، چاپ لكنهو ، 1311 ه ق ) ؛ لسان الصباح ( بيان طلوع آفتاب وقت نماز ) ؛ رطب العرب ، ديوان اشعار ( چاپ لكنهو ) ؛ الشعلة الجوالة ، حرق قرآن ، ( لكنهو ، عربى و فارسى ) ؛ مثنوى المرصع ، اجناس جناس ( لكنهو ، 1307 ه ق ) ؛ بيت الحزن ، ( مثنوى فارسى ، امروهه 1310 ه ق ) ؛ آب زلال ، عربى و فارسى ، لكنهو ، 1252 ه ق ) ؛ مثنوى نان و حلوا ( لكنهو ) ؛ رياحين الانشاء ( فارسى ، لكنهو ) ؛ مثنوى بنياد اعتقاد ( لكنهو ) ؛ نصر المؤمنين ، رد يهود ( لكنهو ) ؛ يد بيضا ( لكنهو ) ؛ ظل ممدود ( مكاتيب علماى عرب و عجم ، لكنهو ) ؛ المواعظ القرآنية ؛ مواعظ لقمانيه ؛ موعظهء حسنه ؛ موجزهء رابعه .\r\nكتابى مبسوط دربارهء مفتى به نام « تجليات » ( چاپ انتشارات نظامى لكنهو ) موجود است .\r\n\r\nمحمد عباس شروانى 1241 ه ق / 1825 م 1315 ه ق / 1898 م\r\nشيخ عباس بن احمد بن محمد شروانى يمنى لكنهوى از نسل حضرت جابر بن عبد اللّه انصارى بود . اين خاندان از مدينه به بغداد و همدان كوچ كردند . ميرزا محمد ابراهيم خان همدانى از مقام وزارت استعفا كرد و به نجف اشرف رفت ، اما پسرش مستوفى الملك ميرزا محمد عليخان به قهر نادرى گرفتار آمد و برادرش ميرزا محمد حسن خان ترك وطن كرد و به هند رفت و در بنارس سكونت گزيد .\r\nميرزا محمد تقى فرزند مستوفى الملك محمد عليخان مخفيانه به يمن رفت و به نام شيخ\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nمحمد شروانى معروف شد ، شيخ محمد از يمن به نجف آمد و نزد سيد مهدى طباطبايى فقه و اصول خواند و بعد از تمام شدن درس ، نزد عمويش به بنارس ( هند ) رفت ، مدتى بعد از آمدن شيخ محمد ، ميرزا محمد حسن درگذشت و شيخ محمد هم به لكنهو رهسپار شد و در آنجا آصف الدوله ( 1212 ه ق ) حاكم بود . وى از شيخ محمد پذيرايى كرد ولى ديرى نگذشت كه شيخ محمد به يمن رفت و در حديده سكونت گزيد . شيخ احمد فرزند شيخ محمد در يمن به دنيا آمد و پدربزرگ مادرىاش سيد محمد حيدر بغدادى بود .\r\nشيخ احمد بعد از كسب كمال در يمن به كلكته رفت ، حكام فرنگ ( انگليسيها ) او را به تدريس زبان عربى در مدرسهء عاليه مأمور كردند . شيخ احمد از كلكته به لكنهو وارد شد و در آنجا با دختر ركن الدوله سيد محمد اسماعيل خان رضوى مرشدآبادى ازدواج كرد و محمد عباس از اين زن به دنيا آمد .\r\nتاريخ ولادت محمد عباس 22 شوال ( 1241 ه ق / 20 مى 1825 م و زادگاهش بنارس بوده است . وى در محضر پدرش و نيز مير خيرات عليخان مشتاق تعدادى از كتابها را خواند و فنون سپاهيگرى نيز آموخت . شيخ احمد على نيز در 19 ربيع الاول 1256 ه ق درگذشت و محمد عباس مجبور به ترك خانه و ديار خود شد ، ابتدا به دكن و سپس به دهلى رفت .\r\nوى در سال 1315 ه ق / 1898 م در بهوپال درگذشت و در كربلا واقع در جادهء احمدآباد به خاك سپرده شد .\r\nشيخ محمد عباس با تخلص « رفعت » و « سرور » به زبان عربى و فارسى و اردو شعر مىسرود و به زبان عربى كتابهاى زيادى نوشت ، چرا كه او اديب بزرگ زبان عربى بود و با علم كلام و تاريخ هم آشنايى داشت و داراى كتابخانه‌اى بسيار بزرگ بود .\r\nابو القاسم محتشم و ابو الحسن محترم از فرزندان او به شمار مىروند .\r\nتصانيف او عبارتند از : زينة الانشاء ، ( چاپ لكنهو ، مجموعه وقيع‌نامه‌ها و مراسلات عربى ) ؛ گلدستهء انشاء ( ادباى هند و ايران به نام محمد عباس ) ؛ نجم الثاقب ، نامه‌هايى كه علماى عرب به شيخ احمد على نوشتند ( عربى ، چاپى ) ؛ حمايل الادب ، نامه‌هايى كه ادباى عرب به مولانا احمد نوشتند ( چاپى ، هند و بيروت ) ؛ روضة الصمى ، نامه‌هايى كه علماى هند به مولانا احمد نوشتند ( چاپى ) ؛ مراسلات احمدى ، نامه‌هاى فارسى علامه يمنى ( چاپى ) ؛ انسان الانسان ؛ تسر الناظرين ، سبحة العسجد ؛ قيصرنامه ؛ تاريخ سلاطين عثمانيه ( چاپ 1280 ه ق ، كانپور ) ؛ سلطان‌نامه ، از عبد العزيز تا عبد الحميد ثانى ( بمبئى ) ؛ تزك افغانى ، تاريخ افغانستان ( مفيد عام\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nآگره ) ؛ ترجمه فارسى تاج الاقبال ( چاپ آگره ) ؛ چارچمن ، تاريخ دكن ( مطبعه جعفرى ، لكنهو ، چاپ دوم با اضافهء محبوب السير ) ؛ تاريخ آل امجاد ، تاريخ ائمهء اهل بيت ( چاپ دهلى ) ؛ تاريخ سيلان ( چاپ دهلى ، اردو ) ؛ تاريخ اندلس ( چاپ دهلى ، اردو ) ؛ تاريخ دلچسب ( چاپ دهلى ، اردو ) ؛ تاريخ نفيس ( چاپ دهلى ، اردو ) ؛ تاريخ قلائد الجواهر ( چاپ بمبئى ) ؛ تاريخ اسماعيليان ، نقد روان ، سكه‌هاى مصور پادشاهان ( بمبئى و بهوپال ) ؛ گرامىنامه تاريخ سلاطين تيموريه ( فارسى ) ؛ آيين بهلين ، سانسكريت ، ترجمهء فارسى كتاب قانون ( چاپ آگره ) ؛ آيين محبوب ، كتاب قانون ( فارسى ) ؛ چشمهء نوش ؛ آداب و قوانين سلطنت ، فارسى ( ترجمهء اردو هم چاپ شده است ) ؛ داستان باستان ، تاريخ مالوه ( فارسى ) ؛ روان‌افزا ، نشاط افزا ، نور ديده ( هر سه كتاب مشتمل بر ادب و شعر منتخب و تذكره است و چاپ نشده‌اند ) ؛ قياسات القياس ؛ همايون‌نامه ؛ انشاى فارسى : مجموعه‌نامه و مراسلات به نام ادباى ايران و هند ؛ سرّمن‌رأى :\r\nتأليفى ( فارسى ، دربارهء علم جفر ) ؛ آرسى يارسى ( فرهنگ فارسى قديم و عربى و تركى ) ؛ بهارگل ؛ ساغرمل ؛ گل نسرين ؛ لخلخهء عبهرى ؛ لطايف و حكايات شعرا و احوال محمد عباس ؛ افسانهء منظوم براى كودكان ؛ راز ازل ؛ مجموعهء مقالات ؛ داستان شگرف ( ترجمهء فارسى از افسانهء عجايب اردو ) ؛ گل صدبرگ ؛ يك‌صد نامه به زبان فارسى كه در آنها كلمات عربى اصلا استعمال نشده است ؛ راح روح ؛ زرناب ؛ سرور و سرور ؛ سلك گوهر ؛ درّ نجف ؛ پنج مثنوى ، فارسى ؛ منظومات رفعت ؛ قصايد و اشعار فارسى ؛ مجربات عباسى ؛ نسخه‌هاى مجرب ؛ تابوت سكينه ؛ اوراد و وظايف مجرب ؛ خير العلم ، اصول و فروع مذهب شيعه ؛ تقرير دلپذير ؛ جواب شافى بيان كافى ؛ جواب باصواب ؛ مناظره و علم كلام ( چاپ لودهيانه ) ؛ ديوان رفعت .\r\n\r\nمحمد عباس ( پاراچنار ) 1364 ه ق / 1945 م\r\nمولانا محمّد عباس جوانى عالم و فاضل و از اهالى « شلوزان پاراچنار » بود . پس از تحصيل علوم در ايران و عراق به موطن خود بازگشت . او فردى بسيار مهربان و مهمان‌نواز و نيز عابد و متقى بود . مولانا يوسف حسين او را از نزديك مىشناخت . او مىگويد كه مولانا عباس در شمس‌آباد بلوك فرخ‌آباد ، يوپى ، هند ، زندگى مىكرد و همان جا در عنفوان جوانى درگذشت . سال وفاتش به‌درستى معلوم نيست ولى اين واقعه مربوط به حدود سال 1945 م مىباشد .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\n\r\nمحمد عباس ، بلتستانى 1240 ه ق / 1822 م 1310 ه ق / 1892 م\r\nمولانا حجة الاسلام آقا سيد محمد عباس موسوى عالم جليل القدر و مبلّغ عظيم الشأن اسلام چهترون ( پگر ، بلتستان ) بود ، وى تحصيلات نهايى را در عراق گذراند . من عكس او را كه مربوط به سال 1292 ه ق است ، در كراچى نزد مولانا على مدبر ديده‌ام در آن عكس مولانا محمد عباس به اتفاق سيد محمد كشميرى نشسته است ، عمر مولانا در عكس بيش از پنجاه سال ديده مىشد . اگر حدس من درست باشد تولدش در سال 1240 ه ق اتفاق افتاده است .\r\nمولانا محمد عباس در تبت خورو كرگل و مناطق لدّاخ با زحمات زياد به تبليغ دين پرداخت و بوداييان و ديگر غير مسلمانان را به اصول اسلام آشنا ساخت و آنها را مسلمان كرد . نوربخشيها و ساير گمراهان و جاهلان اهالى كوهستان را با روش آيين محمّدى آشنا ساخت . مولانا محمد عباس فردى عالم و مدرس بود . وى براى انجام فريضهء حج از وادى هيماليا و كوه‌هاى كشمير خارج شد و خود را به سرزمين مقدس رسانيد و او مساجد و حسينيه‌ها را آباد كرد و به تأسيس مدارس پرداخت ، چنان‌كه مدرسهء قائميه از يادگارهاى اوست . سيد محمدطه و على آقا از فرزندان او به شمار مىروند .\r\nمزار سيد محمد عباس در چهترون مركز تجمع خاص و عام است .\r\nعلاوه بر مراثى و قصايد بعضى از تأليفات غير چاپى او هم موجود است .\r\n\r\nمحمد عسكرى جونپورى 1117 ه ق / 1706 م 1190 ه ق / 1777 م\r\nمولانا سيد محمد عسكرى بن سيد ضياء الدّين جونپورى از خاندان مفتى ابو البقاء « 1 » بود كه\r\n\r\n\r\n","description":"","footnote":"\r\n( 1 ) - ابو البقاء بن ملا محمد درويش جونپورى زيدى جدّ اعلاى سيد و سادات محلهء مفتى بود . حكيم محمد مهدى در تكملهء خود در جلد دوم براساس تجلّى نور و اطلاعات خود دربارهء او چنين بيان مىدارد :\r\nمحمد درويش واسطى زيدى جونپورى نزد شيخ الملك مبارك خير محمدى و استاد الملك ملا محمد افضل كسب فيض كرد . تاريخ وفاتش 17 ذىالحجه 998 ه ق است .\r\n0 مفتى سيد ابو البقاء بن درويش محمد ، نزد پدرش علوم معقول و منقول را فراگرفت و سپس از ملا محمد\r\n","page_name":" 581 ","page_number":581},
  {"content":"\r\n\r\nدر جونپور مقام علمى داشت به‌طورى كه او را جانشين سيد غلام مصطفى بن مير علامه محمد حفيظ مىدانستند . هر دو شخص در فيض‌آباد با يكديگر ملاقات كردند . قاضى سيد غلام مرتضى او را به خلوت برد و تا مدت زيادى با او صحبت كرد و خوشحال بيرون آمد و به مردم\r\n\r\n\r\n","description":"","footnote":"\r\n( ديوگامى ، شاگرد ملا عبد الرشيد مؤلف رشيديه ) به دريافت مدارك علمى نايل آمد و حكومت دهلى او را به سمت قاضى منصوب كرد . وى در 22 جمادى الاولى 1040 ه . ق درگذشت .\r\n0 ملا محمد صادق بن مفتى ابو البقا ، بعد از تحصيل علم در نزد پدر و اساتيد معاصر ، تربيت‌كنندهء شاهزاده بهادر شاه شد . پدرش بر شرحهاى ملا جامى و ملا قطبى ، و پسرش بر شرحهاى زنجانى و شرح مائة عاملى حواشى نوشتند .\r\n0 ملا محمد باقى بن ابو البقاء ، شاگرد ملا محمود جونپورى بود و در رياضى و حكمت شهرت داشت . آداب باقيه و نيز شرح بر شريفيه و ابحاث باقيه بر مناظره رشيديه را به فارسى نوشت و در 20 ربيع الثانى 1086 ه ق درگذشت .\r\n0 مفتى سيد مبارك بن ابو البقا كه نقش نگينش « مبارك را بقا از ذات باقى است » ، بود . در الله‌آباد تحصيل علم كرد و به دهلى رفت و بعد از دريافت مدرك افتاء به عنوان مفتى جونپور به وطن بازگشت و خانقاهى در محلهء مفتى جونپور بنا كرد و در بالاى در نوشت : « المصطفى مدينة العلم و على بابها » و در 20 رمضان 1098 م درگذشت .\r\n0 ملا محمد حفيظ ؛ شاگرد عموى خود سيد مبارك و فردى صوفىمنش بود . عالمگير شاه او را به دهلى خواست و او به دهلى رفت ، اما همه چيز را گذاشته و دل‌شكسته به وطن خود بازگشت و در 22 شوال 1128 ه ق درگذشت .\r\n0 مولوى محمد راجى نوهء ملا محمد حفيظ ، عالم جليل و فردى فقيه بود و « افقه الفقهاء » ناميده مىشود و به تدريس اشتغال داشت ، وى در 17 ربيع الاول 1183 ه ق درگذشت و در فيض‌آباد به خاك سپرده شد .\r\n0 قاضى خوب اللّه نبيرهء ملا محمد حفيظ ، يك‌صد حديث را حفظ كرد و قاضى الله‌آباد بود .\r\n0 نواب شجاع الدوله به الله‌آباد آمد و با خوب اللّه ملاقات كرد . نواب پرسيد : نام شما چيست ؟ پاسخ داد :\r\nخوب اللّه . نواب پرسيد : خوب فارسى و اللّه عربى ، اين چه نوع تركيب است ؟\r\nوى پاسخ داد كه براى نام ، معنى لازم نيست .\r\nشجاع الدوله گفت : قاضى و نام بىمعنا ؟\r\nقاضى گفت : وقتى اين نام را گذاشته بودند ، من قاضى نبودم . نواب لبخند زد و با او معانقه كرد .\r\n","page_name":" 582 ","page_number":582},
  {"content":"\r\n\r\nگفت : « تاكنون من از يادآورى مرگ نفرت داشتم اما خدا را شكر كه حامل بار امانت خود را پيدا كردم و ديگر از مرگ هراسى ندارم : مؤلف « مظهر الأحدية فى بيان الانساب السادات الزيدية » مىگويد : مرحوم مولانا محمد عسكرى ، معاصر ملا عيوض و شيخ على حزين و در زمان خود در علم ظاهر و باطن بىنظير بود . ( مظهر الأحدية . . تأليف سيد الاحد ، چاپ مطبعه كاظمى جونپورى 1914 م / 1332 ه ق ، ص 8 ) .\r\nغلامحسين طباطبايى او را جزو سادات كرام و اعيان ذى احترام جونپور ذكر كرده است و نظرات خودش را اين‌طور بيان داشته :\r\n بود آن سيد ستوده صفات * كرده از علم خويش اخذ صفات\r\nمنطقش را ز دار علم و حكم * در اشارات او شفا مدغم\r\nطلعت او مطالع الانوار * متجلّى غوامض اسرار \r\nوى در علوم و فنون از نوادر زمان خويش بود و در علوم معقول و منقول تبحرى خاص داشت .\r\nمولانا محمد عسكرى غرور و تكبر ، تظاهر و اظهار فضيلت را بد مىدانست و از كسى بد نمىگفت و غيبت‌كنندگان را با نرمى و خوش‌اخلاقى از غيبت منع مىكرد . اخلاقش تعداد زيادى از مردم را به خود جلب كرده بود . از ابيات زير نكات ارزنده‌اى دربارهء شخصيت مولانا به دست مىآيد :\r\n چون مرد ميرعسكرى آن منبع علوم * از عين علم نيك نگه كن كه نور رفت\r\nتاريخ فوت وى ز خرد خواستم بگفت * علّامه اماميهء جونپور رفت\r\nنور مطلق سيد السادات جلوه‌گاه حق * قطب قطب العارفين سيد محمد عسكرى\r\nمير سيد عسكرى كو در علوم * فوقيت بر فاضلان وقت برد\r\nغرّه ذوالحجه ، يكشنبه به شب * جان به جانان عاشقانه سپرد\r\nگفت تاريخ وفاتش قادرى * آه سيد عسكرى وقت مرد \r\nمولانا فرزندى نداشت . ولى شاگردان خود را از اولاد عزيزتر داشت ، از ميان شاگردان او علاوه بر عبد القادر بن خير الدّين عماد و عبد العلى ، اسامى ديگران از تاريخ محو شده است .\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n\r\nمحمد عسكرى لكنهوى 1289 ه ق / 1872 م\r\nسيد محمد عسكرى بن محمد شاه بن محمد يكى از علماى ممتاز عهد خود بود . وى نزد مولانا سيد مرتضى و مولانا سيد حسين در فقه و اصول و عقايد به كمال رسيد و در 1289 ه ق درگذشت ، ماده تاريخ وفات او جملهء زير است :\r\n« به جنان به قرب خدا رسيد » .\r\n\r\nمحمد عسكرى امروهوى 1232 ه ق / 1816 م 1289 ه ق / 1872 م\r\nمولانا سيد محمد عسكرى بن مولانا سيد محمد سيادت امروهوى در سال 1232 ه ق در امروهه متولد شد . پدر و جد بزرگوارش از علما و فقهاى عصر خود بودند . مولانا محمد عسكرى نيز راه آنان را اختيار كرد و پس از تحصيلات مقدماتى در نزد پدرش و استادان معاصر به لكنهو رفت و در تفسير و حديث ، فقه و اصول ، طب و فلسفه ، هيئت و هندسه و منطق به كمال رسيد و بعد از دريافت اجازات از سلطان العلماء و سيد العلماء به زادگاه خود بازگشت و از نظر طبابت به بيماران و از نظر فقاهت به مؤمنان خدمت كرد و مانند پدر و جدش به تعمير و عمران مساجد پرداخت و دلدار حسين را در سال 1282 ه ق براى توسعهء مساجد از لكنهو خواست و مدت پنج سال در عمران و آبادى مساجد همّت گماشتند .\r\nوى در سال 1289 ه ق درگذشت و سيد حسين از فرزندان او به شمار مىرود .\r\n\r\nمحمد عسكرى شاه ، كشميرى 1250 ه ق / 1834 م 1329 ه ق / 1911 م\r\nمولانا محمد عسكرى شاه در لكنهو متولد شد و پس از تحصيلات ابتدايى در محضر استادانى بزرگ در علوم معقول و منقول به درجهء كمال رسيد وى شاگرد رشيد تاج العلماء و فردى بسيار متقى بود ، هنگامى كه از خانه بيرون مىآمد و در خيابان راه مىرفت چهره‌اش را مىپوشاند تا ديدگانش به نامحرم نيفتند و از آنجا كه صاحب نفس قدسيه و اخلاق كريمه بود پس از اينكه به عظيم‌آباد پتنه رفت مورد احترام مردم قرار گرفت به‌طورى كه هندو و مسلمان به او گرايش پيدا كردند .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nوى در 29 رجب 1329 ه ق وفات يافت و در تشييع جنازهء او شيعه و سنى شركت داشتند و حتى هندوان نيز عزادار بودند .\r\n\r\nمحمد عسكرى امروهوى 1300 ه ق / 1883 م 1381 ه ق / 1962 م\r\nابو الفاروق سيد محمد عسكرى فرزند سيد عابد حسين در ذىالحجه 1300 ه ق در امروه به دنيا آمد .\r\nدروس اردو و فارسى و عربى را به سبك قديم فراگرفت و به دبيرستان دولتى باندا رفت و بعد در كليساى كرسنت كانپور زبان انگليسى آموخت و به مطالعهء علوم دينى پرداخت و چون در كانپور با مسيحيان مباحثه و مصاحبه داشت ، در روزنامهء نورافشان ، لودهيانه و فصلنامهء كانپور نوشتند كه محمد عسكرى مسيحى شده است وى براى تكذيب اين خبر كتابى به نام « تحفهء محمّديه » نوشت و سپس موضوع مسيحيان و مسيحيت را دنبال كرد و بعلاوه با پيروان مذهب هندو و آريايى به بحث و مباحثه پرداخت .\r\nدر همان زمان تبليغ مذهب « قاديانى » شدت يافته بود ، و او دو كتاب به نامهاى :\r\n« للقول المتين فى قطع الوتين » و مدتى بعد « تحفهء رحمانيه » را منتشر كرد . وى در سال 1905 م در بهرايچ در ادارهء پست مشغول به كار شد و در اين هنگام بود كه در پاسخ موضوعات اختلاف برانگيز عبد الشكور ، مدير « النجم » ( القول الجزم فى انتشار النجم ) و آيهء استخلاف و اهل خلاف مطالبى به رشتهء تحرير درآورد .\r\nدر مناظره عليه آرياييها كه در سال 1913 م با رهبر آنان « مهاشه‌ست ديوجى » اتفاق افتاد او را شكست داد . وى انجمنى به نام « ديانندمت كهندن سبها » را تأسيس كرد كه بعدها به نام « انجمن اشاعة الاسلام » شهرت يافت . محمد عسكرى ضمن مناظره با آرياييها و تشكيل انجمن « اشاعة الاسلام » در اتحاد بين شيعه و سنى موفقيتهايى به دست آورد .\r\nمحمّد عسكرى دوباره با مبلّغين ميرزايى در سال 1918 م در كوه سورى مناظره تشكيل داد و مولانا محمّد هارون را وادار كرد تا دو كتاب در اين زمينه به نامهاى زير بنويسد :\r\n« السيف اليمانى على المسيح القاديانى » و « ابطال التناسخ » .\r\nدر همان روزها در امروهه محمود احمد عباسى اتحاد بين شيعه و سنى را از بين برد و بين آنها اختلاف درگرفت و محمد عسكرى در اين هنگام به نوشتن چند رساله ( « دافع البهتان و التقية\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nفى الاسلام » و « نيازنامه » ) اقدام كرد و به رفع اختلافات پرداخت و يك رسالهء ديگر به نام « رقيمة الوداد الى مدير الاتحاد » بر رسالات خود اضافه كرد .\r\nمحمود احمد عباسى در سال 1935 م مبادرت به نوشتن كتابى كرد و مولانا در پاسخ آن « سرمه چشم عباسى » و « آفتاب صداقت » نوشت .\r\nهمچنين در سال 1935 م كتابى از او به نام « القول الجميل فى التوراة و انجيل » از طرف مؤيد العلوم مدرسة الواعظين لكنهو منتشر شد كه موضوع تحريف تورات و انجيل را ثابت كرده است .\r\nمحمد عسكرى فردى كثير العيال و نحيف و نزار بود ، ولى در عين حال به خدمات دينى ادامه داد . سرانجام بعد از يك‌عمر طولانى در 27 فوريه 1962 م / مطابق با 21 رمضان 1381 ه ق درگذشت .\r\n\r\nمحمد على مشهدى 945 ه ق / 1538 م\r\nمحمد على مشهدى در زمان سكندر لودهى از مشهد مقدس وارد هند شد و در دهلى سكونت گزيد . وى فردى عالم و زاهد بود و مردم به او گرايش پيدا كردند . مقبرهء او در نزديكى منار قطب و دروازه علايى دهلى است . محمد على در آن زمان به نام « امام على مشهدى » شهرت داشت و مزارش به نام « درگاه امام ضامن » مشهور است . على اصغر حكمت ، سفير ايران در هند دربارهء مقبرهء او چنين مىنويسد :\r\nدر جنب منار قطب الدّين ايبك نزديك دروازهء بزرگ علايى مقبره‌اى موجود است متعلق به يكى از سادات شيعه به نام امام محمد على مشهدى .\r\n« اين مقبره به درگاه امام ضامن معروف است و نيز وى به « سيد حسينى پاىمنار » مشهور بوده است . صاحب قبر در زمان سكندر شاه لودهى از مشهد مقدس به هندوستان آمده و در دهلى اقامت اختيار كرده است . مقبرهء او در حجرهء مربع بسيار ظريفى است كه به امر خود او در حيات او از سنگ مرمر ساختمان شده و بعدا در آنجا مدفون گرديده است به سال 944 هجرى و بر سر در ورودى آن اين كتيبه به فارسى منقوش است :\r\nبسم اللّه الرحمن الرحيم وظيفهء حمد و دعايى كه مجاوران حظيرهء قدس و ساكنان روضهء امن به آن قيام نمايد ( كذا ) نثار خداوندى كه مقربان درگاه او دنيا و آخرت و نقد جان و آب و گل را صرف بارگاه او فرموده و درود وافره و تحيات متكاثره به مشهد معطر و حظيرهء منوّر شفيع روز\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nمحشر و آل و اصحاب اطهر و اصل و متواصل باد و فى موقع . ضرب الخيرات و مسير البريات توفيق ازلى رفيق حضرت هدايت مرتبت محمد محمدت ، على صفوت ، حسنى عشيرت ، حسينى نسب ، عمدهء سادات عظام ، خلاصهء اتقياى كرام ، عالى عيسى ترك و موسى تجريد ، كوه عزلت و تفريد ، المؤيد من عند اللّه الغنى قطب الملة و الطريقة سيد حسنى الحسينى گردانيد تا اين بقعهء شريف و منزل لطيف را احداث نمود و وصيت فرموده كه چون مدّت حياتش كه به ذيل قيامت پيوند به او به سر آيد و به تشريف ادخلوها بسلام آمنين مشرّف گرديده به‌سوى حظيرهء قدس و روضهء انس پرواز نمايد مقبرهء فائض الانوار آن حضرت اين بقعهء نامدار باشد و كان اتمام هذه البقعة فى شهور سنة اربع و اربعين و تسعمائته » . 944 ه ( على اصغر حكمت ، نقش پارسى بر احجار هند ، ص 56 ، آثار الصناديد ، ص 67 ) .\r\n\r\nمحمد على ، مرشدآبادى ، دكنى 1117 ه ق / 1705 م 1193 ه ق / 1779 م\r\n« سيد الاجل ، علامة الورى ، الحبر اللوذعى ، كاشف السرائر و الرّموز الازلى ، سيد محمد على مد ظل اللّه تعالى ظلال افضاله علينا و على جميع المؤمنين بلطفه الجلى » ، اين القاب را غلامحسين طباطبايى در سير المتأخرين نوشته است كه نشان‌دهندهء اثر و شهرت مولانا مىباشد .\r\nسلسله اجداد و پدر مولانا بدين شرح است :\r\nمير عبد اللّه بن مير ابراهيم ، جدّ مادرى مير محمد شفيع ، مير عبد اللّه زيدى حسينى يزدى از يزد به اورنگ‌آباد دكن نقل مكان كرده بود و همسرش دختر مير محمد شفيع بود .\r\nمولانا محمد على در اورنگ‌آباد متولد شد و تاريخ تولدش دوم رمضان 1117 ه ق است .\r\nوى در خاندان اهل علم و در محيط عالى چشم به جهان گشود و طبق معمول قرآن مجيد و كتابهاى ابتدايى را خواند و حافظه‌اى قوى و ذهنى درّاك داشت ، اشعار الفيه را خوانده بود تا آنجا كه به ديگران درس مىداد وى در سن هجده‌سالگى با بزرگان خانواده در سال 2 / 1131 ه ق عازم عتبات عاليات گرديد و مدت بيست سال در عراق و فارس با بزرگان اهل دانش در تماس بود و در شهرهاى بزرگ به تحصيل علم پرداخت . استادان او به شرح زير بوده‌اند :\r\nعالم ربّانى حاجى اسماعيل خاتون‌آبادى ؛ مولانا حاجى عبد اللّه هندى ؛ مير محمد تقى مشهدى ؛ ملا محدم صادق اردستانى ؛ مير محمد حسين نوهء ملا محمد باقر مجلسى ؛ ملا محمد\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nعلى قاينى ؛ مير محمد طاهر خاتون‌آبادى ؛ مير معصوم خاتون‌آبادى و چند تن ديگر .\r\nدر سن بيست‌سالگى به اصفهان رفت و در آن هنگام كتاب شفا و اشارات و نيز علوم منقول را مطالعه و كتابهاى متداوله را تدريس مىكرد ، مير محمد تقى مشهدى ، مير محمد حسين ، مير زين العابدين نوهء علامه مجلسى و همچنين حاجى نصير ( در شيراز ) ، مير محمد تقى مشهدى ( در اصفهان ) و ملا محمد صادق اردستانى از استادان معروف او بودند . وى از ايران به عزم حج حركت كرد و چند ماه در سند اقامت گزيد . سپس ازآنجا به احمدآباد و سورت و به اورنگ‌آباد رفت و ناظم دكن به نام ناصر جنگ از او پذيرايى كرد و مانع ادامهء سفر او شد و ناچار به حيدرآباد رفت و ازآنجا از راه سيكاكول به بنگال رسيد . خواجه محمد حامد نمكى او را در هنگلى مهمان كرد و مدتى بعد به‌سوى شاه‌جهان‌آباد عازم سفر شد ، در اين سفرها سيف خان و نيز هيبت جنگ و مهابت جنگ و نواب از او استقبال شايانى به عمل آوردند .\r\nمولانا پس از مدتى سرانجام به طواف كعبه و حج بيت اللّه و زيارت مدينهء منوره مشرّف شد و در مراجعت در مرشدآباد مورد استقبال رضا خان ، نوهء حاجى احمد خان قرار گرفت و براى او منزلى آماده كرد و در همان جا سكونت گزيد و به مطالعه و تأليف كتب پرداخت .\r\nتصانيف او عبارتند از : مجالى البهيّة در فضائل پنج‌تن ( عربى ) ؛ حواشى شرح مفاتيح ملا محسن ، ( فقه ، عربى ) ؛ تصحيح و اصلاح و اضافه اخوان الصفا و خلّان الوفا ؛ شرح كافيه ، فارسى ( ناتمام ) .\r\n\r\nميرزا محمّد على دانا بن محمّد سعيد ، اشرف 1200 ه ق / 1885 م\r\nملا ميرزا محمد على بن محمد سعيد اشرف بن ملا صالح مازندرانى كه « دانا » تخلص داشت ، فردى عالم و فاضل و شاعر بود . وى در مرشدآباد درگذشت و اولادش هنوز باقى هستند .\r\n\r\nميرزا محمد على لكنهوى 1250 ه ق / 1835 م\r\nمولانا محمد على عالم فقه و اصول و شاگرد غفران مآب بود وى بعد از فارغ التحصيل شدن از لكنهو به عراق و ازآنجا به مكّه و مدينه رفت .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n\r\nميرزا محمد على لكنهوى 1287 ه ق / 1870 م\r\nمولانا محمد على بن جواد على استاد مشهور علوم منطق و فلسفه بود و در محضر سيد العلماء سيد حسين به كسب دانش و علوم دين پرداخت و در حديث علاوه بر سيد العلماء از مولانا سيد محمد نيز اجازهء روايت گرفت . آنگاه به اتفاق واجد على شاه به كلكته رفت و در 4 شعبان 1287 ه ق در همان جا درگذشت .\r\n\r\nمحمد على ، قائمة الدّين 1210 ه ق / 1795 م 1289 ه ق / 1872 م\r\nميرزا محمد على كشميرى در لكنهو به دنيا آمد و در محلهء گوله گنج اقامت گزيد و پس از تحصيلات مقدّماتى در محضر سيد العلماء عليين مكان ، مرحوم سيد صفدر حسين شاه ، مفتى ظهور اللّه و مولوى ولى اللّه شاگردى كرد و در علوم عقلى و نقلى به مقام استادى رسيد و به تدريس نيز علاقه‌مند بود . وقتى مرحوم واجد على شاه به كلكته رفته بود ، او نيز به عنوان مجتهد او را همراهى كرد و از سوى دربار ، عنوان « قوام الدّين و الايمان » گرفته بود .\r\nوى فردى بسيار متقى ، عابد ، فيلسوف ، فقيه و سخى بود . واجد على شاه به امامت او نماز مىخواند . وى در كلكته به عنوان قاضى و مفتى انجام‌وظيفه مىكرد و در قضاوت همگان از نظر او يكسان بودند .\r\nمولانا در متيابرج در 8 شوال 1289 ه ق درگذشت .\r\nميرزا محمد نقى ، مرحوم واجد عليشاه به او معيار العلماء لقب داده بود و سراج العلماء نوهء قائمة الدّين بود .\r\nفهرست شاگردان وى بسيار طولانى است ولى چند تن از آنان بدين شرح است :\r\nمولوى سيد على حسين زنگىپورى ؛ مولوى سيد زكى حسن زنگىپورى ؛ اكليل العلماء محمد محسن زنگىپورى ؛ مولوى حبيب حيدر كنتورى ؛ مولوى على حيدر كنتورى ؛ مولوى سيد شمشاد حسين زيدپورى .\r\n\r\n","description":"","footnote":"","page_name":" 589 ","page_number":589},
  {"content":"\r\n\r\n\r\nمحمد على حسن شمس 1232 ه ق / 1816 م 1312 ه ق / 1894 م\r\nنام اصلى آقا على شمس ، سيد محمد على حسن ( خراسانى الاصل ) بود وى در لكنهو متولد شد و كودكى بيش نبود كه پدر و مادرش را از دست داد شخصى به نام « كندن لال اشكى » اين كودك يتيم و در عين حال باهوش را تحت سرپرستى خود گرفت و او براى كسب دانش و علوم متداول در محضر استادانى مانند سبحان على خان كمبوه ، اوحد الدّين بلگرامى ، مولوى فضل حق خيرآبادى ، سلامت اللّه كشفى ، قاضى محمد صادق اختر ، مفتى محمد عباس و ميرزا دبير شاگردى كرد و در خوشنويسى شاگرد كندن لال اشكى بود . محمد على شاه ، پادشاه اوده به او « رنگين رقم » و « مشكين رقم » و « خان بهادر » لقب داده بود و بعد از راجه كندن لال ، نواب محمد تقى سرپرستى او را برعهده گرفت .\r\nشمس فردى اديب و شاعر عربى ، فارسى و اردو بود و چون در علم صرف و نحو تبحر داشت ، فرزندان امرا و علماى لكنهو را درس مىداد و بخشى از عمر خود را در امور وكالت گذراند .\r\nاز او اشعار زيادى باقى مانده و از همه مهمتر قصيده‌اى به زبان عربى است كه شامل سه‌هزار بيت و موضوع آن شرح حال حضرت رسول صلّى اللّه عليه و آله تا واقعهء كربلاست .\r\nمولوى محمد على حسن در سال 1312 ه ق درگذشت .\r\nمولوى غلام جبار از فرزندان اوست كه در دادگسترى حيدرآباد وكالت مىكرد و عزيز الحسن فرزند مولوى غلام جبار نيز فردى عابد و پرهيزگار بود .\r\nتصانيف او عبارتند از : قلائد الفرائد ( چاپ لكنهو 1316 ه ق ) ، قصيده‌اى است مشتمل بر سه‌هزار بيت ؛ سبعه سياره ( چاپ لكنهو ) ، هفت درود منظوم با ترجمه ؛ مثنوى طلعة الشمس ( چاپى ) ؛ شمشير تيزتر ( لغت ، چاپى ) .\r\n\r\nمحمد على بن صادق 1260 ه ق / 1844 م 1309 ه ق / 1892 م\r\nحكيم ميرزا محمد على بن ميرزا صادق بن مهدى كشميرى در 13 رجب 1260 ه ق در لكنهو به دنيا آمد و در محيط علمى تربيت يافت و نزد سيد العلماء و سلطان العلماء مولانا سيد محمد ، تفسير و حديث و فقه علوم معقول را آموخت و در محضر مولانا حامد حسين و راجه امداد\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nعليخان علوم فلسفه و طب و در نزد مفتى محمد عباس ادبيات عرب را فراگرفت و به كار تدريس و معالجه و تصنيف و تأليف پرداخت . وى در سال 1309 ه ق در لكنهو درگذشت و در حسينيهء غفران مآب به خاك سپرده شد .\r\nفرزندان او عبارتند از : محمد مهدى ، محدث و مفسر و شاعر ( درگذشته به سال 1330 ه ق ) ؛ ميرزا محمد هادى ( درگذشته به سال 1354 ه ق ) .\r\nآثار او عبارتند از : نجوم السماء ( چاپ لكنهو ، 1303 و قم ، ايران ) و زعفران‌زار ( خطى ) ؛ روضة الازهار ؛ مجمع الفوائد ، تجليات ؛ مصفى المقال ، مقدمهء نجوم السماء ، ( چاپ جديد ، قم ، ايران ) .\r\n\r\nمير محمد على 1260 ه ق / 1844 م 1317 ه ق / 1899 م\r\nوى در علوم معقول و منقول تبحر داشت و يكى از شاگردان وزير الدوله مير محمد حسن و مشير الدوله خان بهادر محمد حسين پتياله و صاحب مقام و احترام و فردى بسيار ظريف طبع و حاضر جواب بود و به همين مناسبت مولانا محمد حسين آزاد از او به قاموس الظرافة ياد مىكرد ، چرا كه در گفتار و كردار خود از اين خصوصيت برخوردار بود و به كار مىبست . خليفه محمد حسين متين قطعهء زير را در وصف او سروده است :\r\n ماهر انشاءگرى ، مير محمد على * كز قلمش يافته كار دفاتر نظام\r\nآنكه به مجد و علا ، دولت پتياله را * بوده به هر منصبى دادگر نيك نام\r\nچون ز ديار فنار جانب ملك بقا * نزد على عليه السّلام و نبى صلّى اللّه عليه و آله رفته بدار السلام\r\nگفته متين حزين سال رحيلش چنين * مير محمد على كرده به جنّت مقام \r\n\r\nمحمد على لكنهوى 1320 ه ق / 1902 م\r\nمولانا سيد محمد على لكنهوى صاحب اجتهاد بود و يكى از شاگردان عليين مكان به شمار مىرفت . مفتى محمد عباس و مير آقا از همدرسان او بودند و فرزندش سيد حيدر على نيز به درجهء اجتهاد رسيده بود .\r\n\r\n","description":"","footnote":"","page_name":" 591 ","page_number":591},
  {"content":"\r\n\r\n\r\nمحمد على حيدرآبادى طبسى 1255 ه ق / 1839 م 1320 ه ق / 1904 م\r\nعلامه محمد على بن صفر على بيگ ، در قريهء طبس متولد شد و بعد از تحصيلات ابتدايى به عراق رفت و از محضر علماى آنجا استفاده كرد ، وى شاگرد رشيد آية اللّه شيخ مرتضى بود و بعد از اينكه فارغ التحصيل شد به حج رفت و پس از اقامتى طولانى در بمبئى و بيگن‌پلى به حيدرآباد رفت و سرانجام در كوتله عالىجاه سكونت گزيد .\r\nاز مقام علمى و تقوا و اخلاق نيكو و سادگى برخوردار بود و مردم به او احترام مىگذاشتند و از كرامات او سخن مىگفتند و به فقرا كمك مىكرد و از راه فروش تنباكو زندگى مىگذرانيد .\r\nعبد الحى مىنويسد كه نواب مختار الملك يك‌صد روپيه و نواب امداد جنگ سيصد روپيه ماهانه براى او مقررى تعيين كرده بودند و بنا به قول محمد حسين وى در سن هفتادسالگى ( ذىالحجه 1320 ه ق ) وفات يافت .\r\nشاگردان او از اين قرار بودند : مولوى حسينى ميان ، بانى معبد محلهء دارالشفاء ؛ مولوى صادق على ؛ مولوى حيدر على ، مدرس مدرسهء عاليه ؛ مولوى كاظم على ، استاد نواب شهامت جنگ ؛ مولوى ميرزا حيدر بيگ ، بيگن‌پلى ، مدرس مدرسهء سركار نظام ؛ مولوى سيد احمد اللّه ؛ مولوى حسنو ميان معقولى ؛ فرزندش مولانا على نقى .\r\nتصانيف او عبارتند از : تبيان المسائل ؛ مجمع المسائل ؛ هدايت المؤمنين ( چاپ 1289 ه ق ) ؛ رسالهء طهارت ؛ منظومهء فقه ؛ مفاتيح الاصول ؛ انوار الابصار ؛ اثبات النبوة ؛ تفسير آيهء نور و غيره .\r\n\r\nمحمد على ، مهاجر كربلا 1256 ه ق / 1840 م 1332 ه ق / 1913 م\r\nمولانا سيد محمد على ، فردى عالم و مقدس و نيز مدرس بود . از زادگاه خود ( شايد جونپور ) هجرت كرد و به كربلاى معلا رفت و در همان جا درگذشت . قائم مقام سيد محمد هاشم ، فرماندار جونپور تاريخ وفاتش را به نظم درآورده است :\r\n الامان از كج‌روى آسمان * حيف از جور و تعدى زمان\r\nنامه از كربلا قاصد رساند * عالم ديندار در عالم نماند \r\n\r\n","description":"","footnote":"","page_name":" 592 ","page_number":592},
  {"content":"\r\n\r\n مولوى سيد محمد صلّى اللّه عليه و آله با على عليه السّلام * چون بخواب نام او گردد جلى\r\nمتقى و زاهد و پرهيزگار * اهل دين و عابد و شب‌زنده‌دار\r\nعمر او هفتاد و شش اندر حساب * دائما مايل سوى كار ثواب\r\nبيست و سه سالش به ارض كربلا * شد به سر در ورع و زهد و اتقا\r\nشغل او تدريس دينيات بود * طبع او حلّ غوامض مىنمود\r\nسيزده از ماه شعبان بد كه آن * مبتلا گشته به فالج ناگهان\r\nنيمهء شعبان و بعد نصف شب * چون رسيدش از خدا حكم طلب\r\nبر قدم گلبانگ زد زين تيره‌خاك * شد روان روحش به‌سوى خلد پاك\r\nپهلوى ذو القدر دوم يافت جا * در رواق خامس آل عبا\r\nبهر سال فوت او طبع سليم * گفت « بادا مضجعه دار النعيم » \r\n\r\nمحمد على مدّاح ، آقا 1288 ه ق / 1871 م 1350 ه ق / 1932 م\r\nآقا محمد على مداح بن آقا معصوم رشتى شاگرد خاص حسنو ميان فلسفى بود . وى در حيدرآباد لكنهو تحصيل علم كرد و در حيدرآباد ( هند ) سكونت گزيد و در ميان مردم آنجا به تدريس و تبليغ پرداخت . سرانجام در سال 1350 ه ق درگذشت .\r\nكتابهاى افضل الصرف ؛ صراط مستقيم ؛ ايقاظ الغافلين از آثار اوست .\r\n\r\nمفتى محمد على ، مجتهد 1298 ه ق / 1879 م 1361 ه ق / 1942 م\r\nحجة الاسلام مولانا مفتى سيد محمد على بن مفتى سيد محمد عباس جزائرى شوشترى در لكنهو به نام مفتى بزرگ و امام ادب عرب معروف بود ، وى در محلهء دروازهء توپ در 13 رجب 1298 ه ق متولد شد . در سايهء پدر مهربان و در محيط علم و ادب بزرگ شد و هنوز در دوران تحصيلات ابتدايى بود كه پدرش در 25 رجب 1306 ه ق درگذشت ، و خواهر بزرگ و نيز مادرش از وى نگهدارى كردند و شوهر خواهر بزرگش نجم الملّة او را وارد مدرسهء ناظميه كرد .\r\nوى تا سال 1313 يا 1314 ه ق در آن مدرسه بود و نزد مولانا جعفر حسين ، مولانا پياره\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nميرزا و مولانا محمد مهدى اديب ، علوم صرف و نحو و ادب و معقولات را فراگرفت . ذوق شعر و ادب را به ارث برده بود چنان‌كه در سن 15 سالگى قصايد عربى مىسرود و قصايدش در مجلات معاصر و گزارشهاى ساليانهء مدرسهء ناظميه به چاپ مىرسيد .\r\nوى در سال 1325 ه ق براى ورود به دار العلوم عازم نجف شد و در كربلا ، سامره و نجف نزد بزرگان علوم دين به آموختن فقه و اصول و حديث و تفسير پرداخت و از علماى بزرگ مانند آية اللّه سيد كاظم خراسانى ، آية اللّه سيد كاظم يزدى ، آية اللّه عبد الهادى ، شيخ محمد حسين ، سيّد محمد باقر ، شيخ على مازندرانى ، سيد كاظم طباطبايى يزدى ، شيخ ضياء عراقى و آقاى سيد حسين كه همه از بزرگان علم و دين بودند ، اجازه‌ها دريافت كرد .\r\nوى در نجف به نام آقاى حكمى و هندى معروف بود و استادان و طلاب به وى احترام مىگذاشتند . در دوران اقامتش در نجف ، رساله‌اى در علم اصول به زبان عربى نوشت كه نشان‌دهندهء قدرت استدلال و فقاهت و اجتهاد او مىباشد .\r\nدر ذيحجّه 1332 ه ق به لكنهو بازگشت و شروع به تدريس كرد و طلاب ، ادبا و شعراى بزرگ به وى رجوع مىكردند . مدتى در بلهره امام جمعه و جماعت بود و به علاوه سمت استادى ادبيات در كالج عربى شيعه را برعهده داشت و كتابهاى مهم مانند ديوان ابو تمام و سيد رضى ، امالى بو على قالى ، الكامل للمبرد ، العمدة ، ابن رشيق و نهج البلاغة را تدريس مىكرد و به تحقيق و تدقيق لغت و ادب مىپرداخت .\r\nوى فىالبداهه شعر مىگفت و بر عربى ، فارسى و اردو به‌طور يكسان تسلط داشت و مادّه تاريخ وفات بزرگان را براحتى مىسرود چرا كه حافظه و ذهن عجيبى داشت تا آنجا كه علماى بزرگ به شاگردى وى افتخار مىكردند .\r\nسرانجام در 20 جمادى الثانى 1361 ه ق يعنى درست 32 سال قبل در محلهء ياتانالا لكنهو درگذشت . علاوه بر كليات اشعار به زبانهاى عربى ، فارسى و اردو بر كتابهاى ادبى حواشى نوشت و بعضى از رساله‌ها و كتابها را هم تأليف كرد ، اما چيزى به چاپ نرسيد .\r\nمولانا سيد طيب آقا فرزند اوست كه به عراق هجرت كرد و در نجف سكونت گزيد و پس از چندى به قم رفت و در آنجا به تدريس پرداخت . و مولانا طاهر آقا ، فرزند كوچكش كه در عين جوانى درگذشت و در لكنهو به خاك سپرده شد .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\nمحمد عليخان ، مير عمدو 1319 ه ق / 1901 م\r\nسيد محمد عليخان معروف به مير عمدو ، رئيس مشهور مظفرپور ( بهار ) عالم و فاضل ، مقدس و خطيب بود . على محمد شاد ( درگذشته به سال 1345 ه ق ) قطعه‌اى را كه دربارهء مرگش سروده ، شخصيت او را روشن مىسازد :\r\n وا دريغا كه در حجاب لحد * شد محمد علىّ ما پنهان\r\nسيد و خان و انجب و اشرف * المخاطب به مير عمدو خان\r\nعابد و ذاكر و رئيس و امير * علما را مطيع و مرتبه دان\r\nفرد واحد به هيئت و به حساب * پيشش اشكال هندسى آسان\r\nانكسار از جبين وى پيدا * معدن خلق و صاحب ايمان\r\nصرف و نحو عرب ورا از بر * با خبر از لغات و معنى آن\r\nآشناى زبان افرنجى * اعتنايى نداشت گرچه بدان\r\nمرجع اهل شهر بعد پدر * به مراتب بزرگ در اخوان\r\nدر مصائب كتابها بنوشت * كرد بر ذاكران بسى احسان\r\nهمه حرف و حكايتش شب و روز * منحصر بر حديث و بر قرآن\r\nداشت تاريخ فوت كل احباب * بهر تذكار خير او به زبان\r\nبهر غفران هريكى داعى * سيّما در ليالى از دل‌وجان\r\nحالى در قصبهء مظفرپور * نيست چون او محافظ ايمان\r\n« شاد » از مرگ او دلش رنجور * بر لبش آه و ديده‌اش گريان\r\nداد ما را نويد چون كردم * حال او را سؤال از رضوان\r\nگفت تاريخ رحلتش با من * با محمّد على به باغ جنان \r\n( 1319 ه ق )\r\nاز قطعه تاريخ ذكر شده معلوم مىشود كه سيد محمد على فردى متهجّد و شب‌زنده‌دار بوده و كتاب مجالس و مواعظ كه نام آن معلوم نيست و همچنين تذكره و وفيات احتمالا از اوست .\r\n\r\nمحمد عمر خان ( صولت‌رامپورى ) 1295 ه ق / 1878 م\r\nحكيم محمد عمر خان بن آخوندزاده ابن حكيم با يزيد خان در رامپور به تحصيل علوم فارسى و عربى پرداخت و در علوم معقول و منقول تبحر يافت و بعلاوه مناظر و شاعر ، واعظ و\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nطبيب نيز بود و در محضر مرحوم صاحبزاده سيد مهدى عليخان به سر مىبرد و در مصاحبت وى به مذهب شيعه گراييد ، سپس از رامپور به جاوره رفت و در آنجا به خدمات خود ادامه داد و سرانجام در 13 رمضان 1295 ه ق در جاوره درگذشت و در همان جا به خاك سپرده شد .\r\nفرزندى به نام غلام عباس از او باقى ماند .\r\nتصانيف او عبارتند از : حاشيهء عينى شرح هداية ؛ رسالهء طنطنه صولت ؛ عشره مبشرة در جواب ده سؤال محمد حسين لاهورى .\r\n\r\nمحمد قاسم بيجاپورى ، هندوشاه 1002 ه ق / 1593 م\r\nمحمد بن قاسم بن غلامعلى استرآبادى در هند متولد شد و در دكن تعليم و تربيت يافت . او در محضر شيخ محمد مصرى حكيم و ملا احمد تهتهوى و چتربهوج به تحصيل علم پرداخت .\r\nمرتضى نظام شاه او را در احمد نگر مورد تفقد قرار داد ، سپس به بيجاپور رفت و جزء خدمتگزاران ابراهيم عادل شاه شد و در سال 988 ه ق در دربار او تاريخ مبسوط هندوستان را تحت عنوان « گلزار ابراهيمى » ( تاريخ نورى ) مشهور به « تاريخ فرشته » نوشت .\r\nكتابى ديگر از وى به نام « اختيارات قاسمى » در علم طب است كه هر دو كتاب به زبان فارسى است وى بنا به نوشتهء مولوى عبد الحى شيعه بوده است ، اما از مطالعهء آثار او اين موضوع تأييد نمىشود .\r\n\r\nمحمد على كربلايى 1085 ه ق / 1674 م\r\nمولانا محمد على كربلايى فارغ التحصيل عراق و استاد تفسير و حديث و فقه و كلام بود ، وى در حيدرآباد بنا به دستور عبد اللّه قطب شاه ( درگذشته به سال 1083 ه ق ) مضامين قرآن را در ابواب مختلف جمع‌آورى كرد و در كتاب خود نام استادش محمد بن خاتون عاملى را با احترام ذكر كرده است . اين كتاب به نام « قطب شاهى » است كه آيات و كلام الهى را استخراج كرده است .\r\nنسخهء خطى آن ( مكتوب 21 محرم 1084 ه ق ) در كتابخانهء آية اللّه سيّد شهاب الدّين مرعشى در قم موجود است .\r\nاز لحاظ معجم موضوعى قرآن نسبت به ساير كتب حق تقدم دارد . نظير اين كتاب ( معجم موضوعى ) در شبه قارّهء هند فراهم آمده كه مؤلف آن ناصر بن حسن نجفى ( درگذشته به سال 1118 ه ق ) بوده و نام اين معجم : « الجداول النورانية فى استخراج آيات القرآنية » است و به نام\r\n\r\n","description":"","footnote":"","page_name":" 596 ","page_number":596},
  {"content":"\r\n\r\n« عالمگير » معنون شده و هر دو كتاب قبل از معجم « فلوگل » نوشته شده است .\r\n\r\nمحمد عميد 1330 ه ق / 1912 م 1392 ه ق / 1972 م\r\nمولانا سيد محمد عميد ممتاز الافاضل فردى عالم و فاضل و از شاگردان نجم الملّة در مدرسهء ناظميه محسوب مىشد .\r\nفيلسوفى دقيق النظر و خطيبى ممتاز به شمار مىرفت . وى در سن بيش از شصت‌سالگى در سال 1972 م درگذشت .\r\nاز آثار او كتاب نجاسة المشركين و جامع الاخبار را مىتوان نام برد و بعلاوه بر بعضى كتب حواشى نوشته است .\r\nمولانا محمد هادى فرزند اوست كه در قيد حيات است .\r\n\r\nمحمد عوض الله‌آبادى 1356 ه ق / 1937 م\r\nمولانا سيد محمد عوض ( ساكن پهول‌پور بلوك الله‌آباد ) ممتاز الافاضل و همدرس مولانا سبط حسن و مولانا محمد هارون بود . وى از نظر علمى مورد آزمايش علماى عراق قرار گرفت و نجم العلماء او را براى تبليغ و تدريس به شكارپور بلوك بلندشهر فرستاد و مردم آن منطقه را با تعليمات دينى خود بهره‌مند ساخت . او در 3 شعبان 1356 ه ق بعد از يك‌عمر طولانى در شكارپور درگذشت .\r\nاز ميان شاگردان معروف او مىتوان مولانا حافظ كفايت حسين ، مولانا محمد بشير ، مولانا نذير على ، مولانا منوّر حسين و مولانا حشمت على را نام برد .\r\nتأليفات او عبارتند از : عدة الداعين وظائف العابدين ؛ خلاصهء مطالعات ( مولانا محمد بشير هر دو كتاب را كه به خطّ مؤلّف است به من داده بود ) ؛ فضائل الاعمال ( چاپى ) .\r\n\r\nمحمد غوث شاه 1390 ه ق / 1970 م\r\nمخدوم محمد غوث شاه در « جلال‌پور پيروالا ، بخش شجاع‌آباد » مولتان ، جانشين جدّ خود شد . او فردى عالم و زاهد و دانش‌دوست و وسيع النظر بود و املاك فراوان داشت و در عين حال\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nدر حمايت و دفاع از ملت و مذهب تلاش مىكرد و كتابخانهء بزرگى داشت .\r\nمولانا شيخ جواد حسين مبلّغ صدر الافاضل تا مدتى در منزل او مىزيست و با عزت و احترام زياد از او پذيرايى كرد .\r\n\r\nمحمد قاسم كشميرى 1300 ه ق / 1882 م\r\nملا محمد قاسم كشميرى داماد فقيه ملا محمد مقيم بود . وى به لكنهو رفت و در همان جا سكونت گزيد . سكونت او در لكنهو در اواسط قرن سيزدهم بوده است .\r\n\r\nمحمد قاسم الله‌آبادى 1308 ه ق / 1890 م 1382 ه ق / 1962 م\r\nمولانا سيد محمد قاسم در ميان علماى الله‌آباد شهرت داشت . وى در لكنهو نزد ناصر الملة و ديگر علما تحصيل علم كرد و به دريافت اجازه‌هاى اجتهاد نايل آمد . فردى مصنف و محقق بود و پس از مسافرت به ايران و عراق در 9 رمضان 1382 ه ق در الله‌آباد درگذشت .\r\n\r\nمحمد ظهور 1395 ه ق / 1975 م\r\nمولانا شيخ محمد ظهور فرزند شيخ رحمت على ، صدر الافاضل ، مبلّغ و مدرس مدرسة الواعظين بود و در آخر عمر به سمت نايب مدرس اعلاى آن مدرسه منصوب شد . وى از اهالى مؤبلوك اعظم‌گره و از افراد عالم و زاهد به شمار مىرفت .\r\nسرانجام در زادگاه خود در 12 نوامبر 1975 م درگذشت .\r\n\r\nمحمد مرتضى لكنهوى 1326 ه ق / 1908 م 1390 ه ق / 1970 م\r\nمولانا سيد محمد مرتضى ممتاز الافاضل در نزديكى ناظميه زندگى مىكرد و در مدرسه فلسفه و منطق درس مىداد علاوه بر اينكه اديب و مدرسى ماهر بود در علوم مختلف صنايع دست داشت و از تقوا و اخلاقى خوش برخوردار بود ، وى بعد از عمرى طولانى در سال 1970 م درگذشت . اكثر افاضل مدرسهء ناظميه شاگردان وى بودند .\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nمولوى محمد اصغر ممتاز الافاضل و چند پسر و دختر ديگر از او باقى ماند .\r\n\r\nمفتى محمد قلى 1188 ه ق / 1774 م 1260 ه ق / 1844 م\r\nمولانا ، المفتى ، السيد محمد قلى خان بن السيد محمد حسين بن السيد حامد حسين بن السيد زين العابدين الموسوى نيشابورى از اكابر متكلمين و اجلهء علماى اعلام و مناظرين فخام بود .\r\nوى براى بالا بردن مقام شريعت و دين و ملت كوشش فراوان كرد ، به‌طورى كه خدمات شايستهء او در كتب متأخرين نوشته شده است . بديهى است كسى كه طريقهء آل محمّد را احيا كند ، شهرتش همه جا پخش مىشود . در اكثر علوم دينى و فنون مختلف بويژه در تفسير و علم كلام بىنظير بود . كتاب تقريب الافهام و تفسير آيات الاحكام او دليلى بر تبحر و علم و فضل و علوّ مرتبهء اوست و به‌طور كلى شرح صفات جامع و توصيف شخصيت او در اين مختصر نمىگنجد .\r\n زبانش مظهر اسرار تحقيق * ضميرش مطلع انوار توفيق\r\nز توضيح بيانش گشت روشن * بر اهل علم هر مشكل ز هر فن \r\nجدّ بزرگوارش مولانا سيد شرف الدّين در حادثهء هلاكو از وطن خود هجرت كرد و به هندوستان رفت . وى داراى كمالات ظاهرى و باطنى بود و در قريهء كنتور سكونت داشت و در همان جا درگذشت . سپس پسرش سيد عزّ الدّين جانشين پدر شد و فرزندش سيد علاء الدّين در قريهء كنتور به دنيا آمد و بعد از طى دوران كودكى به مدارج عاليه علوم ظاهرى و باطنى رسيد .\r\nمير سيد حسين بن عز الدّين ملقب به سيد علاء الدّين به مدارج عاليه و رشد دست‌يافت و شخصى سخاوتمند بود و كتابهاى با ارزش تأليف كرد و در كنتور وفات يافت . هم‌اكنون سادات نيشابورى كه در كنتور زندگى مىكنند از نسل علاء الدّين هستند و جزء اعيان و اشراف به شمار مىروند . مرقد پاك علاء الدّين در كنتور زيارتگاه خاص و عام است .\r\nعلامه محمد قلى بامداد دوشنبه پنجم ماه ذيقعده سال 1188 ه ق تولد يافت و در همان زمان در 22 همان ماه و سال نواب شجاع الدوله درگذشت .\r\nوى علوم دينى را نزد افاضل عهد خود و معارف يقينى را نزد غفران مآب مولانا السيد دلدار على طاب ثراه كسب كرد و در اكثر علوم و فنون محقق بىنظير و عالمى دقيق و كامل بود و\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nبخصوص در علم كلام شهرهء آفاق شد . مؤلف تذكره علما نام او را جزو شاگردان خاص غفران مآب مولانا سيد دلدار على طاب ثراه ذكر كرده است :\r\n« هم از جملهء ايشان بود مدقق و محقق ، فاضل لوذعى سيد جليل المعى مولوى سيد محمد بن محمّد بن حامد كنتورى مشهور به سيد محمد قلى كه يكه‌تاز معركهء فضل و كمالات و مناظرات و مباحثات بود . تصانيف انيقه‌اش به نصرتش مذهب حق را دليلى است ساطع و برهانى است قاطع اكثر كتب درسيّه را به فكر و مطالعهء خود برآورده به غايت ذكى الطبع و جديد الذهن بود » .\r\nعلامهء مذكور تا مدتى در منصب قضاوت منصوب و مفتى ميروت بود و در همان زمان كتابى به نام « عدالت علويه » مشتمل بر احكام قضا و فتوا ، شرايط قاضى و مفتى نوشت كه شاهد عدالت و احتياط اوست .\r\nدر فيصله دادن مرافعات و حلّ مشكلات طرفين دعوا شهرت يافته بود و دربارهء كرامات وى سخنها شنيده شده است . در اواخر عمر به لكنهو آمد و در آنجا سكونت گزيد و به تصنيف و تأليف مشغول شد و وقت خودش را به اطاعت و عبادت الهى نيز صرف مىكرد تا اينكه عمرش به پايان رسيد و به عالم باقى شتافت .\r\nمولانا محمد حسين پدر محمد قلى را در خواب ديد كه حضرت صاحب الامر ( عج ) سه ميوه به او مرحمت فرموده كه دوتاى آن ناقص و يكى از ميوه‌ها سالم و كامل است . تعبيرش اين بود كه خداوند به او سه فرزند عطا فرمود : مهدى قلى كه در جوانى فوت شد ، هادى قلى كه در كودكى درگذشت و محمد قلى كه علامهء عصر شد .\r\nمفتى محمد قلى در اواخر عمر به لكنهو آمد و در همان جا در 9 محرم 1260 ه ق درگذشت و در حسينيهء غفران مآب به خاك سپرده شد .\r\n چون فاضل مفتى پسنديده خصال * بگذشت ز عالم و به يزدان پيوست\r\nدر بلدهء لكنهو رسد از كنتور * پس رخت سفر به‌سوى جنت بربست\r\nدر ماتم او سپهر زد جامه به نيل * رنگ رخ لاله در گلستان بشكست\r\nبا مجتهد العصر كه همنام نبى است * سررشتهء اختصاص بودش در دست\r\nزين راه توان گفت كه تقوا و ورع * فرياد كشيده در عزايش بنشست\r\nبر مرقد او نوشته شد تاريخش * اين قبر مقدس محمد قلى است \r\n( 1260 ه ق )\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nوى در حديث ، رجال ، تاريخ و مناظره ركن بزرگى در شبه قارهء هند بود ، كتابهايش براى ملت جعفريه باعث افتخار است ، چرا كه درى تازه در زمينهء تفسير و كلام و مناظره بر روى اهل تحقيق و بحث گشود .\r\nوى در وسعت نظر و دقت در تحقيق و رعايت اصول نگارش يگانهء عصر خويش بود و در حقيقت يكى از مناظرين برجستهء شبه قارهء هند به شمار مىرفت .\r\nعلماى وقت از او به عنوان علامه و محقق ياد مىكردند و نامه‌اى به عنوان يادگار از مولانا سبحان على دربارهء او موجود است كه قسمتى از آن نقل مىشود :\r\n« ابر مدرار عنايت ، بحر زخار رأفت ، محيط معقول و منقول ، حاوى فروع و اصول ، مولوى صاحب مخدوم نياز كيشان تحرير زمان دام مجدكم .\r\nسرلوح نيازنامه را مذهب به نيازمنديها نموده گزارش مىدهد كه رسالهء رد تحفهء اثنا عشرى تصنيف ملا زمان ديدم . سبحان اللّه چه قدر در غرر جوابهاى دندان‌شكن از بهر طبع گرامى سر و الحق چنين جواب كمتر از فضلاى سابق هم سرانجام يافته باشد . به هر فقره‌اش ذو الفقار است براى قطع روش ادلهء مخالفان اگر غلط نكنم به جناب ارث از جناب حيدر كرار عليه التحية و الثناء رسيده بر وجود سرپا جود و بركت سامى امروز اهل حق هر قدر كه نازش نمايند مىزيبد خامه مقصور اللسان چندان‌كه به مدح طرازى جناب پردازد اندكى است از بسيار ، زياده نياز ، سبحان على » .\r\nتصانيف او عبارتند از : تشييد المطاعن ( دو جلد ) ؛ جواب باب هشتم تحفهء اثناعشريه ؛ تقريب الافهام در تفسير آيات الاحكام ؛ سيف ناصرى ( جواب باب اول تحفه ) ؛ تقليب المكائد ، ( جواب باب دوم تحفه ) ؛ برهان السعاده ( جواب باب هفتم ) ؛ مصارع الافهام ( جواب باب يازدهم ) ؛ نفاق الشيخين ( چاپى ) ؛ تطهير المؤمنين ، اجوبهء فاخره ؛ عدالت علويه ؛ حواشى متعدد .\r\nفرزندان او عبارتند از : مولوى سراج حسين ؛ مولانا حامد حسين ؛ مرحوم اعجاز حسين .\r\n\r\nمحمد قلى خان ، حاجى 1320 ه ق / 1902 م\r\nحاجى نواب محمد قلى خان بن نواب مهدى قلى خان بن مختار الدوله محمد شاه ولى خان ؛ اشرف الوزرا از اهالى خراسان ، هرات ، قوم درالى ، به اميرى نبيرهء نادر شاه افشار ، رئيس كانپور ( هند ) بود . وى در لكنهو به تحصيل علم پرداخت و فردى عالم ، پرهيزگار ، مصنف و مؤلف بود و با تاج العلماء على محمد و مفتى محمد عباس ارتباط و شرف تلمذ داشت .\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nوى قرآن مجيد را به صورت تحت اللفظى ترجمه كرد كه در سال 1304 ه ق / 1886 م بدون متن در لكنهو به چاپ رسيد . در همان زمان مسيحيان ترجمهء قرآن مجيد را به خط لاتين به چاپ رسانيده بين مردم تقسيم كرده بودند . نواب ( محمد قلى خان ) از طرف مسلمانان براى عموم مردم و مسيحيان اين ترجمه را به چاپ رسانيد تا مردم گمراه نشوند و به خاطر اين ترجمه تاج العلماء او را ستود .\r\n\r\nمحمد كاشف 1059 ه ق / 1649 م\r\nملا محمد كاشف بن ملا صادق ، ( پدر و پسر هر دو ) عالم نحو و ادب و مدرس و مصنف عهد شاه جهان بودند . دو حاشيه بر شرح ملا جامى در موزهء لاهور موجود است :\r\nحاشيهء ملا صادق : اين حاشيه بدون خطبه و دربارهء بحث مرفوعات است .\r\nحاشيه يا شرح دوم ( بحث تميز ) به نام ملا محمد كاشف و آغازش بدين‌گونه است :\r\n« بسم اللّه الرحمن الرحيم ، انّ احسن ما نتمسك به فى الوصول الى ذروة الكمال و ايمن ما نتشبث به فى نيل المرام ما نتوجه به الى كوّة الآمال حمد من تقدس ذاته عن الاكفاء و الامثال و شكر من تنزه صفاته عن الفناء و الزوال . ثم الصلاة على من هو كالضحوة الكبرى فى غياهب الضلال و على آله البررة المبراة كلماتهم عن الاطالة و الاخلال .\r\nو بعد فيقول الواثق بعنايت فيّاض المعارف تراب اقدام الطالبين محمّد الكاشف رزقه خير العلوم . . . الخ » .\r\n« حاشيهء ميرزا كاشف بن مولوى صادق بر بحث تميز ملا » .\r\nاين كتاب را قائم محمد لاهورى در سال 1059 ه ق در لاهور نوشت .\r\n\r\nمحمد كاظم ، اخبارى 1340 ه ق / 1921 م\r\nمولانا ميرزا كاظم اخبارى در علم و فهم و زهد و تقوا ممتاز و مشهور بود و از نوادگان ميرزا محمد اخبارى و خطيب معاصر بحر العلوم به شمار مىرفت .\r\nوى در كوچهء شاه چهراكى زندگى مىكرد و بعد از عمرى طولانى در سال 1340 ه ق درگذشت .\r\nدفع المغالطات مشتمل بر دوازده صفحه رساله‌اى چاپى از او باقى مانده است .\r\n\r\n","description":"","footnote":"","page_name":" 602 ","page_number":602},
  {"content":"\r\n\r\n\r\nمحمد كاظم بن نجم العلماء ( مجتهد ) 1308 ه ق / 1890 م 1341 ه ق / 1923 م\r\nمولانا سيد محمد كاظم فرزند آقاى نجم العلماء مولانا سيد نجم الحسن بود ، مولانا محمد كاظم در ماه صفر 1308 ه ق در لكنهو به دنيا آمد .\r\nپدرش به تعليم و تربيت وى توجه مخصوص داشت و او در محضر استادان شهر و مدرسهء ناظميه به تحصيل علم پرداخت و مدرك ممتاز الافاضل را به دست آورد و در همان مدرسه به تدريس مشغول شد .\r\nوى در سال 1330 ه ق براى اولين بار به اتفاق پدرش به قصد زيارت به عتبات عاليات رفت و در سال 1340 ه ق دوباره براى زيارت مشرّف شد و از آية اللّه مرجع اعظم آقاى ابو الحسن اصفهانى و حجة الاسلام سيد محمد فيروزآبادى و آية اللّه ميرزا حسين نائينى و حجة الاسلام سيّد ضياء عراقى و آية اللّه سيد اسماعيل صدر به دريافت اجازات نايل آمد .\r\nوى در تأليف كتب درسى و نوشتن نظم و نثر فارسى و عربى تسلط داشت ، ولى متأسفانه در سنين جوانى در نجف بيمار شد و آرزويش ديدار والدينش بود تا اينكه به موطن خود بازگشت و پس از ديدار والدين در لكنهو در سال 1341 ه ق مطابق 1923 م درگذشت .\r\nمولانا محمد كاظم فردى باهوش و خوش‌اخلاق و جوانى پرهيزگار بود .\r\nاستاد مولانا محمد صادق و مولانا محمد محسن فرزندان او هستند و ترجمهء الشيعة و فنون اسلام كه به چاپ نرسيده از آثار اوست .\r\n\r\nمحمّد كاظم 1280 ه ق / 1863 م 1353 ه ق / 1934 م\r\nمولوى ، حكيم ، دكتر سيد محمد كاظم خان ، استاندار بازنشسته و عموى مولانا على حيدر بود . وى در ابتدا به كسب علوم دينى پرداخت و درسهاى عربى و فارسى را به اتمام رسانيد ، سپس علم طب آموخت و زبان انگليسى را نيز فراگرفت و اصول معالجهء بيماران را به دست آورد و حكومت وقت او را به عنوان پزشك استخدام كرد و در حدود سال 1346 ه ق بازنشسته شد و بعد از شانزده سال در زادگاه خود كهجوه بلوك سارن در 7 آوريل 1943 م / محرم 1353 ه ق درگذشت .\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nمولوى محمد كاظم به علم الانساب نيز علاقه‌مند بود و اطلاعاتى كه دربارهء انساب و احوال تاريخ مؤمنان بلوك سارن داشت ، بر كسى پوشيده نبود ، چرا كه داراى هوش و حافظهء عجيبى بود .\r\n\r\nمحمد مجتبى 1323 ه ق / 1905 م 1377 ه ق / 1958 م\r\nمولانا سيد محمد مجتبى فرزند مولوى محمد حسين مؤلف تذكره بىبها فى تذكرة العلماء بود ، وى در نوگانوان بلوك مرادآباد در تاريخ 4 رجب 1323 ه ق زاده شد . پدرش امامت جمعه و جماعت جانسته بلوك مظفرنگر را برعهده داشت . مولوى محمد مجتبى بعد از دوران كودكى نزد پدرش صرف و نحو را خواند و مدارك مولوى ( پنجاب ) را در كالج منصبيه ميروت از مولانا ناظر حسين ، و ممتاز الافاضل را از بدهانوى و عالم ( پنجاب ) را در دبايى بلوك بلندشهر از مولوى سيد زوار حسين به دست آورد . او يك سال در مدرسهء عاليه رامپور بود و در محضر مولوى سيد تأثير حسن ممتاز الافاضل ، مولوى فضل حق فلسفى و مولوى سيد محمد داود ، شرح لمعه ، تفسير بيضاوى و شرح اشارات را خواند و مدرك مولوى فاضل را به دست آورد ، از همان ابتداى جوانى به تحصيل علم علاقه داشت ، به‌طورى كه مدت شش سال در مدرسهء سيد المدارس از محضر مولانا سيد محمد بهره جست و مدارك « عالم ، اديب و فاضل » را در همان مدرسه به دست آورد . او مدتى در لكنهو سكونت گزيد ، سپس در سال 1355 ه ق به عراق رفت .\r\nدر اواخر عمر در مدرسهء جعفريه خدمت مىكرد و در 26 جمادى الثانى 1377 ه ق / مارس 1958 م درگذشت .\r\nتصانيف او عبارتند از : قصايد و اشعار عربى ( چاپى و غير چاپى ) ؛ چاپ اصحاب رسول ( چاپى ) ؛ تكملهء تذكرهء بىبها ( خطى ) .\r\nمولانا سلمان حيدر و مولانا عمار حيدر از فرزندان او به شمار مىآيند .\r\n\r\nمحمد محسن زنگىپورى 1263 ه ق / 1846 م 1325 ه ق / 1907 م\r\nفخر العلماء و المجتهدين مولانا سيد محمد محسن بن مولانا سيد محمد حسين در\r\n\r\n","description":"","footnote":"","page_name":" 604 ","page_number":604},
  {"content":"\r\n\r\n15 رمضان 1263 ه ق در زنگىپور متولد شد و در زادگاه خود نزد مولانا محمود على و مولانا على حسين به تحصيل پرداخت ، آنگاه به متيابرج رفت و در محضر قائمة الدّين مولانا ميرزا محمّد على دروس عالى معقول و منقول را به پايان رساند . قائمة الدّين او را به خاطر استعداد ذاتىاش به فرزندى خود قبول كرد و او را به تدريس و نوشتن فتاواى فارسى مأمور ساخت .\r\nمرحوم واجد على شاه او را به عنوان مصنف مىشناخت و به لقب « اكليل العلماء » ملقب ساخت و در هر ماه دويست روپيه براى او مقررى تعيين كرد . واجد على شاه وقتى كتابى را ترجمه مىكرد ، براى اصلاح به خدمت مولانا محمد محسن مىفرستاد .\r\nتقواى او آن‌چنان بود كه پيوسته از خوف خدا بخصوص به هنگام نماز و دعا گريه مىكرد . از ساعت دو شب به اداى نوافل ، تهجد و فرائض مىپرداخت و تا طلوع آفتاب ادامه مىداد .\r\nوى فردى بسيار زاهد ، قانع و گوشه‌نشين بود ، سخنرانيهايش در عين سادگى بر مردم تأثير مىگذاشت . پادشاه ، لرد اوديرن ، شاهزادگان و نيز كارمندان شركت ( شرقى بريتانيا ) به او احترام مىگذاشتند و او هم متقابلا به همگان احترام مىگذاشت .\r\nوى سه بار براى زيارت به عراق و سه بار به حج مشرّف شد .\r\nحج اول را در سال 1296 ه ق ، دوم را در سال 1306 ه ق و سوم را در سال 1313 ه ق انجام داد و از محضر علما مستفيض شد و چون از پاكيزگى نفس و تقوا و علم برخوردار بود ، علما و مجتهدين به او احترام مىگذاشتند . حجة الاسلام آقاى سيد محمد حسين شهرستانى از او درخواست كرد كه نسبت به حل مشكلى اقدام كند . نظر خود را در مورد حل آن مسأله نوشت و حجة الاسلام عينا نظر او را اجرا كرد و به دريافت اجازه نايل آمد .\r\nواجد على شاه ، پادشاه اوده به وى بسيار اعتقاد داشت و قبل از وفاتش او را خواست و در آغوش كشيد و درحالىكه مىگريست گفت : من به زودى از شما جدا مىشوم ، مراسم تجهيز و تكفين مرا برعهدهء خود بگيريد ، چنان‌كه او در ( 3 محرم 1305 ه ق ) درگذشت و مولانا محمد حسين طبق وصيت رفتار كرد و او را در حسينيهء سبطين آباد به خاك سپرد .\r\nسرانجام مولانا در تاريخ 28 شعبان 1325 ه ق دار فانى را وداع گفت .\r\nبرخى از شاگردان او عبارتند از : سيد سجاد حسين زيدپورى ؛ شيخ سلامت على لكنهوى ( حديث خوان هگلى ) ؛ ميرزا غلامرضا مفتى گنجى ؛ سيد مهدى حسين لكنهوى ؛ سيد عنايت حسين گنجى لكنهوى ؛ سيد اشرف على نوهء سيد على حسين ابراهيم‌آبادى ؛ سيد على كشميرى لكنهوى ؛ سيد حسين كشميرى لكنهوى ؛ شيخ وحيد الدّين بنگالى ( ساكن كلكته ، سنّى\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nالمذهب ) .\r\nتصانيف او عبارتند از : العذب المعين فى شرح اربعين ( عربى ) ؛ مشكاة المصباح فى شرح دعاء الصباح ( عربى ) ؛ مصباح البيان ، تفسير سورة الرحمن ( عربى ) ؛ فوح العبير ، شرح جوشن صغير ؛ جواهر التاج در قصص معراج ؛ ضياء الشمس فى مسايل الخمس ؛ نسيم الصباح فى كلمة النكاح ( نسخهء عربى نزد مولانا مسرور حسن در اعظم‌گره موجود است ) ، اجوبه فاخرة ؛ التحفة اللمعة فى الصلاة الجمعة ؛ فوائد محسنيه ؛ حاشيهء شرايع الاسلام ؛ رشيقهء انيقه در بحث زكات ؛ بهجة مونقه ؛ اجوبهء رشيقه در اسئله دقيقه ؛ السحر الحلال ( عربى ) ؛ الآيات البيّنات ( عربى ) ؛ قصيدهء محسنيه ؛ نفحة عنبريّه فى الصلاة الخير البريّة ؛ تحقيق انيق در كذب و لغو ؛ ماء مسكوب فى شرح الذنوب ؛ درّ مكنون در حال يوشع بن نون ؛ روح اليقين ؛ نزهة المتقين ( در نماز شب ) ؛ عمدة الذخائر در بيان صغاير و كبائر ؛ مثنوى درّ منظوم ؛ تحفة الاتقياء در متعه ، خير البضاعة در احكام رضاعة ؛ مصباح الهدى ؛ رسالهء عديم النظير در جنت و سعير ( غير چاپى ) .\r\n\r\nمحمد محسن اعظم‌گرهى 1320 ه ق / 1902 م 1395 ه ق / 1975 م\r\nمولانا سيد محمد محسن بن سيد احمد حسين در سال 1902 م در قريهء دارى بلوك اعظم‌گره ( هند ) متولد شد . او صاحب املاك و زمين بود و تا سن دوازده‌سالگى در منزل خويش درس خواند و سپس به لكنهو رفت و در مدرسهء سلطان المدارس دروس خود را تمام كرد و مدرك صدر الافاضل را به دست آورد سپس نزد حكيم عبد الحليم به تحصيل علم طب پرداخت و چون ذاتا به ادبيات اردو علاقه‌مند بود در سال 1939 م به عضويت شعبهء تصنيف و تأليف انجمن ترقى اردو هند ( دهلى ) درآمد و پس از مدتى به زادگاه خود بازگشت .\r\nبعد از تأسيس پاكستان رهسپار كراچى شد و در همان جا در سال 1975 م / 1395 ه ق از دنيا رفت .\r\nمولانا محمد محسن در شاعرى شاگرد عزيز بود و به عربى و فارسى تسلط داشت ولى بيشتر به زبان اردو شعر مىگفت . كلام وى در مجلات كانپور و ساقى دهلى و همايون لاهور به چاپ مىرسيد و در سرودن اشعار مذهبى ، مرثيه ، نوحه و قصيده استاد بود .\r\nتصانيف او عبارتند از : آيينهء فكر ، مجموعه مراثى و سلام ؛ اجمال فكر ؛ محسن عزا ؛ پيام محسن كه همهء آنها به چاپ رسيده است .\r\n\r\n","description":"","footnote":"","page_name":" 606 ","page_number":606},
  {"content":"\r\n\r\n\r\nمحمد مرتضى ، نونهروى 1254 ه ق / 1838 م 1336 ه ق / 1917 م\r\nفاضل جليل ، عالم نبيل ، فيلسوف و اديب كامل مولانا سيد محمد مرتضى فلسفى نونهروى در زادگاه خود دروس ابتدايى را تمام كرد و به لكنهو رفت و در آنجا علوم اسلامى متداول از قبيل علوم معقول ، فقه ، حديث و امثال آن را در محضر مولانا عبد الحى فرنگى محل و مولوى گلشن على و مفتى محمد عباس فراگرفت و در اقران و اماثل خود از لحاظ علمى به درجهء ممتاز رسيد . وى در نونهره صاحب املاك و زمين بود ، اما شهرت علمى او حتى به نقاط دوردست رسيده بود و مدتى در حيدرآباد در شعبهء ترجمه و تأليف كار كرد و در آنجا به بعضى از كتابهاى عبد الحليم شرر ، پاسخ داد ولى اين امر براى نواب دكن ناگوار بود و به همين مناسبت مولانا بلافاصله حيدرآباد را ترك كرد .\r\nمولانا محمد مرتضى صاحب كتابخانه‌اى بسيار باارزش بود و بر اكثر كتابها حواشى نوشت و تفسير فخر الدّين رازى را هشت بار از اول تا آخر مطالعه كرد و دربارهء معايب و محاسنش نظر داد و نيز دربارهء فلسفهء بو على سينا و نظرات طوسى و رازى و مير باقر داماد و ملا صدرا بحث كرد .\r\nمن كتاب بىنظير وى « معراج العقول فى شرح دعاء المشلول » را مطالعه كرده‌ام و بهتر از آن در مورد توحيد و اسماء بارى و صفات الهى تا امروز نديده‌ام .\r\nمولانا سيد محمد مرتضى در سال 1336 ه ق درگذشت . فرزند وى على محمد ، وكيل دادگسترى ، در لكنهو زندگى مىكرد و در حال حاضر يكى از فرزندان وى در كربلا مقيم است .\r\nتصانيف او عبارتند از : آب زر ( فارسى ) فلسفى ؛ جواب شرر ( اردو ) ؛ لوائح ليلية فى شرح دعاء الليل من الصحيفة الكاملة السجادية ؛ معراج العقول فى شرح دعاء المشلول ( مرحوم راجه ابو جعفر آن را به صورت بسيار نفيس به چاپ رسانيده بود ) .\r\n\r\nمحمد مرتضى بن سيد حسن على 1250 ه ق / 1834 م 1337 ه ق / 1918 م\r\nمولانا سيد محمد مرتضى « 1 » بن سيد حسن جونپورى نوهء مولوى گلشن على صاحب ديوان\r\n\r\n\r\n","description":"","footnote":"\r\n( 1 ) - جالب توجه اينكه اقبال احمد در تاريخ جونپور نام مولانا را به صورت « مرتضى حسين مجتهد » نوشته است . درحالىكه در كتابها و تذكره‌ها و تقريظهايش محمد مرتضى نوشته شده . علاوه بر اين قابل ذكر\r\n","page_name":" 607 ","page_number":607},
  {"content":"\r\n\r\nايالت بنارس ( هند ) بود . وى خود در مفتاح الشفاء نوشته است كه مادرم قبل از تولد من ، حضرت امام حسين عليه السّلام را در خواب ديده بود كه مىفرمود پسرى كه از تو به دنيا خواهد آمد زنده مىماند . من هفت‌ماهه به دنيا آمدم و بسيار ضعيف و نحيف بودم به‌طورى كه مادرم بسيار گريه مىكرد و به آن حضرت مىگفت : شما فرموده بوديد كه اين پسر زنده خواهد ماند . ديرى نگذشت كه آن مرحومه دوباره خواب ديد كه بزرگوارى مىگويد : اين بچه زنده خواهد ماند .\r\nمادرم به او گفت كه من چطور باور كنم ؟ مگر شما امام حسين عليه السّلام هستيد ؟ او گفت امام حسين عليه السّلام فرموده‌اند و دليل آن اين است كه خط كف اين كودك بسيار طويل است و آن نشانهء طول عمر اوست . هنگامى كه بيدار شد ، ديد كه خط كف دستم بسيار بلند است .\r\nوى مىنويسد كه من به تب و ورم كبد و درد كليه مبتلا شدم و بدين خاطر از تندرستى خود نااميد بودم ، هرچند عموى بزرگوارم مرحوم مولوى سيد على حسين مرا نصيحت مىكرد و دلدارى مىداد ، شبى در خواب ديدم كه امام رضا عليه السّلام به خانهء من تشريف آورده‌اند ، سنگى روى زمين قرار گرفت ، روى آن جلوس فرمودند . من از تختخواب برخاستم و حاضر به خدمت شدم و نزد حضرت نشستم . ديدم حضرت چيزى مىنويسند . بعد از تمام كردن ، سه نسخه را به من عنايت كردند و به من فرمودند : يكى براى رفع اين بيمارى است ( دومى را فراموش كردم ) و اما دربارهء نسخهء سوّم فرمودند : اين نسخه براى قوّت است . آن‌گاه از خواب بيدار شدم و نسخه‌ها را در بستر خواب جستجو كردم ، ولى چيزى نديدم . اين خواب را به تندرستى تعبير كردم و از همان روز حالم بهتر شد ، بعد از سه چهار روز با مرحوم مير مظهر على ملاقات كردم . وى گفت كه من چند بار به خانهء شما براى ملاقات آمدم ، اما نتوانستم شما را ببينم . من گفتم كه به من اطلاع ندادند . وى گفت من امام رضا عليه السّلام را در خواب ديدم ، فرمودند كه فلان دعا را ، كه من آن را فراموش كردم ، براى سيد محمد مرتضى بخوان ، از شنيدن اين سخن تعجب كردم ، سپس خواب خود را برايش گفتم . بعد از خواب هر نوع دوا را كه مىخورم با نام شريف امام رضا عليه السّلام شروع مىكنم .\r\nبر حاشيهء همان كتاب نوشته شده است :\r\nدر آخر شب سيزدهم يا چهاردهم ، شب چهارشنبه يا پنجشنبه ماه ذيحجّه 1313 ه ق در خواب ديدم كه نامه‌اى طولانى از حضرت امام صاحب الزمان ( عج ) به نام من آمده و من آن را\r\n\r\n\r\n","description":"","footnote":"\r\n- است كه او نوهء سيد امير على بوده است .\r\n","page_name":" 608 ","page_number":608},
  {"content":"\r\n\r\nبراى مؤمنين مىخوانم ، مضمون آن يادم نيست ، سواى اينكه اول نامه « دام ظلكم » و آخر آن « كتبه صاحب الزمان » بود .\r\nمولانا محمد مرتضى فردى عالم ، فقيه ، محدث و صاحب سيرت و كردار بود و آمر به معروف و ناهى از منكر بود و صحت روايت را با دقت بررسى مىكرد وى با علماى هند و عراق و ايران روابط علمى استوارى داشت و با آنها تبادل نظر مىكرد و در ترويج علوم دين زحمتهاى بسيار كشيد .\r\nاو كتابهاى خود را به اهتمام و هزينهء خود منتشر مىكرد ، رونق علمى جونپور به خاطر وجود باارزش او و نيز كتابخانهء او مركز اهل علم بود و چون فردى عابد و متقى بود ، عموم مردم به او احترام مىگذاشتند و بعد از درس و مطالعه به تصنيف و تأليف مىپرداخت . مدتها با خواجه عابد حسين سهارن‌پورى و مولوى سيد كلب باقر جايسى حايرى مناظره و مكاتبه داشت و در سال 1336 ه ق براى زيارت به عراق رفت . مولانا چون بر حديث تسلط داشت ، مردم او را اخبارى مىگفتند ، وى در مفتاح الشفاعهء خود چنين مىنويسد :\r\n« خادم علماى محدثين و فقهاى مجتهدين سالك مسالك مجليين در اختلافات علماى مصطفين » .\r\nمولانا در 2 ذيقعده 1337 ه ق درگذشت ، سيد محمد هاشم ، معاون استاندارى دربارهء او چنين سروده است :\r\n آه از جور و جفاى چرخ پير * شور ماتم بر زمين بر پا شده\r\nمولوى سيّد محمّد مرتضى * كو به زهد و اتقا يكتا شده\r\nگشته در امراض گرده مبتلا * ره‌گراى جنت الماوى شده\r\nدوم ذىقعده رفت از دهر زشت * مؤمنين را رنج لا تحصى شده\r\nالفت خالص كه با من داشته * قلب من بر ذات او شيدا شده\r\nمادر گيتى نزايد مثل او * بىعديلش در جهان پيدا شده\r\nسالها بوده قيامش در عراق * در حديث و فقه بىهمتا شده\r\nمبحث تنقيد فى التقليد ازو * طبع مطبوع دل ماها شده\r\nمصرع بىتعميه بىتخرجه * بهر تاريخش به من القا شده\r\nكلك هاشم زد رقم با صد الم * عالم اخبارى از دنيا شده \r\n( 1337 ه ق )\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nتصانيف او عبارتند از : مفتاح الشفاعة فى اقامة الصلاة و الجماعة ، ( چاپى ) ؛ اصلاح الرسوم ( چاپى ) ؛ تزكية الرحمن فى تقوية الايمان ؛ فوائد القرآن ( اردو ) ؛ فضائل و اثرات آيات قرآن ( چاپ جعفرى ، 1313 ه ق ) ؛ الكلام الحسن ؛ ارغام الماكرين و افهام الحائرين ، ( سه رساله ) رساله در رد انذار الناظرين رساله يا على مدد و تصحيح البراهيم فى رد ما اورد على ارغام الماكرين ؛ حجة الايمان در لزوم استجابت دعاى نبى و امام ؛ الحجة القاطعة در جواب اقام الحجة ؛ تدمير الخائبين در جواب تكبيت الخائنين ؛ تفضيح السارقين ؛ قتل المحاربين در رد اسكات المجانين ؛ ايقاظ النائمين در رد تنبيه الغافلين ؛ فضل الصمد فى استفهام ما فى القول الاسد فى ترجمة يا على مدد ( چاپ 1906 م ) ؛ اعلان مدق القرآن ؛ القول الاشد لرد ما فى قول الاسد ( فارسى ، اردو ، 20 صفحه ) ؛ مواعظ مرتضويه ، سى سخنرانى ؛ دفع الملال بكشف فضائل الآل در جواب كشف الحال با جمال المقال ؛ افهام الحائرين ( 200 صفحه رد عقايد عابد حسين ، 1330 ه ق ، 1906 م ) ؛ نصيحة الناصب در رد فضيحة الكاذب ( 20 صفحه ، اردو ، چاپ 1906 م ) ؛ بركات احمديه ، فوائد كربلائيّه در رد تحفهء ارتضائيّه ؛ سوانح ائمه عليهم السّلام ( چاپى ) .\r\nسيد على مهدى و سيد محمد هادى از فرزندان او به شمار مىروند .\r\n\r\nمحمد مرتضى ، پرفسور 1308 ه ق / 1890 م 1346 ه ق / 1928 م\r\nپرفسور مولانا سيد محمد مرتضى بن حكيم سيد على نقى بن آل على در بلوك « نگينه » به دنيا آمد . ممتاز حسن تاريخ ولادتش را 1890 م نوشته است . محمد مرتضى شخصا راه تحصيل علم را پيش گرفت و از استادان مختلف به دريافت مدارك لازم نايل آمد و در محضر پدر خود به آموختن علم طب پرداخت و بعلاوه امتحانات مولوى فاضل و منشى فاضل را هم با موفقيت گذراند و مدتى نيز در نگينه به تدريس مشغول شد و در الله‌آباد رفت با محمد اسماعيل ، پرفسور كالج مشن ملاقات كرد ، پرفسور مدرس زبان عربى و فارسى و نيز مسيحى مذهب بود . وى مولانا محمد مرتضى را در سال 1923 م به لاهور دعوت كرد ، در همان زمان مولوى محمد باقر از كالج مشن بازنشسته شده بود بنابراين مولانا محمد مرتضى به جاى وى منصوب شد و براى اين سمت از وى خواسته شد تا مقاله‌اى بنويسد . مقالهء وى تحت عنوان « انّ الدّين عند اللّه الاسلام » بود .\r\nمولانا محمد مرتضى اديب ، شاعر ، طبيب و فيلسوف بود و سخنرانيهايش اثر خاص داشت .\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nاو قصيده ، غزل و رباعى را خوب مىسرود و « اديب » تخلص مىكرد . سرانجام در 22 آوريل 1928 م / 2 ذيقعدهء 1346 ه ق در لاهور درگذشت و در مؤمن‌پور به خاك سپرده شد .\r\n\r\nمحمد مصطفى ، ميرآقا ( مجتهد ) 1253 ه ق / 1837 م 1323 ه ق / 1906 م\r\nعماد العلماء مولانا سيد محمد مصطفى بن عمدة العلماء سيد محمد هادى در ربيع الاول 1253 ه ق در لكنهو به دنيا آمد ، والدينش از خاندان آل غفران مآب بودند . وى مطابق معمول در لكنهو فنون سپاهيگرى آموخت و در ضمن به تحصيل علم پرداخت و در محضر پدر و برادرش سيد مهدى ( متوفى به سال 1276 ه ق ) و دايىاش خلاصة العلماء سيد مرتضى ( درگذشته به سال 1276 ه ق ) و نيز ممتاز العلماء سيد محمد تقى ( درگذشته به سال 1289 ه ق ) در علوم معقول و منقول تبحّر يافت و در فقه و اصول اجازهء اجتهاد گرفت ، و بعلاوه از علماى نجف و كربلا حجّة الاسلام آخوند ملا حسين اردكانى و حجة الاسلام سيد على بحر العلوم نجفى به دريافت اجازات نايل آمد .\r\nسيد محمد مصطفى كه نام اصلى او « ميرآغا » بود در امور شرعى بسيار احتياط مىكرد و در فقه لياقت فوق‌العاده‌اى از خود نشان داد و بعد از ممتاز العلماء سيد محمد تقى در شبه قارهء هند به درجهء مرجعيّت رسيد . علاوه بر تعداد زيادى از مقلدان پدربزرگش سلطان العلماء و ممتاز العلماء ، دايى وى ، خود نيز مقلدان زيادى داشت و حدود چهل سال خواص شيعه و طلاب به عنوان مرجع از او تقليد مىكردند ، چرا كه او فردى متّقى ، باهوش ، عارف باللّه ، خليق ، سخى ، روشنفكر و مطلع به امور شرعى بود و ارتباطش با مردم قطع نمىشد و كتبا پاسخ سؤالات آنان را مىداد .\r\nظهير العلماء مولانا سيد ظهور حسين مىگفت كه ميرآغا چندين مسألهء فقهى را كه تا آن زمان لاينحل مانده بود ، پاسخ داده است و داراى كتابهاى باارزشى است كه شرح آنها خواهد آمد .\r\nاو امام جمعه و جماعت مسجد آصف الدوله بود و مورد احترام همگان قرار داشت . شعرا نيز با سرودن قصايد خود از او مدح مىكردند . قصيدهء معصوم على معروف به جلال شاه از اشعارى است كه در اوصاف او سروده شده است :\r\n قبله و كعبهء دارين فقيه ذىشأن * افتخار علما افسر اهل عرفان\r\nصاحب ورع و صفا ، تابع احكام خدا * عالم و عادل و عابد ، شرف متقيان \r\n\r\n","description":"","footnote":"","page_name":" 611 ","page_number":611},
  {"content":"\r\n\r\n بارك اللّه ، عماد العلماء سلّمكم * حبّذا عالم عالىگهر والاشان\r\nوصف ذرّى سى هوكيا مهر منور كارقم * مين هون اك ذرّهء ناچيز ، ده مهر تابان \r\n( من يك‌ذرّه هستم و او مهر منور و مهر تابان ، من چطور مىتوانم او را وصف كنم )\r\n سرپه سب شيعون كى دنيا مين انهين اى معصوم * صد و سى سال سلامت اكهى خلّاق جهان \r\n( اى خالق جهان او را براى شيعيان دنيا صد و سى سال زنده نگهدار )\r\nبعد از يك دورهء شهرت و اقتدار پنجاه‌ساله ، عمرش به پايان رسيد و به دنبال بيمارى در روز پنجشنبه 11 رمضان 1323 ه ق دنياى فانى را وداع گفت و مردم شهر را به سوك خود نشاند ، در كنار دريا غسل داده شد ( در لكنهو رسم بود كه بعد از مردن ، علما و رؤساى بزرگ را در كنار دريا غسل مىدادند ) بعد از تجهيز و تكفين در حسينيهء غفران مآب به خاك سپرده شد .\r\nتصانيف او عبارتند از : فرائد بهيّه فى مسائل الاثنى عشرية الاستدلالية ( چاپ لكنهو ، 1305 ه ق ، عربى ، فقه ، در كتابخانهء من موجود است ) ؛ حاشيه بر شرح كبير كتاب الطهارة ( عربى خطى ، در كتابخانهء من موجود است ) ؛ يواقيت فى احكام المواقيت ( عربى ، فقه ، خطى ) ؛ حواشى شرح لمعه ( عربى ، خطى ، فقه ) ؛ حواشى زبدة الاصول ( عربى ، خطى ، فقه ) ؛ حواشى مبادى الاصول ( عربى ، خطى ، اصول فقه ) ؛ حواشى نتائج الافكار ( عربى ، خطى ، اصول فقه ) ؛ خزينة المسائل ( اصول و فقه ، چهار جلد ، عربى ) ؛ مسايل متفرقه ؛ هدايت العوام ( فقه و عقايد ، اردو ، چاپى ) ؛ كتاب الصلاة ( ترجمه اردو ) ؛ تحفة المؤمنين ، ( فقه ) ؛ تحفة العابدين ، ( فقه ) ؛ زاد المسافرين ؛ رساله طهارت نسوان ، ( فقه ) ؛ ترجمه احكام النساء ( فقه ، اردو ) ؛ تشحيذ الاذهان فى اركان الايمان ( در اصول دين با ترجمهء اردو و غيره ، چاپى ) ؛ معرب عين الحيات ؛ رساله در مصائب حضرت سيّد الشهداء ، ( عربى ) ؛ موعظهء فاخره اردو ؛ عقايد اماميه ؛ جدول احكام ضروريه ؛ تحفة السائلين ؛ جدول تاريخ سعد و نحس ؛ كفاية السائلين ؛ دفع الشبهات ؛ احكام مصطفويه ؛ جوابات مسايل مشكله ؛ مفتاح الجنة ؛ نجات الدارين ؛ عجالهء مفجعه در عقد ام كلثوم ( تاريخ ) ؛ شرح دعاى عديله ( اوراد ) ؛ نخبة الاذكار ( اوراد فارسى ، چاپى ) ؛ حواشى شرح جامى ( نحو ، عربى ) ؛ شرح ثانيه ( صرف ، عربى ) ؛ حواشى تشريح الافلاك ، ( هيئت ) .\r\n\r\n","description":"","footnote":"","page_name":" 612 ","page_number":612},
  {"content":"\r\n\r\n\r\nمحمد موسى لكنهوى 1345 ه ق / 1926 م 1365 ه ق / 1945 م\r\nمرحوم مولانا محمد موسى بن خطيب اعظم مولانا سبط حسن فردى بسيار باهوش ، زحمتكش و فعال بود . در دوران تحصيل براثر جديّت خود در امتحانات دانشگاه الله‌آباد و لكنهو نمرات عالى به دست آورد ، در آخرين سال به دريافت مدرك سند الافاضل در سلطان المدارس نايل آمد ولى بيمار شد و در سن جوانى يعنى بيست‌سالگى درگذشت .\r\n\r\nمحمد مقيم قزوينى 1225 ه ق / 1810 م\r\nحاجى محمّد مقيم طالقانى قزوينى يكى از علما و مورد احترام عموم مردم بود . وى در عهد شاه جهان از ايران به هند رفت و در آنجا از او استقبال كردند . فرزند او آقا باقر على به حكومت جهانگير نگر داكا منصوب شده بود .\r\n\r\nمحمد مقيم ، كشميرى 1274 ه ق / 1857 م\r\nملا محمد مقيم كشميرى در سال 1222 ه ق در لكنهو سكونت گزيد و يكى از علما به شمار مىآمد . وى از كشمير جلاى وطن كرد و گوشه‌نشين شد . بعضى او را اخبارى و بعضى فقيه ربانى مىدانستند و در تكملهء نجوم السماء نوشته شده است كه مولانا صفدر شاه شاگرد ملا محمد قاسم پدربزرگ ملا مقيم بوده است .\r\nمولانا محمد حسن از فرزندان مولانا نيز در علم و فضل و خلق و تقدس مقامى بلند داشت .\r\n\r\nمحمد موسى 1330 ه ق / 1911 م 1386 ه ق / 1967 م\r\nمولانا محمد موسى فرزند كوچك ملا محمد باقر ، بانى معين الزائرين بمبئى بود . وى تمام تحصيلات خود را در مدرسهء سلطان المدارس به پايان رسانيد و به دريافت مدرك صدر الافاضل نايل گشت و سپس وارد مدرسة الواعظين شد و پس از مدتى به بمبئى بازگشت و به وعظ و تبليغ و ترويج احكام دين مشغول شد . من او را در مدرسه ديده بودم . او فردى خيرخواه و عالمى متقى بود . چندين بار به حج و زيارت مشرّف شد و بعد از تأسيس پاكستان به پنجاب\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nآمد و در منتگمرى ( ساهيوال ) در روز چهارشنبه 14 شوال 1386 ه ق / 25 ژانويهء 1967 م درگذشت .\r\n\r\nمير محمد مؤمن ، پيشواى اعظم 960 ه ق / 1552 م 1034 ه ق / 1624 م\r\nاز ميان علماى شبه قارهء هند كه اسامى آنان در رأس فهرست شخصيتهاى بزرگ به چشم مىخورند يكى مير محمد مؤمن « 1 » بن على حسينى استرآبادى است ، شرح حالش اگرچه در نجوم السماء ، ص 82 و در تذكرهء بىبها و همچنين در نزهة الخواطر و محبوب الزمن و تاريخ عالم‌آراى عباسى و غيره درج است اما به سبب انقلاب سلطنت قطب شاهى به شرح حال مبسوطى از وى دست نيافتيم ، فقط محى الدّين دربارهء شرح احوال ضمن تحقيقاتى كتابى تحت عنوان « مير محمد مؤمن تأليف كرده كه تا حدودى زندگى او را روشن ساخته است ، چاپ دوم آن كتاب در حال حاضر در دست من است ( 1957 م ) و شرح حال او را از همان كتاب گرفته‌ام .\r\nنواب علامى فهامى ، مرتضاى ممالك اسلام ، پيشواى عالميان و « ركن السلطنة » ، در فرمان مجريه 1050 ه ق عبد اللّه قطب شاه دربارهء القاب او نوشته است :\r\n« سيادت و نجابت پناه ، افادت و افاضت دستگاه ، قدوة المحققين ، اسوة المدققين ، مرتضاى ممالك اسلام ، مقتداى طواف انام ، خلاصهء اولاد رسول ، زبدهء احفاد بتول » و اضافه كرده :\r\nعلامه ميرمؤمن از سادات معظم استرآباد بود . حكومت ايران او را مناصبى مانند مدار المهام و وزارت به او تفويض كرده بود ، پدرش سيد على اشرف الدّين سماكى بود . چنان‌كه علامه با دست خودش چنين نوشته است :\r\n« عبد مأمور محمد مؤمن بن على الحسينى عفى عنهما » .\r\nمادر مير خواهر عالم مشهور امير فخر الدّين سماكى بود .\r\nدربارهء ولادت او گفته شده است كه حدود سال 960 ه ق تولد يافته است .\r\n\r\n\r\n","description":"","footnote":"\r\n( 1 ) - مير محمد مؤمن معروف به سيد پادشاه از اولاد پيشواست . در شجرهء وى نام اجدادش به اين شرح آمده است : « مير محمد مؤمن پيشوا بن سيد سليمان بن سيد يعقوب بن محبوب بن سبحان بن رحمن بن سلطان بن احمد بن نور خدا بن شمس بن اسحاق بن مجيد اللّه بن امام على موسى رضا . »\r\n( مير محمد مؤمن ، ص 265 ) .\r\n","page_name":" 614 ","page_number":614},
  {"content":"\r\n\r\nتعليم و تربيت مير محمد مؤمن در بهترين شرايط و موقعيت انجام گرفت . خاندان وى در اخلاق ، سيرت ، كردار ، علم و فن شهرت داشتند . دايى وى صاحب نفس قدسى بود و نفوس قدسيهء او بر محمد مؤمن تأثير گذاشت . علوم را نزد نور الدّين موسوى شوشترى كسب كرد و سپس در رشته‌هاى تفسير و حديث ، فقه و كلام ، نجوم و متعلقات فلكيات ، هيئت و هندسه و غيره به كمال رسيد . از ميان شيوخ حديث وى نام نور الدّين سيد على شوشترى مكى و شمس الدّين و سيد محمد در كتاب رجعت آمده است ( سال وفات سيد نور الدّين على 1062 ه ق است ) .\r\nمولانا محمد مؤمن بعد از فراغت از تعليم مشغول كار دولتى شد ، و به تعليم حيدر ميرزا فرزند شاه‌طهماسب صفوى پرداخت و با تدريس و تربيت او بر شرافت نسب و حسن اخلاق و علم و كمال خود افزود .\r\nعلامه محمد مؤمن به هنگام مرگ سلطان حيدر و جانشينى شاه اسماعيل در سال 986 ه ق براى زيارت از قزوين به عراق و از آنجا به حج رفت و بعد از انجام مراسم به طرف هند روانه شد .\r\nوى در اوايل سال 989 ه ق يعنى بعد از وفات ابراهيم قطب شاه ( درگذشته به سال 988 ه ق ) به دكن رفت . دوستداران وى از او استقبال كردند و او سلسله درس را شروع كرد به‌طورى كه از لحاظ اخلاق و هوش سرشار و حاضرجوابى و حكمت و دانش شهرت يافت . پادشاه هم با او ملاقات كرد و تحت تأثير رفتار او قرار گرفت . اما مولانا به خاطر زهد و تقدس از امور حكومتى دور ماند ولى عامهء مردم به او گرايش پيدا كردند . محمد قلى شاه با وى به مشورت مىپرداخت و قبل از سال 993 ه ق مولانا به مقامات مهم كشورى دست‌يافت و پادشاه از نظر دينى معتقد مولانا شده بود و در سياست هم از او پيروى مىكرد . على قلى براى علامه يك مقام مستقل در نظر گرفت و او را به عنوان پيشواى سلطنت و پيشواى اعظم و وكيل السّلطنه انتخاب كرد . اين مقام آن قدر مهم بود كه انتخاب مير حمله با مشورت او انجام مىگرفت . مقام پيشوايى در اصل مقامى بعد از پادشاه و بالاتر از نيابت ، شيخ الاسلامى ، صدر الصدور و وكيل السّلطنه بود . براى اين مقام فردى را انتخاب مىكردند كه در كشور بالاترين مقام را داشته باشد . به عبارت ديگر پيشواى شرعى و حاكم دينى بود .\r\nحقوق ماهانهء وى يك هزار هون يعنى بيش از چهار هزار و پانصد روپيه بود ، املاك زيادى در حيدرآباد خريدارى كرد و در خارج از حيدرآباد نيز چندين روستا را خريد ، و اين علاوه بر املاكى بود كه از سوى شاه به او اعطا شده بود . وى قطعه زمين بزرگى را به نام دايرهء مؤمن اختصاص به\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nگورستان داده بود كه تاكنون باقى مانده است .\r\nهنگامى كه وارد دستگاه حكومتى شد به عنوان پيشواى اعظم به اجراى عقايد احكام اسلامى پرداخت . در اعتلاى فرهنگ اسلامى و ساختن مساجد و حسينيه‌ها اقدام كرد و در اعياد اسلامى از جمله عيد غدير و تولد رسول اكرم صلّى اللّه عليه و آله شركت مىجست .\r\nحتى هندوان به روايات و تعليمات اسلامى علاقه‌مند شدند و فرهنگ حيدرآباد هم رنگ اسلامى به خود گرفت و در اتحاد شيعه و سنى و هندو مسلمان پيشرفتى حاصل شد . از كارهاى مهم علامه تعمير و ترقى شهر حيدرآباد است . بنا به پيشنهاد علامه دروازه‌اى به نام « چهارمنار » براى اين شهر ساخته شد كه در طبقهء بالاى آن مسجد ، مدرسه ، خانقاه و حوضى بسيار بزرگ احداث گرديد . اين دروازه به شكل دروازهء تعزيه يا دروازهء قديم روضهء امام رضا عليه السّلام ساخته شده بود . در چهار طرف ساختمان ، چهار خيابان قرار گرفته بود و فايدهء اين دورانديشى اين بود كه بعد از زوال حكومت تمام ساختمانهاى حكومتى از بين رفت ، ولى چهار منار هنوز هم باقى است .\r\nعلاوه بر چهار منار دروازهء حيرت‌انگيز به نام « كمان سحر باطل » نيز از يادگارها علامه است . جلو اين ساختمان ستون سنگى بزرگى بود كه روى آن انواع دعاها و نقشها كنده شده بود و به اين وسيله پادشاه از هر نوع آسيب محفوظ مىماند ، به‌طورى كه مردم با لمس كردن آن از بيمارى بهبودى پيدا مىكردند ، مدتى بعد طبيبان شهر هنگام شب آن سنگ را كنده به چاه انداختند . علامه در گوشه‌اى از شهر جايى براى گورستان در نظر گرفت و در گوشه‌اى ديگر خانه‌اى به نام « حويلى مبارك » ساخت كه در آن محبوب عليخان و بعد از وى همسر وى زندگى مىكردند . علاوه بر آن يك شفاخانه ( درمانگاه ) و خانه‌هايى متعدد ديگر كه بعدا بين اولادش تقسيم شد و الآن آن محل به نام « محلهء ميرمؤمن » معروف است ساخته است در آنجا چاهها ، دروازه‌ها و بازارها وجود دارد . تفصيل آن در نوشته‌هاى 1148 ه ق ديده مىشود .\r\nدوران ده سال ابتدايى پيشوايى ميرمؤمن مصادف با ولادت شهزاده ميرزا محمد سلطان برادرزاده و جانشين محمد قلى قطب شاه بود . تمام زندگى اين شهزاده تحت تعليم و تربيت او قرار گرفت ، حتى ازدواج و جلوس او بر تخت شاهى نيز زير نظر مولانا بود ، و بدين‌طريق مولانا ثابت كرد كه در امور دينى ، تعمير و ترقى كشور و حكمرانى نيز مىتواند نقش مهمى داشته باشد .\r\nمولانا هنگام تولد اين نوزاد خبر شاهى او را داده بود كه بعدا به تحقق پيوست و وقتى سلطان محمد قلى پادشاه شد مولانا گفت :\r\n\r\n","description":"","footnote":"","page_name":" 616 ","page_number":616},
  {"content":"\r\n\r\n از دعاگوى چو مؤمن هم دعا بهتر كه هست * او كهن داعى و تو شاه جهانبان نوى \r\nپادشاهى سلطان محمد قلى كارنامه‌اى بزرگ در زندگى مولانا به حساب مىآيد ، زيرا محمد قطب شاه فقط يك دختر داشت كه شاه ايران از او خواستگارى كرده بود ، ولى شاهزاده خانم با سلطان محمد ازدواج كرد لذا مجبور شد كه به شاه ايران جواب منفى بدهد .\r\nعلامه مؤمن حتى در روستاها اقدام به ساختن سراها و مسجدها ، حسينيه‌ها كرد و درختهاى ميوه‌دار را در باغها كاشت و در نقاط دوردست علوم و فرهنگ اسلامى را رواج داد و روشى را پيش گرفت كه حتى هندوان به ائمهء اطهار و رسول خدا صلّى اللّه عليه و آله احترام مىگذاشتند .\r\nاين ساختمانها را مولانا وقف كرده بود و ملا تميمى را متولى آنها ساخت . محراب مسجدى را با خط ثلث بسيار نفيس آراست . كاتب آيات و احاديث و اسماى رسول و آل رسول صلّى اللّه عليه و آله مولانا محمد حسين شيرازى بوده است .\r\nمحل املاك علامه مير پتيهه بود . در آنجا نيز مسجدى بنا كرد و به عمران روستاى « ظل اللّه گوره » پرداخت و مساجد و باغهاى او هنوز باقى است .\r\nفراهم كردن تسهيلات ازدواج شاهزاده سلطان محمد قلى قطب شاه با حيات بخشى بيگم و جواب رد به درخواست شاه ايران از كارهاى بزرگ پيشواى اعظم بود ، سلطان محمد قلى در 17 ذيقعدهء 1020 ه ق درگذشت .\r\nسلطان محمد قطب شاه در 10 ذىالحجه 1020 ه ق بر تخت سلطنت جلوس كرد . اكنون وى فرصت پيدا كرده بود پادشاه را كه خودش او را تربيت كرده بود به كارهاى اسلامى متوجه سازد .\r\nسلطان محمد قطب شاه نيز به احترام وى ، به ترويج علوم اسلامى و تعمير ساختمانها و شهرهاى نو پرداخت و از سبك معمارى ايرانى به جاى هندى استفاده كرد . مولانا در قصيدهء خود گفته است :\r\n سرمه شد خاك تلنگانه ز فرخ پاى تو * اى فداى خاك پاكت هر زمان جان نوى\r\nگر سپاهان نو شد از شاه جهان عباس شاه * حيدرآباد از تو شد ، شاها ، سپاهان نوى \r\nسلطان محمد نيز به مطالعه علاقه داشت و كتابهاى نادر را با ذوق زياد جمع‌آورى كرده « 1 » در\r\n\r\n\r\n","description":"","footnote":"\r\n( 1 ) - حيدرآباد ، شهر كتابخانه و خزانهء كتب نوادر است . علماى زيادى به آنجا آمدند و به كار تصنيف و تأليف مشغول شدند . كه از جمله مىتوان علامه ميرمؤمن و ابن خاتون را نام برد ، لذا كتابهاى دينى به تعداد زياد در خانه‌هاى رؤسا و همچنين در مدارس موجود بود ، اما سرانجام بعد از ويرانى دكن و تصرف حيدرآباد دكن\r\n","page_name":" 617 ","page_number":617},
  {"content":"\r\n\r\nميان آنها كتابى به نام « كثير الميامن » است كه گفته مىشود كه امام رضا عليه السّلام شخصا آن را نوشته است . سلطان نسخه‌اى از آن را از مكهء مكرّمه به دست آورده بود و محمد استرآبادى آن را مقابله كرده بود . پادشاه به شاه قاضى ، شاگرد علامه مؤمن دستور داد تا آن را به فارسى برگرداند و نسخه‌اى از آن در كتابخانهء سالار جنگ موجود است .\r\nمير مجد الدّين تنها فرزند علامه مير محمد مؤمن در سال 995 ه ق به دنيا آمد . به نظر مىرسد كه مادرش اهل دكن بود . مجد الدّين در سال 1034 ه ق درگذشت . علامه مير محمد مؤمن به تعليم و تربيت او در سطح عالى پرداخت ، وى اگرچه در آن زمان سالخورده بود و گرفتارى منصب حكومتى هم داشت ولى از امور خانه غافل نبود و شخصا به امور رفاه و بهبود و تعليم و ترقى مردم علاقه نشان مىداد و كوتاهى در امور تربيت فرزندانش را گناه مىدانست .\r\nوى با وجود گرفتاريهاى فراوان به تدريس علاقه داشت و بيشتر وقت خود را براى اين كار تخصيص داده بود ، اكثر علما و افاضل آن دوره نزد وى درس مىخواندند و براى ارشاد و راهنمايى به او رجوع مىكردند .\r\nدر عهد سلطان محمد قطب شاه راه عزلت در پيش گرفت و غير از امور مهم حكومتى ، بيشتر به عبادت و طاعات حق مشغول بود .\r\nسرانجام در سن حدود هفتاد و پنج‌سالگى مرگ فرزند جوان خود را تحمل نكرده و بعد از چهلم مجد الدّين در روز دوشنبه 2 جمادى الاولى 1034 ه ق درگذشت و در مقبرهء فرزندش مدفون گشت . مردم روزهاى 26 و 27 شعبان را به عنوان سالگرد وفاتش تعيين كرده‌اند و در آن مراسم مسلمان و هندو شركت مىكنند و اين نشان‌دهندهء محبوبيت اين پيشواى بزرگ است .\r\nمير محمد مؤمن از نظر مقام روحانى و سياسى برجسته بود و تا امروز از او به نيكى ياد مىكنند چرا كه او نمونهء تواضع و شفقت و پرهيزگارى بود .\r\nوى هميشه به فكر اصلاح و بهبود وضع رعايا و دستگيرى نيازمندان و پذيرايى از مسافران و نگهدارى آنان و نيز در فكر كمك به علما و فضلا بود ، به‌طورى كه براى هر گروه ، تسهيلات شغل و ترقى فراهم مىكرد . وى علاوه بر علم و فضل و دولت و امارت صاحب كشف و كرامات نيز\r\n\r\n\r\n","description":"","footnote":"\r\n- به وسيلهء هندوان در سال 1948 م اين ذخاير از بين رفت ، اما هنوز هم كتب نادر شيعه در كتابخانه‌هاى مرحوم سر سالار جنگ ، آصفيه ، دانشگاه عثمانيه ، دار التصنيف و الترجمة موجود است .\r\nكتابهاى نادر كتابخانه‌هاى شاهى در كتابخانه‌هاى ايران ، لندن ، فرانسه و آمريكا يافت مىشود .\r\n","page_name":" 618 ","page_number":618},
  {"content":"\r\n\r\nبود و دعاهايش مستجاب مىشد و تعويذ و طلسم او اثر داشت . در فن رمل و نجوم نيز ماهر بود .\r\n« دايره مؤمن » كه خاك آن را با شتر از كربلاى معلا آورده‌اند آرامگاه صدها سادات ، علما و فضلا و امراى ايران و عرب است و در آنجا مزارات تعداد زيادى از علماى بزرگ هنوز باقى است .\r\nمولانا برادرى به نام مير شاه على داشت و از پسرش مجد الدّين كه شرح حالش گذشت فرزندانى در حيدرآباد هستند .\r\nتصانيف او عبارتند از : ديباچهء كثير الميامن و رساله مقداريه ، مشتمل بر اوزان شرعى و طبى و تفاصيل و آرا و مباحث دربارهء اصطلاحات مسافتها نوشته شده است با ديدن اين كتاب وسعت نظر و بصيرت فقهى علامه ثابت مىشود . نسخهء اصلى اين كتاب در كتابخانهء نواب سالار جنگ موجود است ، مهر سلطان محمد قطب شاه هم بر روى آن زده شده است : « بندهء شاه نجف سلطان محمد قطب شاه 1020 ه ق » ؛ كتاب رجعت كه در معرفى آن عبد الجبار خان شرحى نوشته است : « وى در حديث و ادب اجازه را از مولانا سيد على ملقب به نور الدّين الموسوى شوشترى دريافت كرده و تصنيف وى كتاب رجعت است . » نسخه‌اى از آن در كتابخانهء سالار جنگ موجود و سال تأليف 1069 ه ق در مكه بوده است . بنابراين به نظر من ممكن است اين تأليف مربوط به علامه محمد مؤمن ديگرى بوده باشد كه شايد استاد مجلسى بوده است .\r\n\r\nمير محمد مؤمن عرشى 1001 ه ق / 1592 م 1091 ه ق / 1680 م\r\nمير محمد مؤمن فرزند كوچكتر مير عبد اللّه وصفى مشكين رقم و برادر محمد صالح كشفى بود و در اكثر علوم مهارت كامل داشت . از جمله در شعر و نويسندگى مشهور بود و حرفهء كتابدارى را برگزيد و مدتى استاد سليمان شكوه پسر داراشكوه بود و سپس عزلت اختيار كرد و هر دو به حلقهء تصوف پناه بردند .\r\nملا محمد صالح كنبوه دربارهء او و برادرش مىنويسد :\r\n« محمد صالح در فارسى « كشفى » و در هندى « سبحان » و ميرمؤمن « عرشى » تخلص مىكردند . چون هر دو را با نغمهء هندى گوشهء خاطرى است نغمه‌سرايان هند پيش شاه گوش مىگيرند و در دايره مجلس شاه چون دف حلقه در گوش مىكنند و چون دوستى اهل بيت را بيت\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nالقصيدهء اعتقاد خود ساخته‌اند چندين شعر در منقبت دوازده اختر برج ولايت پرداخته و اعيان صوفيه با ايشان آميزش دارند . » ( شاه‌جهان‌نامه ؛ ، 3 / 433 ) .\r\nعرشى در سن نودسالگى در سال 1091 ه ق / 1680 م درگذشت و در گورستان پدرش دفن شد .\r\n شب پنجشنبه بتاريخ زبده ( 18 ) * روان شد بقصر جنان ميرمؤمن ( 1091 )\r\nچو پرسند سال وصالش محبان * بگو « سيد عرشيان ميرمؤمن » \r\n\r\nمحمد مؤمن ، شيرازى 1074 ه ق / 1663 م 1118 ه ق / 1706 م\r\nعلّامة محدث ، مفسر ، حكيم ، اديب و شاعر محمد مؤمن بن محمد قاسم بن ناصر جزائرى شيرازى هندى از علما و عرفا و از سيّاحان و مبلّغان بزرگ بود و بنا به گفتهء غلامعلى آزاد بلگرامى زادگاهش شيراز و سال ولادتش 1074 ه ق است ، تمام علوم مروّجه عقليه و نقليه را نزد علماى بزرگ عراق و عجم فرا گرفت و به هندوستان آمد و از مهمان‌نوازى فاضل خان مدار المهام عالمگير متاثر شده در همان جا سكونت گزيد . فاضل در 27 ذيقعده 1073 ه ق راهى ملك بقا شد ، بنابراين ممكن است مولانا محمد مؤمن در لاهور هم بوده باشد .\r\nهم‌اكنون نسخهء خطى تصنيف لطيف مولانا تحت عنوان « قرّة العين و سبيكة اللّجين » نزد من است . اين كتاب نفيس به زبان عربى است و مشتمل بر مقدمه ( ده مقاله و خاتمه ) است و تا جايى كه من مىدانم تاكنون چاپ نشده است ، درحالىكه كتابى بسيار مهم است . مقالهء اول « قرّة العين » مشتمل بر حل مشكلات آيات است ( 40 آيه ) مقالهء دوم دربارهء مشكلات چهل حديث است . ساير عنوانهاى كتاب به اين شرح است :\r\nسؤال و جواب علمى ؛ عبارات و اشعار مشكل ؛ مناظره و مطارحه ؛ مغالطات ؛ نوادر و نكات ؛ الغاز ؛ مهمه و احجيه .\r\nمؤلف فاضل در ذيل مباحث نام استادان و تأليفات خود را هم نوشته است . ظاهرا اين كتاب در مشهد و يا شيراز نوشته شده است .\r\nدر نزد سيد محمد قاسم بن خير اللّه حسنى حسينى ، نحو و لغت و تفسير و حديث و فقه را خواند و در نزد زين العابدين حائرى و شيخ على بن محمد تمامى و الشيخ صالح بن عبد الكريم بحرانى فقه استدلالى و اصول را فرا گرفت و در محضر محمد اسماعيل فسوى و شيخ الحديث\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nشاه محمد شيرازى و شرف الدّين على و نصير الدّين محمد بيضاوى و محمد صالح خضرى و محمد حسين مازندرانى و حكيم محمد هادى علوم و فنون مختلف را كسب كرد و سپس وارد هند شد ، بعد از ديدن شهرهاى مختلف در اورنگ‌آباد سكونت گزيد و در هندوستان در سال 1118 ه ق به سفر اعلى عليين رفت .\r\nتصانيف او عبارتند از : جامع المسائل النحوية فى شرح الصمدية البهائية ؛ مبسوط ؛ بيان الآداب ؛ مصباح المبتدين ؛ مشكاة العقول ؛ قرة العين ؛ سبيكة اللجين فى توجيه الآيات المشكلة و الاحاديث الغريبة و حل الابيات و غير ذلك ( تأليف 1101 ه ق ) ؛ وسيلة الغريب ، على نهج قرة العين ؛ تحفة الغريب ؛ نخبة الطب ؛ شرح قانونچه ؛ تحفة الاطباء كشكول ؛ تميمة الفؤاد من الم البعاد فى نوادر الاشعار ؛ جنات عدن فى ثمانية فنون ؛ مشرق السعدين ؛ مجمع البحرين ؛ ثمر الفؤاد و سمر البعاد ؛ ثمرة الحياة و ذخيرة الممات ؛ محاسن الاخبار و مجالس الاخيار ( 7 مجلد ) ؛ طيف الخيال فى مناظرة العلم و المال .\r\n\r\nمحمد مهدى ، موسوى 1145 ه ق / 1733 م 1215 ه ق / 1800 م\r\nمولانا محمد مهدى بن ابو القاسم موسوى از اهالى « شهرستان » بود . وى نزد علماى بزرگ زمان خود به تحصيل علم پرداخت و از ميان استادانش شيخ يوسف بحرينى بسيار معروف است .\r\nملا محمد مهدى موسوى در نوجوانى به دهلى و حيدرآباد دكن آمد و آخرين روزهاى عمرش را در كربلاى معلا سپرى كرد و در آنجا به خاطر تدريس و رياضت و عمل شهرت يافت .\r\n\r\nمحمد سعيد گرمرودى 1045 ه ق / 1635 م\r\nبه قول محمد امين بن ابو الحسين قزوينى ( پادشاه‌نامه ) ، قاضى محمد سعيد گرمرودى يكى از شاگردان مير محمد باقر داماد ( درگذشته به سال 1041 ه ق ) بود كه در دربار شاه جهان عزّت يافت و مورد اعتماد پادشاه بود و به مناصب عالى از جمله ديوان بيوتات نايل آمد و تا منصب هزارى ( داراى هزار سوار ) رسيد ، سرانجام در سال 1045 ه ق درگذشت .\r\n\r\n","description":"","footnote":"","page_name":" 621 ","page_number":621},
  {"content":"\r\n\r\n\r\nمحمد مهدى بن سيد هادى 1248 ه ق / 1832 م 1276 ه ق / 1859 م\r\nمولانا محمد مهدى بن سيد محمد هادى آل غفران مآب ، در لكنهو به دنيا آمد و نزد بزرگان خاندان خود به تحصيل علم پرداخت و در نوجوانى به مرتبهء كمال رسيد و همگان به استعداد و ذكاوت و شايستگى او اعتراف داشتند ولى متأسفانه در سن بيست و هشت‌سالگى درگذشت .\r\nتاريخ وفاتش 1276 ه ق است ( و به قول تكملهء نجوم السماء ، عبد الحى ، 1277 ه ق است ) .\r\nتصانيف او عبارتند از : تحفة الصائم ؛ شرح اثناعشريه و رساله‌اى در اجتهاد و تقليد .\r\n\r\nمحمد مهدى ، اديب 1275 ه ق / 1858 م 1317 ه ق / 1899 م\r\nمولانا سيد مهدى بن نوروز على از اعيان و مالكين مصطفىآباد بلوك راى بريلى بود و در همان جا زاده شده بود . پدر بزرگوارش او را به بهترين وجه تربيت كرد . هنگامى كه به سن پانزده‌سالگى رسيد به لكنهو آمد و در محلهء حيدرگنج مقيم شد و در همان جا تحصيلات خود را تمام كرد ؛ علوم معقول را در محضر مولوى كمال الدّين موهانى و مولوى فضل اللّه ، مدرس كالج كننگ فراگرفت و ادبيات را در نزد مفتى محمد عباس خواند . مفتى محمد عباس دربارهء وى مىگفت :\r\n« اصدق خلّ من بطانتى و اوثق سهم فى كنانتى » ، نزد مولانا حامد حسين هم درس خوانده بود و وى نيز قابليت او را ستايش مىكرد .\r\nمرحوم مولانا ، هم صاحب املاك و هم يك عالم بزرگ ادبيات بود . زندگى بسيار مرتب و مقام علمى داشت . زيبارو و خوش‌رفتار بود ، در شعر و ادب عربى مقامى شامخ داشت . انجمنى به نام « بهجة الادب » تأسيس كرد و در آنجا هر دوهفته يك‌بار جلسه تشكيل مىشد و علما و طلاب در آن جلسه شركت مىكردند . وى با تمام علما و ادباى عربى زبان مكاتبه داشت .\r\nوى داماد فردوس مآب بود . تقريبا در حدود چهل و نه‌سالگى در روز جمعه 27 صفر 1317 ه ق در زادگاهش درگذشت .\r\nتصانيف او عبارتند از : الكواكب الدّريّة ، مجموعهء نفيس نظم و نثر عربى ( در كتابخانهء من موجود است ) ؛ الفريدة البهيّة فى شرح قصيدة العلويّة ؛ ذخيرهء لغت و ادب عربى ( نسخهء چاپى آن در نزد من موجود است ) ؛ ذخيرهء بزرگى مراثى و قصايد و نسيب و مكاتبات از بين رفته يا در كتابخانهء ناصريه موجود است .\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nشاگردان او عبارتند از : مولانا سبط حسن ؛ مولوى محمد هارون ؛ مولوى عالم حسين ؛ مولوى نظير حسن بهيك‌پورى ؛ مولوى محمد عوض ؛ شاهزاده ميرزا جهان قدر ؛ مولانا شبير حسن ؛ مولانا پياره ميرزا بن حكيم عباس ميرزا بن حكيم وزير ميرزا لكنهوى .\r\n\r\nمحمد مهدى بهيك‌پورى 1269 ه ق / 1852 م 1348 ه ق / 1929 م\r\nمولانا سيد محمد مهدى بن سيد على ، عالم و خطيب معروف و بزرگى بود . بنا به گفتهء آقا بزرگ در ماه ربيع الثانى 1269 ه ق در علىنگر به دنيا آمد . علىنگر بهيك‌پور بلوك سارن در استان بهار يكى از شهرستانهاى كوچك است . پدرش سيد على كه يكى از زمين‌داران آن شهرستان و فردى مؤمن و دانش‌دوست بود ، فرزندش را با علوم دينى بياراست و بعد از خواندن كتابهاى ابتدايى براى تكميل تحصيلات به لكنهو فرستاد و بعد از اينكه فارغ التحصيل شد به وطن خويش بازگشت و در مسجدى كه پدرش ساخته بود به نماز جمعه و جماعت و تبليغ و ترويج دين پرداخت تا آنجا كه مردم را به نماز و روزه و ساير فرائض دينى تشويق و پايبند كرد و معمولا بعد از نماز ظهر سخنرانى مىكرد و بعلاوه به ذكر مصائب هم مىپرداخت .\r\nوى در سال 1316 ه ق مراسم محرّم را در خانهء خود آغاز كرد و بعد از مدتى به نوشتن كتاب لواعج الاحزان پرداخت و جلد اول آن را به پايان رساند كه نام اصلى آن « مظهر العجائب » است .\r\nاين كتاب بين ذاكرين بسيار معروف شد و چندين بار به چاپ رسيده است .\r\nدر سال 1307 ه ق به سفر عراق و ايران رفت و از آقاى ميرزا محمد تقى مجتهد سامره و عماد الملك آقاى سيد باقر اجازه‌هاى شرعيه دريافت كرد و در سال 1321 ه ق به مدينه و نيز به زيارت حج تشرف يافت و سرانجام پس از يك‌عمر تبليغ و وعظ و سخنرانى در 24 جمادى الثانى 1348 ه ق در مظفرپور درگذشت .\r\nتأليفات او عبارتند از : زمزمة الحجاج ، احكام حج بنا به درخواست حاج نواب سيد على رئيس مظفرپور فرشته ( چاپى ) ؛ سوانح مولوى سيد على ( چاپى ) ؛ سواء السبيل كه با مطالعهء آن مولوى شيخ عبد السبحان شيعه شد ؛ حجت بالغه ؛ مواعظ المتقين ( عربى ، چاپ 1343 ه ق ) ؛ هدية الزائرين ( زيارات ) ؛ لواعج الاحزان ( دو جلد ) .\r\n\r\n","description":"","footnote":"","page_name":" 623 ","page_number":623},
  {"content":"\r\n\r\n\r\nمحمد مهدى كشميرى 1330 ه ق / 1912 م 1390 ه ق / 1970 م\r\nمولانا شيخ محمد مهدى بن شيخ محمد حسين از اهالى سرىنگر ، فردى بسيار باهوش و خوش‌حافظه و اهل تحقيق و مطالعه و منطق و در عين حال ساده بود . وى در مدرسهء ناظميه به تحصيل علم پرداخت و زبان انگليسى هم خوب مىدانست . در سال 1360 ه ق به دريافت مدرك ممتاز الافاضل نايل و سپس به وطن خود بازگشت . من در سال 1952 م اتفاقا به مظفرآباد كشمير رفتم و با مولانا ملاقات كردم وى در حكومت كشمير آزاد خدمت مىكرد و زندگى سختى داشت . مدتى است كه در مظفرآباد درگذشته است . به نظر من او در سن پنجاه و پنج يا شصت‌سالگى دار فانى را وداع گفته است .\r\n\r\nمحمد مهدى كشميرى 1359 ه ق / 1940 م\r\nمولانا محمد مهدى كشميرى در گولاگنج لكنهو زندگى مىكرد ، فردى مقدس و عالمى بزرگوار بود . مولانا يوسف حسين او را در دهلى ملاقات كرده بود و در آن زمان سن او حدود شصت سال بوده و امامت جمعه و جماعت مسجد نواب حامد عليخان را برعهده داشته است .\r\n\r\nمولوى محمد نصير ( بن زين الدّين مكّى ) 1138 ه ق / 1726 م\r\nوى صاحب نفس قدسى ، رئيس و عالم عظيم‌آباد و استان بهار هند بود . جدّ بزرگوارش شمس الدّين نام داشت كه به فرياد مستضعفان مىرسيد . مولوى نصير در شيخ‌پور زندگى مىكرد و در ابتداى جوانى در نزد عالمى به نام ملا محمد شاه شيرازى كه در بنگال مقيم بود ، كسب فيض كرد . وقتى وى عازم ايران شد ، مولانا نصير نيز نظر به علاقهء علمى با وى هم‌سفر شد و از محضر استاد استفاده مىكرد . بعد از رسيدن به ايران در فقه و حديث ، رياضى و هيئت و هندسه و حساب مهارت و شهرت يافت و به تدريس پرداخت و با عزت و احترام زندگى مىكرد . سؤال و جوابى كه بين عمدة الملك امير خان ناظم استان كابل و نواب وحيد ( مهابت جنگ ) و امراى ايران به وسيلهء مير غلام محمد بهارى ردوبدل مىشد مولوى نصير آنها را به امراى ايرانى مىرساند و جواب دريافت مىكرد .\r\nوى مدتى بعد به وطن خود بازگشت و نواب آنجا در عظيم‌آباد املاكى مختصر به او داد كه\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nتا عهد غلامحسين ما يملك وى در عظيم‌آباد باقى بود .\r\nمولوى محمد حسين دربارهء او مىنويسد :\r\nملا نصير صاحب كتابخانه‌اى بزرگ بود ، اولاد وى در شيخ‌پور و حسين‌آباد بلوك مونگير رئيس و صاحب مقام بودند . از ميان امرا فردى به نام على قاسم خان دربارهء او نوشته : جناب مرحوم جدنا ملا نصير بن زين الدّين مكى در علوم مختلف تأليفات داشت . ملا چند سال از طرف شاهان دهلى در ايران سفير بود سپس به وطن آمده در پتنه مقيم شد و در همان جا در 19 رجب 1138 ه ق درگذشت . مقبرهء وى در باغ پان است .\r\nتصانيف او عبارتند از : اصول الدّين و كتابهاى متعدد عربى و فارسى كه به علت حوادث زمان از بين رفته است .\r\nداود عليخان يكى از فرزندان اوست .\r\n\r\nمحمد نصير ، نصير الملّة 1312 ه ق / 1895 م 1386 ه ق / 1966 م\r\nنصير الملّة مولانا محمد نصير فرزند ارشد ناصر الملّة بود . تاريخ ولادتش 9 رجب 1312 ه ق / 7 ژانويه 1895 م است . مولانا ناصر حسين به پرورش و تربيت فرزند خود اهتمامى خاص ورزيد . و فرزند باهوش او نيز در محيطى علمى استعداد و شايستگى از خود نشان داد و بعد از تحصيل و تكميل قرآن و تفسير ، حديث و فقه و ساير علوم لازم را در لكنهو آموخت و سپس به عراق رفت و حدود هجده سال داشت كه جنگ آزادى عراق شروع شد و علامه مجاهد سيد محمود حبوبى و علامة آية اللّه سيد محمد تقى شيرازى در جنگ آزادى با انگليسيها عملا شركت كردند . ( ر . ك : كتاب « هدية الرازى الى الامام المجدد الشيرازى » نوشتهء آقا بزرگ تهرانى ، چاپى ) ؛ از سال 1912 تا 1915 م اوضاع در عراق ناآرام بود . مولانا محمد نصير نزد علما به تحصيل اشتغال داشت و در ضمن به امور سياسى مىپرداخت و پس از اينكه از علماى بزرگ نجف به دريافت مدرك كامل اجتهاد نايل آمد به وطن خود بازگشت .\r\nمردم لكنهو به شايستگى علمى وى معترف بودند به اين اميد كه وى زينت‌بخش مسند اجتهاد خواهد بود . ناصر الملّة بر منصب مرجعيت شبه قارهء هند مستقر بود ، ولى بيشتر به تصنيف و تأليف كتب مىپرداخت و در ضمن امور ملك و ملت به او وابسته بود . مولانا نصير نيز مسئوليت سياسى را برگزيده بود و در سياست كشورى و بين المللى شركت مىجست . هدف\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nاو فقط حفظ حقوق شيعه بود . تحرك و راهپيمايى او در لكنهو در سال 1939 م بسيار مؤثر بود ، سه ماه در زندان به سر برد و تمام راهپيمايىها به راهنمايى وى انجام مىگرفت و بعد از فعاليتهاى سياسى و دينى به خاطر بصيرت سياسى كه داشت ، سنى و شيعه و حتى حكومت به وى گرايش پيدا كردند و بعد از آزادى مدت چهارده سال وكيل مردم در مجلس ايالتى بود .\r\nمولانا نصير به سمت رئيس كالج شيعه عربى انتخاب شد و در مجالس علمى و ادبى و نيز در سياست و مذهب فعال بود و دورانديشى او در زمينه‌هاى فرهنگى و سياسى و علمى موجبات عزّت و احترام وى را فراهم كرد .\r\nمولانا محمد نصير بسيار متواضع و حتى با كودكان بسيار مهربان و خوشرفتار بود و با هر گروه عادلانه رفتار مىكرد . اگرچه فرد سياسى بود ولى مقام علمى خود را حفظ مىكرد و بعد از درگذشت وى بنده مقاله‌اى تحت عنوان « تأثرات و خاطرات » نوشته بودم كه در مجلهء ارشاد كراچى و سرفراز لكنهو در ويژه‌نامه تفسير الملّة چاپ شد . اكنون فقط اين موضوع را مىخواهم عرض كنم كه مولانا محمد نصير عالمى بسيار بزرگ و سياستمدار عظيمى بود .\r\nوى در آخرين دوران حيات خويش در رأس تمام علما قرار داشت ، ولى او خود تمام علما را بزرگتر از خود مىدانست و برادر جوانترش را بر مسند پدرش نشاند و از عزت و احترامش چيزى فروگزار نكرد .\r\nنصير الملّة در 19 محرم 1386 ه ق / 11 مى 1966 م ساعت سه و نيم بعد از ظهر به علت سكتهء قلبى در دانشكدهء پزشكى لكنهو درگذشت و مرگش سانحه‌اى بزرگ براى شيعيان بود .\r\nهزاران هزار نفر در تشييع جنازه‌اش شركت كردند . جنازه‌اش را امانت سپردند . در 10 نوامبر 1966 م جنازه‌اش را دوباره به مزار شهيد ثالث ، آگره بردند و ازآنجا به بمبئى و سپس با هواپيما به بغداد بردند و در بغداد ، كاظمين ، سامرا ، نجف و كربلا از سوى علماى عراق استقبال عظيمى به عمل آمد . سپس در كربلاى معلا در حرم امام حسين عليه السّلام در نزديكى قبر زعيم حريت « صاحب ثورة العشرين » آية اللّه سيد محمد تقى شيرازى ( درگذشته به سال 1338 ه ق ) در يك دسامبر 1966 م به خاك شفا سپرده شد .\r\n\r\nمحمد مختار 1337 ه ق / 1918 م 1397 ه ق / 1976 م\r\nمولانا شيخ محمد مختار بن حاجى امان اللّه ابتدا وارد مدرسهء سلطان المدارس « براگاون ( در\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nنزديكى لكنهو ) » شد و بعد از پايان دورهء صدر الافاضل به عراق رفت و مدت سى سال در نجف و كربلا به تحصيل علم پرداخت . استادان وى آية اللّه سيد ابو القاسم خويى و آية اللّه سيد محسن حكيم و آقاى حمامى و سيد جواد تبريزى بودند .\r\nحكومت عراق در سال 1389 ه ق تصميم به خرابى نجف گرفت ، آية اللّه سيد محسن حكيم در سال 1391 ه ق درگذشت ، دستور داده شد كه طلاب قديم و جديد پاكستان و افغانستان و ايران و هند از حوزهء علميهء نجف خارج شوند . شيخ محمد مختار بعد از سكونت سىساله به كراچى پاكستان آمد و تقريبا در سن شصت‌سالگى در 3 شعبان 1397 ه ق درگذشت .\r\nبعضى از علماى شبه قارهء هند كه در آن زمان در نجف درگذشته‌اند به شرح زير مىباشند :\r\nمولانا سيد مختار هندى الله‌آبادى ، در حرم ابو الفضل العباس امام جماعت بود كه در سن شصت‌سالگى در كربلاى معلا در سال 1973 م درگذشت .\r\nمولانا سيد حكمت حسين « اهل كندركى بلوك مرادآباد » ، مدت مديدى در نجف و كربلا سكونت داشت و در درس خارج حاضر مىشد و در حدود سال 1974 م فوت كرد .\r\nسيد امير شاه بلتستانى كه از آية اللّه حسين حمامى اجازهء اجتهاد گرفته بود در سال 1973 م درگذشت .\r\nفرزندان محمد مختار عبارتند از : مولانا شيخ محمد نجفى ؛ شيخ على و محسن و عباس و احمد .\r\n\r\nمحمد مهدى ميرزا لكنهوى 1282 ه ق / 1866 م 1330 ه ق / 1912 م\r\nمولانا ميرزا محمد مهدى لكنهوى شاگرد مفتى محمد عباس و مولانا محمد هادى نقوى و مولانا محمد مهدى اديب و حكيم محمد جى بود . محمد على پدر ميرزا كه فردى عالم و فاضل و طبيب بود دو پسر داشت كه هر دو پسر خود را از زيور علم دين و طب آراسته كرد ، ميرزا محمد مهدى تكملهء نجوم السماء فى تراجم العلماء را نوشت و مولانا ناصر حسين ، همدرس وى آن كتاب را از اول تا آخر بازخوانى كرد ، در اين كتاب اطلاعات تاريخى ، فلسفى و ادبى فراهم شده است .\r\nميرزا در سال 1308 ، 1312 ، 1324 ه ق سه بار به عراق و در سال 1321 ه ق به ايران سفر\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nكرد و با علماى آنجا ملاقات كرد و شرح حال آنان را نوشته است :\r\nمولانا حكيم محمد مهدى در 29 رمضان 1282 ه ق به دنيا آمد و در 21 رمضان 1330 ه ق از دنيا رفت و در حسينيهء غفران مآب به خاك سپرده شد .\r\nتصانيف او عبارتند از : تكملهء نجوم السماء حاوى دو جلد كه حضرت آية اللّه سيد شهاب الدّين نجفى در سال 1397 ه ق در قم به چاپ رسانيد ؛ حاشيهء مسلم العلوم ؛ سفرنامهء عراق و ايران و تذكره ملاقات با علما ؛ ديوان اردو ، ديوان فارسى .\r\n\r\nمحمد نظير 1298 ه ق / 1880 م 1365 ه ق / 1946 م\r\nحجة الاسلام و المسلمين آية اللّه فى العالمين مولانا سيد محمد نظير مجتهد و معاصر در مظفرنگر به تحصيل علم پرداخت و سپس به نجف اشرف رفت و بعد از اقامت دوازده سال در فقه و اصول به درجهء اجتهاد رسيد . فردى خاموش و بزرگوار ، عابد و زاهد بود . وى در سن شصت‌وشش‌سالگى در 30 آوريل 1946 م در زادگاهش درگذشت .\r\n\r\nمحمد هادى\r\nر . ك : هادى ، عمدة العلماء ، درگذشته به سال 1275 ه ق .\r\n\r\nمحمد هاشم 1354 ه ق / 1935 م 1397 ه ق / 1977 م\r\nمولانا سيد محمد هاشم ، ممتاز الافاضل از فارغ التحصيلان مدرسهء ناظميه بود و بعد از دو سال درس و مطالعه در ادبيات عرب در كالج عربى شيعه مدارك عماد الادب و عماد الكلام را به دست آورد . و بعلاوه يكى از خطاطان و خطباى مشهور بود . وى در لكنهو زندگى مىكرد و بيش از چهل سال داشت كه در ماه ژوئن 1977 م درگذشت .\r\n\r\nمظفر حسين 1350 ه ق / 1932 م\r\nمولانا مظفر حسين فردى عالم و فاضل و وسيع النظر بود و كتابخانهء بسيار نفيسى داشت .\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nمولانا سيد محمد رضا و مولانا سبط حسن از دوستان او بودند و به آنها بسيار علاقه‌مند بود . وى در چاپخانهء نول كشور ، لكنهو ، سرپرست ادارهء ويراستارى بود و در لكنهو در محلهء گولاگنج زندگى مىكرد . مولانا فضل على مبلغ و مدرس مدرسة الواعظين دامادش بود .\r\n\r\nمحمد هادى صلحا 1210 ه ق / 1795 م 1290 ه ق / 1873 م\r\nمولانا الخطيب ميرزا محمد هادى صلحا بن ميرزا على بن ببر على بن سهراب عليخان بن طاهر خان وزير ، تورانى الاصل و ايرانى النسل بود . وى در لكنهو به دنيا آمد و در زادگاه خود تحصيل كرد و از سلطان العلماء سيد محمد و سيد العلماء سيد حسين اجازهء جمعه و جماعت گرفت و به دريافت مدارك كمال نايل آمد ، آنگاه در مدرسهء سلطانيه به تدريس فقه مشغول شد و به ايران و عراق سفر كرد . وى در علم كلام و عقايد و حديث و تفسير مهارت تام داشت و شهرت يافت و بعلاوه در مناظره نيز شركت مىكرد .\r\nمولانا محمد هادى صلحا در اواخر عمر به ذكر مصائب ائمه و سخنرانى در مجالس مختلف مىپرداخت و مورد تأييد مردم بود . وى پس از انجام سفرهاى متعدد و شركت در مجالس مختلف ، سرانجام در يكم جمادى الثانى 1290 ه ق در لكنهو ديده از جهان فروبست .\r\nمظفر على اسير مادّهء تاريخ وفات او را كه بيان‌كننده اوصاف و اخلاق اوست چنين سروده است :\r\n افسوس از دورنگى عالم درين زمان * صبح اميد عالميان را نمود شام\r\nدر عرض كربلا و نجف هم درين ديار * رفتند بيشتر علماى فلك مقام\r\nننموده اكتفا به ستمهاى ما سبق * تاريك كرد باز جهان چرخ تيره‌فام\r\nميرزا كه بود صالح ديندار و متقى * هادى به‌سوى مهدى و هادى پى انام\r\nطاعت‌گزار و پيشنماز و خداشناس * شبهاى پى سجود به سجاده‌اش قيام\r\nزهد و ورع عبادت و تقوا شعار او * در كار نيك كرد به سر عمر خود تمام\r\nبنوشت در مصائب آل عبا كتاب * مطبوع گشته و شده مقبول خاص و عام\r\nاندوخت از زيارت شاه اصم شرف * در علم فقه و حل مسايل بلندمقام\r\nدر بحث دين حضور بيان متين او * گاهى نشد اشاعره را جرأت كلام\r\nدر اول جمادى ثانى هزار حيف * شد روح پاك او طرف وادى السلام \r\n\r\n","description":"","footnote":"","page_name":" 629 ","page_number":629},
  {"content":"\r\n\r\n آمد چو تا به من خبر موت او اسير * گفتم كه « آه ياور دين ، ذاكر امام » \r\n( 1290 ه ق )\r\nمصرع مفتى محمد عباس عجيب و شگفت‌انگيز است\r\n « ياد تو خلاصة المصائب » \r\nخلاصة المصائب در سال 1233 ه ق تكميل و در سال 1263 ه ق به چاپ رسيد . اين كتاب در بيان مصيبت ، گلى مغفرت و براى مجالس علويه كتابى نادر به اسلوب علمى در زبان اردو است . چندين بار چاپ شده است .\r\n\r\nمحمد هادى ( ميرزا ) 1275 ه ق / 1858 م 1350 ه ق / 1931 م\r\nميرزا محمد هادى بن ميرزا محمد تقى در لكنهو به دنيا آمد ، تاريخ ولادتش را 57 ، 58 يا 1859 م نوشته‌اند . به علوم رياضى و نجوم و تاريخ و رجال علاقهء ذاتى داشت و مشغول آموختن اين علوم در نزد پدرش بود كه پدرش درگذشت و اين فرزند باهوش كه 16 سال بيش نداشت تنها ماند ، محمد هادى با شوق و علاقهء فراوان در نزد علماى بزرگ به تحصيلات خود ادامه داد و علوم عربى را به اتمام رسانيد ، استادان مشهورش مولانا كمال الدّين و مولانا غلام حسينين كنتورى بودند وى شعر و عروض را در نزد ميرزا محمد جعفر اوج فراگرفت و پس از دريافت فوق ديپلم وارد كالج مهندسى دركى شد و ازآنجا به دريافت مدارك نقشه‌بردارى نايل آمد و در كويته با گرفتن شغل مناسب و حقوق مكفى به كار مشغول شد و در آنجا به مطالعهء كيمياگرى پرداخت .\r\nوى مدتى بعد در كالج مسيحى لكنهو به تدريس زبان فارسى مشغول شد و در ضمن به دريافت فوق ليسانس نايل آمد و در همان زمان به دهلى رفت و با مولوى محمد حسين آزاد ملاقات كرد . مولانا آزاد سبب آمدن او را به دهلى جويا شد . وى گفت براى ديدن « موزه » « جنترمنتر » آمده‌ام ، مولانا رصدخانهء شاهى را كه ويران شده بود به او نشان داد او پس از ديدن اين رصدخانه به تهيهء زيج مشغول شد و خلاصه آنچه از راه تدريس خصوصى و كارهاى سخت و داستان‌نويسى به دست مىآورد براى كسب تجربيات شيمى ، رياضى و هيئت و نجوم صرف مىكرد ، سرانجام به حيدرآباد رفت و در آنجا در دارالترجمه‌اى با حقوق چهارصد روپيه در ماه شروع به كار كرد اما به علت بدى آب‌وهوا كارش را ترك كرد و به لكنهو رفت و دوباره در كالج\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nمسيحى به كار تدريس اشتغال ورزيد .\r\nوى مسايل مشكل رياضى و ساير علوم را به آسانى حل مىكرد و در سال 1902 م مطالعهء عميقى در زمينهء هيئت به عمل آورد و در سال 1903 م مجله‌اى به نام « الحكم » در زمينهء علوم دينى انتشار داد اين مجله تا سال 1907 م در مسير مبانى اسلامى و تشيع فعّال بود . در همان زمان كتابى مذهبى تحت عنوان « تحفة السنه » در 15 مجلد دربارهء عقايد و اعمال شيعه نوشت .\r\nدر سال 1904 م در كنفرانس آموزشى مسلمانان در لكنهو شركت كرد و سپس مشغول آماده كردن نشانه‌هاى تندنويسى زبان اردو شد و در سال 1909 م اين كار را تمام كرد . ابو الكلام آزاد در سال 1907 م حروف ناتمام ماشين تحرير به زبان اردو را در اختيار وى قرار داد تا وى آن را كامل كند .\r\nاو بعد از سال 1920 م يك‌بار ديگر به حيدرآباد رفت و دارالترجمه از وى استقبال كرد و در آنجا به ترجمهء 9 كتاب پرداخت و يك كتاب مستقل در زمينهء تقابل فلسفهء قديم و جديد تأليف كرد و مدرك دكترا را از دانشگاه آمريكايى دريافت نمود .\r\nوى از داستان‌نويسان ماهر در زبان و ادب اردو بود ، چرا كه به زبانهاى فارسى ، عربى ، سانسكريت ، عبرى ، هندى و انگليسى تسلط داشت و بعلاوه در فلسفه و طب و هيئت و نجوم و كيميا و علوم روانشناسى و منطق و كلام و فنون ادب عالم بىبدل و در مشاهدات تجربيات ، تصنيف ، تأليف ، تحقيق ، ترجمه و سخنرانى جامع جميع خصوصيات و صفات بود . تعدادى از تأليفات و بسيارى از كتابهاى ديگر او در كتابخانهء مدرسة الواعظين موجود است .\r\nتخلص ميرزا محمد هادى ، « ميرزا » بود اما « امراؤجان ادا » او را به نام « رسوا » شهرت داد . وى به نام محمد هادى بىاى ( يعنى داراى مدرك ليسانس ) و محمد هادى فلسفى شهرت داشت .\r\nميرزا محمد هادى بعد از عمرى پرتلاش و خدمات ملى در كارهاى علمى در روز چهارشنبه 21 اكتبر 1931 م / جمادى الثانى 1350 ه ق در حيدرآباد درگذشت و در همان شهر علم‌پرور به خاك سپرده شد .\r\nمردم بر مرگش بسيار غمگين شدند و اين واقعه را به عنوان فقدان يك شخصيّت اسلامى تلقى كردند ، افراد معروف دربارهء او مقاله‌ها نوشتند .\r\nفرزند او به نام آغاولى مشهور است . وى شاگردانى بسيار داشت كه از جمله مىتوان افتخار حسين ( قاضى دادگاه ) ؛ على عباس حسينى و ميرزا حامد حسين ( فوق ليسانس ) را نام برد .\r\nتصانيف او عبارتند از : تحفة السنه ( 15 مجلد ، خطى ، موجود در مدرسة الواعظين ) ؛\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nفصوص الحكم ( در بحث اصول و اخبار ) ؛ اصول مناظره ؛ ابطال ريفورم ؛ فطرت اسلام ؛ غورجياس فن بلاغت ( سرقت شده ) ؛ منطق استقرايى ، ( چاپى ) ؛ راهنماى تندنويسى ، ( چاپى ) ؛ مبادى علم النفس ، ( چاپى ) ؛ ترجمهء آزاد « جوريس پرودنس » ، يعنى كتاب النوامين ؛ ترجمه رساله سقراط كه در ماهنامهء « اشراق » هم چاپ شده است ؛ بيان سقراط : تمدن چيست ؟ در مجلهء « اشراق » چاپ شده جواب رسالهء سقراط : بقاى نفس بعد الموت كه در مجلهء اشراق چاپ شده و تنقيد بر اصول سوفسطايى است ؛ مينو رسالهء سعادت ؛ منطق استقرايى ( اردو ، چاپى ) ؛ ترجمهء مصباح المنطقيه ( چاپى ) ؛ ترجمهء حكمة الاشراق شرح قطب الدّين شيرازى ؛ معاشرتى نفسيات ؛ اخلاق نقوماجس ( علم اخلاق ، ترجمه ، چاپى ) ؛ ترجمهء فيدرلائيس ، ( چاپى ) ؛ كتاب الرؤيا ، برمانيدس ( خطى ) ؛ امرؤجان ادا ، ( چاپى ، ميرزا هادى به وسيلهء همين كتاب شناخته مىشود ) ؛ شريف‌زاده ، ( چاپى ) ؛ ذات شريف ، ( چاپى ) ؛ ديوان غزل ؛ چند مثنوى ( چاپى و خطى ) ؛ مقالات دربارهء مذهب ؛ مصطلحات كيميا ؛ ترجمهء جمهوريت افلاطون ؛ رسالهء اعمال اسطرلاب ( خطى ) .\r\n\r\nمحمد هادى لكنهوى 1291 ه ق / 1874 م 1357 ه ق / 1938 م\r\nمولانا سيد محمد هادى بن سيد ابو الحسن ابو در 2 ذيقعدهء 1291 ه ق در لكنهو به دنيا آمد ، وى نوهء ممتاز العلماء مولانا سيد محمد تقى و برادر جوان‌تر سيد باقر طاب ثراه و فردى باذكاوت و پرهيزگار بود . از كودكى به تحصيل علم علاقه داشت و نزد علماى بزرگ زمان خود از جمله پدر و برادر بزرگش درس خواند و بعد از فراغت از تعليمات لازم به نجف اشرف رفت و با عزت و احترام در درس خارج فقه و اصول شركت كرد و مورد احترام استادان خود بود . وى در نزد شيخ الشريعة آقاى شيخ فتح اللّه اصفهانى معروف به آقاى شريعت و آية اللّه سيد محمد كاظم طباطبايى خراسانى به تحصيل علم ادامه داد و بعد از كسب فيض از حضور علما و بزرگان به لكنهو بازگشت و در مدرسهء عاليهء سلطان المدارس به سمت نايب صدر مدرس منصوب شد .\r\nوى كتابهاى مهم مانند شرح لمعه ، قوانين ، فصول ، تصريح ( هيئت ) و شرح كبير ، رسائل و اصول كافى را تدريس مىكرد . هنگامى كه سيد باقر به عراق مىرفت ، او را قائم مقام خود ساخت .\r\nمن او را ملاقات كرده بودم ، قامتى بلند داشت ، عمامه يا كلاه بر سر مىگذاشت و عصا در دست مىگرفت و چهره‌اى زيبا داشت در عين حال باوقار و پرهيزگار بود . به طلاب بسيار احترام\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nمىگذاشت و به درس و تدريس به ويژه فقه و اصول بسيار علاقه‌مند بود . چندين بار به زيارت عتبات مشرّف شد .\r\nدر سال 1356 ه ق آخرين بار به سفر زيارت رفت و سرانجام در يكم صفر 1357 ه ق مطابق 2 آوريل 1938 م درگذشت و در نجف نزديك باب الطوسى به خاك سپرده شد .\r\nاسامى چند تن از شاگردان او به شرح ذيل است :\r\nمولانا محمد رضا ؛ مولانا سبط حسن ؛ مولانا بن حسن نونهروى ؛ مولانا كلب حسين ؛ مولانا سيد محمد معروف به ميرن ؛ مولانا عالم حسين ؛ مولانا سيد عبد الحسين ؛ مولانا زين العابدين ( ملتان ) ؛ مولانا محمد مصطفى جوهر ؛ مولانا عالم حسين ؛ مولانا سيد محمد ؛ مولانا يوسف حسين ؛ مولانا ضامن حسين ؛ مولانا سيد اقبال رضا ؛ مولانا دكتر اعجاز حسين و مولانا دكتر مجتبى حسن كامونپورى .\r\nتصانيف او عبارتند از : حواشى شرح كبير ؛ حواشى رسائل شيخ مرتضى ؛ حواشى قوانين الاصول ؛ حواشى شرح لمعه ؛ هديهء سنيه شرح روضهء بهيّه شرح لمعهء دمشقيه ؛ رساله‌اى در طهارت آب منجمد ؛ نهج الادب اخلاق و موعظه و احاديث ؛ قصايد مدحيّه معصومين ( عربى ) ؛ رسالهء حرمت غنا ، ( خطى ، فقه استدلالى ) المواعظ .\r\nفرزندان او از اين قرارند : استاد محترم مولانا سيد احمد ( درگذشته به سال 1973 م / 1393 ه ق ) ؛ مولانا استاد سيد محمد حسن ، مهاجر كربلا و مولانا استاد سيد محمد حسين ( درگذشته به سال 1385 ه ق ) .\r\n\r\nمحمد هادى بن آغا مهدى 1349 ه ق / 1930 م 1385 ه ق / 1966 م\r\nمولانا سيد محمد هادى بن لسان الملّة آغا مهدى از خاندان اجتهاد و آل غفران مآب و فردى بسيار باهوش بود ، وى در ماه صفر 1349 ه ق به دنيا آمد و تحصيلات ابتدايى را در زادگاه خود لكنهو كسب كرد و به دريافت مدرك سند الافاضل از سلطان المدارس لكنهو نايل آمد و بعد از دريافت مدارك مولوى و عالم و واعظ به عراق رفت و ازآنجا به كراچى هجرت كرد و طى يك بيمارى در عين جوانى در سن حدود 36 سالگى درگذشت .\r\nتاريخ وفاتش ، شب دوشنبه ساعت هفت بعد از ظهر مطابق 30 رمضان 1385 ه ق در كراچى بوده است .\r\n\r\n","description":"","footnote":"","page_name":" 633 ","page_number":633},
  {"content":"\r\n\r\n\r\nمحمد هارون زنگىپورى 1292 ه ق / 1875 م 1339 ه ق / 1920 م\r\nمولانا محمد هارون بن سيد عبد الحسين در 24 ربيع الثانى 1392 ه ق در زنگىپور به دنيا آمد . كنيهء وى ابو داود و عالم نامور زمان خويش بود .\r\nوى صرف و نحو را نزد مولوى محمد سميع زنگىپورى و ساير تعليمات را در محضر حكيم مولوى محمد هاشم و مولانا سيد على حسين فراگرفت و سپس نزد مولانا على جواد به بنارس رفت و پس از مدتى به لكنهو آمد و وارد مدرسهء ناظميه شد و با دريافت مدرك ممتاز الافاضل امتحان مولوى فاضل را در دانشگاه پنجاب با موفقيت گذراند و بورس تحصيلى دريافت كرد و به كالج اوريانتال به سمت استادى فراخوانده شد و در آنجا به تدريس پرداخت .\r\nمنشى محبوب على در همان زمان شيفتهء شايستگى وى شد و او را به سمت مدير روزنامه « پيسه » با حقوق پانزده روپيه در ماه منصوب كرد . سپس در لكهيم‌پور كهيرى به تدريس پرداخت و مدتى بعد نجم الملّة او را در مدرسهء امروهه به كار تدريس مشغول ساخت و ازآنجا به كالج دهلى رفت ، ولى به علت بيمارى دهلى را ترك كرد و در مونگير بلوك حسين‌آباد سكونت گزيد .\r\nبيمارى او ادامه يافت ناگزير به ترك خدمت كرد ولى در عين حال رياست شعبهء تصنيف و تأليف را در مدرسهء واعظين برعهده داشت . محمد هارون ، فردى عالم و با ذكاوت و صاحب زبان و قلم بود ، نيازهاى عصر خويش را به خوبى درك مىكرد و تعليمات دينى را بر مقتضاى زمان پيش مىبرد ، تأليفاتش در شبه قارهء هند براى مؤمنان شيعه ضرب المثل شده است .\r\nهمگان مدحش مىكردند و سنى و شيعه به او گرايش داشتند و در سال 1918 م در ديره غازى خان با ميرزاييها ، حنفى و وهابيون مناظره‌هاى موفقيت‌آميز داشت . محمد هارون در نظم و نثر عربى و فارسى ماهر بود و با نوشته‌ها و سخنرانيهاى برجستهء خود خدمات شايسته‌اى براى اسلام انجام داد . كتابهاى وى امروز هم به خاطر اهميت علمى ، تحقيقى و فكرى باقى است و براى خوانندگان مفيد است . مولانا بااين‌كه بيمار شده بود ، ولى دست از مطالعه و تصنيف و تأليف برنمىداشت . سرانجام در سن چهل و پنج‌سالگى با بجا گذاشتن كتابهاى باارزش خود در 14 جمادى الاولى 1339 ه ق ديده از جهان فروبست .\r\nتأليفات او عبارتند از : آيينهء عرب ( ترجمهء صناجة الطرب ، چاپ لاهور ) ؛ شهيد الاسلام ، ( چاپى ) ؛ تعليم الاخلاق در اصول دين ، ( 2 بخش ) ؛ السيف اليمانى على المسيح القاديانى ، ( چاپ 1323 ه ق ) ؛ ترجمهء الهيئة و الاسلام ، ( چاپى ) ؛ ترجمهء صحيفهء كاملهء سجاديه با حواشى ،\r\n\r\n","description":"","footnote":"","page_name":" 634 ","page_number":634},
  {"content":"\r\n\r\n( چاپى ) ؛ الجزيرة الخضراء و البحر الابيض ؛ نوادر الادب من كلام سادة العجم و العرب ؛ منظومات و خطب و كلمات قصار ائمهء اطهار ( عربى ، چاپى ) ؛ براهين الشهادة ( چاپى ) ؛ آثار الشهادة ( چاپى ) ؛ مكالمهء علميهء قاديانى و شيعه ( چاپى ) ؛ ترجمهء احقاق الحق ، ( چاپى ) ؛ انيس المتهجد ، احكام نماز شب ( چاپى ) ؛ صناديد وطن ؛ اوراد القرآن ( چاپى ) ؛ توحيد القرآن ، ( چاپى ) ؛ امامة القرآن ( چاپى ) ؛ علوم القرآن ( چاپى ) ؛ توحيد الائمه ؛ رساله نظريه جوابات و سؤالات ؛ رد تناسخ ، اردو ( چاپى ) ؛ معالم اثنا عشرى ، اصلاح ، شيعه ، اماميه ؛ البرهان و مقالات علمى .\r\n\r\nمحمد هاشم زنگىپورى 1277 ه ق / 1860 م\r\nحكيم مولانا سيد محمد هاشم بن محمد قاسم در سال 1277 ه ق در زنگىپور متولد شد و مادّهء تاريخ او « اختر نكو » بود .\r\nبعد از فراغت از علوم دين و فلسفه و منطق و طب به زندگى زاهدانهء خويش ادامه داد و با درآمد ما يملك خود زندگى مىكرد . او به شغل طبابت علاقهء فراوان داشت و معالجات بزرگى را انجام داد و در ضمن كتابهاى نفيسى را به رشتهء تحرير درآورد كه آنها عبارتند از تحقيق المرام ، ( چاپى ) ؛ درّ ثمين فى تحقيق غذاء الجنين ( حكيم محمد جى بر اين رساله تقريظى هم نوشته است ) ؛ هداية العقول .\r\n\r\nمحمد هدايت حسين 1360 ه ق / 1941 م\r\nمحمد هدايت حسين بن شمس العلماء ، ولايت حسين و محسن الامين را از معاصران خود مىداند ، ولى از جزئيات آنها چيزى ننوشته است . كتاب تحفة الاعيان فى ذكر فضلاى هندوستان از اوست .\r\n\r\nمحمد هدايت على نجفى 1300 ه ق / 1882 م 1362 ه ق / 1943 م\r\nمحمد هدايت على « تارك بن فقير اللّه ، فاضل « دادتونيه لعلور انگ گوته‌بخش قنبر بلوك لاركانه » بود و با تخلص « نجفى » به زبان سندى ، عربى و فارسى شعر مىگفت . شايد به پشتو هم\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nشعر مىسرود وى در حدود سال 1362 ه ق / 1943 م درگذشت .\r\nتأليفات او عبارتند از : شعراى سند ، ترجمهء آن به زبان اردو در سال 1365 ه ق به چاپ رسيد ؛ ديوان نجفى ، چاپ 1929 م .\r\n\r\nمحمد - يحيى 1050 ه ق / 1640 م\r\nسيد محمد يحيى بن الامير نظام الدّين احمد الحسينى برادر تنى سيد عليخان مدنى بود . وى در حجاز متولد شد . دربارهء خصوصيات اخلاقى و ادب و شعر او ، ر . ك : سلافة العصر ، ص 36 به بعد .\r\nمعلوم مىشود كه سيد محمد يحيى در حجا تنها و سيد عليخان نزد پدرش در دكن زندگى مىكردند . سيد عليخان به مناسبت وفاتش عمه‌اش نامه‌اى مفصل به برادرش نوشته بود كه در سلافه ، در صفحهء 41 موجود است .\r\n\r\nمحمد يسين 1318 ه ق / 1900 م 1386 ه ق / 1966 م\r\nمولانا سيد محمد يسين از زيدپور بلوك باره‌بنكى به لكنهو آمد و مدرك صدر الافاضل را از سلطان المدارس به دست آورد ، خدمات مختلف دينى را انجام داد آنگاه به كراچى رفت و تا مدتى فرائض امامت و خطابت را برعهده گرفت . مولانا فردى بسيار نيك ، مقدس عابد و زاهد بود . معاصران وى به او بسيار احترام مىگذاشتند .\r\nوى در ماه مه 1966 م درگذشت .\r\n\r\nمحمد جونپورى ، ملا 993 ه ق / 1585 م 1062 ه ق / 1652 م\r\nملا محمود بن محمد بن شاه محمد جونپورى فاروقى النسل و هندى الاصل و فردى فلسفى و منطقى و عالم بود ، در جونپور به دنيا آمد . تاريخ ولادتش 993 ه ق است . شاگرد استاد الملك ملا افضل بود ، علوم عقليه را نزد حكماى ايرانى فراگرفت . شاه عبد العزيز در تحفهء اثناعشريه ملا محمود را فقيه شيعه نوشته است . ( تحفهء اثناعشريه ، باب 3 ، ص 166 ، چاپ لكنهو ، 1295 ه ق )\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nو از احفاد مير باقر داماد دربارهء ملا محمود كتابى نوشته است . اين كتاب در بمبئى چاپ شد رساله‌اى به نام « عقايد اثناعشريه » از وى موجود است .\r\nملا محمود در منزل مسكونى خود در جونپور درگذشت . تاريخ وفاتش 1062 ه ق است .\r\nتصانيف او عبارتند از : رساله در عقايد اثناعشريه ؛ حواشى فريد ؛ الشمس البازغة كه در هندوستان جزو كتابهاى بسيار خوب فلسفه به شمار مىرود و داخل درس نظاميه است .\r\n\r\nمحمود گيلانى 1263 ه ق / 1847 م 1334 ه ق / 1916 م\r\nشيخ فاضل كبير محمود بن محمد گيلانى در روستاى رويشل لاهيجان به دنيا آمد و بعد از فراگرفتن علوم دين به عراق رفت و در آنجا تفسير و حديث و فقه و اصول و عقايد و علوم معقول را در نزد علماى بزرگ فراگرفت و مدارك لازم را به دست آورد .\r\nمدتى در بمبئى زندگى كرد و در سال 1289 ه ق در كلكته سكونت گزيد و در همان جا تشكيل زندگى داد و به انجام خدمات دينى پرداخت .\r\nوى در سال 1334 ه ق در كلكته وفات يافت و آثار متعددى از خود بر جاى گذاشت .\r\n\r\nمحمود على 1237 ه ق / 1821 م 1300 ه ق / 1883 م\r\nمولانا سيد محمود على بن احمد على در سال 1237 ه ق در زنگىپور بلوك غازىپور ( هند ) به دنيا آمد و در محضر مولوى گرم حسين نخبة العلماء و مولوى سيد منصب على در زادگاه خود به تحصيل علم پرداخت سپس به فيض‌آباد رفت و در نزد مولوى سيد على درس خواند و از طرف ميرآغا به دريافت اجازه نايل آمد ، ولى برحسب احتياط و تقواى زياد از سمت امامت جمعه و جماعت پرهيز مىكرد و بيشتر به تحقيق مسايل دينى مىپرداخت و به شايستگى علمى مولوى سيد على حسين مجتهد زنگىپورى اعتقاد داشت و درحالىكه تدريس مىكرد ، متولى اوقاف ميرزا افضل بود .\r\nوى در سن 63 سالگى ( 13 ذيقعده 1300 ه ق ) درگذشت .\r\n\r\n","description":"","footnote":"","page_name":" 637 ","page_number":637},
  {"content":"\r\n\r\n\r\nمختار احمد ، خواجه 1295 ه ق / 1878 م 1370 ه ق / 1951 م\r\nمولانا خواجه مختار احمد تاج الافاضل از سهارن‌پور به لكنهو آمد و در محضر بحر العلوم سيد محمد حسين علن ( درگذشته به سال 1325 ه ق ) و مخصوصا در نزد ناصر الملة مولانا ناصر حسين به تحصيل علم پرداخت و با آنها روابط نزديك و صميمانه‌اى داشت ، بعد از تقسيم هندوستان به پاكستان آمد ، ابتدا در بلوك جهنگ و سپس در خيرپور سكونت گزيد و در همان جا درگذشت و در كراچى در تاريخ 16 جمادى الثانى 1370 ه ق / 2 مارس 1951 م به خاك سپرده شد .\r\n\r\nمدد على سيتاپورى 1250 ه ق / 1835 م\r\nمولانا سيد مدد على بن سيد محمد عارف ، عالمى بلندپايه بود . بيشتر در لكنهو زندگى مىكرد و در نزد خان علامه تفضل حسين خان ( درگذشته به سال 1215 ه ق ) كار مىكرد و استاد فرزند نواب فضل عليخان بهادر بود . وى بعد از درگذشت فرزندش ، سيتاپور را ترك گفت و در لكنهو و فرخ‌آباد سكونت گزيد . منزل وى در سيتاپور در محلهء بيل تله قرار داشت .\r\n\r\nمراد كشميرى ، ملا 1120 ه ق / 1707 م\r\nدر كشمير تعداد زيادى از علماى شيعه وجود داشتند ، اما به خاطر حكومت هندوها و در اقليت قرار گرفتن مسلمانان ، همهء آنها به صورت گمنام مىزيستند . يكى از آن فقها ، بزرگوارى به نام ملا مراد كشمير بود كه شرح حال او در دو كتاب ديده شده است : ( يكى نجوم السماء و ديگرى اعيان الشيعة ) .\r\nدر نجوم السماء آمده كه ملا مراد كشميرى شاگرد شيخ حرّ عاملى بوده است و در اعيان الشيعة آمده است كه : « محمد مراد بن محمد صادق بن محمد على بن حيدر كشميرى ، شاگرد صاحب الوسائل بوده است » .\r\nصابر آفاقى در مجلهء « هند و مردم » تهران ، مهر و آبان‌ماه 1349 شمسى در مقاله‌اى تحت عنوان « نثر فارسى در كشمير » نوشته است : « ملا مراد رفيقى در عهد عالمگير ( شاه ) زندگى مىكرد . محمد مراد نوهء زاهد و عالم ممتاز شيخ احمد بود و در حديث و فقه شهرت بىنظير\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nداشت .\r\nاگر تمام اين اطلاعات دربارهء يك شخص باشد ، بنابراين ملا محمد مراد ، رفيقى ( مشهور به مراد ) فرزند محمد صادق بن محمد على بن حيدر ، شاگرد شيخ حرّ عاملى ( درگذشته به سال 1104 ه ق ) و شيخ احمد ، جد ملا مراد عالم و زاهدى بزرگ و از علماى كشمير بوده است .\r\nمعلوم نيست كه ملا مراد در چه زمان از كشمير به ايران برگشته و فارغ التحصيل شده و به وطن خويش بازگشته و يا در لاهور يا دهلى سكونت گزيده است ؟ ولى اين معلوم است كه به تأليفات استادش بسيار علاقه داشت و شيخ حرّ عاملى او را فاضل معتمد مىدانست و به همين دليل به او دستور داد تا شرح هداية الهداية را تحت عنوان « دليل ساطع » بنويسد و نيز به ترجمهء مختصر ديگرى در ماه رجب 1098 ه ق پرداخت كه عنوان آن نور ساطع يا ساطع الانوار است ( در فهرستها نور ساطع آمده ، اما در نسخه‌اى كه در نزد من است ساطع الانوار آمده است ) ساطع الانوار تقريبا متن مختصر تمام ابواب فقه به زبان فارسى است .\r\nبا توجه به اين تاريخها زمان حيات ملا مراد در ربع اول قرن دوازدهم مشخص مىشود و ممكن است در حدود سال 1120 ه ق درگذشته باشد .\r\nتأليفات او عبارتند از : مختصر كتاب الرجال كه مقابلهء آن را در سال 1101 ه ق تمام كرد ( اعيان ) ؛ حاشيهء من لا يحضره الفقيه ؛ شرح مفصل هداية الهداية به نام « دليل ساطع » ؛ نور ساطع ، كه نسخهء خطى آن در كتابخانهء مركزى دانشگاه تهران موجود است .\r\n« حرره محمد الشهير به مراد الكشميرى بيده الفانية ، شوال 1098 ه ق دستخط عبد اللّه المشهور به زاهد » همين كتاب تحت عنوان ساطع الانوار از طرف چاپخانهء اثناعشرى لكنهو چاپ شده است كه در آخر آن تاريخ تصنيف « رجب 1098 ه ق » درج است .\r\n\r\nمرتضى شريفى ، مير 974 ه ق / 1567 م\r\nمير مرتضى شيرازى نوهء سيد شريف جرجانى بود و در منطق و فلسفه و كلام يكتا و استاد رياضى و ادب و شعر به شمار مىرفت .\r\nتعليم و تربيت وى در شيراز انجام گرفت ، در فلسفه و منطق از عبد الصمد بغدادى و در حديث از سيد ميرك شاه كسب فيض كرد . شاه اسماعيل صفوى او را به سمت قاضى ( صدر ) خراسان منصوب كرد و مدتى بعد به سفر حج و زيارت رفت و از طرف علماى متعدد به دريافت اجازاتى نايل آمد و اجازهء روايت حديث را از احمد بن حجر مكى ( درگذشته به سال 974 ه ق )\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nدريافت كرد ، آنگاه به دكن رفت و از دكن ( در سال 972 ه ق ) به آگره آمد و در همان جا سكونت گزيد و در تدريس به اوج شهرت رسيد و علما و طلاب از وجود او بسيار بهره جستند .\r\nوى در سال 974 ه ق در دهلى درگذشت و در كنار امير خسرو به خاك سپرده شد ، اما بنا به فتواى علما جسدش را از گور بيرون آوردند و به مشهد مقدس منتقل كردند .\r\nمير محمد محسن رضوى دربارهء تاريخ وفاتش چنين گفته است .\r\n رفت با مير مرتضى از دهر * علم گويا ز نسل آدم رفت\r\nبهر تاريخ رفتنش محسن * گفت « علامه‌اى ز عالم رفت » \r\nو جملهء « علم از علما رفته » نيز مادّه تاريخ ديگرى براى وفات اوست .\r\nمنظومة الكافيه در علم نحو ( عربى ) و ديوان اشعارى از او باقى است .\r\n\r\nمرتضى بن مسلم\r\nميرزا محمد دهلوى در رجال نزهة اثناعشريه از سيد مرتضى بن سيد مسلم تعريف كرده است كه او از اكابر علما و فضلاى فخام بوده است .\r\n\r\nمرتضى ، اخبارى ، سيد 1230 ه ق / 1815 م\r\nمولانا مرتضى لكنهوى اخبارى عالم بزرگ حديث و علوم معقول بود . وى در نزد غفران مآب نيز درس خواند و هوش و استعداد خوبى داشت ، مباحثات او با بعضى از علما در كتاب بىبها نقل شده است . تقوا و پرهيزگاريش ضرب المثل شده بود وى به حج و زيارت نيز مشرّف شد و در همان سفر در محلى به نام « مخا » درگذشت ، درحالىكه غفران مآب هنوز زنده بود .\r\nكتاب اسرار الصلاة و رساله‌اى در حمايت از مسلك اخباريه و نيز كتاب ردّ اساس الاصول از تأليفات اوست .\r\n\r\nمرتضى اصولى ، سيد 1270 ه ق / 1853 م\r\nمولانا سيد مرتضى عالمى جليل ، متكلم و شاگرد غفران مآب بود ، حواشى بر كتابهاى متداول نوشت ، از لكنهو به حيدرآباد رفت و در آنجا با مولوى عبد العلى و قاضى نجم الدّين ، قاضى القضاة كلكته به مباحثه پرداخت . در همان زمان رسالهء فى عينيه صفات اللّه سبحانه را به\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nرشتهء تحرير درآورد .\r\n\r\nمرتضى بن سلطان العلماء 1276 ه ق / 1860 م\r\nمرتضى فرزند دوم سلطان العلماء سيد محمد بود ، تحصيلات ابتدايى را در نزد برادرش مولانا مير صادق و نيز پدرش به اتمام رسانيد . پادشاه او را لقب « خلاصة العلماء » داده بود . وى علاوه بر داشتن علم و فضل و تقدس به تدريس علاقه‌مند بود و در فن سپاهيگرى نيز قابليت داشت . در شعبهء دادگاه جنايى افسر پليس نيز بود .\r\nوى در سال 1857 م براى حفاظت از پدرش شمشير بر كف گرفت . سرانجام در 18 رمضان 1276 ه ق در جوانى درگذشت و در حسينيهء جدّ امجد خود به خاك سپرده شد .\r\nبعد از دفنش مردم روز دوم براى فاتحه‌خوانى بر سر مزارش رفتند ، صداى خواندن قرآن مجيد را از قبرش شنيدند ، اين واقعه هيجانى در شهر به وجود آورد . مردم گروه گروه به آن محل مراجعه مىكردند . پدر ضعيفش بر قبرش حاضر شد و با صداى بلند ، صدايش كرد : « سيد مرتضى ! جدّت عليه قبرپرستى مبارزه مىكرد ، آيا خبر ندارى ؟ آيا مىخواهى كه مردم به قبرت چادر نذر كنند ! » بعد از آن صداى خواندن قرآن متوقف شد .\r\nفرزندان او عبارتند از : سيد محمد داراى اجازه‌نامه ؛ سيد محمد سخا و محمد اصطفى .\r\nقطعهء تاريخ :\r\n نور نگاه حضرت سيد محمد مجتهد * آن قدوهء ارباب يقين كعبهء عالىمكان\r\nرفت از جهان اهل غم در هيجده ماه صيام * آل محمد ، هاى سيد مرتضى قبله جوان \r\n\r\nمرتضى شاه بن مهدى شاه 1268 ه ق / 1852 م 1323 ه ق / 1905 م\r\nمولانا سيد مرتضى شاه بن مولانا سيد مهدى شاه حايرى كشميرى در تاريخ 8 ربيع الثانى 1268 ه ق روز جمعه در لكنهو به دنيا آمد . بعد از فراگرفتن علوم معقول و منقول در نزد پدر و دايى و نيز تفضل حسين و مفتى محمد عباس به عراق رفت و در درس سطح و خارج شركت كرد ، و بعد از تكميل درس به درجهء اجتهاد رسيد . علماى نجف و كربلا به او بسيار احترام مىگذاشتند . وى علاوه بر علوم فقه و اصول كه به درجهء اجتهاد رسيده بود ، در حديث و درايت و رجال و منطق و هيئت و فلسفه و رياضى نيز حكيم و دانشمند بود و به قول حكيم محمد مهدى\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nذخايرى از تأليف داشت كه به تعدادى از آنها اشاره مىشود : قوانين اصول ؛ شرح لمعه ؛ حواشى بر شرح كبير ؛ تكملهء رسالة الكر للبهائي ؛ حواشى بر تقويم المحسنين ؛ شرح ، تحرير محقق طوسى لكتاب اوطولوقس فى الكرة المتحركة ؛ شرح صفحة الاصطرلاب للبهائى ؛ حواشى امل الآمل بحث قبله ؛ رسالهء كشف الضمائر و غيره .\r\nميرزا محمد حسن شيرازى و بزرگان ديگر به او احترام مىگذاشتند . مولانا سيد مرتضى مقدس بعد از اينكه مدتى در عراق سكونت داشت بيمار شد و مردم او را از نجف به كربلا و بغداد آوردند . هرجا معالجه‌اش كردند سودى نبخشيد . به هنگامى كه از بغداد برمىگشت شهادتين و اسامى ائمهء معصومين بر زبانش بود و در همان حال درگذشت . تاريخ وفاتش 14 شوال 1323 ه ق است . در كربلا در نزديكى در زينبيه در حجره‌اى مدفون شد .\r\nكرامات و وقايع ؛ سوانح حيات سيد مرتضى كشميرى نجفى به چاپ رسيده است ، تكملهء نجوم السما و تذكرهء بىبها وقايع حيرت‌انگيزى دربارهء او نقل كرده كه نشان‌دهندهء كيفيت و احوال روحانى او مىباشد .\r\nنواب فتح عليخان همراه با عم محترم خود نواب نوازش عليخان از لاهور به كربلا رفت و هنگام بازگشت نزد سيد مرتضى رفت و اجازهء مرخصى خواست . مولانا مانع سفرش شد اما به اصرار نواب گفت : شما حرف مرا قبول نمىكنيد ، اختيار با شماست اما امرى عظيم در ميان است ، خوب ، بسم اللّه برويد . نواب به كاظمين رسيده بود كه حال نواب نوازش عليخان وخيم گشت . نواب فتح على حيران شده بود ، به‌هرحال به كربلا بازگشت اما در تجهيز و تكفين نتوانست شركت كند .\r\nسيد محمد نصيرآبادى بيان مىكند كه در كربلا نواب مولوى مير اصغر حسين سخت بيمار شده است . من از بيمارى نواب ناراحت بودم و از باغ خارج شدم . صدايى آمد كه سيد محمد كجا مىروى ؟ من گفتم پيش نواب مىروم ، چرا كه او بيمار است و به‌هيچ‌وجه درمان نشده است . او گفت چرا در نزد مرتضى شاه نمىروى و از او التماس دعا نمىكنى ؟ وى در همين ساختمان است . من وارد ساختمان شدم . مرتضى شاه در جايگاه نماز نشسته مشغول تعقيبات بود . به او سلام كردم ، پاسخ داد و تبسّمى كرد . به وى گفتم : براى سلامت نواب مولوى سيد اصغر حسين دعا كنيد . در همان وقت از خواب بيدار شدم ، اذان صبح مىگفتند ، وضو گرفتم و نماز صبح را خواندم . بعد از نماز به منزل نواب رفتم و ديدم كه علامه سيد مرتضى كشميرى در آنجاست .\r\nبسيار خوشحال شدم . من خواب خود را براى او بيان كردم . اشك در چشمش جارى شد و گفت :\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nشما اشتباه كرده‌ايد . به‌هرحال اين موضوع را به كسى نگوييد . اين نوع وقايع دربارهء وى مشهور است .\r\n\r\nمرتضى حسين حايرى 1237 ه ق / 1821 م 1320 ه ق / 1902 م\r\nمولانا مرتضى حسين لكنهوى حايرى پس از آنكه در نزد پدرش شرائع الاسلام را خواند ، همراه وى به كربلا رفت و بعد از درگذشت پدرش در همان جا اقامت گزيد و در درسهاى حجة الاسلام ملا حسين اردكانى و آية اللّه شيخ زين العابدين و آية اللّه سيد حسين بهبهانى شركت كرد و به درجهء اجتهاد رسيد .\r\nوى در سن 28 سالگى در دههء دوم قرن چهاردهم وفات يافت و در جوار سيد الشهداء به خاك سپرده شد .\r\n\r\nمرتضى حسين امروهوى 1360 ه ق / 1931 م\r\nمولانا حاج سيد مرتضى حسين از اهالى امروهه در محلهء دانشمندان زندگى مىكرد و استاد صرف و نحو و منطق بود و در مدرسهء نور المدارس امروهه سمت صدر مدرس داشت و از مقامى ممتاز و نيز ثروت برخوردار بود . كتابخانه‌اى بسيار نفيس داشت . وى در حدود سال 1360 ه ق درگذشت . تاريخ وفاتش به روايت صاحب انوار قم 24 جمادى الثانى 1350 ه ق مطابق 6 نوامبر 1931 م است .\r\n\r\nمسرور حسن 1322 ه ق / 1904 م 1376 ه ق / 1957 م\r\nمولانا حاج سيد مسرور حسن بن معجز حسين رضوى در رجب 1322 ه ق / 29 سپتامبر 1904 م به دنيا آمد . ابتدا در مدرسهء نور المدارس « 1 » ، محلهء دانشوران امروهه نزد مولانا مرتضى\r\n\r\n\r\n","description":"","footnote":"\r\n( 1 ) - مولانا مرتضى حسين ، نور المدارس را شخصا تأسيس كرد و با كمك اشرف على عظيم‌آبادى ، اشرف المدارس را تأسيس كرد ، سپس نور الحسن بن سيد نذر على ، حسينيهء وزير النساء را تجديد بنا كرد و در -\r\n","page_name":" 643 ","page_number":643},
  {"content":"\r\n\r\nحسين به تحصيل علم پرداخت و سپس از محضر سند العلماء مولانا سيد يوسف حسين در كالج منصبيه ميروت و نيز از محضر مولانا سبط حسن و مولانا ابو الحسن منن در مدرسة الواعظين كسب فيض كرد .\r\nوى در سال 1352 ه ق / 1933 م براى تبليغ به آفريقا و ماداگاسكار سفر كرد ، و چون مبلّغى فعّال بود ، استاندار فرانسوى او را در كميتهء دولتى خود به عنوان نمايندهء شيعه انتخاب كرد و اين نشان‌دهندهء نفوذ مولانا در امور مذهبى و سياسى است ، به پاس خدمات وى عمارت و مناره‌اى به نام رضوى به عنوان يادبود در ماداگاسكار ساخته شده است .\r\nوى علاوه بر انجام امور تبليغى به تجارت نيز علاقه داشت و به مرور زمان منافع قابل ملاحظه‌اى جمع‌آورى و سپس از دريافت مقررى مدرسة الواعظين امتناع كرد ، اما كار تبليغ را ادامه مىداد ، وى زبان فرانسه را ياد گرفت و رساله‌اى به آن زبان نوشت ، مولانا سفرهاى متعددى به قصد حج و زيارت كرده است و مدت مديدى نيز مدير ادارهء مؤيد العلوم مدرسة الواعظين و مجلهء « الواعظ » بوده است .\r\nسرانجام در سال 1950 م / 1370 ه ق به كراچى رفت و در 13 رجب 1376 ه ق / 13 فوريه 1957 م درگذشت .\r\nتأليفات او عبارتند از : مختار المسائل و ترجمهء ينابيع المودة .\r\n\r\nمرتضى حسين جگرانوى 1363 ه ق / 1944 م\r\nقدوة العلماء مولانا سيد مرتضى حسين فرزند شريف العلماء سيد شريف حسين بن ارسطو جاه رجب على ثراه عالمى جليل و فقيهى نبيل جگراؤن بلوك لودهيانه بود . وى در سال 1944 م درگذشت و بعد از او سلسلهء فقاهت و علما در خاندان ارسطو جاه به پايان رسيد .\r\n\r\nمشرّف عليخان لكنهوى 1240 ه ق / 1825 م\r\nسيد على بن حسن بن عسكرى شاگرد غفران مآب و مولانا سيد محمد و عالمى بزرگ بود .\r\n\r\n\r\n","description":"","footnote":"\r\n- 24 نوامبر 1882 م براى حسينيه مبلغ شش هزار روپيه و در 20 شوال 1322 ه ق / 28 دسامبر 1904 م از طرف خود و همسرش براى مدرسه‌اى نيز شش هزار روپيه وقف كرد . نور الحسن در سال 1347 ه ق درگذشت .\r\n","page_name":" 644 ","page_number":644},
  {"content":"\r\n\r\nفقه و عقايد را خوب مىدانست . وى فتاوى سيد محمد و مولانا سيد حسين را نيز جمع‌آورى كرده بود . نام اصلى او سيد على بود و در عوام به نام شرف عليخان شهرت داشت و در سال 1240 ه ق وفات يافت .\r\nتأليفات او عبارتند از : ازاحة الغىّ فى الرد على عبد الحى ( در نزهة ، تكملهء نجوم السما آمده است ) ازاحة العلة فى الرد على عبد الحى الدهلوى . اين كتاب رد بر كتاب الصراط المستقيم است كه در منع اقامه عزاى سيد الشهداء عليه السّلام نوشته شده است . چنان‌كه در كشف الحجب مسطور است ؛ كتاب المسائل ( معروف به مسائل مشرف عليخان ، مجموعه فتاواى سلطان العلماء و سيد العلماء ) .\r\n\r\nمشرف على سيتاپورى 1280 ه ق / 1863 م\r\nسيد مشرف على بن سيد محمد عسكرى سيتاپورى فردى صاحب وجاهت و يكى از شاگردان رشيد سيد العلماء سيد محمد معروف به ميرن به شمار مىرفت و در مدرسهء شاهى لكنهو درس مىداد . وقتى كه به سيتاپور رفت مورد عزت و احترام همگان قرار گرفت و در نماز جمعه و جماعت شركت كرد و در اواخر عمر به زيارت عتبات عاليات مشرّف شد و بعد از مراجعت در بمبئى درگذشت و در همان جا مدفون گشت .\r\n\r\nمظفر على ، خواجه 1033 ه ق / 1624 م\r\nوى منشى الممالك و دبير سلطان محمد قطب شاه بود و اين سمت از سوى عالم جليل حيدرآباد ، پيشواى اعظم علامه محمّد مؤمن به او اعطا شده بود ، سپس در سال 1031 ه ق مظفر على به سمت لله شهزاده عبد اللّه منصوب شد . وى عالم و اديب ، مدبر و خوش‌برخورد بود ، و حدود يك سال و نيم در اين سمت خدمت كرد كه دار فانى را وداع گفت .\r\n\r\nمظاهر احمد 1370 ه ق / 1950 م\r\nمولانا سيد مظاهر احمد كامون‌پورى ممتاز الافاضل ، ملّا فاضل و پرفسور كالج طبيّه پتنه و فردى عالم و فاضل و عابد و متقى بود .\r\n\r\n","description":"","footnote":"","page_name":" 645 ","page_number":645},
  {"content":"\r\n\r\n\r\nمظفر عليخان 1355 ه ق / 1936 م\r\nمولانا شيخ مظفر عليخان مرادآباد لكنهوى فردى صديق بود و چون از خاندانى آبرومند و نيز داراى القاب و مورد احترام بود بنابراين به همين مناسبت او را « خان » مىگفتند .\r\nوى علوم دينى و معقول را در نزد مولوى سيد تفضل حسين سنبهلى و قارى عليه الرحمة خواند و فقه و اصول را در محضر تاج العلماء و نجم العلماء فراگرفت ، در سال 1338 ه ق براى زيارت و برگزارى حج به مكّه رفت . آنگاه به تأسيس چاپخانه‌اى به نام « مطبع تهذيب » همت گماشت و مديريت روزنامه‌اى را برعهده گرفت و به سمت مدرس دوم مدرسهء ناظميه مشغول به كار شد ، جى ، س ، مستن ، استاندار يوپى هم مدتى شاگرد وى بود .\r\nنواب ميرزا محمد عباس ، بنيانگذار مدرسهء ناظميه ، به علت بيمارى مولانا ، مقررى را از طرف خود به او مىداد . مدتى بعد نجم الملة او را به مدرسهء عاليه رامپور براى تدريس علوم دينى شيعه فرستاد و مستن هم به نواب سفارش كرد كه او را براى تدريس فرزندان خود تعيين كند .\r\nوى در سال 1341 ه ق از رامپور به لكنهو رفت ، ولى چون با مولوى مقبول احمد رابطهء حسنه‌اى نداشت ، بنابراين رامپور را ترك كرد ، محمد جعفر حسن بدايونى ، مدّتى بود كه چاپخانه‌اى را تأسيس كرده بود و مولانا مدير روزنامهء « اخبار الصادقين » شد و در همان زمان اصول كافى را هم ترجمه كرد .\r\n\r\nمظهر اعلى بنارسى 1279 ه ق / 1862 م 1351 ه ق / 1932 م\r\nمولانا الفاضل و الكامل شيخ مظهر اعلا در محلهء « تيليا در بنارس » زندگى مىكرد ، او به لكنهو رفت و پس از اتمام تحصيلات به بنارس بازگشت ، فردى متقى و زاهد بود . پس از چندى به عراق رفت و قوانين و رسائل و شرح لمعه و غيره را در كربلا نزد فاضل بهبهانى آقاى سيد حسين اعلى اللّه مقامه خواند و در نجف در درسهاى خارج آقاى حسين اردكانى و سيد حسين ترك شركت كرد و پس از طى اين مراحل به بنارس بازگشت ولى در آنجا به علت وجود مذاهب هندو و عدم ترويج علوم دينى پريشان خاطر شد و ناگزير به حيدرآباد رفت ، در آنجا نيز در بلوك گلبرگه به سمت نظامت با حقوق دويست روپيه شروع به كار كرد ، ولى پس از يك سال ترك خدمت كرد و مدت چهارده سال مهمان مولوى احمد حسين برستى بود و هيچ‌گاه در\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nخدمت زمين‌داران و حكومت درنيامد ، ولى سليمان يارجنگ بدون اينكه وى خدمتى به او كرده باشد ماهانه سى روپيه به‌طور مقررى به وى پرداخت مىكرد ولى او از گرفتن آن امتناع مىورزيد و مولوى احمد حسين سرسوى استاد دانشگاه عثمانيه آن مبلغ را جمع كرد ، هنگامى كه به چهارصد روپيه رسيد ، به خدمت مولانا آورد و تقديم او كرد . مولانا با آن پول به سفر حج رفت و پس از مراجعت از حج دوباره به حيدرآباد آمد و در همان جا درحالىكه بيش از هفتاد سال داشت در سال 1932 م درگذشت .\r\nاستادان وى مولوى محمد على ، مولوى قطب الدّين فرنگى محل ، مولوى غلامحسين كنتورى ، مولوى تفضل حسين بنارسى ، مولوى تفضل حسين فتحپورى ، مولوى خادم حسين و مولوى امداد على حافظ كامل بودند و علماى معاصر نيز او را عالم حقيقى و فقيه و مجتهد جامع الشرائط مىدانستند .\r\n\r\nمظهر حسن ، حافظ 1263 ه ق / 1847 م 1319 ه ق / 1901 م\r\nمولانا حافظ سيد مظهر حسن بن نوروز على در « مصطفىآباد بلوك راى بريلى » در سال 1263 ه ق به دنيا آمد و برادر بزرگتر محمد مهدى اديب بود . مظهر حسن نام تاريخى اوست .\r\nوى تحصيلات ابتدايى را در منزل خود فراگرفت و پس از آن به لكنهو رفت و نزد مولوى سيد حسين ساكن كه داراى كمال و جمال و مفتى نواب ميرزا بود درس خواند .\r\nوى فردى باهوش ، عابد ، زاهد و متقى بود . حافظه‌اى قوى داشت ، به‌طورى كه در يك ماه پنج جزء قرآن را حفظ مىكرد .\r\nزمين و تيول از طرف شاهان دهلى و اوده به خانوادهء او داده شده بود . مردم عليه پدرش مدعى شده بودند ، اما همهء آنها را شكست داد و مولوى تمام زمينها را با نظارت مفتى نواب ميرزا به صورت شرعى بين مردم تقسيم كرد ولى از باقيماندهء ما يملك خود ساليانه شش هزار روپيه درآمد داشت .\r\nوى به مناظره علاقه داشت . تورات و انجيل را از حفظ بود . مسيحيان از وى گريزان بودند و مناظره‌اى كتبى با غلام احمد قاديانى برگزار كرد و او را شكست داد و در روزنامه اعلام كرد كه غلام احمد به سؤالات او نتوانسته است پاسخ دهد .\r\nوى در 27 رجب 1319 ه ق درگذشت .\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nمير مصحف حسين فرزند او بوده و تأليفات او به شرح زير است :\r\nصراط مستقيم ( اردو ، چاپ لكنهو ) ، كتابى بسيار نفيس در زمينهء توحيد و عقايد است . در آخر كتاب مناجات منظوم به زبان عربى است ( اين كتاب در نزد من موجود است ) و كتاب قواطب الاسياف .\r\n\r\nمظهر حسن سهارن‌پورى 1269 ه ق / 1853 م 1350 ه ق / 1932 م\r\nمولانا مولوى سيد مظهر حسن بن سيد صادق حسن در آخر شعبان 1269 ه ق در سهارن‌پور متولد شد . در سن پنج‌سالگى در سال 1274 ه ق / 1585 م درس خواندن را شروع كرد و كتابهاى متداول فارسى را در نزد مولوى سيد دلدار على فراگرفت و در سن سيزده چهارده‌سالگى در دبيرستان دولتى سهارن‌پور به آموزش زبان انگليسى پرداخت و در همين هنگام پدرش فوت كرد و پدربزرگش تربيت او را برعهده گرفت ، ولى در رمضان 1286 ه ق وى نيز درگذشت . به‌هرحال بعد از تحصيلات متوسطه به تحصيل علوم دين پرداخت و هنگامى كه مولانا شيخ عليرضا قزوينى نجفى مقيم پيشاور در سال 1288 ه ق به سهارن‌پور رفت ، مولوى مظهر حسن به وى گرايش پيدا كرد به‌طورى كه همراه او به پيشاور رفت و در همان جا به سبك ايرانى صرف و نحو را به پايان رسانيد .\r\nوى پس از ازدواج براى تكميل تحصيلات خود به لكنهو رفت و مدت چهار سال ادامهء تحصيل داد . فقه و اصول را نزد ملك العلماء و منطق و حكمت را در نزد ملاذ العلماء فراگرفت ، اما در آنجا سخت بيمار شد و ناگزير به وطن خود بازگشت و پس از معالجه بهبود يافت .\r\nهنگامى كه نواب ناصر عليخان قزلباش به سمت استاندار لاهور منصوب شد وى را به سمت مدرّس اول در مدرسه‌اى كه تأسيس كرده بود ، تعيين كرد و پس از دو سال و نيم به اتفاق كاروانى به زيارت حج مشرّف شد .\r\nو در ماه فوريه 1880 م به وطن خود بازگشت و در آنجا به عنوان معلم عربى به مدرسهء دولتى لودهيانه رفت و از 24 ژوئيه 1880 م تا 15 مى 1910 م در « لودهيانه ، جكادوى ، امرتسر » و غيره به خدمت خود ادامه داد و سرانجام با حقوق سى روپيه در ماه بازنشسته شد .\r\nدر ماه مارس 1912 م به زيارت عتبات عاليات و در سال 1347 ه ق براى زيارت به مشهد مشرّف شد .\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nمولانا مظهر حسن دربارهء زندگى ائمه بسيار زحمت كشيد و كتابهايى مفيد به زبان اردو نوشت . تاريخ وفاتش 17 صفر 1350 ه ق است .\r\nتأليفات او عبارتند از : تحفة المتقين ، نوافل شبانه‌روز ( چاپى ) ؛ هدية المصلين ، مسايل سهو و شكيّات نماز ( چاپى ) ؛ تاريخ مكهء مكرمه و حرم به صورت سفرنامه كه با استفاده از كتابخانه حرم نوشته است ولى در بين راه به علت ناامنى و غارت كاروان ، اين كتاب نيز از بين رفت ؛ جدول مختصر ، مشتمل بر تاريخهاى ولادت و وفات معصومين ( چاپ تخته كلان لاهور ) ؛ جدول معقل ؛ تهذيب المتين فى تاريخ امير المؤمنين ( جلد اول دو بخش ، جلد دوم ، اردو ) ، السهم المسموم احوال امام حسن عليه السّلام ( چاپى ) ؛ كشف الحقائق ، سوانح امام جعفر صادق عليه السّلام ؛ لمعة الضياء في احوال امام رضا عليه السّلام ( دو جلد ) ؛ يورش ارتش روسيه ( چاپى ) ؛ رساله‌اى دربارهء متوكل عباسى ( ناتمام ) ؛ سفرنامهء عراق ( ناتمام ) ؛ خمسه مظهريه در اعتقادات اثناعشريه ( اردو ، چاپى ) ؛ العقد الناظم ؛ سوانح امام موسى كاظم عليه السّلام ( چاپى ) ؛ سوانح امام زين العابدين عليه السّلام ؛ سوانح امام حسين عليه السّلام ؛ تاريخ الائمة ( اردو ) .\r\n\r\nميرزا معز الدّين ، ميرزا فخرا ، قمى 1050 ه ق / 1640 م 1101 ه ق / 1689 م\r\nسيد محمد موسوى ملقب به ميرزا معز الدّين خان ميرزا فخرا قمى ، از سادات رضويه و نوهء محمد زمان مشهدى ، عالم جليل مشهد بود . تحصيلات ابتدايى را در منزل نزد پدرش فراگرفت و در سن ده‌سالگى به اصفهان رفت و در حلقهء درس آقا حسين خوانسارى داخل شد و در علوم معقول و منقول تبحر يافت .\r\nوى در سال 1082 ه ق به هندوستان رفت و با دختر شاه نواز خان صفوى يعنى خالهء شاهزادهء محمد اعظم ازدواج كرد و به سمت ديوانى ايالت عظيم‌آباد پتنه مفتخر گشت ، اما روابط حسنه‌اى با امير الامراء شايسته خان ، ناظم پتنه نداشت و شاه او را به حضور طلبيد .\r\nدر سال 1099 ه ق به لقب موسوى خان شهرت يافت ، سپس به سمت ديوان ممالك دكن منصوب شد . شاعرى معروف و صاحب ديوان بود . اين بيت از اوست :\r\n جز ياد تو فكرى دل ناشاد ندارد * اين شيشهء مى غير پريزاد ندارد \r\nدر محل حسن ابدال مباحثه‌اى عجيب بين او و شيخ عبد العزيز اتفاق افتاد و مباحثه به طول انجاميد . شيخ در حين مباحثه پرسيد كه سند اين ادعاى تو چيست ؟ موسوى خان گفت : مأخذ\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nمن ، گفتار بهاء الدّين محمد است . شيخ عبد العزيز گفت : من بر نوشته‌هاى بهاء الدّين بيست و دو مورد اعتراض كرده‌ام . موسوى خان گفت : فهم شما فقط تا حروف تهجى بيش نيست . شيخ گفت :\r\nشما شيعه هستيد و شيعه بيهوده‌گويى مىكند سبب چيست ؟ وى با صداى بلند خنديد و گفت :\r\nاين سؤال را رقاصان لاهور يا مخنّثان كرده بودند و اكنون شما مىپرسيد !\r\nاو سرانجام در سال 1101 ه ق درگذشت .\r\n\r\nمقبول احمد ، حاجى 1287 ه ق / 1870 م 1340 ه ق / 1921 م\r\nمولانا حاجى مقبول احمد بن غضنفر على بن مراد على از افاضل معروف دهلى و خطيبى بسيار بزرگ بود . در سال 1870 م به دنيا آمد و در ايام شيرخوارگى آغوش مادر و در سن هفت‌سالگى سايهء پدر را از دست داد . پيرجى حفيظ اللّه برادر بزرگش او را بزرگ كرد . وى در آن زمان در پانىپت زندگى مىكرد و مقبول احمد تا كلاس هفتم درس خواند آنگاه به دهلى رفت و وارد دبيرستان انگليسى زبان عربىزبان شد ، ميرزا احمد بيگ تحت تأثير هوش فوق‌العادهء او قرار گرفت و از وى سرپرستى به عمل آورد و مانند فرزند خود او را تربيت كرد . مقبول احمد هم با زحمت و مشقت درس خواند و در سال 1885 م دورهء متوسطه را گذراند و در سال 1886 م با تحقيق شخصى خود به شيعه گراييد و چون اين موضوع علنى گشت در مسجد جامع دهلى ، افراد را به مناظره دعوت كرد . در سال 1887 م به دريافت ديپلم و در سال 1889 م به دريافت فوق ديپلم نايل آمد و در امتحانات در ايالت پنجاب شاگرد اول شد و علوم دينى را نزد مولانا سيد آفتاب حسين كسب كرد .\r\nبعد از فوق ديپلم ازدواج كرد و به علت مسئوليتهاى خانوادگى به جاى تعليم به تصنيف و تأليف و نيز به سخنرانى پرداخت . در همان زمان به علوم عربى و طب روى آورد و نيز از لحاظ خطابت اشتهار يافت .\r\nمدتى در مدرسهء اثناعشريه تدريس مىكرد . راجه سيد باقر عليخان والى ايالت پندراول و ميركوتا در سال 1894 م به دهلى آمد و گروه منتظمين مدرسه به ملاقات راجه آمدند و در ميان آن گروه مولانا مقبول احمد راجه را بسيار تحت تأثير قرار داد و راجه او را براى سمت منشى مخصوص خود انتخاب كرد . راجه در سال 1902 م درگذشت و سپس مولانا به دهلى بازگشت .\r\nدر دهلى به فكر تأسيس درمانگاه افتاد ولى سرمايهء كافى براى اين كار جمع‌آورى نشد .\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nوى به رياضتهاى چهل روزه و نيز روزه‌هاى سه‌ماهه و رياضتهاى ديگر موفق شد ، در مجالس عزا روضه‌خوانى مىكرد . بسيار خوش‌بيان بود و در مسجد نواب حامد عليخان سخنرانى مىكرد و در 21 رمضان به فيض‌آباد رفت و مجلس عظيمى بر پا كرد و ازآنجا به اوج شهرت و عزت رسيد و آوازهء او از فيض‌آباد تا جونپور و لكنهو گسترش يافت ، هنگامى كه نواب رامپور استعداد علمى او را مشاهده كرد ، سمت ذىحسابى ايالت را به او واگذار كرد و مدت دوازده سال در اين خدمت باقى ماند ، اما سخنرانيهاى او ادامه داشت و در ضمن طبق دستور نواب به تفسير و ترجمهء قرآن كريم پرداخت و در اين كار مولانا اعجاز حسن بدايونى نيز معاونت داشت .\r\nبيمارى و با در رامپور آشكار گشت و شجاع الدوله و آصف الدوله هر دو فرزند مولانا يكى بعد از ديگرى درگذشتند . اين واقعه سلامت افراد را به خطر انداخت و مولانا در هر حال به خدمات دينى و تبليغ ادامه مىداد و به شهرهاى مختلف از قبيل دهلى ، لكنهو و بمبئى سفر مىكرد . در سال 1920 م حدود يك‌صد نفر و در سال بعد به همين تعداد از آغاخانيها را شيعه كرد و مردم بمبئى از وى بسيار قدردانى كردند . او در همان زمان به انجام فريضهء حج موفق شد .\r\nسرانجام در 23 سپتامبر 1921 م از شمله به دهلى آمد و در 24 سپتامبر 1921 م درگذشت .\r\nدرگذشت وى همگان را به سوك نشاند و مجالس عزا و فاتحه‌خوانى برگزار شد و تا مدتها ادامه يافت . مدرسة القرآن دهلى و مقبول المدارس آگره از يادگارهاى اوست . مولوى شيخ محمد على ، مولوى فاضل و ملا فاضل به ذكر مادّه تاريخ وفات او پرداخته است .\r\n ماه ربيع الاول بله ، آه شب چارده ، وا حسرتا * مقبول احمد مولوى ، رفته ازين دار فنا\r\nدر سرزمين هند ، آه شد ماتمش صبح و پگاه * عالم بدويى اشتباه بر وعظ او عالم گواه\r\nمحنت بسى برد از جهان راحت نديد از اين و آن * اللّه باشد مهربان باشد مقامش در جنان\r\nآن آفتاب مؤمنين ، غايب شده زير زمين * پير و جوان اندوهگين ، در پنجه كردندش دفين \r\n\r\n","description":"","footnote":"","page_name":" 651 ","page_number":651},
  {"content":"\r\n\r\n مقبول احمد ناگهان رفته از اين فانى جهان * سال وفاتش اين بخوان ، « در خلد شد آن ميهمان » \r\n1340 ه ق\r\nنظر به اينكه مولانا مقبول احمد از خاندان سنى مذهب بود و خود به مذهب شيعه گراييد و از طرفى مردم تحت تأثير عميق علماى دهلى قرار گرفته بودند و در مقابل شيعيان تعصّب شديد به خرج مىدادند ، بنابراين مقبول احمد با سخنرانيهاى خود واكنش شديدى نشان مىداد و از طريق نوشته‌ها و تأليفات خود كه در آن زمان در دهلى رايج بود به اعتراضات آنان بشدت پاسخ مىداد و چون داراى نفوذ كلام بود مىتوانست با سخنرانيها جديد و جاذب خود توجه عموم را به خود جلب كند و مردم را تحت تأثير گفتار خويش قرار دهد .\r\nمولانا مقبول احمد فردى مهربان و خوش‌اخلاق و سخى بود وى براى پيشرفت ملت گامهاى بزرگى برداشت از جمله در امور تجارت ، تأسيس مدارس و مستمرى سادات و مؤمنين خدمات شايسته‌اى انجام داد .\r\nتأليفات او علاوه بر چندين كتاب درسى ترجمهء اسنى المطالب فى ايمان ابى طالب نوشتهء سيد احمد دحلان مفتى مكه ؛ كتاب درسى مقبول دربارهء علوم دينى ( پنج بخش ) ؛ زايچهء تقدير ؛ فال‌نامهء دانيال ؛ تهذيب الاسلام ؛ ترجمه حلية المتقين مجلسى ؛ وظايف مقبول ، مجموعه چهارده سوره و تعدادى از دعاها ؛ ترجمهء قرآن مجيد و تفسير ، كه به سه نوع چاپ شده است . حمايل ( متن و ترجمه و حواشى ) قرآن مجيد ( ترجمه و حواشى ) قرآن مجيد ( ترجمه و حواشى و ضميمه ، چاپ 1915 م ) .\r\nوى در تفسير عموما تفسير صافى را اساس قرار داده و سپس در بعضى موارد از تفاسير معتبر ديگر استفاده كرده است و عقايد و افكار شيعه را بدون هيچ خوفى اظهار داشته است و در مقابل تمام مفسّران اسلام كه در آن زمان تفاسير را عليه شيعه مىنوشتند بىپروا پاسخ داده است به طورى كه ترجمهء كتب و تفاسير مقبول احمد تاكنون مورد تأييد همگان قرار گرفته و چندين بار تجديد چاپ شده است و از كتب ديگر او مفتاح القرآن ، ترجمهء ديباچهء مقبول است كه در اين كتاب دربارهء فضيلت قرآن مجيد ، قرآن و اهل بيت ، و همچنين دربارهء آيات متشابه گفتگو كرده و در آخر خواص سوره‌ها را نوشته است .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\n\r\nمقرّب عليخان زاير ، حاجى 1259 ه ق / 1844 م 1345 ه ق / 1926 م\r\nمولانا ابو القاسم مقرب عليخان زاير بن سيد شير عليخان در بهاگلا بلوك لودهيانه در 29 ذيقعده 1259 ه ق / ماه دسامبر 1844 م تولد يافت و هنوز كودكى بيش نبود كه يتيم شد .\r\nخوشبختانه پدربزرگ مادرى او سيد رجب على ارسطوجاه كه فردى صاحب مقام و ثروتمند بود سرپرستى وى را برعهده گرفت و به تعليم و تربيت او پرداخت و استادانى مانند مولوى مظهر على صوفى ، محمد حسين آزاد و خواجه محمد ابراهيم حسين را براى تدريس علوم دينى براى او تعيين كرد ، مولانا در اشعار اردو از مولانا آزاد كمك مىگرفت .\r\nوى در سال 1277 ه ق همراه با ارسطو به حج مشرّف شد و پس از بازگشت در نزد مولانا قلندر على پانىپتى درس منطق و فلسفه را كامل كرد و هنگامى كه مولوى امداد على مؤلف « بحر المصائب » در سال 1280 ه ق به جگرانون آمد ، طريقهء وعظ و ذكر مصائب را از او فراگرفت . و وقتى فردوس مآب مولانا حامد حسين در سال 1284 ه ق به لودهيانه آمد ، مقرب على عبارات مشكلهء عربى « الدّرر السّنية فى المكاتب البهيّة » و « رياض السالكين » را از او پرسيد و حل مشكل كرد .\r\nمولانا رجبعلى شاه چاپخانه و روزنامهء « مجمع البحرين » را تأسيس كرد و مولانا مقرب عليخان به كارهاى تصحيح كتب و نظم و ترتيب روزنامه پرداخت و مدتى نيز نزد راجه بلب سنگه بهاگلپور و نيز در نزد راجه پتياله كار كرد .\r\nوى روزنامه‌اى به نام « النفع العظيم لاهل هذا الاقليم » تأسيس و منتشر كرد كه آن بيشتر شامل نظم و نثر عربى خود مقرب على بود . تعدادى از شماره‌هاى اين روزنامه در دانشگاه پنجاب موجود است . « الفتح العظيم » در كشورهاى تركيه ، مصر و ديگر كشورها شهرت يافت و طرفداران زيادى پيدا كرد .\r\nوى در 27 اكتبر 1877 م در دبيرستان عربى دهلى به سمت مدرس دوم منصوب شد و در سال 1880 م به دبيرستان گجرات انتقال يافت و در همان زمان هيئتى براى ترسيم و تصحيح كتاب معروف « سلم الادب » كه جزو نصاب عربى بود ، تشكيل شد و مولانا نيز يكى از اعضاى اين هيئت بود . در سال 1883 م مهاراجه كشمير او را به حضور خود طلبيد و به سمت مسئول حضور و غياب درباريان منصوب كرد . راجه با شنيدن قصيده‌اى از او ، دويست روپيه به او بخشيد .\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nوى از گجرات به ريوارى رفت و در يك مدرسهء دولتى به تدريس زبان عربى مشغول شد و مدت هشت سال رياست شعبهء انجمن اماميه لكنهو را برعهده داشت و در سال 1888 م هيئتى براى نظرخواهى دربارهء دعوى خليفهء بلافصل به وى مراجعه كرد . به‌هرحال مولانا مقرّب على جامع كمالات و علوم و نيز صاحب تقوا و بهبود وضع ملت و امور كشورى در پنجاب هميشه آماده بود .\r\nمولانا حاج سيد مقرب على زاير در سال 1926 م درگذشت .\r\nسيد محمد قاسم و سيد محمد صادق از فرزندان او به شمار مىروند .\r\nتأليفات او عبارتند از : مجموعهء بزرگى از نامه‌ها ( عربى ) ؛ نور العين فى احوال الحرمين ؛ معراج‌نامه ( اردو ) ؛ مثنوى حليهء مقدسه نبويّه ( اردو ) ؛ جامع الحسنات اردو ، نثر ؛ نفحات الرّياحين ( اردو ) ؛ عشره كامله ؛ النفع العظيم روزنامه ( 6 جلد ، عربى ) ؛ اليواقيت السنيه فى ثلاثة الحسينيّة القرآنية ؛ مقدمه صرف ، براى نصاب ديپلم ؛ مؤيد الاديب شرح اشعار الف ليلة ( جلد اول ) ؛ تقريظ عبقات ( عربى ، بخش دوم منظوم ) ؛ مناقب الصادقين من القرآن المبين ؛ المجربات المقربيه ؛ كشكول كه در آن اشعار عاشقانه ، سلام و مراثى ( اردو ، فارسى ، عربى است ، اكثر اين رساله‌ها خطى است ) ؛ كتاب اربعين فى فضائل امير المؤمنين عليه السّلام ؛ مثالب الكاذبين من القرآن المبين ؛ ذريعة النجاة فى يوم العرصات ، چهار جلد ، مجموعه‌اى بزرگ شامل روضه‌خوانى ، سخنرانيها ، خطبه‌ها ( عربى ، اشعار و مراثى اردو ) .\r\n\r\nمكرم حسين ، مجتهد 1255 ه ق / 1839 م 1305 ه ق / 1887 م\r\nسيد مكرم حسين عالمى جليل از اهالى جلالى بلوك علىگره و فارغ التحصيل لكنهو بود ، استادان وى علمايى چون قائمة الدّين محمد على ، مولوى احمد على محمدآبادى و ممتاز العلماء سيد محمد تقى بودند او از تاج العلماء على محمد ، عماد العلماء ميرآغا و آقاى زين العابدين مازندرانى اجازه‌هاى اجتهاد دريافت كرد .\r\nمكرم حسين در رياضى ، طب و علم رجال شهرت خاصّى داشت و به شعر و ادب نيز علاقه‌مند بود . وى در حدود سن شصت‌سالگى در سال 1305 ه ق درگذشت .\r\nتأليفات او عبارتند از : رسالهء نوروز ، بحث طهارت كر ؛ رساله در بحث نماز جمعه ؛ نسبنامهء سادات جلالى ؛ هفت‌بند در مدح امير المؤمنين عليه السّلام .\r\n\r\n","description":"","footnote":"","page_name":" 654 ","page_number":654},
  {"content":"\r\n\r\n\r\nممتاز حيدر 1363 ه ق / 1944 م\r\nمولانا سيد ممتاز حيدر بعد از دريافت مدرك ممتاز الافاضل به عراق رفت و در آنجا در درس خارج شركت كرد و بعد از رسيدن به درجهء اجتهاد به وطن خود بازگشت و در شاه گنج بلوك جونپور سكونت گزيد ( 1938 م ) . وى فردى بسيار مقدس و متقى بود . مرگش در سال 1944 م اتفاق افتاد .\r\n\r\nمنصب على ، غازىپورى 1266 ه ق / 1850 م\r\nمولانا سيد منصب على بن سيد غلامعلى اعلى اللّه مقامه غازىپورى شاگرد مولانا سيد محمد ديوكهتوى و نيز از شاگردان ارشد عليين مكان بود و در دربار مرحوم و سلطان عادل امجد على شاه استخاره مىكرد و مبلغ يك‌صد و پانزده روپيه مقررى ماهيانه داشت . او فردى بسيار مقدس و متشرع بود . روزى در لكنهو به حمام رفت و در همان جا درگذشت . جسد او را در حسينيهء غفران مآب به خاك سپردند .\r\nمفتى محمد عباس مادّهء تاريخ وفات او را جملهء « بغوطه مرد » ( 1266 ه ق ) نوشته است .\r\n\r\nمنوّر على 1300 ه ق / 1882 م\r\nوى از افراد فاضل و مقدس و يكى از شاگردان عليين مكان سيد العلماء سيد حسين به شمار مىرفت و موطن اصلى او رسول‌پور سونى بلوك الله‌آباد بود و مولانا امجد حسين مجتهد فرزند او بوده است .\r\n\r\nمنوّر على ، ممتاز الافاضل 1382 ه ق / 1965 م\r\nمولانا منور على ممتاز الافاضل ، داماد حافظ كفايت حسين بود و در كراچى زندگى مىكرد وى در سال 1965 م درگذشت و در زمان حيات خود استاد دروس عربى و علوم دينى بود .\r\n\r\nميرمؤمن ادايى يزدى 1030 ه ق / 1620 م\r\nوى از سادات يزد بود و در فلسفه و علوم معقول شهرت داشت . براثر اختلافاتى كه در وطنش روى داد ناگزير به هند سفر كرد و مدتى در « سورت » به سر برد و ازآنجا به حيدرآباد\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nرفت و مورد تقدير سلطان محمد قلى قرار گرفت و سرانجام در سال 1030 ه ق درگذشت .\r\n\r\nمهدى شوشترى 1206 ه ق / 1791 م\r\nمولانا سيد مهدى بن عبد اللّه بن نور الدّين بن نعمت اللّه جزائرى شوشترى از خانوادهء معروف علم و عمل بود . پدرش سيد عبد اللّه مجتهد و برادرش ابو الحسن ، طبيب و حكيم و در علم هندسه و رياضى ماهر و نيز فقيه و مجتهد بود و مدتى در حيدرآباد دكن سكونت گزيد .\r\nمولانا مهدى در ميان برادرانش جوان‌تر ، اما در علم و فضل و تقدس برتر بود و در مرشدآباد و بنگال سكونت داشت و در همان جا بعد از بيست سال سكونت در سال 1206 ه ق درگذشت و در باغى در همان شهر به خاك سپرده شد و اهالى شهر به زيارت مزارش مىرفتند .\r\nميرزا محمد رضا عيشى اصفهانى در تاريخ وفات او شعر زير را سروده است :\r\n ركن ايمان سيد مهدى دريغ * زين جهان فانى مغرور شد\r\nزين مصيبت بر همه اهل جهان * روز روشن چون شب ديجور شد\r\nزين خراب‌آباد پراندوه و رنج * بر تماشاى جهان مأمور شد\r\nجبرئيل از بهر دفنش در بهشت * از پى استبرق و كافور شد\r\nاز فروغ روح آن عالىجناب * جنّت الماوى سراسر نور شد\r\nگفت تاريخ وفاتش پير عقل * با على 7 و مصطفى محشور شد \r\nسيد فرج اللّه كه در شوشتر زندگى مىكرد و نيز سيد حسين و سيد محسن كه در بنگال بودند ، از فرزندان او به شمار مىروند .\r\n\r\nمهدى بن غفران مآب 1208 ه ق / 1793 م 1231 ه ق / 1816 م\r\nمولانا سيد مهدى بن غفران مآب دلدار على در سال 1208 ه ق در لكنهو متولد شد و نزد پدرش و استادان معاصر درس خواند و از همان كودكى بسيار باهوش و متقى بود . غفران مآب در حين تدريس ، بيشتر او را مخاطب خود قرار مىداد و بعلاوه در نزد سيد العلماء تحصيل علم كرد تا آنجا كه به دريافت اجازه نايل آمد ( ر . ك : ورثة الانبياء ، ص 55 ) .\r\nمولانا مهدى فردى زاهد و تارك الدنيا و پيوسته به ياد مرگ بود . وى در سن 23 سالگى در عين جوانى در آخر ماه ذىالحجه 1231 ه ق درگذشت و در حسينيهء پدرش مدفون گشت .\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nغفران مآب در غم فرزند جوانش كتابى به نام « مسكّن القلوب » نوشت .\r\nعمدة العلماء سيد هادى نيز فرزند اوست . مولانا ، تعليقات و حواشى بر كتب درسى نوشته است .\r\n\r\nمهدى شاه ، حاجى 1233 ه ق / 1818 م 1314 ه ق / 1896 م\r\nحاجى مولانا سيد مهدى شاه رضوى قمى و كشميرى و لكنهوى در 14 رجب 1233 ه ق متولد شد . وى عالمى جليل و در علوم فقه و اصول ، حديث و تفسير ، تجويد و ادب ، رياضى و هيئت ، كلام و منطق يگانهء روزگار بود . در عهد حكومت نواب سعادت عليخان اعلى اللّه مقامه از كشمير به لكنهو آمد و از محضر عليين مكان سيد عليشاه و مفتى طاب ثراه نيز كسب فيض كرد .\r\nچندين بار به زيارت عتبات رفت و به حج نيز مشرّف شد و از علماى عراق نزد حاج سيد اسماعيل طباطبايى اصفهانى ، شيخ محمد تقى و صاحب جواهر الكلام نيز فقه و اصول فراگرفت . وى در اواخر عمر به پتنه رفت و در همان جا در 25 جمادى الثانى 1314 ه ق درگذشت .\r\nفرزندان او عبارتند از : سيد علامه مرتضى شاه ، طاب ثراه و سيد رضى شاه كه در جوانى فارغ التحصيل شده به نجف رفت و در همان جا در سال 1313 ه ق درگذشت .\r\nتأليفات او عبارتند از : تعليقات قوانين ؛ تعليقات شرح لمعه ؛ تعليقات شرائع الاسلام ؛ حواشى ارشاد علامه و تعدادى از حواشى ديگر .\r\nعلى محمّد شاه يكى از شاگردان او بوده است .\r\n\r\nملا مهدى ، استرآبادى ، مازندرانى 1259 ه ق / 1843 م\r\nملا مهدى بن محمد شفيع استرآبادى در مازندران به دنيا آمد ، مدتى در كرمانشاهان بود ، آنگاه به نجف رفت و در نزد آية اللّه سيد على طباطبايى تلمذ كرد و به درجهء اجتهاد رسيد .\r\nوى در سال 1240 ه ق به لكنهو بازگشت و به تدريس پرداخت . تأليفات و حواشى متعددى كه نشان‌دهندهء وسعت علمش مىباشد ، از او باقى است .\r\nمىگويند عالمى كه از لحاظ علم به مرتبه و مقام او رسيده باشد تا آن زمان از عراق و ايران در ديار او ظاهر نشده بود . ملا مهدى در ذيقعدهء 1259 ه ق درگذشت و در جوار غفران مآب به\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nخاك سپرده شد .\r\nتأليفات او عبارتند از : قاطيس ؛ العقول بيان قواعد الاصول ؛ الفرعيات فى نواميس الشرعيات ( فقه ، ناتمام ) ؛ شرح مطول ، به نام مكمل ؛ رساله اصول دين ( فارسى ، ناتمام ) ؛ ثمرة الفؤاد در مسأله ترجيح اجماع ( منقول ، 1235 ه ق ، تأليف شده در كرمان ) ؛ مصداق الاجتهاد لاختيار جودة ما جمعة فى الصدر و الفؤاد ؛ مسائل اصول فقه و حديث و تفسير و كلام ، ( تأليف 1235 ه ق ) ؛ فصل الخطاب فى حجية ظواهر الكتاب ( سنه مذكور ) ؛ رسالهء احسن الاقوال فى تحقيق ما هو الراجح بالالفاظ عند تعارض الاحوال ( تأليف 1238 ه ق ) ؛ رسالهء مهارت در احكام طهارت ، ( فارسى ) ؛ رسالهء ممتاز در احكام نماز ( فارسى ، 1227 ه ق ) ؛ استحكام در احكام صيام ؛ رساله كنوز در بيان احكام نمازهاى نوافل يوميه ؛ رسالهء هدية السلطان در بيان اصول ايمان ، نذر مرحوم نصير الدّين حيدر سلطان اوده ( تأليف شعبان 1243 ه ق ) ؛ غرة الجبين ، احكام نماز پنجگانه ، براى منتظم الدوله حكيم مهدى عليخان نوشت ؛ مجار الانهار ( ترجمهء جلد هشتم بحار الانوار ، براى پادشاه بيگم صاحبه والدهء مرحوم نصير الدّين حيدر ، شاه اوده ، اما فقط باب اول و دوم را توانست بنويسد و چاپ شده است ) ؛ عنايت البارى در ترديد شبهات اخبارى ؛ رسالهء پنج حديث در مناقب جناب امير عليه السّلام ؛ نجوم المؤمن ، جواب سؤالات به فرمايش ممتاز الملك مرحوم مؤمن عليخان ؛ رسالهء نكاح ؛ رسالهء فوائد هنديه ؛ كشكول ( تأليف 1257 ه ق ) ؛ شرح معالم الاصول و نيز دربارهء علم كلام و غيره تعدادى تأليفات ناتمام دارد .\r\n\r\nمهدى بن محمد كشميرى لكنهوى 1330 ه ق / 1912 م\r\nمولانا حكيم مهدى بن محمد كشميرى در لكنهو به دنيا آمد و در نزد علماى وقت به تحصيل و تكميل علوم پرداخت ، وى شاگرد مفتى بود و طب را در محضر حكيم مظفر حسين فراگرفت تا آنجا كه به تدريس علم طب پرداخت .\r\nسرانجام در 22 رمضان 1330 ه ق درگذشت و در لكنهو به خاك سپرده شد .\r\n\r\nمهدى بن باقر ، نصيرآبادى 1287 ه ق / 1870 م 1349 ه ق / 1930 م\r\nمولانا سيد مهدى بن سيد باقر بن سيد حسين نقوى در نصيرآباد جايس در 5 محرم\r\n\r\n","description":"","footnote":"","page_name":" 658 ","page_number":658},
  {"content":"\r\n\r\n1287 ه ق متولد شد . وى فاضل متقن و صاحب كمال در علوم عقليه و نقليه و نيز در علم فقه و اصول مشهور بود ، همراه پدرش براى تحصيل علم به عراق رفت و در كربلا سكونت گزيد و در همان جا در 2 رجب 1349 ه ق درگذشت .\r\nاز او اثرى تحت عنوان « المختار فى مديح النبى المختار » باقى مانده است .\r\n\r\nمهدى خطايى ، لاهورى 1266 ه ق / 1850 م\r\nملا مهدى خطايى شاگرد ملا محمد مقيم ، شاگرد علامه حرّ عاملى رحمة اللّه عليه از اهالى لاهور بود . رجب على شاه ارسطو جاه ( درگذشته به سال 1286 ه ق / 1869 م ) در تحقيقات چشتيه در شرح حال خود مىنويسد كه در سن دوازده‌سالگى به لاهور آمد و در آنجا علم طب را در نزد حكيم سيد خيرات فراگرفت و كتب اماميه را نزد ملا مهدى خواند .\r\nچون رجب على شاه در سال 1806 م متولد شده و در سن دوازده‌سالگى به لاهور آمده ، بنابراين ملا مهدى در حدود سال 1850 م در لاهور زنده بوده و مردم براى تعليم علوم دينى به او رجوع مىكردند .\r\nحرّ عاملى ، ابو جعفر محمد بن حسن بن على مشغرى عاملى ( درگذشته به سال 1106 ه ق ) عالم عظيم المرتبه علم حديث بود و جامع و مؤلف وسائل الشيعة ( حديث ) و شايد ملا محمّد مقيم - شاگردش - از علماى كشمير باشد و چنانچه ملا مهدى شاگرد بلافصل وى باشد پس اين امر نشان مىدهد كه سلسلهء سنتى حديث در لاهور وجود داشته است و در حدود سال 1266 ه ق در آنجا علماى بزرگ فقه و حديث موجود بوده‌اند .\r\n\r\nمحمّد حيدر 1384 ه ق / 1964 م\r\nمولانا شيخ محمد حيدر بن شيخ محمد عاقل متولى مدرسهء ايمانيه بنارس ، در محلهء مقيم گنج بنارس زندگى مىكرد . وى بعد از دريافت مدرك صدر الافاضل ، در مدرسهء ايمانيه درس مىداد و نيز مديريت مدرسه را برعهده داشت . او فردى عالم و بزرگوار بود تا آنجا كه اهالى شهر اعم از هندو و مسلمان همه به او احترام مىگذاشتند . سرانجام در حدود سال 1964 م درگذشت .\r\n\r\n","description":"","footnote":"","page_name":" 659 ","page_number":659},
  {"content":"\r\n\r\n\r\nمحمد مهدى حسن 1285 ه ق / 1868 م 1374 ه ق / 1955 م\r\nنواب مهدى حسن خان بهادر فرزند مير حامد على مختار ، شاگرد فردوس مآب و استاد زبان عربى و فارسى و فردى بسيار باهوش و بااراده و در عين حال ترجمان علماى لكنهو معتمد حكومت بود تا آنجا كه از طرف حكومت ، لقب « خان بهادر » گرفت و مدتى منشى امور كالج شيعه و سلطان المدارس بود . خواهران وى در عقد مولانا ناصر حسين و مولانا سيد محمد باقر بودند و از اين لحاظ نيز بسيار مورد احترام بود . من او را ديده بودم ، فردى كم سخن و در عين حال بردبار بود و آداب علما را از نظر طرز پوشيدن لباس و رفتار رعايت مىكرد .\r\nوى در 3 ذيحجّه 1374 ه ق در سن بيش از هشتادسالگى درگذشت و در حسينيهء غفران مآب به خاك سپرده شد .\r\nدو دختر داشت كه يكى در عقد محمد رفيع ، وكيل و ديگرى به عقد مولانا سيد احمد بودند .\r\n\r\nمحمد يوسف جعفرى 1339 ه ق / 1920 م\r\nفاضل اجل شمس العلماء ، خان بهادر مولانا محمد يوسف جعفرى از علماى بنگال بود .\r\nمجلة البرهان ، چاپ لودهيانه ، فوريهء 1912 م او را به عنوان عضو هيئت ممتحنه كلكته و مولوى نوشته است و دربارهء مجموعه‌اى تحت عنوان « گل صدبرگ » مشتمل بر يك‌صد رباعى او توضيحاتى داده است .\r\n\r\nمظفر حسن بنارسى 1369 ه ق / 1950 م\r\nمولانا قاضى مظفر حسن در بنارس زندگى مىكرد و از افاضل علما به شمار مىرفت .\r\n\r\nمهدى حسن بن مولوى بنياد على 1274 ه ق / 1857 م 1313 ه ق / 1895 م\r\nمولانا مهدى حسن فرزند مولوى بنياد على ( درگذشته به سال 1287 ه ق ) ، از اهالى بهيره بلوك فتحپور هنسوه بود . وى علاوه بر اينكه نزد پدرش درس خواند يكى از شاگردان بحر العلوم علن به شمار مىرفت و چون جوانى مقدس و آراسته بود ، امامت جمعه و جماعت جلالى\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nبلوك علىگره را برعهده داشت . در ماه ربيع الاول 1274 ه ق متولد و در صفر 1313 ه ق وفات يافت . در آن وقت عمرش حدود چهل سال بود و مصرع زير مادّه تاريخ وفاتش را معلوم كرده است :\r\n\r\nمولوى مهدى حسن صاحب شده جنت مقام ( 1313 ه ق ) . مهدى حسين ، حيدرآبادى 1340 ه ق / 1921 م\r\nمولانا مهدى حسين از اهالى حيدرآباد بود و در همان جا علوم معقول و منقول را نزد مولانا وحيد الزمان لكنهوى و مولانا سيد نياز حسين برستى و مولانا شيخ محمد على خراسانى مقيم حيدرآباد فراگرفت و چون علاقه به تدريس داشت ، مدتها به تدريس پرداخت و شخصيتهاى بزرگى ، همچون مولانا فيض حسن ، مترجم تبصرهء علامه ، مير اكابر حسين زيدپورى و مولانا بنده حسين از شاگردان او به شمار مىرفتند .\r\nمولانا مهدى حسين ، فردى بسيار متقى و عابد بود و در اواخر عمر بينايى خود را از دست داد و سرانجام در سال 1340 ه ق در حيدرآباد درگذشت .\r\n\r\nمهدى على بن نجف على رضوى 1270 ه ق / 1853 م\r\nمولانا مهدى على بن نجفى على رضوى بزرگوارى مقدس ، عالمى متقى و مدرسى بزرگ بود . وى در ابتدا نزد عمدة العلماء مولانا سيد هادى در لكنهو درس خواند و در علم و فضل به كمال رسيد ، وطنش عظيم‌آباد بود ، اما خودش در شهر جعفرنگر محلهء رسول‌پوره در اتاوه زندگى مىكرد و در همان جا درگذشت .\r\nكتاب تذكرة العلماء ، بخش اول فى رواة و بخش دوم فى العلماء ( فارسى ) از اوست و در تكملهء نجوم السماء آمده است كه ابتدا ، اين كتاب به نام تذكرة الاولياء و سپس به نام تذكرة العلماء ذكر شده است .\r\n\r\nمنور حسين 1298 ه ق / 1880 م 1360 ه ق / 1941 م\r\nمولانا حكيم سيد منور حسين در ديره ميرميران واقع در ايالت حكومتى پتياله سكونت\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nداشت . وى در زبان عربى و علوم معقول استاد بود . نوشته‌هاى بعد از وفاتش حاكى از آن است كه منور حسين عالم فقه و اصول بوده و در علم طب نيز يد طولا داشته است . وى در بخشهاى مختلف كشور خدمات مردمى و دينى انجام داد و در اواخر عمرش به پتياله رفت و در همان جا در سن شصت‌سالگى در 25 ژوئن 1941 م به ديار باقى شتافت .\r\n\r\nمهربان على سيتاپورى 1225 ه ق / 1810 م 1295 ه ق / 1878 م\r\nمولانا سيد مهربان على بن سيد محمد حسن فردى با استعداد و در عين حال بسيار عابد بود و از استادان راجه امير حسن خان محمودآباد ( 1859 م ) به شمار مىرفت و هنگامى كه راجه براى مدتى از لكنهو به بنارس تبعيد شده بود وى پيرى و كهولت را بهانه كرد و برادر جوانترش مولانا امتياز على را همراه راجه فرستاد و خود در خانه نشست .\r\nمولانا مهربان على سرانجام در سال 1295 ه ق درگذشت .\r\n\r\nميرزا جان ، عظيم‌آبادى 1340 ه ق / 1902 م\r\nميرزا جان از شاگردان مولوى سيد آغا محمد عظيم‌آبادى به شمار مىرفت . وى در تدريس قطبى ، ميبدى ، ملا جلال ، شرائع الاسلام ، مختصر النافع ، شرح باب حادى عشر و معالم الاصول مهارت داشت و در عين حال در مرشدآباد به سمت ذاكرى با حقوق شصت روپيه در سال استخدام بود . وقار و قناعت و پرهيزگارى به ويژه پايبند بودن به نماز و روزه از خصوصيات او به شمار مىرفت و حتى براى درگذشتگان نماز قضا مىخواند و از كاهلى و ترك نماز نفرت داشت و با صداى خوش در ماه رمضان به قرائت قرآن مىپرداخت ، به‌طورى كه شيعه و سنى بدقت استماع مىكردند .\r\nوى به عليين مكان سيد حسين اعتقاد داشت و از او تقليد مىكرد ، سرانجام در سن هفتادسالگى در عظيم‌آباد درگذشت .\r\n\r\nمير عالم\r\nر . ك : ابو القاسم تسترى .\r\n\r\n","description":"","footnote":"","page_name":" 662 ","page_number":662},
  {"content":"\r\n\r\n\r\nمنصب على 1332 ه ق / 1914 م\r\nمولانا منصب على جونپورى در تدريس دروس نظاميه و علم نحو تبحر داشت و موطن اصلى او جونپور بود ولى مدتى در لكنهو زندگى كرد و شاگردان متعددى داشت كه از اساتيد بزرگ به شمار مىروند .\r\n\r\nمير نواب 1252 ه ق / 1836 م 1317 ه ق / 1900 م\r\nمولوى حكيم مير نواب بن حكم على جان نام اصلى او امير رضا ولى معروف به مير نواب بود . جدش در زمرهء اطباى دربار شاه اوده به شمار مىرفت و در ماه نهصد روپيه مقررى داشت .\r\nمعالجهء مادر واجد على شاه برعهدهء او بود . مولانا مير نواب در سال 1252 ه ق در نگينه متولد شد و مراحل تعليم و تربيت را در لكنهو گذراند تا آنجا كه از نظر علم و زهد و سخاوت و تقوا نمونهء عصر خويش گشت . وى در سال 1857 م به زادگاه خود رفت و در نگينه عهده‌دار امامت جمعه و جماعت شد و در عين حال به معالجهء بيماران مىپرداخت و آنها را به رايگان درمان مىكرد و شخصا به عيادت بيماران مىرفت و بعلاوه از مساكين خبر مىگرفت و به آنها كمك مىكرد .\r\nوى يك‌بار با خانوادهء خود به حج و دو بار به زيارت عتبات عاليات مشرّف شد . دفعهء سوم كه آمادهء زيارت شد به بيمارى درد مفاصل مبتلا بود اما همين‌كه به بمبئى رسيد بهبود يافت و راه خود را ادامه داد و مايل بود براى هميشه در كربلا مقيم شود ، اما براثر اصرار خانواده‌اش ناگزير شد كه به وطن خود بازگردد .\r\nوى با شيخ زين العابدين مازندرانى و ميرزا شيرازى ملاقات كرد . هر دو بزرگوار فرمودند كه اهالى وطن از وجود شما فوائد بسيار حاصل مىكنند لذا برگشتن به وطن براى شما مناسب است . كما اينكه تمام مردم امور خودشان را با او در ميان مىگذاشتند و او نيز به حل مسايل و رفع نيازهاى مردم مىپرداخت . سرانجام در زادگاهش به سال 1317 ه ق درگذشت .\r\nمير سجاد حسين كه فردى مقدس و بزرگوارى پرهيزكار بود از فرزندان اوست .\r\n\r\n","description":"","footnote":"","page_name":" 663 ","page_number":663},
  {"content":"\r\n\r\n\r\nن\r\n\r\nناصر بن حسين ، نجفى 1118 ه ق / 1706 م\r\nالعالم الحافظ السيد ناصر بن حسين حسينى نجفى در عهد اورنگ‌زيب عالمگير زندگى مىكرد . اين موضوع روشن نيست كه آيا وى به دربار او وابسته بود يا نه ؟ و چه زمانى از نجف آمده و آيا در دكن يا دهلى و لاهور زندگى مىكرده و يا در آگره و آله الله‌آباد و يا مولتان و تهتهه ؟\r\nقاضى عبد النبى كوكب تاريخ وفاتش را در سال 1118 ه ق نوشته است .\r\nعشق و علاقهء علامه سيد ناصر به قرآن مجيد و حفظ آيات كلام اللّه ، از كتاب مهمى كه او تأليف كرده روشن مىشود . نام اين كتاب كه خود معجم مهمى بوده و به عالمگير شاه تقديم كرده « الجداول النورانيّه » مىباشد .\r\nنسخه‌هاى خطى آن در كتابخانه‌هاى متعدد موجود است و نسخه‌اى كه در دانشگاه پنجاب است به خط لعل محمد اكبرآبادى در سال 1121 ه ق نوشته شده است و ترتيب آن بدين شرح است :\r\nكان الناس امّة واحدة السوره الركوع الجزء ربع الجزء\r\nالبقرة العاشر الثانى اوائل الثالث\r\nكتب راهنماى قرآن مجيد به شرح زير بوده است :\r\n1 - كشف الآيات : تأليف محمد رضا بن عبد الحسين النصيرى الطوسى ، قرن يازدهم ، ( 1607 ه ق ) .\r\n2 - هديهء قطب شاهى در استخراج كلام النبى « قبل از سال 1083 ه ق » ( دكن هند ) .\r\n\r\n","description":"","footnote":"","page_name":" 664 ","page_number":664},
  {"content":"\r\n\r\n3 - الجداول النّورانيه : ( ناصر بن حسين ) ، اين سه معجم قبل از معجم فلوگل ، مستشرق معروف ( 1217 ه ق - 1287 ه ق ) به وسيلهء علماى شيعه نوشته شده بود . علاوه بر اين يك معجم هم در كتابخانهء اين جانب موجود است .\r\n4 - نجوم الفرقان يتخرج آيات القرآن ، مصطفى بن محمد سعيد افغانى وابستهء به دربار شاهزادهء محمد اعظم شاه كه در سال 1103 ه ق مرتب كرد و سلطان العلماء آن را در سال 1262 ه ق در لكنهو به چاپ رسانيد . كتابى ديگر در همين زمينه موجود است :\r\nمعدن الانوار و مشكاة الاسرار : تأليف محمد بن صالح ، الملقب به كاشف الاسرار القزوينى ماه ربيع الاول 1271 ه ق به خط مصنف ، اتمام تأليف در محرم سال 1270 ه ق در كربلاى معلّا كه تأليفى بسيار نفيس همراه با راهنما و لغت و در كتابخانهء من موجود است .\r\n\r\nناصر حسين جونپورى 1254 ه ق / 1838 م 1313 ه ق / 1895 م\r\nمولانا حاج سيد ناصر حسين بن مولانا سيد مظفر حسين از نسل هفتم ملا محمد حفيظ ( درگذشته به سال 1128 ه ق ) مفتى جونپور بود . وى در ترويج دين ، و كمك به مساكين و ارشاد و تعليم و تدريس كوشش فراوان كرد و شاگردان زيادى در درس وى شركت مىكردند . در ابتدا علوم معقول را تدريس مىكرد و در پايان به تدريس نحو و ادب و فقه مىپرداخت . مدرسهء ايمانيه جونپور به بركت وجود او به اوج ترقى رسيد ، طلاب را مانند فرزندان خود مىدانست و در ترقى و تعالى آنان مىكوشيد . وى از دروغ نفرت داشت و اگر كسى يك‌بار دروغ مىگفت ، مدت سه روز به او درس نمىداد . اما اگر گناهكارى مرتكب جرم و گناهى مىشد و اقرار مىكرد او را مىبخشيد . او به حج و زيارت هم مشرّف شده بود .\r\nلباس ساده مىپوشيد و از تظاهر و تصنع نفرت داشت .\r\nوى علوم معقول را در لكنهو نزد عبد الحليم فرنگى محل ( درگذشته به سال 1291 ه ق ) فراگرفت و بر اكثر كتابهاى اين رشته حواشى نوشت . فقه و غيره را در محضر مولوى گلشن على گنج‌گانوى و مخصوصا در خدمت تاج العلماء فراگرفت و در تجليات نوشته شده كه شاگرد مفتى بود . او در شعر و ادب تبحّر داشت و در نظم نيز توانا بود .\r\nسرانجام در 14 رجب 1313 ه ق درگذشت و در گورستان خانوادگى به خاك سپرده شد .\r\nعلامه سيد محمد مهدى اديب مادّه تاريخ وفاتش را به قرار زير معلوم كرده است :\r\n\r\n","description":"","footnote":"","page_name":" 665 ","page_number":665},
  {"content":"\r\n\r\n توفى من كان الحتوف بكنيه * و قد فرعت سنّا كمن كان نادما\r\nو ناطت به ارباب فخر سودد * عمائم مجد اذا ما طوى التّمائما\r\nففى عامة قد قال بعض احبتى * له الروح و الريحان و الخلد دائما \r\n( 1313 ه ق )\r\nشاگردان او عبارتند از : مولانا محمد رضا واعظ و خطيب ، مولوى عنايت حسين خان .\r\nتأليفات او عبارتند از : رونق الصلاة ؛ رشق النبال ( اردو ، مناظره ) ؛ رسالهء اكبرآباديه ( فارسى ، در اثبات نجاست كفار ، چاپى ) ؛ عبرات العيون ؛ مقتل ( چاپى ) ؛ نذر النذور ( اردو ، چاپى ) ؛ ايجاز التحرير در آيهء تطهير ( چاپى ) ؛ حل الضابط ، چاپى ( شرح تهذيب المنطق به اردو ) ؛ شرح زبدة الاصول ( اردو ) ؛ ناصر الادب ( عربى ) ؛ مناظرهء فقر و غنا ؛ علم الادب فى محاورات العرب ( عربى ) ؛ كتاب مبسوط در فضائل و مصائب ؛ رساله در رد اخباريت ؛ رسالهء ميلاد شريف ؛ رساله‌اى در بيان نجاست مشركين .\r\n\r\nناصر حسين ، ناصر الملّة 1284 ه ق / 1867 م 1361 ه ق / 1942 م\r\nسنگ بنياد روايت علمى لكنهو را غفران مآب نهاده بود اما آخرين معمار آن شمس العلماء ، صدر المحققين آية اللّه مولانا ناصر حسين بود ، وى آخرين ستون زعامت دين ، فضيلت علما و زينت علم بود . بعد از وى نيز مراجع آمدند ولى آنان مقام جامع را نتوانستند به دست بياورند .\r\nناصر الملة در 19 جمادى الثانيه 1284 ه ق / اكتبر 1867 م در روز پنجشنبه هنگام نماز صبح در لكنهو به دنيا آمد .\r\nفردوس مآب مولانا حامد حسين موسوى پدر ناصر الملة ، كنيهء او را ابو الفضل و نام او را ناصر حسين گذشت و نجم الدّين لقب داد . مولانا سراج حسين ، عم محترم وى نام او را « اسحاق » انتخاب كرد .\r\nمولانا ناصر حسين همين‌كه به سن رشد رسيد ، تحصيلات خود را در منزل شروع كرد و بعد از خواندن قرآن مجيد و كتابهاى ابتدايى براى ادامهء تحصيل به خدمت مولانا لطف حسين رسيد و دروس متوسطه را فردوس مآب خود تدريس مىكرد . سپس در حلقهء درس مفتى محمد عباس شركت جست و در ضمن پدرش مولانا حامد حسين از فرصت استفاده مىكرد و به فرزندش درس مىداد و اغلب كتابهاى مهم را در محضر پدر مىخواند و مطالب آنها را توضيح مىداد تا\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nآنجا كه براثر استنباط قوى و هوش سرشار در سن شانزده‌سالگى به دريافت اجازهء اجتهاد نايل آمد . وى در سال 1300 ه ق اولين رساله را دربارهء « وجوب سورهء ديگر بعد از حمد در ركعت اول و دوم نماز » نوشت و مولانا مفتى و مولانا حامد حسين براساس همين رساله او را اجازهء اجتهاد دادند .\r\nوى از سن شانزده‌سالگى به تدريس پرداخت و در ابتدا حدود پانزده درس تدريس مىكرد و شيعه و سنى در جلسات درس او شركت مىكردند ، ولى به مرور زمان اين درسها كاهش يافت و بيشتر تدريس او ، فقه و حديث و ادبيات بود و در ضمن به مطالعات خويش ادامه مىداد .\r\nفردوس مآب بتدريج او را به پاسخ مسايل آشنا ساخت ، به‌طورى كه پاسخ مسايل و نامه‌ها را برعهدهء او گذاشت و كار عبقات الانوار را هم به او سپرد و چون فعاليت و شايستگى خود را با نوشتن دويست صفحه از عبقات الانوار نشان داد و مطالب عالى « سبائك الذهبان » را ملاحظه كرد ، به او لقب « صدر المحققين » داد .\r\nوى از سال 1303 ه ق در مسجد كوفه ، در محلهء كاظمين لكنهو بعد از هر نماز جمعه وعظ مىكرد و خطبات او به قدرى عالمانه و ادبى بود كه علما و ادبا ، براى شنيدن آن حاضر مىشدند و بعد از خطبه ، دربارهء  « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  صحبت مىكرد ، اين خطبه و وعظ در ماه مبارك رمضان همه‌روزه ايراد مىشد و در تمام عمر همين آيه موضوع كلام او بود . من در ماه رمضان سعادت گوش دادن اين موعظه را داشته‌ام . در اين موعظه‌ها موضوعاتى مانند امر به معروف ، عبادت و ثواب آن ، تحذير بر ترك اعمال و فرائض مطرح مىشد .\r\nفردوس مآب مولانا حامد حسين در سال 1306 ه ق درگذشت ، بنابراين در سن بيست و دوسالگى مسئوليتهاى ناصر حسين زياد شد و در آن سن ممكن بود كه اين بار سنگين را تحمل نكند ، اما به خاطر كوششهاى فوق‌العاده و نظم و دقت در زندگى و نيز تحمل و خوش‌اخلاقى با مردم ، مشكلات خويش را حل مىكرد و بعد از مدتى به مقام مرجعيت رسيد و مردم شبه قارهء هند از مقلدان وى شدند .\r\nوظايف او حل مشكلات مردم بود . به مسايل فقهى و نامه‌ها پاسخ مىداد و امورى را كه مربوط به جامعه بود ، با احتياط حل و فصل مىكرد .\r\nمولانا ناصر حسين اهل تأليف و تصنيف بود و در عين حال با دوستانش رفت و آمد داشت و براى هر دو كار وقت خودش را تنظيم كرده بود ، وى پيوسته در عبادت ، رياضت ، خدمت به دين و انجام فرائض ، كوشا و آماده بود ، بعد از نماز صبح يك ساعت به وظايف و اوراد و\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nتعقيبات مىپرداخت و سپس با مردم ملاقات مىكرد و مدت دو ساعت به ملاقات و سؤال و جواب و كمك به ارباب حاجت مىپرداخت و سپس به قسمت اندرون خانه مىرفت و در كتابخانه مطالعه مىكرد و تا ساعت سه بعد از ظهر به مطالعه ، تصنيف و تأليف و تدريس مىپرداخت و بعد از نماز مغرب و جماعت دوباره به مباحثه مىپرداخت و در ماه محرم و صفر در مجالس شركت مىكرد و در ماه رمضان نيز امام جماعت بود .\r\nمحفل قصيده‌خوانى ناصر الملّة يك آموزشگاه بود . در اين جلسات استادان داخل و خارج شهر شركت مىكردند و قصيده مىخواندند و مورد تقدير قرار مىگرفتند . وى خود نيز به رفع اشكالات مىپرداخت و قصيده‌سرايان را مورد تشويق قرار مىداد و شعراى ممتاز با القاب نيكو سرافراز مىشدند . عزيز و محشر در اين جلسات « لسان الهند و شاهر اهل البيت » لقب گرفتند و دفترى بزرگ از اشعار عربى و فارسى و اردو در اين جلسات جمع‌آورى شد . مولانا ناصر حسين پيوسته در راه دين خدمت مىكرد و به اصلاح جامعه و از بين بردن رسوم باطل و ترويج علوم دين و بناى مساجد و مدارس و اقامهء نماز و تشكيل مجالس و بيان مسايل و آداب و تحرير و فتاوا و احترام و محبت به علما مىپرداخت .\r\nدر زمان مولانا علماى بزرگى مانند آقا حسن قدوة العلماء ، نجم الحسن نجم الملّة و ناصر الملّة با تعاون ساير علما جماعتى را به نام « جماعت صدر الصدور » تشكيل دادند كه اين مجتمع به اتحاد ملى و ارتقاى فرهنگى و نظم و ضبط امور مىپرداخت . نظر علما انجام فرائض دينى و احكام الهى بود ، آنان براى مقام حكومت راه را هموار نمىكردند ، درحالىكه افراد فرصت‌طلب از همين راه به وكالت و وزارت مىرسيدند و صاحب مقام مىشدند و مردم را فراموش مىكردند . به‌هرحال ، « انجمن صدر الصدور » براى اتحاد ملى تأسيس شده بود و غير علما از آن احساس خطر مىكردند و از علما تقاضاهايى داشتند كه از نظر شرع ، درست نبود در نتيجه علما جدا شدند و جماعتى جديد به نام « كنفرانس شيعه » تأسيس كردند . در تأسيس اين جلسات وجود ناصر الملّه مفيد بود زيرا بر تمام امور تسلط داشت و كارها بنا بر رأى نهايى و صوابديد او انجام مىگرفت . مولانا ابو الكلام در تعزيت‌نامهء خود نوشته است : امروز عالم اسلام از شخصيتى محروم شده كه در علم بىنظير و در سياست بىمثال بود » .\r\nوقتى در سال 1916 م به او خطاب « شمس العلماء » داده شد ، استاندار به مولانا چنين نوشت :\r\n« اعزاز دنيوى براى حضرات علما بسيار بىارزش است اما اعزاز دنيوى هم چيزى است كه پادشاه دنيا مىتواند بدهد ، از اينكه جناب نائب السلطنه به شما خطاب شمس العلماء داده من با\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nنهايت خلوص تبريك مىگويم ، اين علامت آن خدماتى است كه شما براى اهل لكنهو و شيعيان انجام داده‌ايد ، من خوشحال هستم كه اين خطاب به شما داده شد . با بهترين شادباش و دعاى خير به مناسبت سال نو » .\r\nمخلص شما\r\nسرجمس مستن ، استاندار\r\nاوّل ژانويهء 1916 م\r\nانديشهء عميق و حافظهء عجيب و علاقهء او به ترويج و اشاعهء علوم اسلامى چنان بود كه علامه شبلى گفته است : « خدمتى را كه شما براى اسلام انجام داده‌ايد ، آن قدر بزرگ است كه به‌هيچ‌وجه قابل ارزيابى نيست ، و براى من شما واقعا خضر راه بوديد ، چون من مدت سه روز بود كه دربارهء يك موضوع سرگردان بودم ، ولى شما با يك‌چشم به هم زدن مرا به منزل مقصود رسانديد » ( فهرست و اشاريهء انساب سمعانى ) .\r\nعلماى دائرةالمعارف اسلاميه دكن و ايران و عراق و مصر هميشه با او در تماس بودند . خاتم المحدثين علامه نورى در شمار مداحان وى بود .\r\nكتابخانهء ناصرى گنجينهء ذخاير نوادر نسخ خطى ، تاريخ و رجال و حديث و عقايد بود .\r\nعلاقه‌مندان و محققان كتابهاى اسلامى جهان به ديدن آن مىآمدند ، ناصر الملة در نگهدارى آن مىكوشيد و اين كتابخانه را براساس اصولى جديد مرتب كرده و توسعه بخشيده بود .\r\nمولانا فردى بسيار لاغر ، ضعيف و نحيف و داراى چهرهء سفيد و نورانى و صداى آهسته و متين و لباسى سفيد و معمولى با كلاه كج بر سر و شال‌گردن و عبا و كفش مخملى بود و هنگام خروج از منزل شباهت به امير و پادشاه داشت و مردم در برابر او مىايستادند و سلام مىكردند و هنگام جلوس با كمال ادب مىنشستند و چون فردى انسان‌دوست و مهربان بود مورد احترام قرار مىگرفت و حتى امرا مانند خدمتگزاران و علما نسبت به او همچون شاگردان رفتار مىكردند .\r\nوى دستور داد كه « اثارة الاحزان » را منتشر كنند . اين كتاب فقط در كتابخانهء ناصرى وجود داشت .\r\nاز خرابى بناى مزار نور اللّه شهيد شوشترى تحت تأثير قرار گرفته بود ، پدرش قبلا آن را تعمير كرده بود ولى ناصر الملّة آن را كامل كرد و مولانا سعيد آن را رونق بخشيد .\r\nمولانا در روز پنجشنبه اول رجب 1361 ه ق براثر بيمارى درگذشت و همگان را در سوك\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nخود نشاند .\r\nآن مرحوم وصيت كرده بود كه رحلتش را اعلام نكنند و در تشييع جنازه تأخير نشود ، جايى كه فقراى مؤمن را غسل مىدهند در همان جا غسل دهند و اگر ممكن باشد در مزار شهيد ثالث در آگره دفن كنند .\r\nدرگذشت وى در لكنهو ضايعهء عظيمى ببار آورد ، چرا كه وجود آخرين شخصيت بزرگ شبه قارهء هند از دست رفته بود .\r\nجنازهء وى در 21 مارس 1943 م از لكنهو به‌سوى آگره برده شد ، از لكنهو تا آگره ، مردم در هر ايستگاه ايستاده و شديدا متأثر بودند و پس از رسيدن به مقصد در روز بعد به خاك سپرده شد .\r\nناصر الملّة آخرين و بزرگترين عالم دوران ما بود ، مردم آفريقا ، كشمير ، برمه ، شبه قارهء هند ، ايران و عراق و تمام دنياى شيعه او را رهبر عظيم خود مىدانستند ، وجود وى براى ملت سبب اتحاد بود .\r\nنظام دكن ، استاندار يوپى ، امرا و نوابان همه و همه از وى حساب مىبردند او فرزندان لايقى از خود باقى گذاشت .\r\nيك دخترش زوجهء سيد ابو محمد جرولى بود كه در تجويد و قرائت ، فقه و حديث و تاريخ تبحر داشت و عالمى جليل و خطيب و عابد و زاهد بود و دختر ديگرش كه مادر مولانا سيد ضياء الحسن موسوى بود ؛ مولانا محمد نصير درگذشته به سال 1386 ه ق ( ر . ك : شرح حالش ) ؛ احمد سعيد كه در كودكى درگذشت ؛ مولانا محمد سعيد درگذشته به سال 1387 ه ق ( ر . ك : شرح حالش ) .\r\nشاگردان او عبارت بودند از : فهرست اسامى شاگردان ناصر الملّة بسيار است ، بنابراين به چند نفر اكتفا مىكنيم :\r\nمولانا سبط حسن ؛ مولانا مفيد حسين زيدپورى ؛ مولانا عالم حسين ؛ مولانا مختار احمد ؛ مولانا محمد هارون ؛ مولانا فدا حسين ؛ مولانا شبير حسين ؛ مولانا عباس حسين ؛ مولانا محمد حامد زيدپورى و مولانا محمد داود زنگىپورى .\r\nتمام زندگى ناصر الملّة در تصنيف و تأليف صرف شد . طرحى كه پدر بزرگوارش داشت و آن مرحوم نيز در زندگى وى بر همان نهج كار مىكرد . انشاى خطبه‌ها و اشعار عربى تفريح وى بود و بدون شكّ يكى از ادباى بزرگ زبان عربى به شمار مىرفت . مولانا عبد الحىّ تعداد زيادى از اشعارش را در نزهة الخواطر نقل كرده است .\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nكار بنيادى ناصر الملّة در اصل « عبقات الانوار » بود . عبقات الانوار جواب باب هفتم باب الامامة تحفهء اثناعشريه است . ترتيب آن ، اين‌گونه است :\r\nمنهج اول - هفت مجلد ، آيه‌هاى : انما وليكم اللّه ؛ انما يريد اللّه ؛ قل لا اسألكم عليه اجرا ؛ قل تعالوا ندع ابنائنا ؛ انما انت منذر و لكل قوم هاد ؛ السابقون السابقون .\r\nدر منهج ثانى تحقيق دربارهء دوازده حديث است كه شاه عبد العزيز دليل امامت را انكار كرده بود . تفصيل آن بدين شرح است : الغدير ؛ المنزلة ؛ الولاية ؛ الطير ؛ مدينة العلم ؛ التشبيه ؛ النور ؛ الثقلين ؛ المناصب ( من ناصب عليا الخ ) ؛ الخبير ؛ الحق مع على و على مع الحق ؛ التأويل ( يا على تقاتل على التأويل ) .\r\nعبقات الانوار كتابى مفصّل بر اسلوبى خاص به فارسى است شامل دائرةالمعارف تحقيق و درايت و روايت و مصادر . و ديوان اشعارش نيز انسان را به حيرت وامىدارد كه مصنف عبقات چنين شاعر بزرگى در زبان عربى باشد !\r\nديگر از تصنيفات او عبارت است از :\r\nالمفرد فى وجوب السورة الثانية فى ركعتين ( اولين تصنيف ) ؛ عبقات الانوار ( الف ) منزلت ، ( ب ) تشبيه ( ج ) مدينة العلم ( د ) ثقلين ( فارسى ) ؛ نفحات الازهار فى فضائل الائمة الاطهار ( 16 جلد ضخيم ) ؛ كتاب اثبات رد الشمس لعلى عليه السّلام ( عربى ) ؛ كتاب فضائل امير المؤمنين عليه السّلام به روز خيبر ( فارسى ) ؛ مسند فاطمة بنت الحسين عليه السّلام ( حديث ) ؛ اسباغ النائل فى تحقيق المسائل ( مجموعه فتاوا 9 مجلد ) ؛ ديوان اشعار ( عربى ، فارسى ، اردو ) ؛ خطبات ( عربى ، مجلدات قطور ) ؛ كتاب المواعظ ؛ خطب يوم الجمعة و العيدين ( خطبات عربى ، متفرقه ، چاپى ) ؛ كتاب الاثمار الشهيّة فى المنشآت العربيّة ؛ انشا و مكاتيب فارسى ؛ سبائك الذهبان ( 48 جلد ) ؛ علم الرجال ؛ فهرست انساب سمعانى ؛ افهام الاعداء و الخصوص فى عقد ام كلثوم .\r\n\r\nناظر حسن 1354 ه ق / 1936 م\r\nمولانا حكيم سيد ناظر حسن از اهالى گوپالپور ، بهار ( هند ) بود و براى تحصيل علم به شهرهاى مختلف سفر كرد و مدرك صدر الافاضل را از مدرسهء سلطان المدارس لكنهو و ملا فاضل را نيز از دانشگاه به دست آورد . آن‌گاه به وطن خويش بازگشت و به تدريس پرداخت . او فردى عابد و زاهد و عالمى بس لايق و شايسته بود و در اواخر عمر به عنوان مدرس در مدرسهء ايمانيهء بنارس خدمت مىكرد و تاريخ وفاتش 17 ذىالقعده 1354 ه ق است .\r\n\r\n","description":"","footnote":"","page_name":" 671 ","page_number":671},
  {"content":"\r\n\r\n\r\nناظر حسين ، شيخ 1304 ه ق / 1888 م 1390 ه ق / 1970 م\r\nمولانا شيخ ناظر حسين در سال 1888 م در بدهانه بلوك مظفرنگر ( هند ) متولد شد و بعد از تحصيلات ابتدايى وارد مدرسهء ناظميه لكنهو شد و مدرك ممتاز الافاضل را به دست آورد . از همدرسان وى مولانا خادم حسين لكنهوى ، مولانا على زهاد ، مولانا سبط حسن و مولانا محمد يوسف امروهوى قابل ذكر هستند . ( آنان شاگردان خاص آقاى نجم العلماء بودند ) .\r\nمولانا شبانه‌روز به تحصيل اشتغال داشت و به صرف و نحو و عروض و معانى و بيان و علم كلام بسيار علاقه‌مند بود و مدتى همراه با حافظ فياض حسين در مدرسهء منصبيه تدريس مىكرد و علاوه بر آن در دبيرستان كالون محمودآباد نيز درس مىداد و به شاگردان بسيار محبت داشت و به پاكستان نيز سفر كرد . تصوير وى نزد مولانا ميرزا يوسف حسين موجود است وى اندامى فربه داشت و فردى متواضع بود .\r\nسرانجام در سال 1970 م / 1390 ه ق در سرسى بلوك مرادآباد درگذشت .\r\nشاگردان او عبارت بودند از : مولانا ميرزا يوسف حسين ( نقل‌كنندهء شرح احوال ) ؛ مولانا ميرزا ضامن حسين ؛ مولانا سيد محمد قاسم ؛ مولانا سيد انصار حسين و مولانا حكيم وجيه الحسن زيدى خيرپور ميرس .\r\n\r\nنبىبخش 1290 ه ق / 1873 م 1367 ه ق / 1949 م\r\nمولانا نبىبخش فرزند مولوى ضياء الدّين از مادرى نيك سيرت و پارسا در بنارس به دنيا آمد . مدت چهار سال شير مادر را خورد و در ايام كودكى والدينش را از دست داد و براى ادامهء زندگى در نزد بستگان به بمبئى رفت و در فراگيرى هنر خطاطى و نقاشى به درجهء عالى رسيد و در چاپخانه‌اى به كار مشغول شد . او معتقد بود كه بايد قرآن را بفهمد ، براى اين كار به فراگيرى ادبيات و زبان عرب پرداخت و براى رفتن به نجف و لكنهو استخاره كرد و استخاره براى رفتن به لاهور خوب آمد و از راه بمبئى و كراچى به لاهور رفت و در مدرسهء رحيميه به تحصيل پرداخت و ازآنجا به خاطر استعداد فوق‌العاده‌اش وارد كالج اوريانتال شد و در امتحانات مولوى ، مولوى عالم و مولوى فاضل شركت كرد و با نمرات ممتاز موفق شد و نيز مدرك منشى فاضل را در زبان فارسى دريافت كرد . آنگاه به سفر پرداخت و به دامنهء كوه هيماليا رسيد و در آنجا\r\n\r\n","description":"","footnote":"","page_name":" 672 ","page_number":672},
  {"content":"\r\n\r\n« مقامات الجبليّة » را در جواب مقامات حريرى نوشت و در ضمن به زبان عبرى و نيز انگليسى تسلط يافت و در اين زمان با علامه هروى ملاقات كرد و از كمالات او بهره‌مند شد . وى مدتى در پتياله و لاهور و لودهيانه سكونت گزيد و چون داراى هوش و حافظهء قوى بود به مقام والاى استادش رسيد و در ضمن قصايد طويل عربى و فارسى مىسرود و نيز در فضائل اهل بيت عليهم السّلام كتابها تأليف كرد و مقالات متعددى نوشت و به مشهد مقدس سفر كرد و در همان جا با دخترى عالم و فاضل ازدواج كرد و تا آخر عمر به تأليف و تصنيف پرداخت و بيش از هفتاد سال داشت كه در شوال 1367 ه ق درگذشت و در حرم مطهّر دفن شد . اتفاقا دامادش ( محمد كرمانى ) در ماه محرم 1400 ه ق با من ملاقات كرد ، وى با همسرش براى يك روز در لاهور اقامت داشت و برحسب پيشنهاد حقير ، شرح حال مولانا را مشتمل بر نه صفحه نوشت و گفت تمام تأليفات خطى مولانا نبىبخش نزد پسرش مهدى كرمانى در تهران محفوظ است . محمد كرمانى در سال 1400 ه ق كتابى به نام « ميدان حشر » به زبان فارسى در مونيخ آلمان به چاپ رسانيد و در مقدمه نوشته كه مولانا در سن هفتاد و پنج‌سالگى در مشهد درگذشت و در حسينيه كرمانيان خراسان دفن شد . دكتر قاسم رسا تاريخ وفاتش را در بيت زير سروده است :\r\n بگفت در مه شعبان شتافت سوى جنان * چو هفت سال گذشت از هزار و سيصد و شصت \r\nتصانيف او عبارتند از : مراحل الازل و الابد ؛ التوحيد و التجريد ( چاپ دكن ) ؛ المعرفة بالنورانية ؛ ميدان محشر ؛ المعراج ؛ بشارت المصطفى من صحائف الانبياء ؛ مجالس شاهانه ؛ مهدى شيعه ؛ اسرار ذبح عظيم ؛ دفع الاوهام فى الهيئة و الاسلام ( فارسى ، چاپ برلن ، 1346 ه ق ) ؛ القسطاس المستقيم ؛ درّ النظيم فى اوصاف المعصومين ؛ مقالاتى كه در البرهان ، شيعه و ديگر مجلات و روزنامه‌ها چاپ شده است .\r\n\r\nناصح رضوى 1328 ه ق / 1910 م 1386 ه ق / 1967 م\r\nسيد محمد ابراهيم ناصح رضوى بن حكيم حاجى سيد على قاسم خراسانى معروف به درويش خراسان در سال 1910 م در شيركوت بلوك بجنور ( هند ) متولد شد . او ابتدا در نزد پدر خود درس خواند و سپس به آگره رفت و ازآنجا در سال 1927 م به عراق سفر كرد و پس از اقامت سه‌ساله ، به ايران رفت و از ايران به لكنهو و رامپور و ازآنجا بنا به درخواست اكبر\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nحيدرى به حيدرآباد دكن رفت و پس از مدتى به كراچى آمد و در آنجا با مجلهء فارسى دولتى « هلال » همكارى كرد و تا آخر عمر اين همكارى را ادامه داد .\r\nمحمد ابراهيم از خاندانى عالم بود و در ادبيات فارسى و علوم دينى مهارت داشت . سرانجام در 6 ذىالحجه 1386 ه ق دار فانى را وداع گفت .\r\n( با تشكر از ادارهء مركز تحقيقات فارسى ايران و پاكستان ، راولپندى ، از كتاب فارسىگويان پاكستان ، تأليف دكتر سيد سبط حسن رضوى ) .\r\n\r\nنثار حسين عظيم‌آبادى 1268 ه ق / 1852 م 1338 ه ق / 1923 م\r\nمولانا سيد نثار حسين بن سيد اكبر حسين در ماه شوال 1268 ه ق در علىنگر ، گيا ، بهار ، هند متولد شد و در خاندان وى افرادى مانند مولوى سيد افضل على بن مولوى وزير على و مولوى ذاكر حسين نيز از علما بودند .\r\nوى در نزد استادان مختلف به تحصيل زبان فارسى پرداخت تا آنجا كه عقدنامه‌ها را به نظم و نثر فارسى مىنوشت و اشعارى كه به زبان اردو مىسرود براى اصلاح به نظر آقا ميرزا عطا مىرساند و در نزد عموى خود ، مولوى وزير على در مدت يك ماه ، ميزان منشعب ، پنج گنج و زبده را تمام كرد و سپس صرف و نحو و غيره را نزد مولوى سيد ذكى زنگىپورى و مولوى سيد على حسين و مولوى سيد محمد عسكرى لكنهوى در عظيم‌آباد فراگرفت .\r\nدر همان زمان ازدواج كرد ، اما به خاطر علاقه به تحصيل علم پس از چند روزى بدون اطلاع به لكنهو رفت و در آنجا نزد مولوى على نقى و مولوى حبيب حيدر ( رئيس سجلّات ) و ممتاز العلماء ، سيد العلماء ثانى و ملك العلماء و مفتى و مولوى سيد احمد على محمدآبادى علوم متداول را فراگرفت .\r\nاز ميان علماى سنى نزد مولوى عبد الحى و مولوى فضل اللّه و مولوى عبد النعيم درس خواند و براى تحصيل علم طب از محضر طبيب عالم نواب مظفر حسين خان بن نواب مسيح الدوله استفاده كرد و دروس قانون را در نزد شيخ تفضل حسين تعلقه‌دار فتحپور بسوان ادامه داد و بعد از تكميل علوم طب به زادگاه خود بازگشت و به كارهاى علمى و طبى مشغول شد .\r\nوى شش‌بار به حج و نه بار به زيارت عتبات مشرّف شد و دو بار به مشهد مقدس سفر كرد .\r\nدر يك سفر حج با مولوى سيد نياز حسن برستى حيدرآبادى و مولوى سيد مظهر على بنارسى\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nحيدرآبادى ملاقات داشت ، اين دو بزرگوار او را با خود به حيدرآباد بردند .\r\nدر حيدرآباد با حقوق ماهيانهء سيصد روپيه سرپرست دارالشفاى يونانى خارج از حيدرآباد شد و در سال 1337 ه ق به افتخار بازنشستگى نايل آمد .\r\nدر سفر دومش به ايران با ناصر الدّين شاه ملاقات كرد و شاه به او القاب عمدة العلماء و بحر العلوم و حسام الاسلام داد .\r\nدر سفر عراق يك ماه در درس آقاى ميرزا محمد حسن شيرازى و چهار ماه در درس شيخ مازندرانى و ملا حسين اردكانى و نيز يك ماه در درس ميرزا حبيب اللّه شركت كرد .\r\nوى فردى بسيار خوش‌اخلاق ، ساده ، مقدس و متقى بود و پس از يك‌عمر زندگى پرافتخار ، سرانجام در سال 1338 ه ق در حيدرآباد دكن درگذشت . مولوى حاجى سيد زين العابدين از فرزندان اوست .\r\nشاگردان او عبارتند از : مولوى سيد ميرن ؛ مولوى سيد بنده حسن ؛ مولوى سيد اكابر حسين زيدپورى ؛ مولوى سيد احمد حسين برستى و مولوى سيد بن على .\r\nتأليفات او عبارتند از : ترجمهء فارسى شافيه ؛ حاشيهء فارسى بر ميزان الانكار مفتى سعد اللّه ؛ حاشيه و فارسى بر شرح معيار الاشعار محقق ؛ حاشيهء عربى بر شرح جامى ؛ رد الاجابة الشيخية ؛ ايقاظ الغافلين ؛ هداية المؤمنين ؛ نهاريّه بهراميّه ؛ ساعتيّه علويّه ؛ تعليق المحال بالمحال ؛ حاشيه نفيسى ؛ الالقاب المتداولة ؛ صراط مستقيم ؛ الف رقعه ( مكاتيب عربيه ) ؛ ابطال المساوات ؛ حاشيهء قطبى ؛ حاشيهء ميبذى ؛ حاشيهء ملا جلال ؛ حاشيهء مير زاهد ؛ حاشيهء ملا حمد اللّه ؛ حاشيهء شرح تجريد علامه ؛ مطمع اللبيب فى شرح ضابطة التهذيب ؛ عمدة المعارف ( اردو ) در اثبات الوهيّت و توحيد ؛ بحر المعارف ( اردو ؛ ناتمام ) ؛ ديوان اردو ، ( ناتمام ) ؛ ديوان فارسى ؛ ديوان عربى ؛ حاشيهء شرح لمعه ؛ حاشيهء شرح زبدة الاصول ؛ حاشيهء معالم ( ناتمام ) ؛ نقشهء قبله‌نما ؛ ازالة التوهمات ؛ قواعد فارسى و مسايل اعتقادى ضرورى .\r\n\r\nنثار حسين سيتاپورى 1260 ه ق / 1844 م 1340 ه ق / 1921 م\r\nمولانا سيد نثار حسين بن سيد نياز على سيتاپورى در سال 1260 ه ق به دنيا آمد و به خاطر علاقه به تحصيل ، علم حديث و فقه را فراگرفت . وى داراى كمال و فضل و تقوا و رياضت بود و در زمان راجه شعبان على در سليم‌پور امامت جمعه و جماعت را برعهده داشت . مولانا ظهور\r\n\r\n","description":"","footnote":"","page_name":" 675 ","page_number":675},
  {"content":"\r\n\r\nحسن او را مدح مىگفت .\r\nوى در سال 1340 ه ق درگذشت و در سيتاپور به خاك سپرده شد ، تأليفات او عبارتند از :\r\nنزهة الامامية ؛ صحيفة الزيارات ؛ رسالهء مسابقت و كتابى در ردّ مسيحيت .\r\n\r\nنجف على مير ، فيض‌آبادى 1254 ه ق / 1838 م\r\nدر تاريخ جهان ضمن شرح احوال فيض‌آباد در سال 1222 ه ق آمده است كه مولوى نجف على در زهد و ورع و تقدس شهرت دارد ، در « آيينهء حق‌نما » نيز آمده است كه جدّش از مدينه به كشمير آمد و نجف على نيز در علوم عقليه و نقليه تبحر داشته است . مير احسن خلق فرزند مير حسن دهلوى در ديباچهء كتاب خود « طب احسن » در ضمن تذكره تعليم و تحصيل خود نوشته است : « باز قانون را از جناب مير نجف على صاحب كه در علم طب و حكمت و فقه يكتاى زمان در اوصاف ابو ذر و سلمان كه با زبان خامه رطب اللسان سراپا معجز بيان ، به عبادت الهى شب‌بيدار ، بندهء خاص پروردگار ، مصروف جود و سخا ، در دعاى رب علا ، شاعر و نويسنده و دبير مقبول در تحرير و تقرير ، مجمع علوم ، خالقش بالعموم ، سينه‌اش مخزن اسرار بىاندازه به دست دعايش در اجابت گشاده ، در عرصهء سه سال از مطالعهء آن فارغ شدم ( تهذيب الاخلاق ، مارس 1967 م ، لاهور ، ص 11 ) .\r\nمردم وى را به خاطر شاعرى و پرهيزگارىاش صوفى مىگفتند . مولانا براى عروسى فرزند خود در سال 1290 ه ق به لكنهو آمد و بعد از مراسلت با غفران مآب بيزارى از تصوف را اعلام كرد ( ر . ك : آيينهء حق‌نما ) .\r\nنجف على در لكنهو به سمت استادى نواب والاجاه و عالىجاه منصوب شد ، وى در فقه و عرفان مهارت و در تجويد و تفسير علاقه داشت و علاوه بر اينكه تدريس مىكرد ، به تصنيف هم مىپرداخت و به قول مصنف سبيكة الذهب ، سيد نجف على كشميرى هم عالم و زاهد بود و هم صاحب كشف و كرامات . وى نان خشك را با نمك مىخورد و روى تخت چوبى يا بوريا مىخوابيد .\r\nتأليفات او عبارتند از : آيينهء حق‌نما ؛ مكالمات حسينيه ؛ حاشيهء شرح لمعه ؛ رسالهء مخارج الحروف ( موجود در كتابخانهء مسعود حسن اديب ) .\r\nسيد مهدى فيض‌آبادى عظيم‌آبادى مؤلف تذكرهء علما از فرزندان اوست .\r\nشاگردان او عبارتند از : حيدر على فيض‌آبادى ( درگذشته به سال 1299 ه ق ) ؛ مؤلف\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nمنتهى الكلام ؛ نواب والاجاه و نواب عاليجاه .\r\n\r\nنجف على بن روشن على 1255 ه ق / 1840 م\r\nمولوى نجف على بن روشن على بن چودهرى نصرت اللّه شاگرد مولوى حيدر على سنديلوى و عالم فاضل شيعه و در دهولپور كارمند بود و تاريخ خاندان ناىدهولپور را تصنيف كرد و به قول رحمان على در 28 ذيحجّه 1255 ه ق / 1840 م براثر بيمارى فلج درگذشت .\r\n\r\nنجف على نونهروى 1261 ه ق / 1845 م\r\nمولانا سيد نجف على نونهروى براى تحصيل علم از وطن خود به لكنهو آمد و پس از پايان تحصيلات خود از غفران مآب به دريافت اجتهاد نايل آمد . وى در فقه و حديث و منطق و فلسفه و نيز تاريخ و ادب تبحر داشت و با مولانا غلامحسين و ابو القاسم ساسانى و نيز مولانا منصب على مناظره‌هاى مهمّى انجام داد . تكملهء نجوم السماء تاريخ وفاتش را 16 رمضان 1261 ه ق در عظيم‌آباد نوشته است :\r\nتصانيف او عبارتند از : كتاب مصائب سيد الشهداء عليه السّلام ؛ شرح قصيدهء سيد حميرى ؛ تفسير قرآن ؛ حاشيه بر بحث مثنّاة بالتكرير ؛ حاشيهء مير زاهد ملا جلال ؛ رسالة فى حرمة نكاح الشيعة بالسنّى ؛ لهاب السقر على من استباح الخمر و رسالة الانساب .\r\n\r\nنجف على بن غلامعلى 1290 ه ق / 1873 م 1345 ه ق / 1926 م\r\nحاج شيخ نجف على بن شيخ غلامعلى از اهالى جعفرآباد بلوك فيض‌آباد بود ، وى در 15 شعبان 1290 ه ق در بمبئى به دنيا آمد و چون به حدّ رشد رسيد كارهاى مهمى را در زمينهء دعوت و تبليغ ، در بمبئى انجام داد .\r\nمولوى چراغ‌على نوگانوى نقل مىكند كه او از خاندان برهمن ( هندو ) بود و اجدادش به دين اسلام گرويده بودند . او تحصيلات ابتدايى را در نزد مولوى على جواد بنارسى زنگىپورى فرا گرفت و در بمبئى نزد سيد محمد شوشترى نجفى درس شرح لمعه و صدرا و شمس بازغه را\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nخواند و براى ادامهء تحصيلات خود به عراق رفت و مدت شانزده سال در نجف اشرف مشغول تحصيل بود و از آقاى محمد كاظم طباطبايى و آقاى محمد كاظم خراسانى اجازه‌هاى اجتهاد دريافت داشت و سرانجام به وطن خود بازگشت و به عبادت الهى و اشاعهء شريعت محمدى صلّى اللّه عليه و آله ، و نيز تدريس و موعظه مشغول شد و امامت جماعت را برعهده داشت و وعظ و نصيحت از كارهاى روزانهء او به حساب مىآمد و مردم او را دوست مىداشتند و براى او احترام زيادى قايل بودند . مولانا نجف على در سال 1340 ه ق به حج مشرّف شد .\r\nمحمّد حسين ، مؤلف تذكرهء بىبها ، پس از سفر حج او را در سال 1342 ه ق در بمبئى ديده بود .\r\n\r\nنجم الحسن ، نجم العلماء 1279 ه ق / 1862 م 1357 ه ق / 1938 م\r\nوى يكى از علماى بزرگ دورهء اخير در تاريخ علماى شبه قارهء هند بود كه طرح جديدى را براى اشاعهء اسلام و تبليغ دين پىريزى كرد .\r\nمولانا نجم الحسن بن سيد اكبر حسين رضوى در 6 ذىالحجه 1279 ه ق در امروهه به دنيا آمد . پدرش سيد اكبر حسين فردى بسيار بزرگوار ، عابد و زاهد ، فاضل و شاعر بود و در محلهء دانشمندان زندگى مىكرد ، وى فرزندش را براى تحصيل علم دين پرورش داد و پس از پايان دروس ابتدايى او را براى ادامهء تحصيل به نزد مولانا سيد تفضل حسين سنبهلى فرستاد و پس از استفاده از وجود ايشان عازم لكنهو شد و در آنجا تمام علوم اسلامى را در محضر استادان معروف مانند سيد ابو الحسن ابو ، مفتى محمد عباس و ملا على نقى فراگرفت .\r\nمولانا نجم الحسن فردى بسيار باهوش و ساعى و نيز صاحب ذوق بود و از اين لحاظ مورد توجه و محبت استادان قرار گرفت و مفتى او را به دامادى خويش پذيرفت و به او اجازه‌هايى عنايت كرد .\r\nمولانا نجم الحسن به تدريس پرداخت و در تفسير و حديث ، فقه و اصول و ادب و هيئت نيز اشتهار يافت . وى در منزل مولانا سيد محمد مهدى اديب كه هر پانزده روز يك‌بار جلسهء شعر و ادب برگزار مىكرد شركت مىجست و با خواندن قصايد و اشعار فصيح و بليغ خويش گوى سبقت را از ديگران مىربود و به درجه‌اى از شايستگى رسيد كه از سوى حضرت آية اللّه سيد محمد كاظم طباطبايى ، آية اللّه سيد اسماعيل صدر ، آية اللّه شيخ عباس آل كاشف الغطاء ، آية اللّه\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nمحمد حسين مامقانى و آقاى سيد ابو الحسن لكنهوى به دريافت اجازاتى نايل آمد كه اين خود نشان‌دهندهء فقاهت مسلّم اوست .\r\nوى در سال 1326 ه ق به رياست كنفرانس شيعه انتخاب شد و در سال 1329 ه ق به ايران و عراق رفت . نواب حامد عليخان رامپور او را به سمت سرپرست ادارهء آموزش و پرورش تعيين كرد .\r\nدر سال 1327 ه ق فرزند ارشدش سيد محمد و در سال 1341 ه ق فرزند جوانترش محمد كاظم درگذشتند ولى او در فراق آنها همچنان صبور و مقاوم بود و به كارهاى خويش ادامه مىداد و در رفع نيازهاى جديد علمى براى طالبان علم مىكوشيد و براثر تلاش او مدرسهء ناظميه و مدرسة الواعظين ، مؤيد العلوم و انتشار مجلات الواعظ و غيره به وجود آمدند و كتابهاى مفتى محمد عباس شامل تفسير قرآن مجيد به زبان انگليسى و صحيفهء كامله و امثال آن و بطور كلى حدود پنجاه كتاب به چاپ رسيد و در ميان آنها ، تجليات و سوانح مفتى محمد عباس هم به چشم مىخورد .\r\nتأسيس مدرسهء ناظميه و مشارع الشرائع كه به تشويق مولانا سيد ابو الحسن ابو در سال 1308 ه ق و مرحوم ميرزا محمد عباس عليخان تأسيس شده بود سرپرستى آنها را نجم الملة برعهده داشت ، نجم الملة براى آن مدارس زحمتهاى زيادى كشيد ، طلاب از گوشه و كنار به ناظميه مىآمدند و بعد از تمام كردن دورهء پانزده‌ساله با دريافت مدرك ممتاز الافاضل سرفراز مىشدند . مدرسهء سلطان المدارس و ناظميه مدارس بزرگ دينى قرن ماست كه از آن مدارس صدها اديب ، مصنف ، خطيب ، طبيب ، حافظ ، قاضى و مدرس خارج مىشوند تا آنجا كه از كشمير تا دكن و از هند تا آفريقا از وجود آنان استفاده مىشود . نجم الملّة با هوشيارى و مديريت عالى ساختمان جديد مدرسه را ساخت و آن را ترقى بخشيد و سرانجام در همان مدرسه دار فانى را وداع گفت .\r\nمدرسة الواعظين نيز در سال 1338 ه ق با سرمايهء راجه محمود و برادرش براى تبليغ به روش جديدى تأسيس شد و در اينجا طلاب شبه قارهء هند تربيت مىشدند و پس از پايان تحصيل براى تبليغ به نقاط مختلف و از جمله كشورهاى اسلامى اعزام مىشدند . شعبه‌اى براى نشر و اشاعه نيز در اين مدرسه تأسيس شد و كتابهاى علمى و تبليغى و مجلهء ماهانهء الواعظ به چاپ مىرسيد و افكار و تعليمات لازم را از طريق ترجمهء مستقيم به زبان اردو تبليغ مىكردند .\r\nترجمهء انگليسى قرآن مجيد ، ترجمه‌هاى صحيفهء كامله و مجالس المؤمنين و مجلهء مسلم\r\n\r\n","description":"","footnote":"","page_name":" 679 ","page_number":679},
  {"content":"\r\n\r\n( گزارش مسلمانان ) به زبان انگليسى نيز چاپ مىشد .\r\nعلاوه بر اين‌ها ، چاپخانه‌هاى اردو و انگليسى براى تكثير و انتشار كتابها و مجلات و رساله‌ها در اين مدرسه تأسيس شد و كتابخانهء بسيار بزرگى با منابع و ذخاير نادر براى تحقيق و تعليم در مدرسة الواعظين هم‌اكنون وجود دارد .\r\nمرحوم مولانا در تعليم و تربيت طلاب باهوش كوشش فراوان مىكرد و استعداد ذاتى آنان را نمايان مىساخت . از ميان آنان مولانا سبط حسن ، مولانا عديل اختر ، حافظ كفايت حسين و مولانا يوسف حسين معروف هستند .\r\nوى به شركت در مجالس و محافل علاقهء زيادى داشت و به تشكيل مجالس عزادارى اهتمام خاص مىورزيد و همچنين در برگزارى اعياد ، بخصوص جشن 15 شعبان علاقه‌مند بود و در آن جشن گندم و طلا و نقره تقسيم مىكرد .\r\nوى شاگردان و مبلّغان زيادى تربيت كرد كه در مغرب و مشرق وى را مقتداى خويش مىدانستند ، حكومت به او احترام مىگذاشت و از حضور در دادگسترى مستثنى بود و نيز لقب شمس العلمائى دريافت كرده بود .\r\nدر كميتهء پگت يا كميسيون السپ و يا ساير كميسيونهاى بزرگ اظهارنظر مىكرد و رأى نجم الملّة حايز اهميت بود . چرا كه نفوذ وى در نهضت لكنهو حكومت را مىترساند و بعلاوه روابط دوستانه و برادرانه با ناصر الملّة داشت و بدون مشورت يكديگر كارى را انجام نمىدادند .\r\nوى با علماى فرنگى محل نيز روابط دوستانه و نزديك داشت و علماى بزرگ فرنگى محل را ديدم كه بر جنازه‌اش مىگريستند .\r\nمولانا در مقابل خانهء خود ميدان سرپوشيده‌اى داشت كه فرش آن از بوريا بود ، در آنجا با امرا و نوابان و حاكمان ملاقات و صحبت مىكرد و حتى در اين محل ضمن تدريس به توضيح و پاسخ مسايل مردم مىپرداخت و به فقرا كمك مىكرد .\r\nمولانا فردى بلندقامت بود ، كلاه را بر سر كج مىگذاشت با شال‌گردن و عباى سفيد و كفش سفيد مخملى بر درشكه سوار مىشد ، چهرهء نورانى و ريش بلندى داشت و در سن هفتاد و پنج‌سالگى بود كه ضعف و سستى وجودش را فراگرفت و سرانجام در روز يكشنبه 17 صفر 1357 ه ق داعى اجل را لبيك گفت و شهرى را در سوك خود نشاند . گروههاى مختلف به لكنهو مىآمدند و در ميان اشك و ماتم جنازه‌اش تشييع شد ، همهء مردم از فقير و امير ، سنى و شيعه ، حاكمان و زعما و علما و هزاران نفر ديگر در جنازه‌اش شركت كردند و پس از انجام مراسم ويژه\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nدر مدرسهء ناظميه به خاك سپرده شد .\r\nاز ميان فرزندان او دو فرزند جوانش كه در علم و فضل تا درجهء اجتهاد رسيدند ، درگذشتند و دو فرزند ديگر او به نامهاى : مولانا سيد محمد و مولانا سيد محمد كاظم هم‌اكنون زنده‌اند .\r\nنجم العلماء در ميان استادان و علماى زمان خود ، شاگردان زيادى داشت كه فهرست اسامى آنان طولانى است .\r\nوى مقالات و رساله‌هاى متعدد و حواشى فراوان بر كتب نوشت و قصايد زيادى سرود و به تصحيح كتب فراوان نيز دست‌يافت و كتابهاى ديگران را اصلاح مىكرد و به چاپ مىرساند ، نامى چند از ميان آنها بدين قرار است : المحاسن ؛ سرادق عفت ( چاپى ) ؛ جوابهاى صدها سؤال و هزاران نامه به زبان عربى ، فارسى و اردو ؛ ديوان اشعار عربى ؛ النبوة و الخلافة ، ( چاپى ) ؛ التوحيد ( چاپى ) ؛ مورث النشاط فى ارث الاحفاد و الاسباط ( عربى ) با تقريظ شيخ زين العابدين مازندرانى ( چاپى ) .\r\n\r\nنذر محمد 1310 ه ق / 1893 م 1388 ه ق / 1968 م\r\nمولانا سيد نذر محمد بن سيد صفى الحسنين ممتاز الافاضل از خاندان ثروتمند ككرولى بلوك مظفرنگر بود . وى در سال 1893 م / 1310 ه ق به دنيا آمد . پدرش صفى الحسنين بااين‌كه فردى متمكن و داراى املاك و ثروت بود ، ولى به دين و مذهب علاقه داشت و به همين مناسبت ، هنگامى كه فرزندش دورهء ابتدايى را به پايان رساند از مولانا حاج شيخ اعجاز حسن بدايونى دعوت كرد كه براى تدريس پسرش به ككرولى بيايد و مولانا اعجاز حسن براى تدريس و همچنين انجام خدمات دينى دعوت او را پذيرفت و فعاليتهايى در اين زمينه انجام داد و مساجدى بنا كرد كه هنوز باقى است و بعد از اينكه مولانا اعجاز حسن ، مراجعت كرد از مولانا نجم الحسن و مولانا سيد صغير حسن دعوت به عمل آورد ، در همان زمان علامه كنتورى سيد غلام حسنين نيز در ككرولى اقامت داشت و در معيت ايشان ساير علما و افاضل در آنجا اقامت داشتند و محيط گرم علمى به وجود آمده بود . نذر محمد بعد از تمام كردن دروس متوسط به لكنهو رفت و در سال 1335 ه ق مدرك فاضل را از مدرسهء ناظميه دريافت كرد و در سال 1337 ه ق آخرين مدرك يعنى ممتاز الافاضل را دريافت كرد .\r\nدر ميان علماى همدرس مولانا سيد نذر محمد ، حافظ كفايت حسين ، مولانا سيد عديل\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nاختر و خورشيد حسن امروهوى و مولانا سيد ظفر مهدىنگر معروف‌اند .\r\nهم‌زمان با دريافت مدرك ممتاز الافاضل ، راجه محمودآباد و نجم العلماء مدرسة الواعظين را تأسيس كردند . مولانا نذر محمد نيز همراه با دوستانش به آن مدرسه رفت و پس از مدتى به وطن خود بازگشت . نواب خيرپور به مولانا نجم الحسن نامه نوشت و در آن نامه تقاضا كرده بود كه براى نواب مير فيض محمد ، استاد علوم دينى بفرستد . نجم الحسن نظر به لياقت و شايستگى علمى كه در مولانا نذر محمد بود او را براى اين كار فرستاد . مولانا سبط نبى مجتهد كه مدرسهء باب العلم را در نوگانوان سادات تأسيس كرده بود از نذر محمد دعوت كرد كه در آنجا تدريس كند ، ولى نذر محمد بعد از چندى به وطن خود بازگشت و در سال 1938 م در نوانخانه‌اى كه در دهلى تأسيس شده بود به تدريس مشغول شد و در ضمن امامت جمعه و جماعت را در دهلى برعهده داشت و علاوه بر اين فعاليتها به تصنيف و تأليف كتب مىپرداخت . او در سال 1962 م وطنش را ترك گفت و به پاكستان رفت و سرانجام در سال 1968 م در سكهر درگذشت .\r\nتصانيف و حواشى متعدد او از بين رفته است ولى ترجمهء عروة الوثقى ( از اول تا آخر كتاب الصلاة ) و نيز تعقيبات صلاة ( ادعيه و اوراد ) كه چاپ شده‌اند از يادگارهاى او هستند .\r\nسيد محمد على زيدى و سيد ابو الحسن زيدى از فرزندان او به شمار مىروند .\r\n\r\nنظام الدّين حسين 1239 ه ق / 1823 م 1309 ه ق / 1892 م\r\n« رفيع الالقاب ، زبدة المحققين و المدققين ، فخر الحاج و المعتمرين ، طايف كعبهء علم و دين ، محرم حرم شريعت سيد المرسلين ، مركز دايرهء علوم عقليه و محور اكثر فنون نقليه ، زبدة المصطفين سيد نظام الدّين حسين » ( آيينهء حق‌نما ) .\r\nوى در كلام ، اصول ، فقه و ادب ، منطق ، حكمت ، هندسه ، حساب ، هيئت يكتاى روزگار خود بود ، اشعار نابى به زبانهاى عربى و فارسى مىسرود ، متأسفانه كتابهاى وى از بين رفته است .\r\nوى شاگرد غفران مآب بود و به مطالعه علاقهء زياد داشت .\r\n\r\nامير نظام الدّين دشتكى\r\nر . ك : احمد بن محمد معصوم .\r\n\r\n","description":"","footnote":"","page_name":" 682 ","page_number":682},
  {"content":"\r\n\r\n\r\nنظر حسن 1268 ه ق / 1852 م 1350 ه ق / 1932 م\r\nمولانا سيد نظر حسن بن سيد بهادر على در 14 ربيع الثانى 1268 ه ق در بهيك‌پور متولد شد . اصول و فقه را در لكنهو در نزد مرحوم سيد ابو و ادبيات را در نزد مفتى محمد عباس و مولوى سيد محمد مهدى اديب اعلى اللّه مقامهما فراگرفت . بعضى از كتابهاى درسى را در محضر مولانا سيد على نقى راىپورى خواند . مولانا نظر حسن در زمان مولوى محمد حسين مؤلف تذكرهء بىبها ، از طلاب بسيار ساعى به شمار مىرفت و جامع كمالات بود و در وطن خود به امامت جمعه و جماعت مسجد امام باندى بيگم مظفرپور تعيين شد .\r\nوى سه بار به عراق و يك‌بار به زيارت مشهد مقدس رفت و نزد علما درس خواند و علاقه‌مند به تصنيف و تأليف بود ، بنابراين در زمانى كه به تحصيل علم اشتغال داشت و اصول كافى در لكنهو زير چاپ بود ، كارهاى تصحيح آن را انجام داد و تاريخ طبع آن را نيز سرود .\r\nوى فردى مقدس ، متورع ، زاهد ، قانع و ايثارگر بود و فىالبداهه به زبان عربى شعر مىسرود .\r\nتأليفات او عبارتند از : سهيل السماء ؛ رد نواصب ؛ كاشف الحجاب ( در اثبات پردهء نسوان ، حجاب زنان ) ؛ سمط الجمان فى حل قشت ( ؟ ) ؛ العقيان قصيده علويه ؛ لوامع النبراس فى شرح اجناس الجناس عربى ؛ ندبة العزا و مطالع الانوار كه شرح آن را آقا ميرزا محمد على رشتى اعلى اللّه مقامه نوشته است .\r\n\r\nنظير الحسن ، فوق 1297 ه ق / 1879 م 1368 ه ق / 1948 م\r\nچودهرى سيد سردار على رضوى از زعماى بسيار معروف « مهابن بلوك متهرا » بود . سوّمين فرزند وى نظير الحسن بود كه در سال 1297 ه ق در مهابن به دنيا آمد و طبق معمول زبان فارسى و علوم عربى را در نزد استادان فاضل فراگرفت . صرف و نحو ، منطق و فلسفه ، معانى و بيان ، تفسير و حديث و فقه و غيره را به پايان رسانيد . وى صاحب ثروت و مكنت بود و در عين حال به خواندن كتاب علاقهء فراوان داشت .\r\nدر سال 1905 م براى اصلاح اشعار خود نزد ميرزا محمد جعفر مىرفت و « فوق » تخلص مىكرد . وى از اعضاى فعال كنفرانس شيعه به شمار مىرفت و در امور دانشگاه علىگره نيز شركت داشت .\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nسرانجام در 3 يا 4 اكتبر 1948 م / آخر ذىالحجه 1368 ه ق درگذشت .\r\nتأليفات او عبارتند از : موازنهء انيس و دبير ، كتابى علمى و ادبى ( در كتابخانهء من موجود است ) ؛ غم حسين و حسنات محرم ؛ كتاب بدعات محرم ، فصل ترديد چاپ شده ( در كتابخانهء من موجود است ) .\r\nسيد حبيب الحسن كه وكيل دادگسترى بود از فرزندان او بوده است .\r\n\r\nنعمت حسين عمرى ، جونپورى 1217 ه ق / 1802 م 1280 ه ق / 1863 م\r\nمولانا شيخ نعمت حسين از فرزندان شيخ من اللّه بن بهاء الدّين جونپورى بود . شرح شمسيه و شرح وقايه را نزد سخاوت على و خير الدّين محمد خواند و شرح ميبدى را نزد حاج حسين بنارسى تمام كرد و درسهاى خلاصة الحساب و شرح مسلم و شرح عقايد نسفيه و رشيديه را نزد قدرت على به پايان رساند ، مختصر النافع را نيز نزد مولانا آقا اسماعيل ايرانى و استادان ديگر فرا گرفت وى علاقهء شديد به منطق و فلسفه داشت و مدتى در شركت شرقى هند هم كار مىكرد و در بدايون درگذشت .\r\nتصانيف او عبارتند از : شرح زبدة الصرف ؛ رسالهء ميراث و فرائض ؛ رسالهء عروض و قافيه و ديوان شعر ( اردو ، فارسى ) .\r\n\r\nنعمت اللّه آقايى 1151 ه ق / 1738 م\r\nمير نعمت اللّه سيد آقايى بن نور الدّين بن نعمت اللّه شوشترى ، فيلسوف ، شاعر و حكيم ماهرى بود ، به هندسه ، رياضى ، نجوم و شاعرى علاقهء زيادى داشت و اشعار خود را فىالبداهه مىسرود و ديوانى مشتمل بر سه‌هزار بيت به يادگار از خود باقى گذاشته است . وى « سيد » تخلّص مىكرد و در جوانى از شوشتر به عراق و ازآنجا به خراسان و سپس به هندوستان رفت و مورد احترام محمد شاه بود . او در تهيهء زيج محمد شاهى سهم بسزايى داشت . سرانجام در سال 1151 ه ق در پيشاور درگذشت و فرزندى از خود باقى نگذاشت .\r\n\r\n","description":"","footnote":"","page_name":" 684 ","page_number":684},
  {"content":"\r\n\r\n\r\nنعمت خان عالى ، ميرزا محمد 1050 ه ق / 1640 م 1121 ه ق / 1709 م\r\nامرا و علماى بزرگ شيعه در دربار شاه جهان زياد بودند ، علماى شيعه ، فقه و عقايد را در لاهور و دهلى تدريس مىكردند و در آن زمان آخرين كتاب درسى ، كتاب « من لا يحضره الفقيه » بود . من نسخه‌اى از اين كتاب را ديده‌ام كه در دهلى نوشته شده و تدريس مىشد ، البتّه فاقد نام و تاريخ بود اما تفسير خلاصة المنهج بدون تاريخ ولى داراى نام است كه اين تفسير بنا به دستور امير خليل جوينى در لاهور نوشته شده است و در عيون اخبار الرضا اين جمله آمده است . « شاه‌جهان‌آباد ، فداعلى مشهدى در 22 محرم 1066 ه ق نوشت . » در همين دوره از خاندان ملا محمد تقى مجلسى بزرگانى چند به دربار راه يافتند كه ملا محمد سعيد و دانشمند خان ملا شفيعا در رأس همهء آنها قرار داشتند . بدين صورت زمان ابتدايى نعمت خان عالى سپرى شد . « 1 »\r\nنعمت خان عالى ، حكيم ميرزا محمد « 2 » همراه با پدرش ، فتح الدّين احمد شيرازى ، از زادگاه خود شيراز ، وارد هند شد . به نظر من نعمت خان عالى در حدود سال 1050 ه ق به دنيا آمده است و پدرش حكيم و طبيب بود . ميرزا محمد نزد پدرش و استادان ديگر به خواندن تفسير و حديث و فقه و عقايد مشغول شد و از نوشته‌هاى او پيداست كه او حافظ قرآن مجيد بوده است و علاوه بر اين در نوشته‌هاى خود ظرافت و لطافت را طورى رعايت كرده كه نشان‌دهندهء تسلط او بر قرآن و نزول آيات است . همين‌طور در منطق و فلسفه دقت كافى داشته و از اصطلاحات هر علم و فن ، تلميحات ، استعارات ، تشبيهات را به كار برده است و فهم مطالب و نوشته‌هاى نعمت خان عالى بخصوص « وقايع » ، « حسن و عشق » و مضحكات بسيار مشكل است مگر اين كه خواننده خود ، استاد و مدرس آن زمان بوده باشد . وى قصيده‌اى در هجو كامكار خان سروده كه مشتمل بر اصطلاحات خاصى است و علامه آزاد بلگرامى در خزانهء عامره آن را شرح كرده است .\r\nوى مورد مدح و ستايش علماى معاصرش قرار گرفته بود ، مثلا خوش‌گو مىنويسد :\r\n\r\n\r\n","description":"","footnote":"\r\n( 1 ) - خوش‌گو و بعضى از تذكره‌نويسان ديگر او را مشهدى مىدانند ( سفينه ، ص 59 ) .\r\n( 2 ) - مؤلف تاريخ محمدى نام نعمت خان را ميرزا احمد فرزند حكيم داود نوشته است و عرشى در حاشيهء تاريخ محمدى تاريخ وفات محمد على برادر نور الدّين را در سال 1098 ه ق نوشته است ( حاشيهء تذكرهء شعراى كشمير ، ص 254 ) .\r\n","page_name":" 685 ","page_number":685},
  {"content":"\r\n\r\n« كسب معقولات و منقولات به درجهء اتم كرده ، به فضائل و كمالات مستثنى شد » . ( سفينه خوش‌گو ، ص 59 ) محمد افضل سرخوش دربارهء او نوشته است :\r\n« در فضائل و كمالات از مستعدان زمانه است ، در انواع فنون شعر و انشاءپردازى محسود اقران »\r\n( كلمات الشعراء ، ص 79 ) .\r\nاصلح ميرزا وكشن چند اخلاص هم از او تعريف كرده‌اند و آزاد بلگرامى از مقدمهء ديوان عالى ، اين عبارت را نقل كرده است :\r\n« در بدايت حال به مناسبت شغل طبابت كه سمت موروثى بود حكيم تخلص مىبود ، آخر تصحيف چكنم اختيار تخلص حكيم را مانع شد و به فرمودهء استادى نواب دانشمند خان ، عالى تخلص كردم » .\r\n( سرو آزاد ، ص 138 )\r\nدر نسخهء ديوان عالى ، چاپ لاهور در صفحهء 128 ، الف آمده است :\r\n« شكر و حمد حضرت واهب ، از اتفاقات حسنه نام اصلى كه به والدين الهام شد محمد است و تخلص به خاطر استاد القا يافته عالى است » .\r\nملا شفيعا يزدى در سال 1060 ه ق به دربار شاه جهان حاضر شد و در سال 1081 ه ق درگذشت .\r\n( شاه‌جهان‌نامه ، ص 115 ، 381 مآثر الامراء ، 2 / 30 )\r\n« به قول خوش‌گو ، عالى ، به زيارت حج نيز مشرّف شده بود و چون در زمان عالمگيرى از زيارت برگشت به منصب پانصد سوار نايل گشت و لقب نعمت خان يافت . » ( سفينه ، ص 59 ) و اين لقب را در سال 1104 ه ق دريافت كرد و او هنگام فتح دكن شعر زير را سروده است :\r\n از نصرت پادشاه غازى * گرديد دل جهانيان شاد\r\nآمد به قلم حساب تاريخ * شد فتح به جنگ حيدرآباد \r\n( 1097 ه ق )\r\nپادشاه به عنوان صله ، خلعتى به او بخشيد ( سرو آزاد ، ص 136 ) . در همان زمان ، وقايع جنگ دكن را نوشت ، و وضع مالى او بهبود يافت و به ساختن خانه و باغ پرداخت . پادشاه در سال 1104 ه ق او را به سمت داروغهء آشپزخانه منصوب كرد و سپس به درباريان پيوست و در اين‌باره نيز شعرى سرود كه مطلع و مقطع آن چنين است :\r\n\r\n","description":"","footnote":"","page_name":" 686 ","page_number":686},
  {"content":"\r\n\r\n چون ولى نعمت ز روى مرحمت نام مرا * در شمار بندگان خويش نعمت خان نوشت\r\nبهر تاريخ خطاب خود چو عالى فكر كرد * سر برآورد از حساب و خان عالىشان نوشت \r\nو عبارت كوتاه از نثر او چنين است : « شكر نعمت واجب ، واجب » « 1 » عالمگير شاه او را بعد از حدود ده سال به داروغگى جواهرخانه مفتخر ساخت و به او لقب « مقرب خان » داد .\r\nاز تأليفات عهد عالمگير شاه پيداست كه عالى در دربار پادشاه از مصاحبان معتمد و شاعران و از صاحب‌منصبان مهم به شمار مىرفته و آثار و مناصب او نشان‌دهندهء عظمت او بوده است .\r\nعالمگير شاه در سال 1118 ه ق درگذشت و محمد اعظم و محمد معظم هر دو براى تخت و تاج آماده شده بودند . نور الدّين عالى در آن زمان داروغهء جواهرخانه بود و براى حفاظت خزانه در گواليار مىزيست و بالاخره محمد معظم در سال 1118 ه ق به نام شاه عالم در لاهور به سلطنت رسيد . نعمت خان عالى در آن هنگام « جنگ‌نامه » را نوشت ، به همين مناسبت شاه عالم به او لقب « دانشمند خان » داد و او را براى نوشتن تاريخ دورهء خود مأمور كرد ، اما نعمت خان به سن كهولت رسيده بود و قبل از تمام كردن « شاهنامهء بهادر شاه » وفات يافت .\r\nنعمت خان عالى بيشتر به جاى علوم دين در فنون ادب و شعر شهرت يافت و چون به شخص پادشاه نزديك بود و از اركان دربار به شمار مىرفت ، لذا به طنز و شوخى مىپرداخت و زمينهء تفريح را براى پادشاه فراهم مىكرد ، چنان‌كه نمونه‌هاى آن به صورت كتابهايى مانند رقعات ، مضحكات و وقايع نعمت خان از دويست سال پيش باقى مانده است .\r\nنعمت خان عالى ميرزا محمد احتمالا در سال 1121 ه ق مطابق سال 1709 م درگذشته ، ولى در تاريخ محمدى آمده است كه وى « در غره ربيع الثانى 1122 ه ق در دهلى فوت كرده » .\r\n( حاشيهء تذكره شعراى كشمير ، ص 254 )\r\nحيدرآبادى عبد اللّه خان و مير غلامعلى تحقيق كرده‌اند كه قبرش در دايرهء مير محمد مؤمن حيدرآباد است اما صحيح اين است كه نعمت خان در صحن مسجدى دفن شده و آن جنوب دايره است . ( ميرمؤمن ، چاپ 1957 م ، ص 288 ) .\r\nخادم سيتاپورى به من گفته بود كه : « قبر نعمت خان عالى در مسجدى در اجين است ؛ من آن\r\n\r\n\r\n","description":"","footnote":"\r\n( 1 ) - از مصرع شعر ، سال 1105 ه ق و از عبارت نثر 1104 ه ق استخراج مىشود .\r\n","page_name":" 687 ","page_number":687},
  {"content":"\r\n\r\nقبر را ديده‌ام » .\r\nفرزندان او عبارتند از : نام يكى از فرزندان عالى در ديوان عالى و نام يك دختر در تذكرهء سودا آمده است ، در ديوان عالى ، در ص 235 قطعه‌اى از « تاريخ تولد فرزندزادهء خود : و چند بيت ديگر به شرح زير آمده است :\r\n محمد صادق آن فرزند ممتاز رشيد من * كه در سال و كمال و بر همه اولاد شد فايق\r\nندارد گرچه با من الفتى از روى صدق اما * به ديدارش ز جان و دل هميشه بوده‌ام شايق\r\nبه حمد اللّه نخل آرزوى او به بار آمد * عطا فرمود فرزند گرامى حضرت خالق\r\nبه جعفر كرده شاهنشاه عالم‌گير موسومش * براى خدمتش يا رب شود شايسته و لايق\r\nپى تاريخ ميلادش بديهى مصرعى گفتم * الهى عمر او وافر ، به حق جعفر صادق 7 \r\n( 1110 ه ق )\r\nغير از اين دو فرزند ، از ساير فرزندان او اطلاعى به دست نيامد .\r\nشنيده‌ام كه در بدايون و مرادآباد از نوادگان عالى تا قبل از تقسيم هندوستان زندگى مىكرده‌اند و شخصى به نام مظهر على اظهار داشته كه هشتاد و چهار روستا به نام آنان وجود داشته است .\r\nنعمت خان عالى تأليفات زيادى داشته كه بعضى از آنها تا مدتها جزو كتب درسى فارسى به حساب مىآيند و صد و بيست سال قبل چندين بار تجديد چاپ شده است .\r\nاستورى در فهرست كتابهاى خود نام هشت كتاب و رساله را از او نام مىبرد و پير حسام الدّين راشدى نام آنها را به ترتيب نقل كرده است ( حاشيهء تذكرهء شعراى كشمير ، ص 256 ) اما در آن فهرست نام كتاب مهمى نيامده و بعضى از نامه‌ها و انشاها تكرار شده است .\r\n\r\nتأليفات او عبارتند از :\r\nنعمت عظما ، روايت از استورى شروع شده و من خود به اشتباه افتادم كه اين تفسير نوشتهء نعمت خان عالى است ولى بعد از دقت معلوم كه در اصل نويسندهء آن شخصى به نام نور الدّين معروف به نعمت اللّه ولى ، كه شافعى مذهب بوده است .\r\nوقايع نعمت خان عالى ( گزارش هفتگى حيدرآباد ، چاپ اول ، 1265 ه ق ) .\r\nديوان عالى ، ( چاپ اول 1881 ه ق ) .\r\nحسن و عشق ( شرح ازدواج شاهزاده ، چاپ اول 1259 ه ق ) .\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nجنگ‌نامه ، جنگ اودىپور و اختلاف دو شاهزاده ( چاپى 1259 ه ق ) .\r\nسخن عالى ، مثنوى عارفانه و اخلاقى ، يك نسخه ناقص ، در كتابخانهء دانشگاه پنجاب موجود است ، داراى 94 صفحه و هر صفحه هفده سطر است و در حدود سه‌هزار و پانصد بيت در بحر مثنوى مولانا است و به همان مفهوم است و آغاز آن چنين است :\r\n حمد و شكر او را كه هرچه هست ازوست * دام هستى حلقه دار از هاىوهوست\r\nلا و إلّا مايهء هر قيد شد * تاروپود از بهر دام صيد شد \r\nاين مثنوى كمياب و چاپ نشده است .\r\nشاهنامهء شاه عالم ( ناياب ، خطى ) .\r\nرقعات و مضحكات ( چاپ اول ، 1261 ه ق ) .\r\nدر بخش اول چند نامهء ادبى است كه در آن شوخى و طنز و مزاح توأم با تشكر آمده است .\r\nدر بخش دوم لطايف و حكايات است كه بعضى از آنها بسيار عريان و بىپروا بيان شده است .\r\nدر بعضى كتابخانه‌ها « راحت القلوب » و « رسالهء هجو حكما » جداگانه است و استورى آنها را كتابهاى جداگانه تصور كرده است .\r\n\r\nمنابع و مآخذ :\r\n1 - ديوان عالى ( ناشر نول كشور ، لكنهو 1881 م ؛ وقايع ، نول كشور ، لكنهو 1928 م ؛ سخن عالى ، خطى ، در كتابخانهء دانشگاه پنجاب لاهور موجود است ، جنگ‌نامه ، مجتبايى ، لكنهو 1316 ه ق ؛ حسن و عشق ، چاپخانهء محمدى ، لكنهو 1259 ه ق ؛ رقعات و مضحكات ، كلان كوتهى ، لكنهو 1261 ه ق ؛ هجو حكما ، خطى ، كتابخانهء دانشگاه پنجاب ، لاهور .\r\n2 - سرو آزاد ، غلامعلى آزاد ، لاهور 1913 م ؛ خزانهء عامره ، غلامعلى آزاد ، كانپور 1871 م ؛ كلمات الشعراء ، سرخوش ، لاهور ، چاپ دوم ، سفينهء خوش‌گو ، بندر ابن داس ، پتنه ، هند ، 1959 م ؛ تذكرهء شعراى كشمير ، اصلع ، ميرزا ، با حواشى پير حسام الدّين راشدى ، چاپ كراچى ، 1968 م ؛ روح بيدل ، دكتر عبد الغنى ، لاهور 1968 م ؛ سودا ، شيخ چاند ، كراچى ، 1963 م ؛ هميشه بهار ، كشن چند اخلاص ، كراچى ، 1968 م ؛ صناديد عجم ، مهدى حسين ناصرى ، الله‌آباد ، 1941 م ؛ ارمغان پاك ، دكتر محمد اكرام ، لاهور 1953 م ؛ پزشكان نامى پارس ، دكتر محمد تقى مير ، ايران ؛ اطباى عهد مغليه ، حكيم كوثر چاندپورى ، كراچى ، 1960 م ؛ تاريخ ادبيات مسلمانان پاكستان و\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nهند ، جلد چهار ، ادب فارسى دوم ، ص 413 ، چاپ 1971 م كه در آن من دربارهء مقام ادبى عالى بحث مختصرى كرده‌ام ؛ نزهة الخواطر ، 6 / 264 .\r\n\r\nنثار على ، سراى ميرى 1229 ه ق / 1813 م\r\nمولوى نثار على در قصبهء سراى مير ، اعظم‌گره زندگى مىكرد و در مدرسهء رمضان شاه ، عالم مبارك‌پور ، درس مىداد ، وى جنگى كه بين هندو و مسلمان در سال 1813 م در مبارك‌پور به وقوع پيوست ناظر بوده است .\r\nمولوى حسن على ، دربارهء مقام علمى و نيز سلحشورى او چنين مىگويد :\r\nدر سه طرف حسينيه سايبانى بود كه در آنجا عالمى متبحر و فاضل بىمثال ، مولوى نثار على ، برادرزادهء شيخ جان على ، خوشنويسى و علوم عربى و فارسى را تدريس مىكرد و در همان حسينيه مىزيست . وى فردى دلير و جسور بود و تعداد بيست و پنج نفر از دشمنان و جنگجويان را به قتل رسانيد . وقتى كه مولوى نثار على آمادهء نبرد شد ، دشمنان به طرف او هجوم آوردند كه شمشيرش را بگيرند ولى او به دو نفر از مهاجمان چنان ضربتى وارد ساخت كه پاهايشان قطع شد ، اما مهاجمان كه تعداد آنها به ده نفر مىرسيد سرانجام او را به قتل رسانيدند و مولوى در حسينيهء رمضان شاه به خاك سپرده شد .\r\nقاضى اطهر به نقل از ملا رحمت على اسماعيلى مىنويسد كه :\r\n« ملا نثار على از مبارك‌پور به نيت حج به طرف سورت حركت كرد و در آنجا مذهب اسماعيليه را پذيرفت ( اين موضوع مربوط به داعى مطلق ملا سيف الدّين عبد العلى درگذشته به سال 1224 ه ق بوده است ) اما مولوى نثار على در حسينيه سكونت داشته و در همان جا تدريس مىكرده است و اين خود ثابت مىكند كه او شيعه بوده و مذهب ديگرى نداشته است » .\r\n\r\nنوربخش ، سيد مير محمد 795 ه ق / 1392 م 868 ه ق / 1463 م\r\nعربى الاصل ، كاظمى النسل ، سيد عبد اللّه در قطيف متولد و در زادگاه خود بزرگ شد سپس از وطن خويش به قصد زيارت امام رضا عليه السّلام به مشهد رفت و چون آب و هواى خراسان مناسب حال وى بود در قاين اقامت گزيد و در آنجا خانه ساخت و ازدواج كرد . نام پدرزنش سيد\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nشهاب الدّين بوده است .\r\nسيد نوربخش در سن هفت‌سالگى قرآن را حفظ كرد و در نوجوانى تحصيلات خود را به پايان رساند . شخصى حساس ، نازك دل و صوفى مسلك بود ، به همين مناسبت در حلقهء ارادت خواجه اسحاق ختلانى پيوست . خواجه اسحاق مريد مير سيد على همدانى بود .\r\nخواجه اسحاق به او خرقه عطا كرد ، و او را به نوربخش ملقب ساخت و مدتى بعد مريدان او با نوربخش بيعت كردند .\r\nدر زمان سلطان شاهرخ ميرزا بود كه حكومت به نيروى رزمى نوربخش پى برد و افرادى فرستاد تا نوربخش و خواجه اسحاق و ديگر همراهانش را گرفتند و خواجه را در سال 826 ه ق در بلخ به قتل رسانيدند و سيد محمد را همراه تعدادى ديگر به هرات فرستادند و پس از زندانى كردن در هرات از راه شيراز به وطنش بازگرداندند ، سپس وى به شوشتر ، بصره و حلّه كه مركز علماى شيعه و علوم دينى بود سفر كرد اهل حلّه از وى پذيرايى كردند و چون تصوف او با موقعيت مردم بغداد ، كردستان و مناطق مجاور مناسب بود خطبه به نام وى خواندند و سكه به نام وى زدند و به هرجا مىرفت مردم عاشقانه از وى استقبال مىكردند و به خاطر بيان شيوا و سخنرانيهاى او مردم به او گرويدند . هنگامى كه شاهرخ ميرزا از آمدن نوربخش به كردستان مطلع شد ، از آذربايجان دستور داد كه سيد محمد و همدستانش را دستگير كنند و پس از دستگيرى او را به نزد سلطان آوردند ، پادشاه دستور بازداشت او را صادر كرد اما نوربخش فرصت يافته از آنجا فرار كرد و در جاهاى مختلف مخفى شد و سرانجام در هرات از ادعاى خلافت دست برداشت . دستگيرى وى در سال 845 ه ق انجام گرفت . او از تبريز به روم تبعيد شد ، ولى دوباره به تبليغ پرداخت و در بلتستان ، اسكردو ، خپلو و غيره مذهب تشيع را رونق بخشيد . بعضى از داعيان تصوف هنوز هم پايبند افكار و عقايد او هستند .\r\nسيد محمد نوربخش در 868 ه ق درگذشت .\r\n\r\nنورحسين ، دكتر 1359 ه ق / 1940 م\r\nحاجى الحرمين مولوى ابو المنصور نور حسين كربلايى در سال 1910 م سرپرست بيمارستان ايالت « تيرى ختك افغان بلوك كوهات » بود . مولوى نورحسين و امير الدّين هر دو بعد از مذاكرات طولانى با علامه سيد عبد العلى هروى شيعه شده بودند ( نامه‌ها ، رجوع كنيد به البرهان لودهيانه 1911 م ) وى در اواخر عمر به جهنگ رفت و به پاسخگويى كتابهاى ولى محمد\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nمكهيالوى پرداخت و با اهل تسنن مناظره كرد و به تبليغ دين مشغول شد ، تأليفات وى به شرح زير است :\r\nظهور المهدى ( چاپ 1910 م ) ؛ ثبوت خلافت ؛ ثبوت نبوت ؛ اسياف الامامة ؛ فيصلهء حقانى ؛ تحفهء نورانى و تكذيب قاديانى .\r\nتاريخ وفات نور حسين 27 رمضان 1359 ه ق / 29 اكتبر 1940 م بوده است .\r\n\r\nنور الدّين جزايرى لكنهوى 1330 ه ق / 1912 م\r\nمولانا سيد نور الدّين فرزند مفتى محمد عباس در لكنهو به دنيا آمد و بعد از تحصيل علوم در نزد پدرش و استادان معاصر به حيدرآباد دكن رفت .\r\nوى درحالىكه بيمار بود از حيدرآباد بازگشت و در 7 ژوئن 1912 م / جمادى الثانى 1330 ه ق در لكنهو داعى حق را لبيك گفت .\r\n\r\nنور اللّه نعيم الدّين 850 ه ق / 1446 م\r\nعارف جليل و صاحب دعوت و تبليغ شاه نور اللّه نعيم الدّين بن شاه برهان الدّين خليل اللّه اول ( 775 - 847 ه ق ) بن نور الدّين شاه نعمت اللّه ولى ( 22 رجب 730 - پنجشنبه 22 رجب 834 ه ق ) داماد احمد شاه قطب شاه بود . احمد شاه بعد از وفات گيسودراز ( 825 ه ق ) شاه نعمت اللّه را به زعامت خود پذيرفت در اين زمان بود كه تشيع در دكن آغاز شد .\r\n\r\nنور اللّه شوشترى ، شهيد ثالث ، قاضى 956 ه ق / 1549 م 1019 ه ق / 1610 م\r\nمولانا سيد نور اللّه بن شريف حسينى مرعشى از بزرگترين علماى شبه قارهء هند بود و با ايثارگريهاى خود ، دين را قوّت بخشيد . تشيع در هندوستان از زمان آل شنسب و سادات مهاجر رونق گرفت ، زيرا آنها از حكومتهاى دمشق و بغداد به تنگ آمده بودند و زندگى آنان براثر قتل و غارت واليان و حاكمان به خطر افتاده بود . اجتماع سادات به سند آمدند و سپس به مولتان و دهلى و آگره پخش شدند اما بازهم از سوى دشمنان مورد ظلم و ستم قرار مىگرفتند . بعد از قرن سوم موقعيت شيعيان در سند و مولتان بهبود يافت و جعفر بن محمّد بن عبد اللّه بن محمّد بن\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nعمر الاطرف بن امير المؤمنين ( كه از حجاز به مولتان آمده بود ) حاكم مولتان شد و با آمدن او شيعيان تقويت شدند و در نتيجهء طرز فكر و فرهنگ شيعه در مناطق اسلامى هندوستان گسترش يافت اما حملهء محمود غزنوى به مولتان و سند سبب خونريزى شد و شيعيان را در رديف ملاحده و قرامطه از بين بردند . اتفاقا بعد از دو قرن عالم و عارفى پيدا شد كه از سند و مولتان به گجرات آمد و هندوان را با اسلام آشنا كرد و اكثر مردم را به صلاح و تقوا و مذهب شيعهء اثناعشرى واداشت .\r\nهجوم چنگيز به ايران و بغداد سبب شد كه مردم ايران و عراق به هندوستان مهاجرت كنند ، در آنجا نقاط مختلف را آباد كردند و اماكن شيعه‌نشين را در دهلى به وجود آوردند ، اما سلطان فيروز شاه تغلق ( درگذشته به سال 790 ه ق ) افراد انقلابى را به قتل رسانيد و كتابخانه‌ها را سوزاند و باقيماندهء افراد را بر جاى خود نشاند ، اين حادثه دوباره تاريخ و تفكر شيعه را پراكنده ساخت . ( فتوحات فيروزشاهى ) به اين ترتيب علما و عرفاى شيعه به طرف كوههاى كشمير و دكن كوچ كردند در همان زمان مير شهداد در مولتان ، سند و پنجاب و شمس الدّين عراقى در كشمير و ملا طاهر در دكن موفقيتهاى بزرگى در تبليغات به دست آوردند و در جمادى الاولى 908 ه ق يوسف عادل شاه مذهب تشيع را قبول كرد و در هندوستان اولين حكومت شيعى مذهب به‌طور قانونى به وجود آمد .\r\nبرگشت همايون از ايران به هندوستان و شخصيت فوق‌العادهء سياسى و ارتشى تركمان بيرم خان خان خانان طرز فكر شيعه را دگرگون كرد .\r\nملا احمد كه تازه شيعه شده بود همچون شمشير بران بود و ميرزا فولاد برلاس او را در لاهور به قتل رساند ، اما اعتراض و هجوم به ملا فتح اللّه شيرازى و ملا نور اللّه شوشترى مشكل بود چرا كه اين دو نفر يكى ركن اصلى فلسفه ، علم ، انتظامات و قانون و ديگرى شخصيتى بصير و فردى فقيه و از لحاظ تقدس ذاتى و پاكيزگى نفس نزد همه ممدوح بود ، ملا عبد القادر بدايونى در تاريخ معاصر خود فقط از اين دو عالم شيعه در ميان همهء علما و امرا تعريف كرده است .\r\nحوزهء فعاليت فتح اللّه شيرازى فلسفه و علم بود و نور اللّه شوشترى كه از خاندان فقيه به شمار مىرفت در مدرسهء دينيه به تعليم و تدريس اشتغال داشت ، پدرش سيد شريف و عم او سيد صدر از مدرسان بزرگ فقه ، حديث ، تفسير و عقايد بودند . وى نزد اين بزرگان و استادان معاصر درجات علمى خود را به كمال رسانيد و در سال 974 ه ق براى زيارت حضرت رضا عليه السّلام به مشهد رفت و در درس مولانا عبد الواحد شركت كرد . محيط آرام علمى مشهد مقدس نور اللّه را\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nجلب كرد و در اين مركز علمى با علماى مناطق مختلف مذاكره و ملاقات كرد و در نتيجه ذهن و فراست او روشن و بهتر شد . علاء الملك در « محفل فردوس » از قول پدرش نقل مىكند كه سيد فاضل عزيز الدّين فضل اللّه يزدى براى زيارت به مشهد آمد و به خدمت ملا صدر هم رسيد . وى در ضمن ذكر حال سفر حج خود گفت كه شيخ ابو الحسن بكرى مصرى عالمى بسيار منصف و باكمال اهل سنت بود . من براى حل مسايل سنى و شيعه به خدمت وى مىرفتم ، روزى از او سؤال كردم ، معنى اين قول شيعيان كه مىگويند : « انبيا قبل از بعثت و نبوت معصوم بودند يا نه ؟ و حال آنكه قبل از بعثت ، دين و شريعتى كه مطابق آن رفتار كنند ، وجود نداشته ، چيست ؟\r\nشيخ ابو الحسن بكرى مصرى جواب داد كه مقصود شيعيان از اين قول اين است كه چون فطرت نبى سالم و طينت او پاكيزه است بنابراين اگر قبل از بعثت و نبوت هم دينى وجود داشته بود ، خلافى از آنان سر نمىزد كه از نظر شريعت مورد مؤاخذه قرار گيرند .\r\nقاضى با شنيدن اين سخن احساس ناراحتى كرد ، وى مىخواست كه از اين بهتر پاسخ گويد ، اما آداب مجلس مانع شده بود ، ولى او پس از كسب اجازه از عم خود گفت : در اصول شيعه حسن و قبح عقلى است بنابراين اگر قبل از بعثت حكم شريعت متوجه آنان نبوده بازهم مطابق قاعده به خاطر ارتكاب معاصى قابل مؤاخذه بودند ، پس ضرورى است كه انبياء قبل از بعثت معصوم باشند . از اين قضيه سطح علمى و ذهنى نور اللّه و نيز مقام علمى و شايستگى و شهرت او روشن مىشود . استادان وى عبد الوحيد شوشترى و عبد الواحد مشهدى براى او اجازاتى صادر كردند و نور اللّه به تدريس و تصنيف و تأليف خود ادامه مىداد .\r\nملا فتح اللّه شيرازى شخصيتى همچون بو على سينا يا مير باقر داماد در زمان خويش بود . اكبر شاه او را از دكن به آگره به حضور طلبيد ، حكيم در سال 991 ه ق در دربار اكبر شاه به مقاماتى رسيد و سپس مطابق ذوق خود به دعوت ارباب كمال پرداخت از جمله مولانا نور اللّه شوشترى را از آگره به حضور طلبيد و به نقل از « محفل فردوس » مولانا نور اللّه ميهمان ابو الفتح گيلانى شده بود و حكيم ابو الفتح گيلانى از سال 983 ه ق مورد احترام دربار اكبرى قرار گرفته بود .\r\nنامه‌اى از حكيم ابو الفتح گيلانى به نام ملا وجود دارد كه نشان‌دهندهء درجهء روابط عميق ، محبت و احترام هر دو نفر نسبت به يكديگر است .\r\nحكيم ابو الفتح گيلانى در پاسخ قاضى نور اللّه شوشترى هنگامى كه او در بستر بيمارى بود ، چنين نوشت :\r\n\r\n","description":"","footnote":"","page_name":" 694 ","page_number":694},
  {"content":"\r\n\r\n« گرامى رقعهء كامل الذّاتى كه استقامت ذات سامىاش مسئول هر صحيح و بيمار است .\r\nشفابخش خاطر رنجوران بل نعم البدل آب حيات بود . عرق شرم بر جبين و سر خجالت بر زمين افكنده . دعاى دوستان از زبان نيكان مستجاب باد . تا استجابت دعاهاى ما گمراهان در آن بارگاه بار نيست . كلفت خبر بيمارى سريع الزوال شما از اخلاص خود ، مأيوس‌شدگان را دل‌كوب‌تر نموده « 1 » :\r\n مرگ است دورى از عدم تشويش هستى ديده را * يا رب ز خواب نيستى در حشر بيدارم مكن \r\nپريشانى خاطر شخصى كه به معايب نفس ناطقه رسيده باشد و به صد نااميدى دست از اصلاح خود شسته تصور فرموده همتى در كار ما پست‌فطرتان دارند ، تا خود را از تحت الثّراى طبع خلاص كرده به اقصاى غايت نفس ناطقه توانند رسانيد و اهل روزگار را از شر خود خلاصى توانند بخشيد . پنجم رجب المرجب 996 ه ق نوشته شد . »\r\n( رقعات حكيم ابو الفتح گيلانى ، طبع لاهور 1968 م ، 115 - 116 )\r\nملا نور اللّه جوهر قابليت خود را در فتحپور سيكرى ، اكبرآباد ، لاهور و كشمير نشان داد و هنگامى كه قاضى معين لاهورى ( درگذشته به سال 995 ه ق ) به علت ضعف و پيرى از سمت قضاوت لاهور كنار كشيد ، علامه نور اللّه به جاى او به عنوان قاضى دارالسلطنهء لاهور منصوب شد . اما با اين شرط كه در فيصله دادن مسايل فقهى فقط پايبند به يك مذهب از مذاهب اربعه نباشد و رأى خود را طبق مبانى اعتقادى همان مذهب صادر كند . اين شرط خود بيانگر اطلاع كافى وى از اصول فقه اسلامى و فقه جعفرى است و به اين ترتيب توانست حقيقت علمى و نفوذ قوانين اسلام را به اثبات رساند .\r\nنور اللّه شوشترى در هندوستان تفسير و فقه و حديث و عقايد اماميه را تدريس مىكرد و به تبليغ نيز مىپرداخت . از خواندن كتاب وى « احقاق الحق » وسعت نظر وى معلوم مىشود چرا كه از فرق اسلام و جزئيات عقايد مسلمين و نيز دربارهء حديث و تفسير و تاريخ و فرهنگ آنها به طور شگفت‌انگيزى بحث كرده و در ردّ و قبول بعضى از اعتراضات پاسخ داده است . وى در شهرهاى مركزى مانند لاهور و آگره از مذهب اماميه با استقامت تمام دفاع كرده و محاصره‌اى را\r\n\r\n\r\n","description":"","footnote":"\r\n( 1 ) - بااين‌كه تركيب « دل‌كوب‌تر » . از نظر دستور زبان فارسى و كاربرد آن به وسيلهء فارسى زبانان ، بدون اشكال نيست و اگر هم پذيرفته باشد ، بايد سرهم نوشته شود ، اما چون عين نقل قول بود ، تغيير داده نشد ( بازنگر ) .\r\n","page_name":" 695 ","page_number":695},
  {"content":"\r\n\r\nكه ارباب سياست و صاحبان علم از قرنها پيش براى شيعه به وجود آورده بودند ، از بين برده است .\r\nملا احمد تهتهوى در سال 996 ه ق به قتل رسيد همچنين عضد الدوله مير فتح اللّه شيرازى و حكيم فتح اللّه كيلانى در سال 997 ه ق و فيضى در سال 1004 ه ق و ابو الفضل در سال 1011 ه ق از دنيا رفتند و در اين هنگام قاضى نور اللّه تنها مانده بود .\r\nقاضى نور اللّه در سال 1014 ه ق در آگره به سر مىبرد و شيعيان به خاطر كتاب « ابطال الباطل » تحت فشار شديد بودند . در اين شرايط علامهء شهيد تصميم گرفت كه پاسخ آن را تحت عنوان احقاق الحق بنويسد و اين كتاب را در ربيع الاول سال 1014 ه ق به پايان رساند ، همان سال يعنى در 13 جمادى الثانى 1014 ه ق اكبر شاه درگذشت و بعد از آن اوضاع دگرگون شد .\r\nپادشاه جديد قوانين را مطابق ميل خود تغيير داد و امراى قديمى عوض شدند ، بىگناه مورد غضب قرار گرفت و بعضى از نهضتهاى پنهانى ، علنى گشت و در همين هنگام قاضى نور اللّه نيز مورد هدف قرار گرفت ، چرا كه او از مدتها مرجع بزرگ شيعه و فردى بانفوذ به شمار مىرفت و بر ضد او كارهايى صورت گرفت ، ابتدا او را به سمت « قاضى لشكر » تعيين كردند و سپس به او اتهام وارد كردند ، ولى قاضى نور اللّه در دعوت و تبليغ راسخ و مقاوم بود و حركات او جنبهء دفاعى داشت و در گفتن حق از خطر و ترس بىپروا بود . محدث و عالم شيعه معاصر او يعنى مير يوسف اكبرآبادى به او اظهار داشت كه شما از دشمنان بترسيد و براى حفظ جان و آبروى خود تقيه كنيد ، ولى او پاسخ مجاهدانه و عارفانه‌اى به او داد :\r\n« به اعتقاد فقير در دار الملك هند به دولت پادشاه عادل جاى تقيه نيست و اگر جاى تقيه باشد بر امثال فقير واجب نيست ، زيرا كشته شدن امثال فقير در نصرت مذهب حق موجب عزت دين است و صاحب شرح رخصت داده‌اند ، چنين كسى تقيه نكند . اما ديگرى را كه در ميان اهل دين او را اسمى و رسمى نباشد و در نصرت دين معقول نتواند گفت ، واجب است كه تقيه كند » .\r\n( مكاتيب يوسف على اخبارى و شهيد ثالث رتبه عبد الرحيم بغدادى ، مخطوطه مخزونه كتابخانهء آصفيه شماره 1184 فن كلام ) .\r\nبديهى است كه دار و ريسمان براى اين‌گونه مجاهدان هميشه آماده است و چنين مقامى به هر بلهوسى داده نمىشود . جهانگير شاه براى قتل وى فتوا خواست و فتوايى با چهل و دو مهر با شرايط زير براى او صادر شد :\r\n1 - صد ضربه شلاق خاردار 2 - خوراندن سرب گداخته 3 - بيرون كشيدن زبان از دهان\r\n\r\n","description":"","footnote":"","page_name":" 696 ","page_number":696},
  {"content":"\r\n\r\n4 - بريدن گردن .\r\nبالاخره در 26 ربيع الاول 1019 ه ق او را نزد جلاد بردند . وى اجازهء خواندن دو ركعت نماز گرفت و بعد از نماز روى تكهء سنگى اين آيه را نوشته به هوا پرتاب كرد :\r\n « رَبَّهُ أَنِّي مَغْلُوبٌ فَانْتَصِرْ » \r\nتكّه سنگ برگشت و مردم ديدند كه روى آن نوشته شده بود :\r\n« انّ كنت عبدى فاصطبر »\r\nسپس به دستور پادشاه با بدترين عقوبت او را شهيد كردند و جسد مقدس او را در ويرانه‌اى انداختند .\r\nاين‌چنين مجازات از نظر سياسى براى ترسانيدن مردم و عبرت گرفتن آنها بود و حتى اجازهء دفن او را صادر نكردند تا اينكه دو مسافر و يك شهرى كمر همت را بستند . يكى از آنان سيد راجو نجارى فردى عالم و زاهد كه براى زيارت قاضى به خدمت رسيده بود او مىگويد كه جهانگير شاه ، رسول خدا صلّى اللّه عليه و آله را در خواب ديد كه با عصبانيت فرمود :\r\n« چرا از دفن جسد فرزندم ممانعت مىكنى ؟ »\r\nپادشاه اعلام كرد كه هم مذهبان قاضى مىتوانند او را دفن كنند . چنان‌كه سيد راجو شاه و همراهانش او را دفن كردند و براى نگهدارى قبرش در همان جا سكونت گزيدند .\r\nسيد شريف الحسينى ، فرزند قاضى نيز از محافظان قبر بود ، اين عالم جليل نيز در 5 ربيع الاول 1020 ه ق درگذشت و سيد راجو شاه نيز پس از رفع مزاحمت دشمنان ازآنجا رفت و در قصبهء بارى دهولپور درگذشت و همان جا اكنون مزارش زيارتگاه خاص و عام است .\r\nروايتى ديگر اين است كه سردار ايرانى در گواليار در خواب ديد كه حضرت فاطمه عليها السّلام او را فرمان مىدهد كه فرزندم بىگور و كفن است ، براى تجهيز و تكفينش اقدام كن . آن سردار با لشكر خود همراه با تاجران ايرانى به محل حاضر شد ديدند كه سيد راجو در كنار جسد گريه مىكند ، با آمدن اين لشكر ، مردم همت كردند و شيعيان جمع شدند و جنازه را به خاك سپردند .\r\nسيد محمد منصور موسوى نيشابورى در سال 1188 ه ق / 1774 م كه استاندار آگره بود ، مزارش را تجديد بنا كرد و سنگى به رنگ سرخ بر قبرش نهاد كه روى آن تاريخ شهادت و تعمير و تجديد بنا كنده شده است او بر اطراف حجره‌ها باغى احداث كرد كه پس از مدتى ويران شد .\r\nدر سال 1271 ه ق آية اللّه سيد حامد حسين موسوى صاحب عبقات الانوار و علامه سيد اعجاز حسين مؤلف كشف الحجب و الاستار براى زيارت مزارش آمدند كه مزارش را تجديد بنا\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nكنند ، ولى در اين سفر موفق نشدند تا اينكه پس از انقراض حكومت اوده ( 3 - 1372 ه ق ) وقتى كه اوضاع به حال عادى برگشت سرانجام پس از گذشت چند سال ( 1290 ه ق / 1873 م ) داروغهء پليس على ضامن با همت بلند خود مزار و محوطه و مسجد و دالان را ساخت و لوح جديد بر قبرش نصب كرد كه بر آن بيتى زيبا دربارهء تاريخ شهادت او درج است :\r\n ظالمى اطفاى نور اللّه كرد * قرّة العين نبى را سر بريد\r\nسال قتل حضرت ضامن على * گفت : « نور اللّه سيد شد شهيد » \r\n( 1019 ه ق )\r\nبعد از آن به‌طور دايم از مزارش نگهدارى مىشود و از سال 1331 ه ق مولانا ناصر حسين براى او دههء سالگرد گرفت و در سال 1361 ه ق خودش نيز در همان محل دفن شد . مجددا در سال 1390 ه ق تمام ساختمان و ميدان جلو آن با صرف صدها هزار روپيه تجديد بنا شد و اكنون مزار قاضى به نامهاى باغ نورى و باغ ناصرآباد مشهور است .\r\nفرزندان قاضى عبارتند از : سيد شريف ( درگذشته به سال 1020 ه ق ) ؛ سيد علاء الملك ، مؤلف احوال شهيد به نام محفل فردوس ؛ سيد محمد يوسف ؛ مير ابو المعالى ( درگذشته به سال 1046 ه ق ) و مير علاء الدوله .\r\nتصانيف قاضى عبارتند از : حاشيهء تفسير بيضاوى ، ( دو جلد ) ؛ حاشيهء دوم بر بيضاوى ؛ انس الوحيد فى تفسير آية العدل و التوحيد ؛ رساله‌اى در تفسير انّما المشركون نجس ؛ رساله‌اى در تفسير آية الرّؤيا ؛ تفسير  « فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ ؛  احقاق الحق ؛ مجالس المؤمنين ؛ تفسير آية التطهير ( عربى ، چاپى ) ؛ اعتراض تاج الدّين اسفراينى ( درگذشته به سال 684 ه ق ) و جواب ملا جافى در تعريف ابن حاجب و حاشيهء مفصل قاضى ( ر . ك : مخطوطات عربيه ، كتابخانهء دانشگاه پنجاب ، لاهور ، براى فهرست تفصيلى ، چاپ 1957 م ) ؛ غاية المرام ( فقه ، عربى ) ؛ حاشيه‌اى بر شرح شمسيه ؛ حاشيه‌اى بر شرح هداية الحكمه ؛ حاشيه‌اى بر شرح ملا جامى ؛ حاشيه‌اى بر شرح قديمه فلسفه ؛ حاشيه شرح تهذيب الاصول ؛ حاشيه‌اى بر شرح تجريد ؛ حاشيه‌اى بر قواعد علامه ؛ حاشيه المختلف ؛ حاشيه‌اى بر شرح چغمنى ؛ شرح اثبات واجب قديم ؛ حاشيه در رد چلپى ؛ حاشيه بر بحث عذاب قبر از عقايد ؛ شرح بديع الميزان ؛ شرح حاشيه تشكيل ؛ نور العين ؛ كشف العوار ؛ رساله واقعة الشقاق ؛ نهاية الاقدام ؛ رساله رفع القدر ؛ حل العقال ؛ اللمعة فى الصلاة الجمعة ؛ الذكر الابقى ؛ عدة الابرار ؛ تحفة العقول ؛ موايد الانعام ؛ حاشيه‌اى بر اجوبهء فاخره ؛ عشره كامله ؛ حاشيه بر ملا جلال ؛ سبعه سياره ؛ بحث تخدير ؛ رساله\r\n\r\n","description":"","footnote":"","page_name":" 698 ","page_number":698},
  {"content":"\r\n\r\nادعيه ؛ رساله جلاليه ؛ رساله لطيفه ؛ رسالة فى انواع الكم ؛ حقيقة العصمة ؛ رساله فى ان الوجود لا مثله له ؛ جواب اسئله سيد حسن ؛ رسالة فى اثبات تشيع السيد نوربخش ؛ رساله در رد شبهات شيطان ؛ حاشيه‌اى بر تحرير اقليدس ؛ حاشيه‌اى بر خلاصة الرجال ؛ ديوان قصايد و غزليات و غيره ؛ رساله گل و سنبل ؛ كتاب منشأت ؛ رسالة انموذج ؛ رساله در رد مقدمات ؛ الصواعق المحرقه ؛ السحاب المطير ؛ شرح خطبة العضدى ؛ حاشيه بر مطول ؛ شرح مبحث حدوث عالم از انموذج دوّانى ؛ حاشيه‌اى بر شرح مختصر الاصول ؛ حاشيه بر حاشيهء ختايى ؛ النظر السليم ؛ گوهر شاهوار ؛ رساله خيرات حسان ؛ رساله در نجاست خمر ؛ رسالة فى مسألة الكفارة ؛ رد تصحيح ايمان فرعون ؛ رسالة فى رد رسالة الكاشى ؛ رسالة فى ركنية السجدين ؛ رسالة فى غسل الجمعة ؛ رسالة فى تعريف الماضى ؛ حاشيه بر رساله تحقيق كلام بدخشى ؛ حاشيه‌اى بر خطبهء شرح مواقف ؛ رسالة فى لبس التحرير ؛ شرح رباعى ابو سعيد ابو الخير ؛ رسالة فى رد ما كتب بعضهم فى نفى عصمة الانبياء ؛ رسالة فى رد شبهة فى تحقيق العلم الالهى ؛ رسالة فى رد ما الفه تلميذ ابن الهمام فى بيان اقتداء الحنفيّة بالشافعية ؛ منتخب كتاب المحلى لابن الحزم ؛ رساله در جوابات اسئله مير يوسف على اخبارى ؛ حاشية على الميبدي ؛ رسالة فى نجاستة الماء القليل ؛ رسالة النور الانور و النور الازهر فى تنوير خفايا القضاء و القدر ؛ كشكول ؛ شرح دعاى صباح ؛ رساله در فضيلت عيد الشجاع ؛ رساله در اثبات مسح رجلين ؛ ذكر اسماء الرواة المخالفين و الوضاع ؛ رساله صد باب اسطرلاب .\r\nمنابع و مآخذ : مقدمهء احقاق الحق ، جلد اوّل طبع تهران 1376 ه ق از طرف علامه سيد شهاب الدّين مرعشى ؛ امل الآمل از علامه حرّ عاملى 2 / 336 ، طبع نجف 1385 ه ق ، الشهيد آگره از سبط الحسن هنسوى ، رساله ، ويژه‌نامه ، اكتبر 1957 م ؛ تذكره بىبها ، از مير محمد حسين نوگانوى ( چاپخانهء جيد برقى ، دهلى ، 1933 م ) ؛ صحيفهء نور ، تأليف صغير حسين ( چاپ دهلى ) ؛ نجوم السماء از ميرزا محمد على ( چاپ لكنهو ) ؛ نزهة الخواطر از عبد الحى ( ج 5 ، چاپ هند ) ؛ نيرين از حافظ على صابر ( چاپ لكنهو 1962 م ) ؛ اعيان الشيعة ، ( ج 50 ، ص 31 ، چاپ دوم ) ؛ تذكرهء علماى اهل سنت و جماعت ، ( اقبال احمد فاروقى ، چاپ لاهور ، 1975 م ، ص 101 ) ؛ تذكرهء مجيد ، سبط الحسن ( چاپ 1978 م ، لكنهو ) .\r\n\r\nنياز حسن 1309 ه ق / 1892 م\r\nمولوى سيد نياز حسن بن غلامحسين برستى حيدرآبادى از اهالى برست بلوك كرنال ايالت\r\n\r\n","description":"","footnote":"","page_name":" 699 ","page_number":699},
  {"content":"\r\n\r\nپنجاب بود . خودش در حديقة الايمان به زبان اردو ابياتى در شرح زندگى خود سروده كه مفهوم آن به فارسى چنين است :\r\n« نياز حسن سخن تازه‌اى به مؤمنان عرضه مىدارد و مىگويد كه موطن اصلى من بارهه است ، ولى در لكنهو به تحصيل علم پرداختم و نزد علماى آنجا علوم معقول و منقول را فراگرفتم ، استاد من ميرن حسين و او مجتهد بلكه نور العين مجتهدان بود و به سيد العلماء شهرت داشت و در لكنهو همچون آفتاب مىدرخشيد و شهرتش تا غرب رسيده بود ، فقه و اصول و حديث و كلام را نيز در نزد او آموختم و بعد از تحصيل علم براى زيارت به بارگاه حيدر عليه السّلام سفر كردم و سپاس خداى را كه به سرزمين كربلا و كاظمين و سامره نيز راه يافتم » .\r\nنزد شيخ مازندرانى و حاج ميرزا على نقى طباطبايى درس خوانده و اجازه گرفته بود ( ترجمهء شعر ) :\r\n« وقتى از سفر كربلا برگشتم راه دكن پيش گرفتم و چون به حيدرآباد رسيدم ، مردمان آنجا را خوش‌خلق ديدم ، آنها زندگى ساده‌اى داشتند و داراى انصاف و جوانمردى بودند » .\r\nنواب مختار الملك سرسالار جنگ او را بسيار مورد تفقد قرار داد و شعر زير را در اوصاف مختار الملك سروده است ، ( مفهوم شعر ) :\r\n« مدح مرد نيكوكار را لازم دانستم ، زيرا او همنام مولا على عليه السّلام است . وى ماه منير و سراج زمان و وزير مختار ملك‌شاه است . و هم او سالار و امير و عالم‌نواز و نيز قاتل كفار است ، او خاك پاى على و آل نبى صلّى اللّه عليه و آله است » .\r\nحكومت به او منصب و مقام داده بود ، مسجد بسيار بزرگى را بنا كرد كه داراى حوض و حجره‌هاى متعدد بود و مؤمنان را در آنجا سكونت داد . على انور خان تاريخ بناى اين مسجد را در شعر زير يادآور شده است ( مفهوم شعر ) :\r\n« مولانا مسجدى بسيار وسيع و زيبا بنا كرد ، گويى كه آن كعبهء هند است و علاوه بر آن براثر كوشش او بناهاى بزرگ ديگرى ساخته شد . او فردى ديندار و متقى بود و مدح و تعريف بر او سزاوار است . اى انور تو سجدهء شكر بجاى آور و بنويس كه خانهء خداست » . ( 1301 ه ق ) .\r\nوى در اين مسجد در ميان جمعيت انبوهى در ماه رمضان وعظ مىكرد و تا سه ساعت به طول مىانجاميد . وقتى نظام دكن او را به عنوان حاكم در فيصله دادن به اختلافات مذهبى تعيين كرد ، اما او بعد از چند ماه استعفا كرد .\r\nوى هجده بار به حج و بيست و نه بار به زيارت عتبات عاليات و هفت بار به زيارت مشهد\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nمقدس مشرّف شد و در حال سفر به مشهد بود كه در سال 1309 ه ق درگذشت جنازه‌اش در حدود دو سال به امانت سپرده شد ، آنگاه به كربلاى معلا منتقل كردند و به خاك سپردند . وى هفتاد سال عمر كرده بود .\r\nفرزندان او عبارتند از : مولوى بنده حسن ، كه فردى متقى و عالم و زاهد بود و در سال 1331 ه ق در كربلا زندگى مىكرد و سرانجام در سال 1910 به نوگانوان آمد و در آنجا حسينيه‌اى بنا نهاد . فرزند ديگرش مولوى سيد ابو الحسن كه معروف به ميرن بود . مولوى منه آقا و مولوى محمد رضا .\r\nشاگردان او عبارت بودند از : مولوى مهدى خان حيدرآبادى ؛ مولوى سيد فيض الحسن ( مترجم تبصرة المتعلمين ) ؛ مولوى سيد اكابر حسين زيدپورى ( كه داروغهء مولانا هم بود ) ؛ مولوى صادق على و مولوى كاظم على ، امام جمعهء حيدرآباد ( دكن ) .\r\nتأليفات او عبارتند از : حديقة الايمان ( مثنوى ، چاپى ) ؛ حلية العباد ( ترجمهء زينة العباد همراه با اجازات ، چاپى ) .\r\n\r\nنذير احمد ، خير اللّه‌پورى 1400 ه ق / 1980 م\r\nمرحوم مولانا سيد نذير احمد فرزند مولانا سيد حشمت على بود ، وى علوم دينى را در نجف و كربلا كسب كرد و بعد از پدر بزرگوارش تمام مسئوليت خدمات دينى را برعهدهء خود گرفت و در اين راه خدمات ارزنده‌اى را انجام داد سرانجام در سن حدود هفتادسالگى در 29 جمادى الاولى 1400 ه ق / 16 آوريل 1980 م در لاهور درگذشت و در خيرالله‌پور به خاك سپرده شد .\r\n\r\nنرهو ، مولوى 1230 ه ق / 1814 م\r\nمبارك‌پور در بلوك اعظم‌گره يوپى قصبه‌اى شيعه‌مذهب است - به قول قاضى اطهر اين منطقه مدت 86 سال تحت حكمرانى اوده بود ، شيعيان تحت فشار اين منطقه قرار داشتند و موجوديت خودشان را ظاهر كردند و در عهد نواب آصف الدوله شخصى به نام رمضان عليشاه حسينيه‌اى به نام « مكان » در آنجا ساخت ، و علاوه بر آن حسينيهء چراغ‌على شاه پنجه و عزاخانهء سيف على و ديگر حسينيه‌ها در آنجا ساخته شدند . توليت حسينيه‌ها به اهل سنت داده شد ، اتحاد شيعه و سنى رونق يافت و طلاب در نزديك استاد درس مىخواندند . به‌طورى كه بر\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nجنازهء مولوى جان محمد چهوته‌ميان ، شيعه و سنى هر دو نماز خواندند .\r\nحسينيهء رمضان على در عهد شجاع الدوله ساخته شد و براى تدريس استادان را از جاهاى ديگر دعوت كردند ، مثلا نثار على ، مولوى نشان و مير معظم حسين ( مولانا حاجى جواد حسين نوهء ميان جان محمد مدرسهء پدربزرگ خودش را در سال 1928 م به نام مدرسهء باب العلوم بازسازى كرد كه تاكنون هم داير است ) . در عهد شاهى مدرسهء لالن‌مهر به سرپرستى مدرسى به نام بشارت على داير شد . مولوى بشارت على از اهالى نگپور جلال‌پور بود و به نظر قاضى اظهر ، رمضان على يكى از علماى معروف نونهره و مؤسس نهادهاى علمى آنجا بود اما اين نظر درست نيست . شجاع الدوله در سال 1188 ه ق وفات يافت و به اين ترتيب رمضان على نونهروى احتمالا بعد از سال 1188 ه ق متولد شده است و تعميرات و ساختمان عزاخانه و مدارس مبارك‌پور قبل از آن انجام پذيرفته است .\r\nقاضى اطهر مىگويد كه تأسيس قصبه به دست راجه سيد مبارك مانكپورى ( درگذشته به سال 925 ه ق ) صورت گرفته است . در زمان سلطان شمس الدّين التتمش ( درگذشته به سال 663 ه ق ) دو برادر ، شهاب الدّين و شمس الدّين از گرديز به دهلى و سپس به مانكپور آمدند و در آنجا سكونت گزيدند . عزّ الدّين فرزند شهاب الدّين و فرزندش سيد مبارك هر دو از علما بودند .\r\nوى ضمن نامه‌اى به حاجى محمد على محمدآباد نظر خود دربارهء امامت ائمهء اثناعشرى نوشت و از او سؤال كرد . حاجى محمد على در پاسخ نوشت : « بسم اللّه الرحمن الرحيم ، به خدمت راجى مبارك على صاحب سلمه اللّه تعالى ، از طرف فقير محمد على عفى عنه ، بعد سلام سنّة الاسلام آنكه سؤال از اشاعهء امامت و وصايت كه فرموده بودند معلوم نمايند كه وصايت و امامت دوازده امام على نبيّنا و عليهم الصلاة و السلام ، نزد اهل سنت و جماعت ثابت و محقق است نه به اين معنى كه شيعه گويند بلكه به معنى ديگر است ، چرا كه شيعه لفظ امامت مىگويند و از آن مراد نبوّت مىدانند و دوازده امام را احكام نبوّت ثابت مىكنند . . .\r\nاز اين نامه ثابت مىشود كه در عهد گورگانيان هند بلكه پيش از آنان شيعه در مانكپور رواج داشته و بعيد نيست كه خود سيد مبارك نيز شيعه بوده باشد ، ( اين موضوع مربوط به اواخر قرن هشتم است ) .\r\nممكن است براى نيازهاى دينى شيعيان قديمى آنجا مبارك شاه از پنجاب رفته باشد ، رمضان عليشاه در محلهء شاه محمدپور سكونت گزيد ، حسينيه و مدرسه‌اى را بنا نهاد و مشغول تبليغ شد . همين حسينيه در سال 1813 م هنگام جنگ قومى بين هندو و مسلمان به صورت\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nقلعه‌اى مورد استفاده قرار گرفت . اين حسينيه در سال 1813 م هنگام جنگ قومى بين هندو و مسلمان به صورت قلعه‌اى مورد استفاده قرار گرفت . اين حسينيه در سال 1216 ه ق به اتمام رسيد و علاوه بر آن حسينيه‌اى ديگر در سال 1209 ه ق ساخته شده بود . وجود اين حسينيه‌ها رسانندهء اين مطلب است كه شيعيان از سابق در آنجا زندگى مىكردند و گرنه اين همه حسينيه‌ها ساخته نمىشدند ، ولى از قراين پيداست كه شيعيان تحت فشار بودند و در بين آنها علماى زيادى ظهور كردند . در ميان اين علما مىتوان مولوى نرهو را نام برد . وى شاگرد ابو اسحاق لهراوى حنفى ( درگذشته به سال 1234 ه ق ) بود كه در مبارك‌پور و حومهء آن به تبليغ و تعليم علوم دين مىپرداخت . در كشمكشى كه در سال 1229 ه ق / 1813 م بين هندو و مسلمان اتفاق افتاد ، خانه‌اش سوخت و سرانجام او هم در همان جا درگذشت » .\r\n\r\n","description":"","footnote":"","page_name":" 703 ","page_number":703},
  {"content":"\r\n\r\n\r\nو\r\n\r\nوالاجاه بهادر ، نيشاپورى 1220 ه ق / 1805 م 1289 ه ق / 1872 م\r\nنواب ميرزا محمد بهادر كه به والاجاه معروف بود در سال 1220 ه ق پا به عرصهء وجود نهاد . وى فرزند كوچك نواب دلير الدوله دلاور الملك ميرزا محمد عليخان معروف به نواب آغا حيدر و رئيس مقتدر لكنهو بود . از فيض‌آباد به لكنهو و ازآنجا به عراق رفت و در نزد ملا دربندى و آية اللّه على نقى طباطبايى درس خواند و در زادگاه خود نيز يكى از شاگردان ممتاز العلماء سيد تقى و صفدر شاه كه از علماى پرهيزكار بودند محسوب مىشد تصوير وى با عمامه و قبا ديده نشده اما كلاه گرد و كت بلند مىپوشيد و علامت سجده بر پيشانى داشت و به حج و زيارت نيز مشرّف شده بود .\r\nنواب آقا ابو فرزندش در تقدس و احتياط شهرت داشت . نواب آقا ابو ( درگذشته به سال 1336 ه ق ) مدرسهء سلطان المدارس لكنهو را بنا نهاد و اين جانب مدرك صدر الافاضل را از آنجا گرفتم . منير شكوه‌آبادى تاريخ وفات والاجاه را نوشته و با زبان شعر اردو به گوشه‌هايى از زندگى او اشاره كرده كه مفهوم اشعار چنين است :\r\n« همانند تيرى است كه بر جگر پرنده‌اى نشسته است ، آه و افسوس ! او در علم و اخلاق و سخاوت و صداقت بىنظير بود و صدق گفتارش خود شاهد عادلى است ، آه و افسوس ! او فردى پرهيزگار و شاعر و شاعرنواز و در حلم و مقاومت همچون كوه بود كه اكنون در زير خاك نهفته است ، آه و افسوس ! اى منير من مصرع تاريخ وفات او را به حق مىگويم و آن « ماتم نواب\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nوالاجاه زخم دل است » آه و افسوس ! ( 1289 ه ق ) .\r\nديوان فيض نشان ( 1291 ه ق ، چاپى ) از آثار اوست .\r\n\r\nوجاهت حسين ، ناظم 1300 ه ق / 1882 م 1344 ه ق / 1925 م\r\nمولانا وجاهت حسين بن سخاوت حسين فرزند نامور از خاندان اجتهاد لكنهو و عالم مشهورى بود . وى در لكنهو در 6 رمضان 1300 ه ق به دنيا آمد و بعد از اتمام دروس مقدماتى در نزد فقيه اعظم مولانا سيد سبط حسين و مولانا نجم الحسن و مولانا سيد محمد هادى و نيز مولانا سيد محمد باقر ادامهء تحصيل داد و سپس مدارك ممتاز الافاضل را از مدرسهء ناظميه و صدر الافاضل را از سلطان المدارس به دست آورد .\r\nوى طلاب را در خانهء خود تدريس مىكرد و علاوه بر آن در مدرسهء سلطان المدارس نيز درس مىداد .\r\nمولانا فردى باهوش ، خوش‌صحبت ، بذله‌گو و شوخ‌طبع و در عين حال شاعر و نويسنده و مدرس و خطيب بود ، عمامه و عبا مىپوشيد و كلاه بر سر مىگذاشت ، از بعضى افراد معتبر شنيده شده كه بحثهاى علمى طنزآميز كه به چاپ نيز رسيده از آثار اوست ، ولى به خاطر وقار علمى و وجاهت شخصى از نوشتن نامش خوددارى كرده است . وى به زبان عربى و فارسى و اردو شعر مىسرود و اشعارش دربارهء هر چيز فىالبداهه بود .\r\nدر اوج صراحت و بلاغت سخنرانى مىكرد و در گفتارش ، نكات ظريف و مباحث علمى به خوبى مشهود بود و شنوندگان را به خود جذب مىكرد .\r\nدر مجلسى پيرامون آيهء :  « مَنْ جاءَ بِالْحَسَنَةِ فَلَهُ عَشْرُ أَمْثالِها »  سخن گفت و به نحوى اين آيه را تفسير كرد كه اثر عجيبى در شنوندگان باقى گذاشت و اشعار و قصايدش نيز براى مردم ضرب المثل شده بود ، ولى متأسفانه اين فرد گرانمايه در سن 44 سالگى در 9 جمادى الثانى 1344 ه ق در حضور پدر ضعيف و برادر بزرگترش مولانا محمد كاظم حسين براى هميشه ديده از اين جهان فانى بربست .\r\nمحمد باقر شمس نام سى تن از شاگردانش را ذكر كرده است كه بعضى از آنان بدين قرار هستند :\r\nمولانا محمد مصطفى جوهر صدر الافاضل ؛ مولانا ميرزا يوسف حسين صدر الافاضل ؛ مولانا\r\n\r\n","description":"","footnote":"","page_name":" 705 ","page_number":705},
  {"content":"\r\n\r\nمحمد بشير ممتاز الافاضل ، ( مبلّغ ) ؛ مولانا على داور صدر الافاضل ؛ مولانا محمد حسين كربلايى و مولانا برار حسين صدر الافاضل .\r\n\r\nوزير على 1287 ه ق / 1883 م\r\nمولانا وزير على از اهالى بلگرام بود و در حيدرآباد دكن زندگى مىكرد . وى به زيارت عتبات عاليات نيز مشرّف شده و دايى قدر بلگرامى بود . قدر در رابطه با تأليف فقهى وزير على به نام « سراج الشريعة » قطعه تاريخ وفات او را نوشته و در وصف مولانا و كتاب او چنين مىگويد :\r\n جناب سيدنا خالنا وزير على * مه سماى وطن قطب آسمان دكن\r\nفقيه و متقى و زاير امام حسين 7 * خليل كعبهء ايمان سترگ قبلهء من\r\nبسا مسايل شرعيه گرد آورده * محيط هالهء پروينش صد هزار پرن\r\nسؤال از خود و از مجتهد جواب آورد * مگر جواب ندارد درين جهان كهن\r\nنهاده است « سراج الشريعة » او را نام * ز دل فتد همه مشكاة چون ز كعبه وثن\r\nبرآوريم دوتا سال هجرى از بيتى * برآوريم دو الماس‌ريزه از معدن\r\nيكى ز مصرع اولاش سال به دو كتاب * دگر ز مصرع اخراش سال ختم سخن\r\nسراج شرع بطاق صلاح علم نهاد * چنان‌كه محفل ديوان دين شده روشن \r\n( 1287 ه ق )\r\n\r\nوزير حسن 1332 ه ق / 1914 م 1398 ه ق / 1978 م\r\nمولانا سيد وزير حسن از اهالى فيض‌آباد هندوستان بود . وى در حدود سال 1936 م مدرك صدر الافاضل را گرفت و وارد مدرسة الواعظين شد . سپس به وعظ و تبليغ پرداخت و مدتى هم در مدرسة الواعظين لكنهو تدريس كرد . از سال 1971 م تا 1978 م امام جمعه و جماعت بمبئى بود ، سرانجام براثر بيمارى به وطن خويش بازگشت و در 29 مارس 1978 م درگذشت .\r\n\r\n","description":"","footnote":"","page_name":" 706 ","page_number":706},
  {"content":"\r\n\r\n\r\nوصى حيدر 1313 ه ق / 1895 م 1370 ه ق / 1950 م\r\nمولوى سيد وصى حيدر بن حافظ مولوى سيد محمد عسكرى در 22 محرم 1313 ه ق در اتهبلوك شاه‌آباد ( هند ) متولد شد ، پدرش در سال 1326 ه ق درگذشت و او در نزد پدربزرگ مادرىاش در مظفرپور ماند و در همان جا اقامت گزيد .\r\nوى در سال 1338 ه ق با دختر قاضى سيد ضمير الحسن بلگرامى ( بارى بلوك هرمويى ) ازدواج كرد . تحصيلات وصى احمد به سرپرستى حكيم سيد محمد سعيد بلگرامى انجام گرفت و تحصيلات عاليه را در مدرسهء ايمانيه مظفرپور كسب كرد و در سال 1334 ه ق در همان مدرسه به تدريس پرداخت و از سال 1923 م در دبيرستانى معلم شد و سرانجام در سال 1370 ه ق درگذشت . وصى حيدر در عمران و آبادى و تعمير مساجد و امور خيريه مصدر خدمات بزرگى بود .\r\n\r\nوصى حيدر كراروى 1384 ه ق / 1964 م\r\nمولانا سيد وصى حيدر بن شبير حسين كراروى از افاضل الله‌آباد بود . وى مدرك صدر الافاضل را از سلطان المدارس اخذ كرد و در غازىپور بلوك مظفرنگر سكونت گزيد و در آن حومه به انجام خدمات دينى مشغول شد و سرانجام در سن پنجاه‌سالگى در غازىپور درگذشت مولانا ذىشأن حيدر تصور مىكند كه سال وفاتش 1964 م بوده است .\r\n\r\n","description":"","footnote":"","page_name":" 707 ","page_number":707},
  {"content":"\r\n\r\n\r\nه\r\n\r\nهادى نقوى 1228 ه ق / 1813 م 1275 ه ق / 1858 م\r\nعمدة العلماء مولانا سيد محمد هادى بن سيد مهدى در 7 رجب 1228 ه ق در لكنهو متولد شد . هنوز در سن سه‌سالگى بود كه پدرش و در سن پنج‌سالگى پدربزرگش غفران مآب درگذشتند . عمويش سلطان العلماء مولانا سيد محمد تربيت برادرزاده‌اش را برعهده گرفت و چون به سن بلوغ رسيد دخترش را به عقد او درآورد .\r\nوى در سال 1262 ه ق اجازهء اجتهاد دريافت كرد و امجد على شاه كه سلطان اوده بود او را به لقب « صدر الشريعة عمدة العلماء » ملقب ساخت و در دادگسترى به منصب صدر الصدور مفتخر گشت ، به‌طورى كه تمام قضات ملك اوده تحت احكام او كار مىكردند . او كارهاى قضاوت را در منزل انجام مىداد و علاوه بر كار قضاوت به تدريس هم مىپرداخت و تعداد زيادى از طلاب در درس وى شركت مىكردند .\r\nعمدة العلماء سيد هادى فردى بسيار مقدس ، متقى ، عالم و فقيهى محتاط بود ، وى عموما در كالسكهء روبسته سفر مىكرد تا نامحرم او را نبيند .\r\nعلاوه بر امور فقهى به نيازهاى روزافزون كشور پرداخت و موانع موجود در اشاعهء دين را از ميان برداشت و دربارهء عقايد يهودى و مسيحى مطالعه و تحقيق كرد و در ردّ عقايد آنان رساله‌هايى نوشت و به سؤالات آنها پاسخ داد ، ولى متأسفانه در سن جوانى در لكنهو به سال 1275 ه ق درگذشت و در حسينيهء غفران مآب به خاك سپرده شد . سيد محمد مهدى مجتهد و\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nمحمد مصطفى معروف به ميرآقا مجتهد از فرزندان او به شمار مىآيند .\r\nاز ميان شاگردان معروف او مولانا سيد اعجاز حسين و مولانا سيد مهدى بن نجف على مصنف تذكرة العلماء قابل ذكرند .\r\nتأليفات او به شرح زير است : تفسير آيات معارف ؛ ارشاد المؤمنين ؛ بشارات انبيا در بيان نعت حضرت پيامبر گرامى صلّى اللّه عليه و آله از تورات و غيره ؛ رساله در ردّ نصارا ( « مكتن » دربارهء روزه و نماز اعتراض كرده بود ، مولانا نيز به فارسى پاسخ داده و نام رساله روى جلد و در مقدمه نوشته شده و چاپ آن احتمالا سال 1265 ه ق مىباشد ) ؛ رساله‌اى در ردّ نصارا ( در جواب نامهء كشيش آگره ) ؛ تمحيص الحق در ردّ نصارى ؛ كشف الاستار در ردّ نصارى ؛ رسالهء فرق بين المحال العقلى و المحال العادى ؛ حاشيه بر حبل المتين شيخ بهايى ؛ ذخيره در ادعيه ماثوره ؛ كتابى در اصول فقه .\r\n\r\nهاشم عرف جهان شاه دهلوى 1073 ه ق / 1662 م 1150 ه ق / 1737 م\r\nسيد ميرزا هاشم شاه ، معروف به جهان شاه بن مير محمد مؤمن حسينى مرعشى كرمانى بخارى از خاندان علم بخارا بود و خود نيز يكى از علماى بزرگ و مقدس و زاهد به شمار مىرفت . از طرف پدرش به سلسلهء شاه نعمت اللّه كرمانى و از طرف مادر به سلسلهء سيد قاسم انوار تبريزى مىرسيد . وى « هاشمى » تخلص مىكرد و دربارهء مسألهء امامت نيز چند كتاب هم نوشته است و به جرم شيعه بودن به قتل رسيد .\r\n\r\nهجو ، ميرزا 1280 ه ق / 1863 م\r\nحكيم ميرزا على هجو فرزند حكيم ميرزا محمد سميع در كربلاى معلا به دنيا آمد و پس از مدتى به وطن خويش بازگشت و در نزد غفران مآب شرح تجريد را خواند و پس از كسب معارف و تحصيل در علوم و نيز علم آنگاه به طبابت پرداخت و غفران مآب او را بسيار دوست داشت .\r\n\r\nهدايت حسين 1306 ه ق / 1888 م\r\nمولانا سيد هدايت حسين فرزند مولانا على نقى بن سيد العلماء سيد حسين بود وى نزد\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nپدرش و استادان لكنهو تحصيل علم كرد و برحسب حيثيت خانوادگى و خصوصيات ذاتى پيوسته مورد عزت و احترام عموم بود . او از لكنهو به كلكته رفت و واجد على شاه او را به لقب « نجم العلماء » ملقب ساخت ، مولانا مدتى در آنجا ماند .\r\n\r\nهدايت اللّه شوشترى 1349 ه ق / 1930 م\r\nمولانا سيد هدايت اللّه شوشترى از ايران به مدرس آمده و در كالج دولتى اسلامى به عنوان استاد زبان و ادبيات فارسى به تدريس مشغول شد وى سرپرست امور دينى و علمى شيعيان بود و سرانجام در 17 ربيع الاول 1349 ه ق درگذشت .\r\n\r\nهزبر على 1310 ه ق / 1892 م\r\nمولانا هزبر على از اهالى گگونرا بلوك بجنور بود ، بعد از تحصيلات محلى به لكنهو آمد و در نزد ممتاز العلماء و سيد احمد على محمدآبادى درس خواند .\r\nهنگامى كه مرحوم واجد على شاه به متيابرج رفت او هم با واجد على شاه به آنجا رفت و در سن شصت‌سالگى در همان جا درگذشت .\r\nسلطان العلماء براى او مقررى تعيين كرد كه مبلغ آن يك‌صد روپيه در ماه بود .\r\nفرزندش مولوى محمد حيدر در كلكته زندگى مىكرد و دويست روپيه ماهيانه مقررى داشت و در آنجا سرپرست قرآن‌خوانان قبر شاهى بود .\r\n\r\n","description":"","footnote":"","page_name":" 710 ","page_number":710},
  {"content":"\r\n\r\n\r\nى\r\n\r\nيادعلى ، نصيرآبادى 1253 ه ق / 1837 م\r\nمولانا ياد على نقوى از خاندان مولانا دلدار على بود ، در نصيرآباد به دنيا آمد و در نزد استادان مختلف درس خواند و فقه و اصول را در خدمت غفران مآب فراگرفت و بعد از خواندن قواعد علامه اجازهء اجتهاد گرفت ، وى در نزديكى دروازهء رومى لكنهو به سر مىبرد و در رشتهء علوم معقول و منقول تدريس مىكرد ، كتابى به نام « منهج السداد » در دو جلد تأليف كرده است .\r\nسرانجام در روز دوشنبه 25 جمادى الآخر 1253 ه ق درگذشت . رشك گفته است : « يوم اثنين بيست و پنجم بود » و در منزل خود به خاك سپرده شد .\r\n\r\nيوسف حسين مجتهد 1302 ه ق / 1885 م 1352 ه ق / 1933 م\r\nمولانا سيد مرتضى حسين يكى از علماى بزرگ امروهه بود ، فرزندش مولانا سيد يوسف حسين در 18 رجب 1302 ه ق در محلهء دانشمندان امروهه به دنيا آمد .\r\nتحصيلات ابتدايى را در منزل نزد پدرش كه مدرسى فاضل بود به پايان رسانيد ، سپس به رامپور رفت و در آنجا در خدمت مولوى محمد امين شاه‌آبادى علوم معقول را تمام كرد .\r\nدر سال 1324 ه ق براى تكميل دروس نهايى از قبيل حديث و فقه و اصول و غيره به عراق رفت و در مدرسهء سيد كاظم طباطبايى به تحصيل علوم پرداخت و در نجف اشرف اقامت گزيد .\r\nدر نجف علما و استادانى به شرح ذيل وجود داشتند : محمد كاظم خراسانى ، ابو الحسن\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nاصفهانى ؛ شيخ على قوچانى ؛ ضياء عراقى ؛ كاظم طباطبايى ؛ سيد محمد و سيد ابو تراب خوانسارى و در كربلا مولانا سيد كلب باقر هندى ؛ شيخ مهدى كشميرى و غيره ؛ كه پس از كسب فيض از وجود اين علما به دريافت اجازهء اجتهاد نايل گشت و در سال 1332 ه ق به وطن خود بازگشت و به تدريس مشغول شد و در مدرسهء منصبيه مدرّس اول شناخته شد و پس از اينكه قارى مولانا عباس حسين استاد دانشگاه اسلامى در سال 1356 ه ق درگذشت ، مولانا يوسف حسين به جاى او استاد علوم دينى شد . وى سرانجام در 28 شعبان 1352 ه ق / 1933 م درگذشت .\r\nماهنامهء « الهادى » به سرپرستى وى در ميروت منتشر مىشد و فتواهاى او به چاپ مىرسيد .\r\nتأليفات او عبارت است از : حاشيهء كفاية الاصول ، عربى ؛ توضيح الركعات عن آيات الصلاة در جواب رسالهء تصدق حسين دو ركعتى و جوابات شافيه .\r\n\r\nيوسفعلى اخبارى 1020 ه ق / 1611 م\r\nمير يوسفعلى اخبارى ، محدث فاضل اكبرآباد آگره بود .\r\nمير يوسفعلى و قاضى نور اللّه دربارهء اينكه انبيا و اوصيا و اوليا به اسرار مردم آگاه بودند يا خير ، مباحثه داشتند و مير يوسفعلى معتقد بود كه انبياء از اسرار پوشيده باخبر هستند و قاضى نور اللّه اين تخصيص را قبول داشت .\r\nكتابى در فن كلام با شمارهء 1184 در كتابخانهء آصفيه مشتمل بر 51 صفحه و 23 سطر در هر صفحه موجود است .\r\nآغاز كتاب چنين است :\r\n« الحمد للّه رب العالمين و الصلاة على محمد و آله اجمعين اما بعد بنده اثيم الراجى الى غفران الملك الهادى عبد الرحيم الحسينى الجعفرى البغدادى آنكه اين مناظره هست كه ميان مير يوسفعلى الحسينى الاسترآبادى و قاضى نور اللّه الحسينى الشوشترى در باب اطلاع حضرت پيغمبر صلّى اللّه عليه و آله بر ضماير جميع مردمان در جميع احوال واقع شده »\r\n( فهرست كتابخانهء آصفيه ، ص 374 ، كتب خطى ) .\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nبحمده تعالى ، كتاب تذكرهء علما در 20 ژوئن 1975 م به پايان رسيد به اصلاح مرحلهء اول مشغول بودم كه عازم حج شدم ، بعد از برگشت اصلاح و اضافه ادامه يافت . الحمد للّه كه امروز روز ولادت حضرت ولى عصر - عجل اللّه تعالى فرجه - است از اين كار فراغت حاصل آمد . در 22 ژوئيهء 1978 م امروز روز ولادت امام موسى كاظم عليه السّلام تجديدنظر نوبت سوم مطابق 7 صفر 1400 ه ق تمام شد .\r\nامروز 23 آوريل 1980 م / 7 جمادى الثانى 1400 ه ق مرحلهء سوم كتابت ، اضافه و تصحيح تمام شده و الحمد للّه كار ضميمه هم شروع شد .\r\nسيد مرتضى حسين\r\n20 ژوئن 1975 م\r\nلاهور\r\n\r\n","description":"","footnote":"","page_name":" 713 ","page_number":713},
  {"content":"\r\n . \r\n","description":"","footnote":"","page_name":" 714 ","page_number":714},
  {"content":"\r\n\r\n\r\nفهرست نامها\r\n\r\nآ\r\n1 - آباد حسين\r\n2 - آزاد حسين\r\n3 - آفتاب حسين دهلوى\r\n4 - آقا ابو ( صاحب )\r\n5 - سيد آقا\r\n6 - آقا امجد عليخان\r\n7 - آقا پويا\r\n8 - آقا على\r\n9 - آقا محمّد\r\n10 - آقاى بارهوى\r\n11 - آقا حسن ( قدوة العلماء )\r\n12 - آل احمد بلگرامى ، سيد\r\n13 - آل محمّد ، حاجى\r\n\r\nالف\r\n14 - ابرار حسين\r\n15 - ابرار حسين پاروى\r\n16 - ابراهيم لاهورى ، ملّا\r\n17 - ابراهيم خان ، نواب\r\n18 - ابن حسن\r\n19 - ابن حسن نونهروى\r\n20 - ابن حسن جارچوى\r\n21 - ابن على\r\n22 - ابو جعفر استرآبادى\r\n23 - ابو جعفر هندى\r\n24 - ابو الحسن تانا شاه\r\n25 - ابو الحسن ( ابو صاحب )\r\n26 - ابو الحسن ، ملاذ العلماء\r\n27 - ابو الحسن كشميرى\r\n28 - ابو الحسن ، گوپال‌پورى\r\n29 - ابو الحسن جزايرى\r\n30 - ابرار حسين\r\n31 - ابن حسن ( صدر الافاضل )\r\n32 - ابو الحسن ( ميرن )\r\n33 - ابو الحسن ( منن )\r\n34 - ابو الحسن بن مهدى ، سيد\r\n35 - ابو الحسن بن سيد نقى كشميرى\r\n36 - ابو طالب اصفهانى ، ميرزا\r\n37 - ابو على امروهوى\r\n38 - ابو الفتح گيلانى ، حكيم\r\n39 - ابو الفضل\r\n40 - ابو الفيض فيضى ، فياضى\r\n41 - ابو القاسم تسترى\r\n42 - ابو القاسم كشميرى ، آخوند\r\n43 - ابو القاسم سمنانى\r\n\r\n","description":"","footnote":"","page_name":" 715 ","page_number":715},
  {"content":"\r\n\r\n44 - ابو القاسم حايرى\r\n45 - ابو القاسم نجفى ( بمبئى )\r\n46 - ابو المعالى ، سيّد\r\n47 - احسان على بهيك‌پورى\r\n48 - احفاد الحسين\r\n49 - احمد تهتهوى ملا\r\n50 - احمد شيخ ، ديوبندى\r\n51 - احمد ميرزا\r\n52 - احمد ، سيد لكنهوى\r\n53 - احمد ، سيد ، علامه هندى\r\n54 - احمد كبير ، سيد\r\n55 - احمد بن حسين خوافى ( امانت خان )\r\n56 - احمد الشيخ مهذب الدّين ، حيدرآبادى ، بصرى\r\n57 - احمد ربيعى ، شيخ ، احسايى\r\n58 - احمد جزايرى\r\n59 - احمد بهبهانى\r\n60 - احمد الجوهرى المكى\r\n61 - احمد نظام الدّين\r\n62 - احمد بن محمّد شيخ بن مكى\r\n63 - احمد ، شيخ ، شروانى يمنى\r\n64 - احمد بن سيد محمّد هادى\r\n65 - احمد حسن كاظمينى\r\n66 - احمد حسين زنگىپورى\r\n67 - احمد حسين وليدپورى\r\n68 - احمد حسين امروهوى\r\n69 - احمد حسين سنديولى\r\n70 - احمد حسين سرسوى\r\n71 - احمد حسين خان\r\n72 - احمد حسين ، صدر الافاضل\r\n73 - احمد رضا برستى\r\n74 - احمد رضا سرسوى\r\n75 - احمد رضا موسوى\r\n76 - احمد على ، اسكردو\r\n77 - احمد على ، شيخ برستى\r\n78 - احمد على ، ميرزا هندى\r\n79 - احمد على ، ميرزا امرتسرى\r\n80 - احمد على سيد محمّدآبادى\r\n81 - احمد على مفتى\r\n82 - اخلاق حسين ، حافظ\r\n83 - ارشاد حسين\r\n84 - ارشاد حسين ، مشهدى\r\n85 - اسحاق خان ، مؤتمن الدوله\r\n86 - امير مظفر على\r\n87 - اسماعيل بلگرامى\r\n88 - اشرف حسين عظيم‌آبادى\r\n89 - اشرف على بلگرامى\r\n90 - اشفاق حسين\r\n91 - اصغر حسين\r\n92 - اصغر حسين زنگىپورى\r\n93 - اعجاز حسين ، حاجى امروهوى\r\n94 - اعجاز حسن بدايونى\r\n95 - اعجاز حسين ، مير\r\n96 - اعجاز حسين كنتورى\r\n97 - افتخار حسين\r\n98 - افضال رضا\r\n99 - اقبال رضا\r\n100 - اكبر شاه ، سيد\r\n\r\n","description":"","footnote":"","page_name":" 716 ","page_number":716},
  {"content":"\r\n\r\n101 - اكبر سيد\r\n102 - اكبر على سيد\r\n103 - اكبر مهدى سليم\r\n104 - اكرم على سيد بنارسى\r\n105 - الطاف حسين ، سراج العلماء\r\n106 - الفت حسين\r\n107 - امتياز على هستياپورى\r\n108 - امجد حسين الله‌آبادى\r\n109 - امداد امام\r\n110 - امداد حسين كاظمى\r\n111 - امداد عليخان راجه\r\n112 - امداد على ، سيد گيرانوى\r\n113 - امراؤعلى ، شيخ\r\n114 - امير حسن موسوى\r\n115 - امير حسن ، سيد غلام جبار\r\n116 - امير حسين شاه\r\n117 - امير خان ميرميران\r\n118 - امير كاظم حافظ\r\n119 - امين الدّين خان حسين\r\n120 - امير محمّد تونسوى\r\n121 - انصار حسين\r\n122 - ان‌شاءاللّه خان\r\n123 - انور حسين\r\n124 - انور شاه ( كلايه )\r\n125 - انور على حافظ\r\n126 - اولاد حسين شكوه‌آبادى\r\n127 - اولاد حسين امروهوى\r\n128 - اولاد حيدر ، فوق\r\n129 - اعظم على پنگوروى\r\n130 - احمد ملا الاعرج\r\n131 - احمد على وفاخانى\r\n132 - اولاد حسين لكنهوى\r\n133 - اولاد على\r\n134 - امتياز حسين\r\n135 - امير الدّين\r\n136 - احمد عباس\r\n137 - اظهر حسن\r\n138 - اعجاز حسين\r\n139 - امداد حسين خان\r\n\r\nب\r\n140 - باسط على\r\n141 - باقر حسين سيد\r\n142 - باقر حسين امروهوى\r\n143 - باقر حسين ، فتوانويس\r\n144 - باقر على ميرزا دهلوى ، ميرتهى\r\n145 - باقر على نجفى\r\n146 - باقر مهدى\r\n147 - ببر على\r\n148 - بديع الزمان مرشدآبادى\r\n149 - بركت على سيد ، لاهورى\r\n150 - بركت على ، بنگلورى حيدرآبادى\r\n151 - برهان نظام شاه احمدنگرى\r\n152 - بشير حسن امروهوى\r\n153 - بقا خواجه\r\n154 - بنده حسين سيد ملك العلماء\r\n155 - بنده حسن حيدرآبادى\r\n156 - بنياد على فتحپورى\r\n\r\n","description":"","footnote":"","page_name":" 717 ","page_number":717},
  {"content":"\r\n\r\n157 - بنياد على ، ممتاز الافاضل\r\n158 - بهادر شاه اول\r\n159 - بهادر عليشاه\r\n160 - بهادر على ميرزا حيدرآبادى\r\n161 - بختاور عليخان\r\n162 - بدر الاسلام ، جارچوى\r\n\r\nپ\r\n163 - پادشاه حسين ، شيخ\r\n164 - پياره ميرزا\r\n165 - پير على\r\n166 - پير محمّد ، احمدنگرى\r\n\r\nت\r\n167 - تأثير حسين\r\n168 - تراب على\r\n169 - تصدّق حسين\r\n170 - تفضل حسين خان علامه\r\n171 - تفضل حسين\r\n172 - تفضل حسين سنبهلى\r\n\r\nث\r\n173 - ثابت على شاه\r\n\r\nج\r\n174 - جان محمّد ( چهوته‌ميان )\r\n175 - جان محمّد بره‌ميان\r\n176 - جعفر دهلوى\r\n177 - جعفر ميرزا حكيم\r\n178 - جعفر بحرانى\r\n179 - جعفر حسن بدايونى\r\n180 - جعفر حسين شاه\r\n181 - جعفر حسين فدوى\r\n182 - جعفر على جارچوى\r\n183 - جمال الدّين بن فتح اللّه حيدرآبادى\r\n184 - جمال الدّين محمّد بن حسين خوانسارى\r\n185 - جمال الدّين عاملى\r\n186 - جواد حسين امروهوى\r\n187 - جواد على ميرزا لكنهوى\r\n188 - جواد على بن سيد اولاد على\r\n189 - جواد\r\n\r\nچ\r\n190 - چراغ على ، شيخ\r\n\r\nح\r\n191 - حامد حسين ، مير\r\n192 - حامد حسين لكنهوى\r\n193 - حبيب حيدر كنتورى\r\n194 - حزين محمّد على\r\n195 - حسين سيد باخدا\r\n196 - حسن بن زين العابدين\r\n197 - حسن بن دلدار على لكنهوى\r\n198 - حسن جزايرى\r\n199 - حسن بن على ( شدقم ) مدنى\r\n200 - حسن رضا ، نخبة العلماء\r\n201 - حسن عسكرى\r\n202 - حسن على بن ملا صالح مازندرانى\r\n\r\n","description":"","footnote":"","page_name":" 718 ","page_number":718},
  {"content":"\r\n\r\n203 - حسن على ، حاجى\r\n204 - حسن على ، وقار\r\n205 - حسن ميرزا لكنهوى\r\n206 - حسنو ميان حيدرآبادى\r\n207 - حسن عظيم‌آبادى\r\n208 - حسن رضا ، شمس العلماء\r\n209 - حسن يوسف\r\n210 - حسين بن شهاب الدّين العاملى\r\n211 - حسين بن شدقم مدنى\r\n212 - حسين خالص اصفهانى\r\n213 - حسين شهرت\r\n214 - حسين بن رمضان على\r\n215 - حسين مرعشى\r\n216 - حسن سيد العلماء\r\n217 - حسين آذربايجانى\r\n218 - حسين امروهوى\r\n219 - حسين صابر\r\n220 - حسين سيتاپورى\r\n221 - حسين بن عاشق على لكنهوى\r\n222 - حسين بلگرامى\r\n223 - حسين سبنهلى\r\n224 - حسين احمد بارهوى\r\n225 - حسين اصغر جونپورى\r\n226 - حسين اصغر جلالوى\r\n227 - حسين على تالپور\r\n228 - حسين عليخان بارهوى\r\n229 - حسين على بريلوى\r\n230 - حسين مهدى\r\n231 - حسين بن نور الدّين جزائرى\r\n232 - حسين على جارچوى\r\n233 - حشمت على\r\n234 - حفاظت حسين\r\n235 - حمايت حسين\r\n236 - حمد اللّه\r\n237 - حيدر حسين نكهت\r\n238 - حيدر على سنديلوى\r\n239 - حيدر عباس نجفى\r\n240 - حيدر على لكنهوى\r\n\r\nخ\r\n241 - خادم حسين ، مفتى\r\n242 - خادم حسين فيض‌آبادى\r\n243 - خادم عليخان\r\n244 - خاقان حسين\r\n245 - خدابخش\r\n246 - خورشيد حسن\r\n247 - خيرات احمد\r\n248 - خيرات على\r\n249 - خير اللّه\r\n250 - خير الدّين حيدرآبادى\r\n251 - خير الدّين الله‌آبادى\r\n\r\nد\r\n252 - دانشمند خان\r\n253 - داود على عظيم‌آبادى\r\n254 - دبير ، سلامت على\r\n255 - دلدار حسين ، مفتى\r\n256 - دلدار حسين\r\n\r\n","description":"","footnote":"","page_name":" 719 ","page_number":719},
  {"content":"\r\n\r\n257 - دلدار على ، غفران مآب\r\n258 - ديدار جهان\r\n\r\nذ\r\n259 - ذاكر حسين لكنهوى\r\n260 - ذاكر حسين بهرپلوى\r\n261 - ذاكر حسين بارهوى\r\n262 - ذاكر على جونپورى\r\n263 - ذاكر على سنديلوى\r\n264 - ذكى ، محمّد ذكى\r\n265 - ذو الفقار حسنين\r\n\r\nر\r\n266 - راجو بن حامد بخارى ( راجن شاه )\r\n267 - راحت حسين بهيك‌پورى\r\n268 - راحت حسين گوپالپورى\r\n269 - رتن سنگه زخمى\r\n270 - رجب على ارسطو جاه\r\n271 - رحم على\r\n272 - رستم على عظيم‌آبادى\r\n273 - رشيد ترابى\r\n274 - رضا بن شيخ زين العابدين شهيدى\r\n275 - رضا حسين نونهروى\r\n276 - رضا حسين كمبوه\r\n277 - رضا حسين\r\n278 - رضا حيدر\r\n279 - رسول احمد\r\n280 - رضا على ميرزا\r\n281 - رضى بن نور الدّين\r\n282 - رضى الدّين امروهوى\r\n283 - رمضان على\r\n284 - رياض بنارسى\r\n\r\nز\r\n285 - زائر\r\n286 - زكى حسين / گدا حسين\r\n287 - زنده على\r\n288 - زوار حسين نوگانوى\r\n289 - زوار عليخان\r\n290 - زيرك حسين\r\n291 - زين الدّين عالمى\r\n292 - زين الدّين ، ميرزا محسن\r\n293 - زين العابدين موسوى\r\n294 - زين العابدين بتالوى\r\n295 - زين العابدين بن حسين‌بخش\r\n296 - زين العابدين حيدرآبادى\r\n297 - زين العابدين مولتانى\r\n298 - زين العابدين خان\r\n\r\nس\r\n299 - ساجد حسين\r\n300 - ساطع ، ملا عبد الحكيم\r\n301 - سبط الحسن هنسوى\r\n302 - سبحان عليخان\r\n303 - سبط حسن جائسى ( خطيب اعظم )\r\n304 - سبط حسين ( مجتهد )\r\n305 - سبط محمّد\r\n306 - سبط نبى\r\n\r\n","description":"","footnote":"","page_name":" 720 ","page_number":720},
  {"content":"\r\n\r\n307 - سجاد حسين لكنهوى ، لدن صاحب\r\n308 - سيد سجاد حسين جونپورى\r\n309 - سراج حسين موسوى\r\n310 - سراج الدّين عليخان\r\n311 - سرفراز حسين\r\n312 - سعد اللّه سلونى\r\n313 - سعيد حسين امروهوى\r\n314 - سعيد الدّين\r\n315 - سلام على ميرزا\r\n316 - سكندر حسين\r\n317 - سلام اللّه خان\r\n318 - سلطان حسين\r\n319 - سلطان حسين\r\n320 - سلطان على\r\n321 - سيف اللّه خان تهتهوى\r\n322 - سيف اللّه ، حافظ\r\n\r\nش\r\n323 - شاكر حسين امروهوى\r\n324 - شاكر على\r\n325 - شاه عالم اول\r\n326 - شاه ميرزا لكنهوى\r\n327 - شاه نجف\r\n328 - شبّير حسين جونپورى\r\n329 - شريف آملى ، ملّا\r\n330 - شريف حسن\r\n331 - شريف حسين\r\n332 - شريف حسين بهريلوى\r\n333 - آقا شرف حسين ، بهكرى\r\n334 - شفيق حسن ، ايليا\r\n335 - شفيعا ، ملا\r\n336 - شمس الدّين ، ابو المعالى\r\n337 - شمس الدّين فقير\r\n338 - شريف الدّين بن شهيد ثالث\r\n339 - شمس الحسن\r\n\r\nص\r\n340 - صادق عليخان\r\n341 - صابر حسين\r\n342 - صادق اردوبادى\r\n343 - سيد صادق لكنهوى\r\n344 - صادق بن عباس\r\n345 - صدرا شيرازى ، لاهورى\r\n346 - صدر الدّين محمّد خان فايز\r\n347 - صغير حسن\r\n348 - صغير حسن\r\n349 - صفدر حسين لكنهوى\r\n350 - صفدر شاه\r\n351 - صفدر على شيرازى\r\n352 - صفدر حسين\r\n353 - صفدر حسين ، پيشاور\r\n354 - صفدر على رضوى دهلوى\r\n355 - صفدر على زنگىپورى\r\n356 - صفى قمى\r\n357 - صفى مرتضى\r\n358 - صولت حسين\r\n\r\n","description":"","footnote":"","page_name":" 721 ","page_number":721},
  {"content":"\r\n\r\n\r\nض\r\n359 - ضامن حسين ميرزا لكنهوى\r\n360 - ضامن حسين حايرى\r\n361 - ضامن على\r\n362 - ضياء اللّه\r\n363 - ضياء الحسن موسوى\r\n\r\nط\r\n364 - طالب حسين\r\n365 - طاهر شاه دكنى\r\n366 - طاهر آقا\r\n\r\nظ\r\n367 - ظفر حسن\r\n368 - ظفر حسن خواجه\r\n369 - ظفر عباس ، حافظ\r\n370 - ظفر مهدى جرولى\r\n371 - ظفر مهدى گهرجايسى\r\n372 - ظهور حسين ظهير الملّه\r\n373 - ظهور الدّين\r\n374 - ظهور اللّه\r\n375 - ظفر مهدى جونپورى\r\n\r\nع\r\n376 - عابد حسين ، سيد\r\n377 - عابد حسين خواجه\r\n378 - عابد حسين نوگانوى\r\n379 - عاشق حسين\r\n380 - عالم حسين\r\n381 - عاليجاه بهادر ، محمّد رضى\r\n382 - عباس حسين قارى\r\n383 - عبد الباقى نهاوندى\r\n384 - عبد الرشيد\r\n385 - عبد الحسين ( پاراچنار )\r\n386 - عبد الحسين ، سيد\r\n387 - عبد الحسين ، شيخ\r\n388 - عبد الحسين ميرزا\r\n389 - عبد الحفيظ مدراسى ، حيدرآبادى\r\n390 - عبد الرحيم بلبله ( ميرزا ، ثقةالاسلام )\r\n391 - عبد الرضا ، متين اصفهانى\r\n392 - عبد العلى شيخ الجابلقى\r\n393 - عبد العلى جونپورى\r\n394 - عبد العلى ديوكهتوى\r\n395 - عبد العلى ، شيخ هروى\r\n396 - عبد الغنى ، كشميرى\r\n397 - عبد القوى لكنهوى\r\n398 - عبد الكريم مدراسى\r\n399 - عبد اللطيف شوشترى\r\n400 - عبد اللّه ، ميرتبريزى ، مشكين رقم\r\n401 - عبد اللّه قطب شاه\r\n402 - عبد اللّه مجلسى\r\n403 - عبد اللّه بن سيد محمّد لكنهوى\r\n404 - عبد اللّه پرپيايى\r\n405 - عبد المجيد سامانى\r\n406 - عبد النبى العاملى\r\n407 - عديل اختر\r\n408 - عزيز اللّه مجلسى\r\n409 - عصمت اللّه سهارن‌پورى\r\n\r\n","description":"","footnote":"","page_name":" 722 ","page_number":722},
  {"content":"\r\n\r\n410 - عطا حسين\r\n411 - على حسن شمسى\r\n412 - علاء الدوله شوشترى\r\n413 - علمدار حسين ( پروفسور )\r\n414 - علوى خان ، معتمد الملك ( حكيم )\r\n415 - على ملا\r\n416 - عليخان مدنى\r\n417 - على همدانى ، امير كبير\r\n418 - على بن طيفور\r\n419 - على ملا ، پادشاه\r\n420 - على سيد ، سلطان العلماء\r\n421 - سيد على بلگرامى\r\n422 - على ، سيد بن غفران مآب\r\n423 - سيد على شاه ، رضوى\r\n424 - سيد على مولوى پير على\r\n425 - سيد على فيض‌آبادى\r\n426 - سيد على ميران‌پورى ، ميرلكنهوى\r\n427 - سيد على حايرى\r\n428 - سيد على جعفرى\r\n429 - سيد على صدر الافاضل\r\n430 - على ابراهيم ، نواب\r\n431 - على نجفى شيخ ، بلتستانى\r\n432 - على اصغر\r\n433 - على اظهر نظام‌آبادى\r\n434 - على اظهر ، فخر الحكماء\r\n435 - على اكبر پانىپتتى\r\n436 - على اكبر بن سلطان العلماء\r\n437 - علىبخش\r\n438 - على جواد بن سيد محمّد ، زنگىپورى\r\n439 - على جواد صدر الافاضل\r\n440 - على حسن جايسى ( مجتهد العصر )\r\n441 - على حسين زنگىپورى\r\n442 - على حسين لكنهوى ، زين العلماء\r\n443 - على حسين امروهوى\r\n444 - على حسين ابراهيم‌آبادى ( مجتهد )\r\n445 - على حسين ( كهجوه )\r\n446 - على حيدر\r\n447 - على حيدر طباطبايى ، نظم\r\n448 - على داور ، صدر الافاضل\r\n449 - على رضا ، تجلّى\r\n450 - على رضا مخدوم‌پورى\r\n451 - على رضا بهيك‌پورى\r\n452 - على رضا\r\n453 - على شريف لكنهوى\r\n454 - على شير قانع تتوى\r\n455 - عباس ميرزا\r\n456 - عبد الهادى\r\n457 - عبد الشكور\r\n458 - عبد الوالى عزلت\r\n459 - عبد الهادى\r\n460 - على ضامن نونهروى\r\n461 - على ضامن زيدى\r\n462 - على ضامن\r\n463 - على عادل شاه بيجاپورى\r\n464 - سيد على عسكر شاه\r\n465 - على غضنفر\r\n466 - على ميان كامل لكنهوى\r\n467 - على قاسم ، نواب\r\n\r\n","description":"","footnote":"","page_name":" 723 ","page_number":723},
  {"content":"\r\n\r\n468 - علىگل استرآبادى\r\n469 - على محمّد معروف به مولوى چهبن\r\n470 - على محمّد ، تاج العلماء\r\n471 - على محمّد شاد عظيم‌آبادى\r\n472 - على نقى سامانى\r\n473 - على سجاد\r\n474 - على عبّاد\r\n475 - عسكرى حسن امروهوى\r\n476 - عطا حسين\r\n477 - عصمت اللّه\r\n478 - علاء الملك\r\n479 - سيد على بن سيد هاشم\r\n480 - على سجاد مبارك‌پورى\r\n481 - على نقى لكنهوى\r\n482 - على ثامن\r\n483 - على نقى داعىپورى\r\n484 - على نقى شاه\r\n485 - على نقى حيدرآبادى\r\n486 - عماد الدّين الحجازى\r\n487 - عماد الدّين لاهورى\r\n488 - عمار على\r\n489 - عنايت على سهارن‌پورى\r\n490 - عنايت اللّه شيرازى\r\n491 - عنايت اللّه قاينى\r\n492 - عنايت عليشاه بخارى\r\n493 - عوض ميرزا\r\n494 - عيسى بن حسين نجفى\r\n\r\nغ\r\n495 - غازى ، ميرزا ، لكنهوى\r\n496 - غلام اسد اللّه خان\r\n497 - غلام امجد عليخان\r\n498 - غلام الثقلين ، خواجه\r\n499 - غلامحسن لكنهوى\r\n500 - غلامحسنين كنتورى\r\n501 - غلام الحسنين\r\n502 - غلامحسين طباطبايى\r\n503 - غلامحسين جونپورى\r\n504 - غلامحسين بنگلورى حيدرآبادى\r\n505 - غلامرضا\r\n506 - غلام السيدين ، خواجه\r\n507 - غلام عباس\r\n508 - غلام عباس ، الحاج ميرزا\r\n509 - غلام حيدر شاه\r\n510 - غلام صادق\r\n511 - غلام محمّد\r\n512 - غلام مهدى ، مدراسى\r\n513 - غلام نبى اللّه احمد خان بهادر ، مجتهد\r\n514 - غنى نقى زيدپورى\r\n515 - غياث كمال شيرازى\r\n516 - غلامحسين دكنى\r\n517 - غلام‌رسول مبارك‌پورى\r\n518 - غلامرضا\r\n519 - غلام عباس مبارك‌پورى\r\n520 - غلام قاسم\r\n521 - غلامعلى كاتهياوارى\r\n\r\n","description":"","footnote":"","page_name":" 724 ","page_number":724},
  {"content":"\r\n\r\n\r\nف\r\n522 - فتحعلى فيض‌آبادى\r\n523 - فتح اللّه شيرازى\r\n524 - فتح محمّد عباسى جونپورى\r\n525 - فخر الدّين احمد خان معروف به ميرزا جعفر\r\n526 - فدا حسين\r\n527 - فدا حسين ، شيخ\r\n528 - فرج اللّه شوشترى\r\n529 - فرحت حسين\r\n530 - فرمانعلى\r\n531 - فضل على\r\n532 - فضل على ، ملّا فضلى\r\n533 - فضل اللّه انجو ، شيرازى\r\n534 - فقير اللّه لاهورى ( ملا )\r\n535 - فياض حسين ، ايوبى\r\n536 - فياض عليخان\r\n537 - فيض محمّد مكهيالوى\r\n\r\nق\r\n538 - قادر حسين مدراسى\r\n539 - قاسم آقا\r\n540 - قاسم على بحرينى\r\n541 - قاسم على حيدرآبادى\r\n542 - قدير الدوله عظيم‌آبادى\r\n543 - قليچ بيگ ، شمس العلماء\r\n544 - قمر الزمان\r\n545 - قمر حسين امروهوى\r\n546 - قمر الدّين اورنگ‌آبادى\r\n\r\nك\r\n547 - كاظم حسين نوگانوى\r\n548 - كاظم حسين لكنهوى\r\n549 - كاظم على لكنهوى\r\n550 - كرامت حسين كنتورى\r\n551 - كرامت على جونپورى\r\n552 - كرم حسين بلگرامى\r\n553 - كرم حسين زنگىپورى\r\n554 - كفايت حسين ، حافظ ، علامه\r\n555 - كلب باقر نصيرآبادى ، مجتهد\r\n556 - كلب مهدى\r\n557 - كلب حسين ، عمدة العلماء\r\n558 - كلّو ، فيض‌آبادى\r\n559 - كمال الدّين ، موهانى\r\n560 - كاظم شمشاد\r\n561 - كلب تقى\r\n562 - كلب حسن\r\n563 - كلب حسين پاروى\r\n\r\nگ\r\n564 - گلشن على\r\n\r\nل\r\n565 - لطف حسين نحوى\r\n566 - لطف عليخان بهكّرى\r\n567 - لقا على حيدرى\r\n\r\nم\r\n568 - مجتبى حسن\r\n\r\n","description":"","footnote":"","page_name":" 725 ","page_number":725},
  {"content":"\r\n\r\n569 - مجد الدّين\r\n570 - محبوب على شاه\r\n571 - محرم على نوگانوى\r\n572 - محسن على شاه سبزوارى\r\n573 - محسن تهتهوى\r\n574 - محسن نواب\r\n575 - ملا محمّد يزدى\r\n576 - محمّد بن محمّد حنيف\r\n577 - محمّد هگلوى\r\n578 - محمّد ، سيد محمّدآبادى\r\n579 - محمّد ، سيد موهانى\r\n580 - محمّد ، كامل ، شهيد رابع\r\n581 - محمّد بن عبد العلى\r\n582 - محمّد صاحب جونپورى\r\n583 - محمّد ، سيد ، سلطان العلماء\r\n584 - محمّد اخبارى\r\n585 - محمّد اخبارى ، ميرزا\r\n586 - محمّد ، سيد ، فخر العلماء\r\n587 - ميرزا محمّد فيض‌آبادى\r\n588 - محمّد ، سيد ، وزير\r\n589 - محمّد ، سيد ، سونىپتى\r\n590 - محمّد ، سيد ، نجفى ، هندى\r\n591 - محمّد ، سيد ، رضوى اكبرآبادى\r\n592 - محمّد شيخ ، شوشترى\r\n593 - محمّد سجاد\r\n594 - محمّد ، سيد ككرولوى\r\n595 - محمّد ، سيد ، كشميرى مجتهد\r\n596 - محمّد ، سيد ، معروف به ميرن صاحب\r\n597 - محمّد ، سيد دهلوى\r\n598 - ميرزا محمّد بن اسحاق تسترى\r\n599 - محمّد سيد بن باقر بخارى لكنهوى\r\n600 - محمّد بن تاج الدّين حسن اصفهانى\r\n601 - محمّد ، مير\r\n602 - محمّد بن على شيخورى\r\n603 - محمّد بن على عاملى شامى\r\n604 - محمّد بن على حسينى كشميرى\r\n605 - محمّد بن مهن الجزايرى\r\n606 - محمّد بن نجم العلماء\r\n607 - محمّد بن على ، ابن خاتون\r\n608 - محمّد بن شرف الدّين\r\n609 - محمّد سيد امروهوى\r\n610 - محمّد ابراهيم ( فردوس مكان )\r\n611 - محمّد ابراهيم حسين پانىپتى\r\n612 - محمّد ابراهيم بن على حسن زنگىپورى\r\n613 - محمّد احمد سونىپتى\r\n614 - محمّد احمد فيض‌آبادى\r\n615 - محمّد اسماعيل ديوبندى\r\n616 - محمّد اعجاز حسن بدايونى\r\n617 - محمّد اكبر شميم\r\n618 - محمّد اكبر شاه\r\n619 - محمّد اكبر چكركوتى\r\n620 - محمّد امين ايلج‌پورى\r\n621 - محمّد امين گوپالپورى\r\n622 - محمّد باقر ( بيجاپورى )\r\n623 - محمّد باقر مشهدى\r\n624 - محمّد باقر طباطبايى\r\n625 - محمّد باقر لكنهوى\r\n\r\n","description":"","footnote":"","page_name":" 726 ","page_number":726},
  {"content":"\r\n\r\n626 - محمّد باقر دهلوى\r\n627 - محمّد باقر بن سلطان العلماء\r\n628 - مبارك حسين كنبوه\r\n629 - محمّد اصغر\r\n630 - محمّد احمد امروهوى\r\n631 - محمّد باقر واعظ\r\n632 - محمّد باقر بن غلام عباس\r\n633 - محمّد باقر بن ابو الحسن رضوى ( مجتهد )\r\n634 - محمّد باقر بمبئى\r\n635 - محمّد باقر بن گل‌محمد شاه\r\n636 - محمّد باقر لندى\r\n637 - محمّد باقر عليخان مشّاق\r\n638 - محمّدبخش قريشى\r\n639 - محمّد حسن تاتاپورى\r\n640 - محمّد مرتضى زيدى\r\n641 - محمّد تقى مبارك‌پورى\r\n642 - محمّد تقى ، ممتاز العلماء\r\n643 - محمّد تقى بن دلدار على\r\n644 - محمّد تقى بن محمّد ابراهيم\r\n645 - محمّد تقى نقوى\r\n646 - محمّد تقى امين العلماء\r\n647 - محمّد تقى تهرانى\r\n648 - محمّد جان\r\n649 - محمّد جعفر كشميرى\r\n650 - محمّد جعفر بن ابو الحسن\r\n651 - محمّد جعفر زيدى\r\n652 - محمّد جعفر حسن\r\n653 - محمّد جواد لكنهوى\r\n654 - محمّد جواد كراروى\r\n655 - محمّد جواد حسين ممتاز الافاضل\r\n656 - محمّد جواد كشميرى\r\n657 - محمّد جواد عبد الرسول\r\n658 - محمّد حسن نبيرهء شيخ شهيد ثانى\r\n659 - محمّد حسن قتيل\r\n660 - محمّد حسن على خيرپور\r\n661 - مير محمّد حسن\r\n662 - محمّد حسن امروهوى\r\n663 - محمّد حسن بن سيد حسين لكنهوى\r\n664 - محمّد حسن قاضى\r\n665 - محمّد حسين كنتورى\r\n666 - محمّد حسين مرشدآبادى\r\n667 - محمّد حسين لكنهوى\r\n668 - محمّد حسين گريان\r\n669 - محمّد حسين حيدرآبادى\r\n670 - محمّد حسين جزايرى حيدرآبادى\r\n671 - محمّد حسين كهماچى\r\n672 - محمّد حسين بحر العلوم علن\r\n673 - محمّد حسين آزاد\r\n674 - محمّد حسين مجتهد محقق هندى\r\n675 - محمّد حسين نوگانوى\r\n676 - محمّد حسين جعفرى\r\n677 - محمّد حسين بن سيد محمّد هادى\r\n678 - محمّد حسين نجفى\r\n679 - محمّد حسين نجفى\r\n680 - ميرزا محمّد خليل\r\n681 - محمّد داود\r\n682 - ميرزا محمّد زكى لكنهوى\r\n\r\n","description":"","footnote":"","page_name":" 727 ","page_number":727},
  {"content":"\r\n\r\n683 - محمّد حسن ، صدر الافاضل\r\n684 - محمّد حسين ، جونپورى\r\n685 - محمّد داود مبارك‌پورى\r\n686 - محمّد رضا نجفى بلتستانى\r\n687 - مير محمّد رضا استرآبادى ، پيشواى دكن\r\n688 - محمّد رضا كشميرى ، آخوند\r\n689 - محمّد رضا لكنهوى\r\n690 - محمّد رضا فلسفى\r\n691 - محمّد رضا لاهرپورى\r\n692 - محمّد رضا بنگش\r\n693 - محمّد رضى\r\n694 - مير محمّد رضا عدل\r\n695 - محمّد رضى\r\n696 - محمّد رفيع باذل\r\n697 - ميرزا محمّد رفيع لكنهوى\r\n698 - محمّد سبطين بن تفضل حسين\r\n699 - محمّد سبطين سرسوى\r\n700 - محمّد سجاد بنارسى\r\n701 - ملا محمّد سعيد اشرف مازندرانى\r\n702 - محمّد سعيد جونپورى\r\n703 - محمّد سعيد ، سعيد الملّة ، الحاج\r\n704 - محمّد سيادت امروهوى\r\n705 - محمّد شبّر\r\n706 - محمّد شريف نجفى\r\n707 - محمّد شكوه\r\n708 - محمّد صادق بن سلطان العلماء\r\n709 - محمّد شريعت ، شيخ\r\n710 - محمّد صادق ، قاضى\r\n711 - محمّد صادق لكنهوى\r\n712 - محمّد صالح ، مير\r\n713 - محمّد صالح رضوى\r\n714 - محمّد طاهر بن ابو الحسن\r\n715 - محمّد عادل كانپورى\r\n716 - محمّد عادل رضوى\r\n717 - مير محمّد عاقل\r\n718 - محمّد عاقل\r\n719 - محمّد زكريا\r\n720 - محمّد سليمان شاه تيمورى\r\n721 - محمّد عوض جونپورى\r\n722 - محمّد عبادت امروهوى\r\n723 - محمّد عباس ، مفتى\r\n724 - محمّد عباس شروانى\r\n725 - محمّد عباس ( پاراچنار )\r\n726 - محمّد عباس ، بلتستانى\r\n727 - محمّد عسكرى جونپورى\r\n728 - محمّد عسكرى لكنهوى\r\n729 - محمّد عسكرى امروهوى\r\n730 - محمّد عسكرى شاه ، كشميرى\r\n731 - محمّد عسكرى امروهوى\r\n732 - محمّد على مشهدى\r\n733 - محمّد على ، مرشدآبادى ، دكنى\r\n734 - ميرزا محمّد على دانا بن محمّد سعيد ، اشرف\r\n735 - ميرزا محمّد على لكنهوى\r\n736 - ميرزا محمّد على لكنهوى\r\n737 - محمّد على ، قائمة الدّين\r\n738 - محمّد على حسن شمس\r\n739 - محمّد على بن صادق\r\n\r\n","description":"","footnote":"","page_name":" 728 ","page_number":728},
  {"content":"\r\n\r\n740 - مير محمّد على\r\n741 - محمّد على لكنهوى\r\n742 - محمّد على حيدرآبادى طبسى\r\n743 - محمّد على ، مهاجر كربلا\r\n744 - محمّد على مدّاح ، آقا\r\n745 - مفتى محمّد على ، مجتهد\r\n746 - محمّد عليخان ، مير عمدو\r\n747 - محمّد عمر خان ( صولت‌رامپورى )\r\n748 - محمّد قاسم بيجاپورى ، هندو شاه\r\n749 - محمّد على كربلايى\r\n750 - محمّد عميد\r\n751 - محمّد عوض الله‌آبادى\r\n752 - محمّد غوث شاه\r\n753 - محمّد قاسم كشميرى\r\n754 - محمّد قاسم الله‌آبادى\r\n755 - محمّد ظهور\r\n756 - محمّد مرتضى لكنهوى\r\n757 - مفتى محمّد قلى\r\n758 - محمّد قلى خان ، حاجى\r\n759 - محمّد كاشف\r\n760 - محمّد كاظم ، اخبارى\r\n761 - محمّد كاظم بن نجم العلماء ( مجتهد )\r\n762 - محمّد كاظم\r\n763 - محمّد مجتبى\r\n764 - محمّد محسن زنگىپورى\r\n765 - محمّد محسن اعظم گرهى\r\n766 - محمّد مرتضى ، نونهروى\r\n767 - محمّد مرتضى بن سيد حسن على\r\n768 - محمّد مرتضى ، پرفسور\r\n769 - محمّد مصطفى ، ميرآقا ( مجتهد )\r\n770 - محمّد موسى لكنهوى\r\n771 - محمّد مقيم قزوينى\r\n772 - محمّد مقيم ، كشميرى\r\n773 - محمّد موسى\r\n774 - مير محمّد مؤمن ، پيشواى اعظم\r\n775 - مير محمّد مؤمن عرشى\r\n776 - محمّد مؤمن ، شيرازى\r\n777 - محمّد مهدى ، موسوى\r\n778 - محمّد سعيد گرمرودى\r\n779 - محمّد مهدى بن سيد هادى\r\n780 - محمّد مهدى ، اديب\r\n781 - محمّد مهدى بهيك‌پورى\r\n782 - محمّد مهدى كشميرى\r\n783 - محمّد مهدى كشميرى\r\n784 - مولوى محمّد نصير ( بن زين الدّين مكّى )\r\n785 - محمّد نصير ، نصير الملّة\r\n786 - محمّد مختار\r\n787 - محمّد مهدى ميرزا لكنهوى\r\n788 - محمّد نظير\r\n789 - محمّد هادى\r\n790 - محمّد هاشم\r\n791 - مظفر حسين\r\n792 - محمّد هادى صلحا\r\n793 - محمّد هادى ( ميرزا )\r\n794 - محمّد هادى لكنهوى\r\n795 - محمّد هادى بن آغا مهدى\r\n796 - محمّد هارون زنگىپورى\r\n\r\n","description":"","footnote":"","page_name":" 729 ","page_number":729},
  {"content":"\r\n\r\n797 - محمّد هاشم زنگىپورى\r\n798 - محمّد هدايت حسين\r\n799 - محمّد هدايت على نجفى\r\n800 - محمّد - يحيى\r\n801 - محمّد يسين\r\n802 - محمّد جونپورى ، ملا\r\n803 - محمود گيلانى\r\n804 - محمود على\r\n805 - مختار احمد ، خواجه\r\n806 - مدد على سيتاپورى\r\n807 - مردا كشميرى ، ملا\r\n808 - مرتضى شريفى ، مير\r\n809 - مرتضى بن مسلم\r\n810 - مرتضى ، اخبارى ، سيّد\r\n811 - مرتضى اصولى ، سيد\r\n812 - مرتضى بن سلطان العلماء\r\n813 - مرتضى شاه بن مهدى شاه\r\n814 - مرتضى حسين حايرى\r\n815 - مرتضى حسين امروهوى\r\n816 - مسرور حسن\r\n817 - مرتضى حسين جگرانوى\r\n818 - مشرف عليخان لكنهوى\r\n819 - مشرف على سيتاپورى\r\n820 - مظفر على ، خواجه\r\n821 - مظاهر احمد\r\n822 - مظفر عليخان\r\n823 - مظهر اعلى بنارسى\r\n824 - مظهر حسن ، حافظ\r\n825 - مظهر حسن سهارن‌پورى\r\n826 - ميرزا معزّ الدّين ، ميرزا فخرا ، قمى\r\n827 - مقبول احمد ، حاجى\r\n828 - مقرّب عليخان زاير ، حاجى\r\n829 - مكرم حسين ، مجتهد\r\n830 - ممتاز حيدر\r\n831 - منصب على ، غازىپورى\r\n832 - منوّر على\r\n833 - منوّر على ، ممتاز الافاضل\r\n834 - ميرمؤمن ادايى يزدى\r\n835 - مهدى شوشترى\r\n836 - مهدى بن غفران مآب\r\n837 - مهدى شاه ، حاجى\r\n838 - ملا مهدى ، استرآبادى ، مازندرانى\r\n839 - مهديبن محمّد كشميرى لكنهوى\r\n840 - مهدى بن باقر ، نصيرآبادى\r\n841 - مهدى خطايى ، لاهورى\r\n842 - محمّد حيدر\r\n843 - محمّد مهدى حسن\r\n844 - محمّد يوسف جعفرى\r\n845 - مظفر حسن بنارسى\r\n846 - مهدى حسن بن مولوى بنياد على\r\n847 - مهدى حسين ، حيدرآبادى\r\n848 - مهدى على بن نجف على رضوى\r\n849 - منور حسين\r\n850 - مهربان على سيتاپورى\r\n851 - ميرزا جان ، عظيم‌آبادى\r\n852 - مير عالم\r\n853 - منصب على\r\n854 - مير نواب\r\n\r\n","description":"","footnote":"","page_name":" 730 ","page_number":730},
  {"content":"\r\n\r\n\r\nن\r\n855 - ناصر بن حسين ، نجفى\r\n856 - ناصر حسين جونپورى\r\n857 - ناصر حسين ، ناصر الملّة\r\n858 - ناظر حسن\r\n859 - ناظر حسين ، شيخ\r\n860 - نبىبخش\r\n861 - ناصح رضوى\r\n862 - نثار حسين عظيم‌آبادى\r\n863 - نثار حسين سيتاپورى\r\n864 - نجف على مير ، فيض‌آبادى\r\n865 - نجف على بن روشن على\r\n866 - نجف على نونهروى\r\n867 - نجف على بن غلامعلى\r\n868 - نجم الحسن ، نجم العلماء\r\n869 - نذر محمّد\r\n870 - نظام الدّين حسين\r\n871 - امير نظام الدّين دشتكى\r\n872 - نظر حسن\r\n873 - نظير الحسن ، فوق\r\n874 - نعمت حسين عمرى ، جونپورى\r\n875 - نعمت اللّه آقايى\r\n876 - نعمت خان عالى ، ميرزا محمّد\r\n877 - نثار على ، سراى ميرى\r\n878 - نوربخش ، سيد مير محمّد\r\n879 - نور حسين ، دكتر\r\n880 - نور الدّين جزايرى لكنهوى\r\n881 - نور اللّه نعيم الدّين\r\n882 - نور اللّه شوشترى ، شهيد ثالث ، قاضى\r\n883 - نياز حسن\r\n884 - نذير احمد ، خير اللّه‌پورى\r\n885 - نرهو ، مولوى\r\n\r\nو\r\n886 - والاجاه بهادر ، نيشابورى\r\n887 - وجاهت حسين ، ناظم\r\n888 - وزير على\r\n889 - وزير حسن\r\n890 - وصى حيدر\r\n891 - وصى حيدر كراروى\r\n\r\nه\r\n892 - هادى نقوى\r\n893 - هاشم عرف جهان شاه دهلوى\r\n894 - هجو ، ميرزا\r\n895 - هدايت حسين\r\n896 - هدايت اللّه شوشترى\r\n897 - هزبر على\r\n\r\nى\r\n898 - ياد على ، نصيرآبادى\r\n899 - يوسف حسين مجتهد\r\n900 - يوسفعلى اخبارى\r\n\r\n","description":"","footnote":"","page_name":" 731 ","page_number":731},
  {"content":"\r\n . \r\n","description":"","footnote":"","page_name":" 732 ","page_number":732},
  {"content":"\r\n\r\n\r\nمستدركات مطلع انوار\r\n\r\nآقا حسن ( قدوة العلماء ) ص 46 - 45\r\nدر شرح زندگى وى كه پس از وفاتش در مجلّهء « اصلاح » ( سال 33 ، شمارهء 5 ، ص 69 ، جمادى الاولى 1348 ه ق ) به چاپ رسيده ، تاريخ ولادت وى ، 6 ربيع الاول نوشته شده است .\r\n\r\nابرار حسين پاروى ص 49 - 48\r\nدر دوران تحصيلات من « * » ، مولانا ابرار حسين پاروى مدرّس مدرسهء سليمانيه در پتنه بود و مراسم دههء اربعين را در منزل مرحوم خان بهادر سيد احمد على خان عليم در مغل‌پوره برگزار مىكرد .\r\nفرزند وى ، مولوى سيد مرتضى حسين ، از فارغ التحصيلان مدرسهء ناظميه و مدتى امام جماعت در موشى ( تانزانيا ) بود . وى در حال حاضر در مدرسهء ناظميه لكنهو به تدريس مشغول است .\r\n\r\nابو الحسن گوپال‌پورى ص 61\r\nشرح احوال پدرم را كه در مطلع انوار چاپ شده است ، من نوشته بودم ، ولى وقتى خواستم « شجرهء طيبه » را بنويسم ، ( در آن ، سوانح حيات علماى خانواده‌ام را گرد آوردم ) و تاريخهاى متعدد و احوال گوناگون را براساس يادداشتهاى پدرم تغيير دادم . بنابراين ، شرح زندگى وى در زير دوباره آورده مىشود :\r\nمولانا حكيم سيد ابو الحسن فرزند سيد مقبول حسين در سال 1306 ه ق / 1888 م به دنيا آمد . او از قصبهء گوپال‌پور ، در بلوك سارن معروف به سيورن استان بهار ، ( هند ) بود . در كودكى والدين خود را از دست داد و تحت كفالت عمويش سيد محبوب حسين بزرگ شد . تحصيلات ابتدايى را در وطنش تمام كرد و بيشتر فارسى خواند و سپس به كهجوه رفت و در آنجا با مشورت مرحوم الحاج موسوى سيد محمد نقى ، ميزان و منشعب را خواند . دوباره به وطن بازگشت و كتابهاى ابتدايى عربى را خواند . پس از آن به لكنهو رفت و وارد مدرسهء سلطان المدارس شد و ازآنجا مدرك « صدر الافاضل » گرفت . جناب باقر العلوم سيد محمّد باقر طاب ثراه ، جناب هادى اعلا سيد محمد هادى طاب ثراه و جناب مولانا سيد محمد رضى طاب ثراه از اساتيد او بودند . در اين زمان ، از حكيم سيد مظفر حسين علم طب را فراگرفت . از نوشته‌ها و گفته‌ها مىتوان حدس زد كه او در حدود 1908 م به لكنهو رفته باشد . وى در سال 1919 م فارغ التحصيل شد .\r\nجناب حكيم سيد مظفر حسين در سال 1920 م / 18 ربيع الاول 1339 ه ق اجازهء طب ( مجوز استفاده از مدرك طب ) را به وى اعطا كرد .\r\nجناب باقر العلوم طاب ثراه در دوران تحصيلات مولانا حكيم ، فرزندانش جناب مولانا سيد محمد ( رئيس سلطان المدارس ) و مولانا سيد على ( رئيس سلطان المدارس ) طاب ثراهما را براى تعليم و تربيت ، به او سپرد .\r\nمولانا حكيم پس از به پايان رساندن تحصيلات در سلطان المدارس ، به دستور جناب باقر العلوم ، براى تعليم و تربيت فرزندان مرحوم جناب حاجى سيد محمد حسن ( رئيس سوهاندى - آگره ) به آگره رفت و تا دو سال همان جا مقيم بود .\r\nوى در سال 1922 م / 1341 ه ، به دعوت مولانا سيد محمد شبر طاب ثراه ( مدرّس اعلى مدرسهء ناصريه - جونپور ) به جونپور رفت و همان جا مطب باز كرد .\r\nسه سال بعد در سال 1925 م / 13 رجب 1344 ه ق ، وقتى مولانا محمد مصطفى جوهر به مقام مدرّس اعلى\r\n\r\n\r\n","description":"","footnote":"\r\n( * ) - در « مستدركات » هرجا اين تعبير آمده است ، مراد نگارندهء آن يعنى سيد سعيد اختر رضوى است .\r\n","page_name":" 733 ","page_number":733},
  {"content":"\r\n\r\nمدرسهء عباسيه در پتنه رسيد ، او را به عنوان معاون خويش به پتنه دعوت كرد . او نخست در يچهم دروازه مطب باز كرد ، ولى در ژانويه 1934 م كه ساختمان مدرسه براثر زلزله در دولى گهات خراب شد و مدرسه به گلزار باغ انتقال يافت ، وى نيز مطب خود را به گلزار باغ منتقل كرد . در 21 مه 1940 م هم‌زمان با آغاز تعطيلات گرما ، مدرّسان مدرسه به علت اينكه تقريبا شش ماه حقوقشان را دريافت نكرده بودند ، همگى استعفا كردند و بدين سبب مدرسه تعطيل شد .\r\nمولانا حكيم براى مدتى در سيورن مطب داشت و در سال 1942 م به عنوان امام جمعه و جماعت به پلور ضلع بستى رفت . در سال 1948 م در پى فوت برادر بزرگش ، سيد لطيف حسين براى حفظ املاك وى به وطن برگشت و مرا به جاى خودش به پلور فرستاد .\r\nدر سال 1949 م او همراه با همسرش براى زيارت به عراق و ايران رفت . بيست سال بعد در دسامبر 1969 م آنان به دارالسلام سفرى داشتند و در سال 1971 م هر سه نفر ، يعنى ابو الحسن گوپال‌پورى همراه با همسر و فرزندش ، به حج مشرف شدند و پس از حج به وطن بازگشتند .\r\nمولانا حكيم با هزينهء خود ، در وطن عيدگاه ساخت كه آن را من در سال 1408 ه ق دوباره تعمير كردم . از ديگر خدمات وى ساخت يك پل بود . وى همچنين در هنگام اقامت در پلور ، براى ساختن مسجد جامع آنجا كمك شايانى كرد ، و منارهاى آن را من ساختم .\r\nسرانجام وى در 6 ذىالحجه 1394 ه / 21 دسامبر 1974 روز شنبه ساعت چهار و ربع بعد از ظهر ، دار فانى را بدرود گفت و ساعت يازده روز بعد ، به خاك سپرده شد .\r\n\r\nميرزا ابو طالب اصفهانى ص 68 - 67\r\nدر شرح احوال وى ، تطبيق تاريخهاى ميلادى با تاريخهاى هجرى قمرى افزوده مىگردد :\r\n1 ) ابو طالب در سال 1166 ه مطابق با 3 - 1752 ميلادى در لكنهو به دنيا آمد .\r\n2 ) در سال 1213 ه ق / 1798 ميلادى به لندن رفت .\r\n3 ) در سال 1218 ه ق / 4 اوت 1803 م به كلكته برگشت .\r\n4 ) در سال 1220 ه ق / 6 - 1805 م درگذشت .\r\nاين تاريخها از كتاب پروفسور سيد اطهر عباس رضوى با عنوان :\r\n A SOCIO - INTELLECTUAL HISTORY OF THE ITHNA - ASHARI SHI'IS IN INDIA ( VOL II ) \r\n( تاريخ اجتماعى - علمى شيعه اثنى عشرى در هند ، جلد دوم ) ، نقل گرديد .\r\nمن سفرنامه ميرزا را به زبان فارسى در كتابخانهء بريتانيا در لندن همراه با ترجمهء انگليسى آن مطالعه كردم و پس از مقايسهء آن با اصلش به اين نتيجه رسيدم كه هرجا دربارهء انگليسيها انتقاد شده است ، آن را تغيير داده و يا حذف كرده‌اند .\r\nدر سفر وى به لندن ، رچردسن او را در آنجا به عنوان « شاهزاده ابو طالب » معرفى كرد و مقامات عالىرتبه براى او احترام قائل بودند . در آن زمان ، جرج سوم ديوانه شده بود ، ولى وليعهد وى جرج چهارم ، كه به عنوان نايب‌السلطنه امور كشور را اداره مىكرد ، ميرزا ابو طالب را به كاخ خود دعوت كرد .\r\n\r\nابو القاسم نجفى ، ( بمبئى ) ص 81\r\nنام جانشين و فرزند وى شيخ محمد حسن نجفى بود و من اين را خود مىدانم و در دهها تصانيف وى ديده مىشود ، درحالىكه در مطلع انوار ( صفحات 81 و 550 ) ضمن شرح حال وى ، شيخ محمد حسين نوشته شده كه اشتباه است .\r\n\r\nاحمد شيخ ، ديوبندى ص 84\r\nمؤلف مطلع انوار در فهرست تصانيف وى از كتاب « اسرار الهدى جواب انوار الهدى » نام برده و تصريح دارد كه « اسرار الهدى » را در اختيار داشته است .\r\nدر اينجا به علتى ، مؤلف مطلع انوار دچار اشتباه شده است . در سال 1322 ه ق چاپخانهء تصوير عالم در لكنهو كتابى با عنوان « صراط مستقيم » ، تأليف مرحوم حاج غلام على اسماعيل را به چاپ رسانده و در آخرين صفحهء اين كتاب ،\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nفهرست كتب چاپ‌شدهء شيعه را كه از آن چاپخانه مىتوان تهيه كرد ، افزوده بود . در آن فهرست ، دو نام زير وجود داشت كه عينا نقل مىشود :\r\nانوار الهدى اردو ، تصنيف مولوى شيخ احمد اثنى عشرى ،\r\nنجم الهدى اردو بجواب اسرار الهدى ، تأليف مولوى نجم الدّين حسين . مؤلف جواب هر جمله را از كتب اصل تسنن داده است .\r\nمن « صراط مستقيم » و « نجم الهدى » هر دو كتاب را دارم . نجم الهدى در سال 1311 ه در چاپخانهء دبدبه حيدرى در آگره چاپ شد و آن كتاب در سال 1893 م در اجمير به اتمام رسيد . مؤلف آن خان بهادر سيد نجم الحسن نقوى الجائسى ، بازرس راجپوتانه بود . در آغاز آن نوشته شده كه سيد جوهر على ، از اهل تسنن ، اسرار الهدى را در رد اهل تشيع نوشت و اين ، جواب آن است . ( نجم الهدى مشتمل بر 274 + 4 صفحه است ) .\r\nالذريعة ( ج 1 ) و طبقات اعلام الشيعة ( ج 2 ) ، انوار الهدى را تأليف شيخ احمد ديوبندى دانسته‌اند و نيز در الذريعة ( ج 21 ) ضمن معرفى معيار الهدى فى رد اظهار الهدى مىنويسد كه اظهار الهدى تأليف يك نفر از اهل تسنن در جواب انوار الهدى است . افتخار على نيز در جواب آن ، معيار الهدى را تأليف كرد .\r\nدر اينجا يادآور مىشود كه ابتدا مولوى جهانگير خان شكوه‌آبادى در جواب معيار الهدى ، يك رساله نوشت و سپس رسالهء ديگرى با عنوان « تذكرة الخلفا المعروف به اخبار الهدى » چاپ و منتشر كرد . بعدا در جواب اين مولوى ، افتخار على « تنوير الهدى » را نوشت كه جلد اول آن در 6 شعبان 1314 ه ق به اتمام رسيد و چاپخانهء يوسفى در دهلى آن را در 98 صفحه به سال 1316 ه ق به چاپ رساند .\r\nجناب شيخ احمد ديوبندى هم در جواب اظهار الهدى ، « شمس الضحى لرد اظهار الهدى » را نوشت كه در چاپخانهء يوسفى دهلى در 348 صفحه به تاريخ اوت 1900 م چاپ و منتشر شد . در اين كتاب ، مؤلف را مرحوم و مغفور اعلى اللّه مقامه نوشته است .\r\nدر پايان كتاب مرحوم سيد ذاكر حسين ، « ترجمهء نهج البلاغة » ، با عنوان « نيرنگ فصاحت » آگهى تبليغ كتابهاى بسيارى است كه در آن فهرست عناوين انوار الهدى در يك صفحه و نيم آمده است . از اين فهرست برمىآيد كه مرحوم شيخ احمد ديوبندى پس از اختيار مذهب تشيّع ، مسائل امامت و خلافت و بطلان تسنن را در اين كتاب تأليف كرده است . در آخرين صفحهء آن نوشته كه مولوى جهانگير خان در رد انوار الهدى ، ابتدا اظهار الهدى را نوشت و سپس براى تكميل آن ، بدر الدجى را تأليف كرد . در جواب اين دو كتاب ، شيخ احمد ديوبندى شمس الضحى را نوشت .\r\nدر خود مطلع انوار پس از دو صفحه ، در تأليفات علامه هندى سيد احمد ، از كتابى با عنوان « ازهار الهدى در رد اسرار الهدى » نام مىبرد كه از آن برمىآيد اسرار الهدى ، تأليف اهل تسنن بوده است .\r\n2 - در مطلع انوار نام دوّمين تأليف شيخ احمد ديوبندى ، بدر الدجى ذكر شده است ، ولى مولوى امير الدّين در كتابش با عنوان فلك النجاة ، بدر الدجى را در شمار كتابهاى اهل تسنن ، تأليف مولوى جهانگير خان شكوه‌آبادى ، آورده است .\r\n( ر . ك : فلك النجاة ، ج 2 ، چاپ دوم ، سال 1369 ه ق / 1950 م )\r\nيادداشت : نام مؤلف نجم الهدى در خود كتاب ، سيد نجم الحسن نقوى نوشته شده ، ولى در آگهى تبليغ كتاب صراط مستقيم ، سيد نجم الدّين حسين است و در الذريعة ( ج 24 ) ، فقط نجم الدّين آمده است . به نظر نگارنده ، امكان ندارد شخص مزبور ، اول معروف به سيد نجم الدّين حسين باشد ، ولى پس از اختيار مذهب تشيّع ، نامش را سيد نجم الحسن گذاشته باشد .\r\n\r\nاحمد - شيخ ، شروانى يمنى ص 98\r\nدر شمار تصانيف وى از دو كتاب منهج البيان ( عربى ، چاپى ) و الشافى فى العروض و القوافى ياد شده ، كه به نظر مىرسد اشتباه در كتابت رخ داده است . نام كتاب بايد منهج البيان الشافى فى علمى العروض و القوافى ( عربى ، چاپى ) باشد ( الذريعة ) .\r\n\r\n","description":"","footnote":"","page_name":" 735 ","page_number":735},
  {"content":"\r\n\r\n\r\nاحمد حسين امروهوى ص 101\r\nدر الذريعة ( ج 15 ) ، نام پدرش رحيم على آمده است .\r\n\r\nاحمد حسين خان ص 103\r\nوى در ديباچه تاريخ احمدى ، تعداد تصانيف خويش را 38 عنوان نوشته است . به علاوه الذريعة از كتابى ديگر با عنوان « عقد الجواهر » هم ياد كرده است .\r\n\r\nاعجاز حسن حاجى امروهوى ص 116\r\nنام وى سيد اعجاز حسين امروهوى است و وى شاگرد و داماد منشى محمد عباس بود . هم‌زمان دو شخص زندگى مىكردند يكى وى و ديگرى شيخ اعجاز حسن بدايونى .\r\nسيد شبير حسن امروهوى فرزند وى بود و در الذريعة از او به عنوان مصنف دست كم پنج اثر نام برده شده است .\r\n\r\nاولاد حسين ، شكوه‌آبادى ص 134\r\nنام كتاب وى كه در الذريعة آمده « نوادر الربوبية » است ، نه « انوار الربوبية » . وى كتابى ديگر به نام « قتال النصاب » هم دارد . ( الذريعة )\r\n\r\nاحمد على ، وفاخانى ص 136\r\nيك كتاب مهم وى  The Truth Revealed  ( حقيقت روشن ) است .\r\n\r\nامير الدّين ص 137\r\nفلك النجاة كتابى معروف ، نوشتهء مولوى حافظ على محمد است . وى اين كتاب را به زبان عربى نوشت و مولوى حكيم امير الدّين آن را ترجمه كرد . دومين چاپ اين كتاب در لاهور ، در سال 1369 ه ق / 1955 م ، پس از درگذشت مؤلف ، با ارجاعات و حواشى بسيار مولانا امير الدّين منتشر شد .\r\n\r\nامداد حسين خان ص 138\r\nنام وى در مجلهء الواعظ ( ژانويهء 1926 م ) ، جزو شركت‌كنندگان امتحان ساليانه درجه دوم و سوم سال 1925 م آمده .\r\n\r\nبنده حسن ، حيدرآبادى ص 146\r\nدر رساله شيعه كهجوه ، ( مورّخ فوريه 1910 م ) ، پس از نام وى ، امام جماعت حيدرآباد دكن ، ذكر شده است .\r\n\r\nبهادر شاه اول ص 147\r\nمؤلف مطلع انوار نوشته است :\r\n« وقتى براى تخت‌نشينى ( جانشينى ) به لاهور آمد ، به تمام ممالك محروسه فرمان داد كه هنگام خطبه خواندن براى نماز جمعه در مساجد ، همهء اسامى رايج شده را حذف كرده و اسامى دوازده امام را ذكر كنند . ولى پروفسور سيد اطهر عباس رضوى ( مقيم استراليا ) به نقل از نسخهء خطى تاريخ بهادرشاهى ( در كتابخانهء بريتانيا ) نوشته است كه نام و القاب دو خليفهء راشدين در خطبه باقى ماند و فقط لقب عثمان حذف شد و در القاب حضرت على عليه السّلام ، وصى ابن عمّه رسول اللّه و ابو السبطين و امام عظيم ائمه اضافه شد ، ولى بدين سبب ، همه جا را اغتشاش فراگرفت . ( ر . ك : تاريخ اجتماعى - علمى شيعه اثنى عشرى در هند ، ج 2 ، ص 40 ) .\r\n\r\nتصدق حسين ص 155\r\nسال ميلادى وفات وى 1929 م نوشته شده كه صحيح آن ، 26 مارس 1930 م است .\r\n\r\nجعفر حسين ، محمّدآبادى ، لكنهوى ص 170\r\nاز مجلهء اصلاح كهجوه ( مورّخ ذىالحجه 1336 ه ق ) برمىآيد كه مقام او پس از حضرت باقر العلوم و مولانا عابد حسين بهيك‌پورى قرار داشت ؛ يعنى وى مدرّس درجهء سوم بود .\r\n\r\nحامد حسين ، لكنهوى ص 186\r\nنويسندهء مطلع ، وطن وى را لكنهو نوشته ، اما در الذريعة ( ج 20 ) ، نام كامل وى بدين شرح آمده است : « السيد حامد\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nحسين بن السيد حسين الفيض‌آبادى الجنفورى » .\r\nوى جلد دهم بحار الانوار را به زبان اردو در 3 جلد ترجمه كرده كه به چاپ رسيده است ؛ عناوين آنها چنين است :\r\nمجالس الابرار ( شرح حال جناب سيده ) ، محاسن الابرار ( شرح حال حضرت امام حسن عليه السّلام ) و مصائب الابرار ( شرح حال حضرت امام حسين سيد الشهداء عليه السّلام ) .\r\n\r\nحسن بن دلدار على لكنهوى ص 204\r\nدر سطر آخر پس از عبارت « در جماعت سيد حسن » ، اين عبارت افزوده شود : « باشد ، بيشتر ثواب دارد يا در جماعت سيد حسين . »\r\n\r\nحسن على ، وقار ص 209\r\nنام پدرش مولوى سيد گدا حسين الحسنى الحسينى بود . نام برخى از كتابهاى متعدد وى در الذريعة و مجلهء اصلاح بدين شرح ديده مىشود :\r\nوقار سخن ( ديوان ) ؛ شجره ملعونه ؛ ساصليه سقر در جواب « فبهت الذى كفر » ؛ مسلسل ( اسلحه ) در اعتراض متعه .\r\n\r\nحسن ميرزا ، لكنهوى ص 209\r\nنام كامل وى شاه ميرزا محمد بن حسن است ، ولى وى به نام حسن ميرزا لكنهوى مشهور بود . در الذريعة نام دو كتاب از وى ديده مىشود :\r\nتحفة الاخيار ( چاپ شده ) ؛ فاضح المنكرين و ناصح الجاحدين .\r\n\r\nحسن يوسف ص 211\r\nشجره نسب وى بدين قرار است :\r\nحسن يوسف بن احمد ميرزا بن محمد ميرزا بن ابراهيم بن خيرة اللّه بن ملا مهدى كشميرى هندى حايرى .\r\nوى از نوادگان ملا على پادشاه بود . ( الذريعة ، ج 23 ) آيت‌اللّه مرعشى نجفى طاب ثراه در اجازهء خود ، از او به « زعيم الاخباريين بكربلا » ياد كرده است .\r\n\r\nحفاظت حسين ص 233\r\nوى اهل بهيك‌پور و برادر جوان‌تر مولانا سيد راحت حسين بهيك‌پورى بود . تفسيرى به نام معارف قرآن به زبان اردو نوشته است . همچنين در حدود 26 تأليف كوچك و بزرگ دارد كه بيشتر آنها غير چاپى هستند . وى پس از تكميل دورهء صدر الافاضل ، در دبيرستانى در بهار تدريس مىكرد .\r\n\r\nحيدر على ، لكنهوى ص 235\r\nاز شاگردان وى مولانا حكيم سيد محمد جواد بهيك‌پورى ، در روز جمعه ، 20 ربيع الاول 1293 ه ق ، خواندن كتاب شمس بازغه را شروع كرده بود . وى در ديوان خود دو نظم را به زبان عربى ، نقل كرده است : يكى طويل و ديگرى كوتاه .\r\nسه بيت آن بدين قرار است :\r\n . . . من الدنيا و هذى تغادر * تبدد من يهوى و ليست تغادر\r\nو ان امرأ ما دام فيها لحاسر * و من كان يرجو الربح فيها فخاسر\r\nأ تخطبها شوقا و هاتيك عاقر * و هل تمتطى الاهواء و الموت عاقر \r\n\r\nخادم حسين ، فيض‌آبادى ص 238\r\nوى در مومباسا ( كنيا ) در سال 1969 م براثر سكتهء قلبى درگذشت و در همان جا به خاك سپرده شد .\r\n\r\nخورشيد حسن ص 239\r\nپس از دريافت مدرك ممتاز الافاضل ، وارد مدرسهء الواعظين شده و موفق به انجام خدمات تبليغى گرديد . سپس به عراق سفر كرد و پس از دريافت اجازه‌هاى اجتهاد به لكنهو آمد و مدتى رئيس نور المدارس امروهه و سپس مدرّس اعلاى مدرسهء سليمانيه پتنه شد . وى پس از آن ، امام جمعه و جماعت مسجد جامع گيا شد .\r\n\r\n","description":"","footnote":"","page_name":" 737 ","page_number":737},
  {"content":"\r\n\r\n\r\nخيرات احمد ص 240\r\nمولوى سيد خيرات احمد از منطقه مردم‌خيز پالى بلوك گيا و رئيس آنجا بود . وى زبان انگليسى را ياد گرفته بود و در پتنه در دادگسترى كار مىكرد .\r\nعلاوه بر نور ايمان ، « گزيدهء مراثى » مرحوم ميرزا دبير را با عنوان « مطلع انوار » به چاپ رسانيده بود .\r\n\r\nدلدار حسين ص 246\r\nتا آنجا كه به خاطر دارم ، مولوى دلدار حسين اهل پتنه بود و مدتى در مدرسهء عباسيّهء پتنه تدريس مىكرد .\r\n\r\nذاكر حسين ، بهريلوى ص 254\r\nاز تصانيف وى « سيرت فاطمه الصديقة » و رسالهء كوچك « خونابهء اشك » است .\r\n\r\nراحت حسين بهيك‌پورى ص 258\r\nوى اصلا به آفريقا سفر نكرده بود ، بلكه در گجرات اقامت داشت و در همان جا تبليغ مىكرد . پسرش سيد خليل عباس شرح حال وى را در مجلهء « انجمن وظيفه سادات و مؤمنين » به مناسبت بيست و پنجمين سالگرد ، به چاپ رسانيده و در آنجا تاريخ وفاتش را روز پنج‌شنبه 16 ذىالقعده 1377 ه ق / 5 ژوئن 1958 م ، نوشته است .\r\n\r\nراحت حسين گوپال‌پورى ص 259\r\nشرح احوال وى در مقدمهء رسالهء توشهء آخرت ، بروشنى بيان شده كه تفصيل آن چنين است :\r\nوى در ذىالقعده 1324 ه ق به عراق رفت . در سال 1326 ه ق وقتى خبر درگذشت پدرش را شنيد به وطن برگشت ، ولى پس از يك سال ، دوباره به نجف اشرف رفت . غير از اساتيدش كه در مطلع انوار ذكر شده است ، وى از محضر اساتيد ديگرى مانند آقاى سيد حسن رشتى ، آقاى سيد حسين بروجردى ، آقاى سيد ابو الحسن اصفهانى ، آقاى شيخ محمّد ابراهيم اردبيلى و آقاى سيد احمد سبط الشيخ هم بهره برده است .\r\nدر جنگ جهانى اول به سال 1914 م به‌سختى همراه با خانواده به وطن بازگشت . وى در قريه‌اى به نام حسين‌آباد ، واقع در بلوك مونگير سكونت داشت ( در مطلع ، به اشتباه ، حيدرآباد نوشته شده است ) .\r\nيادآورى : در صفحهء 260 ، سطر 4 ، به جاى عبارت « در اين هنگام از ايالتهاى ديگر . . . وفات يافت . » ، عبارت زير جايگزين شود :\r\nدر سال 1940 م از حسين‌آباد به وطن برگشت و همان جا به تصنيف و تأليف مشغول شد . پس از درگذشت مولانا عديل اختر ، وى رياست مدرسهء الواعظين را به عهده گرفت . چهار يا پنج سال اين مسئوليت را انجام داد ، ولى به سبب مرض قند مجبور شد به وطن بازگردد و پس از چند ماه در 26 رمضان 1376 ه ق در وطن دار فانى را وداع گفت .\r\nهمچنين در مقدمهء « توشهء آخرت » ، فهرست كامل كتابهايش كه تا سال 1950 م نوشته بود ، ذكر شده است . در فهرست ، نام كتابى « الاستنصار فى حرمة الاستدبار » چاپ شده بود كه اشتباه است و نام صحيح آن « الانتصار فى حرمة الادبار » است . مهمترين تأليف وى « مرشد امت » مشتمل بر چهار جلد است كه چاپ نشده است . وى در آخرين روزهاى زندگى ، به تأليف كتاب مفصلى با عنوان علم رجال سرگرم بود .\r\nدر حدود سال 1950 م وقتى به قصد زيارت در سفر بود ، با مرحوم آقاى سيد حسين بروجردى ملاقات كرد . آقاى بروجردى از او خواست كه بعضى از كتابهاى خودش را به عربى ترجمه كند تا مردم ايران و عراق هم بهره‌مند شوند . وى پس از بازگشت از سفر ، تقريبا دوازده رسالهء خودش را كه دربارهء فقه استدلالى بود ، از اردو به عربى ترجمه كرد و آنها را يك جا با عنوان « الاثناعشريه » به چاپ سپرد و نسخه‌هايى نيز براى ايشان فرستاد .\r\nفرزندان او عبارتند از : مولانا سيد محمد ( صدر الافاضل ) ؛ مولانا سيد على قمى ؛ مولانا سيد محسن ( رياست مدرسهء الواعظين را به عهده داشت ) ؛ حكيم سيد نور اللّه .\r\n\r\nرجب على ارسطو جاه ص 263 - 261\r\nپروفسور سيد اطهر عباس در ضمن مباهله با مولوى حيدر على ، نوشته است كه وى قرار گذاشته بود كه از بالاى منار قطب بپرد .\r\n\r\n","description":"","footnote":"","page_name":" 738 ","page_number":738},
  {"content":"\r\n\r\n\r\nرسول احمد ، سيد ص 266\r\nرسول احمد فرزند سيد احمد حسين فرزند سيد لياقت حسين طبق تاريخهاى اعلاميهء مجلس چهلم وى ، در سال 1903 م به دنيا آمد . وطنش گوپال‌پور بود . پس از تحصيل ابتدايى به مدرسهء سليمانيه پتنه وارد شد و از همان جا مدرك « فاضل » گرفت و سپس تا سال 1945 م به تدريس در همان مدرسه مشغول شد . بعدا در مدرسهء ناظميه لكنهو ، مدرّس شد و تا سال 1960 م در آنجا سكونت داشت . پس از آن در گجرات ، مهوار و بهاؤنگر وظيفهء امامت جمعه و جماعت را به عهده داشت . در سال 1970 م پس از بازگشت از سفر حج و زيارت ، دوباره به مدرسهء ناظميه آمد و تا آخر عمر ، همان جا مدرّس بود . وى در پى بيمارى شديد ، به وطن بازگشت و در 14 محرّم 1399 ه ق / 15 نوامبر 1978 م درگذشت . سيد سعيد اختر رضوى بر جنازه‌اش نماز گزارد و خطبهء مجلس چهلم را هم خواند .\r\nاو شاگردهايى بىشمار داشت . من هم در تعطيلات تابستانى ، نزد وى ازهار العرب را خوانده بودم . همچنين تحت سرپرستى او درحالىكه هم‌اتاق بوديم ، در مدرسهء سليمانيه امتحان قوقانيه دادم .\r\nكتابى دربارهء فقه از وى به يادگار مانده است . فرزند بزرگش ، مولانا سيد لياقت حسين كه واعظ مدرسهء الواعظين بود ، در حال حاضر در گجرات سكونت دارد . دومين فرزند وى ، مولانا سيد لطافت حسين ممتاز الافاضل ، مدرّس مدرسهء سليمانيه در پتنه است .\r\n\r\nرضا على ، ميرزا ص 266\r\nاز تأليفات وى ، « قران السعدين فى حقوق الزوجين » در الذريعة آمده است . در كتابخانهء شخصى من ( رياض معارف ) ، چهار رساله مختصر از وى موجود است كه موضوع آنها مناظره است .\r\n\r\nزوار حسين ، نوگانوى ص 267 - 266\r\nوى در آفريقا در آروشا ( تانزانيا ) ، مومباسا ( كنيا ) ، مجنگا ( ماداگاسكار ) و جاهاى ديگر به عنوان امام جمعه و جماعت انجام‌وظيفه مىكرد .\r\n\r\nزين الدّين ، ميرزا محسن ص 274\r\nدر عنوان ، نام وى اشتباه آمده و صحيح آن زين العابدين است . در الذريعة عنوان يكى از تصانيف وى چنين است :\r\n« انتصار الحق فى الاصول و الاخبار » .\r\n\r\nزيرك حسين ص 274\r\nدر رساله شيعه كهجوه ، ( سال 8 ، شمارهء 12 ) ، لقب وى « ضياء الاسلام » آمده است .\r\nنام تصنيف وى ، ثمرة المكاشفه ، در تفسير مكاشفهء يوحنا مشتمل بر 92 صفحه است .\r\n\r\nزين العابدين ، حيدرآبادى ص 276\r\nفرزند بزرگ وى سيد نعمت اللّه موسوى در حيدرآباد تحصيلدار بود و اكنون پس از بازنشستگى در كارهاى رفاه ملّى مشغول است . فرزند دوم او سيد اسد اللّه موسوى ساكن لندن است . دخترش عروس مرحوم مولانا عديل اختر مىباشد .\r\n\r\nسبط حسن جائسى ص 285 - 283\r\nدر شمار تأليفات وى از كتاب « الكاظم » ياد شده است ، ولى اين كتاب تأليف خطيب اهل بيت نيست . « الكاظم » تأليف نواب مولوى على جواد خان ، رئيس حسين‌آباد ، واقع در بلوك مونگير است كه خطيب اهل بيت ، سبط حسن ، آن را تصحيح كرده است . اين كتاب را دارم و بر صفحهء عنوان آن نام مؤلف مانند متنهاى ديگر با جوهر سياه چاپ شده است ، ولى كلمهء سبط حسن با جوهر قرمز است . غالبا مؤلف مطلع انوار در اين‌گونه موارد ، دچار اشتباه شده است .\r\nدكتر وارث حسن در حال حاضر ، معاون آموزشى مدرسهء الواعظين است .\r\n\r\nسكندر حسين ص 295\r\nدر سطر هفتم به جاى عبارت « و در ميان گروه خوجه اثناعشرى به عنوان عضوى فعّال كار مىكرد » ، عبارت زير جايگزين شود : « وى در آنجا امام جماعت گروههاى مختلف خوجه اثناعشرى بود . »\r\n\r\n","description":"","footnote":"","page_name":" 739 ","page_number":739},
  {"content":"\r\n\r\n\r\nسلطان على ص 296\r\nوى پس از دريافت مدرك صدر الافاضل ، وارد مدرسهء الواعظين گرديد و به عنوان واعظ شناخته شد . از مجله الواعظ ، ( مورّخ دسامبر 1925 م ) روشن مىشود كه وى از سوى مدرسه براى تبليغ در منطقهء بمبئى انتخاب شده بود . وى از طرف مدرسه براى تبليغ دين به آفريقا هم فرستاده شد .\r\n\r\nشبير حسين ، جونپورى ص 301\r\nخبر انتصاب وى در مدرسهء وثيقه فيض‌آباد در مجله اصلاح كهجوه ( سال 18 ، شمارهء 4 ، ربيع الثانى 1333 ه ق ) ، چاپ شده بود . دكتر سيد اعجاز حسين مظفرپورى از شاگردان ارشد وى بود .\r\n\r\nصغير حسن ص 314\r\nاو در مسجد جامع شيعه دهلى ، كه در دروازهء كشمير بود ، امام جمعه و جماعت بود .\r\n\r\nظفر مهدى ، جونپورى ص 335\r\nوى با مولانا ظفر الحسن ، رياست جامعة العلوم جواديه هم‌كلاس بود . تا مدتى در دبيرستان حسين گنج در بلوك سارن بهار دبير اردو و فارسى بود و نيز امام جماعت حسين گنج هم بود . مدتى نيز در رانچى ( بهار ) امام جماعت بود . وى عالمى نيك سيرت و مخلص بود ، و به علت حملهء ذهنى دومرتبه حافظهء خود را از دست داده بود . در سالهاى 1957 و 1958 م در جامعة العلوم جواديه در بنارس به عنوان مدرّس كار كرد . در آخرين روزهاى زندگى در جواديه سكونت داشت و در همان جا پس از سال 1983 درگذشت .\r\n\r\nعابد حسين ، سيد ص 336\r\nبهيك‌پور در بلوك سارن واقع است و بلوك چهپره اشتباه است . اكنون بلوك چهپره به سه بخش تقسيم شده و در حال حاضر بهيك‌پور در بلوك سيوان قرار گرفته است .\r\nمولانا عابد حسين نه در مظفرنگر ، بلكه در مظفرپور در مدرسهء سليمانيه به عنوان مدرس اعلا مشغول به كار بود و ازآنجا در سال 1320 ه ق به مدرسهء سلطان المدارس دعوت شد و همان سمت مدرّس اعلا را داشت .\r\n\r\nعباس حسين ، قارى ص 341\r\nدر مجلهء اصلاح كهجوه ( سال 30 ، شمارهء 2 ، صفحهء 47 ) ، تاريخ وفات وى ، 17 محرم 1345 ه ق نوشته شده است .\r\n\r\nعبد الرشيد ص 342\r\nزادگاه وى كوپاگنج در بلوك اعظم‌گره بوده و نه گوپال گنج .\r\n\r\nعبد الحسين ، سيد ص 344 - 343\r\nمن كارت‌پستالى به تاريخ 22 / 3 / 1928 م به نام مولانا دارم كه در آن پس از نام وى ، « ملا فاضل » نوشته شده است .\r\nازاين‌رو ، معلوم مىشود كه وى مدرك ملا فاضل را از دانشگاه پنجاب كسب كرده بود .\r\n\r\nعبد العلى ، ديوكهتوى ص 347\r\nنام روستاى مولانا سيد عبد العلى ، ديوكتهيا بود نه ديوكهته و در نزديكى زنگىپور واقع است .\r\n\r\nعديل اختر ص 358 - 356\r\nسال وفات وى ، 1951 م است . تحقيق وى « وصلهء تاريخ احمدى » از طرف ادارهء تنظيم المكاتب لكنهو همراه با تاريخ احمدى به چاپ رسيده است .\r\n\r\nعلى ملا ، پادشاه ص 362\r\nالذريعة ( ج 23 ) تاريخ وفات وى را سال 1221 ه ق نوشته است .\r\n\r\nعلى ، سيد ، مولوى پير على ص 372\r\nفرزندان وى به ترتيب زير بودند :\r\nسيد محمد مهدى ، مؤلف لواعج الاحزان ؛ مولوى حكيم ، دكتر سيد محمّد جواد .\r\n\r\n","description":"","footnote":"","page_name":" 740 ","page_number":740},
  {"content":"\r\n\r\n\r\nعلى ، سيد ، فيض‌آبادى ص 374 - 373\r\nبه جاى ديوكهته ، ديوكتهيا صحيح است .\r\n\r\nعلى ، سيد ، صدر الافاضل ص 378 - 377\r\nاز مجلهء الواعظ ( مورّخ سپتامبر 1925 م ) برمىآيد كه وى از سوى مدرسهء الواعظين در سال 1922 م به كاتهياوار فرستاده شد ، در سال 1923 م به زنگبار و ازآنجا به ماداگاسكار رفت و خدمات شايانى انجام داد .\r\n\r\nعلى اظهر ، فخر الحكماء ص 381 - 379\r\n1 - از تأليفات وى ، ذو الفقار حيدر در سه جلد است . اين كتاب را من در اختيار دارم .\r\n2 - نيز از تصنيفات وى ، رسالهء تهذيب و عقل اهل سنت اشتباه است ، صحيح آن « عقل و تهذيب اهل حديث » است .\r\nدر مجلهء اصلاح ، نام كتابهاى وى كه به چاپ نرسيده چنين آمده است : تاريخ اضمحلال اسلام ، تربيت الاسلام ، بركات الشيعة ، تخلف شيخين ، اثر وقايع كربلا بر اخلاق ، سيرت الرسول ( ناتمام ) .\r\n\r\nعلى جواد بن سيد محمد ، زنگىپورى ص 383 - 382\r\nاز فرزندان وى ، سيد مرتضى است و نه مولانا سيد اتقى .\r\n\r\nعلى جواد ، صدر الافاضل ص 383\r\nوى فرزند مرحوم سيد على سجاد بود و در بهيك‌پور در بلوك سارن ( بهار ) زندگى مىكرد .\r\nوى در گلزار باغ ( و نه گلزارى باغ ) امام جمعه و جماعت بود .\r\nمدتى در بوگاندا ، در آفريقاى شرقى براى خوجهء اثناعشرى خوجه خدمت مىكرد .\r\n\r\nعلى حيدر ص 390 - 387\r\nدر صفحهء 387 سطر 12 به جاى برادر خودش ، برادران خودش نوشته شود .\r\nدر انتهاى صفحهء 389 ، دربارهء فرزند وى مولانا سيد محمد باقر ( كه مدير مجلهء صلاح بود ) ، اضافه مىگردد كه وى اكنون درگذشته است و طبق وصيت او ، كارهاى مجلهء اصلاح به مولانا محمد باقر جوراسى واگذار شده است كه فرزندش مولانا سى محمد جابر جوراسى ، مدير آن است ( او قبلا مدير الواعظ و واعظ مدرسهء الواعظين بود ) .\r\nگفتنى است كتاب « فقه الشيعة » وى ترجمهء « الصلاة عروة الوثقى » است كه در مجلهء الكلام كهجوه چاپ شده بود .\r\n\r\nعلى ضامن ، زيدى ص 395\r\nتاريخ تولد وى سال 1242 ه ق نوشته شده ، ولى در الذريعة ، سال 1244 ه ق درج شده است .\r\n\r\nعلى غضنفر ص 397\r\nدر الذريعة به يكى از تصانيف وى با عنوان « صولت غضنفريه فى رد النصارى » اشاره مىشود كه چاپ شده است .\r\n\r\nعلى محمد ، تاج العلماء ص 401 - 398\r\nدر الذريعة ( ج 4 ) كتابى به زبان فارسى از تاج العلماء در زمينهء سوانح عمرى با عنوان « تذكرة المحققين » ( چاپى ) ديده مىشود كه نام مصنف آن نوشته نشده است .\r\n\r\nعلى نقى ، داعىپورى ص 406\r\nكتابى به زبان اردو از وى با عنوان « آفتاب نيمروز فى فضائل النيروز » ( چاپى ) در الذريعة ( ج 1 ) ديده مىشود .\r\n\r\nغلام الثقلين ، خواجه ص 418\r\nخواجه غلام در ميروت وكيل دادگسترى و عضو اتحاديهء استانهاى كنگره بود . وى بر مسألهء بهره ( سود ) تأكيد بسيار داشت . در سال 1333 ه ق در ايالت ماليركوتله پنجاب ، دادستان كل بود . آن‌گونه كه از مجلهء تهافت الفلاسفة يعنى انتصار الاسلام برمىآيد ، وى همچنين مدير مجلهء « عصر جديد » بود . گفتنى است او به علت استقلال فكرى ، هميشه با علما اختلاف داشت . از مجلهء « اصلاح » ، ( سال 18 ، شمارهء 11 ، ذىالقعده 1333 ه ) معلوم مىشود كه او در 4 سپتامبر 1915 م / 23 شوال 1333 ه ق در پانىپت درگذشت . مجلهء اصلاح دربارهء وى نوشته است كه اگر اخلاق تند و غرور\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nعلمى نداشت ، فردى بىنظير بود .\r\n\r\nتأليفات :\r\n1 - رسائل حدوث ماده ( چهار جزء ) چاپ شده ؛\r\n2 - روزنامچه سياحت ( شامل وضعيت سياحت و سفر به كشورهاى عراق ، عربستان ، ايران ، جنوب روسيه ، لبنان ، سوريه ، مدينه و مصر ) ، چاپ شده در تاريخ 1330 ه ق ؛\r\n3 - اصلاح معاشرت و اسلام ؛ ( متن سخنرانى وى در نجف اشرف . ترجمهء اردوى آن از خود مؤلف نيز موجود است ) .\r\n4 - دانشجو و هدف زندگى ؛\r\n5 - رسول و اخلاق در اسلام ( براى كودكان ) .\r\n\r\nتأليفات انگليسى :\r\n1 - سياست انگلستان در ايران و پيامدهاى آن ؛\r\n2 - نامه به مسلمانان تحصيل‌كرده ؛\r\n3 - نامه سرگشاده به لرد كرزن ؛\r\n4 - مقاله‌ها .\r\nنام اين كتابها در صفحهء پايانى روزنامچهء سياحت موجود است .\r\nايشان داماد فرزند بزرگ خواجه الطاف حسين حالى بود .\r\n\r\nغلام حسنين ، كنتورى ص 420 - 419\r\nوى به نام علامه كنتورى معروف است . در شب وفات وى ماه گرفتگى روى داد و مردم آن را به عنوان غم و اندوه همگانى تلقى كردند ، درحالىكه براساس حديثى معروف از پيامبر صلّى اللّه عليه و آله اين فقط يك وهم است .\r\n\r\nغلام الحسنين ص 421 - 420\r\nاز آثار وى كتابى با عنوان « ترجمهء فلسفه هربرت اسپنسر » است . اين اثر ترجمهء كتاب هربرت اسپنسر با عنوان « فلسفهء تعليم » است . انجمن شرقى اردو در لاهور ، آن را به چاپ رساند كه نخستين كتاب منتشره توسط اين انجمن بود .\r\nدر مجلهء اصلاح ( مورّخ 1331 ه ق ) ، به كتاب وى با عنوان « تنقيد لطيف » اشاره شده است . همچنين الذريعة « الاسلام و توحيد » را به زبان انگليسى ياد كرده است .\r\n\r\nغلام السيدين ، خواجه ص 424 - 423\r\nدر شرح حال وى اين جمله افزوده مىگردد :\r\nوى عضو فعال انجمن كل وظيفه سادات و مؤمنين هند بود و در جلسهء ساليانه 1953 م كه در رامپور برگزار شده بود ، وى به عنوان رئيس جلسه انتخاب شد و مدت سه سال اين سمت را برعهده داشت .\r\n\r\nغلام حيدر شاه ص 425\r\nشاه غلام حيدر اهل حسين‌آباد واقع در بلوك مونگير بود . وى شخصى زاهد ، متقى و روحانى بود و نامش تا امروز بر سر زبانهاست . وى مدتى امام جماعت در مومباسا ( كنيا ) بود و مردم آنجا تا به امروز ، نام او را با احترام ياد مىكنند .\r\n\r\nغلام صادق ص 426\r\nمولانا سيد غلام صادق ، پسر عمو و شاگرد سيد حسن باخدا بود .\r\n\r\nغلام مهدى ، مدراسى ص 426\r\nاز مولانا غلام مهدى در ضمن شرح حال غلام امجد على خان در صفحهء 418 نيز ياد شده است .\r\n\r\nغنى نقى ، زيدپورى ص 428 - 427\r\nاز تصانيف وى ، « رسالهء فرقيه لغت قريب المعنى » است . در الذريعة عنوان آن ، اين‌گونه آمده است : « فروق اللغات فى الفرق بين المتقاربات » .\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nكتاب ديگر وى « تاج اللغات » است . دربارهء آن نوشته است كه در تاج اللغات ، بيشتر بخشهاى عربى را وى نوشته است . در الذريعة نيز همين اطلاعات داده شده است .\r\n\r\nغلام قاسم ص 429\r\nسيد غلام قاسم اهل كهجوه ، واقع در بلوك سارن بهار بود .\r\n\r\nفرحت حسين ص 436\r\nمولوى فرحت حسين بنارسى تا هنگام رفتن من به آفريقا ، يعنى نوامبر 1959 م زنده بود و در بنارس زندگى مىكرد .\r\n\r\nفرمان على ص 437 - 436\r\nمولانا فرمان على مؤسس مدرسهء سليمانيهء پتنه نبود ، بلكه پس از تأسيس آن ، وى رياست مدرسه را به عهده گرفت .\r\nدر مدرسهء ناظميه كه وى در آن تحصيل مىكرد ، خطيب اهل بيت مولانا سبط حسن و سيد محمد هارون زنگىپورى و مولانا سيد محمد داود زنگىپورى هم بودند و سؤالات ورقهء امتحان ايشان را آيت‌اللّه سيد كاظم طباطبائى و علماى ديگر نجف اشرف ترتيب داده بودند . وى در مظفرپور درگذشت .\r\nمولانا فرمان على هيچ پسرى نداشت . از تأليفات وى ، رسالهء « الولى » ( كه در آن به صورت مناظره انما وليّكم اللّه ، خلافت بلافصل امير المؤمنين را به اثبات رسانده ) در مجلهء اصلاح به چاپ رسيده است .\r\n\r\nفضل على ص 437\r\nوى در سال 1925 م ، امتحان نهايى درجهء دوم را در مدرسهء الواعظين با موفقيّت گذراند و به درجهء سوم رسيد .\r\n\r\nفضل اللّه انجو ، شيرازى ص 440 - 439\r\nنام پدرش امير فيض اللّه انجو شيرازى بود . تصنيفى از وى با عنوان « الخلود » در الذريعة ديده مىشود .\r\n\r\nفياض حسين ، ايوبى ص 441 - 440\r\nطبق مجلهء اصلاح ( مورّخ 1350 ه ق ) ، وى در 16 رجب 1350 ه ق درگذشت . تعدادى از تأليفات مهم وى در الذريعة بدين شرح است :\r\nمرآة العقول ترجمهء معالم الاصول ، البلاغ المبين ، كشف منصور در ترجمهء دعاى نور ، اعمال عاشورا و اربعين .\r\n\r\nقادر حسين ، مدراسى ص 444 - 443\r\nزندگينامهء خود نوشت ملا قادر حسين به زبان گجراتى است و من آن را مطالعه كرده‌ام . ترجمهء انگليسى آن را مؤسسه خيريه ( اوقاف ) ابراهيم در كراچى به چاپ رسانيده است .\r\n\r\nقاسم على ، بحرينى ص 445\r\nتاريخ وفات وى در مجلهء اصلاح ( مورّخ 1350 ه ق ) 13 ذىالحجه 1350 ه ق درج شده و همراه نام وى ، « مولوى حكيم » آمده است .\r\n\r\nكاظم حسين ، لكنهوى ص 453 - 452\r\nوى در مدرسهء سليمانيه پتنه تدريس مىكرد .\r\n\r\nكرامت حسين ، كنتورى ص 454 - 453\r\nدر صفحهء 454 سطر 21 پس از « مصروف مىداشت » اين جمله اضافه شود :\r\nدر مجلهء اصلاح ( سال 18 ) ديده مىشود كه در 1333 ه ق او را به عنوان دبير كنفرانس شيعه انتخاب كرده بودند .\r\n\r\nكفايت حسين ، حافظ ، علّامه ص 460 - 457\r\nدربارهء ايشان دو مسأله خيلى اهميت دارد :\r\n1 - در پيشاور « انجمن شيعه سرحد » ، تحت سرپرستى ايشان سازماندهى شد . ( مجلهء اصلاح ، سال 27 ، شمارهء 7 ) .\r\n2 - از مجلهء « الواعظ » ( مورّخ نوامبر 1925 م ) برمىآيد كه اهل تسنن براى مناظره با قاديانيها وى را انتخاب كردند ، ولى قاديانيها وارد ميدان مناظره نشدند .\r\n\r\n","description":"","footnote":"","page_name":" 743 ","page_number":743},
  {"content":"\r\n\r\n\r\nكلب باقر ، نصيرآبادى ، مجتهد ص 461 - 460\r\nاز تأليفات وى ، دلائل الخيرات ذكر شده است . از الذريعة برمىآيد كه او شرح منظوم دلائل الخيرات را هم نوشته بود كه مشتمل بر دو هزار شعر بود . همچنين نام « درة الفاخرة » در الذريعة ، « الدرر الفاخرة » نوشته شده است .\r\n\r\nكلب حسين ، عمدة العلماء ص 462 - 461\r\nبراساس مجلهء اصلاح ( سال 27 ) مولانا كبّن در حدود سال 1342 ه ق مدير مجلهء پانزده روزهء « الناطق » بود .\r\n\r\nلقاء على ، حيدرى ص 469 - 468\r\nزندگينامهء خود نوشت وى به نام « سرگذشت » در سال 1962 م از سوى مطبعه سعيدى كراچى به چاپ رسيد .\r\n\r\nمجتبى حسن ص 472 - 470\r\nدر صفحهء 470 سطر 14 ، به جاى عبارت : « در مدرسه دينيه پتنه » ، عبارت « در مدرسهء اسلاميه كهجوه بلوك سارن » صحيح است .\r\n\r\nمحمّد كامل ، شهيد رابع ص 481 - 479\r\nهمان گونه كه در نجوم السماء و الذريعة ديده مىشود ، نام پدر وى عنايت احمد بود .\r\n\r\nمحمد ، بن عبد العلى ص 481\r\nنام روستاى وى ديوكهت بود نه ديوكته .\r\n\r\nمحمّد ، اخبارى ، ميرزا ص 486 - 485\r\nوى شاگرد سيد العلماء سيد حسين بود .\r\n\r\nمحمّد ، سيد ، وزير ص 487\r\nمولانا سيد محمّد امام جمعه و جماعت در مسجد امام باندى بيگم گلزار باغ در پتنه بود . وى در آنجا با عموى مادربزرگم ، مولوى حكيم دكتر سيد محمد جواد بهيك‌پورى و شاد عظيم‌آبادى ، روابط برادرانه‌اى داشت .\r\n\r\nمحمّد احمد ، سونىپتى ص 507 - 506\r\nاز مجلهء الواعظ ( مورّخ ژانويه 1926 م ) برمىآيد كه او اصلش از سونىپت واقع در بلوك روهتك ( پنجاب ) ، و نوهء دخترى مولانا سيد عمار على ، مفسّر قرآن بود .\r\n\r\nمحمّد اعجاز حسن ، بدايونى ص 511 - 508\r\nدر محرم سال 1345 ه ق شيعه خوجه اثناعشرى قوت الاسلام ، بخش زنگبار ايشان را به زنگبار دعوت كرد . ( مجلهء اصلاح ، سال 30 ، شمارهء 7 )\r\n\r\nمحمد باقر ، بمبئى ص 522 - 521\r\nمجلهء شيعه كهجوه ( سال 8 ، شمارهء 8 ) مناظرهء كامل محمّد باقر را با احمد مسيح كه يك كشيش بود ، چاپ كرده بود .\r\nبه سبب همين مناظره ، مردمان بسيارى به مذهب شيعه ايمان آوردند .\r\n\r\nمحمّد حسين ، نوگانوى ، الحاج ص 548 - 547\r\nسيد ابو محمد فرزند محمد حسين معروف به مظاهر الحسين ، فرزند محمد حسين بود و در سال 1325 به دنيا آمد . او كتابى با عنوان « الحق » دربارهء خلافت و امامت در دو جلد به زبان اردو نوشت . جلد دوم در سال 1356 ه ق به چاپ رسيد . ( الذريعة ، ج 4 )\r\nدر الذريعة ( ج 8 ) نام اصلى دو كتاب مولانا محمّد حسين نوگانوى ، بدين شرح ديده مىشود :\r\n1 - نام ترجمهء لهوف ، « مع زردف » است .\r\n2 - نام رسالهء فدك ، « درهء حيدريه » است .\r\n\r\nمحمّد حسين ، نجفى ص 550\r\nنام وى محمّد حسن بود و محمد حسين اشتباه است و با نام آقاى نجفى معروف بود . من به خدمت وى رسيده‌ام .\r\n\r\n","description":"","footnote":"","page_name":" 744 ","page_number":744},
  {"content":"\r\n\r\n\r\nمحمد داود ص 554\r\nوى از علماى بزرگ و معروف زنگىپور ، واقع در بلوك غازىپور بود .\r\n\r\nمحمد رضى ص 559\r\nمولانا سيد محمد رضى استاد شفيق من بود و من از خاصّان وى و در خدمت ايشان بودم .\r\nشرح حال او - آن‌گونه كه از خود وى معلوم مىشود - اينكه از اول تا آخر نزد دايى خويش مولانا سيد محمّد هارون زنگىپورى كسب علم نموده بود . سپس در دانشگاه پنجاب امتحان مولوى فاضل را گذرانده ، فارغ التحصيل شد .\r\nدر مجلهء اصلاح ( مورّخ ربيع الاول 1339 ه ق ) يكى از مقاله‌هاى وى به چاپ رسيده بود و در آن نام و نشان وى اين‌گونه بود : سيد محمّد رضى مولوى فاضل ، رئيس مولويهاى دبيرستان محلهء جوهرى امام‌بارهء مهرباقر سوداگر - لكنهو .\r\n\r\nتصنيفات او عبارتند از :\r\n1 - ابطال ماديت ؛\r\n2 - سياست علويه ( در مجلهء الواعظ ، طى چند شماره ، به چاپ رسيد . )\r\n3 - سوط عذاب على المسرف المرتاب ؛\r\nاين اثر طى چند شماره در مجلهء اصلاح ( مورّخ 1345 ه ق ) ، در پاسخ به مقالهء « ردع اللهام » مجلهء سپنون ، كه در آن ، مسألهء غيبت مورد انكار واقع شده بود ، به چاپ رسيد .\r\n4 - مكالمهء شيعه و احمدى ( چاپ شده در چند شمارهء مجلهء اصلاح ) .\r\nوى علاوه بر فلسفه و منطق ، در علم كلام و ادبيات عرب هم مهارت داشت . منظومات عربى من را او اصلاح مىكرد . از « رضى عصر » ( 1370 ) سال وفات او به دست مىآيد .\r\n\r\nمحمّد سجاد ، بنارسى ص 562\r\nمولانا محمّد سجاد در مدرسهء جواديه تدريس نكرد ، بلكه مدرّس اعلى مدرسهء ايمانيه بود . او به ياد پدرش ، مولانا سيد على جواد در بنارس « جامع العلوم جواديه » را بنا نهاد . قصدش اين بود كه در اين مدرسه غير از تعليم مسائل دينى ، زبان انگليسى و متون ديگر هم آموزش داده شود تا فارغ التحصيلان براى گذران زندگى ، نيازمند ديگران نباشند ، بلكه كسب و كار ديگرى هم داشته باشند و در ضمن ، خدمات دينى را فى سبيل اللّه انجام دهند . ولى هنوز پول جمع نشده بود كه مولانا به بيمارى سل مبتلا شد ، كه آن روزها قابل درمان نبود . ازاين‌رو ، وى با همان مقدار پولى كه در دست داشت ، در سال 1928 م مركز تعليم دينى را بنا نهاد .\r\n\r\nمحمّد شبر ص 568\r\nنام وى در الذريعة ( ج 13 ) اين‌گونه نوشته شده است :\r\nسيد محمد شبر فرزند حسين فرزند محمد عابد الحسين الجونفورى .\r\nتصنيفات وى عبارتند از : شرح اصول كافى ؛ ترجمه مجالس المؤمنين ( چهار مجالس را ترجمه كرد . )\r\nفرزند بزرگ وى ، مرحوم مولانا سيد عابد الشبر كه در دانشگاه عليگره رئيس گروه دينى بود ، پس از بازنشستگى به كراچى آمد و در همان جا فوت كرد . فرزند دوم او در لندن سكونت داشت .\r\n\r\nمحمد عاقل ص 574\r\nدر سال 1940 م كه من در جامع العلوم محصل بودم ، وى دبير مدرسهء ايمانيهء بنارس بود و مسلّم بعد از سال 1942 درگذشته است .\r\n\r\nمحمد على ، حيدرآبادى ، طبسى ص 592\r\nدر الذريعة ( ج 20 ) نوشته كه وى به سال 1320 در كربلا درگذشته است .\r\n\r\nمحمد على خان ، ميرعمدو ص 595\r\nنواب الحاج محمد على خان فرزند نواب الحاج سيد محمد تقى خان فرزند نواب سيد يوسف على خان فرزند نواب سيد غلام حيدر خان فرزند نواب سيد عطاء اللّه خان مشهور به نواب سيد عبد الصمد خان بهادر بود . ( اين شجره‌نامه از\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nكتاب وى « بحور الغمه » گرفته شده است . )\r\nوى كتاب مجالس « بحور الغمه » را در سه جلد نوشت . جلد اول و دوم را در سال 1293 ه ( چاپ در سال 1296 ) و جلد سوم را در سال 1308 ه تأليف كرد . ( چاپ در 1310 ) .\r\n\r\nمحمّد عميد ص 597\r\nوى اصلا زنگىپورى بود ، اما در محمدآباد گهنه ( بلوك اعظم‌گره ) با پدرش زندگى مىكرد .\r\nوى امام جماعت مسجد به اولى در پتنه بود و در همان جا درگذشت . نام فرزندش مولانا سيد محمّد است ، نه محمّد هادى و در مدرسهء سليمانيه پتنه تا سال 1989 م تدريس مىكرد .\r\nپيش از نام محمّد ظهور ، اين مطلب افزوده شود :\r\n\r\nمحمّد طاهر ، اعظم‌گرهى ص 598\r\nمولانا سيد محمد طاهر فرزند مولانا سيد محمد مرتضى فرزند سيد على جواد طاب ثراه ، از مدرسهء ايمانيه بنارس و جامع العلوم جواديه بنارس فارغ التحصيل شده بود . او با دختر عمويش مولانا سيد محمد سجاد ، ازدواج كرد . پس از رحلت مولانا سيد مظفر حسين ، وى واعظ جامع العلوم جواديه شد و در بنارس امام جمعه بود . در همان زمان ، صدر مدرس مدرسهء ايمانيه نيز بود . ما باهم روابط حسنه داشتيم ، ولى سال وفاتش به تحقيق معلوم نيست .\r\nمولانا على جواد ( جدّ محمد طاهر ) اصلا زنگىپورى بود . سادات زنگىپورى و سادات محمدآباد گوهنه ( بلوك اعظم‌گره ) باهم نسبتهاى نسبى و خويشاوندى داشتند ، ولى مولانا على جواد از زنگىپور به بنارس منتقل شده بود . بدين جهت الآن ، به خانواده‌اش مىتوان بنارسى گفت ، يا چنانچه نسبت قديمى را در نظر بگيريم ، مىتوان زنگىپورى گفت ، ولى اعظم‌گرهى قطعا اشتباه است .\r\n\r\nمحمد كاظم ، اخبارى ص 602\r\nدر الذريعة نام مصنف « دفع المغالطه » را ( كه دربارهء عروسى قاسم است ) ، « حكيم محمد كاظم لكنهوى » نوشته است كه نشان مىدهد وى حكيم هم بوده است .\r\n\r\nمحمد مصطفى ، ميرآغا ، ( مجتهد ) ص 612 - 611\r\nمجلهء اصلاح ( مورّخ شوال 1323 ه ق ) سال ولادت وى را 1252 ه ق نوشته است .\r\n\r\nمحمد موسى ص 614 - 613\r\nاو در ويلور ( مدراس ) سكونت داشت . در سال 1964 م توسط من به تانزانيا آمد . در سالهاى 1963 م و 1964 م در آفريقا شعبهء تبليغ و كارهاى علما تحت سرپرستى من بود . من در آن زمان مولانا محمد موسى را به آفريقا دعوت كردم .\r\nنامه‌اش از ويلور ( مدراس ) آمده بود . وقتى اينجا آمد ، ابتدا به جماعت تبورا فرستاده شد . ازآنجا نيز به لندى منتقل شد .\r\nدر اواخر سال 1966 م به وطن برگشت و خبر رحلتش از ويلور نوشته و فرستاده شد . در آن نامه ، محل و تاريخ درگذشت وى ذكر نشده بود . من در مجلهء لائت ( دارالسلام ، مورّخ مارس و ژوئن 1967 م ) خبر وفات او را همراه با عكس وى چاپ كردم .\r\nمن خبر فوت شدن عيال مولانا محمد موسى را در ويلور ، در مجلهء اصلاح ( مورّخ آوريل يا مه 1994 م ) خواندم كه از آن برمىآيد خانواده‌اش تا به حال در ويلور ( مدراس - هند ) زندگى مىكنند .\r\n\r\nمير محمد مؤمن عرشى ص 620 - 619\r\nمثنوى وى با عنوان « مشاهد عرشى » ، در الذريعة ياد شده است .\r\n\r\nمحمد مهدى ، بهيك‌پورى ص 623\r\nاو پدر مادربزرگم ( جدّ مادرى ) بود . من يك رساله دربارهء شرح حال اجدادم با عنوان « شجرهء طيبه » ( كه چاپ نشد ) نوشته‌ام . در اينجا با استفاده از آن ، شرح حال وى را تكميل مىكنيم :\r\nتاريخ تولد وى 25 ربيع الثانى 1269 ه ق است كه من آن را از يادداشتهاى پدرش نقل كردم . بعلاوه شرح حال وى كه\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nدر صفحات پايانى « مواعظ المتقين » چاپ شده نيز همين‌گونه است .\r\nشرح احوال پدر وى در صفحات 373 - 372 نوشته شده و مدارج روحانى و علمى وى هويداست . بدين جهت او را « زميندار و دانش‌دوست » خواندن ، تنقيص شأن اوست . سيد محمد مهدى در شانزده‌سالگى از سايهء پدرى محروم شد .\r\nمدّتى در پتنه تحصيل كرد و سپس به لكنهو رفت . آنجا ابتدا از محضر تاج العلماء سيد على محمد و سپس از مفتى سيد محمد عباس كسب فيض كرد . كتابهاى سطح متوسطه را نزد فرزند علّامه كنتورى ، مولانا سيد تصدق حسين خوانده بود .\r\nاو پيش از سال 1306 ه به مظفرپور آمد و به مقام مدرّس اعلى مدرسهء ايمانيه ، كه آن را نواب سيد محمد تقى بنا نهاده بود ، رسيد . مسجدى كه نواب ساخته بود ، امام جماعت آن ، مولانا سيد عابد حسين بود . مولانا سيد محمد مهدى در 1320 ه ق مدرس اعلى سلطان المدارس در لكنهو شد و به آنجا رفت . پس از آن مسئوليت مسجد به عهدهء وى بود .\r\nوى دومرتبه به مشاهد مشرفه عراق سفر كرد . تاريخ نوبت اول معلوم نيست ، ولى بار دوم ، طبق نقل تذكرهء بىبها ، در سال 1307 ه ق بود . در آن سفر ، به ايران هم آمد . در سال 1321 همراه با خانواده و ديگر خويشاوندان براى حج واجب و زيارت مشاهد مشرفهء مدينه ، به حجاز مسافرت كرد .\r\nسرانجام در 24 جمادى الثانى 1348 ه ق / 27 نوامبر 1929 م هنگام نماز عشاء در وطنش ، بهيك‌پور ( نه در مظفرپور ، كه مطلع انوار مىنويسد ) درگذشت .\r\n\r\nفرزندان او عبارتند از :\r\n1 - يك دختر كه مادر مادرم بود .\r\n2 - يك پسر به نام مولوى حكيم سيد محمد سجاد كه اول در پتنه مطب داشت و سپس تقريبا در سال 1330 ه ق در مظفرپور مطب باز كرد .\r\nتأليفات او كه همه به چاپ رسيدند ، عبارتند از :\r\nزمزمة الحجاج ؛ مدينة الزيارات ( چاپ 1325 ه ق ) ؛ سواء السبيل ( چاپ 1306 ه ق ) ؛ تحفة الابرار ( فارسى ) حجة بالغه ؛ مواعظ المتقين ( عربى ) ؛ لواعج الاحزان ( دو جلد ) .\r\nوى در ادبيات عرب و فارسى ، شاگرد رشيد مفتى بود . بدين جهت در اشعار و نثرهاى فارسى و عربى مهارت كامل داشت . كتاب تحفة الابرار كه در آن به مناسبت ، اشعار و قطعات فارسى ذكر شده‌اند ، مهارت وى را آشكار مىسازد .\r\nوى در پى استجابت دعاى پدرش و كنار رفتن ابرهاى تيره و هويدا شدن هلال ماه شوال ، اين ابيات را سرود :\r\n دعاى او چو بر گردون رسيده * حجاب ابر شد از وى دريده\r\nدعا را بر فلك رفتن ضرور است * شكافد ابر گر از وى چه دور است\r\nچه حيرت شقّ ابرى او اگر كرد * كه جدّش مصطفى شقّ القمر كرد\r\nعجب نى بهر او شد ابر منشقّ * كه بهر جدّ او نه چرخ شد شق\r\nكرامتها كه از حقّش عطا شد * همه از فيض روح مصطفى شد\r\nبر ايمان هركه دارد استقامت * عجب نبود ازو خرق و كرامت \r\n\r\nمحمد مختار ص 627 - 626\r\nبراگاون گهوسى در بلوك اعظم‌گره است .\r\n\r\nمحمّد هادى ، صلحا ص 630 - 629\r\nمرحوم مولوى محمد عسكرى از احفاد مولانا محمد هادى صلحا بود كه زبدة المصائب را در چندين جلد پرحجم به زبان اردو تأليف كرده بود و مؤلف الذريعة جلد اول آن را به صورت چاپى ديده بود .\r\n\r\nمرتضى ، اخبارى ، سيد ص 640\r\nدر الذريعة ( ج 2 ) نام وى را « ابن السيد محمد الكشميرى » ثبت كرده و سال وفاتش 1235 ه ق است .\r\n\r\n","description":"","footnote":"","page_name":" 747 ","page_number":747},
  {"content":"\r\n\r\n\r\nمرتضى شاه بن مهدى شاه ص 643 - 641\r\nدر مجلهء اصلاح ( مورّخ 1323 ه ق ) ديده شده كه وى پسر عمهء باقر العلوم سيد محمد باقر طاب ثراه بود .\r\n\r\nمقبول احمد ، حاجى ص 652 - 650\r\nدر مجلهء اصلاح ( مورّخ شوال - ذىالحجه 1336 ه ق ) نوشته شده كه وى براثر بيمارى سرطان درگذشت .\r\n\r\nمقرب على خان ، زائر ، حاجى ص 654 - 653\r\nتاريخ وفات وى سوم ژانويهء 1923 م است ، همان گونه كه در مجلهء اصلاح ( مورّخ جمادى الاولى 1342 ه ق ) ثبت شده است . شرح حال كامل وى در مجلهء شيعه كهجوه ( مورّخ آوريل 1911 م ) موجود است .\r\nنام يكى از كتابهاى او در مطلع ، « عشره كامله » نوشته شده است . نام كامل آن ، « عشرة كاملة زاهرة فى عصمة العترة الطاهرة » مىباشد . نام كتاب مهم ديگر وى « شكار قابليت كاتب شده » است .\r\nوى كتاب « اليواقيت السنية الايمانية فى تكملة الحسينية القرآنية » را در شمس‌آباد بلوك آگره در ماه آوريل و مه 1915 م تأليف كرد . ناصر الملّه پس از مطالعهء كامل بر آن تقريظ نوشت . جلد اول مشتمل بر ده آيه و تقريبا در ششصد صفحهء بزرگ است و در جلد دوم بيست آيهء ديگر آمده است .\r\n\r\nملا مهدى ، استرآبادى ، مازندرانى ص 658 - 657\r\nدر صفحهء 658 ، سطر 12 « پادشاه بيگم صاحبه ، والده مرحوم نصير الدّين حيدر ، شاه اوده » نوشته است ولى در الذريعة « ام التواب منتظم الدولة » نوشته است .\r\n\r\nمظفر حسن بنارسى ص 660\r\nنامش مولانا سيد مظفر حسين بود . وى داماد مولانا سيد محمد سجاد ، مؤسس جامع العلوم جواديه بود و پس از رحلتش مرجع ( تقليد ) بنارس گرديد .\r\nدر دانشكدهء كوئنس بنارس ، مدرّس اردو و فارسى بود . واعظ جامع العلوم جواديه و امام جمعه بنارس بود . با من شفقت خاصّى داشت براى اينكه از دوستان مخلص پدرم بود ( در دوران بيمارى خودش دومرتبه مرا به جاى خودش در دانشكدهء كوئنس معرفى كرد ) . وقتى من در ژانويه 1647 بنارس را ترك گفتم ، تا آن هنگام زنده بود .\r\nفرزندان او عبارتند از : مولانا سيد محمد الحسينى ، سيد على الحسينى .\r\n\r\nناظر حسن ص 671\r\nدر سطر سوم مراد از دانشگاه ، « دانشگاه پنجاب » است .\r\n\r\nنجف على ابن غلام على ص 677\r\nدر مجلهء اصلاح ( سال 30 ، شمارهء 3 ) مىنويسد كه وى در سال 1345 ه ق در بمبئى درگذشت .\r\n\r\nنظر حسن ص 683\r\nوى در سال 1315 ه ق به زيارت مشهد مقدس مشرف شد . رحلت وى ، طبق نوشتهء نوه‌اش براى من ، در 28 رجب 1359 ه ق / 1939 م اتفاق افتاد .\r\n\r\nهادى نقوى ص 709 - 708\r\nدر رابطه با تأليفات :\r\n1 - نام رسالهء در رد نصارى ، در الذريعة ( ج 8 ) ، « دفع شبهات مكناتن » آمده است .\r\n2 - الذريعة نام رساله‌اى در رد نصارى ( در جواب نامهء كشيش آگره ) را السيف القاطع نوشته است .\r\n\r\n\r\n","description":"","footnote":"","page_name":" 748 ","page_number":748}
  ]