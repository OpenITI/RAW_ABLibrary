[
  {"content":"\r\n\r\nمنطق نوين\r\nمشتمل بر :\r\nاللمعات المشرقيه فى الفنون المنطقيه\r\nتأليف صدر الدين محمد بن ابراهيم قوامى شيرازى متوفى بسال 1050 هجرى\r\nبا ترجمه و شرح\r\nدكتر عبدالمحسن مشكوة الدينى\r\nمؤسسه انتشارات آگاه\r\nتهران : 1362\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nمنطق نوين\r\nاللمعات المشرقيه فى الفنون المنطقيه\r\nصدر الدين محمد قوامى شيرازى\r\nعبدالمحسن مشكوة الدينى\r\nانتشارات آگاه\r\nخيابان انقلاب ، روبروى دبيرخانهء دانشگاه تهران\r\nچاپ اول اين كتاب در بهار يكهزار وسيصد و شصت و دو در چاپخانهء افست مروى به پايان رسيد .\r\nتيراژ : 5500 نسخه\r\nحق چاپ محفوظ است\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\nآنچه در اين مجموعه است\r\n1 - مقدمه مترجم و شارح صفحه پنجم\r\n2 - فهرست مطالب كتاب صفحه سيزدهم\r\n3 - رساله « اللمعات المشرقيه » صفحه 2\r\n4 - ترجمه رساله « اللمعات المشرقيه » صفحه 42\r\n5 - شرح و توضيح اصل و ترجمه كتاب صفحه 102\r\n6 - فهرست موضوعات و مطالب به ترتيب حروف هجائى صفحه 683\r\n7 - فهرست اعلام و اشخاص صفحه 695\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n . \r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nبسم اللّه الرّحمن الرّحيم\r\n\r\nمقدمه مترجم و شارح\r\nمرتبهء علم و درجهء فضل و بزرگوارى مصنف اين رساله صدر الدين محمّد بن ابراهيم بن يحيى قوامى شيرازى معروف بصدر المتالهين و ملا صدرا مشهورتر و مقامش برتر از شرح و بيان است و به همين مقدار بايستى اكتفا نمود كه او احياكنندهء آثار و ناقد افكار فلاسفهء بزرگ اسلامى و مجدّد بلكه بانى فلسفهء تازه‌اى است . زيرا مقاصد گذشتگانرا به خوبى توضيح و تشريح و براساس محكمى مستدل و ثابت و حشو و زوايد كلامشانرا ساقط و عقايد پراكندهء قدما را كه در ظاهر متضاد و متناقض بوده با دقت‌نظر توجيه و تفسير و نقادى نموده و با يكديگر توفيق و التيام داده است و با اين عمل حكمتى متين و فلسفهء نوينى بجهانيان و اهل حقيقت عرضه داشته است .\r\nآراء علمى و فلسفى او جامع بين حكمت استدلالى مشاء و ذوق و مشرب اشراق و رمز و اشارات اهل تصوف و عرفان است .\r\nبهترين معرف هركسى منشئات و آثار قلم او مىباشد كه نماينده و نمونه‌اى از نوع فكر و درجهء فهم و استعداد شخص است و كسى كه بخواهد بمقام شامخ اين فيلسوف عاليقدر پى ببرد بايستى بمطالعهء كتب و آثار او بپردازد .\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nآثار و مصنفات اين بزرگوار بيشمار است و همه بر عظمت قدر و رفعت مقام و دقت و قوت‌نظر و وسعت فكر و نبوغ فهم و ذكاوت و استعداد خارق العادهء او دلالت دارد .\r\nيكى از مصنفات اين مدقق عاليمقام رسالهء اللمعات المشرقيه فى الفنون المنطقيه است كه در عين وجازت و اختصار يكى از بهترين نفايس آثار و داراى مزايا و امتيازات بسيار است ، و از جملهء امتيازات آن امورى است كه ذكر مىشود :\r\n1 - اين رساله خلاصهء اصول و قواعد منطق است و در عين اختصار چيزى از مسائل منطقى در آن فروگذار نشده است و به همين جهت خود مصنف در مقدمهء رساله گفته است « اصولى هديه مىدهم كه راه بسط و تحقيق و بحث و تفصيلرا براى خواننده ميگشايد »\r\n2 - علاوه بر مسائل متداول كه در ساير كتب منطق نوشته شده است نكاتيكه نتيجهء دقت‌نظر و آراء مختص به خود مصنف عظيم الشأن است در اين رساله ايراد گرديده و از جمله شرط وحدت حمل در تناقض و تفاوت سالبة المحمول با سالبهء محصله و معدوله . توضيح اينكه گفته‌اند سالبه وجود موضوع نميخواهد و حال آنكه هيچ قضيه‌اى چه سالبه يا موجبه باشد بدون تصور موضوع و وجود ذهنى طرفين حكم منعقد نمى شود و علاوه بر آنها دقت‌هاى فلسفى خود را از قبيل توضيح شبههء معدوم مطلق و مجهول مطلق و اشاره‌اى بوحدت حقه حقيقيه و تحقيق در اينكه وجود لازم ذهنى و عينى ماهيت است . اصالت و تشكيك در حقيقت وجود و بيان مشاركت حد و برهان بنحو دقيقى كه اختصاص به خود او دارد يعنى قاعده عقل بسيط و قاعده بسيط الحقيقة كل الاشياء كه همهء اين\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nمطالب بعضى را صراحتا و قسمتى را بطور رمز و اشاره و اختصار در اين رساله بيان نموده است بنابراين رسالهء نامبرده نمونه‌اى از جميع افكار اين فيلسوف است و همين امر دليل بر قطعى بودن صحت انتساب اين رساله بصدر الدين است .\r\n3 - از مزاياى اين رساله آنست كه مسائل منطقى را با بيانى محكم و مستدل و با ذكر دليل ثابت نموده است .\r\n\r\nسبب نام‌گذارى كتاب و عناوين فصول آن\r\nمصنف اين رساله مطابق روشيكه در كتب فلسفى خود دارد در اينجا نيز در عين اينكه مسائل منطقى را بسبك و روش اهل تحصيل و مانند ساير كتب منطقى بيان نموده بيشتر بمشرب اشراق توجه دارد و به همين جهت نام كتابرا « اللمعات المشرقيه » و عنوان بابهاى آن را « اشراق » و فصولشرا لمعه قرار داده است و آن را در نه اشراق كه هريك مشتمل بر چند لمعه است مدوّن ساخته .\r\nاين رساله بسبك كتاب حكمت الاشراق نوشته شده و در بعضى از موارد با عبارات شرح حكمت الاشراق با اندك اختصار و تصرفى مطابقه دارد ، و بعضى از موارد مزبور كه از روى آن تصحيح شده در ذيل صفحات محل آن تعيين گرديده است . بعضى از عبارات كتاب اسفار نيز در اين رساله ديده مىشود و از جمله يكى از لمعات اين رساله كه با يكى دو كلمه كم و زياد با عبارت اسفار مطابقت دارد و در ذيل صفحه محل آن را در كتاب اسفار تعيين نموده‌ام بعضى از مطالب اين رساله نيز ظاهرا از شرح يا متن اشارات اقتباس گرديده و عينا با بيان آن كتاب مطابق است به اين جهت قسمتى\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nاز كلمات غيرخوانا و يا عباراتى كه به نظر ناتمام و ناقص ميرسيده از روى عبارت متن يا شرح اشارات يا شرح حكمت الاشراق بين دو هلال نوشته و تكميل گرديده و در ذيل صفحه محل اقتباس و مطابقه آن تعيين گرديده است .\r\nانتساب اين رساله به مؤلف عظيم الشان از هرجهت مسلم و متيقّن است . زيرا اولا بطوريكه اشاره شد مطالبيكه مختص به خود مصنف است در اين رساله تصريحا و تلويحا ذكر شده است و ثانيا كسى كه آشنا به اصطلاحات و سبك انشاء عبارات و مذاق علمى او باشد بدون شك اطمينان حاصل خواهد نمود كه از منشآت آن بزرگوار است .\r\nمثلا علاوه بر يكى از لمعات اين كتاب كه عينا با عبارت اسفار مطابق است جمله « ان اخذت الفطانة بيدك » كه در مقدمه اين رساله آورده شده در صفحه 65 سطر 5 كتاب اسفار نيز عينا مذكور است و باز تعبير از عقيده مختار خود به مذهب منصور از مختصات او است . در آخر لمعه 6 از اشراق چهارم و چند جاى ديگر آورده شده و در كتاب اسفار و كتب ديگرش نيز بسيار است .\r\nفاضل محقق و دانشمند عاليقدر آقاى محمد تقى دانش‌پژوه در يادنامه ملا صدرا صفحه 109 اين رساله را جزء مؤلفات او ذكر كرده و نامش را تنقيه نوشته‌اند قسمتى از عبارت ايشان اين است « التنقيه در منطق به عربى داراى عنوانهاى لمعه و بروش متأخران و رسالهء خوبى است . »\r\n\r\nسبب اقدام به طبع رساله\r\nاين رساله تاكنون بچاپ نرسيده و نسخه‌اى از آن چندين سال\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nقبل بدست اينجانب افتاده و از رويش نسخه‌بردارى نمودم و چند چيز مرا وادار به نشر اين رساله نمود :\r\n( اولا ) با همهء مزايائيكه در اين رساله موجود است پنهان داشتن اين گنجينهء پربها از نظر اهل فضل و كمال ، الحق و الانصاف كارى بس خطا مينمايد .\r\n( ثانيا ) بواسطهء اختصار و جامعيت اين رساله براى تدريس و ضبط قواعد و مطالعه يك دوره كامل منطق در مدت كمى بسيار مناسب است .\r\n( ثالثا ) يكى از اساتيد بزرگ و راهنمايان عاليمقدار دانشگاه تهران نيز امر و اشاره بطبع و نشر اصل كتاب فرمودند .\r\n\r\nترجمه كتاب\r\nفهم جملات و عبارات اين رساله كه در نهايت فشردگى . و اختصار است قدرى مشكل به نظر ميرسد و براى همه‌كس بخصوص براى مبتديان قابل استفاده نيست به اين جهت ترجمه گرديد تا با مراجعهء به آن مطالب اصل به خوبى درك شود ، در ترجمه سعى كامل به عمل آمد كه حتى المقدور از حدود اصل تجاوزى نشده و با عين عبارت قابل تطبيق باشد باينجهت اگر در بعضى از موارد جملات غيرسليس به كار برده شده باشد از جهت رعايت امانت در ترجمه است كه وظيفه هرمترجمى مىباشد و كسى كه وارد كار ترجمه باشد مطلع است كه اين كار بخصوص در مورد متون فنى و موجز تا چه حدى مشكل است .\r\n\r\nاقدام بشرح كتاب\r\nعلاوه بر ترجمه از جهت اينكه فهم مقاصد كتاب بدون مراجعه بكتب مبسوط ممكن نيست شرح مفصلى بر آن افزوده گرديد و براى\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nتوضيح مطالب بكتب خود مصنف از قبيل تعليقات شفا و تعليقات حكمت الاشراق و كتاب اسفار و مآخذ خود مصنف كه متن و شرح حكمت الاشراق و متن و شرح منطق اشارات است و كتب ديگر مراجعه شده است .\r\n\r\nترتيب و تنظيم مطالب شرح\r\nحتى المقدور در ترتيب مطالب شرح پيروى از متن شده است و فقط در چند مورد رعايت ترتيب متن نشده از جمله اقسام قضايا كه مواد قياس و استقراء و تمثيل ميباشند با صناعات خمس مخلوط است و چون اين مبحث دو قسمت مستقل هستند از يكديگر مجزا شده و قضايا در بخش دوم و صناعات در بخش سوّم ذكر گرديده‌اند .\r\nحتى المقدور كوشش به عمل آمده كه ترجمه و شرح با سبك روان و عبارات سهل و ساده كه خالى از تعقيد بوده و بفهم همه‌كس نزديك باشد نوشته شود و به اين جهت تنظيم بيشتر مطالب با روش متداول در كتب ديگر اختلاف دارد .\r\nدر چند مورد كه مطالب مشهور منطقى به نظر نگارنده خالى از اشكال نبوده پس از توضيح رأى مشهور نظر شخصى بعنوان پيشنهاد عرضه گرديده است .\r\nتوضيحات و مطالبيكه از كتب ديگر اقتباس شده در اغلب موارد مراجع آن نامبرده شده‌اند و بيشتر جاهائى كه اشاره‌اى بمأخذ نشده نتيجه نظر خود نگارنده است بخصوص در قسمت مادى منطق كه اهتمام بيشترى در تطبيق و مقايسه اقسام قضايا به عمل آمده و اين كار ابتكارى\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nو بدون سابقه است و صحت اين مدعى با مقايسه بكتب ديگر ثابت خواهد گرديد .\r\nفهرست مختلطات اشكال چهارگانه و طبقه‌بندى آنها و بسيارى از مطالب ديگر هرچند كه از محتويات كتب استنباط گرديده ليكن استنتاجى است كه خود نگارنده بدست آورده است .\r\n\r\nشماره‌گذارى مطالب شرح\r\nشماره‌گذارى مطالب شرح براى دو نتيجه است :\r\n( اولا ) توضيحاتيكه مربوط بموارد مخصوص از متن است بتوسط شماره ترتيبى مخصوص به سهولت يافته مىشود .\r\n( ثانيا ) فهرست الف‌بائى كه در آخر نوشته شده موارد توضيح اصطلاحات و مطالبيرا كه در چند جا بيان گرديده به سهولت بدست مىدهد و به اين جهت فهرست مزبور بمنزله فرهنگ مستقلى براى اصطلاحات منطقى مىباشد .\r\n\r\nشماره‌هاى فرعى\r\nبعضى از مطالبيكه تحت يك شماره عنوان گرديده گاهى داراى فروعى مىباشد كه مربوط باصل مطلب است به اين جهت چند شماره فرعى اضافه شده و شماره‌هاى اصلى در طرف راست و فرعى در طرف چپ مميز قرار گرفته است .\r\n\r\n« راهنمائىهاى لازم براى سهولت استفاده از شرح »\r\nشرح مزبور بطوركلى راجع به بيان فروع و توضيح و ذكر مثال براى مطالب رساله است و از حدود مطالب متن كمتر جائى تجاوز\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nشده است ولى در عين حال مطالب بطور آزاد بيان گرديده و بدون مراجعه بمتن قابل استفاده است و به اين جهت كتاب مستقلى است كه براى توضيح متن نيز نافع است و يافتن شرح مربوط بمورد مخصوص بدون مراجعه به ترجمه خالى از اشكال نيست بنابراين بايستى اولا ترجمه عبارت موردنظر را يافته و شماره‌ايكه در ترجمه قيد شده در نظر گرفته و توضيح آن مطلب را بتوسط شماره مخصوص در شرح پيدا كرد .\r\nپاورقىهاى ترجمه بعلامت يك ستاره و دو ستاره مشخص گرديده تا با شماره‌هاى مربوط بشرح مشتبه نگردد .\r\nاميد است اين خدمت ناچيز كه بيشتر براى احياء آثار بزرگان اسلامى و علم قديم است در پيشگاه اهل فضل مورد قبول قرار گيرد .\r\nدر پايان از متصدى محترم مؤسسه مطبوعاتى نصر و شركاء ديگريكه با طيب‌خاطر از بذل مال و سعى و كوشش در راه اين گونه كارهاى خير دريغ نداشته و متصدى چاپ اين كتاب گرديدند فوق العاده تشكر ميكنم .\r\nهمچنين از جناب آقاى حاج مصطفى حيدرى مدير چاپخانه ، و فاضل ارجمند آقاى بهبودى كه در چاپ و تصحيح آن زحمت فراوان كشيده‌اند سپاسگزارم .\r\nعبد المحسن مشكوة الدينى\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\nفهرست مطالب كتاب\r\nمتن / ترجمه / شرح\r\nاشراق اول در ايساغوجى 43\r\nمقدمه در تعريف علم منطق / 3 / 43 / 110\r\nلمعهء اول اقسام تصديق و تصور / 3 / 44 / 117\r\nلمعهء دوم اقسام دلالت / 4 / 45 / 130\r\nلمعه سوم لفظ مفرد و مركب / 5 / 46 / 134\r\nلمعه چهارم تعريف جزئى و اقسام كلى / 5 / 47 / 142\r\nلمعهء پنجم اقسام لفظ متكثر المعنى / 6 / 47 / 151\r\nلمعهء ششم نسب اربع / 6 / 48 / 152\r\nلمعه هفتم اقسام حمل و محمولات / 7 / 49 / 158\r\nلمعهء هشتم كليات خمس / 8 / 51 / 181\r\nلمعهء نهم تعريف نوع و جنس و فصل و عرض عام و خاصه / 8 / 51 / 185\r\nلمعه دهم كلى منطقى . طبيعى . عقلى / 10 / 53 / 212\r\nاشراق دوم در اقسام قول شارح / 10 / 54 / 216\r\nلمعهء اول حد و رسم / 10 / 54 / 219\r\nلمعهء دوم تشكيل حد تام و ناقص / 54 / 221\r\nذكر موارد خطا در تعريفات / 12 / 56 / 237\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nاشراق سوم در بارير ميناس / 13 / 57 / 243\r\nمقدمه در وجود عينى . ذهنى . لفظى . كتبى / 13 / 57 / 244\r\nلمعهء اول اقسام قضيه خبريه :\r\nحمليه . متصله . منفصله / 13 / 57 / 248\r\nلمعهء دوم اقسام قضيه :\r\nشخصيه . طبيعيه . مهمله . محصوره / 14 / 59 / 265\r\nلمعهء سوم اقسام قضيه :\r\nخارجيه . حقيقيه . ذهنيه / 14 / 59 / 273\r\nلمعهء چهارم معدوله و محصله :\r\nموجبه و سالبه / 15 / 61 / 280\r\nلمعهء پنجم شرطيات مهمله و مسوره / 15 / 61 / 293\r\nلمعهء ششم اجزاء قضاياى شرطيه / 16 / 61 / 297\r\nاشراق چهارم جهت و اقسام آن / 16 / 62 / 300\r\nلمعه اول وجوب . امكان . امتناع / 16 / 62 / 304\r\nلمعه دوم تقسيم ثنائى و ثلاثى در جهات و توضيح امكان ذاتى / 17 / 64 / 323\r\nلمعه سوم بازگشت قضايا بموجبهء كليه ضروريه / 18 / 65 / 328\r\nلمعهء چهارم تناقض و شرايط آن / 19 / 67 / 337\r\nلمعهء پنجم شرط وحدت حمل در تناقض / 20 / 68 / 358\r\nلمعهء ششم عكس و اقسام و شرايط آن / 20 / 69 / 363\r\nلمعهء هفتم عكس نقيض / 21 / 70 / 387\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nاشراق پنجم در تركيب دوم « حجت » / 22 / 71 / 396\r\nلمعهء اول تعريف قياس بيان و اجزاء آن / 22 / 71 / 397\r\nلمعهء دوم تعريف يكايك اشكال قياسى / 23 / 73 / 409\r\nلمعهء سوم شرايط صحت شكل اول و ضروب نتيجهء آن / 24 / 74 / 418\r\nلمعهء چهارم شرايط صحت شكل دوم و ضروب منتتيجهء آن / 24 / 75 / 432\r\nلمعهء پنجم شرايط صحت شكل سوم و ضروب منتيجهء آن / 26 / 78 / 464\r\nلمعهء ششم قياسهاى اقترانيه شرطيه / 27 / 80 / 507\r\nحل و عقد در اشكالات وارده بر انتاج قياسهاى شرطيه و جواب آن / 29 / 82 / 525\r\nلمعهء هفتم قياسهاى استثنائى / 29 / 83 / 530\r\nاشراق ششم در قياس خلف / 30 / 85 / 549\r\nلمعهء اول قياس بسيط و مركب / 31 / 85 / 544\r\nلمعهء دوم تعريف قياس خلف و بيان اقسام آن / 31 / 85 / 550\r\nلمعه سوم قياس دور / 31 / 86 / 556\r\nاشراق هفتم در اقسام حجت : استقراء . تمثيل .\r\nقياس و مبادى هريك از آنها / 32 / 87 / 560\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nاشراق هشتم برهان / 33 / 87 / 619\r\nصناعات خمس / 33 / 88 / 615\r\nلمعهء اول مطالب تصورى و تصديقى / 34 / 90 / 629\r\nلمعه دوم برهان لمى و انى / 35 / 91 / 623\r\nلمعه سوم موضوع . مبادى و مسائل علوم / 35 / 91 / 637\r\nلمعه چهارم طريق اكتساب حد / 36 / 93 / 650\r\nاشراق نهم در مغالطه و اقسام آن / 38 / 96 / 657\r\nلمعهء اول مغالطات صورى و مادى / 39 / 97 / 661\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\nاللّمعات المشرقيّة فى الفنون المنطقيّة\r\n\r\n","description":"","footnote":"","page_name":" 1 ","page_number":17},
  {"content":"\r\n\r\nبسم اللّه الرّحمن الرّحيم\r\nالحمد للّه الّذي رفع سماء العقل الهادي إلى اصول الرّأي و فروع النقل ، و أقعده في سوق التصرّف في موادّ صور الأقيسة و كمّيّاتها ، و عناصر أمزجة الأدلّة و كيفيّاتها ، ليعتبر به نقد البراهين من زيّفها ، و يوزن مثاقيل الحجج من ميلها و حيفها ، ليأمن من النقص و الخسران ، و يحترز عن الجور و الطغيان ، فقال له   « أَلَّا تَطْغَوْا فِي الْمِيزانِ * وَ أَقِيمُوا الْوَزْنَ »   « 1 » .\r\nفويل للمعادلين من أهل الشغب و الفساد ، و المراء و السّراد ،   « الَّذِينَ إِذَا اكْتالُوا عَلَى النَّاسِ يَسْتَوْفُونَ * وَ إِذا كالُوهُمْ أَوْ وَزَنُوهُمْ يُخْسِرُونَ »   « 2 » .\r\nو الصّلوة على البراهين الباهرة ، و الحجج الظاهرة ، محمّد و آله نتاج مقدّمتي الولاية و النبوّة ، و وسائط حدود العصمة و العدالة ، و شرائط إنتاج العلم و العمل ، و الوصول إلى المبدأ الأوّل .\r\nو بعد . فإنّي مهد إليك و هاد إيّاك من المنطق إلى اصول ، منقّحا فصولها عن فضول ، فان أخذت الفطانة بيدك ، سهل عليك السبيل ، إلى البسط و التحقيق ، و البحث و التفصيل ، و اللّه الهادي إلى طريق الرشاد ، و عليه التوكّل و به الاعتماد .\r\n\r\n\r\n","description":"","footnote":"\r\n( 1 ) سورة الرحمن آيه 8 و 9 .\r\n( 2 ) سورة المطففين آيه : 3 و 4 .\r\n","page_name":" 2 ","page_number":18},
  {"content":"\r\n\r\n\r\nالإشراق الأول في إيساغوجي و فيه مقدمة و لمعات\r\n\r\nالمقدمة\r\nالمنطق قسطاس إدراكي يوزن به الأفكار - ليعلم صحيحها من فاسدها - و الفكر انتقال الذهن فيما حضر عنده من صور الأشياء - و هو المسمى بالعلم - لينتقل إذا كان على ترتيب خاص - إلى ما لا يحضر من جهة ما لا يحضر و هو الجهل - و المراد منه مجموع الانتقالين لا الذي بإزاء الحدس - و قد لا يكون الترتيب على نحو التأدية - أو فيما يتأدى عنه و هو الخطأ فاحتيج إلى العاصم .\r\n\r\n[ اللمعات 
  ]\r\n\r\nلمعة 1\r\nالعلم إما تصديق و هو الاعتقاد الراجح - سواء بلغ حد الجزم فإن طابق الواقع فيقين - و إلا فجهل مركب أو لا فظن صادق أو كاذب - و إما غيره فتصور - و قد يطلق على المعنى الشامل لهما فيرادف العلم .\r\nو كل منهما فطري و حدسي و مكتسب يمكن تحصيله من الأولين - إن لم يحصل بإشراق من القوة القدسية - و الكاسب من التصور حد و رسم و كل منهما تام و ناقص .\r\nو من التصديق قياس و استقراء و تمثيل - يعمها الحجة فلا سبيل\r\n\r\n","description":"","footnote":"","page_name":" 3 ","page_number":19},
  {"content":"\r\n\r\nإلى إدراك غير حاصل - إلا من حاصل و لكن مع التفطن للجهة التي صار لأجلها - مؤديا إلى المطلوب .\r\nفقصارى أمر المنطق أن يعرف الكاسبين - و أحوال أجزائهما و مباديهما و مراتبهما - في القوة و الضعف و الصحة و الفساد - فيجب عليه النظر في المعاني المفردة - ثم في المؤلف منها لتقدمها عليه - و في الألفاظ من حيث دلالتها على المعنى - إذ ربما يختلف باختلافها - غير مقيد بلغة دون لغة إلا نادرا .\r\n\r\nلمعة 2\r\nالدلالة لفظية و غير لفظية - و كل منهما وضعية و طبعية و عقلية .\r\nو الأولى من الأولى مطابقة إن دل اللفظ على معناه - من حيث هو معناه و تضمن إن دل على جزء المعنى - من حيث هو جزؤه و التزام إن دل على خارجه - من حيث هو خارجه به شرط اللزوم العقلي - و الأولى وضعية صرفة و الأخيرتان - باشتراك الوضع و العقل فيستلزمانها دون العكس - فمدلول لفظ الإنسان بالأولى معنى الحيوان الناطق - و بالثانية أحدهما و بالثالثة قابلية الكتابة .\r\n\r\n","description":"","footnote":"","page_name":" 4 ","page_number":20},
  {"content":"\r\n\r\n\r\nلمعة 3\r\nالدال بالمطابقة مفرد - إن لم يقصد بجزئه الدلالة على جزء معناه - أعم من أن يكون ذا جزء أو لا - و من أن يكون دالا بوجه أو لا - و من أن يكون دلالته على جزء معناه مقصودا أو لا - كهمزة الاستفهام و زيد و عبد الله و الحيوان الناطق - علمين و مركب إن كان بخلافه - و يسمى قولا فمنه تام صحيح السكوت عليه - و أحد طرفيه اسم و هو تام المعنى دون مقارنة للزمان - سواء كان عينه كأمس و أمثاله - أو لا و طرفه الآخر إما هو أو الكلمة - و هي تام المعنى مقترن بشيء من الزمان - و منه ناقص يتألف من أحدهما و الأداة - أو منهما و هي غير تام المعنى .\r\nو التام خبر و إنشاء - و الناقص تقييدي أو غيره .\r\n\r\nلمعة 4\r\nمجرد المعنى إن منع من وقوع الشركة فيه فجزئي - و إلا فكلي مستحيل أفراده - أو ممكن معدوم أو موجود منتشر - متناهيا أم لا أو واحدا حقيقيا أم لا - و الحقيقي ممتنع الباقي أم لا - و المنتشر متواطئ إن اتفق في الجميع - و مشكك إن اختلف بكمال أو نقص - أو تقدم و تأخر أو أولوية و عدمها .\r\n\r\n","description":"","footnote":"","page_name":" 5 ","page_number":21},
  {"content":"\r\n\r\n\r\nلمعة 5\r\nالمتكثر إذا اتحد معناه يسمى مترادفة - و إن تكثر فمتبائنة و المتحد المتكثر المعنى مشترك - إذا وضع للجميع و حقيقة و مجاز - إذا استعمل في موضوع له و في غيره بعلاقة - و الثاني مستعار إن كانت العلاقة مشابهة - و مرسل إن كانت دونها فإن ترك استعماله في الأول - فمنقول سواء كان الناقل شرعا أو عرفا خاصا - أو عاما فينسب إليه .\r\n\r\nلمعة 6\r\nالكليان مع تفارقهما كليا متبائنان - مرجعه إلى سالبتين كليتين - و مع تصادقهما كليا من الطرفين متساويان - كنقيضيهما مرجعه إلى موجبتين كليتين - و جزئيا من أحدهما فقط أعم و أخص مطلقا - كنقيضيهما عكسا مرجعه إلى موجبة كلية - و نقيضها و منهما أعم و أخص من وجه - مرجعه إلى موجبة جزئية و سالبتين جزئيتين - و بين نقيضيهما كالأولين تباين جزئي - مرجعه إلى سالبتين جزئيتين - .\r\nفالنسب بين الكليين أربع - و بين الجزئيين لا يجري سوى الأوليين - إلا أن يراد بالجزئي معنى آخر أي الأخص تحت الأعم .\r\n\r\n","description":"","footnote":"","page_name":" 6 ","page_number":22},
  {"content":"\r\n\r\n\r\nلمعة 7\r\nإذا قلنا ج ب فج موضوع و ب محمول - و القول حمل متواطئ و يسمى حمل على هو و هو هو - أو اشتقاق و يسمى حمل في هو و ذو هو .\r\nو الحمل إما ذاتي أولي أو عرضي متعارف - و الذاتي ما يكون الموضوع عين المحمول ذاتا و عنوانا - فإن كان بينهما فرق بالإجمال و التفصيل - فيكون الحمل مفيدا و إلا فلا .\r\nو العرضي ما يكون من أفراده - سواء كان محموله ذاتيا داخلا فيه أو عرضيا خارجا عنه .\r\nو الحمل في الأول بالذات و في الثاني بالعرض - و المحمول العرضي إما لازم في الوجودين - كزوايا المثلث للمثلث أو في العين دون الوهم - كسواد الزنجي و بالعكس ككلية الإنسان - و إما مفارق دائم أو غيره سريع الزوال أو بطيئه - كغضب الحليم و حلمه - و جميع العرضيات يخالف الذاتي في تقدمه و تقومه - و خروجها و تأخرها .\r\nو اللازم الأول مشارك الذاتي - في وجوب نسبته و عدم تعلله بأمر خارج .\r\nو قد يكون الشيء ذاتيا لأمر عرضيا لآخر - كالسواد للأسود من حيث هو أسود - و لمعروضه و كذا كل مشتق - و الموجود\r\n\r\n","description":"","footnote":"","page_name":" 7 ","page_number":23},
  {"content":"\r\n\r\nكذلك عند الجمهور .\r\nو من العرضي ما لا واسطة له إما في الثبوت - فيسمى لازما أوليا كما مر - أو في العروض فيسمى أوليا كالتعجب للإنسان - أو في الإثبات فيسمى بينا كالتغير للعالم .\r\nو مقابل كل منها يعلم بالمقايسة - فما يلحق الشيء لذاته أو لأمر يساويه - جزءا كان أو خارجا يسمى عرضا ذاتيا - و ما لا يكون كذلك يسمى عرضا غريبا - و من الأول يبحث العلوم لا من الثاني - و إلا لكان كل علم في كل علم .\r\n\r\nلمعة 8\r\nذاتي الماهية إن كان تمامها فنوع - و إن كان جزؤها فالمشترك بين مختلفة الحقائق جنس - و المختص المميز فصل و النوع حقيقي - إن كان متفق الأفراد في تمام الحقيقة - و إضافي إن كان تحت جنس و بينهما عموم من وجه - إذ الأول قد يكون بسيطا و الثاني قد يكون جنسا .\r\nو عرضي المختص خاصة و المشترك عرض عام - فالكليات خمس .\r\n\r\nلمعة 9\r\nالسائل بما هو إما أن يطلب شرح اللفظ - أو تمام الماهية مختصة كانت أو مشتركة - فيجاب بما يدل عليه أو عليهما مطابقة - و على الأجزاء تضمنا فيكون الجواب نوعا أو جنسا .\r\n\r\n","description":"","footnote":"","page_name":" 8 ","page_number":24},
  {"content":"\r\n\r\nو السائل بأي شيء إما أن يطلب ما يميز بحسب الماهية - أو بحسب العارضة فيجاب بالفصل أو الخاصة .\r\nفالنوع هو المقول على الكثرة المتفقة الحقيقة - في جواب ما هو و الجنس هو المقول على المختلفة الحقائق - في جواب ما هو فقد يكون قريبا - إن كان الجواب إذا سئل عن الماهية - و أي مشارك لها فيه واحدا أو بعيدا إن كان متعددا .\r\nو عدد الأجوبة كعدد مراتب البعد زائدا عليها - الواحد للقريب .\r\nثم الأجناس يتصاعد في عمومها إلى جنس غير نوع - و الأنواع يتنازل في خصوصها إلى نوع غير جنس - و لا بد من النهايتين إذ لا أعم من الوجود - و إن لم يكن جنسا و لا أخص من الشخص و المراتب - محصورة بينهما و المحصور متناه - و كل واحد من الأوساط جنس و نوع باعتبارين .\r\nو الفصل هو المقول على الشيء - في جواب أي شيء هو في جوهره .\r\nفإن ميز عن المشارك في الجنس القريب - فقريب و إلا فبعيد و كل مقوم لما يميزه - مقسم لما يميز عنه .\r\nو الخاصة هو الخارج المقول على ما تحت حقيقة واحدة - فقط من حيث هو كذلك في جواب أي شيء هو في عرضه - و هي شاملة و غير شاملة .\r\nو العرض العام هو الخارج المقول عليها و على غيرها .\r\nو الخاصة الحقيقية للشيء قد يكون عرضا عاما لآخر - و\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nبهذا الاعتبار لا يكون من المطالب - و إذا أخذت إضافية لم يكن بينهما فرق .\r\n\r\nلمعة 10\r\nهذه المعاني مفهوماتها منطقية - و معروضاتها طبيعية و المركب من العارض و المعروض - عقلي لا وجود له و الطبيعي فيه خلاف و الحق وجوده .\r\n\r\nالإشراق الثاني في الأقوال الشارحة\r\n\r\nلمعة 1\r\nمعرف الشيء هو المحمول عليه المفيد تصوره - و شرطه أن يكون مساويا له في الصدق - لا الأعم و لا الأخص - و أجلى منه في المعرفة لا المساوي و الأخفى .\r\nو هو في المشهور حد إن كان بالفصل - و رسم إن كان بالخاصة - و كل منهما تام إن كان مع الجنس القريب - و ناقص إن لم يكن معه .\r\n\r\n","description":"","footnote":"","page_name":" 10 ","page_number":26},
  {"content":"\r\n\r\nو ليس الغرض في الحد مجرد التميز - و إلا لحصل من العرضي - فلا يجوز في التام منه الإخلال بشيء من المقومات - بل يجب إيرادها و إن كانت الدلالة على سبيل التضمن .\r\nو الإيجاز غير معتبر لعدم جواز طرح بعض المقومات - و لا الزيادة فيها سواء قلت الألفاظ أو كثرت - فأخذ الوجيز في حد الحد خطأ على أنه إضافي مجهول .\r\n\r\nلمعة 2\r\nاسم الحد على التام و الناقص بالاشتراك - لدلالة الأول على الماهية بالمطابقة - و الآخر عليها بالالتزام - و على الحدود الناقصة بالتشكيك - لتفاوت مراتب التحليل في إيراد الأجزاء .\r\nو الماهية إما حقيقية - و هي التي يتقوم جزؤها العام بجزئها الخاص - و إما غير حقيقية و هي ما لا يكون كذلك .\r\nو تركيب الحد في الأولى - من الجنس و الفصل الجامعين لجميع المقومات - و الترتيب ليس بضروري كما توهم بل مستحسن .\r\nو في الثانية من الأمور الداخلة فيها - و إن لم يكن جنسا و فصلا - و ليس كما ظن أن الحد لا يتركب إلا من الجنس و الفصل .\r\n\r\n","description":"","footnote":"","page_name":" 11 ","page_number":27},
  {"content":"\r\n\r\n\r\nفي أمثلة من الخطإ في التعاريف مهذبة للطبع\r\nإهمال الحيثيات يوجب الغلط للماهية الجنسية - إذا أخذت متخصصة لا يقال على المختلفات - و إن أخذت مشروطة بلا تخصص فتنافي اقترانها بفصل - و لم يصدق على المجموع الذي هو النوع - لأنها جزؤه فعلى التقديرين لا يكون جنسا - بل يجب أخذها مطلقة إذا كانت جنسا - و به يقاس حال البواقي .\r\nفمن الغلط في التعاريف أخذ الجزء مكان الجنس - إذ الجزء إذا حمل على الكل يكون تكرارا .\r\nو منه أخذ الفصل مكان الجنس - كقولهم العشق إفراط المحبة و إنما اللائق أنه محبة مفرطة .\r\nو منه أخذ الموضوع الفاسد مكان الجنس - كقولهم الرماد خشب محترق .\r\nو منه تعريف الشيء بمساويه في المعرفة و الجهالة - كقولهم السواد هو ما يضاد البياض .\r\nأو بما هو أخفى كقولهم - النار هو الأسطقس الشبيهة بالنفس - أو بنفسه كقولهم الإنسان حيوان بشري - أو بما لا يعرف إلا به كقولهم في حد الشمس - كوكب\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nيطلع نهارا إذ النهار لا يعرف إلا بطلوع الشمس - أو بالمضايف لكون المتضايفين معين - في المعرفة و الجهالة فلا يؤخذ في حد كل منهما - إلا ما به يعرف لا [ ما 
  ] معه فيقال - إن الأب حيوان يولد آخر من جنسه من نطفته .\r\nبل يؤخذ في مثل هذه الحدود السبب الموقع للإضافة - و يهجر في الحدود الألفاظ المجازية - و المشتركة و الأسماء الغريبة - فإن لم يوضع للمعنى اسم فليخترع ما يناسبه من الأسماء .\r\n\r\nالإشراق الثالث في باريرميناس\r\n\r\nتمهيد\r\nوجود الشيء إما عيني أو ذهني أو لفظي أو كتبي - و الأولان حقيقيان و الأخيران وضعيان - لاختلافهما بحسب الأعصار و الأمم .\r\n\r\nلمعة 1\r\nالخبري من المركب التام ما يكون لنسبته مطابق - فإن حكم فيه بثبوت أمر لآخر أو نفيه عنه - فحملي و إلا فشرطي و المحكوم عليه في الحملي يسمى موضوعا - و المحكوم به محمولا و الدال على النسبة في الملفوظ رابطة - سواء كانت زمانية\r\n\r\n","description":"","footnote":"","page_name":" 13 ","page_number":29},
  {"content":"\r\n\r\nككان و أمثاله أو غيرها - و قد استعير لها هو و قد يحذف أو يكتفي منها بحركة - في بعض اللغات فالقول يكون ثنائيا .\r\nو تأليف الشرطي من خبرين يسمى الأول مقدما و الثاني تاليا - أخرجا عن خبريتهما ليربط أحدهما بالآخر فيكون خبرا واحدا - فمنه متصل لزومي للعلاقة الذاتية - أو اتفاقي إن كانت بين جزئية ملازمة - و منه منفصل حقيقي مانع الجمع و الخلو - و غير حقيقي مانع الجمع دون الخلو - أو بالعكس إن كانت بين جزئية معاندة بأحد الوجهين .\r\nو إنما انحصرت الأخبار في هذه - لأنها إما أن تنحل بطرفيها إلى مفردين حقيقيا - أو حكما أو لا و الثاني إما أن يرتبط باللزوم أو العناد - و لكل من الثلاثة إيجاب و سلب هما كيفية النسبة - و الصوادق من الشرطيات قد يكون أجزاؤها كاذبة .\r\n\r\nلمعة 2\r\nموضوع الحكم إن كان شخصا فالقضية شخصية - أو طبيعة به شرط تعينها الذهني فطبيعية - أو بلا شرط فمهملة أو الأفراد كلها أو بعضها فمحصورة كلية - أو جزئية موجبة أو سالبة و المبين لكمياتها سور و هي أربع للأربع .\r\n\r\nلمعة 3\r\nإيجاب القضية يقتضي وجود موضوعها - إذ المعدوم لا يثبت له شيء إما محققا كما في الخارجية - أو مقدرا كما في الحقيقية أو ذهنا كما في الذهنية .\r\n\r\n","description":"","footnote":"","page_name":" 14 ","page_number":30},
  {"content":"\r\n\r\nفالموجبة بحسب الموضوع أخص من السالبة - مع مساواتهما الاتفاقية لتحقق المفهومات كلها في المبادي العالية - و لاستدعاء مطلق الحكم الوجود الإدراكي - إذ المجهول مطلقا لا حكم عليه بنفي أو إثبات .\r\nو الشبهة به عليه مندفعة بما ذكرنا من الفرق بين الحملين - إذ الشيء قد يكذب عن نفسه بأحدهما - و يصدق عليه بالآخر على أن الفرق - لا يجري إلا في الشخصيات و الطبيعيات لاشتمال المحصورات - على عقد وضع إيجابي و هو الاتصاف بالعنوان بالفعل - فإن قولنا كل ج ب ليس معناه الجيم الكلي - و إلا لكانت طبيعية أو كلية أو كله - بل معناه كل ما يوصف به ج ذهنا أو عينا دائما - أو غير دائم محيثا به أو لا فهو ب .\r\n\r\nلمعة 4\r\nالقضية إذا جعل حرف السلب جزءا لجزئيها - أو لأحدهما فمعدولة الطرفين أو أحدهما - و إلا فمحصلة و كل موجبة و سالبة و ما سموها سالبة المحمول - حكموا بانفصالها عن المعدولة في الاعتبار و عدم اقتضاء - موجبتها كالسالبة لوجود الموضوع نفسه .\r\n\r\nلمعة 5\r\nالكلية و الجزئية و الإهمال و التعيين - في الشرطيات باعتبار الأوضاع و الأوقات - لا الأعداد كما في الحمليات و سور محصوراتها أدوات معينة .\r\n\r\n","description":"","footnote":"","page_name":" 15 ","page_number":31},
  {"content":"\r\n\r\n\r\nلمعة 6\r\nمن الشرطيات ما يتركب من [ ال 
  ] حملية - أو قسيميه أو خلط أو عن إحدى الشرطيتين مع حملية .\r\n\r\nالإشراق الرابع في جهات القضايا و تصرفات فيها\r\n\r\nلمعة 1\r\nنسبة المحمول إلى الموضوع لا يخلو من الوجوب - أو الإمكان أو الامتناع و هي مادة القضية - و قد يصرح بها في الملفوظة فيسمى موجهة - و المبين لها جهة سواء طابقته المادة أم لا - و يقابلها الإطلاق العام تقابل العدم و الملكة - إذ نسبته إلى التوجيه كنسبة الإهمال إلى الكمية - فإن حكم فيها بضرورة نسبة المحمول إلى ذات الموضوع - من غير شرط زائد فضرورية مطلقة - سواء كانت أزلية كقولنا الله قيوم بالضرورة - أو ذاتية مقيدة بما دامت الذات كقولنا الإنسان حيوان - لأن ضرورتها غير متأبدة بل مع بقاء الذات - أو مقيدا به وصف أو بدوام فمشروطة عامة - و في وقت معين فوقتية مطلقة أو مبهم فمنتشرة مطلقة .\r\n\r\n","description":"","footnote":"","page_name":" 16 ","page_number":32},
  {"content":"\r\n\r\nو إن حكم فيها بدوامها ما دامت الذات فدائمة مطلقة - أو ما دام الوصف فعرفية عامة - و إن حكم فيها بسلب ضرورة مقابلها فممكنة عامة - و ربما قيدت بعض هذه البسائط فتصير مركبات - إما بلا دوام الذاتي كالعامتين - فتسميان الخاصتين و الوقتيتين المطلقتين - فحذف عنهما في التسمية الإطلاق للتقييد - و المطلقة العامة فتسمى الوجودية اللادائمة - أو باللاضرورة الذاتية كهي أيضا فتسمى الوجودية اللاضرورية - أو بلاضرورة لجانب الموافق كالممكنة العامة فتسمى بالخاصة - إذ القيد إشارة إلى مطلقة أو ممكنة عامتين - على عكس ما قيد بهما في الكيف .\r\n\r\nلمعة 2\r\nالإمكان العام كان بإزاء الممتنع - فيدخل فيه الواجب - و الخواص وجدوا ثلاثة أقسام - ضروري الوجود و ضروري العدم - و ما لا ضرورة في وجوده و عدمه - فخصوه باسم الإمكان فالقسمة كانت عند الأولين ثنائية - ممكن و ممتنع و عند هؤلاء ثلاثية هما و الواجب .\r\nو العامي يصدق على طرفي الخاص - لصدق غير الممتنع على إيجابه و سلبه - و للإمكان محامل أخرى حذفناها لعدم الاحتياج إليها .\r\nو من توهم أن شرط الممكن عدم وقوعه - إذ الوجود يخرجه إلى الوجوب - لم يعلم أنه لو كان كذا فالعدم يخرجه إلى الامتناع - فإن\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nلم يضر هذا لم يضر ذاك - بل الممكن باعتبار ماهيته أبدا ممكن - و كل من الضرورية العدم و الوجود إنما هي له بالغير - و الأمهات من الجهات هي هذه الثلاث .\r\n\r\nلمعة إشراقية 3\r\nالامتياز بين القضايا بالعوارض دون الفصول - ليرجع إلى موجبة كلية حملية ضرورية - فالأول بالعدل و الثاني بالافتراض - و في العلوم الحقيقية لا يبحث عن الشخصيات - إذ لا برهان عليها و لا يطلب حال بعض الشيء مهملا - دون تعينه فلا يبقى إلا كلية - و الثالث بقلب الشرطية حملية بالتصريح - بلزومها أو عنادها فإنها في الحقيقة حمليات - حذف عنها التصريح بها و جعلت متصلة - و منفصلة بأداة الاتصال أو الانفصال .\r\nو الرابع بجعل الجهة جزء المحمول - فيصير الجميع ضرورية إذ الإمكان للممكن ضروري - كالامتناع للممتنع و الوجوب للواجب - على أن المطلوب في العلوم الحقيقية ليس إلا الضروريات - و إن كان في الصورة غيرها إذ الجزم لا يحصل إلا بها - فالبواقي من الجهات أجزاء للمطالب لا غير - و الجهة واحدة أ و لا ترى أن تقسيم الماهيات بالوجوب و الإمكان - و الامتناع على نحو التحقيق الضرورة في الجميع - و إلا اختل التقسيم الحاصر بالاتفاق فافهم هذا - و دع عنك الإطنابات التي لا فائدة فيها - سوى إفراغ أوعية الدماغ عن وساوس الخيالات .\r\n\r\n","description":"","footnote":"","page_name":" 18 ","page_number":34},
  {"content":"\r\n\r\n\r\nلمعة 4\r\nالتناقض اختلاف [ ال 
  ] قضيتين يستلزم صدق كل منهما لذاته - كذب الأخرى و بالعكس فلا بد في الشخصية - من تخالفهما في الكيف و اتحادهما في غيره - من الموضوع و المحمول و الشرط و الإضافة - و المكان و الزمان و الكل و الجزء و القوة و الفعل - و ردها المتأخرون إلى وحدتي الطرفين و ؟ الفارابي إلى وحدة النسبة .\r\nو في المحصورات هذه مع زيادة شرط - هو التخالف في الكم لكذب الكليتين و صدق الجزئيتين - فيما هو موضوعهما أعم إذ النظر في أحكام المفهومات دون الذوات .\r\nو في الموجهات هي مع التخالف في الجهة - لكذب الضروريتين و صدق الممكنتين في مادة الإمكان .\r\nفالنقيض للضرورة و الدوام - الإمكان و الإطلاق العامين - و للمشروطة و العرفية العامتين - الحينيتان الممكنة و المطلقة - و للمركبة المفهوم المردد بين جزئيهما - لكن في الجزئية بالقياس إلى كل واحد .\r\nو لا تناقض بين المطلقتين لعدم تعين الزمان .\r\n\r\n","description":"","footnote":"","page_name":" 19 ","page_number":35},
  {"content":"\r\n\r\n\r\nلمعة حكمية 5\r\nقد مر أن الشيء ربما يصدق و يكذب على نفسه بالحملين - فإن مفهوم الجزئي مثلا يصدق على نفسه - كسائر الأمور لامتناع سلب الشيء عن نفسه - و يصدق عليه نقيضه أيضا و هو مفهوم الكلي - فلا بد في التناقض من وحدة أخرى فوق الثمان المشهورات - هي وحدة الحمل لئلا يصدق الطرفان - فالجزئي جزئي لا كلي بأحد الحملين و هو الذاتي الأولي - و كلي لا جزئي بالآخر و هو الشائع الصناعي و كذا الحال في نظائره - كاللاشيء و اللاممكن و العام و اللامفهوم - و عدم العدم و الحرف .\r\n\r\nلمعة 6\r\nالعكس المستوي تبديل طرفي القضية - مع بقاء الصدق و الكيف فالسالبة كليتها تنعكس مثلها - لامتناع سلب الشيء عن نفسه و جزئيتها لا تنعكس - لجواز عموم الموضوع و المقدم و الموجبة بقسميها - تنعكس جزئية لجواز عموم المحمول و التالي هذا بحسب الكم و الكيف .\r\nو أما الجهة فالموجبات من الدائمتين و العامتين - تنعكس حينية مطلقة فإنه إذا صدق كل ج ب - أو بعض ج ب بإحدى الجهات الأربع - وجب أن يصدق بعض ب ج حين هو ب و إلا لصدق نقيضها - التي هي العرفية و هي قولنا لا شيء من ب ج -\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nدائما ما دام ب و إذا صدق النقيض مع الأصل - ينتج نقيض الأصل و من الخاصتين حينية لا دائمة - و من الوقتيتين و الوجوديتين و المطلقة العامة مطلقة عامة .\r\nو السوالب من الدائمتين تنعكس دائمة - و من العامتين عرفية عامة و من الخاصتين - عرفية خاصة لا دائمة في البعض و البيان في الجميع كما ذكرنا - من ضم نقيض العكس مع الأصل لينتج المحال - و هو سلب الشيء عن نفسه و لا عكس للممكنتين إيجابا - على المذهب المنصور إذ مفهوم الأصل فيهما كل ما هو ج بالفعل ب بالإمكان - و مفهوم العكس أن ما هو ب بالفعل ج بالإمكان - و يجوز أن لا يكون ب بالإمكان ب بالفعل لعدم خروجه من القوة - إلى الفعل أصلا فلا يصدق العكس .\r\nو أما على رأي الفارابي فينعكسان ممكنة - و لا لهما و للبواقي سلبا للنقيض في بعض المواد .\r\n\r\nلمعة 7\r\nعكس النقيض تبديل نقيضي الطرفين - مع بقاء الصدق و الكيف و حكم الموجبات - في أحد العكسين حكم السوالب في الآخر - و بالعكس مع الاتحاد في البيان و النقض - و من كان ذا قريحة لا يصعب عليه أحكام الموجبات - في باب العكوس و أمثلتها - و القاعدة الإشراقية أغنت من تعديد أصناف كثيرة - كما أشرنا إليه .\r\n\r\n","description":"","footnote":"","page_name":" 21 ","page_number":37},
  {"content":"\r\n\r\n\r\nالإشراق الخامس في التركيب الثاني\r\n\r\nلمعة 1\r\nالعمدة في الحجج القياس و هو قول مؤلف من القضايا - يلزمه من حيث الصورة قول آخر .\r\nفصحة القياس لا يستلزم صحة مواده - من القضايا بل تسليمها و بقيد اللزوم - يخرج الاستقراء و التمثيل و قياس المساواة - من الأقيسة المركبة فلا حاجة إلى قيد يخرجه .\r\nأما الوحدة معتبرة في صدق المعرف .\r\nو القضية إذا جعلت جزأ قياس سميت مقدمة - أجزائها بعد التحليل حدودا .\r\nفإن اشتمل على أحد طرفي المطلوب مادتا - لا صورتا فاقتراني حملي إن كان مركبا من حمليتين - و شرطي إن كان غيره و إن اشتمل عليه مادتا و صورتا - فاستثنائي و يوجد في الاقتراني حد مكرر - في المقدمتين محذوف في النتيجة يسمى الأوسط - و حدان هما طرفا المطلوب و الرأسان -\r\n\r\n","description":"","footnote":"","page_name":" 22 ","page_number":38},
  {"content":"\r\n\r\nفذات الموضوع و هو الأصغر صغرى - و ذات المحمول و هو الأكبر كبرى و التأليف يسمى قرينة - و ضربا و كيفية وضع الأواسط عند الطرفين شكلا - و القرينة بالنسبة إلى اللازم عنها لذاتها قياسا - و اللازم بالنسبة إليها بعد اللزوم نتيجة - و قبله مطلوبا .\r\n\r\nلمعة 2\r\nالأوسط إما محمول الصغرى و موضوع الكبرى - فهو الشكل الأول لظهوره في نفسه و يتبين غيره به - و السياق الأتم لإنتاجه جميع المطالب من المحصورات الأربع - فقد علم أن حمل القياس على أفراده بالتشكيك .\r\nأو بالعكس فالأخير لبعده عن الطبع - و عدم التفطن لقياسيته إلا بتجشم - و لهذا أهمله ؟ المعلم الأول .\r\nأو محمولهما فالثاني لموافقته الأول - في أشرف مقدمتيه التي لا يكون إلا موجبة - و هي الصغرى أو موضوعهما فالثالث لموافقته له - في أخسيهما التي لا يكون إلا كلية و هي الكبرى - و يكاد الطبع يتفطن لقياسيتهما دون حاجة إلى بيان .\r\nو يشترك الثلاثة في أن لا نتيجة فيها عن الجزئيتين - و لا عن سالبتين و لا عن سالبة صغرى و جزئية كبرى - إلا في سوالب هي في حكم الموجبات كما أشرنا .\r\n\r\n","description":"","footnote":"","page_name":" 23 ","page_number":39},
  {"content":"\r\n\r\n\r\nلمعة 3\r\nشروط الأول إيجاب الصغرى و فعليتها - ليندرج الأصغر في الأكبر بالفعل - و كلية الكبرى ليتعدى الحكم من الأوسط إليه - فانحصرت ضروبه في أربعة إذا كانت ستة عشر - بحسب وجود تراكيب الأربع المحصورات في إحدى المقدمتين - مع مثلها في الأخرى فانحذفت بحذف أحد المتقابلين - من الكيف و الكم في إحداهما ثمانية - و بحذف أحدهما من الأخرى أربعة .\r\nو الشخصي لا يبحث عنه في الحقيقيات و الإهمال مغلط .\r\nو لما كانت النتيجة تابعة لأخس المقدمتين كما و كيفا - فينتج الأول من الضروب من موجبتين كليتين - موجبة كلية و الثاني من كليتين و الكبرى سالبة سالبة كلية - و الثالث من موجبتين و الصغرى [ جزئية 
  ] موجبة جزئية - و الرابع من موجبة جزئية صغرى - و سالبة كلية كبرى سالبة جزئية .\r\n\r\nلمعة 4\r\nشروط الثاني بحسب الكيف اختلافهما فيه - و إلا لزم اختلاف النتيجة الموجب للعقم - و بحسب الكم كلية الكبرى و إلا لجاز توافق الطرفين - كما إذا سلب أحد النوعين عن الآخر - و حمل على بعض جنسهما أو حمل الفصل على نوعه - و سلب عن بعض جنسه و تباينهما أيضا - كما إذا حمل النوع المسلوب عن الآخر على بعض فصله - أو\r\n\r\n","description":"","footnote":"","page_name":" 24 ","page_number":40},
  {"content":"\r\n\r\nسلب الفصل المحمول على نوعه عن بعض نوع آخر .\r\nو بحسب الجهة أمران أحدهما إما دوام الصغرى - أو كون الكبرى منعكسة السالبة كالدائمتين - و المشروطتين و العرفيتين إذ لو انتفيا لكانت الصغرى غير الضرورية - و الدائمة و هي ثلاث عشر أخصها المشروطة الخاصة - و الوقتية و الكبرى من التسع الغير المنعكسة السوالب - و أخصها الوقتية الخاصة و اختلاط أحد الصغريين الخاصتين - مع الكبرى الوقتية الخاصة غير منتج للاختلاف - و ثانيهما كون الممكنة مع الضرورية أو مع كبرى مشروطة .\r\nفضروبه أيضا أربعة لخروج ثمانية من المحتملات - الستة عشر بالشرط الأول و أربعة بالثاني - فالأول من كليتين مع إيجاب الصغرى و سلب الكبرى - و الثاني منهما عكسا و نتيجتهما سالبة كلية - و الثالث من مختلفتين كيفا و كما مع الإيجاب - و الجزئية في الصغرى و الرابع منهما مع تبديلهما .\r\nو البيان بالخلف في الكل - و هو ضم نقيض النتيجة إلى الكبرى لينتج ما يناقض الصغرى .\r\nو به عكس الكبرى في الأول ليعود إلى الشكل الأول - و به و بالافتراض في الثالث - و هو فرض موضوع المقدمة معينا لتصير كلية - يحصل المطلوب من قياسين أحدهما من الشكل الأول - و الآخر من هذا و لكن من كليتين .\r\nو به عكس الصغرى في الثاني و جعلها كبرى - ثم عكس النتيجة ليحصل المطلوب .\r\n\r\n","description":"","footnote":"","page_name":" 25 ","page_number":41},
  {"content":"\r\n\r\n\r\nلمعة 5\r\nشروط الثالث إيجاب الصغرى و إلا لجاز توافق الطرفين - بأن سلب النوع و فصله عما يباين جنسه - أو سلب أحد النوعين عن الآخر و حمل فصله عليه .\r\nو فعليتها و إلا لزم الاختلاف - و كلية إحداهما و إلا لجاز أن يكون [ البعض - المحكوم عليه بالأصغر غير البعض 
  ] المحكوم عليه بالأكبر .\r\nفضروبه ستة لسقوط الثمانية بالشرط الكيفي - و اثنين بالكمي و هي الموجبتان من الكم - مع الكليتين من الكيف و الموجبة الكلية مع الجزئيتين منه - و كيفية الترتيب لا يخفى على الفطن - و النتيجة في الأوتار موجبة جزئية - و في الأشفاع سالبة جزئية - و ما لزمت [ كليا 
  ] في الأولين فما ظنك بغيرهما - لاحتمال كون الأصغر أعم من الأوسط المساوي للأكبر - أو المشارك له في الاندراج تحت الأصغر - فامتنع إيجاب الآخر لجميع الأعم أو سلبه عنها - و البيان بالخلف في الكل و هو ضم نقيض النتيجة - إلى الصغرى لينتج نقيض الكبرى\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nو به عكس الصغرى - في الثلاثة الأول و الخامس و به عكس الكبرى - و جعلها صغرى ثم عكس النتيجة في الرابع - و بالافتراض في الذي إحدى مقدمتيه موجبة جزئية - فظهر أن الثالث لا ينتج إلا جزئية - كما أن الثاني لا ينتج إلا سالبة - و الأول ينتج الجميع و في هذه الثلاثة كفاية لطالب الحق - و يمكن له بالعمل الإشراقي رد الضروب المنتجة - من كل شكل إلى ضرب واحد هو المركب - من موجبتين كليتين ضروريتين و ذلك لرده القضايا - إلى الموجبة الكلية الضرورية كما مر - و الضابط في شرائط الثلاثة بحسب الكم و الكيف - كلية ما موضوعها الأوسط ككبرى الأول مطلقا - و إحدى الثالث مع اتحاده بالأصغر و هو المفسر - بالملاقاة بالأسر و إما كلية ما موضوعها الأكبر - مع الاختلاف في الكيف .\r\n\r\nلمعة 6\r\nقد يتألف من الشرطيات أقيسة اقترانية - و أقسامها خمسة لأنها إما عن متصلتين [ أو منفصلتين 
  ] أو حملي - و متصل أو حملي و منفصل أو متصل و منفصل - الأول و هو الأقرب إلى الطبع ثلاثة أصناف - إذ الأوسط فيها إما جزء تام من كل واحدة من المقدمتين - أو غير تام من\r\n\r\n","description":"","footnote":"","page_name":" 27 ","page_number":43},
  {"content":"\r\n\r\nكل منهما - أو تام من إحداهما غير تام من الأخرى فمن الأول - ينعقد الأشكال الأربعة و الثاني كذا بالبيان المذكور - و الثالث أربعة لأن الحملية فيه إما صغرى أو كبرى - و أيا ما كان فالشركة بينهما إما في التالي - أو المقدم و ينعقد الأشكال الأربعة في كل قسم منها - إلا أن الأفضل منها ما كانت الحملية كبرى - و الشركة مع التالي لقربه من الطبع - و لمسيس الحاجة إليه في قياس الخلف - لانحلاله إلى هذا الاقتران .\r\nو شرطه إيجاب المتصلة - و نتيجته متصلة مقدمها مقدم المتصلة - و تاليها نتيجة التأليف بين الحملية و التالي - و الرابع ستة لأن الحملية إما بعدد أجزاء المنفصلة - أو أقل أو أكثر و أيا ما كان فالمنفصلة فيه إما صغرى - أو كبرى و المطبوع منه ما كانت الحملية بعدد أجزائها - و ينعقد فيه الأشكال الأربعة و شرط إنتاجه - كون المنفصلة موجبة كلية مع منعها للخلو الخامس - أيضا ستة لأن الاشتراك بينهما إما في جزء تام منهما - أو من أحدهما أو غير تام منهما و المتصلة في كل من الثلاثة - إما صغرى أو كبرى و المطبوع ما يكون الشركة - في الجزء التام مع اتصال الصغرى .\r\n\r\n","description":"","footnote":"","page_name":" 28 ","page_number":44},
  {"content":"\r\n\r\n\r\nحل و عقد\r\nقد طعن في الأول بأن ملازمة الكبرى - و إن كانت في نفس الأمر لكن جاز أن لا يبقى - على تقدير ثبوت الأصغر إذا امتنع في نفسه - كقولنا كل ما كان هذا اللون سوادا و بياضا - لم يكن بياضا فيجاب بأن الأوسط - إن وقع منهما بنحو واحد كان الإنتاج بينا - لكن كذبت النتيجة لكذب الكبرى - و ليس من شرط إنتاج القياس صدق مقدماته - إذ ربما ينتج مع كذبها و يستعمل إلزاما - و إن لم يقع لم يكن الاقتران قياسا - لعدم تكرر الأوسط و في الرابع و الثالث - بأن الحملية الصادقة في الواقع جاز أن لا يبقى صدقها - على تقدير صدق مقدم المتصلة فلا ينتج - كقولنا إن كان الخلأ موجودا فهو في مادة - و ليس كذلك .\r\nو الجواب منع كذب النتيجة - إذ المحال لا يمتنع أن يلزم من وجوده نفيه - و قد عرفت أن صدق المتصلة لا ينافي كذب الأجزاء .\r\n\r\nلمعة 7\r\nالاستثناء في الاستثنائي وضع أو رفع - لبعض أجزاء الشرطية لوضع أو رفع الآخر - و البسيط منه يتركب من شرطية و حملية -\r\n\r\n","description":"","footnote":"","page_name":" 29 ","page_number":45},
  {"content":"\r\n\r\nو المتصلات يستثنى فيها عين المقدم - فينتج عين التالي أو نقيض التالي فينتج نقيض المقدم - و لا يستثنى عين التالي لعين المقدم - و لا نقيض المقدم لنقيض التالي - لجواز عموم التالي فيلزم من رفع الأعم الأخص - و لا عكس و من وضع الأخص وضع الأعم و لا عكس - و في مادة المساواة و إن صحت الأربعة - لكنها لخصوص المادة فغير معتبرة لعموم قواعدهم - و في المنفصلة يستثنى عين جزء لنقيض الباقي - أو نقيض جزء لعين الباقي - و الانفصال فيه إن كان متعددا - أو في مانعة الجمع فقط يستثنى العين للنقيض - لا غير و في مانعة الخلو فقط النقيضين للعين لا غير .\r\n\r\nالإشراق السادس في قياس الخلف\r\n\r\nلمعة 1\r\nلا قياس أقل من مقدمتين - فإن المقدمة إن اشتملت على كلية النتيجة - فهي شرطية يستثنى بقضية أخرى - و إن اشتملت على أحد جزئيها فلا بد من قضية أخرى - يشتمل على جزئها الآخر .\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nو لا قياس من أكثر من مقدمتين - إذ المطلوب له طرفان فقط و لا بد لكل منهما من مناسب - لا غير بل يوجد مقدمات كثيرة - لقياسات متعددة سابقة إلى قياس واحد - لمطلوب واحد فيسمى قياسا مركبا - قد يطوي التتابع فيه .\r\n\r\nلمعة 2\r\nالخلف قياس بين فيه حقيقة المطلوب - بإبطال نقيضه و يتركب من قياسين استثنائي - و اقتراني و قد يرد الخلف إلى المستقيم - بأخذ نقيض النتيجة المحالة - و اقترانها بالصادقة على ما يتفق - من الأشكال ينتج المطلوب مستقيما .\r\nو اعلم أن في جميع الاقترانيات - إذا أخذ نقيض النتيجة أو ضدها على أي شكل - و قرنت بإحدى المقدمتين [ ينتج 
  ] نقيض [ ال 
  ] مقدمة الأخرى - أو ضدها على أي شكل يتفق و يسمى عكس القياس - و يستعمل في الجدل احتيالا لمنع القياس .\r\n\r\nلمعة 3\r\nقياس الدور هو أخذ النتيجة مع عكس إحدى مقدمتيها - لينتج الأخرى فيكون النتيجة نتيجة - ما ينتجها و يستعمل جدلا لمنع القياس - و إنما يمكن في موضوع يتعاكس الحدود - ليتحفظ الكمية .\r\n\r\n","description":"","footnote":"","page_name":" 31 ","page_number":47},
  {"content":"\r\n\r\n\r\nالإشراق السابع في أصناف ما يحتج به\r\nمنها الاستقراء و هو الحكم على طبيعة كلية - بما وجد في جزئياته الكثيرة - كحكمك بأن كل حيوان يحرك فكه الأسفل - عند المضغ بما شاهدت من الحيوانات - و هو غير مفيد لليقين - إذ ربما يكون حكم ما يستقرأ به - بخلاف ما استقرئ كالتمساح في مثالنا هذا - و منها التمثيل و هو ما يدعى شمول حكم أحد الأمرين - لآخر يشاركه لمعنى جامع بينهما - و يسمى بالقياس عند الفقهاء يستعملها الجدليون - و هو من أضعف الحجج لجواز أن يكون الحكم في الأصل لخصوصية ماهيته .\r\nو منها قياس الفراسة - و هو ما يكون الأوسط فيه هيئة بدنية - موجودة في نوع من الحيوان - يستدل بها على خلق للزومها لمزاج واحد - فيستدل بوجود أحد المعلولين على الآخر - كعرض الأعالي الموجودة في الإنسان و الأسد - يستدل به على وجود خلق الأسد للإنسان و هو الشجاعة .\r\n\r\n","description":"","footnote":"","page_name":" 32 ","page_number":48},
  {"content":"\r\n\r\n\r\nالإشراق الثامن في البرهان\r\n\r\nتمهيد\r\nالقياس إما أن يفيد التخيل أو التصديق - فالأول هو الشعر و الثاني - إن أفاد يقينا فهو البرهان - و إن أوقع ظنا فهو الخطابة - و إلا فإن اشتمل على عموم الاعتراف - أو التسليم فهو الجدل و إلا فالسفسطة - فالصناعات خمس .\r\nفالبرهان لكونه مفيدا لليقين - وجب أن يكون صورتها يقينية الإنتاج - فلا يكون إلا قياسا و مادتها اليقينيات - من الأوليات و المشاهدات و التجربيات - و الحدسيات و المتواترات و الفطريات .\r\nفالصناعات يتألف البرهان من اليقينيات - و الجدل من المشهورات و الخطابة من المظنونات - و الشعر من المخيلات و المغالطة - من الشبيهة باليقينيات في السفسطة - و بالمشهورات في المشاغبة - و لم يعتبر المشابهة بالمظنونات و المخيلات - اللتين هما مبادي الخطابة و الشعر - لأن المشابهة لهما إن أفاد ظنا أو تخيلا فهو هو - و إلا فلم يكن معتدا بها - و ما نقل من ؟ المعلم الأول أن مقدمات البراهين كنتائجها - ضرورية ليس معنى الضرورية كما توهم قوم - ما يقابل الممكنة بل\r\n\r\n","description":"","footnote":"","page_name":" 33 ","page_number":49},
  {"content":"\r\n\r\nمعناها اليقينية - الواجب قبولها ضرورية كانت أو ممكنة - ثم إن منفعة البراهين أو السفسطة عامة - لجميع الناس لأن من علمهما انتفع بهما - أما البرهان فبالاستعمال لتحصيل الحق - و أما السفسطة فالاحتراز عنه بخلاف غيرهما - فإن الجدل لإلزام الغير و الخطابة للإقناع - و الشعر لتخييله ذلك بحسب الغير - و المشاركة معه في التمدن .\r\n\r\n[ اللمعات 
  ]\r\n\r\nلمعة 1\r\nإن من المطالب العلمية تصورية - و أخرى تصديقية فمنها هل بسيطة كانت - إذا طلب بها وجود الشيء في نفسه - أو مركبة إذا طلب بها وجود الشيء - على صفته و الجواب فيهما أحد طرفي النقيض .\r\nو منها ما شارحة كانت إذا طلب بها مفهوم - يتقدم على هل البسيطة و طلبه الحقيقة - يتأخر عنها .\r\nو منها أي و يطلب بها تميز الشيء عن غيره - في ذاته أو عرضه .\r\nو منها لم و يطلب بها علة الشيء - في نفسه أو علة التصديق - و هذا المطلب هو بالقوة مطلب - ما لأنك إذا قلت لم ج ب كأنك قلت - ما سبب كون ج ب .\r\nإلا أنه مطلب ما بالقياس إلى النتيجة - و بالقوة مطلب ما بالقياس - إلى الحد الأوسط و كذا مطلب - أي داخل تحت هل\r\n\r\n","description":"","footnote":"","page_name":" 34 ","page_number":50},
  {"content":"\r\n\r\nالمركبة - و هذه هي أمهات المطالب و إن كانت مطالب غيرها - مثل كيف و كم و متى و أين و قد يستغنى عنها بأي .\r\n\r\nلمعة 2\r\nالحد الأوسط في البرهان - يجب أن يكون علة لثبوت الأكبر للأصغر - و إلا لم يكن البرهان برهانا - فهو إما أن يعطي اللمية في نفس الأمر أيضا - فهو لمي و إلا فإني .\r\nفإن كان معلولا لنسبة الأكبر إلى الأصغر - فهو دليل و إلا فغيره .\r\nفالدليل يشارك برهان اللم في الحدود - بل كل برهان لم في الحدود - إذا بدل فيه الأوسط بالأكبر يصير برهان إن و دليلا .\r\n\r\nلمعة 3\r\nأجزاء العلوم موضوعات و مباد و مسائل - فموضوع العلم ما يبحث فيه عن أعراضه الذاتية - و مباديه التصورية هي حدود موضوعاته - و أجزائها و أعراضها الذاتية و التصديقية - هي القضايا التي يتوقف عليها براهين - مطالبه و يسمى الأوضاع .\r\nو يجب إصدار العلم بالمبادي - و مسائله هي القضايا التي يطلب التصديق بها فيه - و المطلوب في العلوم الحقيقية إنما يستفاد من البرهان - يعطي اللمي الدائم مطلقا .\r\nو الطبيعي لميا ما دامت الطبيعة - و المادة موجودتين فلا برهان على الشخص المتغير - كما لا حد له .\r\n\r\n","description":"","footnote":"","page_name":" 35 ","page_number":51},
  {"content":"\r\n\r\nو حكمنا على الشمس و السماء و غيرهما - ليس جزئيا لأن مفهوماتهما كلية .\r\nو أيضا الفاسدات لا برهان عليها - لأنها إما معلومة فمحسوسة - أو غائبة فمحتملة الفناء فلا برهان على التقديرين - لعدم الدوام لتيقنها و العلوم متبائنة - إن تباينت موضوعاتها .\r\nو ما موضوعه أخص من موضوع آخر - فيسمى أسفل منه و تحته كالمجسمات تحت الهندسة - و كذا إن تباينت الموضوعات و لكن ينظر أحدهما في الآخر - لأعراضه الذاتية كالموسيقي تحت الحساب - و كل أصل موضوع في علم يبرهن في غيره - و الغالب أن يكون فيما فوقه .\r\nو قد يكون في العالي ما يبين في السافل - به غير ما يبين منه في العالي ليدور .\r\nو العلوم يترتب موضوعاتها في العموم - حتى ينتهي إلى ما لا أعم من موضوعه - و هو الفلسفة الأولى فإن موضوعها الوجود .\r\n\r\nلمعة 4\r\nالحد لا يكتسب بالبرهان و إلا يلزم الدور - و تحصيل الحاصل لأن الحد من حيث إنه حد - أي كونه إدراكا تفصيليا لمحدود - لو كان مطلوبا لكان معقولا - قبل البرهان فلو حصل به لكان دورا - أما المطلوب التصديقي فيراد فيه حال النسبة - إلى تعقلها و أيضا فتعقل الحد التام نفس تعقل المحدود تفصيلا ثم إذا صار المحدود أصغر و الحد أكبر - لكان بين الثبوت ذا وسط و هو باطل .\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nو كل ما يجعل أوسط - فإن كان نسبة الأكبر إليه على أنه محمول - فيتعدى إلى الأصغر بالمحمولية - فلا يلزم أن يكون حده أو على أنه حدها الأوسط محموله - فيجوز أن يكون الأوسط محمولا على غير الأصغر - فهو المصادرة على المطلوب الأول .\r\nحد الشيء لا يكتسب من حد ضده - إذ لا أولوية و ليس لكل شيء ضد - و الاستقراء أيضا لا يفيد إذ الأشخاص يعتبر - بل طريق اكتساب الحد تحليل صفات الشخص - و تركيبه بأن يعمد فيه و يحذف ما ليس بذاتي له - و ينظر أنه من أي جنس من المقولات العشر - و إلى المرتبات في جواب ما هو - و المقسمات الحقيقية حتى ينتهي إلى مقول لا مقول تحته .\r\nو يجمع المقومات العامة في اسم الجنس - به شرط عدم التكرار و الفصول .\r\nفإذا جمعت هذه المحمولات - و وجد منها شيء مساو للمحدود في الحمل - و المعنى جميعا فهو الحد .\r\nو قد يتفق التوافق في جواب ما و لم - كما يقال إن الكسوف ما هو - فيجاب هو زوال ضوء القمر لتوسط الأرض - بينه و بين الشمس - فإذا قيل لم انكسف القمر - توسط الأرض أوسط - فاشترك الحد و البرهان إذا كان الوسط - من العلل الذاتية للشيء - و اعلم أن توقف ابتلال الأرض على المطر - المتوقف على السحاب المتوقف على صعود الأبخرة - المتوقف على ابتلال آخر ليس\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nدورا ممتنعا - لأن الموقوف عليه غير موقوف عليه بالعدد - فالبرهان الدوري المتحد الوسط مع النتيجة - على هذا الوجه ليس في الحقيقة قياسا دوريا - يؤخذ الشيء في بيان نفسه لمغايرة الوسط - للنتيجة بالعدد و إن اتحدا في النوع .\r\n\r\nالإشراق التاسع في سوفسطيقى أي المغالطة\r\n\r\nتمهيد\r\nكل قياس ينتج ما يناقض وضعا - ما فإن كان حقا أو مشهورا - كان برهانيا أو جدليا - و إلا فسفسطي يشبه البرهان - أو مشاغبي يشبه الجدل كما علمت .\r\nو لا بد فيهما من ترويج نقيضه و مشابهته - إما في الصورة بأن يشبه ضربا منتجا - و ليس إياه أو في المادة بأن يشبه الحق - أو المشهور و لا يكون شيئا منهما .\r\nفالمغالطة قياس [ يفسد 
  ] صورته أو مادته أو هما جميعا - و [ الآتي به 
  ] غالط في نفسه مغالط لغيره .\r\n\r\n","description":"","footnote":"","page_name":" 38 ","page_number":54},
  {"content":"\r\n\r\n\r\nلمعة 1\r\nفالغلط في القياس بسبب الصورة - كما إذا لم يكن من شكل ناتج - أو وقع ذهول عن مراعاة الشرائط المذكورة - في أحد التركيبين كعدم مشابهة الأوسط - في المقدمتين كمن قال كل إنسان حيوان - و الحيوان جنس فالإنسان جنس - فالغلط فيه أن الحيوان في الكبرى مأخوذ - بوجه كونه كليا موجود في الذهن فقط - بخلاف ما في الصغرى فإنه الحيوان باعتبار ماهيته .\r\nأو لعدم اتحاد أحد الطرفين في القياس - و النتيجة أو لعدم نقل الأوسط بالكلية .\r\nو أما الغلط بحسب المادة - فكالمصادرة على المطلوب الأول - و هو أن يكون النتيجة مقدمة - في قياس ينتجها بلفظ آخر - و ككون المقدمة أخفى من النتيجة أو مساوية لها - فلا أولوية في التبيين من التعكس - و ككذبها فيورد في القياس - إما لمشابهة لفظية كما يرد الأسماء المشتركة - مثل العين و الأداة مثل الواو - تارة للقسم و أخرى للعطف - أو بسبب في المعنى إما للجهة - كأخذ سوالب الجهات مكان السوالب الموصوفة بها - و نحوها كأخذ البعض السوري مكان البعض بمعنى الجزء .\r\nأو أخذ أحد من الكل و الكلي و كل واحد مكان الآخر - أو لإيهام عكس كمن يرى [ كل ثلج 
  ] أبيض - فيأخذ أن كل أبيض [ ثلج 
  ] .\r\n\r\n","description":"","footnote":"","page_name":" 39 ","page_number":55},
  {"content":"\r\n\r\nأو لتركيب مركب كقولك الخمسة زوج و فرد - فنفصل و نقول إنها زوج و إنها فرد .\r\nأو لأخذ ذاتي أو لازمه مكانه - كمن رأى الإنسان متوهما مكلفا - فظن أن كل متوهم مكلف - أو أخذ ما بالقوة مكان ما بالفعل و بالعكس - أو أخذ ما بالعرض مكان ما بالذات و بالعكس - أو أخذ الاعتبارات الذهنية واقعة - في الأعيان كمن رأى أن الإنسان الكلي موجود في الذهن - فحكم بكليته في العين .\r\nأو أخذ جزء العلة مكانها - أو أخذ ما ليس بعلة علة يوجد في قياس الخلف - فيدعى أن الكذب لنقيض المطلوب و يكون لغيره .\r\nو بعد مراعاة ما ذكرنا - سهل عليك التحرز من الأغاليط - و لو لا القصور و عدم - التميز [ لما تم 
  ] للمغالط [ صناعة 
  ] [ فهي 
  ] صناعة كاذبة ينفع بالعرض - بأن صاحبها لا يغلط و لا يغالط - و يقدر على أن يغالط المغالط - و العصمة من الله في كل الأمور - و من لم يجعل الله له نورا - فما له من نور .\r\n\r\n","description":"","footnote":"","page_name":" 40 ","page_number":56},
  {"content":"\r\n\r\n\r\nترجمه اللّمعات المشرقيّة فى الفنون المنطقيّة\r\n\r\n","description":"","footnote":"","page_name":" 41 ","page_number":57},
  {"content":"\r\n\r\nبسم اللّه الرّحمن الرّحيم\r\nستايش خدائيرا است كه آسمان عقلرا كه بأصول رأى و فروع نقل رهبر است بالا برده و او را در بازار دادوستد قياسها نشانيده تا صور قياس و چندى و چونى عناصر تركيبى ادله را زيرورو كند و برهانهاى سره را از ناسره بيازمايد . وزنه‌هاى حجّت‌ها را از ناسازى و يكسو روى همساز كند تا از كم‌وكاست و زيان در امان دارد و از كجروى و ستمگرى احتراز جويد .\r\nبه او فرمانداد كه در سنجش ستم نورزد و ترازوى عدل به پا دارد .\r\nواى بر روىگردانندگان از حق . آنهائيكه فتنه‌انگيز و تبه‌كار و پيكارجو و سخن‌پرداز هستند . آنهائيكه هرگاه بر مردمان پيمانه ميكنند تمام ميگيرند و گاهيكه بمردم كيل و وزن ميدهند ميكاهند .\r\nدرود بر برهانهاى رخشنده و حجّتهاى آشكار : محمّد و خاندانش .\r\nنتايج حاصله از دو مقدمهء ولايت و نبوت ، و واسطه‌هاى دو حد عصمت و عدالت . شروط سود بردن از علم و عمل و وسائل راه يافتن بمبدأ اول .\r\nپس از اداء مقدمه . همانا اصولى از منطق به تو ارمغان مىدهم و تو را مينمايانم كه فصولش از فزونيها پاكيزه گرديده و اگر\r\n\r\n","description":"","footnote":"","page_name":" 42 ","page_number":58},
  {"content":"\r\n\r\nتيزهوشى پيش‌گيرى راه گسترش و استوارى بيان و جويائى و جدائى حق از باطل برايت هموار خواهد بود . و خداى بسوى راستى و پيروزى رهنما است . كارها بايد به دو گذاشت و او تكيه‌گاه است .\r\n\r\n( [ اشراق اول 
  ] ) در ايساغوجى است ( 1 )\r\nو در آن يك مقدّمه و چند لمعه است ( 2 ) .\r\n\r\n* ( [ مقدمه 
  ] ) *\r\nمنطق ترازوى ادراكست كه افكار بدان سنجيده مىشود تا فكر درست از نادرست شناخته آيد ( 3 ) .\r\nفكر انتقال يافتن ذهن در امور حاضريستكه صورتهاى اشيااند و دانش ناميده ميشوند .\r\nذهن هرگاه از امور حاضره با روش مخصوصى انتقالات خود را انجام دهد بامور غير حاضر از جهت عدم حضور - كه جهل است - خواهد رسيد .\r\nفكر مجموع دو انتقال است . و آن انتقالى نيست كه برابر با حدس باشد ( 4 ) . گاهى ترتيب امور ذهنى به نحوى نيست كه موجب تاديه بمجهول گردد و يا ترتيب در چيزهائى كه از آن تاديه حاصل مىشود واقع نشده . و خطا اين گونه فكرهائى است كه مؤدى نباشد و به همين جهت بقانونى نيازمندى حاصل آمده كه نگهدار از خطا باشد ( 5 ) .\r\n\r\n","description":"","footnote":"","page_name":" 43 ","page_number":59},
  {"content":"\r\n\r\n\r\nلمعهء ( 1 ) علم يا تصديق است و آن اعتقاديستكه راجح باشد\r\n( 6 ) چه به حد جزم برسد و در اين صورت اگر مطابق با واقع باشد يقين است . وگر نه جهل مركب . و اگر اعتقاد به حد جزم نرسد ظنّ راست يا دروغ است . و غير اعتقاد تصور است . گاهيهم تصور به آن معنى اطلاق مىشود كه شامل هردو قسم باشد ( تصور و تصديق ) در اين صورت مرادف با علم خواهد بود .\r\nهريك از تصور و تصديق داراى سه قسم است : فطرى و حدسى و مكتسب و قسم اخير را ميتوان از دو قسم اول بدست آورد ( 7 ) اگر باشراقى از جانب قوّه قدسيّه حاصل نگرديده باشد ( 8 ) .\r\nتصوريكه مجهوليرا بدست مىدهد حد و رسم است و هريك از ايندو تام و ناقص هستند .\r\nتصديقيكه موجب بدست آمدن مجهولى شود قياس و استقراء و تمثيل است و حجّت شامل هرسه قسم مىشود ( 9 ) .\r\nراهى بدريافت علم غير حاصل جز از علم حاصل نيست ليكن با توجه يافتن به آن جهتيكه مؤدى بسوى مطلوبست ( 10 ) .\r\nآخرين نتيجهء منطق آنست كه تصورات و تصديقات كاسب را ميشناساند و احوال اجزاء و مبادى و درجات شدّت و ضعف و صحّت و فساد آنها را بيان مىكند ( 11 ) .\r\nبر اينعلم لازمست كه در آغاز بمعانى مفرده توجه كند آنگاه\r\n\r\n","description":"","footnote":"","page_name":" 44 ","page_number":60},
  {"content":"\r\n\r\nبچيزهائيكه از مفردات تركيب يافته بپردازد . زيرا مفردات مقدم بر مركّبات هستند ( 12 ) .\r\nقسمتى از الفاظ نيز از جهت اينكه بر معنى دلالت ميكنند مورد بحث ميباشند ( 13 ) زيرا چه‌بسا معانى بسبب مختلف بودن الفاظ تفاوت ميكنند و مبحثيكه از الفاظ در منطق مىآيد مخصوص بلغتى دون لغتى نيست مگر در موارد كمى .\r\n\r\nلمعهء ( 2 ) ( اقسام دلالت )\r\nدلالت بر دو قسم است : لفظى و غيرلفظى . و هريك از اين دو سه قسمند : وضعى و طبعى و عقلى .\r\nدر قسم اول از شق اول ( لفظى وضعى ) هرگاه لفظ بر معنى خود دلالت كند از جهت آنكه معنى آنست مطابقى مىباشد . و اگر بر جزء معنى از جهت جزء بودن دلالت كند تضمنى است . و دلالت بر خارج معنى از جهت خارج بودنش التزامى است به شرط آنكه بين آنها لزوم عقلى باشد .\r\nاوّلى ( مطابقى ) وضعى صرف است و دوتاى ديگر با شركت وضع و عقل حاصل ميشوند . و به همين جهت تضمنى و التزامى ملازم با مطابقى هستند بدون عكسش .\r\nمدلول لفظ انسان بحسب قسم اول معنى حيوان ناطق است و بحسب قسم دوم يكى از حيوان يا ناطق و بحسب سوم قابليت كتابت است ( 14 ) .\r\n\r\n","description":"","footnote":"","page_name":" 45 ","page_number":61},
  {"content":"\r\n\r\n\r\nلمعهء ( 3 ) ( لفظ مفرد و مركب )\r\nلفظيكه بطور مطابقه دلالت مىكند اگر از جزء لفظ دلالت بر جزء معنى قصد نشده باشد مفرد است ( 15 ) و شامل مواردى مىشود كه لفظ جزء داشته يا نداشته باشد . و براى جزء لفظ جهت دلالتى باشد يا نباشد و يا آنكه دلالتش بر جزء معنى مقصود باشد يا نباشد . مانند همزهء استفهام . و زيد . و عبد اللّه . و حيوان ناطق . در حالتى كه علم باشند . و مركب لفظى است كه بر خلاف مفرد باشد و قول ناميده مىشود .\r\nقسمى از مركب . تام است كه سكوت بر آن روا باشد ( 16 ) و يكى از دو طرفش اسم خواهد بود . و اسم آنست كه تام المعنى باشد بدون ( 17 / 2 ) مقارنه با زمان چه اينكه عين زمان باشد مانند « ديروز » و امثالش . يا نباشد ( 17 / 3 ) و طرف ديگرش هم يا اسم است و يا كلمه و كلمه آنست كه تام المعنى و با بخشى از زمان مقرون است ( 17 / 4 ) .\r\nقسم ديگر از مركب ناقص است و از اسم و ادات . يا كلمه و ادات يا از دو اسم يا دو فعل فراهم مىآيد . و ادات آنست كه معنى تمام ندارد ( 17 / 5 ) .\r\nمركب تام بر دو قسم است : خبرى و انشائى ( 18 ) و مركب ناقص تقييدى و غيرتقييدى است ( 19 ) .\r\n\r\n","description":"","footnote":"","page_name":" 46 ","page_number":62},
  {"content":"\r\n\r\n\r\nلمعهء ( 4 ) ( تعريف كلى و اقسام آن )\r\nخود معنى اگر مانع از وقوع شركت در آن باشد جزئى است .\r\nو اگر مانع نباشد كلى است ( 20 ) .\r\n« كلى بر چند قسم است » :\r\n1 - افراد كلى گاهى محال است بوجود آيند .\r\n2 - افراد بعضى از كليها ممكن هستند و بوجود نمىآيند .\r\n3 - قسمى بوجود آمده و فراوان و متناهى هستند .\r\n4 - آنكه بسيارند و غيرمتناهىاند ( 21 ) .\r\n5 - گاهى فرد كلى واحد حقيقى و يا واحد غيرحقيقى است ( 22 ) .\r\nآنكه واحد حقيقى است بقيهء افرادش ممتنع و يا غيرممتنع است .\r\nكلى منتشر اگر در همهء افراد همساز و يكسان باشد متواطى .\r\nو اگر گوناگون باشد مشكك است ( 23 ) .\r\nاختلاف كلى مشكّك در افراد يا بحسب كمال و نقص و يا تقدم و تأخر يا اولويت و عدم اولويت است ( 23 / 2 ) .\r\n\r\nلمعهء ( 5 ) لفظهاى فراوان گاهيكه معنى آنها يكى باشد مترادف ناميده ميشوند\r\nو اگر لفظ و معنى هردو بسيار باشند لفظها متباين هستند .\r\nيك لفظ كه معنى بسيار دارد اگر براى همه نام‌گذارى شده باشد مشترك است . و اگر در معنى خود و در غير آن بسبب علاقه‌اى به كار\r\n\r\n","description":"","footnote":"","page_name":" 47 ","page_number":63},
  {"content":"\r\n\r\nبرده شود حقيقت و مجاز است . دومى ( حقيقت و مجاز ) اگر بستگى آنها مشابهت باشد مستعار است و اگر غير مشابهت باشد مرسل است .\r\nپس اگر استعمال لفظ در معنى اول ترك شده باشد منقول نامدارد .\r\nچه گردانندهء لفظ از معنى اول . شرع يا عرف خاص يا عام باشد و بهر يك از آنها نسبت داده مىشود ( 26 ) .\r\n\r\nلمعهء ( 6 ) دو كلى كه همه‌جا در افراد جدا باشند متباين هستند .\r\nبازگشت تباين به دو قضيه سالبهء كليه است . و با صدق كلى از دو طرف مانند نقيضشان متساوى هستند . بازگشت تساوى به دو قضيه موجبهء كليه است . و در صورتى كه از يك طرف به تنهائى صدق جزئى باشد اعم و اخص مطلق‌اند مانند نقيض آن دو كه طرف جزئى به عكس اصل است .\r\nبازگشت عموم و خصوص مطلق بيك قضيهء موجبه كليه و نقيض آنست .\r\nصدق جزئى از هردو جانب اعم و اخص من وجه است كه بيك موجبهء جزئيه و دو سالبهء جزئيه بازگشت دارد . بين نقيض آن دو مانند دوتاى اول كه متباينانند تباين جزئى حاصل است و بازگشت تباين جزئى به دو قضيّه سالبهء جزئيه است .\r\nاز آنچه بيان شد معلوم گرديد كه نسبتها بين دو كلى يكى از چهار است و بين دو جزئى غير از دو قسم اول ( تساوى و تباين ) جارى نيست ( 27 ) مگر آنكه از جزئى معنى ديگرى قصد شود و بمعنى اخصى باشد كه در زير اعم قرار گرفته است ( 28 ) .\r\n- 3 -\r\n\r\n","description":"","footnote":"","page_name":" 48 ","page_number":64},
  {"content":"\r\n\r\n\r\nلمعهء ( 7 ) ( تعريف حمل و اقسام آن ) ( 29 ) ( 62 )\r\nهنگاميكه ميگوئيم ج ب است . ج موضوع و ب محمول است ( 62 / 2 ) و اين گفتار حمل متواطى مىباشد كه حمل على هو يا هوهو ناميده مىشود ( 63 ) . و يا حملى است اشتقاقى كه حمل في هو و ذو هو نامدارد ( 69 ) .\r\nقسمى از حمل ذاتى اولى . و ديگرى عرضى متعارف است .\r\nحمل ذاتى جائيستكه موضوع بحسب ذات و عنوان عين محمول باشد ( 64 ) در اين صورت اگر موضوع و محمول باجمال و تفصيل تفاوت داشته باشند . حمل مفيد است ( 64 / 3 ) و اگر تفاوتى بين آنها نباشد مفيد نيست ( 64 / 4 ) .\r\nحمل عرضى در جائيستكه موضوع از جملهء افراد محمول باشد ( 65 ) چه محمول ذاتى و داخل در ذات موضوع بوده ( 65 / 4 ) يا عرضى و خارج از آن باشد .\r\nحمل در صورت اول بالذات ( 66 ) و در دوم بالعرض است ( 67 ) .\r\nمحمول عرضى يا در ذهن و خارج هردو جا لازم موضوع است مثل زواياى مثلث براى مثلث ( 34 - 49 / 2 ) و گاهى در خارج لازمست و در ذهن نيست مثل سياهى زنگى ( 49 / 4 ) و عكس آن لازم ذهنى مىباشد مانند كلّيت انسان ( 45 / 5 ) .\r\n\r\n","description":"","footnote":"","page_name":" 49 ","page_number":65},
  {"content":"\r\n\r\nقسم ديگر محمول عرضى مفارق دائم و غيردائم است ( 49 ) و غيردائم سريع الزوال يا بطيىء الزوال مىباشد ( 60 ) مانند خشم بردبار و حلم او .\r\nهمه عرضيها با ذاتى در اينجهت اختلاف دارند كه ذاتى مقدم بر موضوع و مقوّم و عرضى خارج و مؤخر از آنست .\r\nلازم اول ( 41 ) با ذاتى در اين شريك است كه هردو واجب است بموضوع نسبت داده شوند و علت خارجى ندارند ( 44 ) .\r\nگاهى چيزى براى يكى ذاتى و نسبت به ديگرى عرضى مىباشد .\r\nمثل سياهى سياه از جهت سياهيش . و سياهى براى معروضش ( 35 ) و هرمشتقى همچنانست .\r\nموجود نزد جمهور از اين قبيل است ( 37 ) .\r\nقسمى از عرضى واسطه ندارد . اگر واسطه در ثبوت نداشته باشد لازم اولى ناميده مىشود ( 53 ) چنان كه گذشت . و يا واسطه در عروض ندارد و اولى نامدارد . مثل تعجبيكه انسانرا است ( 54 ) و گاهى واسطه در اثبات ندارد و لازم بيّن ناميده مىشود مانند تغير براى جهان ( 56 - 55 ) و مقابل هريك از آنها بمقايسه دانسته مىشود ( 50 الى 52 ) بنابراين هرعارضى كه به چيزى بتوسط ذاتش يا بواسطهء چيزى كه مساوى با آن باشد پيوسته شود چه واسطه جزء موضوع يا خارج از آن باشد عرض ذاتى نامدارد ( 46 ) .\r\nهرعارضى اينچنين نباشد عرض غريب مىباشد ( 47 ) .\r\nعلوم از قسم اول گفتگو ميكنند نه از قسم دوم و إلّا مسائل هر علمى در هرعلمى داخل خواهد بود .\r\n\r\n","description":"","footnote":"","page_name":" 50 ","page_number":66},
  {"content":"\r\n\r\n\r\nلمعهء ( 8 ) ذاتى اگر تمام ماهيت باشد نوع است .\r\nو اگر جزء ماهيت و مشترك بين حقيقتهاى مختلف باشد جنس است . و جزئيكه مختص و مميز است فصل مىباشد .\r\nاگر افراد نوع در تمام حقيقت همساز باشند نوع حقيقى خواهد بود . و اگر نوعى باشد كه تحت جنس مندرج است نوع اضافى مىباشد ( 74 ) .\r\nبين نوع حقيقى و نوع اضافى عموم من وجه است . زيرا اوّلى گاهى بسيط و دومى گاهى جنس است ( 76 ) .\r\nمحمول عرضى كه بيك نوع اختصاص دارد خاصه است و آنكه مشترك مىباشد عرض عام است . به اين جهت عدد كلّيها پنج است ( 70 ) .\r\n\r\nلمعهء ( 9 ) كسى كه مىپرسد آن چيست [ پاسخ او نوع يا جنس خواهد بود 
  ]\r\nيا شرح لفظ ميخواهد و يا تمام ماهيترا ميجويد . چه آن ماهيّت بيك نوع اختصاص داشته و يا بين چند نوع مشترك باشد . و بايستى به او جوابى داده شود كه بر معنى لفظ يا ماهيت مختصّه و مشتركه بطور مطابقه دلالت داشته باشد و اجزاء را بطور تضمن برساند . و پاسخ او نوع يا جنس خواهد بود .\r\nكسى كه باى شىء پرسش مىكند چيزيرا ميخواهد كه بحسب ماهيت و يا بحسب عارض موجب تمييز گردد و بايستى بفصل يا خاصه او را پاسخ دهند ( 71 ) .\r\n\r\n","description":"","footnote":"","page_name":" 51 ","page_number":67},
  {"content":"\r\n\r\nنوع چيزيستكه بر كثرت متفقة الحقيقه در جواب ما هو گفته شود ( 73 ) .\r\nجنس آنست كه بر حقايق مختلفه در جواب ما هو گفته آيد ( 77 ) جنس در صورتى قريب است كه اگر از حقيقت ماهيت با هريك از ماهيتهائيكه در آن جنس با ماهيت شريك هستند بپرسند جواب از همه يكى باشد ( 79 ) و اگر جواب متعدد باشد آن جنس بعيد خواهد بود ( 80 ) و عدد جوابها بشمارهء مراتب بعد است كه بحسب زياد شدن هرمرتبه‌اى يكى بر جوابها افزوده مىشود ( 82 ) .\r\nبراى جنس قريب يك جواب است سپس اجناس در فراگيرى افراد بالا ميروند تا بجنسى برسد كه نوع نباشد و نوعها در خصوصى بودنشان پائين مىآيند تا بنوعى برسد كه جنس نبوده باشد ( 83 ) و از دو حد ( بالا و پائين ) گريزى نيست . زيرا چيزى از وجود همگانىتر نيست و هرچند وجود جنس نميباشد ( 85 ) و چيزى از شخص خصوصىتر نيست و مراتب ما بين اين دو جانب محصور است و هرچيزيكه محصور باشد متناهى خواهد بود ( 84 ) .\r\nهريك از ماهيتهائيكه متوسط بين دو طرف هستند به دو اعتبار جنس و نوع ميباشند ( 86 ) .\r\nفصل آنچيزيستكه در جواب « اى شىء هو فى جوهره » بر ماهيتى گفته آيد ( 88 ) .\r\nفصل اگر نوعرا از آنچه در جنس قريب با آن شريك است جدا سازد فصل قريب است . ( 90 ) و اگر در جنس بعيد مميز نمايد\r\n\r\n","description":"","footnote":"","page_name":" 52 ","page_number":68},
  {"content":"\r\n\r\nفصل بعيد مىباشد ( 92 ) .\r\nهرفصليكه مقوم نوعى است كه آن را تمييز ميدهد مقسم آن جنسى است كه نوعرا در آن تمييز داده است ( 93 ) .\r\nخاصّه محمولى است كه خارج از ذات ماهيت بوده باشد و تنها بر افراد يك حقيقت از جهت آنكه يك حقيقت است ( 96 ) در جواب « اى شىء هو في عرضه » گفته آيد ( 95 ) .\r\nخاصّه بر دو گونه است : شامل و غيرشامل ( 98 ) .\r\nعرض عام محمولى است كه خارج از ذات موضوع بوده باشد و بر يك حقيقت و غير آن حقيقت گفته شود ( 99 ) .\r\nآنچه براى يكى از انواع خاصه حقيقى است گاهى براى نوع ديگرى عرض عام است ( 97 ) و به اين اعتبار از مطالب نميباشد ( 72 ) و هرگاه اضافى در نظر گرفته شود بين آن دو تفاوتى نيست ( 100 ) .\r\n\r\nلمعهء ( 10 ) مفهوم اين معانى منطقى و معروضشان طبيعى و مجموع مركب از عارض و معروض عقلى است\r\nكه وجود ندارد ( 101 ) .\r\nدر طبيعى خلاف است حق آنست كه وجود دارد ( 102 ) .\r\n\r\n","description":"","footnote":"","page_name":" 53 ","page_number":69},
  {"content":"\r\n\r\n\r\n( اشراق دوم ) * ( در گفتارهاى شارحه است ) *\r\n\r\nلمعهء ( 1 ) معرّف هرچيز محمولى است كه مفيد تصور موضوع خود باشد\r\n( 103 ) شرط معرّف آنست كه در صدق مساوى با معرّف باشد نه اعم باشد و نه اخصّ . و در شناسائى از آن آشكارتر باشد نه آنكه برابر يا پوشيده‌تر باشد ( 104 ) معرّف در اصطلاح مشهور ( 123 - 127 ) اگر با فصل باشد حد است و با خاصّه رسم ( 105 ) .\r\nهريك از آن دو اگر با جنس قريب باشد تام و بدون آن ناقص است ( 112 - 113 - 114 ) مقصود از حد تنها تميز نيست و گرنه از عرضى اين مقصود حاصل مىشود . باينجهت در حد تام روا نيست چيزى از مقومات فروگذار گردد بلكه واجب است همگى ذكر شود ( 107 ) هرچند دلالت از راه تضمن باشد ( 108 ) و ايجاز بدون اعتبار است زيرا از ميان انداختن بعضى از مقومات روا نيست ، افزودن بر آنها نيز جايز نميباشد ( 109 ) چه الفاظ اندك يا زياد باشند ( 110 ) و در تعريف حدّ كلمهء وجيز آوردن خطا مىباشد علاوه بر آنكه كلمه‌اى زائد و مجهول است ( 111 ) .\r\n\r\nلمعهء ( 2 ) حد نامى است كه بر تام و ناقص بطور اشتراك گفته مىشود\r\n( 112 ) زيرا اولى بطور مطابقه و ديگرى بطور التزام بر ماهيت دلالت دارد ( 117 ) .\r\n\r\n","description":"","footnote":"","page_name":" 54 ","page_number":70},
  {"content":"\r\n\r\nاين نام بر حدود ناقصه بطور تشكيك صادق است زيرا مراتب تحليل در ايراد اجزاء متفاوت است ( 118 ) .\r\nماهيّت يا حقيقى است و آن ماهيّتى است كه جزء عامّش بجزء خاص تقوم داشته باشد ( 120 ) و يا غيرحقيقى و آن ماهيّتى است كه اينچنين نباشد ( 121 ) تركيب حد در قسم اول از جنس و فصلى است كه همهء مقومات در آن گرد آمده باشد ( 120 ) و ترتيب ضرورى نيست آنچنانكه گمان برده‌اند بلكه نيكو شمرده شده است ( 124 ) .\r\nدر قسم دوم حد از چيزهائى تركيب مىشود كه داخل در ماهيّت مركب باشند و اگرچه جنس و فصل نباشند ( 122 ) و آنچنان نيست كه گمان كرده‌اند كه حد جز از جنس و فصل فراهم نمىآيد ( 123 ) .\r\nدر اينجا مثالهائى از موارد اشتباه در تعريفات براى پاكيزه كردن طبع خواننده از خطا ذكر مىشود ( 128 ) .\r\nواگذاشتن حيثياتيكه مربوط بماهيّت جنسيه است موجب غلط مىشود . زيرا هرگاه جنس به حال تخصص‌يافتگى به كار رود بر امور گوناگون گفته نميشود ( 130 ) و اگر با شرط عدم تخصص در نظر گرفته شود منافى با آنست كه بفصل مقترن گردد . و بر مجموع كه نوع است راست نمىآيد ( 132 ) زيرا ماهيّت جنسيه جزء نوع است و بهر دو صورت جنس نمىباشد ( 132 / 2 ) بلكه هرگاه ماهيّت جنسيه مطلوب باشد بايستى به حال اطلاق گرفته شود . حال بقيه نيز به همان مقياس است ( 133 ) .\r\nبنابر آنچه گفته شد از جملهء ناراست‌كاريها در تعريفات آنست كه\r\n\r\n","description":"","footnote":"","page_name":" 55 ","page_number":71},
  {"content":"\r\n\r\nجزء را بجاى جنس آورند . زيرا هرگاه جزء بر كل حمل شود تكرار مىباشد ( 132 ) .\r\nو از جملهء خطاها گرفتن فصل بجاى جنس است چنان كه ميگويند :\r\nعشق زياده‌روى در دوستى است و درخور آنست كه بگويند عشق دوستى زياده از حد است ( 134 ) . و از جملهء اشتباهات آوردن موضوع تباه شده بجاى جنس است . چنان كه ميگويند خاكستر چوب سوخته است ( 135 ) .\r\nو باز از جملهء خطاكاريها تعريف مجهول بچيزيستكه با معرّف در شناسائى و جهالت برابر باشد ( 136 ) مثل آنكه ميگويند سياهى چيزيستكه ضد سفيدى باشد ( 137 ) يا تعريف بچيزيكه پوشيده‌تر باشد چنان كه ميگويند آتش اسطقسّى شبيه بنفس است « * » ( 138 ) .\r\nو باز از جمله خطاها تعريف‌كردن چيزى به خود است مثل اينكه ميگويند : انسان حيوان بشرى است « * * » ( 139 ) يا تعريف بچيزيكه شناخته نميشود مگر به خودش مثل آنكه براى آفتاب معرّف آورده‌اند :\r\nستاره‌ايست كه روز برمىآيد . زيرا روز جز به برآمدن آفتاب شناخته نميشود ( 140 ) .\r\nو از جملهء غلطها تعريف بمتضايف است . زيرا متضايفان در شناسائى و جهالت باهم‌اند و در تعريف هريك از آن دو بايد چيزى آورده شود\r\n\r\n\r\n","description":"","footnote":"\r\n( * ) اسطقس با تشديد سين آخر بلغت رومى هريك از چهار عنصر است ( برهان قاطع ) .\r\n( * * ) در اينكه انسان و بشر مترادف باشند ترديد است زيرا بشر ظاهرا بمعنى نمودارى بشره و تهى بودن جسد انسانى از پشم و مو است .\r\n","page_name":" 56 ","page_number":72},
  {"content":"\r\n\r\nكه به آن شناخته گردند نه چيزى كه باهم شناخته ميشوند . باينجهت بايستى گفت پدر حيوانى است كه ديگرى از جنس خود را از نطفهء خود بوجود مىآورد . بلكه در مثل اين تعريفات بايد سببى آورده شود كه بوجودآورندهء اضافه است ( 141 ) .\r\nدر حدود ، الفاظ مجازيه و مشتركه و اسمهاى دور از فهم مىبايد به كار برده نشود ( 142 ) و اگر براى معنائى اسمى نهاده نشده باشد بايستى نام مناسبى برايش از نو ساخته گردد ( 143 ) .\r\n\r\n( اشراق سوم ) * ( در بارير ميناس است ) *\r\n\r\n* ( مقدمه ) * ( 145 )\r\nهرچيزى داراى چهار وجود است : عينى . ذهنى . لفظى . كتبى .\r\nدو قسم اول حقيقى و دوتاى ديگر وضعى ميباشند . زيرا بحسب اختلاف دورانها و گروهها دگرگون ميشوند .\r\n\r\nلمعهء ( 1 ) قضيهء خبرى كه قسمى از مركب تام است ( 153 ) آنست كه نسبتش برابر خارجى ( 147 - 148 ) داشته باشد\r\n( 151 ) پس اگر بثبوت چيزى براى ديگرى يا نفى از آن حكم شده باشد قضيه حمليه است و گرنه شرطيه خواهد بود ( 156 - 157 ) .\r\n\r\n","description":"","footnote":"","page_name":" 57 ","page_number":73},
  {"content":"\r\n\r\nمحكوم عليه در قضيهء حمليه موضوع و محكوم به محمول و لفظيكه در قضيهء ملفوظه بر نسبت دلالت كند رابطه ناميده مىشود ( 161 ) .\r\nرابطه بر دو قسم است : زمانى مثل كان و همانندهايش . و غير زمانى ( 163 ) .\r\nبراى غيرزمانى « هو » را بعاريت گرفته‌اند . و گاهى حذف مىشود و در بعضى از زبانها بجاى « هو » بحركتى اكتفا ميگردد . و گفتار دو جزئى خواهد بود ( 164 ) .\r\nقضيهء شرطيه از دو جملهء خبرى فراهم مىآيد ( 166 ) كه اولى مقدم و دومى تالى ناميده مىشود ( 168 ) .\r\nاين دو جمله از خبريت بيرون شده‌اند تا يكى به ديگرى وابسته گردد و رويهم يك خبر شوند ( 171 ) .\r\nقسمى از آن شرطيّه متصلهء لزوميه است از جهت پيوستگى ذاتى كه بين آنها موجود است ( 195 ) يا شرطيّه اتفاقيه است اگر بين دو جزئش ملازمه‌اى بوده باشد ( 196 ) .\r\nقسم ديگر منفصل حقيقى است كه جمع و خلوش هيچيك ممكن نباشد ( 183 ) و قسمى منفصل غيرحقيقى مانع الجمع است بدون منع خلو . يا به عكس ( 188 ) اگر بين دو جزئش معانده‌اى بيكى از دو وجه « * » يافت شود ( 192 ) .\r\nهمانا خبرها منحصر در اين سه قسم است ( 155 ) زيرا يا به دو طرفى كه مفرد حقيقى يا حكمىاند ( 158 ) انحلال مىيابد . و يا بمفرد\r\n\r\n\r\n","description":"","footnote":"\r\n( * ) معانده در جمع يا در خلو .\r\n","page_name":" 58 ","page_number":74},
  {"content":"\r\n\r\nانحلال نمىيابد ( 166 - 167 ) . قسم دوم يا بطور لزوم بهم‌پيوستگى دارند و يا بعناد ( 179 ) و براى هريك از اقسام سه‌گانه حالت ايجاب و سلب است و آن دو كيفيت نسبت‌اند ( 199 ) اجزاى قضاياى شرطيهء صادقه ، گاهى كاذب ميباشند ( 198 ) .\r\n\r\nلمعهء ( 2 ) موضوع حكم اگر شخص باشد آن قضيه شخصيه است\r\n( 203 ) و يا حكم بر طبيعت است به شرط آنكه تعين ذهنى يافته باشد و آن قضيهء طبيعيه خواهد بود ( 202 ) و اگر طبيعت بدون شرط مورد حكم باشد . قضيه مهمله است ( 201 ) و اگر موضوع حكم همهء افراد يا بعض افراد باشد محصورهء كليه يا جزئيه . موجبه يا سالبه خواهد بود ( 204 الى 208 ) .\r\nلفظيكه كميّت افراد را بيان مىكند سور است ( 209 ) و عدد سور براى چهار قسم قضيه‌ايكه ذكر شد چهار است ( 210 ) .\r\n\r\nلمعهء ( 3 ) موجبه بودن قضيه اقتضا دارد كه موضوع قضيه وجود داشته باشد .\r\nزيرا براى معدوم چيزى ثابت نميگردد ( 211 - 214 ) .\r\nموضوع قضيه يا حقيقتا وجود دارد همچنانكه در قضاياى خارجيه است ( 219 - 221 ) و يا بفرض موجود است آنچنانكه در قضاياى حقيقيه است ( 223 ) و يا موضوع در ذهن وجود دارد بطوريكه در قضاياى ذهنيه است ( 222 ) و به همين جهت موجبه بحسب موضوع از سالبه\r\n\r\n","description":"","footnote":"","page_name":" 59 ","page_number":75},
  {"content":"\r\n\r\nاخص مىباشد ( 224 ) با آنكه هردو بحسب اتفاق ( از جهت احتياج بوجود موضوع ) مساوى هستند ( 225 ) زيرا همهء مفهومات در مبادى عاليه تحقق دارند ( 226 ) و باز از جهت آنكه هرگونه حكمى وجود ادراكى موضوع خود را ميخواهد . زيرا بر مجهول مطلق نه حكم بنفى ميتوان كرد و نه باثبات ( 227 ) و شبهه حكم بر معدوم مطلق بتفاوت گذاشتن بين دو حمل كه قبلا ذكر شد مندفع است ( 228 ) زيرا هرچيزى گاهى بيكى از دو حمل بر خود صادق نيست و بحمل ديگر بر آن صادق است ( 229 ) .\r\nعلاوه بر آنكه تفاوت ( بين موضوع موجبه و سالبه ) جز در قضاياى شخصيه و طبيعيه جارى نيست ( 236 ) و در محصورات بين موجبه و سالبه تفاوتى نيست . زيرا محصورات مشتمل بر عقد وضع ايجابى هستند و معنى عقد وضع ايجابى متصف بودن موضوع حكم بعنوانى است كه بايستى به آن فعليت داشته باشد ( 234 ) و اينكه ميگوئيم هر جيمى ( ب ) است معنيش جيم كلى نيست و اگر چنين باشد قضيهء طبيعيه ( 237 ) يا قضيه كليه خواهد بود ( 238 ) و نه مجموع اجزاء جيم موضوع حكم قرار ميگيرند ( 239 ) . بلكه معنى موضوع قضيّهء محصوره آنست كه هرچيزى در ذهن يا خارج بطور هميشگى يا غيرهميشگى وصف حيثيت جيمى داشته باشد ( ب ) خواهد بود ( 240 ) .\r\n\r\n","description":"","footnote":"","page_name":" 60 ","page_number":76},
  {"content":"\r\n\r\n\r\nلمعهء ( 4 ) هرگاه حرف سلب جزء هردو جزء قضيه . يا جزء يكى از دو جزء قضيه قرار داده شده باشد . قضيه معدولة الطرفين يا يكى از دو طرف است ( 263 ) .\r\nاگر حرف سلب جزء هيچيك از اجزاء قضيه نبوده باشد محصله است و هريك از اين قضايا داراى موجبه و سالبه ميباشند ( 242 ) و قضيه‌ايرا كه سالبة المحمول مينامند ( 278 ) گفته‌اند كه از دو جهت با معدوله اختلاف دارد ( 268 ) .\r\nيكى بحسب اعتبار ( 267 ) . و ديگرى آنكه موجبهء معدوله مانند سالبه‌اش وجود خود موضوع را نميخواهد ( 266 ) .\r\n\r\nلمعهء ( 5 ) كلى و جزئى بودن و اهمال و تعيّن در قضاياى شرطيه بواسطهء ملاحظهء اوضاع و اوقات است\r\nو بحسب شمارهء افراد نيست آنچنانكه در حمليات است ( 292 ) .\r\nو سور محصورات شرطيه ادوات معينى هستند ( 297 ) .\r\n\r\nلمعهء ( 6 ) بعضى از قضاياى شرطيه از دو حمليه يا از دو متصله يا از دو منفصله كه قسيم حمليه‌اند ( 303 ) فراهم ميآيند ،\r\nو يا آميخته از دو قسم شرطيه . يا يكى از دو قسم شرطيه با يك حمليه ، ميباشند ( 306 ) .\r\n\r\n","description":"","footnote":"","page_name":" 61 ","page_number":77},
  {"content":"\r\n\r\n\r\n( اشراق چهارم ) * ( در جهات قضايا و تصرفاتى است كه در آنها مىشود 310 ) *\r\n\r\nلمعهء ( 1 ) نسبت داشتن هرمحمولى بموضوع خود از وجوب و امكان يا امتناع خالى نيست ( 312 ) .\r\nاينها مادهء قضيه هستند ( 313 ) .\r\nگاهى در قضيهء لفظى به آنها تصريح شده است . و موجهه ناميده مىشود ( 316 ) .\r\nلفظيكه ماده قضيه را بيان مىكند جهت قضيه است . چه مطابق با ماده باشد يا نباشد ( 317 ) .\r\nاطلاق عام مقابل با ذكر جهت است ( 327 ) و بنحو تقابل عدم و ملكه با آن برابرى دارد ( 326 ) . زيرا نسبت اطلاق با توجيه مثل نسبت اهمال با بيان كميّت است ( 324 - 325 ) .\r\nدر قضيه موجهه اگر بضرورت نسبت محمول بموضوع حكم شده باشد بدون شرط زائدى ، قضيه ضروريهء مطلقه خواهد بود ( 336 ) .\r\nچه ضرورت ازليّه باشد . مثل آنكه بگوئيم خدا بطور ضرورت قيوم است ( 337 ) .\r\nيا ضرورت ذاتيه باشد كه مقيد است بماداميكه ذات باقى بماند ( 338 ) . مثل گفتار ما : انسان حيوان است . زيرا ضرورت اين قضيه\r\n\r\n","description":"","footnote":"","page_name":" 62 ","page_number":78},
  {"content":"\r\n\r\nهميشگى نيست . بلكه با بقاء ذات همراه است ( 340 ) .\r\nو يا ضرورت مقيد است بوجود صفتى يا بدوام صفتى و آن مشروطهء عامه است ( 343 ) .\r\nو يا ضرورت در وقت معينى است كه وقتيهء مطلقه مىباشد ( 344 ) و در وقت مبهم منتشرهء مطلقه خواهد بود ( 345 ) .\r\nو اگر در قضيه بدوام نسبت ما دامى كه ذات باقى بماند حكم شده باشد دائمهء مطلقه است ( 351 ) .\r\nو يا مقيد است باينكه تا وصف باقى باشد . اين قضيه عرفيهء عامه است ( 352 ) .\r\nو اگر در قضيه بسلب ضرورت طرف مقابل نسبت ، حكم شده باشد ؛ ممكنهء عامه است ( 353 ) .\r\nبسا مىشود كه بعضى از اين بسائط مقيد گرديده و مركب ميشوند ( 355 ) يا به لادوام ذاتى مقيد شده‌اند . مانند دو قضيهء عامّه كه دو خاصّه ناميده ميشوند ( 362 الى 364 ) .\r\nو دو وقتيهء مطلقه كه لفظ اطلاق از جهت تقييد براى نام‌گذارى حذف گرديده است ( 365 الى 367 ) .\r\nو مطلقهء عامّه در صورتى كه مقيد گردد وجوديهء لادائمه ناميده مىشود ( 368 ) .\r\nو يا مثل لادائمه هرگاه مطلقه نيز به لاضرورت ذاتيه مقيّد گرديده باشد وجوديه لاضروريه نامدارد ( 369 ) .\r\nو يا به لاضرورت جانب موافق مقيّد شده است . مثل ممكنهء عامّه\r\n\r\n","description":"","footnote":"","page_name":" 63 ","page_number":79},
  {"content":"\r\n\r\nكه ممكنهء خاصّه ناميده مىشود ( 370 ) . زيرا قيد لادوام و لاضرورت اشاره بمطلقهء عامّه ( 359 ) و ممكنهء عامّه است ( 360 ) بطوريكه در كيف برعكس قضيه‌اى باشند كه به اين دو مقيّد شده است ( 361 ) .\r\n\r\nلمعهء ( 2 ) امكان عام مقابل ممتنع است ( 371 ) .\r\nاز اينجهت واجب نيز در آن داخل است ( 372 ) .\r\nخواص از منطقيها مفاهيم را بر سه قسم يافته‌اند . آنكه وجودش ضرورى . و آنكه عدمش ضرورى است . و قسم ديگرى هست كه وجود و عدمش هيچيك ضرورى نيستند . و از اينجهت آن را باسم امكان اختصاص داده‌اند ( 377 ) .\r\nبنابراين نزد پيشينيان قسمت دوتائى مىباشد : و آن ممكن و ممتنع است ( 374 ) .\r\nو نزد آنان قسمت سه‌تائى است كه همان دوتاى نامبرده باضافهء واجب است ( 375 ) .\r\nامكان عام بر دو طرف خاص صادق است . زيرا غيرممتنع بر طرف ايجاب و سلب آن صدق مىكند ( 376 ) .\r\nامكان معانى ديگريهم دارد كه از جهت بىنيازى آنها را انداختيم ( 378 الى 381 ) .\r\nكسى كه گمان دارد كه شرط ممكن واقع نشدن آن است .\r\nزيرا وجود ممكن را بوجوب مىرساند ( 384 ) چنين كسى ندانسته است كه اگر چنين باشد عدم نيز ممكن را بامتناع مىرساند . و اگر عدم\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nضرر نرساند وجود هم ضرر نخواهد رسانيد ( 385 ) .\r\nبلكه ممكن باعتبار ماهيت هميشه ممكن است . و هريك از ضرورى شدن عدم يا ضرورت وجود براى ممكن بسبب غير است ( 382 ) و جهات اصلى همين سه‌تا هستند ( 386 ) .\r\n\r\nلمعهء اشراقى ( 3 ) امتياز بين قضايا بعوارض است نه بفصول\r\n( 387 و 395 ) تا بازگشت همهء قضايا بموجبهء كليهء حمليهء ضروريه باشد ( الى 394 ) .\r\n( اولى ) كه موجبه شدن قضايا است بمعدوله گرديدن آن است ( 400 ) .\r\n( دومى ) كه كلى شدن است بفرض نمودن عنوان كلى براى موضوع است ( 402 ) .\r\nو در علوم حقيقيه از امور شخصى گفتگو نميشود . زيرا بر امور جزئى برهان اقامه نميگردد ( 399 ) و حالت پاره‌اى از ماهيت بطور اهمال و بدون تعيين آن پاره بدست نمىآيد ( 397 ) .\r\nبدينجهت قضيه‌ايكه مورد استفاده باشد باقى نميماند بجز قضيهء كلّيّه .\r\n( سومى ) كه حمليه شدن قضايا باشد به آنست كه شرطيه بحمليه قلب گردد . باينكه تصريح بلزوم يا عناد قضيه نمايند ( 404 ) .\r\nزيرا قضاياى شرطيه در حقيقت حمليه ميباشند كه حكم صريح حمليه را انداخته‌اند و بوسيلهء ادات اتصال يا انفصال متصله و منفصله گرديده است ( 390 ) .\r\n\r\n","description":"","footnote":"","page_name":" 65 ","page_number":81},
  {"content":"\r\n\r\n( چهارم ) قضايا باين‌گونه ضروريه ميگردند كه جهت را جزء محمول قرار دهند تا همهء قضايا ضروريه گردند ( 405 ) .\r\nزيرا امكان براى ممكن ضرورى است . همچنانكه امتناع براى ممتنع و وجوب براى واجب ضرورى مىباشد ( 407 ) .\r\nعلاوه بر آنكه در علوم حقيقيه جز ضروريات طلب نميشود و هرچند در صورت غيرضروريه باشد . زيرا جزم حاصل نميشود مگر بقضيه‌ايكه ضرورى باشد ( 398 ) .\r\nبدينجهت بقيه جهتها اجزاء مطالب هستند . نه غير اجزا ( 406 ) و جهت يكى مىباشد ( 410 ) .\r\nآيا نمىبينى كه قسمت‌كردن ماهيات بوجوب و امكان و امتناع تحقيقا در همهء اقسام بطور ضرورت است ( 407 ) .\r\nو گرنه تقسيميكه مورد اتّفاق است كه همهء اقسامرا فراگرفته مختل خواهد ماند ( 409 ) .\r\nاين مطالبرا بعقل دريافت كن ( 411 ) « * » و سخن‌درازيهائيرا كه جز پركردن ظروف دماغى از انديشه‌هاى پندارى سودى ندارد از خود دور نما « * * » .\r\n\r\n\r\n","description":"","footnote":"\r\n( * ) ترجمهء فافهم هذا .\r\n( * * ) عبارت اصل در اينمورد بدون اشتباه نيست و ترجمه تقريبى مىباشد . عبارت اين است « ودع عنك الاطنابات التى لا فائدة فيها سوا افراغ اوعية الدماغ عن وساوس الخيالات » .\r\n","page_name":" 66 ","page_number":82},
  {"content":"\r\n\r\n\r\nلمعهء ( 4 ) تناقض اختلاف دو قضيه است ( 421 ) كه صدق هريك از آن دو قضيه ( 422 ) به خودى خود ( 423 ) مستلزم كذب ديگرى باشد .\r\nو به عكس .\r\nدر قضاياى شخصيه ناچار بايستى در كيف مختلف باشند ( 424 ) و در غير كيف كه : موضوع . و محمول . و شرط . و اضافه . و مكان . و زمان . و كل و جزء . و قوه و فعل است متحد باشند ( 425 ) .\r\nمتاخران همه را بوحدت دو طرف قضيه بازگشت داده‌اند ( 426 ) و فارابى بوحدت نسبت بازگردانيده است ( 427 ) .\r\nو در محصورات اين شروط هست و شرط ديگريهم اضافه مىشود كه اختلاف در كم است ( 428 ) از جهت كاذب بودن دو قضيهء كليه و صادق بودن دو جزئيه در جائى كه موضوع آن دو قضيه از محمول اعم باشد ( 429 ) . زيرا مقصود بيان حكم مفهومات است نه ذوات ( 430 ) .\r\nدر قضاياى موجهه همان شرطها موجود است با شرط ديگريكه اختلاف در جهت باشد ( 432 ) از جهت كاذب بودن دو قضيهء ضروريه ( 433 ) و صادق بودن دو ممكنه در مادهء امكان ( 434 ) بنابراين نقيض ضرورت و دوام ( 437 ) امكان عام و اطلاق عام مىباشد ( 435 - 436 ) و نقيض مشروطهء عامّه ( 438 ) و عرفيه عامّه ( 439 ) حينيهء ممكنه و حينيهء مطلقه است ( 439 ) و نقيض مركبه مفهوم مردد بين دو جزء آن دو قضيه است ( 443 ) .\r\n\r\n","description":"","footnote":"","page_name":" 67 ","page_number":83},
  {"content":"\r\n\r\nلكن در مركّبه جزئيه نقيض هريك از دو جزء نقيض خود قضيه است ( 444 ) .\r\nبين دو قضيه مطلقه ( منتشرهء مطلقه و مطلقه عامه ) تناقضى نيست زيرا زمان در اين دو قضيه تعيين نشده است ( 457 ) .\r\n\r\nلمعهء حكمت‌آميزى است ( 5 )\r\nهمانا بيان اين مطلب گذشت كه بسا مىشود چيزى بحسب دو حمل بر خود صادق و كاذب است ( 459 ) بطور مثال مفهوم جزئى مثل ساير چيزها بر خود صادق است . زيرا سلب شىء از خود ممتنع است .\r\nو نقيضش كه مفهوم كلى است نيز بر آن صادق مىباشد ( 460 ) .\r\nپس بناچار در تناقض علاوه بر هشت وحدت مشهور وحدت ديگرى شرط است و آن وحدت در حمل است ( 461 ) تا دو طرف صادق نباشند ( 463 ) .\r\nبنابراين جزئى بيكى از دو حمل كه حمل ذاتى اولى باشد جزئى است و كلى نيست ( 464 ) و بحمل ديگر كه شايع صناعى باشد كلى است و جزئى نيست ( 458 ) .\r\nهمچنان است حال در نظاير آن مانند لاشىء ( 465 ) و لاممكن ( 466 ) و عام ( 467 ) و لا مفهوم ( 468 ) و عدم عدم ( 469 ) و حرف ( 470 ) .\r\n\r\n","description":"","footnote":"","page_name":" 68 ","page_number":84},
  {"content":"\r\n\r\n\r\nلمعهء ( 6 ) عكس مستوى ( 471 ) بدل ساختن دو طرف قضيه است بطوريكه صدق و كيف باقى بماند ( 474 ) .\r\nسالبهء كليه به مثل خود منعكس مىشود ( 476 ) زيرا سلب شىء از نفس محال است ( 477 ) .\r\nسالبهء جزئيه عكس ندارد ( 478 ) زيرا ممكن است موضوع يا مقدم ( 479 ) از محمول يا تالى اعم باشند .\r\nموجبه بهر دو قسم بجزئى منعكس مىشود ( 480 ) زيرا ممكن است محمول و تالى از موضوع و مقدم اعم باشند ( 482 ) .\r\nاين حكم بحسب كم‌وكيف بود ( و اما جهت قضيه ) . دو قضيّهء موجبهء دائمه ( 488 ) و دو عامه ( 489 ) به حينيهء مطلقه ( 490 ) منعكس ميشوند . زيرا هرگاه بيكى از جهتهاى چهارگانه اين قضيه صادق باشد كه هرجيمى ب است . يا بعضى از جيمها ب است لازم است كه صادق باشد بعضى از ب‌ها جيم است در وقتى كه ب مىباشد ( 491 ) .\r\nو گرنه نقيضش كه عرفيه است صادق خواهد بود كه بگوئيم هيچ‌يك از ب‌ها جيم نيستند ما دامى كه ب هستند .\r\nو در اين صورت هرگاه نقيض قضيهء مزبور با اصل گرد آيند نقيض اصلرا نتيجه ميدهند ( 492 ) .\r\nعكس دو خاصه حينيهء لا دائمه است ( 493 ) و عكس دو وقتيه و دو وجوديه و مطلقه عامه مطلقهء عامه است ( 494 ) .\r\n\r\n","description":"","footnote":"","page_name":" 69 ","page_number":85},
  {"content":"\r\n\r\nسالبه‌هاى دو دائمه بدائمه منعكس ميشوند ( 497 ) و عكس دو عامّه عرفيه عامه ( 498 ) و عكس دو خاصه عرفيهء خاصهء غيردائم در بعض است ( 499 ) .\r\nاثبات همگى آنچنانيستكه گفتيم : نقيض عكسرا با اصل ضميمه ميكنيم محال كه سلب شىء از نفس است نتيجه ميدهد ( 500 ) .\r\nدو ممكنه در حال ايجاب بنا بمذهب منصور ( 505 ) عكس ندارند ( 504 ) .\r\nزيرا مفهوم اصل در دو ممكنه اين است : هر چيزى كه فعلا جيم باشد بطور امكان ب است . و مفهوم عكس اين مىشود كه هرچيزى فعلا ب باشد بطور امكان ج است . در صورتى كه جايز است چيزى كه بطور امكان ب باشد فعلا ب نگردد و از قوه بسوى فعليّت اصلا بيرون نرود ( 507 ) بدينجهت عكس صادق نباشد .\r\nاما بنا برأى فارابى دو ممكنه بممكنه منعكس ميشوند ( 509 ) .\r\nدو قضيّه ممكنه و باقيها در حال سالبه بودن عكس ندارند زيرا نقيض عكسها در بعض از مواد صادق است ( 514 ) .\r\n\r\nلمعهء ( 7 ) عكس نقيض تبديل نقيض دو طرف قضيه است بطوريكه صدق و كيف باقى بماند ( 516 ) .\r\nحكم قضاياى موجبه در يكى از دو قسم ( عكس نقيض و عكس مستوى ) . عكس حكم سالبه‌ها در قسم ديگر است . و به عكس ( 517 ) و دليل و نقض در هردو مورد يكى مىباشد ( 519 ) .\r\n\r\n","description":"","footnote":"","page_name":" 70 ","page_number":86},
  {"content":"\r\n\r\nكسى كه داراى قريحه باشد استخراج احكام قضاياى موجبه در باب عكوس و مثالهايش بر او مشكل نيست ( 518 - 521 ) و قاعدهء اشراقيه آنچنانيكه اشاره نموديم ( 524 - 520 ) از شماره نمودن اصناف بسيار بىنياز مىكند .\r\n\r\n( اشراق پنجم ) * ( در تركيب دوم است - 528 ) *\r\n\r\nلمعهء ( 1 ) مهمترين حجّتها ( 530 ) قياس است ( 533 ) .\r\nقياس گفتارى است كه از قضايائى فراهم آمده باشد و از جهت صورت گفتار ديگرى لازمش بوده باشد ( 534 ) .\r\nبنابراين درستى قياس صحّت موادش را كه قضايا ميباشند لازم ندارد ( 537 ) بلكه تسليم شدن به آن قضايا را ميخواهد ( 542 ) .\r\nقيد لزوم ، استقراء و تمثيل ( 543 ) را خارج مىكند و قياس مساوات از جملهء قياسهاى مركب است ( 544 ) و احتياجى بقيد ديگرى نيست تا آن را خارج نمايد ( 545 ) .\r\nزيرا قيد وحدت در صادق بودن معرّف موردنظر است ( 546 ) .\r\nقضيّه‌ايكه جزء قياس قرار ميگيرد مقدّمه ( 554 ) و اجزاء مقدّمه بعد از تحليل حدود ناميده ميشوند ( 555 ) .\r\nقياس اگر بر يكى از دو جزء كه مادهء مطلوب است نه صورت\r\n\r\n","description":"","footnote":"","page_name":" 71 ","page_number":87},
  {"content":"\r\n\r\nآن مشتمل باشد اقترانى مىباشد ( 548 - 549 ) .\r\nقياس اقترانى اگر از دو قضيّه حمليّه فراهم شده باشد حمليّه است ( 550 ) و اگر غير اين باشد شرطيّه است ( 551 ) .\r\nو اگر قياس بر مادّه و صورت مطلوب مشتمل بوده باشد قياس استثنائى خواهد بود ( 553 ) .\r\nدر قياس اقترانى حدّى يافت مىشود كه در هردو مقدّمه تكرّر يافته و در نتيجه انداخته شده است و اوسط ناميده مىشود ( 558 ) و دو حدّ ديگر هست كه دو طرف مطلوب‌اند و دو رأس نامدارند ( 560 ) .\r\nمقدمه‌ايكه موضوع مطلوبرا كه اصغر است دارا مىباشد صغرى ( 561 ) . و مقدمه ديگريكه محمول مطلوبرا دارد كه اكبر است كبراى قياس ميباشند ( 561 ) .\r\nتأليف دو مقدمه قرينه و ضرب ( 562 ) و چگونگى نهاده شدن حدّ وسطها نزد دو طرف شكل ناميده مىشود ( 564 ) .\r\nقرينه نسبت به قضيّه‌ايكه بحسب ذات لازم آنست قياس گفته مىشود ( 563 ) .\r\nو خود قضيه‌ايكه لازم قرينه است بعد از ظاهر شدن لزوم ، نتيجه ( 565 ) و پيش از آن ، مطلوب است ( 566 ) .\r\n\r\n","description":"","footnote":"","page_name":" 72 ","page_number":88},
  {"content":"\r\n\r\n\r\nلمعهء ( 2 ) اوسط يا محمول صغرى و موضوع كبرى مىباشد ، در اين صورت شكل اول است\r\n( 573 ) زيرا اين شكل بخودي خود آشكار است ( 576 ) و حجّت بودن شكلهاى ديگر بتوسط آن بيان مىشود ( 571 - 577 ) و ترتيب و روش اين شكل از همه كاملتر است زيرا همهء محصورات چهارگانه را نتيجه ميدهد ( 578 ) و همانا دانسته شد كه قياس بر افراد خود بتفاوت گفته مىشود ( 574 ) .\r\nگاهى وضع اوسط به عكس اين شكل است و آن شكل اخير است ( 585 ) زيرا از طبع دور است و توجّهى بقياس بودنش حاصل نميشود مگر با زحمت و مشقّت فراوان ( 586 ) .\r\nبه همين جهت معلّم اوّل آن را ناديده انگاشته است ( 572 ) .\r\nو اگر اوسط محمول هردو مقدمه باشد . شكل دوم است ( 579 ) .\r\nزيرا در صغراى شكل اول كه از مقدمهء ديگرش شريف‌تر است ( 580 / 2 ) و جز موجبه نميباشد با آن موافقت دارد ( 580 ) .\r\nو اگر اوسط موضوع هردو مقدّمه باشد در اين صورت شكل سوم است ( 581 ) زيرا با شكل اول در مقدمه‌ايكه از مقدمهء ديگر پست‌تر « * » است ( 584 ) و جز كلّى نميشود و آن كبراى قياس است موافقت دارد ( 582 ) . و طبع به نتيجه بخشيدن اين دو شكل ( دوم و سوم ) بدون حاجت داشتن بشرح و بيان زود توجه مييابد ( 586 ) .\r\nهرسه شكل در اين خصوص شريكند ( 587 ) كه از دو مقدمهء\r\n\r\n\r\n","description":"","footnote":"\r\n( * ) يا : خصوصىتر است . بنا بر نسخه « أخصيهما » .\r\n","page_name":" 73 ","page_number":89},
  {"content":"\r\n\r\nجزئى ( 588 ) و از دو قضيهء سالبه ( 589 ) و از صغراى سالبه و كبراى جزئيه نتيجه نميدهند ( 590 ) مگر در سالبه‌هائيكه در حكم موجبه‌ها هستند . آنچنانيكه اشاره نموده‌ايم ( 591 ) .\r\n\r\nلمعهء ( 3 ) شرط شكل اول موجبه بودن صغرى ( 595 ) و فعليت آن است\r\nتا آنكه اصغر در اكبر فعلا مندرج باشد ( 596 ) .\r\nكلى بودن كبرى نيز شرط است ( 597 ) تا حكم از اوسط به اصغر تجاوز كند ( 598 ) .\r\nباينجهت ضروب شكل اول منحصر در چهار است ( 603 ) .\r\nزمانيكه بحسب وجود شانزده ميباشند : و اينها از تركيب محصورات چهارگانه‌ايكه در يكى از دو مقدمه هستند با مثل خودشان در مقدمهء ديگر حاصل ميگردند ( 602 ) .\r\nهشت ضرب بواسطهء حذف شدن كيف كه يكى از دو متقابل بوده ( كم‌وكيف ) و مربوط بيكى از دو مقدمه است حذف گرديد ( 603 ) و بواسطهء حذف شدن يكى ديگر از آن دو متقابل كه كم است از مقدمهء ديگر چهار ضرب محذوف شد ( 604 ) .\r\nدر علوم حقيقى از شخص گفتگو نميشود ( 600 ) و مهمل گذاشتن كميّت غلطانداز است ( 601 ) و چونكه نتيجه تابع اخس « * » از دو مقدمه\r\n\r\n\r\n","description":"","footnote":"\r\n( * ) در نسخه اصل اخص با صاد نوشته شده در كتب ديگر منطق نيز مختلف است بعضى با سين مهمله و بعضى با صاد نوشته‌اند از جمله منطق اشارات ص 250 با سين ضبط گرديده و هردو لغت با مورد مناسبت دارد . زيرا خست بمعنى پستى در شأن و مرتبه است .\r\n","page_name":" 74 ","page_number":90},
  {"content":"\r\n\r\nاز جهت كم‌وكيف است ( 605 ) به اين جهت ضرب اول كه از دو موجبهء كليه است ، موجبهء كليه را نتيجه ميدهد ( 606 ) .\r\nضرب دوم : از دو كليه است و كبرى سالبه مىباشد . نتيجه‌اش سالبهء كليه است ( 607 ) .\r\nضرب سوم : از دو موجبه و صغرى جزئيه است . نتيجه‌اش موجبهء جزئيه است ( 608 ) .\r\nچهارم : كه از صغراى موجبهء جزئيه و كبراى سالبهء كليه تركيب شده است نتيجه‌اش سالبهء جزئيه است ( 609 ) .\r\n\r\nلمعهء ( 4 ) شروط شكل دوم :\r\n1 - بحسب كيف بايستى دو مقدمه اختلاف داشته باشد ( 630 ) و گرنه اختلاف نتيجه لازم مىآيد كه موجب عقيم بودن شكل است ( 633 ) .\r\n2 - بحسب كميّت كبرى بايستى كلى باشد ( 631 ) و الا جايز خواهد بود كه طرفين ( يعنى موضوع و محمول نتيجه ) يك‌بار با يكديگر توافق ( تصادق ) داشته باشند ( 635 ) همچنانيكه هرگاه يكى از دو نوع از ديگرى سلب گردد و بر بعضى از جنس مشترك بين آن دو نوع حمل شود ( 636 ) يا آنكه يكى از فصلها بر نوع خود حمل شود و از قسمتى از جنس خود سلب گردد .\r\nبار ديگر جايز است طرفين با يكديگر تباين داشته باشند :\r\nهمچنانكه هرگاه همان نوعيكه از نوع ديگر سلب شده بود\r\n\r\n","description":"","footnote":"","page_name":" 75 ","page_number":91},
  {"content":"\r\n\r\nبر قسمتى از فصل خود حمل گردد . يا فصليكه بر نوع خود حمل شده بود از قسمتى از نوع ديگر سلب شود ( 637 ) .\r\n3 - بحسب جهت دو چيز شرط است : يكى آنكه يا صغرى بايستى دائمه باشد ( 639 ) و يا كبرى از موجهاتى باشد كه سالبهء آنها قابل انعكاس است . مانند دو دائمه . و دو مشروطه . و دو عرفيه ( 640 ) و اگر هردو امريكه ذكر شد منتفى گردند . هرآينه صغرى غيرضروريه و غيردائمه خواهد بود . و آنها سيزده قضيه هستند كه مشروطهء خاصه و وقتيه اخص از همه است ( 642 ) .\r\nو كبرى از نه قسمى خواهد بود كه سالبهء آنها عكس ندارد ( 644 ) و اخص آنها وقتيهء خاصه است ( 645 ) .\r\nو حال آنكه اختلاط صغرائيكه يكى از دو خاصه باشد با كبراى وقتيهء خاصه بدليل اختلاف غيرمنتج است ( 647 ) .\r\nدومين شرط بحسب جهت آنست كه ممكنه بايستى با ضروريه و يا با كبراى مشروطه باشد ( 641 و 648 ) .\r\nبنابر آنچه گفته شد ضروب اين شكل نيز چهار است . زيرا هشت ضرب از ضروب شانزده‌گانه محتمله بحسب شرط اول بيرون ميرود .\r\nو چهار ضرب بواسطهء شرط دوم ( 651 و 657 ) .\r\n( ضرب اول ) از دو قضيهء كليه‌اى است كه صغرى موجبه و كبرى سالبه باشد ( 652 ) .\r\n( ضرب دوم ) از همان دو كليه است كه به عكس ضرب اول باشد .\r\nو نتيجهء اين دو ضرب سالبهء كليه است ( 653 ) .\r\n\r\n","description":"","footnote":"","page_name":" 76 ","page_number":92},
  {"content":"\r\n\r\n( سومى ) از دو قضيه‌اى است كه بحسب كيف و كم مختلف باشند و صغرى موجبه و جزئيه باشد ( 654 ) .\r\n( چهارمى ) از همان دو قضيهء مختلف ( بحسب كيف و كم ) است با مبدل گرديدن دو مقدمه ( 655 ) .\r\nمنتج بودن چهار ضرب مزبور بدليل خلف ثابت ميگردد ( 660 ) و دليل خلف آنست كه نقيض نتيجه را بكبرى ضميمه كنند تا نقيض صغرى را نتيجه دهد ( 661 ) .\r\nدر ضرب اول كبرى عكس مىشود تا به شكل اول بازگردد ( 662 ) ضرب سوم به عكس نمودن كبرى و افتراض ثابت مىشود .\r\nافتراض آنست كه موضوع مقدمه را امر معينى تصور نمايند تا كلى گردد . و مطلوب از دو قياس حاصل مىشود كه يكى از شكل اول و ديگرى از همين شكل است ( 663 ) و لكن از دو مقدمهء كلّى ( 664 ) .\r\nضرب دوم به اين ثابت مىشود كه صغرى را عكس نموده و آن را كبرى قرار دهند ، سپس نتيجه را عكس كنند تا مطلوب بدست آيد ( 665 و 666 ) .\r\n\r\n","description":"","footnote":"","page_name":" 77 ","page_number":93},
  {"content":"\r\n\r\n\r\nلمعهء ( 5 ) ( شروط شكل سوم )\r\n( شرط اول ) : صغرى بايستى موجبه باشد ( 680 ) و گرنه جايز خواهد بود كه طرفين گاهى متوافق باشند و گاهى نباشند : باينكه نوع ( 682 ) و فصلش ( 683 ) از نوع ديگريكه با جنس ( 685 ) آن نوع مباين است سلب گردد ( 682 ) . يا يكى از دو نوع از ديگرى سلب و فصلش بر آن حمل گردد ( 683 ) .\r\n( شرط دوم ) فعليت صغرى است . و إلّا اختلاف لازم مىآيد ( 686 ) .\r\n( شرط سوم ) كلى بودن يكى از دو مقدمه است . و گرنه جايز خواهد بود آن بعضيكه محكوم عليه به اكبر است غير از آن بعضى باشد كه محكوم عليه به اصغر است ( 687 ) .\r\nبا رعايت اين سه شرط ضروب منتجهء اين شكل شش است . زيرا هشت ضرب بواسطهء شرط كيفى « * 1 » ساقط ميگردد و دو ضرب بواسطهء شرط كمى حذف مىشود ( 688 ) .\r\nشش ضربيكه باقى ميماند عبارت است از : دو قسم از جهت كم كه دو صغراى موجبه هستند ( 689 ) « * 2 » با دو قسم كبراى كلى از جهت كيف « * 3 » و صغراى موجبهء كليه با دو قسم كبراى جزئيه از جهت كيف « * 4 » ( 690 ) .\r\n\r\n\r\n","description":"","footnote":"\r\n( * 1 ) موجبه بودن صغرى .\r\n( * 2 ) موجبهء كليه و جزئيه .\r\n( * 3 ) موجبه و سالبه .\r\n( * 4 ) سالبه و موجبه .\r\n","page_name":" 78 ","page_number":94},
  {"content":"\r\n\r\nترتيب دادن مثالهاى شش قسم مزبور بر شخص زيرك پوشيده نيست ( 691 ) .\r\nنتيجه در طاقها موجبهء جزئيه و در جفتها سالبهء جزئيه است ( 692 ) در دو ضرب اول « * » نتيجهء كلى لازم نمىآيد . در غير آن دو كه كلى نيستند چگونه ميتوان گمان برد كه نتيجه كلى باشد . زيرا محتمل است اصغر از اوسط اعم بوده . و اوسط مساوى با اكبر باشد يا هردو مندرج در اصغر باشند . در اين صورت ديگريرا ( كه اكبر است ) براى همهء اعم ايجاب‌كردن يا سلب نمودن ممتنع است ( 693 ) .\r\nبيان صحت ضروب ششگانهء اين شكل بدليل خلف است و خلف آنست كه نقيض نتيجه را بصغرى ضميمه نمايند تا نقيض كبرى را نتيجه دهد ( 712 ) .\r\nو به عكس نمودن صغرى در سه ضرب اول و پنجم ميتوان صحّت آنها را ثابت كرد ( 713 ) .\r\nدر ضرب چهارم ميتوان كبرى را معكوس ساخته و آن را صغرى قرار داد سپس نتيجه را معكوس نمود ( 714 ) .\r\nدر قرينه‌هائيكه يكى از دو مقدمه‌اش موجبهء جزئيه است بدليل افتراض ميتوان ثابت كرد ( 715 ) .\r\nو آشكار شد كه شكل سوم غير از جزئى نتيجه نميدهد ( 722 ) .\r\nهمچنانكه دوم نتيجهء غيرسالبه ندارد ( 721 ) و اولى همه را نتيجه ميدهد ( 720 ) .\r\n\r\n\r\n","description":"","footnote":"\r\n( * ) با آنكه از دو مقدمهء كلى تشكيل شده‌اند .\r\n","page_name":" 79 ","page_number":95},
  {"content":"\r\n\r\nبراى جويندهء حقيقت همين سه شكل بس است ( 728 ) و اهل حق مىتوانند بيك عمل اشراقى همهء ضروب منتجه از هرشكلى را بيك ضرب بازگردانند كه از دو قضيّهء موجبهء كليهء ضروريه تركيب يافته باشد . و اين عمل بواسطهء بازگشت يافتن هرقضيه‌اى بموجبهء كليهء ضروريه است چنان كه گذشت ( 723 ) .\r\nقاعده در شرايط اشكال سه‌گانه بحسب كم‌وكيف آنست كه هرمقدمه‌ايكه اوسط موضوع آن است كلى باشد . مثل كبراى شكل اول كه هميشه بايستى كلى باشد . و يكى از دو مقدمهء شكل سوم ( كه بايستى كلّى باشد ) بعلاوه اوسط بايستى با اصغر متحد باشد .\r\n( و همان اتحاد همه‌جا ملاقات اكبر با اصغر را تفسير مىكند ) ( 725 ) و يا آنكه بايستى مقدمه‌ايكه موضوعش اكبر است كلى باشد و نيز دو مقدمه در كيف مختلف باشند ( 726 )\r\n\r\nلمعهء ( 6 ) گاهى قياسهاى اقترانى از قضاياى شرطيه فراهم مىآيند .\r\nو بر پنج قسم ميباشند . زيرا : يا از دو شرطيهء متصله و يا از دو منفصله و يا از يك حمليه و يك متصله و يا از يك حمليه و يك منفصله و يا از يك متصله و يك منفصله تركيب مييابند ( 743 ) .\r\nاولى كه از همه بطبيعت نزديكتر است بر سه قسم است . زيرا اوسط يا جزء تام براى هريك از دو مقدمه است . يا جزء غيرتام از هريك آنها مىباشد . و يا جزء تام از يكى و جزء غيرتام از مقدمهء ديگر است ( 744 ) .\r\n\r\n","description":"","footnote":"","page_name":" 80 ","page_number":96},
  {"content":"\r\n\r\nاز صنف اول اشكال چهارگانه منعقد ميگردد ( 747 ) و صنف دوم نيز همچنان است ( 749 ) .\r\nصحّت آنها به همان بيانى است كه ذكر شد ( 748 ) .\r\nصنف سوم . بر چهار قسم است . زيرا : قضيهء حمليه صغرى و يا كبراى قياس مىباشد . و هريك از آنها بوده باشد شركت بين دو مقدمه در تالى و يا در مقدم است . و در هريك از اقسام آنها اشكال چهارگانه منعقد مىشود ( 750 ) .\r\nبهترين تركيبات اين صنف صورتى است كه قضيهء حمليه كبرى بوده و شركت بين دو مقدمه در تالى باشد . زيرا اين قسم بطبع نزديكتر است ( 751 ) و در قياس خلف به آن احتياج مىافتد . زيرا قياس خلف باينگونه اقترانى انحلال پيدا مىكند ( 752 ) و شرطش موجبه بودن متصله است ( 753 ) و نتيجه‌اش قضيهء متصله‌اى است كه مقدمش مقدم متصله و تاليش نتيجهء تأليف بين حمليه و تالى بوده باشد ( 754 ) .\r\nصنف چهارم . بر شش قسم است زيرا : حمليه يا بعدد اجزاء منفصله است و يا كمتر و يا بيشتر از آن . و هريك از اين سه قسم باشد . قضيهء منفصله در قياس . يا صغرى و يا كبرى مىباشد ( 756 ) .\r\nصورتى كه مطبوع است آن است كه حمليه به مقدار شمارهء اجزاء منفصله بوده باشد ( 759 ) و اشكال چهارگانه در اين صنف منعقد ميگردد ( 758 ) .\r\nشرط نتيجه دادن اين تركيب آن است كه قضيهء منفصله موجبهء\r\n\r\n","description":"","footnote":"","page_name":" 81 ","page_number":97},
  {"content":"\r\n\r\nكليهء مانعة الخلو باشد ( 760 ) .\r\nصنف پنجم . نيز بر شش قسم است . زيرا اشتراك بين دو مقدمه يا در جزء تام از هر دوى آنها بوده . و يا در يكى از آن دو تام مىباشد و يا از هردو غير تام است . و قضيه متصله در هريك از سه قسم يا صغرى و يا كبرى مىباشد ( 767 ) .\r\nمطبوع از آنها قسمى است كه شركت در جزء تام و صغرى متصله باشد ( 768 - 769 ) .\r\n\r\n( در اينجا حل و عقدى است )\r\nنسبت بصنف اول طعن زده‌اند كه ملازمهء كبرى هرچند امر واقعى مىباشد . لكن هرگاه فرض ثبوت اصغر بخودىخود امتناع وقوع داشته باشد . ملازمهء كبرى بصدق خود باقى نميماند .\r\nمثلا اگر بگوئيم : هرگاه اين رنگ سياه و سفيد باشد . سفيد نخواهد بود « * » ( 770 ) .\r\nاز اين اشكال جواب داده مىشود كه اگر اوسط در دو مقدمه بيك نحوه واقع شده باشد انتاج مسلم و آشكار خواهد بود . لكن كذب نتيجه از جهت كبراى كاذب مىباشد . و صدق مقدمات در انتاج قياس شرط نيست . زيرا بسا مىشود كه قياسى نتيجه ميبخشد در حالتى كه\r\n\r\n\r\n","description":"","footnote":"\r\n( * ) اين مثال در شرح حكمت الاشراق ص 115 بنحو كامل ذكر شده و براى توضيح از آنجا نقل ميكنم : هرگاه اين رنگ سياه و سفيد باشد سياه خواهد بود . و هرگاه سياه باشد سفيد نخواهد بود .\r\n","page_name":" 82 ","page_number":98},
  {"content":"\r\n\r\nمقدمات آن كاذب بوده و آنمقدمات بطور الزام به كار رفته باشد ( 771 ) .\r\nو اگر اوسط در دو مقدمه بيك نحو واقع نشده باشد اقتران به صورت قياس درنيامده است زيرا اوسط تكرر نيافته است ( 772 ) .\r\nنسبت بصنف چهارم و سوم از شرطيه‌ها نيز اشكال كرده‌اند كه با فرض صادق بودن مقدم متصله ممكن است صدق واقعى حمليه به حال خود باقى نماند و قياس منتج نخواهد بود .\r\nمثلا هرگاه بگوئيم : اگر خلأ موجود باشد بناچار در ماده خواهد بود . و حال آنكه چنين قضيه‌اى صادق نيست ( 775 ) .\r\nجواب داده‌اند كه در اينجا نتيجه كاذب نيست . زيرا ممتنع نيست كه از وجود محال نفى همان محال لازم آيد . همانا دانسته‌اى كه صادق بودن قضيهء متصله با كاذب بودن اجزايش منافاتى ندارد ( 776 ) .\r\n\r\nلمعهء ( 7 ) استثناء در قياس استثنائى ، نهادن يا برطرف‌كردن بعضى از اجزاء قضيهء شرطيه است\r\nتا جزء ديگرش وضع يا رفع گردد .\r\nقياس استثنائى بسيط از يك قضيهء شرطيه و يك حمليه تركيب مىشود ( 778 ) .\r\nدر قضاياى متصله عين مقدم استثنا مىشود تا عين تاليرا نتيجه دهد ( 793 - مثال 804 ) و يا آنكه نقيض تالى استثنا مىشود تا نقيض مقدم نتيجه گرفته شود ( 794 مثال 805 ) .\r\nعين تالى براى اثبات عين مقدم استثناء نميگردد ( 786 مثال -\r\n\r\n","description":"","footnote":"","page_name":" 83 ","page_number":99},
  {"content":"\r\n\r\n817 ) . نقيض مقدم نيز براى نقيض تالى استثنا نميشود ( 816 ) .\r\nزيرا جايز است تالى عام باشد . و از رفع اعم رفع اخص لازم آمده و عكس آن لازم نمىآيد . و از وضع اخص وضع اعم لازم مىآيد و عكسش لازم نمىآيد . و در مورديكه مقدم و تالى باهم مساوى باشند هرچند هرچهار صورت صحيح مىباشد لكن در آنجا هم اعتبارى ندارد . زيرا از جهت خصوصيت مورد است و قواعد منطقيان عموميت دارد ( 785 ) .\r\nدر قضاياى منفصله عين يكى از اجزاء شرطيه استثنا مىشود تا نقيض بقيه ثابت گردد . يا نقيض يك جزء استثنا مىشود تا عين بقيه ثابت شود ( 797 و 798 ) و اگر منفصله در قياس متعدد باشد ( 799 و 810 ) يا تنها مانعة الجمع باشد . عين استثنا مىشود تا نقيض حاصل گردد ( 801 / 812 / 813 ) و غير عين استثنا نميشود ( 788 مثال 718 و 719 ) .\r\nدر جائى كه تنها مانعة الخلو باشد نقيض هردو جزء استثنا مىشود تا عين بدست آيد ( 802 و 803 مثال 814 و 815 ) و صورت انتاج ديگرى ندارد ( 789 مثال 820 - 821 ) .\r\n\r\n","description":"","footnote":"","page_name":" 84 ","page_number":100},
  {"content":"\r\n\r\n\r\n( اشراق ششم ) * ( در قياس خلف است ) *\r\n\r\nلمعهء ( 1 ) هيچ قياسى كمتر از دو مقدمه ندارد .\r\nزيرا اگر مقدمه مشتمل بر همهء نتيجه باشد شرطيه‌اى خواهد بود كه بايستى بقضيهء ديگر استثنا شود . و اگر فقط مشتمل بر يكى از دو جزء نتيجه باشد ناچار قضيهء ديگرى لازم است كه جزء ديگر را در بر داشته باشد ( 834 ) .\r\nهيچ قياسى نيز به بيشتر از دو مقدمه حاصل نميشود . زيرا مطلوب دو طرف بيش ندارد و براى هريك از آن دو طرف يك قضيهء مناسب بيشتر لازم نيست ( 835 ) .\r\nبلكه مقدمات بسيار براى چند قياس يافت مىشود كه براى يك مطلوب بر يك قياس پيشى گرفته‌اند و همگى براى يك مطلوب ميباشند و قياس مركب ناميده ميشوند ( 831 ) و گاهى پىدرپى در قياس پيچيده شده‌اند ( 833 ) .\r\n\r\nلمعهء ( 2 ) خلف قياسى است كه بواسطهء باطل‌كردن نقيض مطلوب حقانيت آن در قياس بيان مىشود\r\n( 838 ) .\r\nقياس خلف از دو قياس كه يكى استثنائى و ديگرى اقترانى\r\n\r\n","description":"","footnote":"","page_name":" 85 ","page_number":101},
  {"content":"\r\n\r\nاست تركيب مييابد ( 845 ) .\r\nگاهى قياس خلف بقياس مستقيم بازگشت داده مىشود . باينكه اگر نقيض نتيجه‌ايرا كه محال است گرفته و با يك قضيهء صادق مقترن نمايند و با صورت هريك از اشكال چهارگانه كه موافق آيد درآورند مطلوبرا بطور مستقيم نتيجه ميدهد ( 854 ) .\r\nبدانكه در همهء قياسهاى اقترانى در هرشكلى باشد هرگاه نقيض نتيجه يا ضدش با يكى از دو مقدمه با هرشكلى كه موافق آيد قرين گردد نقيض يا ضد مقدمهء ديگر را نتيجه ميدهد و عكس قياس ناميده مىشود و در جدل براى غلبه و جلوگيرى از قياس خصم به كار ميرود ( 855 ) .\r\n\r\nلمعهء ( 3 ) قياس دور .\r\nآن است كه نتيجه را با عكس يكى از دو مقدمهء همان نتيجه ضميمه كنند تا مقدمهء ديگر را نتيجه دهد ( 859 ) و اين نتيجه از مقدمه‌اى حاصل مىشود كه محصول همان نتيجه است ( 861 ) .\r\nاين‌گونه قياس در مقام جدل براى جلوگيرى از قياس خصم به كار ميرود و اين عمل در موردى ممكن است كه حدود متعاكس شوند و كميت محفوظ بماند ( 860 ) .\r\n\r\n","description":"","footnote":"","page_name":" 86 ","page_number":102},
  {"content":"\r\n\r\n\r\n( اشراق هفتم ) * ( در اصناف ( 865 ) ادله‌اى است كه به آن احتجاج ( 866 ) مىشود ) *\r\nاز جمله استقراء است ( 868 ) .\r\nاستقراء : حكم بر طبيعت كلى است بچيزيكه در جزئيات بسيارى از آن كلى يافت شده است . چنان كه حكم ميكنى كه هر حيوانى در وقت جائيدن فك اسفلش را تكان ميدهد ( 871 ) و اين حكم از اين جهت است كه اين صفت را در حيوانات مشاهده كرده‌اى ( 870 ) .\r\nاستقراء افادهء يقين نميكند . زيرا بسا مىشود كه حكم مورد استقراء ( نسبت به آنهائيكه استقراء نشده ) بر خلاف آنهائى باشد كه استقراء شده‌اند مانند تمساح در مثاليكه آورديم ( 873 ) .\r\nو از جمله تمثيل است ( 869 ) .\r\nتمثيل : ادعاكردن شمول حكم يكى از دو چيز نسبت به ديگرى است در صورتى كه در معنى جامعى با اولى شركت داشته باشد ( 885 ) .\r\nاين گونه احتجاج نزد فقها قياس ناميده مىشود ( 886 ) و اهل جدل آن را به كار مىبرند .\r\nتمثيل از همهء حجتها ضعيفتر است . زيرا ممكن است علت حكم در مورد اصل ( 888 ) از جهت خصوصيت ماهيت موضوع باشد ( 889 ) .\r\nو از جمله قياس فراست است ( 895 ) .\r\nقياس فراست در جائى است كه واسطهء حكم در قياس . هيئت\r\n\r\n","description":"","footnote":"","page_name":" 87 ","page_number":103},
  {"content":"\r\n\r\nبدنى باشد كه در نوعى از حيوان موجود است و به آن هيئت بر وجود خلق معينى استدلال شود از جهت آنكه آن هيئت ملازم با يك نوع از مزاج است و از وجود يكى از دو معلول بر معلول ديگر استدلال گردد . مثل عريض بودن اعضاء عاليه كه در انسان و شير موجود است و به آن مزاج بر وجود خلق شير كه شجاعت است براى انسان استدلال شود ( 896 ) .\r\n\r\n( اشراق هشتم ) * ( در برهان است ) *\r\n\r\n« مقدمه »\r\nقياس يا افادهء تخيل مىكند و يا موجب تصديق است . اولى شعر است و از دومى . اگر يقين حاصل گردد برهان است . و اگر از آن ظن بوجود آيد خطابه است . و در صورتى كه هيچيك از ظن و يقين حاصل نشود و مشتمل بر عموم اعتراف ( 930 ) يا تسليم باشد جدل است ( 952 ) و اگر مشتمل بر اعتراف و تسليم هم نباشد سفسطه است به اين بيان صناعات پنج است ( 965 ) .\r\nبرهان از جهت اينكه يقين‌آور است لازم است انتاجش از جهت صورت يقينى بوده و غيرقياس نميباشد ( 972 / 2 ) .\r\nمادهء برهان نيز بايستى يقينيات بوده باشد ( 973 - 974 ) .\r\nيقينيات . عبارتند از : ( 900 ) .\r\n\r\n","description":"","footnote":"","page_name":" 88 ","page_number":104},
  {"content":"\r\n\r\nاوليات ( 904 ) و مشاهدات ( 907 ) و تجربيات ( 909 ) و حدسيات ( 901 ) و متواترات ( 913 ) و فطريات ( 917 ) .\r\nصناعات چنانند كه :\r\nبرهان از يقينيات ( 900 ) و جدل از مشهورات ( 920 ) . و خطابه از مظنونات ( 919 ) و شعر از مخيلات ( 925 ) . و مغالطه : در سفسطه ( 1069 ) از شبيه به يقينيات ( 926 ) و در مشاغبات ( 1079 ) از شبيه بمشهورات ( 927 ) فراهم مىآيد ( 966 / 2 ) .\r\nشبيه بمظنونات و مخيلات كه مبادى خطابه و شعر هستند مورد توجه واقع نشده است . زيرا مشابهت به آنها اگر موجب ظن يا تخيل گردد . همان مظنونات و مخيلات مىباشد . و اگر اثرى نداشته باشد اعتنائى به آن نخواهد بود ( 928 / 2 ) .\r\nمعنى كلاميكه از معلم اول نقل شده است : كه مقدمات براهين مانند نتايجشان بايستى ضرورى باشد . ضرورى به آن معنى نيست كه مقابل با ممكنه باشد . چنان كه طايفه‌اى پنداشته‌اند .\r\nبلكه مقصود از آن يقينى واجب القبول است خواه ضرورى يا ممكنه باشد ( 975 تا 978 ) .\r\nمنفعت براهين يا سفسطه همگانى و براى همهء مردم است زيرا كسى كه اين دو را بداند از آنها نفع ميبرد .\r\nبرهان از اين جهت نافع است كه براى تحصيل حقيقت به كار ميرود . و دانستن سفسطه براى پرهيز نمودن از آن است ( 967 ) بخلاف غير اين دو صنعت . زيرا جدل براى ملزم نمودن ديگران\r\n\r\n","description":"","footnote":"","page_name":" 89 ","page_number":105},
  {"content":"\r\n\r\nو خطابه براى قانع ساختن . و شعر براى به خيال افكندن است اينها در مورد ديگران و براى مشاركت با مردم در تمدن است ( 968 ) .\r\n\r\nلمعهء ( 1 ) قسمى از مطالب علمى امور تصورى و بعضى امور تصديقى است\r\n( 999 ) از جمله مطلب هل است ( 1005 ) : چه هل بسيطه باشد هنگاميكه وجود « نفسى » چيزى به آن طلب شود ( 1006 ) .\r\nيا هل مركبه باشد در وقتى كه وجود « وصفى » چيزى خواسته شود ( 1007 ) و جواب اين دو مورد يكى از دو طرف نقيض است ( 1007 / 2 ) .\r\nو از جمله « ما » است ( 1001 ) چه شارحه باشد گاهيكه مفهوم چيزى طلب شود ( 1002 ) كه مقدم بر هل بسيطه است ( 1002 / 2 ) و طلب ماى حقيقيه بعد از هل بسيطه است ( 1003 ) .\r\nو از جمله - « اىّ » است كه تميز يافتن چيزى از غير به آن طلب مىشود . چه تميز در ذات آنچيز يا در عرضش باشد ( 1004 / 2 ) .\r\nو از جمله - « لم » است و علت اشياء به آن پرسش مىشود ( 1008 ) چه علت وجود خود آنچيز باشد ( 1009 ) يا علت تصديق بوجود آن باشد ( 1010 ) .\r\nاين مطلب در قوّه همان مطلب ( ما ) است . زيرا وقتى گفته باشى : چرا ج ب است مثل آن است كه گفته‌اى سبب بودن ج ب چه چيز است .\r\nچيزى كه هست فعلا بحسب مقايسه شدن آن با نتيجه مطلب ( لم )\r\n\r\n","description":"","footnote":"","page_name":" 90 ","page_number":106},
  {"content":"\r\n\r\nاست و با مقايسه نمودن آن با حد اوسط بالقوه مطلب ( ما ) است ( 1013 ) .\r\nهمچنين مطلب ( اىّ ) داخل در هل مركّبه است ( 1007 / 2 ) .\r\nاينها امّهات مطالب هستند و هرچند مطالب ديگرى نيز هست .\r\nمثل كيف و كم و متى و اين ، و از همگى بواسطهء « اىّ » بىنيازى حاصل مىشود ( 1011 ) .\r\n\r\nلمعهء ( 2 ) حد وسط در برهان لازم است علت ثبوت اكبر براى اصغر باشد\r\nو گرنه برهان . برهان نخواهد بود ( 983 ) .\r\nبنابراين حد اوسط يا عليت واقعى را نيز بدست مىدهد .\r\nو آن برهان لمّى است ( 984 ) . و اگر عليت واقعى نداشته باشد و تنها علت ذهنى باشد دليل انّى است ( 985 ) .\r\nحد وسط اگر معلول نسبت واقعى اكبر باصغر باشد دليل است ( 986 ) و گرنه غيردليل ( 987 ) .\r\nدليل در حدود با برهان لمّ مشاركت دارد ( 988 ) بلكه هر برهانى داراى حدود لمّى باشد هرگاه اوسطش را به اكبر بدل كنند برهان انّ و دليل ميگردد ( 989 ) .\r\n\r\nلمعهء ( 3 ) اجزاء علوم : موضوعات و مبادى و مسائل علم هستند\r\n( 1014 )\r\nموضوع علم . چيزيستكه در آن علم از عوارض ذاتيه‌اش گفتگو مىشود ( 1015 ) .\r\n\r\n","description":"","footnote":"","page_name":" 91 ","page_number":107},
  {"content":"\r\n\r\nمبادى تصوريهء علم . حدود موضوعات علم ( 1019 ) و حدود اجزاء موضوعات و اعراض ذاتيهء موضوعات هستند ( 1020 ) .\r\nمبادى تصديقيه قضايائى است كه براهين اثبات مطالب آنعلم بر آن قضايا متوقف است . و آن قضايا اوضاع نامدارند ( 1021 ) .\r\nواجب است مبادى در اول علم ذكر شود ( 1027 ) .\r\nمسائل علم . قضايائى است كه در آنعلم تصديق به آنها طلب مىشود ( 1028 ) .\r\nدر علوم حقيقيه مطلوب جز از طريق برهان استفاده نميشود زيرا برهان در اينعلوم لميّت مطلق دائم را بيان مىكند ( 1030 ) .\r\nدر علوم طبيعى برهان . لميتى را ثابت مىكند كه دوام حكم آن تا وقتى است كه طبيعت و ماده موجود باشند ( 1031 ) .\r\nپس براى اثبات امور شخصى كه متغيّر است همچنانكه حدّى نيست برهان نيز يافت نميشود ( 1032 ) و حكمى كه براى خورشيد و آسمان و غير آنها ثابت ميكنيم حكم جزئى نيست . زيرا مفهوم آنها كلى است ( 1033 ) .\r\nبر امور فاسدشدنى نيز برهان وجود ندارد . زيرا اگر معلوم باشند محسوس هستند و اگر غايب باشند احتمال زوال و نيستى آنها ميرود . و بنا بهر دو فرض بر آنها برهان يافت نميشود . زيرا يقينى بودن آنها دائمى نيست ( 1034 ) .\r\nموضوعات علوم اگر متباين باشند ( 1035 ) علوم نيز متباين خواهند بود ( 1045 ) .\r\n\r\n","description":"","footnote":"","page_name":" 92 ","page_number":108},
  {"content":"\r\n\r\nهرعلميكه موضوعش از موضوع علم ديگر اخص باشد علم مادون از آن و اسفل ناميده مىشود . و مندرج در آنعلم است مانند مجسمات كه در هندسه است ( 1038 ) .\r\nهمچنان اگر موضوعات متباين باشند لكن يكى از دو علم از جهت ( مشاركت ) در اعراض ذاتيهء ديگرى در آنعلم موردنظر باشد .\r\nدر آنعلم مندرج خواهد بود . مانند موسيقى كه در حساب مندرج است ( 1040 ) .\r\nهرچيزى كه در علمى « اصل موضوع » باشد بايستى در علم ديگرى ثابت شده باشد و اثبات آن غالبا در علم ما فوق آنعلم است ( 1047 ) .\r\nگاهى بعضى از اصول موضوعه كه در علم عالى به كار ميرود در علم سافل بيان مىشود ( 1048 ) ولى بايد اثبات آن در علم عالى به غير ادلّه‌اى باشد كه در علم سافل به آن ثابت شده است تا دور لازم نيايد ( 1049 ) .\r\nموضوعات علوم در كليت و عموميت به ترتيب بالا ميروند تا بعلمى پايان يابد كه از موضوع آنعلم كلىترى يافت نشود و آنعلم فلسفهء اولى است . زيرا موضوع فلسفهء اولى وجود است ( 1046 ) .\r\n\r\nلمعهء ( 4 ) حد بوسيلهء برهان بدست آورده نميشود\r\n( 1050 ) و اگر از برهان كسب شود دور و تحصيل حاصل لازم مىآيد . زيرا حد از جهت آنكه حد است و ادراك تفصيلى براى محدود است اگر از اين\r\n\r\n","description":"","footnote":"","page_name":" 93 ","page_number":109},
  {"content":"\r\n\r\nجهت مطلوب باشد هرآينه قبل از برهان تعقل شده است . بنابراين اگر تعقل آن بوسيلهء برهان حاصل گردد دور خواهد بود . و مطلوب تصديقى كه بتوسط برهان بدست مىآيد حال نسبت علاوه بر تعقّل آن موردنظر است ( 1059 ) .\r\nو نيز تعقل حد تام عين تعقل تفصيلى محدود است در اين صورت هرگاه محدود ، اصغر . و حدّ . اكبر قرار داده شود لازم آيد محموليكه بيّن الثبوت است محتاج بواسطه باشد و چنين تصويرى باطل ( و محال ) است ( 1060 ) .\r\nهرچيزيكه اوسط قرار داده شود اگر نسبت اكبر بسوى آن نسبت محموليت باشد و بواسطهء محموليت بر اوسط . به اصغر ( سرايت ) و تعدى كند . لازم نمىآيد كه حدّ براى اوسط باشد . و يا به اعتقاد اينكه اكبر حد ذاتى اوسط است بر آن حمل مىشود با اين احتمال نيز جايز است اوسط بر غير اصغر هم حمل گردد و مصادره بمطلوب اول خواهد بود ( 1061 ) .\r\nحد شىء از حدّ ضدش كسب نميشود . زيرا اولويتى بر يكديگر ندارند ( 1062 ) و همه‌چيز ضد ندارد ( 1062 / 2 ) .\r\nاستقراء نيز افادهء حد نميكند زيرا در استقراء اشخاص ملاحظه ميشوند و آنها قابل حصر نيستند ( 1063 ) .\r\nراه اكتساب حد تحليل و تركيب صفات شخص است . به اين طريق كه شخص را مورد توجه كامل قرار دهند و هرصفتيكه ذاتى آن نيست ساقط نمايند و معلوم كنند از كدام جنس از مقولات ده‌گانه\r\n\r\n","description":"","footnote":"","page_name":" 94 ","page_number":110},
  {"content":"\r\n\r\nاست و اجناس مترتبه كه در جواب ماهو واقع ميشوند و فصوليكه مقسّم ذات و حقيقت هستند موردنظر قرار دهند تا بمحمول ذاتىاى برسد كه محمول ذاتى ديگرى پايين‌تر از آن نباشد ( 1064 ) و مقومات عمومى كه جنس نام دارند به شرط آنكه مكرر نگردند . و فصول نيز جمع‌آورى شوند ( 1065 ) و هرگاه اين محمولات گرد آمدند و چيزى از مجموع آنها يافت شد كه در حمل و در معنى هردو با محدود مساوى باشد ، همان حدّ شىء است ( 1064 / 2 ) .\r\nگاهى اتفاق مىافتد كه جواب « ما هو » و « لم هو » يكى مىشود ( 1066 ) همچنانكه ميپرسند كسوف چيست ؟ پاسخ داده مىشود :\r\nكسوف زايل شدن تابش ماه است بواسطهء فاصله شدن زمين بين ماه و خورشيد . و هرگاه بپرسند چرا ماه منكسف شده است . واسطه شدن زمين . اوسط برهان است . بنابراين هرگاه اوسط از علل ذاتيه چيزى باشد حد و برهان شريك يكديگر خواهند بود ( 125 و 126 و 1012 و 1066 ) .\r\nبدانكه توقف رطوبتهاى زمين بر باران كه متوقف بر ابر است و ابر متوقف بر بالا رفتن بخارها و آن متوقف بر رطوبت ديگرى است . دور محال نيست . زيرا موقوف عليه اول بحسب عدد غير از موقوف عليه اخير است ( 1068 ) و برهان دورى كه وسط با نتيجه به اين طريق متحد باشد در حقيقت قياس دورى نيست كه چيزى براى ثابت‌كردن خود به كار رفته باشد . زيرا . وسط با نتيجه مغايرت عددى دارند . هرچند در نوع متحد ميباشند ( 1067 ) .\r\n\r\n","description":"","footnote":"","page_name":" 95 ","page_number":111},
  {"content":"\r\n\r\n\r\n( اشراق نهم ) * ( در سوفسطيقى يعنى « مغالطه » است ) *\r\n\r\n« مقدمه »\r\nهرقياسى نتيجه‌اى ميدهد كه با وضع چيزى مناقض است ( 1069 ) نتيجهء قياس اگر حق يا مشهور باشد برهانى يا جدلى .\r\nو اگر هيچيك از آن دو قسم نباشد سفسطى ( 1078 ) كه مشابه با برهان است يا مشاغبى ( 1079 ) كه مشابه با جدل است خواهد بود .\r\nآنچنانكه دانستى ( 1070 ) .\r\nسفسطه يا مشاغبه بواسطهء مشابهت با برهان و جدل بايستى نقيض حق و مشهور را رواج دهند ( 1074 ) و مشابهت آنها يا در صورت است باينكه در ظاهر ضرب منتجى باشد و در حقيقت منتج نباشد . و يا مادهء آنها مشابهت با حقيقت يا مشهور دارد و درواقع هيچيك از آن دو - نيست ( 1081 ) .\r\nبنابراين مغالطه ، قياسى است كه صورت يا ماده‌اش يا هردو باهم فاسداند ( 1072 ) .\r\nكسى كه سخن مغالطى ميگويد خودش غلطكار و نسبت به ديگران غلطانداز است ( 1073 ) .\r\n\r\n","description":"","footnote":"","page_name":" 96 ","page_number":112},
  {"content":"\r\n\r\n\r\nلمعهء ( 1 ) غلط صورى قياس\r\nآنچنان است كه هرگاه از شكل منتجى نباشد يا در مراعات شرايطى كه براى يكى از دو تركيب برهانى و جدلى تعيين شده است فراموشى حاصل گردد ( 1088 ) مانند آنكه اوسط در دو مقدمه مشابه نباشد ( 1082 ) مثل كسى كه بگويد هرانسانى حيوان است و حيوان جنس است پس انسان جنس است غلط اينمورد آن است كه حيوانى كه در كبرى آورده شده بعنوان كليت است و تنها در ذهن وجود دارد بخلاف حيوانى كه در صغرى گرفته شده كه باعتبار ماهيت حيوان است ( 1084 ) و يا غلط بواسطهء متحد نبودن يكى از دو طرف در قياس و نتيجه است ( 1086 و 1087 ) و يا بواسطهء نقل نشدن اوسط بتمامى است .\r\nغلطهاى بحسب ماده : مثل مصادره بر مطلوب نخستين است .\r\nمصادره . آن است كه نتيجه در همان قياسيكه از آن بدست مىآيد بلفظ ديگرى مقدمه واقع شده باشد ( 1089 ) .\r\nاز جمله غلطهاى مادى آن است كه مقدمه از نتيجه پوشيده‌تر ( 1098 ) يا مساوى با دو مقدمه باشد ( 1098 ) و در اين صورت در اثبات يكى به ديگرى از عكس آن اولويتى نيست ( 1094 ) و مثل كاذب بودن مقدمه است ( 1080 ) كه در قياس بواسطهء مشابهت لفظى آورده باشند ( 930 ) مثل به كار بردن اسامى مشتركه مانند ( عين ) و آوردن حروف مشتركه مثل ( واو ) كه يك بار براى قسم و بار ديگر براى\r\n\r\n","description":"","footnote":"","page_name":" 97 ","page_number":113},
  {"content":"\r\n\r\nعطف است ( 932 ) .\r\nقسم ديگر بواسطهء مشابهت در معنى است .\r\nغلط معنوى . يا بواسطهء جهت قضيه است مثل آنكه جهتهاى سلب شده را بجاى قضاياى سالبه‌ايكه موصوف به آن جهتها و امثال جهتها هستند بياورند ( 943 ) مانند ( بعض ) كه سور قضيه است بجاى بعض بمعنى جزء يا يكى از كل ، و كلّى ، ( 944 ) و كل واحد ، را بجاى ديگرى آورند ( 946 ) .\r\nگاهى غلط بواسطهء ايهام عكس است ( 940 ) مثل كسى كه هر برفى را سفيد مىبيند و گمان ميبرد كه هرسفيدى برف است ( 940 ) .\r\nگاهى غلط بواسطهء تركيب مركب است ( 937 / 2 ) مثل اينكه بگوئى : پنج زوج و فرد است و آن را تفصيل داده و ميگوئيم : همانا پنج زوج است و پنج فرد است ( 937 ) .\r\nقسمى از غلط معنوى . از جهت گرفتن ذاتى يا لازم ذاتى بجاى ذات است مانند كسى كه انسانرا متوهّم و مكلّف مىبيند و گمان ميبرد كه هرتوهم‌كننده‌اى مكلّف است ( 941 ) .\r\nگاهى ما بالقوّه را بجاى ما بالفعل يا بالعكس ميگيرند ( 947 ) .\r\nقسم ديگر . آنست كه ما بالعرض را بجاى ما بالذات يا به عكس آورند ( 949 ) يا اعتبارات ذهنى را امور خارجى تصور نمايند . مانند كسى كه انسان كلّى را موجود در ذهن مىبيند و حكم مىكند كه در خارج نيز كلّى است ( 948 ) .\r\nقسم ديگر . آنست كه جزء علت را بجاى علت آورند ( 1097 ) .\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nو يا چيزيرا كه علت نيست علت پندارند ( 1092 و 1096 و 1098 ) بطوريكه در قياس خلف يافت مىشود و ادّعا ميكنند كه نقيض مطلوب كاذب است و حال آنكه كذب مربوط به غير آن است ( 1100 ) .\r\nبا در نظر گرفتن علتهائيكه براى خطا ذكر شد . دورى جستن از غلطها بر تو آسان خواهد بود . و اگر نارسائى در فهم و بىتميزى دركار نباشد صناعت مغالطه كامل نخواهد شد .\r\nبنابراين مغالطه صنعت دروغى است كه بالعرض به صاحب خود نفع مىرساند . زيرا كسى كه داراى اين صنعت است بغلط نمىافتد ( 1107 / 2 ) و ديگران را هم بغلط نمىافكند و توانائى دارد كه مغالطانرا بغلط اندازد ( 1107 / 3 ) .\r\nدر همهء كارها نگهدارى از جانب خداوند است و كسى را كه خدا روشنائى نبخشد در كار او روشنائى نخواهد بود .\r\nپايان\r\n\r\n","description":"","footnote":"","page_name":" 99 ","page_number":115},
  {"content":"\r\n . \r\n","description":"","footnote":"","page_name":" 100 ","page_number":116},
  {"content":"\r\n\r\n\r\nشرح اللّمعات المشرقيّة فى الفنون المنطقيّة\r\nبراى استفاده از مطالب شرح بتوضيحى كه در مقدمهء اول كتاب ذكر شده مراجعه فرمائيد\r\n\r\n","description":"","footnote":"","page_name":" 101 ","page_number":117},
  {"content":"\r\n\r\n\r\n[ بخش اول قسمت صوري علم منطق 
  ]\r\n\r\n( 1 ) ( ابواب منطق )\r\nارسطو منطق خود را تحت شش عنوان درآورده و در شش كتاب بيان نموده است زيرا موضوع منطق افعال عقل است از جهت صحت و فساد و افعال عقل بر سه گونه است : تصور بسيط . تركيب و تفصيل تصورات يا حكم . استدلال يا استنتاج حكم از واسطه . باينجهت منطق صورى داراى سه بخش است :\r\n1 - تصورات ساذجه .\r\n2 - اقوال مؤلّفه .\r\n3 - استدلال از جهت صورت .\r\nاستدلال از جهت ماده نيز بر سه قسم است :\r\n1 - استدلال از مبادى يقينيه بطريقيكه مؤدى بعلم باشد .\r\n2 - استدلال مركب از مقدمات ظنيه .\r\n3 - استدلال بمقدمات كاذبه يا بطوريكه مقدمات در ظاهر مشتمل بر نتيجه باشد نه حقيقت .\r\nارسطو در مورد هريك از قسمتهاى مذكور كتابى جداگانه نوشته است :\r\n1 - رسالهء ( غاطيغورياس ) راجع بمقولات عشر .\r\n2 - رسالهء ( بارىارميناس ) در بيان قضايا و اقسام آن .\r\n3 - رسالهء ( انولوطيقاى اولى ) راجع بقياس و ضروب منتجه .\r\n\r\n","description":"","footnote":"","page_name":" 102 ","page_number":118},
  {"content":"\r\n\r\n4 - كتاب ( انولوطيقاى ثانيه ) در مورد برهان .\r\n5 - كتاب ( طوبيقا ) در بيان جدل .\r\n6 - كتاب ( سوفسطيقا ) دربارهء اغاليط .\r\n\r\nغاطيغورياس ( كاتى گورياس )\r\nاين كلمه بمعنى اضافه و اسناد است به اين جهت بمقوله ترجمه شده است . زيرا مقولات عرضيه همگى محمول و منتسب بموضوعات جوهرى هستند . و اما جوهر كه موضوع است نيز بر مصاديق خود حمل و نسبت داده مىشود . زيرا جوهر بر دو قسم است : جوهر اول كه جزئى و موجود در خارج است . مفهوم اين گونه جوهر بالذات محمول واقع نميشود زيرا جوهر جزئى ، بالذات موضوع عوارض است و عوارض محمولات آن هستند و گاهى كه گفته مىشود اين انسان سقراط است و مفهوم جزئيرا محمول قرار ميدهيم حمل بالعرض است .\r\nقسم دوم از جوهر كه جوهر ثانى و نوع يا جنس است بر موضوع جزئى حمل مىشود باينجهت جوهر ثانى از مقولات بشمار مىآيد .\r\nجوهر اول يعنى امور محسوسه كه مادى هستند از جهت جزئى بودن در علوم مورد گفتگو واقع نميشوند مگر از جهت آنكه مصداق جوهر ثانى و كلى ميباشند گاهى از آنها بحث مىشود .\r\nمقولات ده‌گانه عبارتند از :\r\n1 - مقوله جوهر مثل انسان .\r\n2 - مقوله كم مثل ذرع .\r\n3 - كيف مانند سفيدى .\r\n\r\n","description":"","footnote":"","page_name":" 103 ","page_number":119},
  {"content":"\r\n\r\n4 - اضافه مثل نصف .\r\n5 - مكان مثل خانه .\r\n6 - زمان مثل ديروز .\r\n7 - وضع مثل نشسته ( يا ايستاده ) .\r\n8 - ملك مثل شاكى السّلاح و متلبّس .\r\n9 - فعل مثل قطع .\r\n10 - انفعال مثل مقطوع « 1 » .\r\nتعريف و توضيح و اقسام هريك بايستى در كتب فلسفه ملاحظه شود .\r\n\r\nبارى ارميناس : عبارت\r\nاين كلمه بمعنى صوت مركب و مؤلف است كه مشتمل بر حكم و متضمن بر صدق و كذب باشد باينجهت بلفظ ( عبارت ) ترجمه شده است .\r\n\r\nاناليتيك - تحليل\r\nاين كلمه معادل اناليز در زبان فرانسه و بمعنى تحليل است .\r\nعلم كامل حاصل نميشود مگر بشناسائى ماده و صورت هرچيزى .\r\nباينجهت ادراك كامل بدون تحليل يافت نميشود و تحليل بر دو قسم است مادى و صورى .\r\n\r\n\r\n","description":"","footnote":"\r\n( 1 ) تاريخ الفلسفة اليونانية ص 120 .\r\n","page_name":" 104 ","page_number":120},
  {"content":"\r\n\r\n\r\nتحليل اولى\r\nاين كتاب راجع به صورت قياس است كه لزوم تالى بر مقدم يعنى ترتّب نتيجه بر مقدماترا بيان مىكند بدون آنكه توجهى بصدق يا كذب يا قطعى و احتمالى بودن مقدمات داشته باشد .\r\n\r\nتحليلات ثانيه\r\nاين كتاب در دو مقاله است : مقالهء اول راجع بماهيت علم و شرايط و مقدمات آن و اينكه لزوم محمول براى موضوع چيست و چگونه است . در مقالهء دوم مبادى ضروريه را كه اصول برهان است بيان مىكند « 1 » .\r\n\r\nطوبيقا\r\nاين كلمه از ( طوبوى ) بمعنى امكنه است . جدل ايجاد تناقض در كلام مخاطب است با توجه گوينده برفع تناقض از كلام خود و دفاع از نتيجه .\r\nدر قضاياى جدليه از مواضع يعنى موارد متعددى استمداد مىشود زيرا سؤال و جواب راجع است : يا بمحمولاتيكه مساوى با موضوع .\r\nيا اعم . و جزء ( ذاتى ) موضوع يا خارج از موضوع ( عرضى ) بوده باشند ، اين امور مواضع يا موارد مكالمات جدلىاند به اين جهت كتاب مربوط به اين قسمت را طوبيقا يا مواضع ناميده است « 2 » .\r\n\r\n\r\n","description":"","footnote":"\r\n( 1 ) تاريخ الفلسفة اليونانية ص 128 .\r\n( 2 ) همان كتاب صفحه 130 / 131 .\r\n","page_name":" 105 ","page_number":121},
  {"content":"\r\n\r\n\r\nسوفسطيقا ( سوفستيك )\r\nسوفيسطوس در اصل لغت يونانى بمعنى معلم است و بمعنى خاص آن معلم بيان . معلمانيكه در عصر سقراط پيدا شدند و بمردم علم خطابه و جدل مىآموختند سوفيسطوس لقب يافتند ولى چون جدل را بطريق مغالطه به كار مىبرده و بمردم بيان مغالطى مىآموختند اين لفظ از معنى خود انصراف يافته و بمعنى مغالطه به كار رفت اكنونهم در زبانهاى اروپائى و عربى همين معنى از آن اراده مىشود « 1 » .\r\nرسالهء اغاليط مشتمل بر دو مقاله است : مقالهء اول در بيان انواع غلط و مغالطاتست . در مقالهء دوم راه‌حل اشكالات مغالطيرا بيان كرده است « 2 » .\r\nفرفوريوس صورى شاگرد فلوطين اسكندرانى كه حدود 600 سال بعد از ارسطو ميزيسته است مقدمه بسيار مفيدى بر كتاب مقولات ارسطو افزوده و آن را ايساغوجى « ايساگوجى » بمعنى مدخل يا مقدمه ناميده و مترجمين و فلاسفه اسلامى دو كتاب ديگر را كه ارسطو بعنوان فن مستقلى جدا از منطق نوشته است بابواب منطق ملحق و با يك مقدمهء الحاقى فرفوريوس منطق را نه باب شمردند .\r\nعادت مؤلفان اسلامى بر آنست كه ابواب منطق خود را به همان اسامى يونانى ذكر كنند هرچند تحريف بسيار در اين اسامى به عمل آمده است .\r\n\r\n\r\n","description":"","footnote":"\r\n( 1 ) تاريخ الفلسفة اليونانية صفحه 45 و دروس فى تاريخ الفلسفة ص 28\r\n( 2 ) تاريخ الفلسفة ص 131 .\r\n","page_name":" 106 ","page_number":122},
  {"content":"\r\n\r\nفهرست ابواب منطق در كتب متداول اسلامى از اينقرار است :\r\n\r\n* ( فهرست ابواب منطق در كتب متداول اسلامى ) *\r\n1 - ايساغوجى در مباحث الفاظ و كليات خمس و اين باب مقدمه باب معرّف است .\r\n2 - باب معرّف و تعريفات . و مقولات عشر در اين باب ذكر مىشود .\r\n3 - بارير ميناس ، در احوال و اقسام قضايا كه مقدمه باب حجت است .\r\n4 - انولوطيقاى اول ( تحليلات اولى ) احكام حجت قياسى و اشكال آن .\r\n5 - انولوطيقاى دوم ( تحليلات ثانيه ) در خواص و احوال و اقسام برهان .\r\n6 - طوبيقا در فن جدل .\r\n7 - سوفسطيقا در فن مغالطه .\r\n8 - ريطوريقى در فن خطابه .\r\n9 - طوريقى در صنعت شعر .\r\nارسطو در فصل آخر كتاب اغاليط گفته است : علم ، تدريجى حاصل مىشود و آيندگان متدرجا بر علوم گذشتگان مىافزايند لكن قياس و برهان و جدل و سفسطه را كسى تا اينزمان بيان ننموده است « 1 » .\r\n\r\n\r\n","description":"","footnote":"\r\n( 1 ) تاريخ الفلسفة اليونانية ص 132 .\r\n","page_name":" 107 ","page_number":123},
  {"content":"\r\n\r\nو الحق اين ادعا بشهادت كتب تاريخ فلسفه و تاريخ علوم در نهايت صحت است زيرا قسمتهائى از منطق كه از پيشينيان بجاى مانده بود بسيار ناچيز و غيرمنظم بوده است مثلا بارمنيدس اليائى براى اثبات وحدت وجود اصل عدم تناقض و اصل هوهويرا به صورت قياس جدلى درآورده ليكن قواعدى براى استدلال ذكر ننموده باينجهت ميتوان گفت او پايه‌گذار فلسفه اولى است نه منطق .\r\nسقراط اول كسى است كه بمعانى و ماهيات توجّه يافته و كمال علم را در معرفت ماهيات دانسته است . او مىگفت ماهيت نفس و خير و شر و ساير ماهياترا بايد شناخت تا به يكديگر مشتبه نشوند براى تحصيل حدّ جامع و مانع هرچيزى كوشش فراوان داشت . اشياء را در اجناس و انواع منظم ميساخت و براى تحصيل حدود به استقراء توسل ميجست و از طريق استقراء حاصل مينمود .\r\nبحدود و موارد استعمالات الفاظ عنايت بسيارى داشت و براى رفع مغالطهء سوفسطائيان كه از معانى مبهم و الفاظ مشتركه سوءاستفاده ميكردند بتوضيح لغات و بيان قواعد ادبى ميپرداخت و اشتراك و مجانستهاى لفظى را بيان مينمود تا مغالطات لفظى را روشن نمايد .\r\nافلاطون نيز براى حل شبهات سوفسطائيان و رد ادلّه مغالطان بتوضيح مجانستهاى لفظى و اعتبارات مختلفيكه براى هرچيزى هست پرداخته . مثلا موارد استعمال وجود و لا وجود . مساوات و لا مساواترا بيان نموده و لا وجود مطلق را از لا وجود مضاف تفاوت گذاشته و احكام هريكى را بيان نموده ، معانى نسبى را از امور حقيقى مجزا ساخته است .\r\n\r\n","description":"","footnote":"","page_name":" 108 ","page_number":124},
  {"content":"\r\n\r\nبراى بدست آوردن علاقات بين محمولات و موضوعات ، انواع و اجناس و خصايص ذاتى و عرضى را بيان نموده .\r\nاو تحصيل معارف حقه و علم صحيح را از طريق اطلاع يافتن به انواع و اجناس ميسّر دانسته و تقسيم و تحليل را وسيلهء اين كار قرار داده است . و ميگويد جنس را بايد بواسطه خاصيتهاى نوعى تقسيم نمود تا مركبات به بسايط برسند و از بسايط تشخيص داده شوند .\r\nبراى اينكه تقسيم درست انجام شود دو نوع دستور داده يكى راجع بچيزهائيكه بايد رعايت شود و دستور ديگر او براى محفوظ ماندن از موارد غلط و خطر اشتباه است .\r\nقسمت اول مشتمل بر دو دستور است :\r\n1 - تقسيم بايستى طبيعى باشد و همچنانكه اعضاء حيوانرا از مفاصل جدا ميكنند بدون آنكه استخوانى شكسته شود بايستى اشيا را از جهات طبيعى قسمت كنند .\r\n2 - قسمت بايستى تام باشد و تمام انواعى را كه مندرج در هر جنسى هستند بايستى استخراج كنند تا به بسائط برسند .\r\nقسمت دوم نيز مشتمل بر دو دستور است :\r\n1 - مركب را بسيط تصور نكنند .\r\n2 - عرضى را جوهرى نگيرند « 1 » .\r\nافلاطون مطالب مزبور را در مبحث جدل نازل بيان نموده ليكن مخلوط بفلسفه است ، ارسطو اول كسى است كه مسائل منطق را تحت\r\n\r\n\r\n","description":"","footnote":"\r\n( 1 ) تاريخ الفلسفة اليونانية ص 78 .\r\n","page_name":" 109 ","page_number":125},
  {"content":"\r\n\r\nعنوان خاص درآورده و ابواب آن را منظم نموده و برهانرا از جدل و مغالطه جدا ساخته و چنان كه خود او گفته است ديگران استدلال را به كار مىبرده‌اند و سوفسطائيان عملا گفتگو و ردوبدل را بشاگردان مىآموخته‌اند ليكن تعليماتشان بعلم بيان و ادب شباهت بيشتر داشته و كسى فن منطق را قبل از او در حدود موضوع و مبادى مخصوص خود بيان ننموده و بر او پيشى نگرفته بوده است .\r\n\r\n( 2 ) لمعه\r\nلمعه بفتح لام مصدر لمع البرق و بمعنى درخشيدن و برافروختن برق است كه تاى وحدت به آن ملحق گرديده و علميكه بحدس عقلى و اشراق غيبى حاصل گردد ناگهان و دفعتا بوجود مىآيد و مصنف كتاب ما كه بمسلك اشراقى متمايل است براى فصول و عناوين كتاب خود الفاظيرا اختيار نموده كه متناسب با ذوق اشراق است و مطالب اين كتاب نيز نتيجهء اشراق روحانى و تابش معنوى است كه از صفاى باطن بدست آمده باينجهت عنوان فصول كتابرا لمعه و قسمتهاى اصلى آن را اشراق قرار داده است .\r\n\r\n( 3 ) تعريف منطق\r\nمشهور در تعريف منطق گفته‌اند : آلت قانونى يا قانون آلى است كه رعايت داشتن آن ذهن را از خطاى فكرى نگهميدارد .\r\nآلت بمعنى وسيله و اسباب انجام عمل است و منطق از اين جهت آلت است كه مطلوب بالاصاله نيست و براى تحصيل علوم ديگريكه\r\n\r\n","description":"","footnote":"","page_name":" 110 ","page_number":126},
  {"content":"\r\n\r\nاصلى هستند طلب مىشود .\r\nاز قديم ابوابى را كه ارسطو براى منطق وضع نموده ارغنون « ارگانون » ناميده‌اند .\r\n( 3 / 2 ) و ارغنون آلت نوازندگى و ساز است صاحب برهان قاطع ميگويد ارغنون بر وزن اندرون سازيست كه افلاطون وضع كرده معانى ديگرى از قبيل تأليف آوازهاى مختلف يا آهنگ خوانندگيها نيز ذكر كرده است « 1 » .\r\n( 3 / 3 ) قانون از لغت رومى نقل شده و بمعنى اصل و قاعدهء كلى است كه بر موارد مخصوص و قضاياى جزئى منطبق گردد .\r\nصاحب كتاب ما از تعريف مشهور عدول نموده و بجاى آلت قسطاس آورده است .\r\nقسطاس بنا بضبط منتهى الارب و برهان قاطع بضم قاف يا بكسر از لغت رومى نقل شده و بمعنى ترازو مىباشد و منتهى الارب افزوده است ( راست‌تر ترازوها ، يا ترازوى عدل است ) .\r\nترازو نوعى آلت است و شامل ترازوى مادّى و فكرى هردو مىشود .\r\nتعريفيكه در اين كتاب آمده حقيقت منطق را آشكارتر ميسازد و مزايا و آثار و خواصّ آن را بهتر مىرساند زيرا از منطق چندين\r\n\r\n\r\n","description":"","footnote":"\r\n( 1 ) چنان كه ذكر شد سابقا منطق را ارغنون ( ارگانون ) ميگفته‌اند تا آنكه در عصر شيشرون 106 - 43 ق م فيلسوف رومى كلمهء لوجيك ( لوژيك ) در جدل استعمال شده و اسكندر افروديسى كه از شارحان معروف كتب ارسطو مىباشد منطق را لوجيك ناميده است . تاريخ الفلسفة اليونانية ص 119 .\r\n","page_name":" 111 ","page_number":127},
  {"content":"\r\n\r\nنتيجه به عمل مىآيد و كلمهء قسطاس بر آن مقاصد و نتايج دلالت بيشترى دارد ، نتايجيكه از منطق حاصل مىشود بدين قرار است :\r\n1 - قبل از حصول علم جديد و هنگاميكه ذهن در جستجوى مطلوب است منطق ذهن را در طريق مطلوب راهنمائى مىكند .\r\n2 - بعد از حصول علم جديد ، منطق علم و اعتقادات درست را از نادرست جدا مىكند .\r\n3 - علوم و معارف بشريرا از جهت تنظيم و تركيب صورى مقدّمات طبقه‌بندى مينمايد .\r\n4 - علوم و معارف بشريرا از جهت مبادى و موادّ دليل بدرجات مختلف تقسيم مىكند .\r\n5 - اعتبار و ارزش هريك از طبقات و مراتب را معين ميسازد .\r\nبراى توضيح مطالب گذشته بايد بگوئيم كه منطق دستورى است براى فعاليتها و جستجوهاى ذهنى براى تحصيل علم جديد و اين فعاليت تجسّسى فكر ناميده مىشود و نيز دستورى است براى تعيين ارزش و اعتبار نتايج حاصله از فعاليتها :\r\nعلم جديد يا علم مكتسب از دو جزء حاصل مىشود :\r\n( 3 / 4 ) ( اول ) جزء مادى و آن معلومات اوليه يا مبادى علوم است .\r\n( 3 / 5 ) ( دوم ) جزء صورى كه صورت و هيئت تركيب و ربط مواد به يكديگر است .\r\nباب معرّف و حجّت دستور ربط و تنظيم مواد و ابواب صناعات\r\n\r\n","description":"","footnote":"","page_name":" 112 ","page_number":128},
  {"content":"\r\n\r\nخمس راجع به خود مواد و مبادى علوم از جهت عناوين كليهء اوليه است .\r\nبنابراين براى تشخيص علم صحيح از باطل دو نوع اطلاعات لازم است : اطلاعات صورى و مادى . زيرا ذهن بمنزله بنّاء يا صنعت‌گرى است كه بايد دو نوع از اطلاعات داشته باشد :\r\n1 - بايد مواد و مصالح صحيح و فاسد ، بادوام و بىدوامرا بشناسد و از يكديگر تشخيص دهد .\r\n2 - بداند چه نوع از مواد متناسب با نوع صنعت و كار اوست .\r\n3 - از طراحى و نقش صورت و هيئت متناسب با عمارت مطلوب مطلع باشد .\r\n4 - داراى اطلاعات كافى راجع بربط دادن اجزاء بطور استحكام كه از يكديگر متلاشى نشوند بوده باشد .\r\nعلم منطق مشتمل بر قوانينى است كه متكفل همهء اين امور است و علاوه بر آن بعد از ساختن علم ( 3 / 6 ) بوسيلهء علم منطق ارزش طبقات و درجات علم و معارف بشرى را ميتوان تعيين نمود زيرا همچنانكه عمارتها از جهت ارزش متفاوتيكه براى مصالح و مواد آنها هست . ارزشهاى مختلف دارند از جهت صورت و شكل و نقشه‌هاى متفاوت نيز داراى يك نوع ارزش نيستند . علوم نيز از جهت مواد اقيسه و اشكال و ضروب در اعتبار و ارزش علمى داراى شدت و ضعف ميباشند و منطق درجهء اعتبار و ارزش طبقات آن را معيّن مىكند . مثلا ارزش شناسائى كه از حد ناقص حاصل مىشود كمتر از حد تام است و ارزش نتيجهء رسم تام كمتر از حد ناقص و رسم ناقص از همه كمتر است و در عين اينكه همهء آنها موجب\r\n\r\n","description":"","footnote":"","page_name":" 113 ","page_number":129},
  {"content":"\r\n\r\nحصول علم و معرفت تازه‌اى ميشوند و نتيجهء هيچيك از آنها خطا نيست ليكن درجهء معرفتيكه از بعضى حاصل ميگردد نسبت به ديگرى ناقص و ضعيف است و نتيجهء حاصل از قياس اقترانى حملى شكل اول حائز درجهء اول ارزش و اعتبار است و شرطى در درجهء دوم و نتيجهء شكل دوم در درجهء سوم و شكل سوم در درجهء مادون واقع است . و نتيجهء قياس استثنائى از اقترانى پست‌تر است . و باز نتايج هريك از ضروب اين اشكال واجد مرتبهء مخصوصى از اعتبار و ارزش هستند و از جهت ماده نتيجهء حاصل از برهان لمّى و انّى و قياس خطابى و شعرى هريك داراى آثار و اعتبار خاصّى هستند و منطق درجهء اعتبار هريك را معين مىكند .\r\n\r\n( 3 / 7 ) ترتيب فصول و ابواب منطق\r\nاز تمثيل و توضيحات مزبور اين نكته بدست آمد كه معرفت تصوّرات بسيطه كه اجزاء تصوّرات مركبه هستند مقدّم بر معرفت مركباتست زيرا جزء بايد قبل از كل شناخته شود و پس از معرفت بسائط بايد كيفيت تركيب معلوم شود كه از چه نوع تركيبى است .\r\nآيا تركيب لزومى يا اتفاقى است . و پس از معرفت بسايط و چگونگى تركيب آنها نوبه به تصديقات ميرسد زيرا تصوّرات اجزاء تصديقات هستند و معرفت كل موقوف بر شناسائى اجزاء است . بعلاوه در بسيارى از موارد اجزاء تصورات واسطه براى اثبات محمولات و مسائل مربوطه بموضوعات هستند زيرا لوازم ثانوى معلول ذاتيات اشياء ميباشند علاوه بر اينها درجهء اعتبار و ارزش مركبات معلوم نميشود مگر بعد از اينكه\r\n\r\n","description":"","footnote":"","page_name":" 114 ","page_number":130},
  {"content":"\r\n\r\nاعتبار و ارزش معرفتهاى بسيط و كيفيت تركيب و صورت تركيب آنها يعنى كميّت و كيفيت تركيب اجزاء معلوم شود . بنابراين معرفت مفردات و كيفيت تركيب آنها بر معرفت مركبات مقدم است . و به همين جهت مباحث اجزاء تصوريه يعنى باب ايساغوجى بر باب حدّ و رسم مقدم داشته شده است و قضايا بعد از آن ذكر مىشود و باب قياس و برهان در آخر همه قرار داده شده است .\r\n\r\n( 4 ) تعريف فكر\r\nمعلوم شد كه منطق قانون تنظيم كارهاى ذهن است و همان فعاليتهاى ذهنى فكر ناميده مىشود .\r\nذهن براى اكتساب علم جديد دو نوع عمل انجام ميدهد : يكى انتخاب مادّه يعنى معلومات قبلى و ديگرى صنعت فكرى يعنى ربط دادن مواد به يكديگر و تشكيل هيئت صورى ، بنابراين فكر با دو حركت انجام مىشود ( حركت اول ) وقتى است كه ذهن بيكى از مجهولات خود توجه يافته و براى كشف مجهول بمعلومات قبلى خود رجوع نموده و از بين آنها يكى را كه مناسب با مجهول فعلى است اختيار مىكند و اين حركت از مطلوب بسوى مبادى است . ( حركت دوم ) بازگشت ذهن از معلوم قبلى بمجهول فعلى است و بتوسط مجموع اين دو نوع فعاليت و دو حركت مجهول كشف مىشود .\r\n\r\n","description":"","footnote":"","page_name":" 115 ","page_number":131},
  {"content":"\r\n\r\n\r\n( 4 / 2 ) تفاوت حدس و فكر\r\nخواجه طوسى در شرح منطق اشارات « 1 » گفته است فكريكه بازاء حدس است آن فكرى است كه حركت اوّل را داشته و فاقد حركت دوم باشد يعنى ذهن از مجهول بمعلوم مناسب توجه يافته و در آنجا متوقف بماند و اين يكى از معانى فكر است . اين بيان موافق با عقيده مشهور است كه تفاوت بين حدس و فكر را به اين گذاشته‌اند كه حدس با يك حركت انجام مىشود و فكر با دو حركت ليكن از گفتار خواجه در شرح نمط سوم اشارات « 2 » خلاف آن برمىآيد زيرا در آنجا خواجه قول امام رازى را كه گفته است : حدس واجد حركت دوم است و حركت اول را ندارد زيرا حد اوسط دفعتا بذهن آمده و سپس از حد اوسط انتقال بمطلوب حاصل مىشود خواجه اين بيانرا رد نموده و ميگويد شيخ حدس را بدون هيچ حركتى ميداند و فرق حدس و فكر از دو جهت است يكى آنكه در حدس واسطه و مجهول دفعتا و باهم بدون تقدم يكى بر ديگرى بذهن مىآيند و فكر چنان كه گذشت با دو حركت است تفاوت ديگر آنكه ممكن است در فكر انبتات روى دهد يعنى فكر در حركات خود متوقّف مانده و به نتيجهء مطلوب نرسد ولى در حدس انبتات نيست يعنى مسلما نتيجه حاصل است و ظفر بر مطلوب حاصل مىشود .\r\nاگر تفسير امام را كه موافق با عقيدهء مشهور است بپذيريم\r\n\r\n\r\n","description":"","footnote":"\r\n( 1 ) ص 11 .\r\n( 2 ) ص 359 .\r\n","page_name":" 116 ","page_number":132},
  {"content":"\r\n\r\nفكريكه برابر حدس است چنان كه از منطق اشارات نقل شد همان است كه واجد حركت اول باشد زيرا حدس واجد حركت دوم و فاقد اول است و فكر به اين معنى عكس حدس است ولى با تفسير خواجه كه از نمط سوم اشارات نقل شد سازش ندارد .\r\n\r\n( 5 ) علم منطق در دو مورد راهنماى فكر است\r\nپس از آنكه معلوم شد فكر با دو حركت انجام مىشود و ذهن دو نوع فعاليت از خود بخرج ميدهد بنابراين در هردو مورد ذهن محتاج براهنمائى منطق است تا از خطا محفوظ بماند منطق مادى يا معرفتى يعنى صناعات خمس مربوط بمواد اقيسه و متكفّل راهنمائى ذهن در حركت اول ، و منطق صورى يعنى قوانين معرّف و حجت عهده‌دار خطاهاى ذهنى در حركت دوم است .\r\n\r\n( 6 ) تعريف علم و اقسام آن\r\nضمن تعريف فكر تعريف علم نيز بدست آمد كه علم صورت حاصله از اشياء خارجى در ذهن است و اين تعريف مطابق با رأى مشهور فلاسفه و كلىترين تعريفاتست زيرا شامل مفردات و مركبات و ظنّ و جهل مىشود تعريفات ديگرى نيز آورده‌اند : بعضى قيد مطابقه با واقع را بر آن افزوده‌اند و در اين صورت جهل از مفهوم علم خارج و در مقابل آن قرار گرفته است و بنا ببعضى از تعريفات مفهوم علم را با يقين برابر دانسته‌اند .\r\n\r\n","description":"","footnote":"","page_name":" 117 ","page_number":133},
  {"content":"\r\n\r\n\r\n( 6 / 2 ) تقسيم علم بتصور و تصديق\r\nبنا بتعريف مذكور كه مطابق با رأى جمهور فلاسفه است علم دو قسم است : علم مفرد و علم مركب ، علم مفرد تصور و علم مركّب تصديق ناميده مىشود .\r\n\r\n( 6 / 3 ) تصديق\r\nتصديق مترادف با مطلق اعتقاد است و اعتقاد از عقده بمعنى گره است و تصديق بمناسبت مرتبط شدن محمول بموضوع اعتقاد ناميده شده است .\r\nنسبت موضوع بمحمول و ربط آنها به يكديگر بدون رجحان ميسّر نميشود و تا رجحان نباشد اعتقاد قابل تصور نيست و مورد شك كه بدون رجحان است فرض ربط و نسبت است نه ربط و نسبت حقيقى و لذا بمورد شك كه رجحان نسبت وجود ندارد اعتقاد گفته نميشود و اعتقاد در مقابل شك است مگر آنكه بطريق مجاز و مسامحه در تعبير بوده باشد ، بنابراين در عبارت كتاب قيد راجح اگر مستدرك نباشد براى تأكيد خواهد بود .\r\nاز عبارت گذشته معلوم شد كه تصديق مساوى با نسبت راجح است و نسبت راجح ممكن است جزمى يا غيرجزمى باشد و چهار صورت براى تصديق حاصل مىشود :\r\n( اول ) اعتقاد جازم مطابق با واقع كه واجد دو شرط جزم و مطابقه است و يقين ناميده مىشود .\r\n\r\n","description":"","footnote":"","page_name":" 118 ","page_number":134},
  {"content":"\r\n\r\n( دوم ) اعتقاد جازم غيرمطابق با واقع كه تنها واجد شرط جزم است بدون مطابقه و آن جهل مركب است .\r\n( سوم ) اعتقاد غيرجازم در صورتى كه با واقع مطابقه داشته باشد و به عكس صورت قبل است زيرا واجد شرط مطابقه است بدون جزم . و آن ظن صادق است .\r\n( چهارم ) اعتقاد غيرجازم و مخالف با واقع كه فاقد جزم و مطابقه هردو است و آن ظن كاذبست .\r\n\r\n( 6 / 4 ) معنى ديگر تصور كه شامل تصديق نيز مىشود\r\nدر اصل تقسيم مزبور شرط است كه مفهوم تصور مفرد و عارى از نسبت بوده باشد و به اين جهت در مقابل تصديق واقع شده است و گاهى اين قيد را انداخته و بمطلق صورت حاصلهء در ذهن بطور لا به شرط تصور گفته‌اند . در اين صورت شامل تصور و تصديق هردو مىشود زيرا لا به شرط مطلق با هرگونه شرطى سازگار است .\r\n\r\n( 7 ) تقسيم دوم علم علم فطرى . علم حدسى . علم مكتسب\r\nپيروان حكمت مشّاء همگى بر اين متفقند كه هيچ علمى ذاتى انسان نيست و انسان از خود سرمايهء علمى ندارد و همهء علوم او كسبى مىباشد و مبدأ همهء علوم بشرى احساس است و ذهن انسان لوح مصقول يا آينه صافى است كه صورت اشياء در آن منعكس مىشود و معلومات را از موجودات خارج از ذهن خود مىپذيرد . بنابراين تصورات و تصديقات اوليه و ثانويه و مبادى علوم همگى اكتسابى هستند . چيزى\r\n\r\n","description":"","footnote":"","page_name":" 119 ","page_number":135},
  {"content":"\r\n\r\nكه هست همهء علوم بشر يكسان نيستند بعضى از آنها با سعى و طلب براى انسان حاصل ميگردد و بعضى بدون سعى و طلب و تنها برخورد با اشياء خارجى از طريق حواس ظاهره كافى مىباشد كه يك دسته از علوم بخودىخود براى انسان حاصل شوند بدون توجه باينكه اين گونه علوم چه‌وقت و بچه كيفيتى حاصل شده‌اند . اينها را معلومات اوليه يا مبادى علوم يا معلومات ضرورى و ذاتى مينامند .\r\nقسم ديگرى از علوم هستند كه با سعى و طلب و رنج و مشقت بدست آمده و علوم اكتسابى ناميده ميشوند .\r\n\r\n( 7 / 2 ) مبادى علوم قطعى و يقينى\r\nمبادى علوم يقينى بر دو قسم است : مبادى اوليه و مبادى ثانويه مبادى اوليه قبل از هرعلمى ثابت بوده‌اند . و مبادى ثانويه قضاياى قطعيه و مسلّمى هستند كه بوسيلهء مقدمات ديگر قبلا ثابت شده بوده و بعدا براى اثبات قضاياى ديگر مقدمه واقع ميشوند .\r\nمبادى اوليهء علوم برهانى و يقينى را مشهور شش قسم شمرده‌اند :\r\n( 7 / 3 ) ( اول ) اوليات : قضايائى است كه تصور موضوع و محمول آنها به تنهائى موجب جزم به حكم است و در اين‌گونه قضايا حكم بدون واسطه و حاكم عقل صرف و خالص است مثل قضيهء اجتماع نقيضين محال است كه تصور نقيضين به تنهائى براى جزم به حكم كافى مىباشد .\r\n( 7 / 4 ) ( دوم ) فطريات : قضايائى است كه حكم با واسطه است و بمحض تصور موضوع و محمول ، واسطه و جزم به حكم هردو در ذهن حاصل مىشود مثل حكم به اين كه عدد چهار زوج است زيرا به دو بخش\r\n\r\n","description":"","footnote":"","page_name":" 120 ","page_number":136},
  {"content":"\r\n\r\nمتساوى قسمت مىشود . در اين قضايا نيز حاكم عقل خالص است و آنها را « قضايا قياساتها معها » ميگويند .\r\n( 7 / 5 ) ( سوم ) حدسيات : قضايائى است كه از احساس مبادى بطور حدس انتقال به حكم حاصل گردد مثل حكم باينكه نور ماه از خورشيد كسب شده بواسطهء مشاهده اشكال مختلف ماه در اوضاع مختلف نسبت به زمين و خورشيد . در اين‌گونه قضايا حاكم عقل است ولى با كومك حس غيرسمعى بدون احتياج بتكرر مشاهده چه بوسيلهء حس بصرى يا غيربصرى باشد .\r\nحدس بمعنى سرعت انتقال است و حدس در اصطلاح فلاسفه از دو جهت با فكر اختلاف دارد و در مقابل فكر قرار داده شده است :\r\nزيرا ( اولا ) فكر با دو انتقال حاصل مىشود يكى انتقال از مطلوب بمبادى و انتقال ديگر بازگشت از مبادى بمطلوب است ( ثانيا ) انتقال در فكر بطور حركت و تدريجى در حدس دفعى محقق مىشود و انتقال دفعى حركت نيست بنابراين حدس بدون حركت است اين تعريف را در اين مورد قطب الدين رازى براى حدس بيان كرده است « 1 » تعريف مذكور با آنچه از نمط سوم اشارات قبلا نقل شد اختلاف دارد زيرا خواجه طوسى در آنجا گفته است در احكام حدسى واسطه و حكم باهم بذهن مىآيند و واسطه بر حكم مقدم نيست تا انتقال حاصل گردد ، بنا بگفتهء خواجه علم حدسى مانند فطريات است كه جزم به حكم با واسطه دفعتا در ذهن حاصل ميشوند ، تفاوتى كه علم حدسى با فطريات دارد از اينجهت است كه علوم فطرى عموميت داشته و براى همه‌كس\r\n\r\n\r\n","description":"","footnote":"\r\n( 1 ) شمسيه ص 179 .\r\n","page_name":" 121 ","page_number":137},
  {"content":"\r\n\r\nحاصل ميشوند و علم حدسى براى كسانى است كه داراى قوهء عاقله باشند و به اين جهت ميتوانيم بگوئيم حدس منطقى از حدس عرفانى جداست .\r\n( 7 / 6 ) حدس عرفانى مرتبهء كامل عقل نظرى است و احساس در احكامش دخالتى ندارد ، بخلاف حدس منطقى كه حكم را عقل با كمك احساس صادر مىكند و تفاوتهاى ديگرى بين اين دو حدس يافت مىشود كه در كتابى كه دربارهء معرفت نوشته‌ام بتفصيل بيان شده است .\r\nاينكه قبلا از امام فخر رازى نقل كرديم كه حدس را با يك حركت توصيف نموده بحدس منطقى توجه داشته تفاوتى كه هست امام انتقال حدسى را بطور حركت بيان نموده و قطب الدين رازى دفعى شمرده و گفته است اين انتقال حركت نيست .\r\n( 7 / 7 ) ( چهارم ) مشاهدات : احكام قطعى و جزمى است كه حس خالص صادر مىكند .\r\nاين احكام اگر بتوسط حس ظاهرى حاصل گردد « حسيات » ناميده مىشود . مثل حكم باينكه خورشيد تابنده است . و اگر بوسيلهء حس باطنى ادراك شده باشد « وجدانيات » نامدارد مثل علم باينكه ما خوف و غضب داريم يا گرسنه و تشنه‌ايم .\r\n( 7 / 8 ) ( پنجم ) مجربات : علم به اين احكام بطريق تكرر مشاهدهء غيرسمعى حاصل مىشود مثل حكم باينكه هرفلزى در اثر حرارت منبسط مىشود و حس و عقل هردو حاكم هستند .\r\n( 7 / 9 ) ( ششم ) متواترات : علمى است كه از كثرت شهادت مردم\r\n\r\n","description":"","footnote":"","page_name":" 122 ","page_number":138},
  {"content":"\r\n\r\nبامرى حاصل شود در صورتى كه معلوم باشد وقوع آن امر محال نيست مثل علم بوجود شهرها و كشورهائيكه آنها را نديده‌ايم .\r\n( 7 / 10 ) اوليات بسيارند و از جمله اين چند اصل است :\r\n1 - اصل عدم تناقض : نقيضان در وجود و عدم جمع نميشوند .\r\n2 - اصل هوهوى : ثبوت هرشىء و اجزاء آن براى خودش ضرورى و سلب آنها محال است .\r\n3 - اصل سبب كافى : هر حادثى محدثى ميخواهد و ترجّح يا ترجيح بدون مرجّح ممكن نيست .\r\n4 - اصل كل و جزء : هر كلى از جزء خود بزرگتر است .\r\n5 - اصل مساوات : هريك از دو متساوى با مساوى آن نيز مساوى است .\r\n6 - اصل انقسام مزدوجات : هر زوجى به دو متساوى قابل تقسيم است .\r\nاصل عدم تناقض بالذات ضرورى و مسلم است و واسطه ندارد و ساير اصول داراى واسطه هستند و واسطه در همه اصول ديگر امتناع اجتماع نقيضين است و بازگشت همهء اصول به همان يك اصل است مثلا ثبوت هرچيزى براى خود ضرورى است زيرا ممكن نيست براى خود ثابت باشد و نباشد و هرحادثى بالضروره محدث ميخواهد زيرا ممكن نيست ضرورى و لا ضرورى باشد . هركلّى بالضروره از جزء بزرگتر است زيرا ممكن نيست شامل بر جزء باشد و نباشد . ساير قضاياى ضروريه به همين قرار هستند .\r\n\r\n","description":"","footnote":"","page_name":" 123 ","page_number":139},
  {"content":"\r\n\r\nبنابراين ميتوان گفت اصل اولى كه بدون واسطه و اول حقيقى و ضرورى مطلق است همان اصل عدم تناقض است و بقيهء اصول جزء فطريات هستند يعنى هركسى موضوع و محمول آنها را تصور كند حكم و سبب حكم را باهم ادراك مىكند .\r\n( 7 / 11 ) فطريات معنى ديگرى هم دارد كه از معنى اول كلّىتر و وسيع‌تر است . زيرا فطريات در لغت بمعنى غريزه و خلقت اوليه است و به اين اعتبار بقضايا و علومى فطريات گفته مىشود كه هرفرد انسانى هرگاه عادات مكتسبه و انحرافات غيرطبيعى را كه عوامل خارجى بوجود شخص افزوده‌اند از خود دور كند و بفطرت اوليهء خود بازگشت نمايد آن علوم در نظرش ضرورى و ثابت و مسلم بوده و شك و ترديد در آنها راه نيابد ، و اين معنى شامل اوليات و فطريات اصطلاحى و بعضى از قضاياى مسلم ديگر نيز مىشود و به اين جهت ميگويند تصديق بوجود صانع جهان فطرى است .\r\n( 7 / 12 ) مصنف كتاب ما كه علم را بفطريات و حدسيات و مكتسبات تقسيم نموده از فطريات همين معنى وسيع را قصد كرده كه شامل اوليات و فطريات اصطلاحى هردو مىشود و در حقيقت ضرورى مطلق همين دو قسم است . حدسيات هم كه مربوط بقوه فراست و سرعت انتقال و لازمهء غريزه و فطرت صحيح بشر است به اين جهت آن را هم ذكر كرده و سه قسم ديگر را كه مشاهدات و مجربات و متواترات هستند به آنها توجهى ننموده است زيرا :\r\n( اولا ) همهء مبادى متكى بر اوليات و اصل عدم تناقض هستند .\r\n\r\n","description":"","footnote":"","page_name":" 124 ","page_number":140},
  {"content":"\r\n\r\n( ثانيا ) اعتبار و قطعيت آنها شخصى و فردى است و اطلاق و عموميت ندارد . بخلاف اوليات و فطريات كه استقلال عقلى داشته و قبل از هرگونه احساس و مشاهده‌اى براى هرفرد صحيح العقل و كاملى قطعى و مسلم‌اند ليكن اعتبار بقيه مخصوص به خود شخص ناظر و شاهد و تجربه‌كننده و شنونده است و ممكن است قضيه‌اى را يك نفر مشاهده يا تجربه نموده و يا تواتر حكمى براى او ثابت گرديده و براى ديگران ثابت نشده باشد .\r\n( 7 / 13 ) اوليات معلومات عمومى و اولى انسان هستند و اصل و اساس ساير علوم بشرى ميباشند و چنان كه قبلا گفته شد قسم ديگرى از مبادى علوم ثانوياتى هستند كه اصل و اساس علوم بعدى ميگردند و بقيهء علوم اكتسابياتى هستند كه از مبادى اوليه بدست مىآيند .\r\n\r\n( 8 ) علم حدسى يا اشراقى\r\nعلم ضرورى و اكتسابى عموميت دارد و همهء افراد بشر به حد كافى از آن بهرمند هستند و ميدان فعاليت ذهن همهء مردم در حدود همين علوم است ليكن قسم ديگرى از علم هست كه بافراد كامل اختصاص دارد و هرچند مردم ديگر هم از آن بىبهره نيستند اما بهرهء آنها اندك است و موارد نادر و اتفاقى برايشان حاصل مىشود .\r\nعلم اشراقى كه حدس ناميده مىشود بافاضهء اشراق قوهء قدسيّه و پرتوى از عالم باطن است ، شيخ ابو على سينا در نمط هشتم و نهم اشارات و صدر المتالّهين در آخر مرحلهء عاشره كتاب اسفار اين قوه را ثابت كرده‌اند و گفته‌اند قوهء قدسيّه بالاترين مراتب استعداد و كمال\r\n\r\n","description":"","footnote":"","page_name":" 125 ","page_number":141},
  {"content":"\r\n\r\nقوه عاقله و منسوب بعالم قدس است در اين مرتبه بدون استمداد از اسباب ظاهرى يعنى بدون استفاده از كتاب و بدون تجربه و مشاهده و بحث و تكرار و حضور نزد استاد و بدون احتياج بمعلم بشرى و فكر و تأمل حقايق مجهوله براى انسان كشف مىشود .\r\nحد نازل و نمونه‌اى از اين قوه براى بيشتر اشخاص بعضى اوقات ظاهر مىشود كه در اثر ممارست و مواظبت بر علوم مسائلى را كشف ميكنند كه قبلا براى ديگرى كشف نشده و استادانشان به آن مطالب پى نبرده و ديگران نيز از آنها بىاطلاع بوده‌اند « 1 » اينها نمونهء ضعيف و ناقصى از اين قوه است و در شدت به جائى ميرسد كه حقايق اشياء بدون شوق و طلب و بدون تامل و تفكر دربارهء مسائل نتائج و حدود وسطى با سرعت تمام و ناگهانى مانند برقى تابان بر آنها مكشوف گرديده و بعلل و معاليل يا مبادى و نتايج امور علم حاصل ميكنند .\r\n\r\n( 9 ) معرف و حجت\r\nتا اينجا اين خلاصه بدست آمد كه علوم متداول بشر بر دو قسم است : معلومات اوليه يا علوم ضرورى و معلومات ثانويه يا علوم نظرى ، و علوم نظرى كه بخودىخود معلوم نيستند بتوسط علوم ضرورى و اولى يا مبادى تحصيل ميشوند .\r\n\r\n\r\n","description":"","footnote":"\r\n( 1 ) از قبيل كشف قانون سقوط اجسام و قانون جاذبهء عمومى در اثر مشاهدهء سقوط سيب از درخت و امثال اين مسائل كه دفعى و آنى براى مكتشفين آنها حاصل شده است .\r\n","page_name":" 126 ","page_number":142},
  {"content":"\r\n\r\n( 9 / 2 ) معلومات اوليه‌اى كه مفرد هستند و موجب علم بمجهولات مفرده يا تصورات ميشوند معرّف نام داشته و بر چهار قسم است : حد تام و حد ناقص و رسم تام و رسم ناقص .\r\nمعلومات اوليه‌اى كه مركبات يعنى تصديقات هستند و موجب علم بتصديقات ديگر ميشوند به آنها حجت گفته مىشود و هيچ راهى براى كشف مجهولات جز از طريق معلومات اوليه و مبادى يافت نميشود .\r\n( 9 / 3 ) حجت بر سه قسم است : قياس . استقراء . تمثيل و تعريف و توضيح هريك از اين اقسام در جاى خود خواهد آمد .\r\n\r\n( 10 ) شرط اكتشاف مجهول از معلوم التفات و توجه يافتن بلوازم معلومات است\r\nاغلب اتفاق مىافتد كه معلومات اوليه براى ما حاصل است و مطالبى را ميدانيم اما لوازم و نتايج آن علوم بر ما مجهول است و نميتوانيم از معلومات خود بهره برداشته و مجهولات خودمان را بوسيلهء معلومات قبلى بر طرف كنيم ، اين عيب و نقيصه بواسطهء آن است كه معرفت ما نسبت بمعلوماتى كه داريم ناقص است و به حد كمال نرسيده و بهمهء خصوصيات و نكات موضوع ظفر نيافته‌ايم زيرا معرفت بهر چيزى وقتى كامل است كه عليت و جهت تاثير يا معلوليت و تاثر آن واضح باشد و بدانيم آن موضوع چه لوازم و چه روابطى با اشياء ديگر دارد ، چه چيزهائى علل وجود و مؤثر در وجودش هستند و چه آثار و خواصى بر وجودش مترتب مىشود ، و اين جهت مؤدى بمطلوب\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nاست و اگر معرفت ما بهمهء اين جهات كامل باشد مسلّما همهء مجهولاتى كه وابسته بمعلوم قبلى هستند بر ما معلوم خواهند گرديد .\r\n\r\n( 11 ) موضوع منطق\r\nموضوع منطق تصورات و تصديقات كاسبه يعنى معلومات تصورى و تصديقى است كه موجب كشف مجهولات مىشود و علم منطق از خواص و آثار معلومات قبلى ما گفتگو مىكند كه چند قسم هستند و هرقسمى تا چه حدى ما را بمجهولات رهبرى مىكند و با چه شرايطى ميتوانيم از معلومات خود استفاده كنيم و بتوسط آنها مجهولات خود را كشف كنيم و چگونه معلومات خودمانرا بايستى به يكديگر مربوط نمائيم تا بتوانيم بنتيجه برسيم .\r\n\r\n( 12 ) ترتيب در مباحث منطق\r\nقبلا در تعريف منطق گفته شد كه بوسيلهء منطق ميتوانيم ارزش معلومات خودمان را بسنجيم و چون ارزش هرچيزى معلوم نميشود مگر آنكه ارزش اجزاء و مواد و صورت تركيبى آنها معلوم شده باشد بنابراين بحث از مفردات و روابط بين مفردات و كيفيت تركيبى آنها را بايد مقدم بداريم زيرا بعد از معرفت مفردات و كيفيت تركيبى آنها مركبات بخودىخود شناخته و قدر و قيمت آنها دانسته خواهد شد .\r\n\r\n","description":"","footnote":"","page_name":" 128 ","page_number":144},
  {"content":"\r\n\r\n\r\n( 13 ) سبب ذكر قسمتى از مباحث لفظى در مقدمه منطق\r\nكار منطقى گفتگو از خواص و آثار معانى و مطالبى است كه در ذهن حاصل مىشود و منطقى ميخواهد از آنها نتايج ذهنى ديگرى بدست آورد و الفاظ از اين مرحله دورند بنابراين بحث لفظى مناسبتى با غرض منطقى ندارد ليكن قسمتى از حالات و قوانين كلى الفاظ را كه نسبت بهمهء لغات يكسان است و اختصاص به بعضى از لغات ندارد مورد بحث خود قرار ميدهد زيرا الفاظ قشور معانى هستند و پوست حكايت از مغز مىكند و بعلاوه الفاظ آينه و نمايش‌دهنده و واسطه بين ما و معانى ميباشند زيرا معانى و امور ذهنى غيرمحسوس هستند و چون ادراكات ابتدائى ما محدود بحواس ظاهره است ناچار بايستى متوسل بالفاظ شويم زيرا الفاظ علائم و نشانىهاى معانى و روابط بين ما و معانى ميباشند و با تغيير لفظ معنى عوض مىشود و به همين جهت دانستن قوانين كلى دلالتهاى لفظى موجب رفع ابهام و اجمال از معانى است و طريق فهم و استفاده معانى را بوسيلهء الفاظ بيان مىكند و به اين سبب در مقدمهء منطق آورده شده است و اين عمل دنبالهء كارى است كه سقراط سوفسطائيان را از مغالطه بازميداشت زيرا آنان از ابهام الفاظ مشتركه و اجمال ساير الفاظ سوءاستفاده نموده و نتيجهء غلط ميگرفتند و سقراط با بيان قوانين ادبى و لفظى رفع ابهام و دفع شبهه از معانى ميكرد و مواضع غلط و علل خطاهاى لفظى را بيان مينمود .\r\n\r\n","description":"","footnote":"","page_name":" 129 ","page_number":145},
  {"content":"\r\n\r\n\r\n( 14 ) تعريف دلالت و اقسام آن\r\nدلالت رابطهء علمى بين دو شىء است بطورى كه علم بيكى از آنها سبب انتقال ذهنى نسبت به ديگرى گردد . اولى را دال و دومى را مدلول مينامند .\r\nدلالت به دو اعتبار قابل تقسيم است : اول از جهت نوع وجود دال . دوم : از جهت منشأ دلالت .\r\nاز جهت وجود دال دلالت بر دو قسم است : دلالت لفظى و دلالت غيرلفظى زيرا دال گاهى لفظ و گاهى غيرلفظ است . و از جهت منشأ دلالت بر سه قسم است :\r\n( 14 / 2 ) 1 - دلالت وضعى . و آن در صورتى است كه مردم لفظ يا چيز ديگرى را نشانه و علامت چيزى قرار دهند و منشأ دلالت قرار داد مردم باشد .\r\n( 14 / 3 ) 2 - دلالت طبعى . در جائى است كه طبع انسان امرى را ايجاد كند و همان طبع منشأ دلالت باشد مانند لفظ آه كه در وقت ظهور غم و اندوه از انسان سرميزند و لفظ آخ كه هنگام درد و الم بدون قصد به زبان جارى مىشود و سرفه كه بواسطهء درد سينه بوجود مىآيد و همهء اينها از طبع انسان ظاهر مىشود و شنونده بالطبع از شنيدن اين صداها بمنشأ آنها پى ميبرد . اين دلالت منسوب بطبع است كه بر خوى و غريزه و امور غيرارادى اطلاق مىشود « 1 » .\r\n\r\n\r\n","description":"","footnote":"\r\n( 1 ) حواشى مير سيد شريف گرگانى بر شمسيه ص 16 .\r\n","page_name":" 130 ","page_number":146},
  {"content":"\r\n\r\n( 14 / 4 ) 3 - دلالت عقلى . منشأ اين دلالت استدلال و تفكرات عقلانى است مثل لفظى كه از پشت ديوار شنيده مىشود به حكم عقل بر وجود لافظ دلالت مىكند و متكى بر استدلال و انتقال از معلول به علت است .\r\nدر نتيجهء اجتماع دلالتها با يكديگر شش قسم حاصل مىشود و از اين شش قسم فقط يك قسم مورد اعتبار و گفتگوى منطقى مىباشد و آن دلالت وضعيهء لفظيه است زيرا چنان كه قبلا گفته شد وسيلهء نقل معانى و افاده و استفاده تنها الفاظ هستند و تنها از دلالت لفظيهء وضعيه ضمن گفت و شنيد ميتوان فايده برد و استفاده از بقيهء دلالتها ضمنى و تبعى است به اين جهت چندان توجهى به آنها نيست . به همين جهت مصنف كتاب ما و بيشتر نويسندگان كتب منطق اسمى از دلالتهاى ديگر نبرده‌اند .\r\n\r\n( 14 / 5 ) اقسام دلالت لفظيهء وضعيه\r\nدلالت لفظيهء وضعيه بر سه قسم است : يكى اصلى و دوتاى آنها تبعى است زيرا لفظ بحسب وضع بر سه چيز دلالت مىكند : بر خود معنى و بر اجزاء داخلى و بر لوازم خارجى معنى و اقسام ازين قرارند :\r\n( 14 / 6 ) 1 - دلالت لفظيهء وضعيه مطابقيه . و آن دلالت لفظ بر تمام معنى خود است از جهت آنكه لفظ براى آن نام‌گذارى شده است .\r\nو از اين جهت مطابقيه ناميده مىشود كه لفظ برابر با خود معنى است .\r\n( 14 / 7 ) 2 - دلالت لفظيه وضعيهء تضمنيه و آن دلالت لفظ بر يك جزء يا همهء اجزاء معنى است و باينجهت تضمنيه نام داده شده كه هر\r\n\r\n","description":"","footnote":"","page_name":" 131 ","page_number":147},
  {"content":"\r\n\r\nكلّى اجزاء خود را دربر دارد و چون لفظ بر معنى خود دلالت مىكند بالتبع بر اجزاء هم دلالت دارد .\r\n( 14 / 8 ) 3 - دلالت لفظيه وضعيه التزاميه و آن دلالت لفظ بر آثار و لوازم معنى است و از اين جهت التزاميه ناميده مىشود كه هنگامى كه لفظ بر معنى خود بالاصاله دلالت مىكند بالتبع بر لوازم بيّن معنى هم دلالت خواهد داشت و از تصور معنى ذهن بلوازم آن انتقال خواهد يافت به شرط آنكه لازم بيّن باشد و لازم بيّن در بحث عوارض توضيح داده خواهد شد .\r\nدلالت مطابقى هيچ شرطى جز وضع ندارد و هرگاه اطلاع به وضع لفظ براى معنى مخصوص حاصل شود دلالت مطابقى حاصل مىشود .\r\nدر دلالت تضمنيه و التزاميه وضع و عقل هردو دخالت دارند و هيچيك از اين دو دلالت بدون كمك وضع و عقل حاصل نميشوند زيرا اولا بايستى لفظ براى معنى مطابقى وضع شده باشد و بالاصاله بر همهء معنى خود دلالت كند و سپس بايستى عقل حكم كند كه جزء از كل و لازم از ملزوم جداشدنى نيست و از مجموع اين دو امر دلالت تضمنيه و التزاميه بتبع مطابقيه حاصل گردد . بنابراين دلالت تضمنيه و التزاميه بدون مطابقيه حاصل نميشوند بخلاف دلالت مطابقيه كه ممكن است بدون آن دو حاصل گردد زيرا گاهى ممكن است معنى بسيط و بدون جزء باشد در اين صورت دلالت تضمنيه وجود ندارد و هرگاه معنى لازم بيّن نداشته باشد در چنين صورتى دلالت مطابقيه هست و التزاميه نيست .\r\n\r\n","description":"","footnote":"","page_name":" 132 ","page_number":148},
  {"content":"\r\n\r\n\r\n( 14 / 9 ) فهرست اقسام دلالتها با ذكر مثال\r\nمجموع دلالت‌هائى كه گفته شد نه قسم است دو قسم لفظيه و غير لفظيه و هريك از اين دو يا وضعيه و يا طبعيه و يا عقليه است تا اينجا بشش قسم ميرسد و براى دلالت لفظيهء وضعيه نيز سه قسم ذكر شد و جمعا نه قسم به اين ترتيب حاصل مىشود :\r\n1 - دلالت وضعيه لفظيه : مثل دلالت لفظ آب بر جسم روان معينى بحسب وضع .\r\n2 - دلالت وضعيه غيرلفظيه : مثل دلالت شاخص بر ظهر و كتابت بر مكتوب .\r\n3 - دلالت وضعيه لفظيه مطابقيه : مثل دلالت لفظ انسان بر معنى خود از جهت مطابقه با معنى .\r\n4 - دلالت وضعيه لفظيه تضمنيه : مثل دلالت لفظ انسان بر اعضاء يا بر جسميت او .\r\n5 - دلالت وضعيه لفظيه التزاميه : مثل دلالت لفظ انسان بر استعداد نويسندگى او .\r\n6 - دلالت طبعيه لفظيه : مثل دلالت سرفه بر كسالت ريوى .\r\n7 - دلالت طبعيه غيرلفظيه : مثل دلالت زدن بر درد و وجع عضو .\r\n8 - دلالت عقليه لفظيه : مثل دلالت صدائى كه از پشت ديوار شنيده مىشود بر وجود گوينده .\r\n9 - دلالت عقليه غيرلفظيه : مثل دلالت دود بر وجود آتش .\r\n\r\n","description":"","footnote":"","page_name":" 133 ","page_number":149},
  {"content":"\r\n\r\n\r\n( 15 ) لفظ مفرد و لفظ مركب\r\nمفرد لفظى است كه از جزء آن جزء معنى قصد نشده باشد .\r\nو مركب آن است كه از جزء لفظ جزء معنى قصد شده باشد .\r\nإفراد و تركيب در اصل صفت معنى مىباشد و باعتبار معنى بلفظ نيز سرايت نموده و لفظ مفرد يا مركّب گفته مىشود .\r\nاز تعريف مزبور اين نتيجه حاصل گرديد كه لفظ مركب با وجود داشتن چهار شرط يافت مىشود و اگر يكى از چهار شرط كه مترتب بر يكديگرند مفقود باشد آن لفظ مركب نخواهد بود و شرايط چهارگانه عبارتند از :\r\n1 - لفظ جزء داشته باشد .\r\n2 - جزء لفظ براى معنى مخصوصى وضع شده باشد .\r\n3 - آن معنى مخصوص كه لفظ برايش وضع شده است جزء معنى لفظ باشد .\r\n4 - آن جزء در حين اطلاق لفظ مقصود و مراد بوده باشد .\r\nبا تحقق شرايط چهارگانه كه به ترتيب وجود پيدا مىكند لفظ مركب است و با فقدان يكى يا بيشتر از آن شرايط لفظ مفرد خواهد بود .\r\nبنابراين تعريف لفظ مفرد شامل اين اقسام چهارگانه خواهد شد :\r\n1 - لفظى كه بيش از يك حرف نداشته و بدون جزء باشد .\r\nمانند همزهء استفهام و با و تا در عربى و نون نفى و باء ربط در فارسى\r\n\r\n","description":"","footnote":"","page_name":" 134 ","page_number":150},
  {"content":"\r\n\r\nكه فاقد هرچهار شرط ميباشند .\r\n2 - در صورتى كه لفظ داراى جزء باشد ولى جزء لفظ براى معنائى وضع نشده باشد تا بر آن دلالت كند . زيرا دلالت تابع وضع است . بيشتر اعلام از اين قبيل‌اند مثل پرويز و انسان كه مجموع حروف از ابتدا براى يك معنى وضع شده است اين مورد شرط اول را دارد و فاقد سه شرط اخير است .\r\n3 - جائى كه هريك از اجزاء لفظ قبلا براى معنى مخصوصى وضع شده بوده و جزء لفظ بحسب وضع قبلى بر چيزى دلالت داشته ولى مدلول قبلى جزء مدلول فعلى نباشد . مثل عبد اللّه كه كلمهء عبد بر صفت عبوديت دلالت دارد ليكن فعلا ذاتى كه متصف بعبوديت است قصد نشده و عبوديت جزء معنى مقصود نيست زيرا اعلام تنها بر ذات دلالت ميكنند و ذات بدون صفت عبوديت مقصود است اين قسم فاقد دو شرط اخير است و اگر رحيم يا كريم را در صورتى كه اسامى اشخاص باشند بعنوان مثال ذكر كنيم از عبد اللّه به مقصود وافىتر است زيرا اين كلمات اگر بعنوان صفت و موصوف استعمال گردند مركب و در صورتى كه اسم شخصى باشند مفرداند .\r\n4 - قسم ديگر از لفظ مفرد آنست كه لفظ جزء داشته و دال بر معانى هم باشد و آن معانى جزء معنى مقصود هم بوده باشد ولى ضمن مدلولى كه بحسب وضع ثانوى براى لفظ پيدا شده قصد نشده باشد مثل حيوان ناطق كه حيوانيت و نطق ضمن معنى مقصود موجودند زيرا ماهيت انسان از آنها تركيب يافته و در ضمن فرد موجودند\r\n\r\n","description":"","footnote":"","page_name":" 135 ","page_number":151},
  {"content":"\r\n\r\nبخلاف قسم سابق كه ممكن است كريم و شجاع براى شخصى اسم گذاشته شده باشند كه كرم و شجاعت در آنها وجود نداشته باشد .\r\nو وقتى كه كلمهء حيوان ناطق را بعنوان علم شخصى به كار ميبريم ذات و شخصيت او مراد است نه انسانيت او . صورت اخير فاقد يك شرط است و آن قصد نشدن حيوانيت است .\r\nبعضى اقسام چهارگانهء مفرد را چنين بشمار آورده‌اند :\r\n1 - در صورتى كه لفظ جزء نداشته باشد .\r\n2 - جائى كه معنى بسيط و بدون جزء باشد .\r\n3 - لفظ و معنى هردو جزء داشته باشند ولى جزء لفظ بر جزء معنى دلالت نكند .\r\n4 - با وجود دلالت ، جزء معنى قصد نشده باشد .\r\nاين همه مطالب مبسوط كه در مورد لفظ مفرد و مركّب گفته‌اند وافى باصل مقصود نيست و عبارت شيخ ابن سينا از همه وافىتر است « 1 » :\r\n( 15 / 2 ) بهتر آنست كه گفته شود مفرد لفظى است كه داراى معنى بسيط و بدون جزء باشد و مركب لفظى است كه معنى آن داراى جزء باشد . اين تعريف كاملا مطلب را مىرساند زيرا ( اولا ) مقصود از بساطت معنى بساطت حقيقى نيست و مقصود آنست كه جهت وحدت در آن ملاحظه شده باشد چه داراى اجزاء باشد يا نباشد . زيرا وقتى لفظ تهران براى شهر معينى نام‌گذارى مىشود با آنكه شهر داراى هزارگونه اجزاء و قسمت‌هاى مختلف است در عين حال معنى تهران\r\n\r\n\r\n","description":"","footnote":"\r\n( 1 ) منطق اشارات صفحه 31 .\r\n","page_name":" 136 ","page_number":152},
  {"content":"\r\n\r\nواحد و بسيط است . زيرا در وقت نام‌گذارى و در حين استعمال همه اجزاء به صورت وحدت تصور مىشود . و اسامى اعداد مثلا لفظ ده مفرد است زيرا وحدات بطور استقلال قصد نشده و مجموعا يك چيز تصور ميشوند .\r\n( ثانيا ) ممكن است يك لفظ بحسب نام‌گذارىهاى مختلف نسبت بمعانى متعددى كه دارد دلالت‌هاى مختلف داشته باشد . بعضى از معانى آن بسيط و بعضى مركب باشند و لفظ باعتبار دلالتى كه بر معنى بسيط خود دارد مفرد و باعتبار دلالت داشتن بر معنى مركب مركب بوده باشد مثلا لفظ كاخ ابيض . قصر الحمراء . مرودشت . شاه‌پور . رحيم اكبر و امثال آنها هريك از اين الفاظ هرگاه بعنوان صفت و موصوف يا مضاف و مضاف اليه به كار برده شوند مركب هستند و در صورتى كه اسامى اماكن و اشخاص باشند و به اين قصد به كار برده شوند مفرد خواهند بود .\r\nبنابر آنچه گفته شد گاهى يك لفظ باعتبارى بسيط و باعتبارى مركب است و هيچ‌يك را به ديگرى نميتوان مورد انتقاض قرار داد .\r\n\r\n( 16 ) تعريف و اقسام لفظ مركب\r\nلفظ مركب را قول نيز مينامند و قول بر دو قسم است : قول تام و قول ناقص .\r\nقول يا مركب تام : لفظى است كه بر آن سكوت روا باشد .\r\nيعنى چيزى از مطلب باقى نماند تا مخاطب در انتظار شنيدن آن باشد .\r\nدر اين صورت مطلب مفيدى دستگير او گرديده و گوينده ميتواند\r\n\r\n","description":"","footnote":"","page_name":" 137 ","page_number":153},
  {"content":"\r\n\r\nبه همان مقدار اكتفا و سكوت كند . مثل : « خلل‌پذير بود هربنا كه مىبينى » .\r\nقول يا مركب ناقص : لفظى است كه شنونده را در انتظار شنيدن بقيه مطلب باقى بدارد و نتيجهء كامل نبخشد و سكوت براى گوينده روا نباشد . مثل خلل‌پذير بود .\r\nاين تعريف مشهورى است كه براى مركب تام شده است و شيخ در منطق اشارات گفته است قول تام لفظى است كه هردو طرفش تام الدلاله باشد يعنى هردو طرف اسم يا يكى اسم و ديگرى فعل بوده باشد . در اين تعريف كه به دو طرف اشاره شده مقصود دو طرف حكم است و در هرلفظى حكم يافت شود مسلما دو طرف آن تام المعنى مىباشد زيرا حرف طرف حكم واقع نميگردد بلكه رابط بين طرفين حكم است بنابراين ، تعريف او مبتنى بر وجود حكم است و بطور كنايه اشاره بوجود حكم نموده است ليكن صريح نيست .\r\nبر تعريف اول نيز اشكالاتى وارد است بنابراين بهترين تعريف آن استكه بعضى از اساتيد و مؤلفان اخير ذكر كرده « 1 » و گفته‌اند :\r\nمركب تام لفظى است كه واجد نسبت حكميه باشد و قول ناقص آن است كه مشتمل بر نسبت حكميه نباشد .\r\n\r\n\r\n","description":"","footnote":"\r\n( 1 ) رهبر خرد صفحه 20 .\r\n","page_name":" 138 ","page_number":154},
  {"content":"\r\n\r\n\r\n( 17 ) اجزاء مركب\r\nلفظ مركب از لفظ مفرد تشكيل مىشود و مفرد بر سه قسم است : اسم . كلمه . ادات .\r\n( 17 / 2 ) اسم كلمه‌اى است كه تام المعنى و تام الدلاله باشد و بر زمان وقوع معنى دلالت نكند .\r\nتمام بودن معنى آن است كه همچنانكه موجودات خارجى بر دو قسمند بعضى ذوات و بعضى صفات هستند . ذوات وجود مستقل دارند و وجود صفات ضمنى و تبعى مىباشد يعنى صفات حالت ذواتند و در ضمن وجود ذوات وجود مييابند . معانى كه امور ذهنى هستند نيز همچنانند بعضى از معانى مستقلا قابل تصور هستند مانند معانى اسم و فعل و بعضى از معانى استقلال مفهومى ندارند و بتبع تصور ديگر و در ضمن تصور امر ديگرى قابل تصور هستند مثل معانى حرفى كه رابط بين دو چيز ميباشند و بدون تصور معنى اسم و فعل قابل تصور نيستند .\r\nو معنى تمام بودن دلالت آنست كه لفظ در حال انفراد و به تنهائى معنى خود را برساند و معنى تمام نبودن دلالت آنست كه تا بلفظ ديگرى متصل نشود بر معنى خود دلالت نكند و استقلال در دلالت نداشته باشد .\r\nاستقلال در معنى و استقلال در دلالت لازم و ملزوم يكديگرند و هرلفظى كه معنى تمام و مفهوم مستقل داشته باشد در دلالت هم مستقل مىباشد و عكسش نيز بهمين‌گونه است به اين جهت بعضى در\r\n\r\n","description":"","footnote":"","page_name":" 139 ","page_number":155},
  {"content":"\r\n\r\nمقام تعريف اسم و فعل تماميت معنى را ذكر ميكنند و بعضى باستقلال در دلالت اكتفا مينمايند و مصنف كتاب ما تماميت معنى را ذكر كرده است .\r\n( 17 / 3 ) قيد اخيرى كه در تعريف اسم آورده‌اند عدم دلالت بر زمان است اين قيد از اين جهت لازم است كه كلمه ( فعل ) بطور تضمن بر زمان حادثه نيز دلالت مىكند بخلاف اسم كه زمان مطلق يا زمان خاصى هيچ‌يك جزء مفهوم آن نبوده و اسم بر آنها دلالت تضمنى ندارد اسامى زمانهاى خاص نيز از اين جهت با كلمه اختلاف دارند كه زمان مخصوص عين مدلول مطابقى الفاظند و حال آنكه مدلول مطابقى كلمه ( فعل ) نبوده بلكه مدلول تضمنى آنست .\r\nموجود زمانى ملازم با زمان است به اين جهت اسم نيز بدلالت التزامى بر زمان مطلق دلالت مىكند ليكن بطوريكه گفته شد زمان جزء مفهوم اسم نيست بخلاف كلمه كه زمان مخصوص جزء معنى آن است .\r\n( 17 / 4 ) كلمه ( فعل ) : لفظى است كه داراى معنى تمام بوده و از جهت دلالت استقلال داشته باشد و هيئت لفظ بر نوع زمان وقوع معنى دلالت كند ، ماده لفظ يعنى اصل حروف دلالت بر خود معنى و صورت لفظ يعنى هيئت تركيبى كه از مجموع حركات حاصل شده دلالت بر زمان دارد .\r\n( 17 / 5 ) ادات : لفظى است كه داراى معنى تمام نبوده و استقلال در دلالت هم نداشته باشد يعنى تا باسم و فعل ضميمه نشود معنى خود را ادا نكند .\r\n\r\n","description":"","footnote":"","page_name":" 140 ","page_number":156},
  {"content":"\r\n\r\nبطوريكه قبلا اشاره شد اجزاء اصلى مركب تام بايد تام الدلاله باشند يعنى از دو اسم يا يك اسم و يك فعل فراهم شوند زيرا نسبت بدون منتسبين يافت نميشود و مواردى كه در ظاهر ملاحظه مىشود كه محمول قضيه ظرف و يكى از حروف است اسم يا فعلى در تقدير است و طرف نسبت در حقيقت همان اسم يا فعل مقدر است و حرف رابط و واسطه بين طرفين حكم است يعنى كيفيت ربط را تعيين مىكند . و مركب ناقص ممكن است از يك اسم و يك ادات فراهم شود مثل في الدار ( در خانه ) يا از فعل و ادات بوجود آيد مثل جلس ( نشست ) في ( در ) . و از دو اسم مثل خانهء شما يا دو فعل مثل آمد و رفت .\r\n\r\n( 18 ) مركب تام خبرى\r\nمركب تام بر دو قسم است خبرى و انشائى مركب تام خبرى آن است كه حدوث امرى را درواقع و حقيقت برساند و احتمال صدق و كذب يعنى مطابقه با واقع يا عدم مطابقه در آن راه داشته باشد مثل پرويز آمد .\r\n\r\n( 19 ) مركب تام انشائى\r\nمركب تام انشائى آنست كه به گفتن لفظ ، امرى انشاء و ايجاد گردد و به همين جهت احتمال صدق و كذب يعنى مطابقه و عدم مطابقهء با واقع در آن راه ندارد . زيرا اداء لفظ عين ايجاد واقع و حقيقت است و از واقع جداشدنى نيست و اقسام آن بدين قرار است :\r\nامر . نهى . التماس . سؤال . نداء . استفهام . قسم . تمنى .\r\n\r\n","description":"","footnote":"","page_name":" 141 ","page_number":157},
  {"content":"\r\n\r\nترجى . تعجب . عقود . ايقاعات . تعظيم . تحقير و غيره .\r\n( 19 / 2 ) مركب ناقص بر دو قسم است : تقييدى و غيرتقييدى .\r\nتقييدى آنست كه يكى از دو جزء قيد ديگرى باشد . و غيرتقييدى آنست كه يكى قيد ديگرى نباشد مثل چهارده و نادان .\r\nتقييدى بر سه قسم است :\r\n1 - تقييديه اضافيه مثل خانهء شما .\r\n2 - تقييديهء وصفيه مثل مرد دانا .\r\n3 - مركب از اضافيه و وصفيه مانند خانهء زيباى شما .\r\n\r\n( 20 ) تعريف كلى و جزئى\r\nهرگاه مفهوم بحسب ذات قابل شركت و صدق بر بيش از يك چيز نباشد جزئى و هرگاه بحسب ذات از قبول شركت امتناع نداشته و قابل صدق بر اشياء بسيار باشد كلى ناميده مىشود .\r\nكلى و جزئى مانند ساير اصطلاحات گذشته راجع بمفهوم است و بتبع مفهوم الفاظ را نيز لفظ كلى و جزئى مينامند .\r\n\r\nتقسيمات كلى\r\n\r\n( 21 ) تقسيم اول از جهت امكان و امتناع و كميت افراد ممكنه\r\nمعلوم شد كلى مفهومى است كه مردد بين اشياء كثير و قابل صدق بر امور متعدد باشد و كليت مفهوم با ممتنع بودن تحقق افراد يا منحصر بودن كلى در يك مصداق منافاتى ندارد .\r\nكلى بحسب تقسيم ابتدائى بر دو قسم است : ممتنع و ممكن . و\r\n\r\n","description":"","footnote":"","page_name":" 142 ","page_number":158},
  {"content":"\r\n\r\nمقصود از امكان امكان عام است زيرا ممكن چيزى است كه عدمش ضرورى نباشد و شامل واجب نيز مىشود . به همين جهت در آخر تقسيم مصنف كتاب ما واجب را نيز ذكر كرده است .\r\nامكان و امتناع صفت خود كلى نيستند زيرا كلى صرف‌نظر از فرد موجود نميشود تا متصف بامكان يا غيرامكان گردد و امكان و امتناع صفت مصاديق و افراد كلى هستند .\r\nبنابر آنچه ذكر شد اين اقسام براى كلى قابل تصور است كه مصنف كتاب ما آنها را ياد كرده است :\r\n1 - كلى ممتنع الافراد . مثل مفهوم اجتماع نقيضين و ضدين كه تحقق فرد و مصداق براى اين‌گونه مفاهيم به حكم عقل محال است .\r\n2 - كلى ممكن الافرادى كه بحسب اتفاق فردى براى آن موجود نشده هرچند وجودش محال نبوده است مثل كوهى از طلاى خالص و امثال آن .\r\n3 - كلى ممكن الافرادى كه مصاديق متعدد برايش يافت شده و عدد افراد آن متناهى است مثل سيارات .\r\n4 - كلى ممكن الافرادى كه افراد غيرمتناهى دارد كه در ازمنهء غيرمتناهيه متعاقبا بوجود آمده‌اند مثل كليه انواع يا نفوس ناطقهء مفارقه كه بالفعل نامتناهى هستند .\r\n5 - كلى ممكن الافرادى كه بيش از يك فرد ندارد و آن فرد واحد حقيقى مىباشد و وجود افراد ديگرش ممتنع است مانند مفهوم واجب الوجود .\r\n\r\n","description":"","footnote":"","page_name":" 143 ","page_number":159},
  {"content":"\r\n\r\n6 - كلى ممكن الافرادى كه يك فرد بيش ندارد و وجود بقيه افراد آن غيرممتنع است و آن فرد واحد حقيقى است مانند آفتاب .\r\n7 - كلى ممكن الافرادى كه بيش از يك فرد ندارد و آن فرد واحد غيرحقيقى مىباشد « 1 » .\r\n\r\n( 22 ) اقسام واحد\r\nبراى توضيح واحد حقيقى و غيرحقيقى ناچاريم معنى واحد و اقسام آن را ذكر كنيم :\r\nواحد چيزى است كه از جهت عدم انقسام قسمت‌پذير نباشد و قيد جهت براى آنست كه تعريف همه اقسام واحد حتى واحدهاى عددى از قبيل يك عشره و يك خمسه و ساير اقسام را شامل شود .\r\nوحدت از عوارض وجود و مساوق با وجود است . وحدت و وجود بحسب مفهوم دو چيزند و بحسب عينيت و مصداق يكى بيش نيستند .\r\nهمچنانكه بين افراد و مصاديق وجود بحسب شدت و ضعف و اوليت و آخريت و غيره اختلاف هست مصاديق واحد نيز در وحدت اختلاف دارند و مفهوم واحد بر بعضى بيشتر و بر بعضى كمتر صدق مىكند .\r\nواحد بر دو قسم است : واحد حقيقى و واحد غيرحقيقى . و باز واحد حقيقى داراى دو قسم است : واحد بوحدت حقه . و واحد بوحدت حقّه حقيقيه .\r\n( 22 / 2 ) واحد بالذات يا واحد حقيقى آنست كه وحدت صفت\r\n\r\n\r\n","description":"","footnote":"\r\n( 1 ) اين قسم نيز از عبارت مصنف برمىآيد ليكن مثالى برايش يافت نشد .\r\n","page_name":" 144 ","page_number":160},
  {"content":"\r\n\r\nخود موضوع بوده و واسطه در اتصاف نداشته باشد مثل انسان واحد كه وحدت صفت خود انسان است .\r\n( 22 / 3 ) واحد بالعرض يا واحد غيرحقيقى آنست كه وحدت صفت چيز ديگرى باشد كه با موضوع مناسبتى دارد . و بعبارت ديگر : واحد بالعرض آنست كه چند چيز داراى جهت مشتركى باشند مثل كاتب و ضاحك كه داراى يك موضوع هستند و بر يك موضوع حمل ميشوند و ميگوئيم انسان كاتب و ضاحك است . و زيد طبيب و پسر عبد اللّه است .\r\nيا آنكه دو موضوع در يك محمول شريك باشند مثل آنكه ميگوئيم برف و پنبه سفيدند پنبه و برف از اين جهت واحد هستند كه محمول آنها يعنى سفيدى يكيست و اسامى واحد غيرحقيقى از اين قرار است :\r\nواحد بالمجانسه در جائى كه دو موضوع در جنس شريك باشند .\r\nواحد بالمماثله در جائى كه دو موضوع در فصل و نوع شريك باشند .\r\nواحد بالمشابهه در جائى كه دو موضوع در كيف شريك باشند .\r\nواحد بالمساوات در جائى كه دو موضوع در كم شريك باشند .\r\nواحد بالمطابقه در جائى كه دو موضوع در وضع شريك باشند .\r\nواحد بالمناسبه در جائى كه دو موضوع در اضافه شريك باشند .\r\nو مناسبت داراى اين اقسام است : محاذات . موازات . مواخات .\r\nمصاحبت . مناجات .\r\nواحد حقيقى بر دو قسم است : واحد بوحدت حقه و واحد بوحدت حقه حقيقيه .\r\n( 22 / 4 ) واحد بوحدت حقه حقيقيه : آنست كه ذات واحد خود وحدت\r\n\r\n","description":"","footnote":"","page_name":" 145 ","page_number":161},
  {"content":"\r\n\r\nعينيه باشد و وحدت عارض بر واحد نگرديده و تعدد صفت و موصوف اعتبارى صرف باشد و مقصود از عينيت آن نيست كه مفهوم شىء با مفهوم وحدت يكى باشد بلكه مقصود آنست كه تعيّن خارجى آن شىء با وحدت خارجى يكى باشد . و اين قسم از وحدت بر چيزهائى صادق است كه حيثيت ذاتى آنها عين وجود باشد و شيئيت ماهيتى در آنها منظور نگردد .\r\nوحدت واجب الوجود و ساير وجودها با قطع نظر از جهت ماهيت آنها از اين قبيل است و تفاوت آنست كه همچنانكه وجودهاى ربطى ظل وجود واجبى هستند وحدت آنها نيز ظل وحدت واجب است .\r\nبنابراين واجب الوجود واحد است بوحدت حقيقيه حقه اصليه و وجودهاى ديگر بوحدت حقيقيه حقه ظليه واحد هستند .\r\nواحد حقيقى بوحدت حقهء غيرحقيقيه آنست كه وحدت عارض و زائد بر ذات باشد مانند وحدت ماهيات متشخصه و جزئيه كه همچنانكه وجود عارض و زائد بر آنها است وحدت نيز بر ماهيت آنها زائد و عارض است .\r\n( 22 / 5 ) واحد حقيقى داراى اقسامى استكه به اين اسامى ناميده ميشوند :\r\n1 - واحد جنسى .\r\n2 - واحد نوعى يا فصلى .\r\n3 - واحد مادى .\r\n4 - واحد عددى يا شخصى .\r\n\r\n","description":"","footnote":"","page_name":" 146 ","page_number":162},
  {"content":"\r\n\r\nواحد عددى بر دو قسم است واحد بالاتصال و واحد بالتّماس « 1 » .\r\n\r\nتقسيم دوم كلى از جهت صدق بر افراد\r\n\r\n[ 23 
  ] « متواطى و مشكك »\r\n( 23 ) كلى متواطى آنست كه بر همهء افراد و مصاديق خود بطور تساوى و بدون تفاوت صدق كند مانند مفهوم چهار و مفهوم انسانيت كه بر همهء چهارها و همهء انسانها بدون تفاوت صدق مىكند و تفاوت آنها در عوارض و زوايد است و اصل چهار و انسانيت در همه يكسانست و مانند مفهوم سنگ كه بر سنگهاى ريز و درشت ، نرم و سخت ، معدنى و غيرمعدنى بدون تفاوت صادق است\r\nكلى مشكّك : آنست كه در همه يكسان نباشد و بطور اختلاف بر افراد خود صدق كند مثل نور كه در بعضى بطور شدت و بر بعضى بطور ضعف صدق مىكند .\r\n( 23 / 2 ) تشكيك بسبب يكى از اين امور حاصل مىشود :\r\n1 - تشكيك باولويت و عدم اولويت مثل اختلاف علت و معلول در وجود زيرا علت بر معلول در وجود و آتش در حرارت بر آب اولويت دارد . زيرا گرمى آب از آتش و وجود معلول از علت است .\r\n2 - تشكيك بحسب غنى و فقر مثل علت كه در وجود از معلول غنىتر و معلول از علت بوجود نيازمندتر است .\r\n\r\n\r\n","description":"","footnote":"\r\n( 1 ) براى توضيح و تفصيل هريك از اين اقسام و اقسام ديگر بكتاب الهيات شفا ص 425 و تعليقات صدر الدين شيرازى ص 86 به بعد و كتب ديگر رجوع شود .\r\n","page_name":" 147 ","page_number":163},
  {"content":"\r\n\r\n3 - تشكيك بحسب تقدم و تأخر مثل پدر كه بحسب زمان وجود بر فرزند متقدم و فرزند متأخّر است .\r\n4 - تشكيك بحسب شدت و ضعف مثل نور كه در خورشيد شديدتر و در چراغ ضعيف‌تر است .\r\n5 - تشكيك بحسب زياده و نقصان مثل مقدار كه در يك متر زيادتر و در نيم‌متر كمتر است و اين قسم مخصوص بكم متصل است .\r\n6 - تشكيك بحسب اكثريت و اقليت مثل مقدار كه در ده بيشتر و در پنج كمتر است و اين مخصوص بكم منفصل است .\r\nجامع بين همهء اقسام شش‌گانه آنست كه بگوئيم تشكيك بكمال و نقص حاصل مىشود .\r\n\r\n( 24 ) تشكيك عامى - خاصى - اخصى\r\nتشكيك با چهار چيز يافت مىشود :\r\n1 - كلى مشكك .\r\n2 - مصاديق كلى كه تشكيك در مورد آنها ظاهر مىشود .\r\n3 - منشأ اشتراك .\r\n4 - منشأ اختلاف .\r\nلزوم كلى و مصاديق محتاج بتوضيح نيست . و منشأ اشتراك و منشأ اختلاف از اين جهت لازم است كه تفضيل موقوف است بر وجود موضوع مشترك فيه . زيرا نميتوان گفت قند از نمك شيرين‌تر است و بو على از فلان جنگل‌نشين باسوادتر ، زيرا نمك در شيرينى و جنگل نشين در سواد شركت ندارد .\r\n\r\n","description":"","footnote":"","page_name":" 148 ","page_number":164},
  {"content":"\r\n\r\nمنشأ اختلاف نيز لازم است زيرا تفاضل با تساوى سازگار نيست . و تفاوت بايد در امر معينى باشد .\r\nبا توجه به اركان فوق تشكيك سه حالت پيدا مىكند كه تشكيك عامى و تشكيك خاصى و تشكيك اخصّى ناميده ميشوند .\r\nتشكيك عامى : آنست كه منشأ اشتراك و منشأ اختلاف در مصاديق دو امر مختلف باشد . مثل صدق وجود بر پدر كه بنحو تقدم بر فرزند ، و بر فرزند بنحو تأخر است منشأ اشتراك وجود است زيرا هردو در وجود شريكند و منشأ اختلاف زمانست : وجود پدر بحسب زمان بر وجود فرزند مقدم است . و مثل مقدار در جسم يك مترى و جسم دو مترى كه اتفاق آنها در جسميت و اختلاف آنها در كميت است .\r\nتشكيك خاصى : آنست كه منشأ اشتراك و منشأ اختلاف يكى باشد مثل ديروز و امروز كه هردو زمان هستند ، مابه‌الاشتراك آنها زمان است اختلاف آنها نيز به همان زمان است و خود يك متر و دو متر بدون در نظر گرفتن جسم اتفاق آنها در اندازه و اختلاف نيز به همان اندازه بودن است .\r\nتشكيك اخصى : آنست كه ما فيه التشكيك و ما به الاشتراك و ما به الاختلاف هرسه يك چيز باشد . ما فيه التشكيك مصداق و ما به الاشتراك منشأ اتفاق و ما به الاختلاف منشأ تفاوت است مثل وجود كه تشكيك بين افراد در وجود و اتفاق افراد در خود وجود و اختلاف آنها نيز بسبب وجود است .\r\n\r\n","description":"","footnote":"","page_name":" 149 ","page_number":165},
  {"content":"\r\n\r\n\r\n( 25 ) تقدم در ذات و تقدم در فعل\r\nدر تشكيك عامى كه ما فيه التقدم و ما به التقدم غير يكديگرند ما فيه التقدم وجود است و وجود گاهى مربوط بذات موضوع و گاهى بفعل او است . تقدم در وجود ذات مفاد هل بسيطه و طرف تقدم اسم است مثل تقدم پدر بر فرزند كه ذات پدر مقدم بر ذات فرزند است و تقدم در فعل مثل تقدم معلم بر متعلم كه طرف تقدم كلمه است و ميگوئيم معلم پيش از متعلم دانا بود و متعلم بعد از او دانا شد .\r\n\r\n( 26 ) تقسيم لفظ از جهت مقايسه با معنى\r\nلفظ را كه با معنى مىسنجيم سه حالت پيدا مىشود . گاهى لفظ يكى است و معنى متعدد است يعنى يك لفظ در چند معنى استعمال مىشود . و گاهى عكس اين صورت است يعنى چند لفظ در يك معنى به كار ميروند صورت سوم آنست كه لفظها متعدد و معنى نيز بسيار باشد و هرلفظى برابر با يك معنى بوده باشد .\r\nاولى را كه يك لفظ چند معنى داشته باشد لفظ متكثر المعنى و صورت دوم و سومرا كه لفظ متعدد است لفظ متحد المعنى مينامند .\r\n\r\nلفظ متحد المعنى\r\n( 26 / 2 ) لفظهاى متعدد اگر همگى براى يك معنى باشند مترادف ناميده ميشوند مانند اسب و باره . و غضنفر و اسد .\r\n\r\n","description":"","footnote":"","page_name":" 150 ","page_number":166},
  {"content":"\r\n\r\nو لفظهاى متعدد اگر براى هريك از آنها معنى عليحده‌اى باشد متباين‌اند مثل انسان و درخت يا حيوان و انسان « 1 » .\r\n\r\nلفظ متكثر المعنى\r\n( 26 / 3 ) لفظيكه بيش از يك معنى دارد بر سه قسم است : مشترك .\r\nحقيقت و مجاز . منقول .\r\n1 - مشترك آنست كه يك لفظ براى چند معنى نام‌گذارى شده باشد مانند مهر كه براى دوستى و خورشيد و ماه هفتم از سال و روز شانزدهم ماه نام‌گذارى شده است و داد بمعنى سنين عمر و نام مرضى و فرياد و فغان و راستى و عدالت . تظلم و ماضى دادن است .\r\n2 - حقيقت و مجاز : لفظى است كه براى معنى معينى نام گذارى شده و بمناسبتى در معانى ديگر نيز استعمال ميگردد كه اگر وجه مناسبت بين معنى اصلى و غيراصلى مشابهت باشد لفظ را مستعار ميگويند مثل آنكه به شخص هنرمند گفته شود شما گنج همراه داريد كه همه‌جا با خود ميبريد و به شخص عالم ميگويند چراغ همراه دارد .\r\nو اگر بين معنى اصلى و غيراصلى وجه مناسبت ديگرى از قبيل مجاورت ، كل و جزء و امثال اينها بوده باشد مجاز مرسل ناميده مىشود مثل ناودان ريزان است .\r\n3 - منقول لفظى است كه ابتداء بواسطهء وجود مناسبتى در معنى\r\n\r\n\r\n","description":"","footnote":"\r\n( 1 ) مثال اخير از اين جهت ذكر شد كه هرچند نسبت بين اين دو مفهوم عام و خاص است ليكن چون هريك مفهوم مستقلى هستند لفظهاى آنها متباين شمرده مىشود و تعريف لفظ متباين بر آنها صادق است .\r\n","page_name":" 151 ","page_number":167},
  {"content":"\r\n\r\nغيراصلى استعمال شده و بعدا همين معنى غيراصلى بواسطهء كثرت استعمال استقلال يافته خواه معنى اصلى به كلى متروك گرديده باشد يا كمتر در آن استعمال شود مثل دابّه كه منقول لغوى و صوم و صلوة كه منقول شرعى و ضرب و تقسيم كه منقول اهل حساب است و مانند ساير اصطلاحات مختص بهر علمى كه باهل آن فن نسبت داده مىشود .\r\n\r\nنسب اربع\r\n( 27 ) دو مفهوم كلى كه با يكديگر سنجيده ميشوند يكى از چهار نسبت بين آنها موجود است : تباين . تساوى . عموم و خصوص مطلق . عموم و خصوص من‌وجه و بواسطهء اين نسبتها چهار قسم كلى يافت مىشود :\r\n1 - كلىهاى متباين .\r\n2 - كلىهاى متساوى .\r\n3 - كلىهاى اعم و اخص مطلق .\r\n4 - كلىهاى اعم و اخص من‌وجه .\r\n( 27 / 2 ) 1 - كلىهاى متباين : هردو مفهوم كلى كه هيچ فرد مشترك نداشته باشند و در هيچ موردى در يك مصداق جمع نشوند اين دو مفهوم را متباين و نسبت بين آنها را تباين مينامند مثل مفهوم درخت و انسان .\r\nبين دو كلى متباين دو قضيه سالبه كليه صادقست به اين طريق هيچ انسانى درخت نيست و هيچ درختى انسان نيست .\r\n\r\n","description":"","footnote":"","page_name":" 152 ","page_number":168},
  {"content":"\r\n\r\n( 27 / 3 ) 2 - كلىهاى متساوى : هردو مفهوم كلى كه همهء افراد و مصاديق آنها مشترك باشد و هيچيك داراى فرد و مصداقى نباشند كه فرد ديگرى نباشد آن دو كلى را متساويان و نسبت بين آنها را تساوى مينامند . مثل مفهوم انسان و متفكر ، بين دو كلى متساوى دو قضيه موجبه كليه هميشه صادق است و ميگوئيم : همهء متفكرها انسانند و همهء انسان‌ها متفكرند .\r\n( 27 / 4 ) 3 - كلىهاى اعم و اخص مطلق : هريك از دو كلى كه بر همه افراد ديگرى صادق باشد و ديگرى فقط بر قسمتى از افراد اولى صدق كند آنها را اعم و اخص مطلق ميگويند مثل مفهوم جسم و مفهوم حيوان .\r\nمفهوم جسم اعم مطلق است زيرا علاوه بر آنكه همهء افراد حيوان را دربر دارد افراد ديگرى هم دارد كه حيوان بر آنها صادق نيست .\r\nمفهوم حيوان اخص مطلق است زيرا بر همهء افراد جسم صدق نميكند ولى جسم بر همهء افراد آن صادق است .\r\nقيد مطلق از اين جهت اضافه شده است كه در مقابل اعم و اخص من‌وجه قرار گرفته و معنى مطلق آنست كه يكى از دو كلى كه افراد بيشتر دارد از همه جهت بر ديگرى عموميت داشته و كلى ديگر از هر جهت خصوصىتر باشد .\r\nبين دو كلى اعم و اخص مطلق هميشه يك قضيه موجبهء كليه و يك سالبهء جزئيه صادق است و ميگوئيم همهء حيوانها جسم هستند و\r\n\r\n","description":"","footnote":"","page_name":" 153 ","page_number":169},
  {"content":"\r\n\r\nبعضى از اجسام حيوان نيستند .\r\n( 27 / 5 ) 4 - كلىهاى اعم و اخص من‌وجه : هردو مفهوم كلى كه هيچ‌يك بر همهء افراد ديگرى صادق نباشد و فقط بر بعضى صدق كند و بعبارت ديگر در قسمتى از مصاديق و افراد شريك بوده و هريك افراد ديگرى هم مختص به خود داشته باشند كه مصداق ديگرى نباشد آنها را اعم و اخص من‌وجه ميگويند و نسبت بين آنها عموم و خصوص من‌وجه ناميده مىشود .\r\nاعم و اخص من‌وجه يك مورد اجتماع و دو مورد افتراق دارند مورد اجتماع آنها افراد مشتركه و مورد افتراق هريك افراد مختصه به خود آن كلى است . مثل مفهوم سنگ و مفهوم سفيد كه بين آنها عموم و خصوص من‌وجه است مورد اجتماع آنها سنگ سفيد و مورد جدائى سنگ از سفيد سنگ سياه و مورد جدائى سفيد از سنگ گل سفيد است . قيد من‌وجه به اين جهت اضافه شده است كه هريك از آنها از جهتى اعم و از جهت ديگر اخص از ديگرى ميباشند .\r\nبين دو كلى اعم و اخص من‌وجه هيچ قضيهء كليه‌اى صادق نيست بلكه دو قضيهء موجبهء جزئيه و دو سالبهء جزئيه صادق است .\r\nقضيه اول : بعضى از سنگها سفيد هستند .\r\n( دوم ) : بعضى از سفيدها سنگ هستند .\r\n( سوم ) : بعضى از سنگها سفيد نيستند .\r\n( چهارم ) : بعضى از سفيدها سنگ نيستند .\r\nاينكه در كتب منطق مرجع اعم و اخص من‌وجه را بيك موجبهء\r\n\r\n","description":"","footnote":"","page_name":" 154 ","page_number":170},
  {"content":"\r\n\r\nجزئيه و دو سالبه جزئيه دانسته‌اند از اين جهت است كه چون مورد اجتماع دو جانبه است بذكر يك قضيه موجبه اكتفا نموده‌اند .\r\n\r\nنقيض كلىها و نسبت بين آنها\r\n( 27 / 6 ) نقيض هرچيزى از ميان بردن و برطرف‌كردن آن است مثلا نقيض انسان برطرف‌كردن انسان يعنى لا انسان است .\r\nهمچنانكه بين اصل دو كلى نسبتى هست بين نقيض آنها هم يكى از نسب چهارگانه موجود است .\r\nنقيض متساويان : هرگاه بين دو كلى نسبت تساوى باشد نقيض آن دو كلى نيز متساوى ميباشند مثلا انسان و متفكر با يكديگر متساوى هستند نقيض آنها كه لا انسان و لا متفكر است نيز متساوى ميباشند و اگر متساوى نباشند اصل آنها نيز متساوى نخواهد بود زيرا مثلا اگر بر يكى از افراد لا انسان لا متفكر صادق نباشد مسلّما متفكر صادق خواهد بود و در اين صورت متفكر از انسان اعم خواهد بود زيرا متفكر علاوه بر افراد انسان فرد ديگرى هم دارد كه انسان نيست در صورتى كه آنها را متساوى تصور نموده‌ايم . و ميتوانيم فرض مسئله را به صورت قياس درآوريم و بگوئيم اگر لا انسان با لا متفكر مساوى نباشد اعم يا اخص خواهد بود و اگر اعم باشد ميتوانيم بگوئيم بعضى از لا انسانها متفكرند و هرمتفكرى انسان است . پس بعضى لا انسانها انسانند . و بنا بفرض اينكه اخص باشد همين قياس در طرف ديگر جارى مىشود .\r\nنقيض اعم و اخص مطلق : نقيضهاى اعم و اخص مطلق مانند\r\n\r\n","description":"","footnote":"","page_name":" 155 ","page_number":171},
  {"content":"\r\n\r\nاصلشان همين نسبت را با يكديگر دارند با اين تفاوت كه نقيض آنها به عكس اصل مىباشد و نقيض كلى اخص اعم و نقيض اعم اخص خواهد بود . مثلا حيوان از انسان اعم است و لا حيوان از لا انسان اخص مىباشد زيرا لا انسان شامل همهء حيوانهائيكه انسان نيستند مىشود و لا حيوان شامل هيچ حيوانى نميشود و باز فلز اعم و آهن اخص از فلز است و نافلز از ناآهن اخص است زيرا نافلز شامل هيچ فلزى نميشود ولى ناآهن همهء فلزاتى را كه آهن نيستند دربر دارد .\r\nميتوانيم مسئله را به صورت قياس درآورده و بگوئيم اگر نقيض به عكس اصل نباشد خواهيم توانست بگوئيم : بعضى لا حيوانها انسانند و هرانسانى حيوان است . نتيجه ميدهد : بعضى لا حيوانها حيوانند .\r\nنقيض اعم و اخص من‌وجه و نقيض متبائنان : حكم اعم و اخص من‌وجه و متبائنان از جهت نقيض يكى است و بين دو نقيض آنها در هردو مورد تباين جزئى موجود است به اين بيان كه : همهء كليهائيكه با يكديگر تباين دارند بيك حال نيستند در بعضى از موارد بين آنها تباين كلى موجود است و در بعضى از موارد بينشان عموم و خصوص من‌وجه يافت مىشود . مثلا بين موجود و معدوم كه تباين كلى موجود است لا موجود و لا معدوم كه نقيض آنها هستند نيز متباينانند . ليكن انسان و حجر كه متباينان هستند بين نقيض آنها كه لا حيوان و لا حجر است نسبت عموم و خصوص من‌وجه مىباشد زيرا هردو بر درخت صادق هستند و مورد افتراق لا حيوان از لا حجر حجر است و مورد افتراق لا حجر از لا حيوان حيوان است .\r\n\r\n","description":"","footnote":"","page_name":" 156 ","page_number":172},
  {"content":"\r\n\r\nكليهائيكه بينشان نسبت عموم و خصوص من‌وجه است نيز به همين حالتند : در بعضى از موارد بين نقيضشان تباين كلى و در بعضى جاها عموم و خصوص من‌وجه است . مثلا اگر لا حجر و لا حيوان را اصل قرار دهيم بين نقيض آنها كه حيوان و حجر است تباين كلى وجود دارد و بين نقيض حيوان و ابيض كه لا حيوان و لا ابيض است مانند اصل عموم و خصوص من وجه است .\r\nعلماء منطق براى اينكه قاعدهء كلى بدست آورند كه بر همهء موارد قابل انطباق باشد گفته‌اند بين نقيض اعم و اخص من‌وجه و نقيض كليهاى متباين تباين فى الجمله است . زيرا در هرجا كه تباين كلى باشد تباين جزئى نيز وجود دارد و تباين فى الجمله شامل هردو مورد مىشود .\r\n( 27 / 7 ) بين دو مفهوم جزئى يا نسبت تساوى و يا تباين است و غير از اين دو نسبت ديگرى قابل تصور نيست نسبت تساوى مثل پرويز با آن كسى كه از در آمد . يا پرويز و اين آدم حاضر . و نسبت تباين مثل پرويز و خسرو .\r\n\r\n( 28 ) جزئى حقيقى و جزئى اضافى\r\nكلمهء جزئى غير از آن معنى كه در مقابل كلى است و تعريف آن گذشت و آن را جزئى حقيقى ميگويند معنى ديگرى هم دارد كه آن را جزئى اضافى مينامند .\r\nجزئى اضافى : هر مفهومى كه تحت مفهوم كلىتر از خود قرار گرفته باشد جزئى اضافى ناميده مىشود و اين تعريف بر جزئى\r\n\r\n","description":"","footnote":"","page_name":" 157 ","page_number":173},
  {"content":"\r\n\r\nحقيقى و هركلى اخص از كلى ديگر صادق است .\r\nمثلا پرويز علاوه بر آنكه جزئى حقيقى است جزئى اضافى نيز مىباشد زيرا تحت مفهوم كلى انسان است و انسان نيز جزئى اضافى است زيرا تحت مفهوم حيوان كه كلىتر است قرار گرفته و بين جزئى حقيقى و جزئى اضافى عموم و خصوص مطلق است .\r\n\r\nاقسام حمل و محمولات\r\n( 29 ) يكى از مباحث اصلى منطق كه تا نسبت به آن تحقيق به عمل نيامده باشد از منطق نتيجه‌اى نميتوان حاصل نمود ، شناختن اقسام حمل و محمولات و تميز دادن بين خواص و آثار هريك از آنها مىباشد . زيرا همچنانكه دكارت « 1 » ميگويد : « مركبات بايستى به بسايط تحليل شوند و روابط بين اجزا معلوم گردد و هرچيزيكه هر گونه بستگى با مجهول دارد شناخته آيد و نوع بستگى آنها روشن گردد تا مجهول بدست آيد » . راه كشف مجهولات و تعيين درجهء ارزش معلومات شناختن مفردات و كيفيت تركيب و ضم بسايط به يكديگر است .\r\nتشكيل معرّفات يعنى حدود و رسوم اولين مرحلهء تركيب مفردات و ايجاد حمل است زيرا حدود و رسوم محمولاتى را بيان مىكند كه نسبت بموضوعات خود رابطهء ذاتى دارند يا عرضى لازم موضوع هستند .\r\n( 29 / 2 ) تحليلات اولى ( كه مبحث قياس است ) تركيب صورى\r\n\r\n\r\n","description":"","footnote":"\r\n( 1 ) فيلسوف فرانسوى قرن هفدهم است كه او را مؤسس منطق رياضى ميشمارند هرچند قواعد چهارگانهء منطق رياضى كه او بيان كرده همانستكه مختصرش را از افلاطون در آخر شماره ( 1 ) نقل كرديم .\r\n","page_name":" 158 ","page_number":174},
  {"content":"\r\n\r\nو ارزش قضايا را از جهت درجهء ربط بين محمولات و موضوعات بيان مىكند .\r\n( 29 / 3 ) تحليلات ثانيه نيز راجع بتركيب مادى قضايا مىباشد و تا محمولات ذاتيه و عرضيه و درجهء ضرورت و رابطهء بين موضوعات و محمولات شناخته نشده باشد و انواع حمل معلوم نگرديده باشد اين مبحث ناتمام خواهد ماند و قبل از شروع باقسام حمل بايستى اقسام محمول توضيح داده شود .\r\n\r\nمحمول ذاتى و عرضى\r\n( 30 ) هرمحمولى را كه با موضوع خود مقايسه ميكنيم از چند صورت خارج نيست : يا محمول داخل در ذات موضوع و يا خارج از آن است . و آنكه خارج است يا از موضوع خود قابل انفكاك هست و يا نيست و هريك از آنها نشانيها و مميزاتى دارد كه از بقيه شناخته مىشود .\r\nذاتى و عرضى بحسب اصطلاحات مختلف و موارد متعدديكه مورد استعمال است معانى متفاوتى پيدا مىكند .\r\n\r\nمعنى اول ذاتى\r\n( 31 ) هرمحموليكه تمام اجزاء ذات يا جزء داخل در حقيقت ذات موضوع و جزء مقوّم آن باشد و مفهوم ماهيت موضوع از آن تأليف يافته باشد بسبب مقايسه با ذات موضوع ذاتى ناميده مىشود .\r\nمثل مفهوم حيوان و ناطق كه رويهم عين ذات انسان و هريك از آن\r\n\r\n","description":"","footnote":"","page_name":" 159 ","page_number":175},
  {"content":"\r\n\r\nدو به تنهائى جزء ماهيت انسان است . ذاتى به اين معنى را كه عبارت از اجناس و فصول موضوع است ذاتى باب ايساغوجى مينامند .\r\n\r\nنشانيهاى ذاتى باب ايساغوجى\r\n( 32 ) قدما سه علامت براى تشخيص ذاتى از غير ذاتى ذكر كرده‌اند :\r\n1 - تصور ذات موضوع بدون ذاتى ممكن نيست بلكه بايد ذاتى قبل از موضوع تصور شده باشد زيرا تا جزء تصور نشود كل قابل تصور نيست هرچند تصور تفصيلى نباشد .\r\n2 - متصف شدن موضوع بذاتى محتاج بعلتى غير از خود موضوع نيست . مثل سياهى كه به خودى خود متصف برنگ است و محتاج به علت ديگرى نيست كه آن را رنگ قرار دهد .\r\n3 - تفكيك و رفع ذاتى از موضوع در وجود يا فكر محال و ممتنع است .\r\n\r\nمعنى ديگر ذاتى\r\n( 33 ) طبيعت نوعيه يا نفس ذات هرگاه بر افراد و مصاديق خود حمل شود بسبب مقايسه با افراد متعدديكه دارد ذاتى ناميده مىشود زيرا طبيعت نوعيه تمام ماهيت اشخاص است و علاوه بر ماهيت خواص ديگرى بر آن افزوده شده و فرد را تشكيل داده است و باينجهت طبيعت ذاتى افراد است . شيخ در منطق اشارات اين معنى را مستقلا ذكر كرده است و خواجه طوسى در شرح گفته است جمهور اين قسم را ذاتى نميدانند و ميگويند ذات به خود نسبت داده نميشود . در صفحات بعد تحقيق به عمل\r\n\r\n","description":"","footnote":"","page_name":" 160 ","page_number":176},
  {"content":"\r\n\r\nخواهد آمد كه از جهتى حق با جمهور است و مفهوم نوع جزء مفهوم فرد و ذاتى آن نيست به اين جهت مصنف كتاب ما حمل نوع بر فرد را جزء اقسام حمل عرضى شمرده است .\r\n\r\nمحمول عرضى\r\n( 34 ) هرمحموليكه از ذات و حقيقت موضوع خارج باشد عرضى ناميده مىشود و در اصطلاح فن منطق همهء محمولات خارج از ذات را محمولات عرضى ميشمارند .\r\n( 35 ) گاهى ممكن است يك محمول نسبت بيك موضوع ذاتى و نسبت بموضوع ديگرى عرضى بوده باشد . مثل سياهى كه براى ماهيت سياهى ذاتى و براى جسم سياه عرضى مىباشد .\r\n( 36 ) ساير مشتقات نيز از اين قبيل هستند مثلا علم نسبت بمفهوم عالم ذاتى و نسبت بشخصيكه متصف بعلم است عرضى مىباشد .\r\n( 37 ) جمهور موجود را با ساير مشتقات يكى دانسته و در آن ذات اخذ كرده و گفته‌اند نسبت به خود وجود ذاتى و نسبت بذاتيكه متصف بوجود است عرضى مىباشد در صورتى كه اين رأى بر خلاف تحقيق است و ثابت شده است كه موجود و وجود بيك معنى هستند زيرا اگر ذات در آن منظور شده باشد بايد قبل از ملحق شدن وجود و بدون وجود براى ذات تقررى حاصل بوده باشد و چنان كه شيخ اشراق گفته است تسلسل لازم مىآيد .\r\n\r\n","description":"","footnote":"","page_name":" 161 ","page_number":177},
  {"content":"\r\n\r\n\r\nمحمولات - عرضى\r\n\r\n« ذاتى باب برهان »\r\n( 38 ) گفته شد كه كليهء محمولاتيكه از ذات و حقيقت موضوع خارج باشند عرضى ناميده ميشوند . ذاتى و عرضى به اين معنى مطابق با اصطلاحى است كه در باب كليات خمس به كار ميرود .\r\n( 39 ) در موارد ديگر نيز بعضى از محمولاتيكه خارج از ذات موضوع ميباشند ذاتى ناميده ميشوند و آن را ذاتى باب برهان ميگويند .\r\n( 40 ) ذاتى باب برهان بمحمولاتى اطلاق مىشود كه خارج از ذات موضوع بوده و از ذات انتزاع شود و تصور خود موضوع براى انتزاع صفت محمول كافى باشد و واسطهء ديگرى غير از ذات موضوع نخواهد .\r\nذاتى باب برهان نه واسطه در ثبوت ميخواهد و نه واسطه در اثبات به اين جهت در ذهن يا در خارج از موضوع جداشدنى نيست و لازم بيّن است . زيرا خود موضوع منشأ ظهور صفت و متصف شدن به اين محمول است و از همان حيثيت ذات موضوع گرفته مىشود .\r\n( 41 ) به همين جهت كه بين اين گونه محمول عارض و موضوع آن كه معروض است واسطه‌اى وجود ندارد و بدون هيچ واسطه‌اى معلول ذات موضوع است آن را لازم اول مينامند .\r\n( 42 ) مقصود از لازم اول و ذاتى باب برهان در اينمورد لازم اول ماهيت است كه معلول ماهيت و از سنخ خود ماهيت مىباشد و شامل\r\n\r\n","description":"","footnote":"","page_name":" 162 ","page_number":178},
  {"content":"\r\n\r\nاعراض خارجى نميشود و مثل حرارت كه معلول بلاواسطهء آتش است از ذاتى باب برهان خارج است زيرا حرارت معلول وجود آتش است نه ماهيت آن .\r\nذاتى باب برهان شامل محمولاتى مىشود كه علاوه بر آنكه معلول بلاواسطه هستند صفت انتزاعى ميباشند يعنى در خارج ذهن وجود ندارند هرچند موضوع در خارج به آنها متصف مىباشد . مثل امكان كه ذاتى ماهيت و زوجيت كه ذاتى عدد دو و زواياى مثلث كه ذاتى مثلث ميباشند و غير از ذات موضوع علت ديگرى ندارند و تصور موضوع براى انتزاع اين صفات كافى مىباشد . ممكن است چنين تصور شود كه زوايا امر خارجىاند ليكن كليهء موضوعات رياضى و معلولات آنها امور ذهنى ميباشند .\r\n( 43 ) لازم اول نسبت بموضوع خود بيّن اللزوم است يعنى تنها تصور ملزوم و لازم براى جزم بلزوم كافى است و براى اثبات بواسطه احتياجى نيست شيخ در منطق اشارات « 1 » گفته است اگر لازم اول محتاج بوسط باشد تسلسل لازم مىآيد زيرا بين هرلازمى و ملزومش وسطى لازم است و وسطها بىپايان خواهند بود .\r\n( 44 ) لازم اول در خاصيت دوم و سوم كه ذكر شد با ذاتى شريك است :\r\n1 - آنكه در وجود و در اتصاف محتاج بعلتى غير از خود موضوع نيست .\r\n\r\n\r\n","description":"","footnote":"\r\n( 1 ) صفحه 52 .\r\n","page_name":" 163 ","page_number":179},
  {"content":"\r\n\r\n2 - آنكه تفكيك عارض از موضوع در وجود و يا در فكر محال است .\r\n( 45 ) تنها اين تفاوت را با ذاتى باب ايساغوجى دارد كه بعد از ذات موضوع به آن ملحق مىشود زيرا معلول ذات مىباشد و ذاتى بمعنى ايساغوجى علت و مقوّم ماهيت است و علت ماهيت بر ماهيت مقدم است .\r\n\r\nمعنى ديگر ذاتى - عرض ذاتى در مقابل عرض غريب\r\n( 46 ) در هرعلمى از عوارض ذاتيهء موضوع آن علم گفتگو مىشود و شيخ در منطق اشارات « 1 » آن را ذاتى باب برهان ناميده است .\r\nذاتى باب برهان آنست كه از جوهر و ماهيت موضوع صادر شود خواه با واسطه يا بدون واسطه باشد . در اين اصطلاح لازم ذاتى برهان شامل لوازم وجود و ماهيت هردو مىشود . بخلاف قسم اول كه محدود بلوازم بىواسطهء ماهيت بود . بنابراين تعريف ، ذاتى باب برهان شامل سه نوع محمولات عرضى مىشود :\r\n1 - اعراضيكه بدون واسطه معلول ذات موضوع بوده و واسطه در ثبوت نداشته و با موضوع مساوى باشند .\r\n2 - اعراضيكه بواسطهء جزء ذات كه مساوى با ذات است ( مثل فصل ) بر موضوع عارض گردد .\r\n3 - اعراضيكه بتوسط ذاتى اول در صورتى كه مساوى با موضوع باشد بموضوع ملحق گردد . همهء اينها از جوهر موضوع صادر ميشوند و ذاتى هستند قسم اول بدون واسطه و دو قسم اخير با واسطه ميباشند .\r\n\r\n\r\n","description":"","footnote":"\r\n( 1 ) صفحه 58 .\r\n","page_name":" 164 ","page_number":180},
  {"content":"\r\n\r\n( 47 ) هرچيزيكه بتوسط امر اعم يا اخص ملحق بموضوع گردد عرض غريب ناميده مىشود .\r\n( 48 ) علوم از عوارض ذاتيه كه ذكر شد گفتگو ميكنند و اگر عرض غريب كه اعم يا اخص از موضوع است مورد بحث باشد براى علوم نظم و ترتيبى در كار نخواهد بود و لازم خواهد آمد كه مسائل هرعلمى در علم ديگر بحث شود . مثلا علم طب كه از عوارض بدن انسان گفتگو مىكند و بدن انسان از جهت جسميت قابل انقسام و از جهت حجم معروض امور هندسى و از جهت ماده سنگين است در صورتى كه اين عوارض كه اعم از بدن انسان است مربوط بعلم طب نيست .\r\n( 48 / 2 ) در اينجا اشكالى هست كه مسائل هرعلمى از مطالب جزئى بحث مىكند و موضوع مسائل اخص از موضوع علم است و بنا بر اين در هرعلمى از عوارض غريبهء موضوع گفتگو مىشود . صاحب كتاب ما در مقدمه اسفار از اين اشكال جواب داده است كه عرضيكه اخص از موضوع است بر دو گونه است :\r\n1 - عوارضيكه اخص از موضوع است و موضوع بمنزلهء جنس يا نوع است و بايد اولا تحصل نوعى يا تخصص صنفى حاصل نمايد و بعد از تحصل و تخصص صلاحيت معروضيت و اتصاف بعارض را پيدا كند . اين گونه عوارض عرض غريب هستند و در هيچ علمى از آنها گفتگو نميشود .\r\n2 - عوارضيكه اخص از موضوع ميباشند ليكن محتاج بتخصص قبلى موضوع نيستند و عروض آنها موجب اولين تخصص موضوع\r\n\r\n","description":"","footnote":"","page_name":" 165 ","page_number":181},
  {"content":"\r\n\r\nمىشود . اين گونه عوارض عرض ذاتى هستند . بنابراين موضوع فلسفهء اولى كه وجود بما هو وجود است و بحث وجوب و امكان هيولى و صورت ، جوهر و عرض كه هريك مختص به قسم خاصى از وجود است عرض ذاتى وجود است .\r\n\r\nتقسيم دوم محمول : عرض لازم و عرض مفارق\r\n( 49 ) در تقسيم اول معلوم شد كه محمولاتيكه داخل در ذات موضوع است ذاتى و آنچه از ذات موضوع خارج است عرضى ناميده مىشود و تقسيم دوم مربوط بمحمولات عرضى مىباشد زيرا محمولات عرضى گاهى ملازم با موضوع ميباشند و از فرض انفكاك آنها از موضوع محال لازم مىآيد و بعضى از محمولات اين‌چنين نيستند و قابل سلب و جدائى از موضوع هستند .\r\nقسم اول را عرض لازم و قسم دوم را عرض مفارق مينامند .\r\nو بحسب اصل بايستى عرضى لازم و عرضى مفارق گفته شود زيرا عرض قابل حمل نيست و عرضى در صورتى است كه قابل حمل بر موضوع خود باشد ولى در اصطلاح منطق عرضى را عرض مينامند مثل عرض عام و عرض خاص « 1 » .\r\n\r\nاقسام عرض لازم\r\nعرض لازم بر دو گونه است : عرض لازم وجود و لازم ماهيت :\r\nلازم ماهيت نه در ذهن از موضوع جدائى دارد و نه در خارج ، زيرا\r\n\r\n\r\n","description":"","footnote":"\r\n( 1 ) منطق اشارات صفحه 58 .\r\n","page_name":" 166 ","page_number":182},
  {"content":"\r\n\r\nمعلول ماهيت است و معلول از علت قابل تفكيك نيست چه در ذهن باشد يا در خارج .\r\nلازم وجود بر سه قسم است :\r\n1 - لازم ذهنى و خارجى .\r\n2 - لازم ذهنى .\r\n3 - لازم خارجى . و رويهم رفته چهار قسم حاصل مىشود :\r\n( 49 / 2 ) 1 - لازم ماهيت مثل زواياى مثلث براى مثلث و زوجيت براى عدد چهار كه در ذهن و خارج با ماهيت همراه است .\r\n( 49 / 3 ) 2 - لازم وجود هم در ذهن و هم در خارج مثل حرارت براى آتش كه همچنانكه در خارج گرمى معلول بلاواسطهء آتش است و قابل انفكاك از موضوع نيست در ذهن نيز تصور آتش بدون تصور گرمى ممكن نيست و در عين حال گرمى معلول وجود آتش است نه ماهيت آن .\r\n( 49 / 4 ) 3 - لازم وجود خارجى مثل سياهى براى زنگى كه لازم وجود خارجى انسان است و اگر لازم ماهيت ميبود بايستى همهء افراد انسان در ذهن يا در خارج از سياهى بشره جدائى نداشته باشند .\r\n( 49 / 5 ) 4 - لازم ذهنى مثل كليت انسان كه فقط در ذهن متصف بكليت است و در خارج تا چيزى فرد نباشد وجود نخواهد يافت و كليت مربوط بنحوهء وجود انسان در ذهن است و الا طبيعت از جهت ذات كلى و جزئى نيست و بواسطهء نحوهء وجود كلى يا جزئى مىشود .\r\n( 49 / 6 ) مشهور لازم ذهنى و خارجى را با لازم ماهيت يكى\r\n\r\n","description":"","footnote":"","page_name":" 167 ","page_number":183},
  {"content":"\r\n\r\nدانسته و بين آن دو تميز نداده‌اند و مصنف كتاب ما در ساير كتب خود به اين نكته توجه يافته است كه قسمى از محمولات هستند كه در ذهن و خارج از موضوع جداشدنى نيستند و در عين حال لازم ماهيت هم نميباشند . مثل وجود كه از ماهيت جداشدنى نيست و ماهيت چه در ذهن ظهور پيدا كند يا در خارج همه‌جا قرين وجود است و بواسطهء وجود تميز و ظهور پيدا مىكند و مصحح حمل موجود بر ماهيت و واسطهء عروض موجود بر ماهيت وجود است و ماهيت در حد ذات استحقاق اين حمل را ندارد . بنابراين وجود نسبت بماهيت لازم ذهنى و خارجى مىباشد و در عين حال لازم خود ماهيت نيست بلكه علت ملازمهء آنها امر ديگريست كه از ذات و حقيقت ماهيت خارج است .\r\n\r\nتقسيم سوم محمول : عرض بىواسطه و باواسطه\r\nواسطه به چهار قسم تقسيم مىشود : واسطه در ثبوت . واسطه در اثبات . واسطه در عروض . واسطه در اتصاف .\r\n( 50 ) واسطه در ثبوت : چيزيستكه علت ايجاد و تحقق عارض براى موضوع باشد مثل آتش كه واسطهء گرمى براى آب است .\r\nواسطه در اثبات : آنست كه حد اوسط قياس واقع شود ، واسطه در اثبات گاهى واسطهء در ثبوت نيز هست و گاهى نيست زيرا حد اوسط چيزيستكه در وجود ملازم با مطلوب باشد چه علت مطلوب باشد يا معلول آن يا هردو معلول علت ديگرى باشند .\r\n( 51 ) واسطه در عروض : آنست كه محمول اولا عارض بر چيزى شده باشد كه متحد با موضوع باشد يا در يك جا تلاقى كرده باشند و\r\n\r\n","description":"","footnote":"","page_name":" 168 ","page_number":184},
  {"content":"\r\n\r\nبتوسط آن بر موضوع عارض گردد . مثل سفيدى و طعم كه قابل انقسام هستند ليكن بواسطهء كمّيّتى كه با رنگ و طعم در يك ماده موجود شده‌اند يا ثقل كه بواسطهء جسميت عارض بر انسان است .\r\n( 52 ) واسطه در اتصاف : در جائيستكه محمول صفت حقيقى موضوع نباشد و بطور مسامحه به آن نسبت داده شود مثل كسى كه بر كشتى سوار است ميگويند در حركت است در صورتى كه حركت صفت حقيقى كشتى مىباشد و كسى كه در كشتى نشسته ساكن است و بتوسط كشتى حركت به شخص نسبت داده مىشود .\r\nقسم اخير در علوم مورد حاجت نيست و به اين جهت مصنف كتاب ما از آن نامى نبرده است .\r\n( 53 ) عرضيكه واسطه در ثبوت ندارد - : محموليكه معلول موضوع خود باشد و واسطه در ثبوت نداشته باشد لازم اول ناميده مىشود و توضيح و تعريف آن گذشت . و چون واسطه در ثبوت ندارد هيچيك از وسايط ديگر را هم نخواهد داشت زيرا وجود وسايط ديگر بدون واسطه در ثبوت ممكن نيست ، مثل امكان كه لازم اول ماهيت و زوجيت كه لازم اول عدد « دو » مىباشد و هيچيك از وسايط را ندارند .\r\n( 54 ) محموليكه واسطه در عروض ندارد . مثل قبول انقسام كه بلاواسطه عارض بر مقدار است و تعجب كه بدون واسطه بر انسان عارض مىشود و مصنف كتاب ما آن را نيز اوّلى ناميده است .\r\n( 55 ) عرضيكه واسطه در اثبات ندارد كه لازم بيّن نيز ناميده مىشود :\r\n\r\n","description":"","footnote":"","page_name":" 169 ","page_number":185},
  {"content":"\r\n\r\nلازم بيّن آنست كه ثبوت محمول براى موضوع بديهى بوده و محتاج به حد وسط نباشد و بمحض تصور موضوع و محمول جزم بلزوم حاصل شود .\r\nواسطه در اثبات در صورتى منتفى مىباشد كه واسطه در ثبوت وجود نداشته و محمول معلول بلاواسطه براى موضوع باشد زيرا واسطهء در اثبات از سه حال خارج نيست يا علت و يا معلول شىء است و يا امر ديگريكه هردو معلول يك علت ميباشند . و در جائى كه غير از خود موضوع علت ديگرى در كار نباشد نميتوانيم چيزى را بتوسط آثارش يا اثر ديگرى كه هردو بيك علت منتسب هستند براى موضوع خود ثابت كنيم زيرا ثبوت محمول براى موضوع خود كه بلاواسطه به آن نسبت دارد از نسبت داشتن به آثارش ضرورىتر است و نسبت معلول به علت از نسبت داشتن آن به امور ديگر جلىتر است به اين جهت حد وسطى فيما بين علت و معلولش در كار نيست تا بتوانيم محمول را براى موضوعيكه خود علت بلاواسطهء آن محمول است بتوسط آن واسطه ثابت كنيم .\r\nلازم بيّن بر دو قسم است : بيّن اعم و بيّن اخص .\r\n( 56 ) لازم بيّن اعم آنست كه با تصور طرفين جزم بلزوم ثبوت محمول براى موضوع حاصل شود . مثل تغير كه ذاتى عالم و معلول بلاواسطه و مقتضاى ذات آن است .\r\n( 57 ) لازم بيّن اخص : آنست كه از تصور موضوع تصور محمول لازم آيد . مثل آنكه هرگاه عدد « دو » تصور شود تصور مىشود كه\r\n\r\n","description":"","footnote":"","page_name":" 170 ","page_number":186},
  {"content":"\r\n\r\nدو برابر واحد است .\r\n( 58 ) لازم غير بيّن آنست كه ثبوت محمول براى موضوع محتاج بواسطه است و بايد با دليل ثابت شود . مثل مساوى بودن زواياى مثلث با دو قائمه .\r\n( 58 / 2 ) گاهى ممكن است محمول معلول بلاواسطه براى موضوع نباشد يا اصلا معلول امر ديگرى باشد و در عين حال جزم بثبوت محمول براى موضوع بواسطهء ممارست يا حدس يا امر ديگرى بدون تامل و بدون احتياج بدليل حاصل باشد ليكن در اين صورت لازم بيّن گفته نميشود .\r\n( 59 ) اقسام لازم بدون واسطه ذكر شد و اقسام لازم با واسطه و مثالهاى آن ضمن تعريف واسطه‌ها معلوم گرديد و محتاج بتكرار نيست .\r\n\r\n( 60 ) عرض مفارق\r\nعرض مفارق آنست كه از تصور جدا شدن محمول از موضوع محال لازم نيايد .\r\nعرض مفارق بر سه قسم است :\r\n1 - مفارق دائم : مثل حركت براى سيارات و فقر براى شخصى كه در تمام مدت عمر فقير بوده باشد .\r\n2 - عرض مفارق بطيىء الزوال : مثل جوانى و پيرى ، و حلم در شخص بردبار .\r\n3 - عرض مفارق سريع الزوال : مثل خشم براى شخص بردبار و ايستادگى و نشستگى و خواب و بيدارى براى هرانسانى .\r\n\r\n","description":"","footnote":"","page_name":" 171 ","page_number":187},
  {"content":"\r\n\r\n\r\n( 61 ) اقسام حمل\r\nبعد از آنكه اقسام محمولات دانسته شد اينك بذكر انواع حمل مىپردازيم تا معلوم شود كه در هرنوعى از حمل رابطهء بين موضوع و محمول تا چه درجه و تا چه حديست .\r\n\r\nتعريف حمل\r\n( 62 ) حمل حكم باتحاد چيزى با چيز ديگر است . متحد را موضوع و متحد به را محمول مينامند .\r\n\r\nملاك تقسيم حمل\r\n( 62 / 2 ) ملاك تقسيم حمل درجهء اتحاد موضوع با محمول است زيرا اتحاد بسه درجه تقسيم مىشود :\r\n( اول ) آنكه محمول بحسب مفهوم و وجود عين موضوع يا جزء آن باشد .\r\n( دوم ) آنكه بحسب مفهوم مغايرت داشته باشند و وجودشان يكى باشد .\r\n( سوم ) آنكه بحسب وجود و مفهوم هردو مغايرت داشته و فقط يك نوع رابطه و پيوستگى تام بين وجود آنها بوده باشد .\r\nو با در نظر گرفتن جهات ديگر حمل داراى چند قسم است .\r\n\r\nتقسيم اول\r\n( 62 / 3 ) حمل بحسب تقسيم اول بر دو قسم است : حمل هو هو و حمل ذو هو يا في هو .\r\n\r\n","description":"","footnote":"","page_name":" 172 ","page_number":188},
  {"content":"\r\n\r\n\r\nحمل هو هو يا حمل متواطى\r\n( 63 ) حمل هو هو كه متواطى نيز ناميده مىشود آنست كه وجود محمول عين وجود موضوع باشد . يعنى محمول عرض خارجى براى موضوع نبوده و مبدأ اشتقاق محمول در خارج وجود جداگانه‌اى نداشته باشد .\r\nحمل متواطى بر دو قسم است : حمل ذاتى و حمل عرضى ، زيرا تعريفيكه براى حمل متواطى ذكر شد اقسام بسيارى از فروع حمل ذاتى و عرضى را شامل مىشود :\r\n( اول ) حمل هريك از ذاتيات بر ذات يعنى حمل اجزاء ماهيت بر ماهيت كه قسمى از حمل اولى ذاتى مىباشد حمل هوهوى است مثل هر انسانى جسم است و هرانسانى ناطق است . خواجهء طوسى در شرح منطق اشارات گفته است ذاتى بطور مواطات بر ذات حمل مىشود « 1 » .\r\n( دوم ) حمل ماهيت بر اجزاء مثل بعضى جسم‌ها انسان هستند و هرناطقى انسان است نيز بطور مواطات است .\r\n( سوم ) حمل يكى از اجزاء ماهيت بر جزء ديگر مثل هرناطقى حيوان است و بعضى جسمها ناطق هستند چنان كه خواجه طوسى گفته است حمل مواطاتى مىباشد .\r\nخواجه طوسى در ضمن تعريف مركبات عقليه گفته است خاصيت\r\n\r\n\r\n","description":"","footnote":"\r\n( 1 ) شرح منطق اشارات ص 42 و تعليقات مير سيد شريف بر شرح شمسيه ص 46 .\r\n","page_name":" 173 ","page_number":189},
  {"content":"\r\n\r\nمركبات عقليه آنست كه هريك از مركب و اجزاء مركب بطور مواطات بر يكديگر حمل ميشوند « 1 » .\r\nاجزاء مركبات عقليه اجناس و فصولند و اجناس و فصول عارض و معروض ذهنى بوده و حمل آنها بر يكديگر مواطاتى مىباشد .\r\n( چهارم ) حمل ماهيت بر افراد خود ، حمل مواطاتى و هوهوى است .\r\nمير سيد شريف گرگانى گفته است حمل نطق بر نطق زيد و نطق عمرو حمل مواطاتى مىباشد « 2 » .\r\n( پنجم ) حمل عوارض ذهنى ماهيت مانند امكان و وجوب و وحدت كه عرض ذهنى و صفات خارجى هستند بطور مواطات است .\r\nاز آنچه گفته شد معلوم گرديد كه حمل مواطاتى اعم از حمل ذاتى و غيرذاتى مىباشد و حمل ذاتى اوّلى كه اخص اقسام حمل است قسمى از حمل مواطاتى است و نسبت بين آنها عموم و خصوص مطلق است .\r\nو باز چنانچه معلوم شد حمل مواطاتى شامل قسمتى از حمل عرضى هم مىشود و آن قسم پنجم بود كه گذشت ليكن حمل عرضى اقسام ديگرى هم دارد كه از حمل متواطى خارج و جزو حمل ذو هو محسوب است بنابراين نسبت بين حمل مواطاتى و حمل عرضى عموم و خصوص من‌وجه است .\r\n\r\n\r\n","description":"","footnote":"\r\n( 1 ) شرح منطق اشارات ص 97 .\r\n( 2 ) تعليقات بر شرح شمسيه ص 46 .\r\n","page_name":" 174 ","page_number":190},
  {"content":"\r\n\r\n\r\nحمل ذاتى . اولى . بالذات\r\n( 64 ) حمل ذاتى كه اولى و بالذات نيز ناميده مىشود ، در مورد محمولى يافت مىشود كه بحسب ذات و عنوان عين موضوع باشد و يا آنكه موضوع مشتمل بر عنوان محمول باشد . يعنى مفهوم محمول عين مفهوم موضوع بوده و مغايرت آنها اعتبارى باشد و يا آنكه مفهوم محمول از مفهوم خود موضوع گرفته شده باشد و تصور محمول جزء تصور موضوع بوده باشد .\r\n( 64 / 2 ) اين حمل را از اين جهت « ذاتى » مينامند كه محمول جزء ذات و ماهيت موضوع و يا عين ذات موضوع است و ذاتى باب ايساغوجى نام دارد و از اينجهت « اولى » گفته شده است كه ثبوت هرچيزى براى خود و يا ثبوت اجزاء هرچيزى براى خودش بر ثبوت هرچيز ديگرى برايش مقدم است و « بالذات » گفته مىشود زيرا كه ذات و ماهيت موضوع استحقاق اين حمل را دارد و ملاك ضرورت حمل در خود ذات موضوع است .\r\n( 64 / 3 ) در حمل ذاتى هرگاه بين موضوع و محمول تفاوت اعتبارى وجود داشته باشد بطوريكه محمول ماهيت موضوع را تفصيل دهد و تشريح نمايد اين گونه حمل مفيد خواهد بود و آن حد تام است كه بحسب مفهوم و مصداق عين محدود است و مغايرت آنها از جهت تحليل و تركيب و اجمال و تفصيل مىباشد .\r\n( 64 / 4 ) و هرگاه موضوع با محمول از هرجهت يكى بوده و\r\n\r\n","description":"","footnote":"","page_name":" 175 ","page_number":191},
  {"content":"\r\n\r\nمغايرت اعتبارى هم نداشته باشند حمل بدون فايده است بلكه جزء حمل به حساب نمىآيد و اطلاق حمل بر آن بطور تشبيه و مسامحه است .\r\n( 64 / 5 ) بطوريكه گفته شد حمل ذاتى اخص اقسام حمل و درجهء اول حمل است زيرا علاوه بر آنكه موضوع و محمول بحسب وجود يكى هستند مفهوم آنها نيز متحد است .\r\n\r\nحمل عرضى يا حمل شايع - يا متعارف\r\n( 65 ) گفته‌اند حمل عرضى ( كه حمل شايع و متعارف نيز ناميده مىشود ) آنست كه موضوع فرد محمول باشد بخلاف حمل ذاتى كه محمول عين موضوع و يا جزء موضوع است . اين تعريف جامع همهء اقسام حمل شايع نيست زيرا حمل عرضى يا حمل شايع ( كه در مقابل حمل ذاتى است ) شامل چندين قسم مىشود . و حال آنكه تعريف گذشته بجز يك قسم اقسام ديگر را شامل نميگردد و اقسام حمل عرضى كه مقابل با حمل ذاتى است از اين قرار است :\r\n\r\nاقسام حمل شايع\r\n( 65 / 2 ) حمل عرضى يا حمل شايع شامل اين اقسام مىشود :\r\n1 - جائى كه موضوع و محمول دو كلى متساوى و اجزاء يك ماهيت باشند مثل هرمتحرك بالاراده‌اى حساس است . يا يكى جزء ديگرى باشد مانند هرناطقى انسان است .\r\n2 - در جائى كه موضوع و محمول دو كلى متساوى و خارج از ماهيت يكديگر باشند مانند هرناطقى متعجب است و هرانسانى خندان است يا هرخندانى انسان است .\r\n\r\n","description":"","footnote":"","page_name":" 176 ","page_number":192},
  {"content":"\r\n\r\n3 - آنكه موضوع كلى اخص از محمول و يا محمول كلى اخص از موضوع باشد . مثل هرانسانى حيوان است و بعضى حيوانها انسان هستند . و هرخندانى جسم است و بعضى جسمها خندان هستند .\r\n4 - آنكه موضوع و محمول دو عرضى باشند كه از جهت ماهيت با يكديگر مغايرت داشته و هردو در يك موضوع يافت شده باشند و معروض آنها مصداق مشترك براى آن دو ماهيت كلى باشد مثل بعضى سفيدها شيرين هستند يا بعضى شيرينها سفيدند .\r\n5 - آنكه محمول عين طبيعت و ذات موضوع باشد مثل سقراط انسان است .\r\n6 - آنكه محمول جزء مساوى با طبيعت موضوع يا جزء اعم از طبيعت موضوع باشد مثل سقراط ناطق است و زيد جسم است .\r\n7 - آنكه محمول عرض مساوى با طبيعت موضوع يا عرض اعم از ماهيت و طبيعت موضوع باشد مثل زيد قابل انقسام است . زيد طويل است . و زيد خندان است همهء اين قضايا اقسام حمل عرضى و حمل شايع هستند و حال آنكه در بيشتر اين موارد موضوع فرد محمول نيست .\r\n( 65 / 3 ) بنابراين تعريف بهتر آنست كه بگوئيم حمل شايع آنست كه محمول نه عين مفهوم موضوع و نه جزء مفهوم موضوع باشد . اين تعريف شامل همهء موارد مزبور مىشود .\r\n( 65 / 4 ) يكى از موارد گذشته كه از اقسام حمل شايع نام برديم حمل نوع بر فرد است مانند زيد انسان است و اين اختلاف بين رأى جمهور و عقيدهء شيخ ابن سينا ضمن شماره ( 33 ) گذشت كه شيخ نوع را ذاتى\r\n\r\n","description":"","footnote":"","page_name":" 177 ","page_number":193},
  {"content":"\r\n\r\nفرد دانسته و خواجه طوسى بجمهور نسبت داده است كه نوع جزء مفهوم فرد و ذاتى فرد نيست . و نسبت بفرد از محمولات عرضى مىباشد .\r\n( 65 / 5 ) مصنف كتاب ما نيز عقيدهء جمهور را اختيار كرده و قضيه زيد انسان است و امثال آن را كه نوع بر فرد حمل مىشود حمل بالعرض شمرده است و اين رأى مطابق با تحقيق و برهان است . زيرا طبيعت لا به شرط هرچند سارى در افراد و متحد با فرد است و تشخص طبيعت به عين وجود فرد است . لكن عينيت و اتحاد ماهيت با فرد بحسب وجود است ، و دليل بر آن نيست كه مفهوم نوع جزء مفهوم فرد باشد بلكه دليل بر آنست كه مجموع ماهيت و مشخصات وجود فرد را تشكيل ميدهند و عناوين ذهنى يعنى مفاهيم با امور خارجى يكسان نيستند .\r\nتشخص خارجى ماهيت بستگى بعوارض مشخصه دارد ليكن مفهوم فرد بستگى بمفهوم ماهيت نوعيه ندارد بلكه مفهوم فرد مثل زيد همان تصور عوارض مشخصهء او است كه عارض بر جوهر انسانيت شده و طبيعت كلى را تخصص داده است . و مؤيد صحت اين گفتار آنست كه شيخ ابن سينا در منطق اشارات « 1 » بين سؤال من هو با سؤال بما هو تفاوت گذاشته است زيرا ( من هو ) سؤال از امورى است كه فرد را تشكيل داده و مشخصات فردى است و مفهوم فرد همان تصور عوارض مشخصه است و سؤال از ( ما هو ) راجع بماهيت متشخصه است . عوارض مشخصه با ماهيت متشخصه با يكديگر مغايرت داشته و جوابهاى اين دو سؤال مختلف است .\r\n\r\n\r\n","description":"","footnote":"\r\n( 1 ) صفحه 75 .\r\n","page_name":" 178 ","page_number":194},
  {"content":"\r\n\r\n( 65 / 6 ) حمل عرضى را از اين دو جهت متعارف يا شايع ناميده‌اند كه حمل ذاتى در علوم متروك و مطرود است و مورد استعمال ندارد بخلاف حمل شايع كه همه‌جا مورد استفاده است . زيرا علوم از آثار و خواص اشياء گفتگو ميكنند و اجزاء مفهومى مورد تحقيق نيستند .\r\nو به همين جهت فيلسوف قرن هيجدهم كانت آلمانى احكام تحليليه را كه محمول از ذات موضوع استخراج مىشود معتبر نشمرده است .\r\nحمل عرضى يا حمل شايع بر دو قسم است : حمل عرضى بالذات و حمل عرضى بالعرض .\r\n\r\nحمل شايع بالذات - يا عرضى بالذات\r\n( 66 ) حمل عرضى بالذات چنان كه گفته شد در جائى است كه موضوع فرد حقيقى محمول يعنى عين ماهيت متعلق بموضوع يا جزء آن بوده باشد . مانند زيد جسم است و زيد انسان است .\r\n\r\nحمل شايع بالعرض - يا عرضى بالعرض\r\n( 67 ) حمل عرضى بالعرض در جائى است كه محمول خارج از ماهيت و طبيعت موضوع و عارض بر آن باشد چه عرض خارجى باشد مثل زيد بلندقامت است و يا عرض ذهنى براى موضوع باشد مانند اجناس كه بر فصول حمل ميشوند . مثل هرناطقى حيوان است . زيرا جنس عارض بر فصل است .\r\n( 68 ) بين حمل شايع و حمل متواطى عموم و خصوص من‌وجه است زيرا حمل شايع شامل همهء اقسام محمولاتى مىشود كه مفهوم محمول جزء مفهوم موضوع نباشد بنابراين شامل محمولات اشتقاقى نيز مىباشد در\r\n\r\n","description":"","footnote":"","page_name":" 179 ","page_number":195},
  {"content":"\r\n\r\nصورتى كه حمل متواطى شامل آنها نيست و از طرف ديگر حمل متواطى شامل حمل اولى مىشود كه از حمل شايع خارج است و اين دو حمل داراى قسمى افراد مشتركه و افراد مختصه ميباشند .\r\n\r\nحمل اشتقاقى يا حمل ذو هو و فى هو\r\n( 69 ) حمل اشتقاقى كه در مقابل حمل متواطى و هو هو است در جائى است كه موضوع و محمول علاوه بر مغايرت مفهومى مغايرت وجودى نيز دارند . زيرا محمولات اشتقاقى اعراض و حالات خارجى براى موضوع ميباشند و وجود عرض با وجود موضوع يا محل كه موصوف به آن عرض است مغاير مىباشد ليكن وجودشان عين ربط بوجود موضوع و تابع موضوع و در موضوع است و همان رابطه و تبعيت در وجود ملاك صدق قضيه و مصحح حمل است . مثال : وقتى ميگوئيم اين جسم سفيد است و آن جسم مستطيل است طول و سفيد عرض خارجى هستند و وجودشان قائم بجسم است و بيان حالت و چگونگى موضوع خود را مىكند .\r\n( 69 / 2 ) حمل مشتق نسبت بموضوع خود ذو هو و اشتقاقى و نسبت بفرد خود متواطى است مثلا وقتى ميگوئيم اين جسم سفيد است اين حمل اشتقاقى مىباشد و اگر بگوئيم اين سفيدى سفيد است حمل متواطى و هو هوى خواهد بود زيرا حمل طبيعت بر فرد چنان كه گذشت قسمى از حمل متواطى مىباشد .\r\n( 69 / 3 ) بين حمل اشتقاقى و حمل شايع عموم و خصوص مطلق است\r\n\r\n","description":"","footnote":"","page_name":" 180 ","page_number":196},
  {"content":"\r\n\r\nزيرا همه حملهاى اشتقاقى شايع نيز ميباشند و قسمى از حملهاى شايع كه ذكر آنها گذشت حمل متواطى ميباشند و اشتقاقى نيستند .\r\n( 69 / 4 ) اين قسم از حمل را اشتقاقى ناميده‌اند زيرا مبدأ اشتقاق مثلا بياض قابل حمل بر موضوع نيست و مشتق كه ابيض است قابل حمل مىباشد .\r\n\r\nفهرست اقسام حمل\r\n( 69 / 5 ) حملهائيكه نامبرده شد و تعريف و توضيح آنها گذشت از اين قرارند :\r\n1 - حمل متواطى يا حمل هو هو ( شماره 63 ) .\r\n2 - حمل ذاتى يا حمل اول كه حمل بالذات نيز ناميده مىشود ( شماره 64 ) .\r\n3 - حمل شايع - يا حمل عرضى كه متعارف نيز نامدارد ( شماره 65 ) .\r\n4 - حمل اشتقاقى يا حمل ذو هو و فى هو ( شماره 69 ) .\r\nحمل شايع بر دو قسم است :\r\n1 - حمل شايع بالذات يا عرضى بالذات ( شماره 66 ) .\r\n2 - حمل شايع بالعرض - يا عرضى بالعرض ( شماره 67 ) .\r\n\r\nكليات خمس\r\n( 70 ) دليل منحصر بودن كليات در پنج قسم اين است كه مفاهيم جزئى و محمولات شخصى در علوم مورد استفاده نيستند و محمولات كلى بر پنج قسم است . زيرا :\r\n\r\n","description":"","footnote":"","page_name":" 181 ","page_number":197},
  {"content":"\r\n\r\nهرمحمول كلى را كه ملاحظه مينمائيم از سه حال بيرون نيست :\r\nيا خود ماهيت و يا جزء ماهيت و يا خارج از ماهيت و عارض بر ماهيت است و آنكه جزء است يا جزء چند حقيقت است و يا تجاوز از افراد يك ماهيت نميكند و آنكه عارض است يا اختصاص بيك ماهيت دارد و يا بر بيش از يك ماهيت عارض مىشود . بنابراين كلى بر پنج قسم است :\r\n1 - خود ماهيت يا نوع . مثل انسان .\r\n2 - جزء اعم از يك نوع يا جنس . مثل حيوان .\r\n3 - جزء مساوى با يك نوع يا فصل . مثل ناطق .\r\n4 - عارض مختص بيك نوع . يا خاصه . مثل تعجب .\r\n5 - عارض اعم از يك حقيقت . يا عرض عام . مثل ماشى .\r\nمصنف كتاب ما در اينجا نوع اضافى و نسبت بين آن را با نوع حقيقى بيان نموده است و لكن نوع اضافى در حقيقت قسم جداگانه‌اى از كليات نيست بلكه همان نوع حقيقى و يا جنس است كه باعتبارى نوع اضافى ناميده شده است و بحسب اين اعتبار نيز بطور اشتراك لفظى آن را نوع گفته‌اند . بعلاوه در اين مورد كه ميخواسته است ثابت كند كلى بيش از پنج قسم نيست تعريف نوع اضافى مناسب با مقام نبوده و به اين جهت تعريف و توضيح آن دنبالهء نوع حقيقى خواهد آمد .\r\n\r\nپرسشها و پاسخها\r\n( 71 ) پرسشهاى اصلى بسيط و مركب در آخر كتاب توضيح داده خواهد شد و در اينجا پرسش‌هائيكه از جهت تجزيه و تركيب\r\n\r\n","description":"","footnote":"","page_name":" 182 ","page_number":198},
  {"content":"\r\n\r\nمفاهيم موردنظر است بيان مىشود تا جواب وافى و متناسب با سؤال داده شود و تحليل و تركيب تصورات بشايستگى انجام گردد .\r\nكسى كه استفهام مىكند و مىپرسد آن چيست ؟ گاهى پرسش او راجع بلفظ است و گاهى مربوط بمفهوم و صورت تصورى چيزى مىباشد .\r\n( 71 / 2 ) استفهام از لفظ دو صورت دارد :\r\n( اول ) ممكن است چيزى تصور شده باشد و از اسم آن اطلاع نداشته باشيم .\r\n( دوم ) گاهى اسم و معنى هردو معلوم هستند و مطلوب آنست كه لفظ ديگرى معادل با اسم اول در همان لغت يا در لغت ديگر بدست آيد .\r\nو در هردو صورت مجهول راجع بفهم لغات و موضوع له الفاظ است .\r\n( 71 / 3 ) حالت دوم آنست كه مقصود جوينده راجع به لفظ نبوده و خواسته باشد كه مفهوم و تصور چيزى يا تصور اجزاء آن را از جهت تطبيق و مقايسهء امور متعدد با يكديگر بدست آورد .\r\nشناسائى اشياء بدون تطبيق و مقايسهء آنها با يكديگر ميسر نيست . زيرا جزئيات و امور فردى نتيجهء علمى ندارد و كليات يا مشاركات و يا مختصات و مميزاتست . اشيائيرا كه براى شناسائى با يكديگر مىسنجيم و ميخواهيم آنها را از نظر مناسبت و مبائنت با يكديگر بشناسيم ، ناچار در مقام تحليل مفاهيم ذهنى از جهت اينكه حكايت از امور واقعى ميكنند برمىآئيم و در اين صورت با چيزهائى روبرو ميشويم كه هميشه سؤال راجع بيكى از آنها مىباشد .\r\n( 71 / 4 ) 1 - مشاركات ذاتى بين اشيائيكه فقط در صفات و عوارض\r\n\r\n","description":"","footnote":"","page_name":" 183 ","page_number":199},
  {"content":"\r\n\r\nبا يكديگر امتياز دارند و هيچ اختلافى در ذات آنها نيست .\r\n2 - مشاركات ذاتى بين اشيائيكه امتياز آنها با يكديگر در ذاتيات است .\r\n3 - مميزات ذاتى كه پس از مشترك بودن چند حقيقت در قسمتى از امور ذاتى در قسمت ديگر از ذاتيات از يكديگر امتياز دارند .\r\n4 - مشاركات عرضى .\r\n5 - مميزات عرضى .\r\n( 72 ) در مورد شناسائى ماهيات و فهم معانى هيچگاه از مشاركات عرضى سؤال نميشود . زيرا مشاركات ذاتى قسمتى از اجزاء ذوات و ماهيات را تشكيل ميدهند و آگاهى يافتن از آنها موجب شناسائى ذات و اجزاء ذات مىشود . و علم بمميزات ذاتى علاوه بر ذات موجب تفاوت گذاشتن افراد نوعى از انواع ديگر است . در صورتى كه از علم بمشاركات عرضى هيچيك از اين دو نتيجه حاصل نميشود به اين جهت مشاركات عرضى هيچگاه مورد سؤال نيستند .\r\nدر مورد سؤال و طلب معرفت جديد بايد دقت كنيم كه مجهول ما كداميك از اين اقسامى است كه ذكر شد تا بتوانيم همان مطلوبيكه داريم بدست آوريم و بر وفق سؤال جواب بدهيم و نكاتى را كه ذكر مىشود رعايت كنيم :\r\n1 - در صورتى كه سؤال مربوط بفهم لغت و مجهول امور لفظى باشد بايستى پاسخ نيز مربوط بامور لغوى باشد .\r\n2 - اگر از مشاركات بين اموريكه فقط در عوارض و صفات خارج\r\n\r\n","description":"","footnote":"","page_name":" 184 ","page_number":200},
  {"content":"\r\n\r\nاز ذات با يكديگر امتياز دارند سؤال شده است بايد پاسخى داده شود كه خود معنى را برساند و در ضمن بر اجزاء مفهوم نيز دلالت داشته باشد .\r\n3 - در صورتى كه از مشاركات بين چيزهائى كه در قسمتى از اجزاء ذات با يكديگر اختلاف دارند سؤال شود بايستى پاسخى داده شود كه بر اصل مفهوم بالصراحه و در ضمن بر اجزاء هم دلالت كند و بايد انواع مشاركات كه در سؤال ضميمه شده‌اند رعايت شود كه جنس بعيد بجاى متوسط يا متوسط بجاى قريب به كار برده نشود زيرا اين جوابهاى در غير مورد وافى به مقصود نيستند و مدلول آنها ناقص است .\r\n4 - و اگر جوينده درصدد فهم مميزات است بايد كاملا توجه يافت كه مميزات ذاتى يا عرضى را در نظر دارد و به همان مجهول كه موردنظر است پاسخ داده شود و فصل بعيد بجاى فصل قريب در جواب نيايد .\r\n\r\n[ نوع 
  ]\r\n\r\nنوع حقيقى\r\n( 73 ) هرمفهوم كلى كه بطور اجمال بر تمام اجزاء مشتركه و مختصهء ذات و ماهيت افرادى مشتمل باشد كه اختلاف ذاتى بين آنها نيست آن كلى نوع حقيقى ناميده مىشود و تعريف حدّى ، اجزائى را كه در نوع بطور تركيب مندمج است شرح و تفصيل ميدهد .\r\nقبلا گفته شد كه اگر جوينده‌اى از تمام اجزاء ذات يك فرد يا افراديكه اختلاف ذاتى بين آنها نيست و فقط بحسب عوارض اختلاف دارند سؤال كند بايستى نوع در پاسخ او گفته شود . مثلا اگر بپرسند حقيقت\r\n\r\n","description":"","footnote":"","page_name":" 185 ","page_number":201},
  {"content":"\r\n\r\nو تمام ذات پرويز و حسن و تقى چيست گفته مىشود انسان هستند و انسان نوع آنها مىباشد . به همين جهت براى تعريف آن گفته‌اند « نوع عبارتست از آن كلى كه هرگاه از حقيقت اشياء متعدديكه يك طبيعت و ماهيت دارند بپرسند آن كلى در جواب گفته شود » .\r\nقيد حقيقى را از آنجهت بدنبالهء نوع افزوده‌اند كه با نوع اضافى تميز داده شود .\r\n\r\nتعريف نوع اضافى\r\n( 74 ) قبلا گفته شد كه جزئى بطور اشتراك لفظى به دو معنى مختلف مىآيد كه يكى را جزئى حقيقى و ديگرى را جزئى اضافى مينامند . نوع نيز همچنان دو معنى دارد معنى اولش همان بود كه تعريف شد و نوع حقيقى نامداشت . معنى ديگرش آنست كه نوع اضافى ناميده مىشود .\r\nمصنف كتاب ما در لمعهء هشتم نوع اضافى را اين گونه تعريف نموده كه نوعيكه مندرج در جنس است نوع اضافى مىباشد . اين تعريف خالى از مسامحه نيست زيرا نوع اضافى گاهى همان نوع حقيقى و گاهى جنس است و جملهء نوعيكه تحت جنس قرار گرفته باشد فقط بر قسمى صادق است كه همان نوع حقيقى باشد و بر قسم ديگريكه با جنس يكى است يعنى انواع متوسطه و نوع عالى صادق نيست .\r\nديگران گفته‌اند نوع اضافى آن كلى است كه هرگاه حقيقتى را با غيرضميمه كنند و از حقيقت آنها بپرسند جنس در جواب گفته شود . اين تعريف نيز چندان پسنديده نيست . و بهتر آنست كه بگوئيم :\r\n\r\n","description":"","footnote":"","page_name":" 186 ","page_number":202},
  {"content":"\r\n\r\nنوع اضافى عبارتست از آن كلى كه تمام ذات اشيائى باشد و تحت جنس قرار گرفته باشد و هرگاه اين كلى را با كلى بالاتر از خود مقايسه ميكنيم باعتبار اينكه تحت جنس قرار گرفته است نوع اضافى ناميده مىشود .\r\n( 74 / 2 ) مطالبيكه در اينجا گفته شد مطابق است با آنچه از كتب مربوطه استفاده مىشود ليكن ميتوان نوع اضافى را بطريق ديگرى بيان نمود كه اشكالى هم بر گفتار مصنف كتاب ما وارد نباشد و مقصود او را به خوبى روشن نمايد .\r\nبطوركلى ميتوان گفت نوع حقيقى است كه از تركيب جنس با فصل تحصّل مييابد زيرا در مباحث آينده ( شماره 133 ) بيان خواهد شد كه جنس طبيعى ما دامى كه با فصل برخورد ننموده در نهايت ابهام است و هيچگونه تحصل مفهومى هم ندارد زيرا بمنزلهء مادهء ابتدائى است كه صرف‌نظر از صورت هيچگونه تحصل وجودى ندارد و تحصل آن از صورت است .\r\nجنس نيز ما دامى كه بيكى از فصول برخورد ننموده و تخصص نوعى نيافته هيچگونه تحصل مفهومى ندارد و وقتى تحصل پيدا مىكند كه با فصل برخورد نمايد و از برخورد جنس با فصل در هرمرتبه‌ايكه باشد نوع حاصل مىشود .\r\nبنابر آنچه گفته شد جنس در هرمرتبه‌ايكه يافت شود فصلى هم با آن خواهد بود و برخورد نمودن جنس با فصل موجب تحقق نوع است .\r\n\r\n","description":"","footnote":"","page_name":" 187 ","page_number":203},
  {"content":"\r\n\r\nنوع اگر از جنس و فصل قريب تركيب شده باشد و افراد مندرج در آن اختلاف ذاتى نداشته باشند نوع حقيقى است . و اگر از تركيب جنس متوسط يا عالى با فصل بعيد تحصل يافته باشد نوع اضافى مىباشد .\r\nاز اينجا دانسته مىشود كه اطلاق كلمهء نوع بر نوع حقيقى و اضافى بطور اشتراك لفظى نيست زيرا مفهوم هردو يكى است و ميتوان گفت مفهوم نوع مقول بتشكيك است . مصداق كاملش نوع حقيقى است و نوع اضافى صنف مادون آنست .\r\nجنس با نوع اضافى مغايرت كلى دارد زيرا در شماره 79 بيان خواهد شد كه فصل داخل در جنس نيست و نوع چه حقيقى باشد يا اضافى مشتمل بر جنس و فصل است . مثلا حيوان داراى دو اعتبار است : به اعتبار اينكه جسم نامى با فصل حساس تركيب گرديده و تحصل نوعى يافته است جنس نيست بلكه فقط نوع اضافى است و باعتبار اينكه مفهومى است مبهم و مردد بين انواع خود به اين اعتبار مشتمل بر فصل حساس نيست و جنس مىباشد و مؤيد اين مطلب آنست كه در كتب منطق تصريح شده است كه جنس مشتمل بر فصل بعيد نيست .\r\nبنابراين نوع اضافى هيچگاه جنس نيست و جنس نوع نميگردد و فقط بين آنها مشابهت لفظى موجود است .\r\nمصنف كتاب ما هم كه گفته است « نوعيكه مندرج در جنس است نوع اضافى مىباشد » همين معنى را در نظر داشته و اشكالى بر گفتار او وارد نيست تحقيق بيشتر دنبالهء عرض خاص خواهد آمد .\r\n\r\n","description":"","footnote":"","page_name":" 188 ","page_number":204},
  {"content":"\r\n\r\nمطالبيكه بعدا مىآيد و با بيان گذشته منافات دارد مطابق با مسطورات كتب است و با اين تحقيق بسيارى از آنها بىاساس ميماند .\r\nتفصيل بيشتر ضمن شماره ( 77 / 2 ) خواهد آمد و شاهد بر اين مطلب از كلام شيخ و ملا صدرا آورده خواهد شد .\r\n\r\nاختلافات نوع اضافى با نوع حقيقى\r\n( 75 ) نوع اضافى از چند جهت با نوع حقيقى تفاوت دارد كه براى روشنى ذهن خواننده بايد ذكر شود :\r\n1 - نوع حقيقى هميشه بر افراد خود حمل گرديده و محمول واقع مىشود زيرا وقتى مىپرسند پرويز و حسن و ناصر چه هستند پاسخ داده مىشود : آنان انسان هستند . انسان كه نوع حقيقى است بر آنها حمل شده است و همين انسان هنگاميكه گفته شود انسان و پرنده حيوانند نوع اضافى مىباشد و در اينجا موضوع قضيه واقع شده است .\r\n2 - نوع حقيقى در برابر سؤال پاسخ واقع مىشود و حال آنكه نوع اضافى مورد سؤال است .\r\n3 - نوع حقيقى هيچگاه با جنس يكى نيست زيرا مصاديق آن بايد در ذات و حقيقت يكسان باشند ولى مصاديق نوع اضافى ممكن است در ذات و حقيقت متفق و يا مختلف باشند .\r\n4 - نوع وقتى حقيقى مىباشد كه با مادون خود سنجيده شود و نوع اضافى با ما فوق خود كه جنس است مقايسه ميگردد .\r\n\r\n","description":"","footnote":"","page_name":" 189 ","page_number":205},
  {"content":"\r\n\r\n\r\nنسبت نوع اضافى با نوع حقيقى\r\n( 76 ) نسبت ما بين نوع اضافى و نوع حقيقى عموم و خصوص من‌وجه است زيرا انسان مورد اجتماع آنها مىباشد : از جهت اينكه تمام حقيقت افراديستكه در ذات و حقيقت يكسان هستند آن را نوع حقيقى ميگوئيم و از جهت آنكه با جنس مقايسه و ملاحظه مىشود نوع اضافى نامدارد . مورد افتراق نوع اضافى از نوع حقيقى حيوان و اجناس بالاتر است كه از جهت مقايسه با اجناس بالاتر از خود نوع اضافى هستند و حقيقى نيستند . و مورد افتراق نوع حقيقى از نوع اضافى نوع بسيط است كه مشمول هيچ جنسى نيست مانند « نقطه » .\r\nتفاوت نوع اضافى با جنس و نسبت ما بين آنها بعد از تعريف جنس بيان خواهد شد .\r\n\r\n[ جنس 
  ]\r\n\r\nتعريف جنس\r\n( 77 ) جنس عبارتست از آن كلى ، كه هرگاه از حقيقت و ذات انواع مختلف سؤال شود در جواب آيد و بر حقايق مختلفه از جهت اشتراك در ذاتيات حمل شود . مثلا هرگاه بپرسند انسان و ماهى و پرنده چه هستند پاسخ داده مىشود حيوان هستند حيوان نسبت بهمهء اين انواع جنس مىباشد .\r\nجنس با نوع در اين خصوصيت شريك است كه هردو شامل تمام اجزاء حقيقت و تمام اجزائى ميباشند كه افراد و مصاديق آنها در آن اجزاء شركت دارند . و از اينجهت با يكديگر اختلاف دارند كه نوع\r\n\r\n","description":"","footnote":"","page_name":" 190 ","page_number":206},
  {"content":"\r\n\r\nمشتمل بر اجزائيستكه افراد متفق الحقيقه در آن شريك هستند و از اينجهت بر اجزائى دلالت مىكند كه يك حقيقت واحد مشتمل بر آنها باشد در صورتى كه جنس به عكس مشتمل بر اجزائى است كه افراديكه بحسب ذات مختلف هستند در آن اجزاء شريك ميباشند .\r\n\r\nرد قول مشهور كه جنس تمام ماهيت مشتركه و محمول بر حقايق مختلفه است\r\n( 77 / 2 ) مطالبيكه دربارهء جنس بيان نموده و گفته‌اند : جنس محمول ذاتى حقايق مختلفه ، يا تمام ماهيت مشتركه بين چند حقيقت است و در جائى كه جواب پرسشها را تعيين ميكنند مسلم ميشمارند كه جنس و نوع در جواب ما هو مىآيند . كليه اين مطالب با آنكه متفق عليه اهل فن است در عين حال به نظر ميرسد كه اينها را براى تسهيل فهم اهل تحصيل بيان نموده باشند نه براى اهل تحقيق زيرا :\r\n( اولا ) در شمارهء ( 74 / 2 ) گذشت كه آنچه در جواب سؤال از حقايق مختلفه مىآيد نوع اضافى است نه جنس . و بين جنس و نوع اضافى صرف اشتراك و مشابهت لفظى موجود است و از جهت مفهوم بين آنها اختلاف بسيار است .\r\n( ثانيا ) در شماره ( 133 / 2 ) خواهد آمد كه شيخ در شفا و كتب ديگر و ديگران نيز براى جنس سه حالت ذكر كرده‌اند : حالت به شرط شىء . و به شرط لا . و لا به شرط .\r\nجنس در دو حالت اول ابدا قابل حمل نيست ( به بيانيكه ضمن شماره ( 133 / 2 ) خواهد آمد ) و در حالت سوم كه لا به شرط و جنس\r\n\r\n","description":"","footnote":"","page_name":" 191 ","page_number":207},
  {"content":"\r\n\r\nطبيعى است بواسطهء ابهام و عدم تحصل مفهومى ابدا قابل لحاظ ذهنى و قابل تصور نيست و چيزى كه قابل تصور نباشد چگونه قابل حمل خواهد بود . بنابراين جنس وقتى قابل حمل است كه مقترن با فصل باشد ، زيرا بدون فصل در قوّهء تحصل ذهنى و تصور است نه متصور بالفعل همچنانكه ماده بدون اقتران با صورت تحصل وجودى ندارد .\r\nمثلا حيوان وقتى بمعنى جنسى مىآيد كه با فصل ناطق يا صاهل ضميمه شده باشد و بگوئيم انسان حيوان ناطق است يا انسان و كبوتر جسم نامى حساس‌اند . و اگر حيوان و جسم نامى را منفردا بياوريم بمعنى جنسى نيستند بلكه بمعنى ديگرى مىآيند كه نوع اضافى مىباشد .\r\nليكن اينكه ميگوئيم جنس بايد مقترن با فصل باشد مقصود به شرط اقتران با فصل نيست كه مفاد مشروطهء عامه است زيرا شيخ ابن سينا آن را باطل نموده . بلكه مفاد قضيهء وقتيهء مطلقه موردنظر است . يعنى در حين اقتران با فصل است . همچنانكه وقتى ماهيت صرف را ملاحظه ميكنيم به شرط وجود يعنى مخلوط ملاحظه نميشود ليكن در حال انفكاك از وجود هم قابل تصور نيست زيرا بدون وجود هيچگونه تحصلى ندارد تا قابل ملاحظه و تصور باشد بلكه ماهيت لا به شرط در حين مقارنه با وجود قابل ملاحظه است .\r\nو نيز براى مثال : هيولاى اولى كه قوه محض است نيز وجود خارجى دارد ليكن در حين مقارنه با صورت مخصوص موجود است نه بدون آن .\r\nبنابر آنچه گفته شد جنس بر حقايق مختلفه حمل نميشود زيرا\r\n\r\n","description":"","footnote":"","page_name":" 192 ","page_number":208},
  {"content":"\r\n\r\nدر حال انفراد بمعنى جنسى قابل تصور نيست . و در حين اقتران با فصل - مخصوصهم بر حقايق مختلفه حمل نميشود و باين‌جهت در جواب ما هو نمىآيد و تمام ماهيت و تمام حقيقت هم نيست زيرا مشتمل بر فصول نيست ( بيان اين مطلب ضمن شماره 79 خواهد آمد ) .\r\n\r\n( 77 / 3 ) تعريف صحيح براى جنس\r\nتعريفيكه بدون اشكال به نظر ميرسد و مصنف كتاب ما در آخر لمعهء چهارم از اشراق ثامن به آن اشاره نموده . آنست كه بگوئيم : جنس ذاتى اعم از يك حقيقت يا جزء مشترك بين چند ماهيت است به شرط عدم تكرار و قيد عدم تكرار براى خارج نمودن فصل بعيد از اين تعريف است .\r\n\r\nتفاوت جنس با فصل بعيد\r\n( 78 ) فصل بعيد با جنس در اين خصوصيت شريك هستند كه هردو بر افراد مختلف الحقيقه صدق ميكنند . ولى از چند جهت با يكديگر اختلاف دارند :\r\n( اول ) از جهت آنكه فصل بسيط است و جزء ندارد و حال آنكه هرجنسى بجز اجناس عاليه واجد اجزاء مىباشد . زيرا اجناس بالاتر اجزاء جنس مادون هستند و ماهيت جنس از آن اجزاء تأليف يافته است .\r\n( دوم ) تفاوت ديگر آنكه هرچند جنس و فصل بعيد هردو بر اجناس بالاتر دلالت ميكنند ليكن جنس بر آنها دلالت تضمنى دارد و فصل بطور التزام بر آنها دلالت مىكند .\r\n\r\n","description":"","footnote":"","page_name":" 193 ","page_number":209},
  {"content":"\r\n\r\nمثلا همچنانكه حيوان بر نامى و جسم دلالت مىكند حساس نيز بر آنها دلالت دارد ليكن دلالت حيوان تضمنى و دلالت حساس بر آنها التزامى است .\r\n( سوم ) تفاوت ديگر آنها در آنست كه جنس از آن جهت بر افراد خود صدق مىكند كه در قسمتى از اجزاء ذات شريك هستند و مشاركات را بيان مىكند و فصل از آنجهت بر آنها صادق است كه آنها را از ساير مشاركات در جنس بعيد مميز ساخته است .\r\n( چهارم ) تفاوت ديگر آنكه ممكن است فصلهاى متعدد در يك مرتبه باهم جمع شوند مثل حساس و متحرك بالاراده كه در رديف يكديگرند . بخلاف اجناس كه ممكن نيست چند جنس در عرض يكديگر يافت شوند .\r\n\r\nجنس قريب\r\n( 79 ) براى جنس قريب چندين تعريف ميتوان آورد .\r\n( تعريف اول ) جنس قريب آنست كه واجد همهء اجزائيكه مشترك بين اين نوع و ساير انواع است بوده باشد و چيزى از اجزاء مشتركه كم نداشته باشد .\r\nبراى روشن شدن اين تعريف ناچار از بيان دو مطلب است :\r\n( اول ) آنكه چنانچه گفته شد جنس مركب است و اجناس بالاتر اجزائى هستند كه جنس مادون از آنها تركيب يافته است و همه اجناس خالى از تركيب نيستند مگر بالاترين جنسها كه مشمول جنس ديگرى نيست و فقط آن يكى بسيط است و بقيه جنسها همگى مركب ميباشند .\r\n\r\n","description":"","footnote":"","page_name":" 194 ","page_number":210},
  {"content":"\r\n\r\n( مطلب دوم ) اجزاء نوع بر دو گونه‌اند :\r\n( اول ) مميزات يعنى فصول .\r\n( دوم ) مشتركات يعنى اجزائيكه مشترك بين آن نوع و انواع ديگرند .\r\nجنس واجد مميزات يعنى فصول نيست چه مساوى با نوع و فصل قريب باشند يا فصل بعيد كه غيرمساوى هستند . زيرا فصل در هر مرتبه‌ايكه باشد مميز است و جنس مشاركات را بيان مىكند نه مميزاترا .\r\nبنابراين دلالت جنس بر فصل بعيد التزامى است همچنانكه دلالت فصل بر جنس نيز التزامى است نه تضمنى . و جنس مشتمل بر اجزاء مشتركه است نه اجزاء مميزه . بنا بر آنچه ذكر شد جنس قريب براى هرنوعى آن جنسى است كه واجد همهء اجناس آن نوع بوده و اجزائيرا كه آن نوع با انواع ديگر در آنها شريك است همه را دربر داشته باشد . مثلا جنس قريب براى انسان حيوانست . زيرا شامل همهء اجزاء و اجناسى است كه انسان با انواع غيرخود شريك است و چيزى از اجزاء مشتركه را كم ندارد .\r\n( تعريف دوم ) جنس قريب آنست كه عدد شركاء يعنى انواعيكه در آن جنس با آن نوع شريك هستند از عدد شركاء آن نوع در ساير اجناس كمتر باشد به اين بيان كه عدد شركاء در همه جنسها نسبت بنوع يكسان نيست زيرا نسبت به بعضى از اجناس عدد شركاء كمتر و در بعضى زيادتر است . مثلا اگر همهء انواعيكه غير انسان هستند از ماهيها و پرندگان و درندگان و درختها و گياهها و فلزها و سنگها و خاكها\r\n\r\n","description":"","footnote":"","page_name":" 195 ","page_number":211},
  {"content":"\r\n\r\nو ستارگان اگر همه را بشماريم و چنين فرض كنيم كه عدد اين انواع به صد هزار يا كمتر و بيشتر ميرسد در بعضى از اجناس همه شريك هستند و در بعضى 70 درصد و در بعضى نصف و در بعضى از همه كمتر .\r\nدر بين همه جنسها آن جنسى قريب است كه از همه اجناس در آن كمتر شريك دارد . مثلا حيوان و جسم نامى و جسم مطلق و جوهر همگى اجناس انسان هستند و در بين اين اجناس شركاء انسان در حيوان از همه كمتر است . زيرا نباتات و سنگها در آن شريك نيستند و آن جنس قريب انسان است و اجناس ديگريكه در آنها بيشتر شريك دارد و عدد شركاء بيشتر است جنس بعيد ميباشند .\r\n( تعريف سوم ) گفته‌اند : جنس قريب آنست كه اگر نوع را با هريك از انواع ديگريكه در آن جنس شريك هستند ضميمه كنند و از حقيقت آنها بپرسند يك جواب براى همه صحيح باشد توضيح اين تعريف آنست كه جنس بيان حقايق مشتركه را مىكند و هرگاه يكى از انواع با نوع ديگر ضميمه شود و از حقيقت آنها يعنى قسمتى از ذاتيات آنها كه با يكديگر در آن ذاتيات شريك هستند سؤال شود معلوم است كه جنس در جواب گفته مىشود . حال اگر همان نوع را با هريك از انواع ديگريكه با آن نوع در اين جنس شريك هستند ضميمه كنيم همان جواب براى همه صحيح باشد چنين جنسى را قريب مينامند مثل آنكه اگر انسان را با پرنده ضميمه كنند و از حقيقت آنها سؤال كنند حيوان در جواب گفته مىشود . سپس اگر انسان را با هريك از چيزهائى كه در حيوانيت با انسان شريك هستند ضميمه كنيم و از حقيقت\r\n\r\n","description":"","footnote":"","page_name":" 196 ","page_number":212},
  {"content":"\r\n\r\nآنها بپرسيم باز همان حيوان در جواب صحيح است .\r\nبار اول انسان را با پرنده ضميمه كرده بوديم جواب حيوان بود و بار دوم او را با درنده در سؤال ميگنجانيم بار سوم با ماهى و بار چهارم با مورچه و بار ديگر با وزغ ضميمه نموده و از حقيقت مشتركهء بين آنها سؤال مىكنيم در همهء اين سؤالها جواب صحيح حيوان است باينجهت حيوان جنس قريب است .\r\n( تعريف چهارم ) پس از آنكه اجناس متعددى براى يكى از انواع تعيين شده باشد ميتوانيم بگوئيم هريك اخص از همهء اجناس است جنس قريب مىباشد .\r\n\r\n( 80 ) تعريف جنس بعيد\r\nجنس بعيد كه در مقابل قريب است با مقايسهء آن نسبت بجنس قريب شناخته مىشود و هرتعريفيكه براى جنس قريب ذكر شد عكس آن بر جنس بعيد صادق است .\r\n( تعريف اول ) جنس بعيد آنست كه واجد همهء اجزائيكه يك نوع با انواع ديگر مشترك است نباشد . مثلا جسم نامى جنس بعيد انسان است زيرا حيوان كه يكى از اجناس و اجزاء انسان است از جسم نامى خارج است و جسم نامى بر آن دلالت نميكند و چون يكى از اجزاء مشتركه را كم دارد جنس بعيد ناميده مىشود .\r\n( تعريف دوم ) جنس بعيد آنست كه عدد شركاء يعنى انواعيكه در آن جنس شريك هستند از عدد شركاء آن نوع در ساير اجناس كمتر نباشد . مثلا عدد انواعيكه در جسم نامى با انسان شريك هستند از عدد\r\n\r\n","description":"","footnote":"","page_name":" 197 ","page_number":213},
  {"content":"\r\n\r\nانواعيكه در حيوانيت با انسان شريك هستند كمتر نيست و بيشتر است زيرا درختها و گياهها علاوه بر انواع حيوانات همه با انسان در جسم نامى شريكند به اين جهت جسم نامى براى انسان جنس بعيد است .\r\n( تعريف سوم ) جنس بعيد آنست كه در مورد سؤال از حقيقت بعضى از مشاركات صحيح باشد كه در جواب واقع شود و در مورد سؤال از بعض ديگر صحيح نباشد مثلا جسم نامى نسبت به انسان جنس بعيد است . زيرا انسان و پرنده و خزنده و درخت و گياه همگى در جسم نامى شريك هستند اما اگر انسان را با درخت يا گياه ضميمه كنند و از حقيقت آنها بپرسند صحيح است جسم نامى در جواب گفته شود و اگر با پرنده يا خزنده ضميمه كنند و از حقيقت آنها بپرسند جسم نامى در جواب صحيح نيست زيرا همهء اجزاء ذاتى كه با يكديگر در آن اجزاء شريك هستند در جسم نامى جمع نيست و اين جواب وافى بذاتيات آنها نيست زيرا حيوانيت را كم دارد باينجهت جنس بعيد است .\r\n( تعريف چهارم ) ميتوانيم بگوئيم جنس بعيد آنست كه اخص همهء اجناس نباشد مثلا جسم نامى از همهء اجناس انسان اخص نميباشد زيرا حيوان از آن خصوصىتر است و به همين جهت جسم نامى جنس بعيد انسان است .\r\n\r\nتعدد اجناس بحسب درجات بعد\r\n( 81 ) از تعريفاتيكه براى جنس قريب و بعيد ذكر شد بدست آمد كه براى هرنوعى يك جنس قريب بيشتر وجود ندارد . و ليكن جنس بعيد بشمارهء درجات بعد متعدد و مختلف مىباشد و زياد شدن\r\n\r\n","description":"","footnote":"","page_name":" 198 ","page_number":214},
  {"content":"\r\n\r\nشمارهء آن به اين امور بستگى دارد :\r\n1 - اجزاء و اجناسيكه نوع با انواع ديگر در آنها شركت دارد بهر اندازه يكى از آن اجزاء در جنس كمتر باشد يكى بر عدد جنس بعيد افزوده مىشود مثلا با فقدان يك جزء يك جنس بعيد بوجود مىآيد و با فقدان دو جزء دو جنس بعيد حاصل ميگردد و تا هراندازه يكى از اجزاء مشتركه كمتر شود جنس بعيد تازه‌اى بوجود مىآيد و شمارهء جنسها بستگى بشمارهء درجات نقص در اجزاء دارد تا برسد بجنس بسيطيكه بيش از يك جزء از اجزاء مشتركه را واجد نيست و آن حد نهائى اجناس بعيده است .\r\n2 - بهر اندازه بر عدد انواعيكه در اجزاء ذات با يك نوع شريك هستند افزوده شود يكى بر شمارهء جنسهاى بعيد افزوده مىشود مثلا تا وقتى كه درخت و گياه و درنده و پرنده با انسان در اجزاء ذات شريك هستند يك جنس بعيد براى انسان پيدا مىشود و وقتى سنگها و فلزها بر شركايش افزوده شدند يك جنس بعيد ديگر برايش بوجود مىآيد و تا هراندازه بشركاء اضافه شود يكى بر عدد جنسهاى بعيد انسان مىافزايد .\r\n( 82 ) 3 - وقتى يكى از انواع را بنوع ديگر ضميمه كنيم و از حقيقت آنها بپرسيم جوابى براى اين سؤال هست و با ضميمه شدن نوع ديگر پاسخ ديگر پيدا مىشود و با پيوسته شدن نوع سوم بنوع اصلى ما پاسخ شايستهء ديگرى يافت ميگردد و مطابق شمارهء پاسخها عدد جنسهاى بعيد زياد مىشود زيرا شمارهء پاسخها با شمارهء جنسها\r\n\r\n","description":"","footnote":"","page_name":" 199 ","page_number":215},
  {"content":"\r\n\r\nبرابر است .\r\n4 - بهر درجه جنسها كلىتر و وسيع‌تر گردد يك شماره بر اجناس افزوده مىشود و شمارهء درجات كليها با شمارهء اجناس برابرى دارد .\r\n\r\nمترتب بودن كليها بر يكديگر\r\n( 83 ) دانسته شد كه كليها از جهت عموم و خصوص يا شامل و مشمول بودن با نظم و ترتيب معينى دنبالهء يكديگر قرار گرفته‌اند و ما ميتوانيم آنها را بدوائر متداخله يا نبردبانى تشبيه كنيم كه از درجهء پائين شروع و ببالاترين درجات يا بزرگترين دوائر خاتمه مييابد .\r\nكليهائيكه از همه خصوصىترند در آخر و آنهائيكه نسبت بمافوق خود خصوصىتر و نسبت بمادون عمومىترند در وسط و كليهائيكه از همه شامل‌تر و همگانىترند و كلى ديگرى شامل آنها نشده است در بالا قرار گرفته‌اند . بنابراين كليها بسه درجه تقسيم ميشوند :\r\n1 - كليهاى از همه خصوصىتريكه نسبت بمافوق خود مشمول هستند و كلى مادونى براى آنها نيست به اين جهت شامل نيستند .\r\n2 - كليهاى متوسط كه شامل مادون و نسبت بمافوق خود مشمول ميباشند .\r\n3 - كليهائيكه بالاتر از همه قرار گرفته و از همه شامل‌تر و همگانىترند و شامل همهء كليهاى مادون خود هستند و ليكن مشمول كلى ديگرى نيستند زيرا كلى وسيع‌ترى از آنها نيست تا شامل آنها بگردد .\r\n\r\n","description":"","footnote":"","page_name":" 200 ","page_number":216},
  {"content":"\r\n\r\nهمهء اين كليها انواع و اجناس هستند و اجناس قريبه و متوسطه و اجناس عاليه را بوجود مىآورند .\r\n\r\nمتناهى بودن عدد كليها\r\n( 84 ) معلوم شد كه هرنوعى از چندين كلى تركيب شده است و اين كليها در درجات معينى دنبالهء يكديگر قرار گرفته‌اند ليكن عدد اين كليها بىپايان نيست و هرماهيتى داراى اجزاء معينى است و شمارهء اجزاء ماهيت هميشه محدود و متناهى مىباشد زيرا همهء اجزاء ماهيت بين دو حد بالا و پائين قرار گرفته‌اند حد پائين ، مفهوم فرد و شخص است كه از آن حد پائين‌ترى نميتوان تصور كرد . و هيچ مفهومى از مفهوم وجود كلىتر نيست زيرا هيچ چيز نيست كه مصداق اين مفهوم نباشد . و چيزى نميتوان تصور نمود كه اين مفهوم شامل آن نگردد زيرا معدومات خارجى و حتى ممتنعات تا در ذهن وجود پيدا نكنند و براى مفهوم وجود مصداق نشوند تميز پيدا نكرده و قابل تصور نيستند بنابراين از مفهوم وجود بالاترى نيست تا شامل آن گردد .\r\nساير كليها در وسط اين دو كه يكى مفهوم شخص و ديگرى مفهوم وجود است قرار گرفته‌اند . و هرچيزيكه در وسط دو حد قرار گرفته باشد محدود و متناهى خواهد بود بنابراين اجزاء هرماهيتى مسلّما محدود و متناهى ميباشند .\r\n\r\n","description":"","footnote":"","page_name":" 201 ","page_number":217},
  {"content":"\r\n\r\n\r\nوجود از سنخ ماهيات و اجزاء ماهيت نيست\r\n( 85 ) ضمن استدلال بر تناهى كليات حدّ اعلاى مفاهيم مفهوم وجود قرار داده شد و شايد اين توهم پيش آيد كه وجود نيز يكى از مراتب اجناس و اجزاء ماهيت است . و ليكن در حكمت متعاليه ثابت شده است كه وجود از سنخ كليات و جزئى از اجزاء ماهيت نيست زيرا ماهيت و اجزاء آن در حد ذات عارى از تحقق و تشخص مىباشد و حال آنكه وجود عين تحقق و شخصيت است و تحقق طبيعتها و كليها بتحقق وجود است و مفهوم وجود نيز حكايت از همان جنبهء حقانيت و شخصيت واقعى مىكند . بنابراين مفهوم وجود جنس و داخل در اجزاء هيچ ماهيتى نميباشد .\r\n\r\nتفاوت اجناس با نوع اضافى\r\n( 86 ) معلوم شد كه نوع اضافى گاهى با نوع حقيقى يكى مىشود و در بعضى از موارد همان اجناس انواع ناميده ميشوند . و تفاوت ما بين اجناس و نوع اضافى باعتبار است . زيرا پس از آنكه ترتب كليات توضيح داده شد و معلوم شد از جهت سعه و ضيق دنبالهء يكديگر قرار گرفته‌اند ، تفاوت اجناس و انواع از اين جهت است كه وقتى از پائين رو به بالا ميرويم كليها اجناس ناميده ميشوند تا برسد ببالاترين كليها كه جنس الاجناس است . و زمانيكه از بالا رو به پائين بيائيم همين كليها انواع ناميده ميشوند تا به آخرين كلى كه از همه پائين‌تر است و نوع اخير يا نوع الانواع مىباشد . مثلا انسان كه آخرين كلى\r\n\r\n","description":"","footnote":"","page_name":" 202 ","page_number":218},
  {"content":"\r\n\r\nاست نوع الانواع جوهر است و حيوان جنس قريب انسان است و جسم نامى و جسم مطلق اجناس متوسطه‌اند و جوهر جنس الاجناس مىباشد و همه انواع مختلف جوهرى مشمول جوهر هستند . سپس از بالا يعنى از جوهر كه به پائين مىآئيم و كلى پائين را به بالا مقايسه ميكنيم جسم مطلق كه مشمول و مادون جوهر است اولين نوع اضافى است و نوع عالى ناميده مىشود و به ترتيب كه پائين مىآئيم جسم نامى و حيوان نوع متوسط هستند و انسان كه نوع اخير و نوع الانواع است در آخر قرار گرفته است « 1 » .\r\n\r\nنسبت ما بين جنس و نوع اضافى\r\n( 87 ) نسبت بين نوع اضافى و جنس عموم و خصوص من‌وجه است .\r\nمورد اجتماع آنها نوع عالى و انواع متوسطه مىباشد و اين كليها نسبت بمادون خود جنس و با مقايسه بمافوق نوع ميباشند . مورد افتراق جنس از نوع جنس الاجناس است كه تحت جنس ديگرى قرار نگرفته تا نسبت به آن نوع بوده باشد . و مورد افتراق نوع از جنس نوع اخير است . زيرا كليهاى ديگرى مادون آن نيست تا نسبت به آنها جنس بوده باشد .\r\n\r\n[ فصل 
  ]\r\n\r\nتعريف فصل\r\n( 88 ) فصل بمعنى جدا شدن و جدائى مىباشد و از آنجهت فصل منطقى را فصل ناميده‌اند كه مميز ذات است بعد از آنكه در يكى از\r\n\r\n\r\n","description":"","footnote":"\r\n( 1 ) در شماره 74 / 2 و 77 / 2 بيان شد كه اين مطالب براى تقريب ذهن محصل و بر خلاف تحقيق است .\r\n","page_name":" 203 ","page_number":219},
  {"content":"\r\n\r\nاجزاء ذات با اشياء ديگر اشتراك داشته است . اين معنى را بعبارتهاى مختلف ادا كرده‌اند :\r\n1 - گفته‌اند فصل عبارت است از آن كلى كه ماهيت را از ساير انواعيكه در جنس با آن ماهيت شريك هستند از جهت ذات جدا سازد .\r\n2 - و باز گفته‌اند : « الفصل كلّىّ يقال على الشىء في جواب أىّ شىء هو في جوهره » يعنى فصل آن كلى است كه هرگاه از جزء ذات چيزى كه مختص به آن شىء و مميز ذات از غير باشد سؤال كنند در جواب ، ماهيت بر آن حمل گردد . مثلا هرگاه بپرسند در ذات پرويز چه جزئى موجود است كه بنوع او اختصاص دارد يا انسان چه امتياز ذاتى بر ساير انواع دارد ، در جواب گفته مىشود او ناطق است . و اگر بپرسند انسان و طوطى و اسب چه امتيازى بر غير خود دارند گفته مىشود حساس هستند .\r\n\r\nفصل قريب و فصل بعيد\r\n( 89 ) فصل بر دو قسم است قريب و بعيد . زيرا از مطالب گذشته معلوم شد كه طبيعى يا نوع از اجزاء ذاتى بسيارى تأليف يافته است و قسمتى از اين اجزاء بين اين نوع و ساير انواع مشترك مىباشد و هر مركبى كه با مركبات ديگر اجزاء مشترك داشته باشند ناچار مميزاتى لازم دارد و الا با ساير انواع يكى خواهد بود و چنين مركبى از مجموع مابه‌الاشتراكها و مابه‌الامتيازهاى متعددى تحصل يافته است . تميز\r\n\r\n","description":"","footnote":"","page_name":" 204 ","page_number":220},
  {"content":"\r\n\r\nگاهى در آخرين مشترك فيه به عمل مىآيد و گاهى در مراتب قبلى و به اين جهت فصل بقريب و بعيد تقسيم مىشود .\r\n\r\nفصل قريب\r\n( 90 ) فصل قريب آنست كه نوعى را از مشاركاتيكه در جنس قريب دارد جدا سازد زيرا هريك از اجزاء مشتركه يعنى اجناس در مرتبهء معينى قرار گرفته‌اند و آخرين جزء مشترك كه نوع معينى با انواع ديگر در اين جزء شريك است جنس قريب مىباشد و آخرين مميزيكه در آخرين مرحله يعنى جنس قريب نوع را از مشاركات ذاتى جدا ميسازد فصل اخير آن نوع است كه فصل قريب ناميده مىشود .\r\nفصل قريب هميشه مساوى با نوع است زيرا در آخرين جنس نوع را تميز ميبخشد و هيچگونه شريك ذاتى برايش باقى نميگذارد باينجهت ممكن نيست اعم از نوع بوده باشد .\r\n\r\nاختلاف در اينكه فصل اخير در جواب ما هو واقع مىشود يا نميشود\r\n( 91 ) فصل قريب كه آخرين فصل است متمم ذات و آخرين جزئى است كه نوع به آن كامل مىشود . زيرا اين فصل هنگامى براى نوع پيدا مىشود كه همهء اجناسيكه مقومات ذاتى نوع هستند برايش حاصل شده است و مميزات ديگر در مراتب بالاتر آن را از مشاركات ذاتى تمييز بخشيده‌اند و فصل قريب كه آخرين جزء است وقتى بنوع ملحق ميگردد كه اجزاء نوع به حد كمال رسيده است باينجهت در جواب پرسش از اجزاء ذات فصل اخير را ميتوان در پاسخ آورد .\r\n\r\n","description":"","footnote":"","page_name":" 205 ","page_number":221},
  {"content":"\r\n\r\nديگران اين عقيده را رد كرده و ميگويند فصل در جواب ما هو نمىآيد زيرا :\r\n( اولا ) فصل بسيط است و مشتمل بر اجزاء ذات نيست و بايد چيزى در پاسخ سؤال از ذات بيايد كه مشتمل بر همهء اجزاء ذات بوده باشد و بطور اجمال بر همه دلالت كند و فصل اخير هرچند بر اجزاء ذات دلالت مىكند ليكن دلالت تضمنى ندارد و دلالت التزامى دارد و اين دلالت در پاسخ سؤال معتبر نميباشد .\r\n( ثانيا ) فصل حكايت از جهت تميز و افتراق ماهيت از مشاركات مىكند و از بيان اجزاء و مشاركات ذاتى قاصر است به اين جهت در جواب ما هو نمىآيد . و هيچ مميزى چه ذاتى يا عرضى باشد در پاسخ ما هو بر ذات حمل نميشود .\r\n\r\nفصل بعيد\r\n( 92 ) فصل بعيد آن كلى است كه نوع را در جنس بعيد از انواع ديگر كه در آن جنس با آن نوع شريك هستند جدا ميسازد . زيرا نوع بحسب هريك از اجناس با يك دسته از انواع در قسمتى از اجزاء ذات مشاركت دارد . و در هرمرتبه از مراتب اجناس متوسطه و عاليه كه اجزاء ذات هستند محتاج بفصل مميز است تا در آن مرتبه از مشاركات جنسى امتياز پيدا كند .\r\nمميز اگر در آخرين مرتبه واقع نگرديده باشد و از همهء مشاركات نوع را جدا نكند بلكه فقط از قسمتى از مشاركات آن را جدا ساخته و تحصل ناقصى بماهيت ببخشد فصل بعيد ناميده مىشود .\r\n\r\n","description":"","footnote":"","page_name":" 206 ","page_number":222},
  {"content":"\r\n\r\nعدد فصل بعيد با شمارهء اجناسيكه براى نوع در مراتب مختلف موجود است مساوى مىباشد . زيرا با هراشتراكى امتيازى لازم است و هريك از انواع عاليه و متوسطه را فصل تحصل ميدهد و مراتب قرب و بعد فصلها با مراتب قرب و بعد اجناس يكى است .\r\n\r\nفصل مقوم . فصل مقسم . فصل محصل\r\n( 93 ) فصل با هريك از نوع و جنس رابطه و نسبت معينى دارد .\r\nنسبت بنوع داراى يك رابطه است و با جنس دو قسم رابطه دارد .\r\n( اول ) رابطهء فصل با نوع مانند رابطهء جزء با كل است يعنى همچنانكه قوام و تحصل كل بجزء است نوع نيز به فصل خود تقوم دارد باينجهت فصل را نسبت بنوع خود فصل مقوّم ميگويند مانند ناطق كه فصل مقوّم انسان است .\r\n( دوم ) رابطهء اول فصل با جنس آنست كه در ابتداء كه با جنس برخورد نمايد آن را بانواع مختلف قسمت مىكند و به اين اعتبار فصل مقسم ناميده مىشود مانند ناطق كه حيوان را به انسان و غير انسان تقسيم مىكند و فصل مقسم حيوان مىباشد .\r\n( سوم ) بعد از تقسيم جنس و اختصاص يافتن قسمتى از آن بنوع معين نسبت به آن جزء رابطهء جداگانه‌اى پيدا مىكند زيرا آن را تحصل ميدهد و از ابهام و مردد بودن كه حالت جنس است خارج ميسازد و به اين اعتبار فصل محصل ناميده مىشود و مصنف كتاب ما از اين قسم صرفنظر نموده است .\r\n\r\n","description":"","footnote":"","page_name":" 207 ","page_number":223},
  {"content":"\r\n\r\n\r\nعرض عام و عرض خاص\r\n( 94 ) سابقا گذشت كه محمولاتيكه خارج از ذات و ماهيت موضوع ميباشند محمولات عرضى ناميده ميشوند و بايستى آنها را عرضى عام و عرضى خاص ناميد زيرا عرض و عرضى از دو جهت با يكديگر اختلاف دارند :\r\n( اولا ) عرضى از عرض اعم و عرض اخص از عرضى مىباشد .\r\nزيرا عرضى بكليه محمولاتيكه از ذات و ماهيت موضوع خارج باشند اطلاق مىشود چه وجود خارجى داشته باشند مانند رنگ و طعم يا تنها منشأ انتزاع و موصوف آنها خارجى باشد از قبيل حدوث و امكان و وحدت و ضرورت و امثال آنها كه وجود خارجى ندارند . عرضى شامل هردو قسم مىشود و حال آنكه عرض اختصاص به قسم اول دارد .\r\n( ثانيا ) عرض قابل حمل نيست و عرضى محمول مىباشد . عرض مبدأ اشتقاق است كه حمل نميشود و عرضى منسوب بعرض و مشتق و قابل حمل است .\r\nفرق بين مشتق و مبدأ اشتقاق بقابليت حمل و عدم قبول حمل است .\r\nمثلا نميتوان گفت جسم سفيدى يا طول است و ميتوان گفت جسم سفيد و طولانى است . بنابراين ميبايستى عرضى عام و عرضى خاص گفته شود ليكن چنان كه خواجهء طوسى در شرح منطق اشارات گفته است منطقيها بعرضى عرض ميگويند . عرض ذاتى و غريب و عرض عام و خاص به اين مناسبت گفته شده است .\r\n\r\n","description":"","footnote":"","page_name":" 208 ","page_number":224},
  {"content":"\r\n\r\n\r\nتعريف خاصه\r\n( 95 ) خاصه يا عرض خاص . آن كلى است كه خارج از ذات موضوع و بر افراد بيش از يك حقيقت عارض نگردد . عرض خاص چون مساوى با افراد يك حقيقت است مميز افراد موضوع خود مىباشد و همچنانيكه فصل شأن مميزى در ذات و حقيقت ماهيت داشت عرض خاص نيز خاصيت مميزى دارد فرقيكه هست خاصه مميز ماهيت نيست بلكه افراد ماهيت را از جهت داشتن صفات خارجى كه مختص بيك حقيقت هستند از افراد غير اين حقيقت كه در جنس با يكديگر مشاركند تمييز ميبخشد و از افراد بيگانه جدا مىكند .\r\n\r\nخاصه يا عرض عام بودن از امور نسبى است\r\n( 96 ) صفات عرضى نسبت بيك ماهيت خاصه و نسبت بماهيت ديگر عرض عام ميباشند .\r\nمصنف كتاب ما در آخر تعريف خاصه افزوده است « از جهت آنكه معروض خاصه يك حقيقت است » مقصود او از اين قيد آن بوده كه خواسته است عرضياتى را كه بنوع اضافى اختصاص دارند جزء خاصه قرار دهد و تعريف شامل آنها گردد . زيرا نوع اضافى با قطع نظر از انواع مادون كه مندرج در آن ميباشند يك حقيقت است و كثرتش بواسطهء فصول بعدى و عارض بر آن است .\r\nوحدت نوع اضافى نيز قسمى از وحدت حقيقى مىباشد زيرا جنس در هرمرتبه‌ايكه باشد بواسطهء برخورد با فصل داراى تحصل نوعى\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nمىشود و قبلا بيان شد كه از برخورد جنس قريب با فصل قريب تحصل نوعى كامل و از تركيب جنس عالى يا متوسط با فصل بعيد تحصل ناقصى به عمل مىآيد و در هرصورت نوع اضافى يا حقيقى باشد خالى از وحدت نيست زيرا خالى از تحصل نيست . وحدت هريك به ميزان تحصل آن است ، مثلا جسم نامى بواسطهء برخورد با فصل حساس بنوع حيوان تحصل يافته و با قطع نظر از انواع مندرجه تحت آن يك حقيقت است و ما شى كه عرض مختص به حيوان است به اين اعتبار خاصه محسوب مىشود هرچند اگر از خود حيوانيت و از اينكه يك حقيقت نوعيه است صرف نظر كنيم و انواع مندرجهء تحت آن را به نظر آوريم حقايق مختلفه ميباشند .\r\n( 97 ) بنابراين ماشى بيك اعتبار خاصه و باعتبار ديگر عرض عام است نسبت بنوع حيوان كه نوع اضافى است خاصه است و نسبت بانواع مندرجه تحت آن مثلا نسبت به انسان عرض عام محسوب مىشود و شيخ در منطق اشارات نيز خاصه را بهمين‌گونه تعريف نموده و شامل اين قسم شمرده است .\r\n\r\nخاصهء شامل و غيرشامل\r\n( 98 ) عرضيكه اختصاص بافراد يك ماهيت دارد گاهى شامل همهء افراد آن ماهيت مىشود و گاهى اختصاص بصنف مخصوصى از آن ماهيت دارد باينجهت خاصه بشامل و غيرشامل تقسيم مىشود .\r\nخاصهء شامل : عرضى استكه اختصاص بافراد يك نوع داشته و همهء افراد آن نوع در آن شريك باشند مثل آنكه هرانسانى متعجب\r\n\r\n","description":"","footnote":"","page_name":" 210 ","page_number":226},
  {"content":"\r\n\r\nاست و تعجب عرض شامل است .\r\nعرض غيرشامل : عرضى استكه اختصاص بافراد يك نوع داشته و همهء افراد آن نوع در آن شريك نباشند . مثل آنكه بعضى انسانها فعلا نويسنده هستند و نويسندگى عرض غيرشامل است .\r\n\r\nعرض عام\r\n( 99 ) عرض عام : هر كلى كه خارج از ذات موضوع بوده و بر بيش از افراد يك حقيقت عارض گردد و بر آنها حمل شود عرض عام ناميده مىشود . مانند ماشى كه عارض بر انسان و حيوان است .\r\nو مستقيم كه بر سطح و خط هردو عارض مىشود .\r\nعرض عام در علوم مورد استفاده نيست زيرا نه مفيد تصور ذات است و نه خاصيت مميزى دارد .\r\n\r\nخاصه حقيقى و غيرحقيقى\r\n( 100 ) از آنچه دنباله تعريف خاصه گفته شد بدست آمد كه خاصه بر دو گونه است :\r\nقسمى بطور اطلاق مختص بيك حقيقت است مثل ضاحك . و قسمى از آن بيك اعتبار خاصه و باعتبار ديگر عرض عام است و ميتوانيم آن را خاصهء اضافى بناميم .\r\nخاصهء اضافى آنست كه هرگاه يك نوع را با نوع ديگريكه در جنس شريك هستند ضميمه كنند و از مميز آنها بپرسند عرض عام در جواب گفته شود . مثلا هرگاه بپرسند انسان و اسب چه صفت و عرض مميزى از ساير اجسام نامى دارند جواب شايسته آنست كه گفته مىشود\r\n\r\n","description":"","footnote":"","page_name":" 211 ","page_number":227},
  {"content":"\r\n\r\nماشى هستند . در اينجا عرض عام خاصّهء اضافى مىباشد و همچنانكه خاصه مميز عرضى است ماشى نيز مميز عرضى واقع شده است .\r\n\r\n( 101 ) كلى طبيعى . كلى منطقى . كلى عقلى\r\nبراى هريك از كليات پنجگانه كه ذكر شد اعتباراتى است كه باسامى طبيعى و منطقى و عقلى ناميده ميشوند . زيرا هريك از ماهيات را كه نوع يا جنس يا غير آنها ميناميم ممكن است يك بار صفت را به تنهائى مورد ملاحظه قرار دهيم و بار ديگر تنها بموصوف توجه داشته باشيم . و ميتوانيم مجموع صفت و موصوف را اعتبار كنيم . ماهيت به تنهائى طبيعى و مفهوم نوعيت يا جنسيت كه صفت آنست منطقى و مجموع صفت و موصوف عقلى ناميده مىشود . مثلا هرگاه بگوئيم انسان نوع است يا حيوان جنس است . انسان و حيوان به تنهائى نوع يا جنس طبيعى و جنسيت و نوعيت تنها جنس و نوع منطقى و مجموع انسان و نوع را نوع عقلى مينامند .\r\nخود كلى نيز همين حالات سه‌گانه را دارد . يعنى هرگاه بگوئيم انسان كلى است انسان به تنهائى موصوف و كلى طبيعى است و كليت كه صفت انسان است منطقى و مجموع انسان كلى را كه صفت و موصوف است كلى عقلى مينامند .\r\nوجه تسميهء هريك از آنها آنست كه خود ماهيت نوعيه و جنسيه و عرضيه طبيعت و ذات شىء و يا جزء طبيعت يا عرض آنست و به همين اعتبار طبيعى ناميده مىشود و خود مفهوم نوعيت و جنسيت و امثال آنها امور ذهنى و موضوع علم منطق هستند باينجهت منطقى نامدارند .\r\n\r\n","description":"","footnote":"","page_name":" 212 ","page_number":228},
  {"content":"\r\n\r\nو مجموع ماهيت با قيد نوعيت و با قيد كليت فقط وجود ذهنى دارد و به اين اعتبار عقلى ناميده مىشود .\r\n\r\nآيا طبيعى موجود است يا نيست\r\n( 102 ) كلى منطقى و عقلى مسلّما وجود خارجى ندارند و فقط در عقل موجود ميشوند اختلافيكه از قديم بوده و امروز نيز نزد فلاسفه مدنظر است آنست كه آيا طبيعى وجود خارجى دارد يا ندارد .\r\n( اولا ) اختلاف است كه آيا خود ماهيت و طبيعت نوعيه تنها وجود ذهنى دارد يا در خارج نيز موجود است .\r\nآنهائيكه ميگويند ماهيت در خارج موجود است باز اختلاف دارند كه آيا خود ماهيت وجود روحانى دارد يا در عالم ماده و اجسام موجود است .\r\nدر نتيجهء اين اختلافات چهار قول در مسئله يافت شده است :\r\n( اول ) جمعى از فلاسفه ميگويند طبيعى فقط در ذهن موجود است و در خارج جز افراد و جزئيات چيزى موجود نيست .\r\nاين قول را در اروپا « مثالى ذهنى » مينامند .\r\n( قول دوم ) افلاطون ميگويد ماهيت در خارج ذهن موجود است ليكن ماهيت جوهرى واحد و ثابت و بسيط و غيرمتغير است و اين جهان كه دار زوال و حركت است جاى ماهيت جوهرى نيست .\r\nخود ماهيت در عالم مجردات وجود واحد بسيط و مجرد عقلانى دارد و افراد كه مجموعهء اعراض و صفات طبايع و محل ظهور آثار آنها هستند در عالم ماده وجود پيدا ميكنند .\r\n\r\n","description":"","footnote":"","page_name":" 213 ","page_number":229},
  {"content":"\r\n\r\nاين عقيده « مثالى خارجى » خوانده مىشود .\r\nاو ميگويد وجود ماهيت مجزا از وجود فرد است ماهيت موجود روحانى . و فرد مادى است و بين موجود مجرد و مادى هيچگونه اتحادى نيست رابطهء بين طبيعى و فرد رابطهء بين علت و معلول و اثر و مؤثر و ظاهر و مظهر است و وجود علت غير از وجود معلول است هر چند معلول سايه و اثر علت است .\r\nشيخ اشراق كه انواع جسمانى را مجموعهء اعراض ميداند اين عقيده را اختيار كرده و فلاسفهء غربى بصورتهاى مختلفى اين عقيده را پذيرفته‌اند .\r\nنصوص و ظواهر شرعى نيز مؤيد اين قول است : آيهء  « وَ إِنْ مِنْ شَيْءٍ إِلَّا عِنْدَنا خَزائِنُهُ »  « 1 »  « ما عِنْدَكُمْ يَنْفَدُ وَ ما عِنْدَ اللَّهِ باقٍ »  « 2 » و نظاير اين آيات ، و رواياتى نزديك به اين مضمون بسيار است .\r\n( قول سوم ) عقيدهء ارسطو و پيروان مشّاء است . آنان ميگويند طبيعى هم در ذهن و هم در ماده موجود است ليكن وجود طبيعت مجزا از وجود افراد نيست و به عين وجود افراد موجود است . طبيعت لا به شرط سارى در افراد و متحد با افراد است .\r\nدليل آنها بر اينكه طبيعت در عالم ماده و در ضمن فرد موجود است آنست كه ما مىبينيم اشياء آثار خارجى دارند و اثر طبيعت از آثار فردى جداست و چون اثر خارجى مؤثر خارجى و مادى ميخواهد بنابراين طبيعت در عالم ماده موجود بوجود حسى مىباشد هرچند كه\r\n\r\n\r\n","description":"","footnote":"\r\n( 1 ) سوره حجر آيه 21 .\r\n( 2 ) سوره نحل آيه 98 .\r\n","page_name":" 214 ","page_number":230},
  {"content":"\r\n\r\nوجودش مجزا از وجود فرد نيست و با افراد در خارج متحد است و ذهن ميتواند با مشاهدهء جزئيات طبيعت را از فرد تجريد كند و بدون فرد ملاحظه نمايد .\r\n( 102 / 2 ) از اين استدلال ميتوان جواب گفت كه درست است طبيعت منشأ ظهور آثار در ماده است اما همچنانكه خود فلاسفهء مشاء ميگويند : طبيعت جوهرى بتوسط كيفيات كه عارض بر طبيعت و معلول طبيعت‌اند در ماده از خود اثر ميگذارد . پس درواقع مؤثر بلاواسطه همان عوارض و كيفيات است كه مجموع آنها را فرد ميناميم و از اين دليل ثابت نميتوان كرد كه ماهيت در ماده موجود است و وجود مادى دارد .\r\nدرست است كه اين دليل را براى ابطال قول اول كه وجود طبيعت را تنها در ذهن ميداند و منكر وجود خارجى آن است ميتوان به كار برد زيرا اثر خارجى مؤثر خارجى ميخواهد اما ممكن است در عالم معقول وجود داشته و بتوسط كيفيات و عوارض محسوسه آثار را از خود ظاهر كند .\r\nاين اختلاف از اصول مسائل فلسفى و بسيار پراهميت است كتابها در اين‌باره نوشته شده و سخنها گفته‌اند و از اين مختصر نتيجهء قطعى نميتوان گرفت و بايد در جاى خود مورد تحقيق كامل قرار گيرد .\r\n( گروه چهارمى ) نيز هستند كه به كلى منكر ماهيت كلى شده و ميگويند انواع نه وجود ذهنى و نه خارجى دارند اسامى بر افراد جزئى ريخته شده‌اند . انسانيت در ذهن و در خارج جز افراد متفرق\r\n\r\n","description":"","footnote":"","page_name":" 215 ","page_number":231},
  {"content":"\r\n\r\nكثير چيزى نيست و جهت اشتراكى بين آنها وجود ندارد و آنچه را كلى ميناميم همان احساسات پراكندهء زيادى استكه براى ما حاصل شده . تجريد يا تعقل ملاحظهء همان جزئيات پراكنده است . آنها را « اصحاب تسميه » مينامند زيرا اسامى انواع بعقيدهء آنها اسمهاى بدون مسمّىاند .\r\n\r\nمعرف يا قول شارح\r\n( 103 ) معرّف هرچيزى محمولى است كه مفيد تصور موضوع خود باشد . از اين تعريف كه براى معرف آورده‌اند دو چيز استفاده مىشود :\r\n( اولا ) معرّف بايستى با معرّف نوعى اتحاد داشته باشد تا قابل حمل بر آن باشد زيرا اگر قابل حمل نباشد مباين خواهد بود و مبائن با مبائن ديگر مناسبتى ندارد تا موجب شناسائى آن گردد .\r\n( ثانيا ) نتيجه‌ايكه از معرف حاصل مىشود آنست كه تصور مجهولى از آن در ذهن حاصل مىشود و اين تصور بايد تصور واضح و روشن باشد و تصور مبهم و فى الجمله كافى نيست زيرا چنين تصورى قبل از بدست آمدن معرف موجود است و تا چيزى فى الجمله تصور نشده باشد ممكن نيست شخص درصدد شناسائى آن برآيد .\r\nبنابراين تصوريكه از معرف بدست مىآيد معرفت اجزاء و شرايط و متعلقات آن شىء است تا بوسيلهء شناختن خصوصيات رفع ابهام از تصور آن بشود و معرفت ناقص به حد كمال برسد .\r\nنتيجهء ديگريكه پس از تصور كامل از معرفت شىء حاصل مىشود\r\n\r\n","description":"","footnote":"","page_name":" 216 ","page_number":232},
  {"content":"\r\n\r\nامتياز دادن افراد ماهيت از افراد ماهيت‌هاى ديگر است . زيرا پس از آنكه علم بخصوصيات ماهيت حاصل گرديد آن خصوصيات را با هر فرد جزئى كه مشكوك است ميتوان تطبيق نمود كه اگر واجد آن خصوصيات و مميزات باشد خواهيم دانست كه فرد همان چيزيست كه شناخته‌ايم و اگر واجد نباشد اطلاع پيدا ميكنيم كه فرد آن نيست .\r\nو بطور خلاصه از تحصيل معرف دو نتيجه بدست مىآيد :\r\n1 - معرفت و تصور كامل شىء .\r\n2 - امتياز دادن افراد ماهيت شناخته شده از ماهيتهاى ديگر .\r\n\r\nشرايط معرف\r\n( 104 ) معرف سه شرط اصلى دارد كه بدون رعايت آن شرايط نتايجيكه ذكر شد بدست نميآيد و اين سه شرط بايستى در حد و رسم هردو موجود باشد .\r\n( شرط اول ) - كه ضمنا از تعريف استفاده شد - : آنست كه همچنانكه در حمل شرط است محمول با موضوع نوعى اتحاد و نوعى مغايرت داشته باشد . در معرّف نيز اين دو شرط موجود است . اتحاد آنست كه قابل حمل باشد و حمل حكم باتحاد موضوع با محمول است . و مغايرت از آن جهت لازمست كه بايد قبل از معرّف شناخته شده باشد تا سبب شناسائى آن گردد و اگر هردو از هرجهت يكى باشند لازم آيد كه قبل از آنكه شناخته شود شناخته شده باشد مثلا اگر بگوئيم انسان بشر است اين تعريف باطل است زيرا تعريف شىء بنفس مىباشد .\r\n( شرط دوم ) كه علامت صحت تعريف است آنست كه معرّف بايستى\r\n\r\n","description":"","footnote":"","page_name":" 217 ","page_number":233},
  {"content":"\r\n\r\nدر صدق با معرّف مساوى باشد يعنى هرامر جزئى كه فرد و مصداق يكى از آنها باشد بايستى مصداق ديگرى نيز بوده باشد و اگر مساوى نباشد اعم يا اخص خواهد بود و هيچيك از آن دو ممكن نيست زيرا اگر اعم باشد حقيقت مجهول به آن شناخته نميشود زيرا ذات يا علامت قطعى آن نخواهد بود . و نتيجهء ديگر معرّف كه امتياز افراد مجهول است نيز حاصل نخواهد شد .\r\nمعرف اخص از مجهول هم نميتواند باشد زيرا اخص از اعم تركيب بيشترى داشته و از آن غامض‌تر است و حال آنكه معرف بايد جلىتر باشد و مركب بايد بعد از مفرد شناخته شود .\r\nمساوى بودن معرف با مجهول را بعبارات مختلفى ادا كرده‌اند .\r\nاز جمله گفته‌اند :\r\n1 - معرف بايد جامع و مانع باشد . معنى جامع بودن آنست كه بر همهء افراد مجهول مشتمل باشد و هيچيك از افراد از آن خارج نباشد . بنابراين ممكن نيست اخص باشد . معنى مانع بودن آنست كه افراد بيگانه را كه فرد مجهول نيستند خارج كند و شامل آنها نباشد .\r\n2 - و باز گفته‌اند : معرف بايد مطرّد و منعكس باشد اطّراد بمعنى پيروىكردن و تلازم در وجود است و معرّف مطرّد است يعنى در هرموردى مفهوم معرّف يعنى مجهول صادق باشد معرّف نيز پيرو آن و صادق خواهد بود و ممكن نيست اخص بوده باشد .\r\nو معنى انعكاس آنست كه در هرموردى مجهول صدق نكند معرف نيز صادق نبوده باشد و مفاد اطّراد و انعكاس اين دو قضيه است :\r\n\r\n","description":"","footnote":"","page_name":" 218 ","page_number":234},
  {"content":"\r\n\r\n( قضيه اول ) هرچيزيكه معرّف بر آن صادق باشد معرّف نيز بر آن صادق خواهد بود .\r\n( قضيه دوم ) در هرموردى معرّف منتفى باشد معرّف نيز تحقق پيدا نميكند .\r\nقضيه دوم عكس نقيض قضيه اول است و باينجهت انعكاس ناميده شده است و عكس نقيض بطريقهء قدما آنست كه نقيض جزء دوم قضيه را اول قرار دهند و نقيض جزء اول را بجاى دوم ذكر كنند با بقاء صدق قضيه اول .\r\nشرايط اصلى معرّف همين سه چيز است و جزئيات هريك دنبالهء مطالب ذكر خواهد شد .\r\n\r\nاقسام معرف\r\n( 105 ) معلوم شد كه معرف موجب شناسائى مجهول است و ماهيت معرف همان شناساندن مجهولات است .\r\nشناختن هرچيزى درجات و مراتب مختلفى دارد و بانواع و اقسام متفاوتى هرچيزى را ميتوان شناخت .\r\nنوعى از شناسائى معرفت خود شىء و ماهيت آنست . نوع ديگر آگاهى يافتن از صفات آن چيز و پى بردن بخواص و آثار و چگونگى تأثير و تأثر آن در امور ديگر است . شناختن مواد و علل ، فائده و نتيجه‌ايكه از آن شىء عايد ما يا ديگرى مىشود و اطلاع يافتن بهر گونه نسبت مشابهت يا تضاد و روابط ديگريكه ما بين مجهول و امور ديگر است . همهء اين امور موجب نوعى تصور و شناسائى ميشوند و\r\n\r\n","description":"","footnote":"","page_name":" 219 ","page_number":235},
  {"content":"\r\n\r\nمعرفت كامل هرچيزى آنست كه همه امور مذكور و هر گونه نسبت علّى يا معلولى يا نسبتهاى ديگر با واسطه يا بدون واسطه با هرچيزى دارد همگى بر ما مكشوف گردد . و چون اين‌گونه شناسائى كامل نسبت به هيچ چيز و براى هيچكس حاصل نميشود زيرا جزئيات و كليات جهان به يكديگر وابسته‌اند و هرچيزى با همه موجودات نسبتى دارد و اگر كسى بخواهد شناسائى كامل نسبت بذره‌اى از ذرات جهان حاصل نمايد بايد به همه عالم وجود عارف گردد و اين گونه معرفتى جز براى آفريدگار جهان براى ديگرى ميسر نيست بنابراين معرفتها مختلف است و هركس نسبت بهرچيزى اندكى معرفت دارد بعضى بيشتر و بعضى كمتر .\r\nاز آنچه گفتيم دانسته شد كه معرّف بحسب اختلاف اجزاء و مواديكه در آن به كار برده شده و بحسب اختلاف مراتب معرفتيكه از آن نسبت بمجهول حاصل مىشود داراى اقسام و درجات مختلفى است و بعضى معرفتها كامل‌تر و بعضى ناقص‌ترند و به اين جهت به حد و رسم تام و ناقص و حد وجودى و ماهيتى و حد كامل برهان و مبدأ برهان و نتيجهء برهان تقسيم ميگردد .\r\n\r\nتعريف حد\r\n( 106 ) حدّ قسمى از معرّف است كه موجب تصور خود شىء و شناسائى حقيقت مجهول گردد و اين گونه تعريفى جز در ماهيات و ذوات مركبه ممكن نيست . ذات مركب شناخته نميشود مگر بشناختن اجزاء مفهومى و ماهيتى آن چيز . و اجزاء مفهومى ، اجناس و فصولى\r\n\r\n","description":"","footnote":"","page_name":" 220 ","page_number":236},
  {"content":"\r\n\r\nهستند كه ماهيت مجهول از آنها تأليف يافته است .\r\nبنابراين تشكيل حد ممكن نيست مگر باينكه اجزاء و مقومات مفهومى ماهيت را گرد آورند و جمله‌اى فراهم نمايند كه اجناس و فصول ماهيت بتمامى در آن ذكر شده باشد .\r\nذوات بسيطه را جز بلوازم و آثار نميتوان تعريف كرد .\r\nحدّ اشتراكات و امتيازات داخلى و ذاتى مجهول را بيان مىكند .\r\nاز تشكيل حد دو نتيجه بدست مىآيد :\r\n( اول ) آنكه حد موجب تصور تفصيلى ذات و آگاهى يافتن از اجزاء مشتركه و اجزاء مميزه كه داخل در ذات مجهول هستند مىشود .\r\n( دوم ) آنكه در نتيجهء تصور مشاركات و مميزات موجب تشخيص دادن افراد و مصاديق ماهيت مجهول از افراد و مصاديق ماهيات ديگر مىشود و تا حدّى شناسائى كامل نسبت بمجهول بوسيلهء حدّ حاصل ميگردد .\r\n\r\nشرايط تشكيل حد\r\n( 107 ) مقصود از حد بدست آوردن هردو نتيجه‌اى است كه ذكر شد و به اين جهت بايستى كاملا مراعات شود كه مقومات ذات يعنى اجناس و فصول همگى ذكر شوند . و اگر يكى از ميان بيفتد همهء ذاتيات شناخته نميشود و نتيجه‌ايكه در نظر است عايد نميگردد . و اگر تنها نتيجهء دوم را در نظر گرفته باشيم يعنى بخواهيم افراد ماهيت معينى را از افراد بيگانه تشخيص بدهيم احتياجى بذكر فصول ذاتيه نيست و ميتوانيم مميزات عرضيه يعنى خاصه را بجاى فصل بياوريم زيرا تشخيص افراد ماهيت از افراد بيگانه از آن هم حاصل مىشود .\r\n\r\n","description":"","footnote":"","page_name":" 221 ","page_number":237},
  {"content":"\r\n\r\n\r\nحد تفصيلى و حد اجمالى\r\n( 108 ) حد تفصيلى : آنست كه تمام اجناس و فصول ماهيت يكان يكان ذكر شود و اجزاء لفظ بطور مطابقه بر اجزاء ماهيت دلالت كند .\r\nحد اجمالى : آنست كه اجناس عاليه و متوسطه در آن ذكر نشده و بجنس قريب اكتفا شود ، زيرا جنس قريب بطور تضمن بر همه دلالت دارد .\r\n\r\nايجاز در تعريف جايز نيست\r\n( 109 ) بعضى گفته‌اند حد بايد موجز باشد ليكن ايجاز موجب اخلال به مقصود است زيرا ايجاز در تعريف حذف بعضى از مقومات آن است و آن اخلال بغرض و خلاف مقصود است زيرا بعضى از مقومات تصور نخواهد شد .\r\n( 110 ) افزودن بر اجزاء ذات نيز ممكن نيست زيرا موجب بغلط افكندن و تصور امر غيرذاتى بجاى ذاتى ميگردد .\r\n\r\nدر تعريف خود حد كلمهء وجيز آوردن بيهوده است\r\n( 111 ) بعضى براى تعريف حد گفته‌اند حد گفتاريستكه وجيز باشد و بيان چيزى را دربرداشته باشد .\r\nكلمهء وجيز زائد و نامفهوم است . زيرا :\r\n« اولا » بيان شد كه حذف ذاتيات جايز نيست .\r\n« ثانيا » معنى وجازت مفهوم نيست زيرا گاهى جمله و عبارتى\r\n\r\n","description":"","footnote":"","page_name":" 222 ","page_number":238},
  {"content":"\r\n\r\nنسبت بيكى وجيز و نسبت بمورد ديگر طولانى مىباشد و از اين كلمه استفاده نميشود كه بايد در چه حدى باشد .\r\nبطور كلى در هيچ معرفى معانى اضافيه را كه حد معينى ندارد نميتوان به كار برد مثل آنكه بعضى آتش را تعريف كرده‌اند كه از هر جسمى سبكتر و لطيف‌تر است اين‌گونه تعريف غلط است زيرا لطافت و سبكى نسبت بچيزهاى مختلف تفاوت مىكند .\r\n\r\nحد تام و حد ناقص\r\n( 112 ) مفهوم حد مقول بتشكيك است زيرا بعضى از حدود موجب تصور كاملتر و بعضى ناقص‌تر ميشوند .\r\nحد تام آنست كه كاملترين شناسائى از آن نسبت بذات و اجزاء ذات چيزى حاصل شود بنابراين يا بايستى همه اجناس و فصول تفصيلا در آن ذكر شود و يا آنكه حداقل جنس قريب را با فصل قريب ذكر كنند زيرا جنس قريب بطور تضمن بر همهء اجناس و اجزاء ذات دلالت دارد و فصل قريب بطور التزام بر فصول عاليه دلالت مىكند .\r\nحد ناقص آنست كه جنس قريب را در آن نياورده باشند . اين گونه حدى ناقص است زيرا به تمام اجزاء ذات معرفت حاصل نميگردد .\r\n\r\nتعريف رسم\r\n( 112 / 2 ) رسم آنست كه بواسطهء شناختن آثار و مميزات عرضى تصور مبهمى به عمل آيد و تنها افراد ماهيت را از افراد ماهيت‌هاى ديگر امتياز بخشد و موجب شناسائى و تميز افراد گردد ليكن مميزات ذاتى مجهول را بيان نكند .\r\n\r\n","description":"","footnote":"","page_name":" 223 ","page_number":239},
  {"content":"\r\n\r\n\r\nرسم تام\r\n( 113 ) رسم تام آنست كه علاوه بر آنكه موجب شناسائى و تمييز يافتن افراد ماهيت از افراد ماهيت‌هاى ديگر مىشود اجزاء مشتركه ماهيت نيز با آن تصور مىشود . زيرا رسم تام مشتمل بر جنس قريب است كه دلالت بر تمام مشتركات ذاتى مىكند و نيز مشتمل بر خاصه است كه افراد را بواسطهء آگهى يافتن بصفات مختصه ممتاز و مشخص مينمايد .\r\n\r\nرسم ناقص\r\n( 114 ) رسم ناقص معرّفى است كه تنها موجب ممتاز گرديدن افراد ماهيت از افراد بيگانه ميگردد و اجزاء مشتركهء ذاتى يا اصلا تصور نميشود و يا موجب تصور قسمتى از ذاتيات مىشود . زيرا رسم ناقص مشتمل بر جنس قريب نيست - گاهى هم تا به حدى از نقص ميرسد كه تمييز كامل هم از آن حاصل نميشود و آن در جائيستكه اعم يا اخص از مجهول بوده باشد .\r\n\r\nاجزاء رسم\r\n( 115 ) رسم تام چنان كه معلوم شد از جنس قريب و خاصه تشكيل مىشود و نتيجهء آوردن جنس بطوريكه گفته شد آنست كه ذات مجهول تصور شود و آوردن خاصه براى امتياز افراد ماهيت مجهول از ساير افراد است .\r\nبهتر آنست كه چندين خاصه را باهم تركيب كنند تا هيچ ابهامى\r\n\r\n","description":"","footnote":"","page_name":" 224 ","page_number":240},
  {"content":"\r\n\r\nدر تميز افراد مجهول باقى نماند . مثلا بهترين تعريف رسمى براى انسان آنست كه بگوئيم انسان حيوانى است كه به دو پا راه ميرود ناخن‌هاى پهن دارد بشره‌اش آشكار و طبعا خندان است .\r\nگاهى هم دو عرض عام را به يكديگر ميتوان ضميمه كرد تا يك خاصه از آن حاصل شود چنان كه خفاش را تعريف ميكنند كه حيوانى است زايندهء پرنده .\r\n( 115 / 2 ) رسم ناقص . ممكن است از عرضيات صرف يعنى عرض عام و خاصه و يا از جنس بعيد و خاصه تشكيل گردد . مثل آنكه در تعريف انسان بگوئيم جسم خندان يا روندهء خندانست .\r\n( 116 ) اين اختلاف قبلا ذكر شد كه آيا ممكن است مميز را چه ذاتى يا عرضى باشد براى تصور مجهول و در پاسخ كسى كه از چيزى پرسش مىكند به كار برد يا جايز نيست ؟\r\nاگر نتيجه آن شد كه جايز است ميتوان در رسم ناقص بذكر خاصه اكتفا نمود و در پاسخ انسان چيست يا پرويز چيست ميتوان گفت خندان است .\r\n\r\nنام حد بر تام و ناقص بطور اشتراك لفظى گفته مىشود\r\n( 117 ) حد تام و ناقص را دو ماهيت مختلف دانسته‌اند كه هر چند هردو در اين جهت اشتراك دارند كه مجهول را بتوسط اجزاء ذات ميشناسانند و مفيد تصور ذاتيات ميباشند . ليكن اين اختلاف بين آنها هست كه حد تام مشتمل بر همهء ذاتيات است و اگر ذاتيات بطور تفصيل در آن ذكر نشده باشد جنس قريب كه در آن آورده شده\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nاست بطور تضمن بر همهء ذاتيات دلالت مىكند . و حد ناقص اين‌چنين نيست زيرا جنس قريب در آن ذكر نشده تا متضمن بر همهء اجزاء ذات باشد و فاقد قسمتى از اجزاء ذات است . و اگرچه حد ناقص هم بر همهء ذاتيات و خود ماهيت دلالت مىكند اما دلالت التزامى دارد و دلالت مطابقى و تضمنى نسبت به بعض اجزائيكه حذف شده ندارد به اين جهت ماهيت حد تام و ناقص دو نوع مختلف هستند كه در يك جنس شركت دارند و اسم حد بطور اشتراك لفظى در هردو به كار برده مىشود .\r\nقطب الدين رازى اين سخن را رد كرده « 1 » و گفته است اين اختلاف اختلاف ذاتى نيست تا آنها را دو نوع مختلف گرداند بلكه اختلاف صنفى و فردى است و اگر اختلاف نوعى باشد بايستى رسم تام و ناقص نيز دو نوع متفاوت باشند و حال آنكه آنها را از يك نوع دانسته‌اند و مخصصى در حد نيست كه آن را مشترك لفظى و رسم را مشترك معنوى بدانيم و همچنانكه بر حدود ناقصه بطور تشكيك حد گفته مىشود بر حد تام نيز بطور اولويت صادق است و مفهوم حد در همه يكى مىباشد .\r\n\r\nتشكيك در مراتب حد\r\n( 118 ) حد تحليل اجزاء ماهيت است و حد كامل‌تر آنست كه بيشتر اجزاء ماهيت تحليل شده باشد و چون حدود ناقصه در تحليل اختلاف دارند در بعضى بيشتر اجناس و ذاتيات بيان شده و در بعضى اجزاء كمترى ايراد گرديده به اين جهت معرفتيكه از آنها حاصل مىشود يكسان نميباشد و همين اختلاف سبب مىشود كه مفهوم حد\r\n\r\n\r\n","description":"","footnote":"\r\n( 1 ) تعليقات بر منطق اشارات ص 95 .\r\n","page_name":" 226 ","page_number":242},
  {"content":"\r\n\r\nبطور تفاوت يعنى بكمال و نقص بر آنها صدق كند و اين معنى تشكيك است .\r\n\r\nاقسام معرف از جهت تركيب و بساطت موضوع\r\n( 119 ) هرچه را بخواهيم تعريف كنيم از سه حالت بيرون نيست و براى هريك نوعى از تعريف ميتوان آورد .\r\n( اول ) چيزهائى كه بسيط مطلق هستند نه اجزاء ذهنى و نه اجزاء خارجى براى آنها ميتوان تصور نمود . اين گونه چيزها را فقط برسم ميتوان تعريف كرد ، عقول مجرده و نفوس مجرده از اين قبيل هستند و آنها را تنها به آثار و علائم ميتوان شناخت .\r\n( 120 ) ( دوم ) مركبات حقيقيه‌اند . و مركب حقيقى عبارتست از نوعى مركب كه بين اجزاء آن تمايز وجودى نبوده باشد و هريك از اجزا و خود مركب بطور مواطات بر بقيه قابل حمل باشند و يا جزء اعم بجزء اخص تقوم داشته باشد . اين گونه موجودات را ( ذوات الماهيات ) ميگويند .\r\nماهيت اين مركبات از جنس و فصل تاليف يافته است و آنها را بايستى به اجناس و فصول و به حد تام يا ناقص تعريف نمود .\r\n( 121 ) ( سوم ) چيزهائى كه داراى ماهيت حقيقى و تركيب واقعى نيستند زيرا هريك از اجزاء در اين گونه مركبى وجود مستقل داشته و بر يكديگر حمل نميشوند . اين گونه چيزها را ( مركبات اعتباريه و غير حقيقيه ) يا مركبات خارجيه مينامند و اينها نيز اقسام بسيارى دارند :\r\n1 - قسمى از مركبات خارجيه كه بين اجزاء آن التيام و تا حدى اتحاد ظاهرى موجود است ، وحدت و شخصيت آنها نسبت به بقيه\r\n\r\n","description":"","footnote":"","page_name":" 227 ","page_number":243},
  {"content":"\r\n\r\nكامل‌تر است . مثل اعداد كه از آحاد تأليف يافته‌اند و جسم كه از ماده و صورت يا از اتمها تركيب يافته است .\r\n2 - بعضى از مركبات خارجيه جهت اتحاد آنها آنست كه در يك محل جمع شده‌اند مثل سفيدى و سياهى كه در جسم ابلق بهم پيوسته‌اند .\r\n3 - مركب از حال و محل مثل جسم سفيد كه از سفيدى و جسم تركيب شده است .\r\n4 - مركب از اضافه و مضاف مثل پدر كه از شخص و پدرى بوجود آمده است .\r\n5 - مركب از علت فاعلى و فعل مثل بخشندگى و آن فائده‌ايست كه از كسى به ديگرى برسد .\r\n6 - مركب از صورت و محل مثل افطس كه بينى مقعّر است .\r\n7 - مركب از غايت مثل انگشتر حلقه‌ايستكه براى زينت بدست ميكنند .\r\nاينها اقسامى است كه خواجه طوسى و امام رازى هريك در شرح خودشان بر منطق اشارات آورده‌اند .\r\n\r\nتشكيل معرف در مركبات خارجيه\r\n( 122 ) مركبات خارجيه را كه اقسامشان ذكر شد بايستى براى تعريف بذكر اجزاء بپردازند و همان اجزا را در تعريف بياورند .\r\nو خود اجزاء اگر شناسا هستند محتاج بتعريف نيستند و الا بايستى اجزا را به حد و اگر ممكن نباشد برسم تعريف نمايند و معرفات آنها را ضمن تعريف مركب بيان كنند .\r\n\r\n","description":"","footnote":"","page_name":" 228 ","page_number":244},
  {"content":"\r\n\r\n( 123 ) بعضى گمان كرده‌اند كه حد تنها از جنس و فصل فراهم مىشود و اين اشتباه از اينجهت براى آنها روى داده است كه بمركبات خارجيه توجه نيافته‌اند .\r\n\r\nترتيب اجزا در حد لازم نيست\r\n( 124 ) بعضى از نويسندگان كتب منطق رعايت ترتيب بين اجزا را شرط دانسته و گفته‌اند جزء اعم بايد قبل از جزء اخص ذكر شود و بعضى ترتيب را شرط ندانسته‌اند .\r\nآنها كه ميگويند بايستى اجزاء به ترتيب ذكر شود ميگويند تصور و معرفت اجزا بايستى مطابق با وضع طبيعت باشد و طبعا جزء عام بسيطتر است و بر خاص تقدم تجوهرى دارد و اگر ترتيب رعايت نشود تصور اجزاء بطور صحيح نشده است و تعريف حدى نيست و رسم خواهد بود .\r\nآنهائيكه ميگويند ترتيب شرط صحت نيست و بهتر آنست كه ترتيب رعايت شود ميگويند مقصود از حد تصور اجزاء ماهيت است بهر كيفيتى كه حاصل شود .\r\n( 124 / 2 ) تحقيق آنست كه ما نميتوانيم در اينباره قضاوت كنيم كه اگر اجزا با ترتيب ذكر نشود بحسب اصطلاح آن را حد نميگويند و رسم ميگويند . ليكن اينقدر مسلم است كه مقصود از حد و تحليل و تركيب اجزاء ماهيت صرف تصور اجزا نيست . بلكه رابطه و نسبت بين اجزا و اينكه اولين جزء بسيط در ماهيت كدام است و تركيب اول و دوم و سوم همهء اين خصوصيات در نظر است كه روشن گردد .\r\n\r\n","description":"","footnote":"","page_name":" 229 ","page_number":245},
  {"content":"\r\n\r\n\r\nحد كامل برهان . حد مبدأ برهان . حد نتيجهء برهان\r\n( 125 ) گاهى ممكن است يكى از علل وجودى كه براى تعريف چيزى آورده مىشود علت وجود جزء ديگر باشد . مثل آنكه غضب را تعريف كرده‌اند كه جوشش خون دل براى ارادهء انتقام است .\r\nاين تعريف دو جزء دارد يكى جوشش خون دل و ديگرى ارادهء انتقام . جزء دوم نتيجه و غايت جزء اول مىباشد و اين گونه تعريفها بسه صورت ممكن است تأليف شوند :\r\n( اول ) آنكه هردو جزء باهم ذكر شوند مانند مثال گذشته و آن را حد كامل برهان ميگويند .\r\n( دوم ) آنكه تنها جزء دوم را بياورند و بگويند غضب ارادهء انتقام است آن را حد مبدأ برهان مينامند .\r\n( سوم ) ممكن است بجزء اول اكتفا شود و بگويند غضب جوشش خون دل است و آن حد نتيجهء برهان ناميده مىشود .\r\nمثال ديگر ، براى تعريف خسوف گفته‌اند : خسوف زوال نور ماه بواسطهء فاصله شدن زمين بين خورشيد و ماه است . اين حد كامل برهان است و اگر بگويند خسوف فاصله شدن زمين بين خورشيد و ماه است . حد مبدأ برهان مىباشد . و هرگاه گفته شود خسوف محو شدن روشنى ماه است . حد نتيجهء برهان خواهد بود .\r\n\r\n","description":"","footnote":"","page_name":" 230 ","page_number":246},
  {"content":"\r\n\r\n\r\nمشاركت حد و برهان\r\n( 126 ) وجه اينكه اين گونه معرّفها را حد كامل برهان و مبدأ برهان و نتيجهء برهان ميگويند آنست كه جزء دوم حدّ در برهان نيز حد وسط قرار داده مىشود . برهان وجود شيىء و حد معرّفش هردو در يك جزء شركت دارند . مثلا ميگوئيم فلانى ارادهء انتقام دارد و هركس ارادهء انتقام داشته باشد خونش در جوشش است . نتيجه ميدهد كه خون فلانى در جوشش است . يا آنكه در مثال دوم . ميگوئيم نور ماه زائل شده است و هرگاه نور ماه زائل شود زمين بين ماه و خورشيد فاصله شده است . نتيجه ميدهد كه اكنون زمين بين ماه و خورشيد فاصله شده است . ارادهء انتقام در مثال اول و زائل شدن نور ماه در مثال دوم بين حد و برهان مشترك است زيرا در برهان حد وسط واقع شده و جزء حد نيز قرار دارد .\r\nمصنف كتاب ما ( در آخر مبحث برهان ) مشاركت حد و برهان را توضيح داده و در آنجا گفته است علت در صورتى در جواب ما هو مىآيد كه علت بالذات باشد . خود او در مباحث علت و معلول كتاب اسفار « 1 » علت بالذات را چنين تفسير نموده كه به خودى خود مبدأ فعل و بالذات منشأ اثر باشد . يكى از اقسام علل فاعل است . فاعل بالذات آنست كه اقتضاء و منشائيت تأثير مشروط بضميمه شدن قيد و شرط خارجى نباشد . مانند آتش كه بخودىخود سوزنده است . بخلاف علت بالعرض\r\n\r\n\r\n","description":"","footnote":"\r\n( 1 ) جلد اول ص 157 .\r\n","page_name":" 231 ","page_number":247},
  {"content":"\r\n\r\nكه اثر بخشيدنش مشروط بهمراهى و مشاركت چيز ديگر در منشائيت اثر است . مثلا كتاب نسبت بدانا شدن شاگرد علت بالعرض است زيرا وقتى موجب دانائى شاگرد مىشود كه شرايط بسيار ديگرى كه از جمله معلم است به آن ضميمه شود و معلم نيز در اين حكم است و اينها را علل ناقصه و معدات ميگويند . علل صورى و غائى و قابلى نيز گاهى بالذات و گاهى بالعرض ميباشند .\r\nعلت بالذات غير از علت تامه و اخص از آن است زيرا علت تامه مجموع چهار علت است در صورتى كه همگى بالذات باشند و مانعى هم براى هيچيك نباشد و باينجهت معلول هميشه با آن همراه است و از يكديگر جدائى ندارند . بخلاف علت بالذات كه بواسطه وجود مانع يا نبودن علل ديگر بلااثر ميماند . مثلا آتش كه فاعل بالذات است رطوبت مانع از سوزندگى آن مىشود يا بواسطهء نبودن مادهء سوختنى يا شرايط ديگر اثرى از آن ظاهر نميشود .\r\nتوضيحيكه درباره فاعل بالذات داده شد مطابق با ظواهر امر و نظر عوام است . ليكن با نظر دقيق علل طبيعى و مادى همگى علت بالعرض هستند و علت بالذات كه مشروط به هيچ قيد و شرطى نيست علل مجرده بلكه تنها واجب الوجود است . همچنانكه حكما گفته‌اند لا مؤثر في الوجود الا اللّه .\r\n\r\nمعانى كلمهء حد\r\n( 126 / 2 ) كلمهء حد در باب ايساغوجى و باب برهان بسه معنى مختلف استعمال مىشود : معنى حد در باب ايساغوجى معرّفى است كه\r\n\r\n","description":"","footnote":"","page_name":" 232 ","page_number":248},
  {"content":"\r\n\r\nمشتمل بر ذاتيات ماهيت باشد و حكايت از اجزاء ذات كند .\r\nدر باب برهان دو معنى ديگر دارد يكى مفرداتيكه مقدمات برهان از آنها تركيب مىشود كه حد اصغر و حد اوسط و اكبر باشد .\r\nو ديگرى خصوص اوسط است كه علت ذاتى مىباشد .\r\nمعنى مشاركت حد و برهان آنست كه يك چيز هم براى تعريف و نيز براى بيان علت و اثبات چيزى آورده شود و علت ذاتى شيىء معرف آن گردد .\r\nحد و برهان از اينجهت در حدود مشترك هستند كه علت ذاتى ماهيت با ذاتياتش يكى بوده و مغايرت آنها اعتبارى است . و باينجهت حكما گفته‌اند هرچيزيكه حد نداشته باشد براى اثبات وجودش برهان نميتوان آورد « 1 » . و باز گفته‌اند چيزهائى كه سبب دارند شناخته نميشوند مگر بتوسط شناختن اسبابشان « 2 » .\r\nدر همين نزديكى بيان شد ( شماره 119 ) كه ماهيات بر دو قسمند :\r\nماهيات حقيقيه و غيرحقيقيه .\r\nماهيات حقيقيه ( ذوات الماهيات ) داراى دو نوع علتند : يكى علل قوام ماهيت و ديگرى علل وجود آن . علت مادى و صورى ماهيات اجناس و فصول آنها مىباشد و تحصل نوع بستگى به آنها دارد . و وجود اين گونه ماهيات بعلل وجودى مربوط است .\r\nمركبات حقيقيه را اگر بخواهيم از جهت ماهيتى و مفهومى\r\n\r\n\r\n","description":"","footnote":"\r\n( 1 ) ما لا حد له لا برهان عليه .\r\n( 2 ) ذوات الاسباب لا تعرف الا بأسبابها .\r\n","page_name":" 233 ","page_number":249},
  {"content":"\r\n\r\nتعريف كنيم بايستى علل ماهوى آنها را بياوريم و براى شناساندن وجودشان بايد بذكر علل وجودى بپردازيم . مثلا اگر از حقيقت تفصيلى شخصى سؤال كنند بايد بگوئيم حيوان ناطق است و اگر از علل وجودى او بپرسند علل فاعله و اجزاء مادى و غائى او را بيان ميكنيم .\r\nو حد كامل اين گونه موجودات آنست كه مشتمل بر علل ماهيتى و وجودى هردو باشد ، مركبات اعتباريه كه ماهيت حقيقى ندارند جنس و فصل ندارند و فقط بذكر علل وجودى اكتفا ميكنيم .\r\nنداشتن ماهيت حقيقى گاهى از نهايت كمال و در بعضى موارد از نهايت نقص است مجردات روحانى و نفوس ناطقه مطابق ذوق اشراق بواسطه كمال وجودى و غلبه وجوب بر جنبهء امكانى بدون ماهيتند به اين جهت گفته‌اند ( النفس و ما فوقها إنّيّات محضة ) .\r\nبرعكس مركبات غيرحقيقيه كه نيز فاقد ماهيتند و نداشتن ماهيت بواسطهء نقص وجودى آنها است .\r\nدر هريك از اين دو قسم كه معرف آنها علل وجود آنها است « ما هو » و « لم هو » يكى است يعنى همان چيزى كه حد معرف آنها است واسطهء ثبوت و اثبات و علت وجودشان مىباشد و مشاركت حد و برهان پرواضح است .\r\nدر ماهيات حقيقيه نيز ميتوانيم مشاركت حد و برهان را از جهتى ثابت نمائيم . زيرا اگر بپرسند حد معرف پرويز چيست ميگوئيم حيوان ناطق است و اگر بپرسند چرا انسانست ميگوئيم زيرا ناطق است در اينجا ناطق جواب چيست و چرا است هردو واقع شده . و نيز\r\n\r\n","description":"","footnote":"","page_name":" 234 ","page_number":250},
  {"content":"\r\n\r\nاگر معرفات وجودى او را بخواهند مواد و اجزاء و علل فاعلى او را ذكر ميكنيم و براى اثبات وجودش نيز از همان علل استفاده ميكنيم .\r\nبنابراين مشاركت حد و برهان در همه‌جا عموميت دارد و در همهء موارد ما هو و لم هو يكى است ليكن اين قضيه در صورتى صادق است كه علت را اعم از مقومات ماهيتى و وجودى هردو بدانيم . و اينكه مجردات را اختصاص ميدهند كه در آنها ما هو و لم هو يكى است مقصود از اين جمله آنست كه آنها فاقد ماهيتند .\r\nدر مركبات غيرحقيقيه يا ماهياتيكه بخواهند از جهت وجود آنها را تعريف كنند گاهى همه علل وجودى را ذكر ميكنند . به اين جهت گفته‌اند بهترين معرف آنست كه مشتمل بر علل چهارگانه باشد مثل آنكه تيشه را تعريف كرده‌اند : آلتى است ساختگى از آهن به شكل مخصوص براى نجّارى . و گاهى بيكى يا دو علت از مجموع علل اكتفا مىشود چنان كه در حد كامل برهان گذشت كه دو علت در تعريف آورده شده و در حد مبدأ برهان يا نتيجهء برهان فقط بذكر يك علت اكتفا شده است و قبلا گفتيم شناسائى كامل به چيزى حاصل نميشود مگر باينكه همهء چيزهائى كه هرگونه رابطهء وجودى دور يا نزديك دارند همگى را بشناسيم و در معرف ذكر كنيم .\r\n\r\nحد وجودى يا تعريف مجهولات بعلل وجودى\r\n( 127 ) معلوم شد كه ماهيت بعضى از مركبات خارجيه از علل وجودى آنها تاليف يافته و ناچار براى تعريف آنها علل وجودى را\r\n\r\n","description":"","footnote":"","page_name":" 235 ","page_number":251},
  {"content":"\r\n\r\nذكر ميكنند و آن را حد وجودى مينامند « 1 » . گفته‌اند اين‌گونه تعريف اعم از حد و رسم است زيرا نسبت به بعضى از امور علل جزء ماهيت و ذات شىء است . و گاهى چيزهائى را كه ماهيت حقيقى دارند و بجنس و فصل تعريف ميشوند ميتوانيم براى وضوح بيشتر علل وجودى آنها را نيز بياوريم و نسبت باينگونه امور تعريف برسم خواهد بود .\r\nبنابراين حد وجودى اعم از حد و رسم است . يعنى در بعضى از موارد تعريف بذاتيات و گاهى تعريف بعرضيات مىباشد . و ليكن اين گفتار خالى از مسامحه نيست زيرا رسم ، تعريف بعوارض و آثار يعنى معلولات شىء است و تعريف به علت را نميتوانيم رسم بشماريم و ميتوانيم بگوئيم حد وجودى مربوط بشناسائى وجود شىء است و حدود و رسوم در مورد تصورات ذهنى و شناساندن ماهيات به كار ميروند بنابراين حد وجودى قسم ديگرى است كه نه جزء حدود و نه رسوم است .\r\n( 128 ) خواجه طوسى در شرح منطق اشارات گفته است : اين قواعد كه مربوط بحدود و رسوم است شيخ از كتاب جدل ارسطو نقل كرده است . و در كتاب جدل اين گونه قواعد را مواضع مينامند كه جمع موضع است و موضع به حكم كلى ميگويند كه احكام ديگرى از آن استخراج گردد و هريك از آنها را مقدمه براى اثبات مطلبى قرار دهند .\r\nقسمتى از مواضع مربوط بامور لفظى و قسمتى بمعانى بستگى دارد\r\n\r\n\r\n","description":"","footnote":"\r\n( 1 ) ميتوانيم خانه را تعريف كنيم : فضائى است كه چهار ديوار و سقف و كف بر آن احاطه نموده و از گچ و آجر به شكل مكعب براى نشيمن و استراحت ساخته شده است . واحدهاى اجتماعى از اين قبيل‌اند .\r\n","page_name":" 236 ","page_number":252},
  {"content":"\r\n\r\nدر كتاب اشارات اشتباهات لفظى بر معنوى مقدم داشته شده است و البته ترتيب آنجا از جهت اينكه لفظ دليل بر معنى و وسيلهء كلام است مناسب‌تر مىباشد و مصنف كتاب ما كه قسمت اشتباهات معنوى را مقدم داشته از جهت اهميتى است كه بخطاهاى معنوى و فكرى داده مىشود .\r\n\r\nاعتبارات سه‌گانه براى جنس\r\n( 129 ) معنى جنسى را بسه صورت ميتوان مورد ملاحظه و اعتبار قرار داد و بحسب هريك از آن اعتبارات اسامى خاص و احكام مختصه‌اى دارد و بايد بررسى كنيم كه بحسب كداميك از اعتبارات جزء حد قرار گرفته و بر نوع حمل مىشود .\r\nمفهوم جنسى ممكن است به شرط لا . يا به شرط شىء و يا لا به شرط در نظر گرفته شود و اگر آن را به شرط لا يا به شرط شىء اعتبار كنيم قابل حمل نيست و جزء حد قرار نميگيرد و فقط در صورتى جزء حد ماهيت قرار ميگيرد كه بطور لا به شرط ملاحظه شده و جنس طبيعى بوده باشد و اينك هريك را توضيح ميدهيم :\r\n\r\n( اعتبار اول ) جنس در حال تخصص‌يافتگى يا به شرط شىء\r\n( 130 ) هرگاه جنس به شرط شىء يعنى به شرط اقتران با يكى از فصول معين در نظر گرفته شود بطوريكه هرچيز ديگرى به آن ملحق گردد عرضى و بعد از تحصل ذات باشد به اين اعتبار بيكى از فصول تخصص يافته و از حال ابهام جنسى درآمده و تحصل نوعى يافته است .\r\n\r\n","description":"","footnote":"","page_name":" 237 ","page_number":253},
  {"content":"\r\n\r\nجنس در اين صورت قابل حمل بر نوع نيست و جزء حد واقع نميشود . زيرا به اين اعتبار جزء نوع است و نوع با ملاحظه خود جنس اعتبار شده است و اگر جنس را كه جزء است بر كل حمل كنيم مستلزم تكرار مىباشد . زيرا بعد از آنكه تحصل نوعى يافته مثل آنست كه گفته شود انسان حيوانى است كه انسان باشد . بنابراين قابل حمل بر نوع نيست و جزء تعريف انسان قرار نميگيرد .\r\n( 131 ) در اين حال جنس نسبت بنوع در حال تخصص‌يافتگى و نسبت بفصل معين به شرط تخصص‌يافتگى مىباشد .\r\n\r\n( اعتبار دوم ) جنس به شرط تخصص نداشتن يا به شرط لا\r\n( 132 ) جنس هرگاه به شرط لا اعتبار شود جزء مادى نوع است و قابل حمل بر نوع نيست و جزء حد نميتوان آن را قرار داد .\r\nمعنى به شرط لا آنست كه خود جنس و اجزاء آن در نظر گرفته شود و هرچند جنس به اين اعتبار ناتمام است نه تحصل ذهنى دارد و نه تحصل خارجى اما در عين حال همه‌چيز در مرتبهء ذات با چيز ديگر قابل اتحاد نيست زيرا در اينمرتبه با همه چيز مغايرت دارد .\r\nمعنى جنسى به اين اعتبار خود است و چيز ديگر نيست و از همه چيز مجرد است زيرا غير خود نيست . بنابراين نه با نوع اتحاد پيدا مىكند و نه با فصل و بر هيچيك قابل حمل نيست .\r\n( 132 / 2 ) جنس در حال به شرط لا . براى فصل ماده است و نسبت بنوع جزء مادى مىباشد و جزء هيچگاه قابل حمل بر كل نميباشد ليكن\r\n\r\n","description":"","footnote":"","page_name":" 238 ","page_number":254},
  {"content":"\r\n\r\nدر اينمورد مثل حالت سابق موجب تكرار نيست .\r\nبراى به شرط لا در اينجا دو معنى ميتوان تصور كرد :\r\n( اول ) بمعنى عدم مقارنه با فصل .\r\n( دوم ) بمعنى متحد نگرديدن با چيزى غير خود .\r\nليكن در اينجا بمعنى عدم اتحاد با فصل يا نوع است . زيرا در مرتبهء ذات هيچ‌چيز با ديگرى متحد نميگردد و در عين حال منافى با آن نيست كه مقترن بفصلى شده باشد و تحصل نوعى يافته باشد و با امور مقترنه بحسب ذات متحد نباشد .\r\n\r\n( حالت سوم ) لا به شرط يا جنس طبيعى\r\n( 133 ) هرگاه ذات جنس و معنى جنسى را بطور ابهام ملاحظه كنيم و اتحاد يا عدم اتحاد آن را با اشياء خارج از مرحلهء ذات جنس در نظر نگرفته ، و توجه نداشته باشيم كه با چيز ديگرى غير خود مقترن مىشود يا نميشود ، نه وجود چيزى با آن منظور شود و نه عدمش .\r\nدر اين حال به هيچ فصلى تخصص داده نشده و تحصل نوعى نيافته است و بين هريك از فصول منوّعه مردد مىباشد .\r\nجنس در اين حال از اتحاد وجودى با هيچ فصلى ابا و امتناع ندارد و قابل آنست كه بيكى از فصول تخصص يافته و با آن متحد گردد .\r\n( 133 / 2 ) به اين اعتبار معنى جنسى در وجود و در تصور ناقص و مبهم است و در حد ذات قابل تصور نيست و با تقيد و تخصص يافتن بفصل تحصل ذهنى و خارجى پيدا مىكند و امكان تصور برايش پيدا\r\n\r\n","description":"","footnote":"","page_name":" 239 ","page_number":255},
  {"content":"\r\n\r\nمىشود و به اين اعتبار جزء حدّ قرار ميگيرد و قابل حمل بر نوع مىباشد « 1 » .\r\n\r\nشرايط ديگريكه بايستى در معرف رعايت شود\r\n( 134 ) 1 - يكى از چيزهائى كه بايستى در حدود خوددارى شود به كار بردن فصل بجاى جنس است . چنان كه گفته‌اند : عشق زياده‌روى در دوستى است . زياده‌روى قيد دوستى و فصل آنست زيرا دوستى انواعى دارد و يكى از انواع دوستى حب شديد يا عشق است و تعريف صحيح آنست كه بگويند عشق دوستى زياده از حد است .\r\n( 135 ) 2 - استعمال فاسد چيزى بجاى جنس نيز غلط است چنان كه ميگويند خاكستر چوب سوخته است كه حالت فساد هيزم را مىرساند .\r\n\r\nتعريف بمساوى در شناسائى\r\n( 136 ) قبلا معلوم شد كه معرف بايستى واضح و روشن باشد تا موجب شناسائى مجهول گردد و اگر با مجهول مساوى باشد هيچيك ممكن نيست معرف ديگرى گردد چنان كه زوج را بخطا تعريف كرده و گفته‌اند زوج عددى است كه فرد نباشد در صورتى كه فرد از زوج شناساتر نيست و هردو يكسان هستند .\r\n\r\nتعريف بضد\r\n( 137 ) يكى از موارد خطا آنست كه چيزى را بضد خود تعريف كنند . چنان كه گفته‌اند سفيدى آنست كه ضد سياهى باشد . اين گونه\r\n\r\n\r\n","description":"","footnote":"\r\n( 1 ) تعليقات صدر المتالهين بر شفا ص 193 و الهيات شفا ص 494 .\r\n","page_name":" 240 ","page_number":256},
  {"content":"\r\n\r\nتعريف باطل است زيرا « اولا » هردو در جهالت برابرند . بعلاوه تعريف به اعم است . زيرا براى هرچيزى چندين ضد است و به صرف اينكه بدانيم ضد فلان چيز است نه بماهيت مجهول اطلاع يافته‌ايم و نه ميتوانيم افراد مجهول را از غير امتياز بدهيم زيرا سفيدى اضداد بسيار دارد .\r\n\r\nتعريف باخفى\r\n( 138 ) بعضى اشتباه بزرگتر نموده و چيزى را بمخفىتر از خود تعريف ميكنند مثل آنكه گفته‌اند آتش عنصرى است شبيه بنفس در صورتى كه نفس از آتش پوشيده‌تر و ناشناساتر است .\r\n\r\nتعريف چيزى به خود\r\n( 139 ) هيچ‌چيز را نميتوانيم به خودش معرفى نمائيم زيرا در اول گفتيم اولين شرط آنست كه معرّف غير از مجهول باشد و تعريف بنفس جايز نيست . مثل آنكه گفته‌اند حركت نقله است . يا انسان حيوان بشرى است .\r\n\r\nتعريفيكه مستلزم دور است\r\n( 140 ) يكى از تعريف‌هاى غلط جائى است كه خود معرف بايستى بتوسط مجهول شناخته گردد . و اين را تعريف دورى مينامند .\r\nچه بدون واسطه باشد مثل آنكه گفته‌اند آفتاب ستاره‌ايست كه روز برمىآيد . آفتاب را بروز تعريف كرده‌اند و حال آنكه روز بايستى بآفتاب شناخته شود . و گاهى دور با واسطه است مثل آنكه گفته‌اند عدد دو « 2 » زوج است و زوج عددى است كه به دو متساوى قسمت شود و دو متساوى دو چيز هستند كه هريك برابر با ديگرى باشد و دو\r\n\r\n","description":"","footnote":"","page_name":" 241 ","page_number":257},
  {"content":"\r\n\r\nچيز عدد « دو » است . آخرين مجهول بايستى بتوسط مجهول اول شناخته شود .\r\n\r\nتعريف متضائفان\r\n( 141 ) يكى از خطاها آنست كه بعضى يكى از دو متضايف را به ديگرى تعريف كرده‌اند و اين گونه تعريف باطل است . زيرا وجود دو متضايف در خارج و در تصور باهم‌اند . و هيچيك مقدم بر ديگرى نيست تا معرف ديگرى گردد بنابراين هريك از دو متضايف در جهالت يا شناسائى مساوى با ديگرى است در صورتى كه معرف بايستى واضح‌تر باشد .\r\nمثلا بعضى گفته‌اند پدر كسى است كه پسر داشته باشد . در صورتى كه اگر معنى پسر معلوم باشد پدر نيز معلوم خواهد بود . در اينجا بايستى چيزى را معرف قرار داد كه بوجودآورندهء اضافه است و بايستى گفته شود پدر حيوانى است كه ديگرى از نوع خود را از نطفهء خود بوجود آورده و پدرى از آنجهت است كه از نطفهء او مىباشد .\r\nعلت حدوث اضافه ما بين شخص اول و دوم نطفه‌ايست كه مادهء وجود ديگرى مىباشد و علت محدثه معرف آورده شده و اين تعريف صحيح است .\r\n\r\nدر تعريف بايستى الفاظ رايج صريح گفته شود\r\n( 142 ) به كار بردن لفظ در معنى مجازى مثل اطلاق نور بر علم و فكر و لفظ مستعار كه نوعى مجاز است مثل گفتن ذنب السرحان « دم گرگ يا شير » بصبح اول و الفاظ غيرمتداول و غيرمأنوس در عرف شنونده و تركيبات مورد نفرت هرچند متين باشد اين گونه چيزها\r\n\r\n","description":"","footnote":"","page_name":" 242 ","page_number":258},
  {"content":"\r\n\r\nدر تعريفات پسنديده و شايسته نيست . زيرا شنونده يا مقصود را درك نميكند و يا به سختى درك مىكند .\r\n( 143 ) هرگاه بخواهيم معنائى را برسانيم و لفظ صريح و مناسبى نداشته باشيم بايستى لفظى انتخاب كنيم و در آن معنى به كار بريم كه مقصود را بصراحت و خوبى برساند .\r\n\r\nبارير ميناس\r\n( 144 ) در اول كتاب كه ابواب منطق شماره ميگرديد گفته شد كه يكى از ابواب منطق مبحث قضايا است كه مقدّمهء موصل تصديقى مىباشد . در اين باب تعريف قضيه و اقسام آن بيان مىشود .\r\n( 144 / 2 ) قضيه بحسب تقسيم اول بخبرى و انشائى منقسم ميگردد .\r\nو چون قضاياى انشائيه در مطالب علمى مورد گفتگو نيست زيرا براى كشف مجهول به كار نمىآيد فقط قضاياى خبريه مورد گفتگو ميباشند .\r\n\r\nملاك تقسيمات قضيه\r\n( 144 / 3 ) قضيهء خبريه گاهى از جهت عدد اجزاء لفظى و گاهى بواسطهء جهات معنوى تقسيم مىشود و تقسيمات معنوى از اينقرار است :\r\n« اول » از جهت منجز بودن حكم يا معلق بودن آن . بحمليه و متصله و منفصله قسمت مىشود .\r\n« دوم » از جهت بيان كميت افراد موضوع و عدم ذكر آن قضاياى مسوره و مهمله و طبيعيه يافت مىشود .\r\n« سوم » از جهت نحوهء وجود موضوع - قضاياى ذهنيه . خارجيه .\r\nحقيقيه . حاصل ميگردد .\r\n\r\n","description":"","footnote":"","page_name":" 243 ","page_number":259},
  {"content":"\r\n\r\n« چهارم » از جهت سلب و ايجاب . بموجبه و سالبه انقسام مىيابد .\r\n« پنجم » از جهت عدول و تحصيل . معدوله و محصله بوجود مىآيد .\r\n« ششم » از جهت كيفيت نسبت حكم . به ضروريه و ممكنه و غير آن منقسم مىشود . هريك از تقسيمات مزبور به ترتيب ذكر مىشود . و تقسيمات لفظى قضيه نيز در ضمن بيان تقسيمات معنوى بيان ميگردد .\r\n\r\nمقدمه ( 145 ) وجودهاى اصلى و غيراصلى يا وجودهاى چهارگانه براى هرچيز\r\nهرچيزى داراى چهار نحوه تعين و ظهور است و آنها را وجودهاى چهارگانه اشياء مينامند :\r\n1 - وجود اصلى يعنى وجود حقيقى هرچيزى كه در خارج است و آثار خارجى از آن بوجود مىآيد .\r\n2 - وجود علمى يعنى صورتى كه از اشياء خارجى در ذهن حاصل مىشود . وجود علمى تابع و فرع وجود خارجى است . زيرا علم صورت اشياء واقعى و حقيقى و مثال و نمايش‌دهندهء امور خارجى مىباشد .\r\nصورتهاى علمى با خارج مطابقت دارد زيرا از مشاهدهء امور خارجى گرفته شده و علم تابع معلوم است . و در صورتى كه صورت ذهنى برابرى در خارج نداشته يا بر خلاف امور خارجى باشد صورت « وهمى » يعنى ساختگى ذهن است و صورت حقيقى آن شىء نيست بلكه ذهن بطور فرض آن را صورت شيىء تصور نموده و بخارج نسبت ميدهد .\r\n\r\n","description":"","footnote":"","page_name":" 244 ","page_number":260},
  {"content":"\r\n\r\n3 - وجود لفظى : مردم براى آنكه بتوانند صورتهاى علمى و تصورات خود را به يكديگر بنمايانند هرگروهى بين خودشان اصوات و الفاظ معينى را بهريك از معانى اختصاص داده و بر آن تبانى كرده‌اند و وجود لفظى اشيا را بمرحله تحقق درآورده‌اند و الفاظ جانشين علائم و اشارات خارجى هستند .\r\n4 - وجود كتبى : براى اينكه حاضران بتوانند الفاظ خودشان را بغائبان برسانند نقوش و خطوطى بين خود قرار داده و بر آن تبانى كرده‌اند و در حقيقت وجود كتبى جانشين الفاظ است و بتوسط الفاظ بر امور ذهنى و در نتيجه بر امور خارجى دلالت دارد و به اين ترتيب وجود ذهنى دنبالهء وجود خارجى و وجود لفظى پيرو وجود ذهنى و وجود كتبى در اثر وجود لفظى پديدار شدند .\r\n( 145 / 2 ) امور خارجى و ذهنى حقيقت وجودى دارند و براى همهء مردم جهان يكسانند . صورت وجودى آب و آتش . مهر و كين در خارج و ذهن براى همه يكى است . ليكن هرملتى خط و زبانى مخصوص به خود دارد زيرا قراردادهاى اجتماعى با يكديگر يكسان نيستند .\r\n( 146 ) بيان وجودهاى چهارگانه مقدمه براى مطالب بعد است زيرا تعريف قضيه و تقسيمات آن بر اساس وجودهاى چهارگانه به عمل مىآيد .\r\n( 147 ) همچنانكه مفردات در مراحل چهارگانهء مزبور نمايان ميشوند . نسبت نيز كه رابطهء بين مفرداتست در همين چهار مرحله تحقق پيدا مىكند زيرا قضيه از نسبت بين مفردات حاصل مىشود .\r\n\r\n","description":"","footnote":"","page_name":" 245 ","page_number":261},
  {"content":"\r\n\r\n( 148 ) صدق و كذب در مفردات راه ندارد . زيرا صدق و كذب اختصاص به نسبت دارد و نسبت ذهنى اگر با نسبت خارجى از جهت سلب و ايجاب و ضرورت و لا ضرورت مطابقت داشته باشد قضيه صادق و الا كاذبست و مفرداتيكه بدون نسبت باشند احتمال صدق و كذب بدانها نميتوان داد . و جهل در مفردات بمركبات بازگشت مينمايد زيرا جهل يا مربوط بوجود چيزى و يا نسبت بيكى از صفات ذاتيه و يا عرضيهء چيزى است و هرچه باشد بسلب و ايجاب بسيط و مركب بازگشت دارد .\r\n\r\nتعريف قضيهء خبرى\r\n( 149 ) قبلا بيان شد كه مركب تام بر دو قسم است : خبرى و انشائى . و چون در اينجا از مقدمات قياس سخن ميرود و در قياس قضاياى خبرى مورد استعمال است به اين جهت صفات و عوارض و اقسام آن را مورد گفتگو قرار ميدهند و از قضاياى انشائى سخنى بميان نمىآيد .\r\n( 150 ) ديگران قضيّه خبريّه را بقبول صدق و كذب تعريف كرده و گفته‌اند قضيه خبريه آنست كه بتوان بگوينده‌اش نسبت داد كه راست‌گو يا دروغ‌گو مىباشد . ليكن قبلا هم اين تفاوت بيان شد كه وجود نسبت خبرى اصيل است و بگوينده بستگى ندارد . و گوينده در گفتار خود از يك امر حقيقى و واقعى كه وجود نفس الامرى دارد و آن وجود نسبت يا عدم آنست حكايت مىكند و گفتار او اگر با حقيقت مطابق باشد راست و الا دروغ است . ليكن در قضاياى انشائيه\r\n\r\n","description":"","footnote":"","page_name":" 246 ","page_number":262},
  {"content":"\r\n\r\nچنين نيست زيرا حقيقت و واقع از گوينده پيروى مىكند . اگر گوينده‌اى نباشد نسبت انشائى در عالم وجود پيدا نخواهد كرد و گوينده به نسبت انشائى وجود خارجى ميدهد . و چون حقيقت ثابت اصيلى كه بگوينده بستگى نداشته باشد وجود ندارد نميتوان گفت گوينده كاذب است . زيرا در صورتى دروغ‌گو خواهد بود كه گفتارش با حقيقت يكسان نباشد و حال آنكه بگفتار خودش حقيقت را بوجود مىآورد . پس هميشه حقيقت مطابق با گفتار او مىباشد و از گفتار او پيروى مىكند ، و گفتار انشائى تابع حقيقت نيست . و اينكه نويسندهء كتاب ما وجود خارجى را به نسبت خبرى اختصاص داده است .\r\nمقصودش آن نيست كه نسبت انشائى حقيقت خارجى ندارد . بلكه مقصود او آنست كه داراى وجود مستقل از گوينده و اصيل نيست .\r\n( 151 ) در اينجا كه نويسندهء كتاب ما از تعريف مشهور عدول نموده و گفته است : « قضيه تام خبرى آنست كه نسبت خارجى داشته باشد » علت صدق و كذب را معرف قرار داده و منشأ صدق و كذب همان وجود خارجى نسبت است و بازگشت صدق و كذب به همان وجود نسبت مىباشد .\r\n( 152 ) اين تعريف از تعريف مشهور از جهات بسيارى بهتر و محكمتر است زيرا :\r\n« اولا » بر تعريف مشهور اشكال دور وارد كرده و گفته‌اند :\r\nقضيه خبريه آنست كه گوينده‌اش راستگو يا دروغ‌گو باشد و راست و دروغ مطابق بودن خبر با واقع است . پس قضيه بايد بتوسط راست\r\n\r\n","description":"","footnote":"","page_name":" 247 ","page_number":263},
  {"content":"\r\n\r\nو دروغ شناخته شود . و راست و دروغ نيز بتوسط قضيه شناسا گردد و اين دور است .\r\nخواجه طوسى در شرح منطق اشارات از اين اشكال جواب داده است اما باز تا حدى جاى اشكال باقى مانده است .\r\n« ثانيا » تعريف خبر بصدق و كذب تعريف بعرضى و رسم است ليكن وجود نسبت ، ركن ذاتى و اصل قضيه است و تعريف بذاتيات مىباشد .\r\n( 153 ) در اول تعريف مصنف ما قضيه را با مركب تام دنبال يكديگر آورده است و اين خالى از مسامحه نيست . زيرا قضيه با مركب تام يك معنى را مىرساند و با آوردن قضيه بلفظ مركب تام احتياجى نيست .\r\n\r\nتقسيم اول قضيه خبريه\r\n\r\nحمليه . متصله . منفصله\r\n( 154 ) قضيه خبريه از جهت منجز بودن حكم يا معلّق بودن آن بر سه قسم است :\r\n1 - حمله . 2 - متصله . 3 - منفصله .\r\nو هريك از اين‌ها نيز داراى اقسامى است .\r\n\r\nدليل انحصار قضيهء خبريه در سه قسم\r\n( 155 ) قضيه صورتى است كه از تركيب اجزا به عمل مىآيد و چيزى كه اجزاء قضيه را بهم ربط ميدهد حكم است و حكم از سه قسم بيرون نيست . زيرا حكم يا بسلب و ايجاب و يا به غير از آن است\r\n\r\n","description":"","footnote":"","page_name":" 248 ","page_number":264},
  {"content":"\r\n\r\nو آنكه غيرسلب و ايجاب است يا حكم بلزوم و يا حكم بعناد است .\r\nبنابراين بيش از سه قسم براى قضيه خبرى قابل تصور نيست .\r\nجائى كه قضيه در اولين مرحلهء تركيب بوجود آمده و تركيب و اتحاد بين مفردات به عمل آمده باشد . قضيه حمليه است . زيرا تركيب مفردات به آنست كه حكم بثبوت يكى براى ديگرى يا سلب يكى از ديگرى شده باشد .\r\nهرگاه تركيب در مرحلهء اول نباشد و بخواهيم دو مركب را بهم مربوط كنيم و تركيب درجهء دوم را بوجود آوريم . در اين صورت بسلب و ايجاب حكم نميتوان كرد زيرا يكى از دو جزء قضيه بر ديگرى قابل حمل نيست و حكم بلزوم يا عناد خواهد بود .\r\n( 156 ) ميتوانيم منحصر بودن قضيه خبرى را در اقسام سه‌گانه بدليل كوتاه‌ترى بيان نمائيم و بگوئيم :\r\nحكم يا منجز است و يا معلق . آنكه منجز است حمليه ناميده مىشود . و آنكه معلق است از دو حال بيرون نيست :\r\nيا وجود و يا عدم چيزى بر وجود يا عدم ديگرى معلق گرديده و آن متصله است و يا وجود هريك بر عدم ديگرى و يا عدم هريك بر عدم ديگرى و يا وجود و عدم هريك بر وجود و عدم ديگرى معلق گرديده و آن منفصله است .\r\n\r\nتعريف قضيهء خبريهء حمليه\r\n( 157 ) قضيهء حمليه را ميتوانيم از طريق اجزاء يا از طريق معنى و مفاد تعريف كنيم :\r\n\r\n","description":"","footnote":"","page_name":" 249 ","page_number":265},
  {"content":"\r\n\r\n( تعريف اول ) از طريق اجزاء ميتوانيم بگوئيم : حمليه قضيه‌اى است كه از دو مفرد تركيب شده باشد يا به دو مفرد انحلال يابد .\r\nمفرد بر دو قسم است : مفرد حقيقى و مفرد حكمى . مفرد حقيقى مثل آتش گرم است .\r\n( 158 ) مفرد حكمى آنست كه اجزاء قضيه فعلا مفرد نبوده و در حكم مفرد باشد يعنى بتوانيم بجاى مركب فعلى لفظ مفردى را به كار بريم . مثل اين قضايا :\r\n« مرديكه ديروز پياده بخانهء ما آمد . بارها پياده به سفر رفته است . »\r\n« مرد كامل عاقل دانا . با دست و زبان كسى را آزار نمىدهد . »\r\nدو جزء قضيه صورتا مركب هستند و ليكن در قوهء مفرد ميباشند .\r\nزيرا ميتوانيم هريك را با يك لفظ ادا كنيم . بعلاوه قيود و متعلقات طرفين قضيه خصوصيات آنها را بيان ميكنند و استقلال حقيقى ندارند .\r\n( 159 ) ( تعريف دوم ) از طريق معنى و مفاد ميتوانيم بگوئيم :\r\nحمليه آنست كه حكم بثبوت چيزى براى ديگرى يا نفى يكى از ديگرى در آن شده باشد . و خلاصه اتحاد يا عدم اتحاد دو چيز را برساند .\r\nزيرا حمليه منسوب بحمل است و در قضيه حمليه وجود محمول بر موضوع بار مىشود و ميگوئيم وجود محمول با وجود موضوع يكى است يا وجود يكى در ديگرى است و اين نيز نوعى اتحاد است .\r\n\r\nاجزاء حمليه\r\n( 160 ) حمليه چنان كه گفته شد از دو مفرد تشكيل شده است و حكم رابط بين آن دو جزء است .\r\n\r\n","description":"","footnote":"","page_name":" 250 ","page_number":266},
  {"content":"\r\n\r\nلفظيكه حكايت از جزء اول يعنى محكوم عليه مىكند « موضوع » قضيه و لفظ ديگريكه حكايت از جزء دوم يعنى محكوم به مىكند « محمول » قضيه ( 161 ) و لفظ ديگرى را كه دلالت بر حكم مىكند رابطه مينامند .\r\n\r\nاقسام رابطه\r\nرابطه بر دو قسم است : رابطهء زمانى و غيرزمانى .\r\n( 162 ) رابطهء غيرزمانى آنست كه بر فعليت يا استمرار ثبوت محمول براى موضوع دلالت مىكند . و هيچگونه دلالتى بر زمان معينى كه ظرف نسبت است ندارد . مثل فلانى نويسنده است يعنى فعلا نويسندگى برايش ثابت است . خدا دانا است . دلالت بر استمرار حكم مىكند .\r\nدر اين مثالها « است » رابطه بوده و دلالت بر حكم مىكند .\r\nدر زبان عربى اين گونه رابط كمتر در لفظ ذكر مىشود و نويسندگان كتب منطق چون لفظى نيافته‌اند كه دلالت بر حكم كند « هو » را بطور مجاز مستعار براى اين معنى انتخاب نموده و گفته‌اند در نيّت گوينده محفوظ است .\r\n( 163 ) ( رابطهء زمانى ) آنست كه علاوه بر حكم بر زمان حكم نيز دلالت نموده و نوع زمان حكم را معين مىكند . مثل آنكه ميگويند نادر دلير بود . فلان كودك مردى پركار خواهد بود . الفاظ بود و خواهد بود علاوه بر حكم دلالت بر زمان وقوع نسبت حكميه نيز مىكند .\r\nو در عربى افعال ناقصه روابط زمانى هستند .\r\n( 164 ) رابطه جزء سوم قضيه است و در بعضى زبانها رابطهء لفظى حذف گرديده و كسره يا فتحه‌اى در آخر كلمهء دوم بجاى لفظ رابط قرار ميدهند مثلا ميگويند فلانى نويسنده‌ى .\r\n\r\n","description":"","footnote":"","page_name":" 251 ","page_number":267},
  {"content":"\r\n\r\n\r\nتعريف قضيه شرطيه\r\n( 165 ) قضيه شرطيه آنست كه حكم در آن منجز نبوده و بر امرى تعليق شده باشد و اين تعريف شامل متصله و منفصله هردو مىشود .\r\nبيشتر نويسندگان منطق گفته‌اند منفصله شرطيه نيست . زيرا دلالت بر عناد مىكند و عناد را از تعليق جدا شمرده و گفته‌اند منفصله در قوّهء شرطيه است زيرا وقتى ميگوئيم اين جسم سفيد يا سياه است .\r\nحرف شرط در قضيه وجود ندارد و دلالت بر تعليق نميكند امّا معنى اين جمله آنست كه گفته باشيم جسم اگر سفيد باشد سياه نخواهد بود و « يا » معنى « اگر » را مىرساند بنابراين در قوّه شرطيه است ليكن وقتى منفصله را در برابر حمليه ميگذاريم ملاحظه مىشود كه حكم در منفصله قطعى نيست و ترديد نوعى از تعليق است و باين‌جهت منفصله نيز قسمى از شرطيه است هرچند دلالت بر شرط وجودى ننموده و بر شرط عدمى دلالت مىكند .\r\n\r\nاجزاء قضيهء شرطيه\r\n( 166 ) شرطيه چه متصله يا منفصله باشد به دو جمله و يك رابط انحلال پيدا مىكند و هيچگاه به دو مفرد انحلال نمىيابد . زيرا در صورتى ممكن است به دو مفرد انحلال پيدا كند كه تركيب اول بوده و اولين‌بار از مفردات تركيب يافته باشد . در صورتى كه شرطيه تركيب مابعد اول است . يعنى تركيب دوم يا سوم است و از مركبات تركيب شده است .\r\n\r\n","description":"","footnote":"","page_name":" 252 ","page_number":268},
  {"content":"\r\n\r\n( 167 ) شرطيه اگر درجهء دوم از تركيب باشد به دو حمليه انحلال مىيابد . و اگر درجهء سوم از تركيب بوده باشد به دو شرطيه يا يك حمليه و يك شرطيه منحل خواهد گرديد . و اقسام شرطيه از جهت اجزاء كه گاهى مختلط از حمليه و شرطيه و گاهى غيرمختلط است بعدا خواهد آمد .\r\n( 168 ) قضيه‌اى را كه جزء اول شرطيه است مقدّم . و جزء دوم آن را تالى مينامند . زيرا در قضيه حكم مىشود كه جزء دوم از جزء اول پيروى مىكند و تالى آنست .\r\n\r\nرابط در شرطيات\r\n( 169 ) رابط در قضاياى شرطيه بحسب تقسيم اول بر دو قسم است :\r\nرابط اتصالى و رابط انفصالى . اگر اتصالى باشد وجود چيزى را به ديگرى ربط ميدهد و اگر انفصالى باشد وجود يكى را بعدم ديگرى با وجود هريك را بعدم ديگرى مربوط مينمايد .\r\n( 170 ) رابط شرطيات بحسب تقسيمهاى ديگر اقسام بيشمارى پيدا مىكند زيرا بعضى از رابطها علاوه بر تعليق ، بر نوع زمان نسبت تعليقى يا كميت زمان و بر اينكه تعليق لزومى يا اتفاقى است نيز دلالت دارند . و بعضى از اقسام رابط در ضمن بيان مطالب ذكر مىشود .\r\n( 171 ) قضاياى حمليه در صورتى كه اجزاء شرطيه واقع گردند از خبريت بيرون ميروند . زيرا مفاد حمليه حكم قطعى باتحاد چيزى با چيز ديگر است ، و وقتى جزء شرطيه گرديد قطعيت خود را از دست ميدهد .\r\nزيرا مفاد شرطيه ربط بين دو حكم غيرقطعى مىباشد و دو حمليه كه دو\r\n\r\n","description":"","footnote":"","page_name":" 253 ","page_number":269},
  {"content":"\r\n\r\nجزء شرطيه واقع شده‌اند بمنزلهء دو مفرد ميباشند زيرا وقتى ميگوئيم هرعددى زوج و يا فرد است مثل آنست كه گفته باشيم هيچ عدد زوجى فرد نخواهد بود .\r\n( 172 ) در اينجا اشكالى به نظر ميرسد كه اجزاء شرطيه در حكم دو مفرد هستند پس چه تفاوتى با حمليه خواهند داشت زيرا گاهى اجزاء حمليه مفرد حقيقى نيستند و مفرد حكمى هستند . ليكن تفاوت بين دو مورد از اين جهت است كه حمليه تا وقتى كه جزء شرطيه است در حكم مفرد است و بمحض اينكه تعليق برداشته شد فورا حمليهء منجز مىشود و به حالت اولى كه داشته عود مىكند و به اين جهت ميگويند شرطيه به دو حمليه انحلال مىيابد . زيرا تا وقتى جزء شرطيه است در حكم مفرد است و بمحض اينكه انحلال يافت فورا حمليه مىشود . ليكن اجزاء مفرد حكمى كه در حمليه واقع ميشوند حالات يك حقيقت را ميرسانند و در حكم واحد ميباشند .\r\n\r\nاقسام شرطيه\r\n( 173 ) شرطيه از دو جهت مختلف قابل تقسيم است . زيرا مفاد شرطيه ربط بين دو حكم يا تعليق يك حكم بر حكم ديگر است و تعليق بمعنى حكم بلزوم است . بنابراين شرطيه يك بار از جهت متعلق حكم و بار ديگر از جهت نوع لزوم تقسيم مىشود : شرطيه از جهت متعلق حكم بمتصله و منفصله . و از جهت نوع لزوم باتفاقيه و لزوميه منقسم ميگردد .\r\n( تقسيم اول ) از جهت متعلق حكم ، شرطيه بر دو قسم است : متصله و منفصله .\r\n\r\n","description":"","footnote":"","page_name":" 254 ","page_number":270},
  {"content":"\r\n\r\n( 173 / 2 ) اين تقسيم از اين جهت حاصل مىشود كه وقتى دو چيز را با يكديگر مىسنجيم از سه حال بيرون نيست :\r\n« حالت اول » آنست كه هيچ رابطهء وجودى و عدمى بين آنها نيست هيچ‌يك نه علت مقتضى براى وجود ديگرى و نه مانع وجود آن مىباشد و قابل اجتماع و افتراق هردو ميباشند اين حالت در اينجا مورد گفتگوى ما نيست .\r\n\r\nمورد انعقاد قضيه متصله\r\n( 174 ) « حالت دوم » گاهى بين دو چيز رابطهء وجودى حاصل است باينكه يكى علت وجود ديگرى است يا امر ثالثى علت وجود هر دو مىباشد در اين دو صورت بين آنها ملازمه وجودى هست و هيچ‌يك بدون ديگرى تحقق وجودى پيدا نميكند .\r\nگاهى هم لزوم از يك طرف است و آن در جائى است كه براى يك چيز چند علت تصور شود مثلا وجود آتش بدون حرارت ممكن نيست اما ممكن است حرارت بدون آتش يافت شود .\r\nقضيهء متصله در اين گونه از موارد منعقد ميگردد زيرا مفاد متصله حكم بلزوم وجود چيزى با وجود ديگرى است .\r\n\r\nمورد انعقاد قضيه منفصله\r\n( 157 ) « حالت سوم » آنست كه وجود يكى از دو چيز مانع از وجود ديگرى باشد يا وجود يكى ملازم با چيزى باشد و بتوسط آن امر لازم ، مانع از وجود ديگرى بوده باشد و يا عدم يكى مانع از عدم ديگرى باشد و توضيح بيشتر دربارهء آن خواهد آمد . در اين گونه از\r\n\r\n","description":"","footnote":"","page_name":" 255 ","page_number":271},
  {"content":"\r\n\r\nموارد بملازمه بين وجود چيزى با عدم ديگرى حكم مىشود و آن معنى عناد است .\r\n\r\nتعريف متصله\r\n( 176 ) معلوم شد كه متصله قضيه‌ايست كه حكم بلزوم و پيوستگى بين دو چيز مىكند و وجود يكى را پيرو وجود ديگرى ميشمارد بطورى كه از ديگرى قابل جدائى نباشد .\r\n( 177 ) متصله را « وضعيه » نيز مينامند زيرا وضع بمعنى نهادن يا وجود چيزى است و چون در متصله حكم بوجود چيزى با فرض وجود ديگرى يعنى بعدم انفكاك جزء دوم ( يا تالى ) از جزء اول كه « مقدم » است مىشود از اين جهت وضعيه ناميده شده است .\r\n\r\nاقسام متصله\r\n( 178 ) لزوم اگر دوجانبه باشد ميتوانيم دو قضيه تشكيل بدهيم كه ترتيب اجزاء در يكى به عكس ديگرى باشد و اگر يك‌جانبه باشد يك قضيه بيشتر نميتوان تشكيل داد . مثلا در صورت اول ميتوانيم بگوئيم هرگاه آفتاب برآمده باشد روز است . و هرگاه روز باشد آفتاب برآمده است .\r\nليكن در مورد آتش و حرارت يك قضيه بيشتر صادق نيست .\r\nزيرا ميتوانيم بگوئيم هركجا آتش موجود گردد گرمى نيز موجود است . و نميتوانيم بگوئيم هركجا گرمى وجود داشته باشد آتش نيز موجود است بلى ميتوانيم بگوئيم بعضى جاها كه حرارت يافت مىشود آتش نيز موجود است زيرا عكس موجبهء كليه موجبهء جزئيه است .\r\n\r\n","description":"","footnote":"","page_name":" 256 ","page_number":272},
  {"content":"\r\n\r\n\r\nتعريف منفصله\r\n( 179 ) منفصله قضيه‌اى است كه بتنافى بين دو جزء آن حكم شود و مفاد قضيه اين باشد كه دو چيز با يكديگر جمع نميشوند چه آن دو چيز كه با يكديگر جمع نميشوند دو امر وجودى يا دو امر عدمى باشند . يعنى حكم شود كه وجود دو چيز يك جا جمع نميشود يا عدمشان در يك مورد باهم محقق نميگردد . و يا آنكه نه باهم در يك مورد موجود ميشوند و نه معدوم ميگردند .\r\nانفصال نقيض اتصال است . قضيه متصله مىرساند كه دو چيز بهم پيوسته هستند . و منفصله مينماياند كه بايستى از يكديگر جدا باشند .\r\n( 180 ) انفصال و عناد در اصل بين دو امر متناقض يافت مىشود زيرا هريك از دو نقيض بالذات مانع از تحقق ديگرى مىباشد و هرگاه دو چيز مساوى با دو طرف نقيض باشند بواسطهء عارض لازم آنها كه متناقضان ميباشند بين آنها عناد يافت مىشود و هريك مانع از تحقق ديگرى ميشوند . ليكن عناد آنها ذاتى نيست و عرضى مىباشد .\r\n( 181 ) عناد در مورد قضاياى منفصله از تضاد اصطلاحى اعم است زيرا بازگشت عناد بتناقض است ، و تضاد تنها بين كيفيات وجودى يافت مىشود و عناد ما بين مفاهيم جوهرى و عرضى هردو مىباشد و بازگشت تضاد نيز بسوى تناقض است .\r\n\r\n","description":"","footnote":"","page_name":" 257 ","page_number":273},
  {"content":"\r\n\r\n\r\nاقسام منفصله\r\n( 182 ) از تعريف منفصله دانسته شد كه منفصله بر سه قسم است :\r\n( اول ) منفصلهء حقيقيه : و آن در جائى است كه بتنافى بين وجود و عدم دو چيز حكم شده باشد .\r\n( دوم ) منفصلهء مانعة الجمع : و آن قضيه‌ايستكه بانفصال و تنافى بين وجود دو چيز حكم شود .\r\n( سوم ) منفصلهء مانعة الخلو : و آن قضيه‌ايستكه بانفصال و تنافى بين عدم دو چيز حكم گردد .\r\n\r\nتعريف منفصلهء حقيقيه\r\n( 183 ) منفصله حقيقيه قضيه‌ايستكه مفادش حكم به اين باشد كه دو چيز باهم موجود نميشوند و نيز باهم معدوم نميگردند و بايستى يكى موجود و ديگرى معدوم باشد .\r\nقبلا گفته شد كه بازگشت منفصله به آنست كه بين محمول دو طرف قضيه تناقض حاصل است زيرا اين خاصيت كه دو چيز در وجود و در عدم جمع نشوند و اجتماع و ارتفاع آنها جايز نباشد تنها خاصيت دو نقيض است بنابراين قضيه منفصلهء حقيقيه در اصل بين دو نقيض منعقد مىشود . مثلا در مثال مشهور كه ميگوئيم عدد يا زوج و يا فرد است بايستى بگوئيم هرعددى يا زوج است و يا زوج نيست و آنكه زوج نيست مساوى با فرد است نتيجه آنكه عدد يا زوج و يا فرد است . بنابر اين هرگاه يكى از دو چيز مساوى با عدم ديگرى باشد يعنى ملازم\r\n\r\n","description":"","footnote":"","page_name":" 258 ","page_number":274},
  {"content":"\r\n\r\nبا نقيض ديگرى باشد بواسطهء آن امر لازم در حكم دو نقيض مىآيند و قابل اجتماع و ارتفاع نمىباشند .\r\n( 184 ) منفصله حقيقيه بر دو قسم است :\r\n( 185 ) قسم اول - آنست كه انفصال فقط بين دو چيز باشد يعنى وجود يكى مساوى با عدم ديگرى باشد و قضيه داراى دو جزء خواهد بود چنان كه در مثال زوج و فرد معلوم شد .\r\n( 186 ) قسم دوم - آنست كه چند چيز داشته باشيم كه وجود يكى مساوى با عدم بقيه باشد مثلا هرگاه ميدانيم هرعددى يا تام و يا زائد و يا ناقص است و حالت ديگرى ندارد - .\r\n( 186 / 2 ) در اينجا اگر هريكيرا با ديگرى بسنجيم بين دو بدوى آنها انفصال حقيقى وجود ندارد زيرا وجود هريك مساوى با عدم ديگرى نيست بلكه وجود يكى مساوى با عدم بقيه يعنى مجموع دو تاى ديگر است . وجود عدد تام با عدم زايد به تنهائى مساوى نيست بلكه مساوى با مجموع عدم زائد و عدم ناقص است و هرسه باهم قابل ارتفاع نيستند . زيرا هريكى ملازم با يك طرف نقيض است و دوتاى ديگر با طرف ديگر نقيض ملازم ميباشند . و اگر دوتاى آنها منتفى گردد مسلّما سومى وجود خواهد داشت و اگر آن هم وجود نداشته باشد دو طرف نقيض منتفى خواهند گرديد .\r\n( 187 ) اين قضيه كه ميگوئيم عدد يا تام و يا زائد و يا ناقص است در قوهء آنست كه گفته باشيم مجموع اجزاء عدد يا با خود مساوى است و يا نيست . آنكه مساوى است تام است . و آنكه مساوى نيست\r\n\r\n","description":"","footnote":"","page_name":" 259 ","page_number":275},
  {"content":"\r\n\r\nيا مجموع اجزاء از خود عدد بيشتر است يا نيست . آنكه هست زائد است . و آنكه بيشتر نيست كمتر خواهد بود . و آن ناقص است .\r\n\r\nقضيه مانعة الجمع\r\n( 188 ) در هرقضيه‌ايكه بمحال بودن اجتماع وجودى بين دو چيز در يك جا حكم شده باشد آن قضيه مانعة الجمع ناميده مىشود .\r\nمانعة الجمع قضيه‌ايستكه تنافى و عناد بين وجود دو چيز را برساند .\r\nمعلوم شد كه اصل انفصال و عناد مربوط به نقيضين است و دو چيز كه نقيض يكديگر باشند بين آنها انفصال حقيقى يافت مىشود و بين ساير چيزهائى كه ملزوم نقيضين باشند بواسطه لازم آنها انفصال حاصل ميگردد .\r\nمانعة الجمع و مانعة الخلو فروع و مشتقات منفصلهء حقيقيه ميباشند زيرا انفصال حقيقى در جائيست كه وجود چيزى با عدم ديگرى يا با عدم چند چيز مساوى بوده باشد و در صورتى كه مساوى نباشد اعم و يا اخص خواهد بود .\r\n( 189 ) در صورت دوم كه وجود چيزى از عدم ديگرى اخص بوده باشد مانعة الجمع و در صورت اول كه وجود چيزى از عدم ديگرى اعم باشد بين آنها قضيه مانعة الخلو تشكيل ميگردد .\r\n( 190 ) قضيه مانعة الجمع در قسم دوم منفصلهء حقيقيه ( يعنى در جائى كه وجود چيزى مساوى با عدم چند چيز ديگر بوده و يك جزء يا بيشتر از اجزاء آن را حذف كنند ) منعقد مىشود .\r\n\r\n","description":"","footnote":"","page_name":" 260 ","page_number":276},
  {"content":"\r\n\r\nتعريف مزبور كه وجود چيزى مساوى با عدم چند چيز ديگر باشد علاوه بر آنكه شامل امور محصور مىشود شامل جائى هم مىشود كه وجود چيزى مساوى با عدم امور غيرمحصور باشد .\r\nمورد محصور كه منفصله حقيقيه تشكيل مىشود مثل آنست كه بگوئيم هرعددى يا تام و يا زائد است و جزء سوم يعنى ناقص را حذف كنيم در اين صورت مانعة الجمع خواهد بود زيرا وجود هريك از اين دو از عدم ديگرى اخص مىباشد مثلا وجود زائد از عدم تام اخص است .\r\nزيرا عدم تام با وجود ناقص و زائد مساوى است و عدم هريك با وجود آن دوتاى ديگر مساوى مىباشد . بنابراين اجتماع وجود دوتا از آنها باهم محال است و مانعة الجمع هستند ليكن مانعة الخلو نيستند زيرا ممكن است تام و زائد هيچ‌يك وجود نداشته و هردو مرتفع گردند و ناقص جاى هردو را گرفته باشد .\r\n( 191 ) مورد غيرمحصور در انواع است زيرا انواع غيرمحصوراند و وجود يكى از آنها با عدم بقيه كه غيرمحصور هستند مساوى مىباشد و ميتوانيم بين دو نوع از انواع غيرمحصوره قضيه مانعة الجمع تشكيل داده و بگوئيم : هر جسمى يا انسان و يا درخت است زيرا اجتماع هر دو در يك مصداق ممكن نيست ليكن ارتفاع هردو جايز است .\r\n\r\nقضيه مانعه الخلو\r\n( 192 ) هرگاه در قضيه‌اى حكم بانفصال بين عدم دو چيز شده باشد و مفاد قضيه اين باشد كه در هرموردى يكى از آن دو چيز معدوم باشد ديگرى معدوم نخواهد بود و اجتماع آنها در وجود\r\n\r\n","description":"","footnote":"","page_name":" 261 ","page_number":277},
  {"content":"\r\n\r\nجايز باشد لكن هردو باهم معدوم نگردند اين قضيه را مانعة الخلو مينامند .\r\n( 193 ) مانعة الخلو در جائى منعقد مىشود كه وجود چيزى از عدم ديگرى اعم بوده باشد مثلا هرگاه به دريا افتادن را با نجات از غرق بسنجيم به دريا افتادن از عدم نجات اعم است زيرا به دريا افتادن با نجات و عدم نجات مساوى مىباشد ، بين به دريا افتادن و نجات از غرق قضيه مانعة الخلو تشكيل مىشود و ميگوئيم فلانى يا به دريا افتاده و يا از غرق نجات مييابد اجتماع هردو ممكن است و لكن بر طرف شدن هردو ممكن نيست زيرا ممكن است كسى به دريا بيفتد و از غرق نجات پيدا كند در اين صورت به دريا افتادن با نجات جمع شده لكن ممكن نيست به دريا نيفتاده و از غرق هم نجات نيابد زيرا غرق شدن بدون افتادن به دريا ممكن نيست .\r\n\r\nتقسيم دوم شرطيه از جهت نوع لزوم\r\n( 194 ) لزوم بر دو قسم است : لزوم حقيقى و لزوم حكمى و قضيه شرطيه بحسب اختلاف نوع لزوم بشرطيه لزوميه و اتفاقيه تقسيم مىشود .\r\nشرطيّه لزوميه در صورتى استكه بين مقدم و تالى لزوم حقيقى بوده باشد .\r\n( 195 ) لزوم حقيقى آنست كه بين جزء اول قضيه و جزء دوم لزوم عقلى وجود داشته و بحسب وجود قابل انفكاك از يكديگر نباشند .\r\nلزوم حقيقى در جائى يافت مىشود كه بين دو چيز رابطه علّى و معلولى موجود باشد كه يا يكى علت ديگرى و يا هردو معلول يك علت بوده و يا وجود يكى بالذّات مستلزم عدم ديگرى باشد .\r\n\r\n","description":"","footnote":"","page_name":" 262 ","page_number":278},
  {"content":"\r\n\r\nقضيه شرطيّه لزوميه متصله مثل آنست كه بگوئيم هرگاه آفتاب برآمده باشد روز موجود خواهد بود و هرگاه روز گردد هوا گرم خواهد بود .\r\nقضيه شرطيه لزوميه منفصله مثل آنست كه بگوئيم هرعددى يا زوج و يا فرد است .\r\nشرطيه اتفاقيه قضيه‌ايستكه بين دو جزء آن لزوم غيرحقيقى يعنى لزوم حكمى وجود داشته باشد .\r\n( 196 ) لزوم حكمى در جائيست كه گوينده حكم بلزوم كند و در حقيقت بين آنها ملازمه‌اى نباشد . لزوم حكمى نيز نوعى از لزوم است زيرا شرطيه حكم بلزوم مىكند و تا لزوم در كار نباشد شرطيه منعقد نخواهد گرديد .\r\nقضيه شرطيه اتفاقيه متصله مثل آنكه گفته شود هرگاه در اول هرماه بكبوتر نظر افكنند تا آخر ماه سالم خواهند ماند . اگر فلانى بيايد منهم خواهم آمد . و قضيه منفصله اتفاقى مثل آنكه كسى بگويد يا من در خانه خود مىنشينم و يا عالم خواهم گرديد .\r\n\r\nاختلاف در آنكه موضوع دو جزء منفصله لازم است يكى باشد يا ممكن است متعدد باشند\r\n( 197 ) بعضى اين اختلاف را ميان كشيده‌اند كه موضوع مقدم و تالى در قضيه منفصله بايستى متحد باشد يا ممكن است دو چيز باشند مثلا ميتوانيم بگوئيم يا اين سطح مربع است و يا آن عدد فرد است يا من در خانه مىنشينم و يا فلانى از خانه بيرون ميرود و يا آنكه بايد\r\n\r\n","description":"","footnote":"","page_name":" 263 ","page_number":279},
  {"content":"\r\n\r\nهردو جزء قضيه مربوط بيك شخص باشند اين بحث تحقيقات بسيارى لازم دارد كه با اين رساله مناسب نيست .\r\n\r\nاجزاء شرطيه صادق گاهى كاذب هستند\r\n( 198 ) معلوم شد كه در شرطيه بمعلّق بودن وقوع امرى بر وقوع امر ديگر حكم مىشود و قضيه شرطيه در صورتى صادق است كه بين دو جزء رابطهء تعليقى اتصالى يا انفصالى وجود داشته باشد و اگر رابطه‌اى كه در مورد حكم است وجود نداشته باشد قضيه كاذب خواهد بود .\r\nوجود رابطهء تعليقى كه ملاك صدق است منافاتى با آن ندارد كه هيچ‌يك از دو طرف وقوع نيافته باشد يا يكى واقع و ديگرى غير واقع باشد زيرا ملازمه يا عناد بين دو امر اعم است از آنكه آنها وقوع فرضى يا وقوع حقيقى داشته باشند بنابراين ممكن است هردو صادق باشند مثل آنكه بگوئيم اگر فلانى انسان باشد جسم خواهد بود يا هردو كاذب باشند مثل آنكه گفته شود اگر فلانى سنگ باشد جماد خواهد بود . يا احتمالا راست باشد مثل آنكه گفته شود اگر باران باريده باشد زمينها گل خواهد بود ، يا مقدم دروغ و تالى راست باشد مثل آنكه گفته شود اگر فلانى سنگ باشد جسم خواهد بود . ليكن عكس آن صادق نيست .\r\n( 199 ) هريك از اقسام سه‌گانه حمليه و اتصاليه و انفصاليه داراى موجبه و سالبه ميباشند و تفصيل اقسام موجبه و سالبه حمليه و شرطيه بعدا بيان خواهد شد .\r\nسلب و ايجاب چگونگى نسبت را بيان ميكنند زيرا در قضيه\r\n\r\n","description":"","footnote":"","page_name":" 264 ","page_number":280},
  {"content":"\r\n\r\nحمليه گاهى وجود چيزى براى موضوع ثابت مىشود و گاهى عدم آن در قسم اول ، نسبت بطريق ايجاب و در قسم دوم بطريق سلب است و در شرطيه نيز گاهى وجود علاقه بين دو چيز برقرار ميگردد و گاهى عدم علاقه چيزى نسبت به چيزى بيان مىشود بنابراين در حمليه و شرطيه سلب و ايجاب ، كيفيت نسبت ميباشند .\r\n\r\nتقسيم دوم قضيه از جهت اهمال و تعيين موضوع است\r\n( 200 ) در هرقضيه‌اى موضوع يكى از طبايع است و احكام در همه حالات در مورد طبايع صادر مىشود .\r\nذات هرچيزى طبيعت آن‌چيز ناميده مىشود . و طبيعت را به چندين حالت ميتوانيم در نظر بگيريم .\r\nجائى كه گفتگو از كلىهاى سه‌گانه طبيعى و منطقى و عقلى بميان آمد و نيز در مورديكه از محمولات ذاتى و عرضى سخن ميرفت بيان شد كه جز اجناس و فصول ماهيت كه اجزاء ذات هستند بقيه هرچه باشد از مقام ذات و طبيعت هرچيزى خارج است .\r\nطبيعت بخودىخود نه فرد و نه كلى است نه يكتا و نه بسيار هميشه اينها از طبيعت جدا هستند و از خارج به آن پيوسته ميگردند بنا بر آنچه گفته شد طبيعت را ميتوانيم گاهى بدون امور خارج از ذات و گاهى با بعضى از آنها در نظر گرفته و مورد حكم قرار بدهيم و قضيه را بمناسبت اختلاف حالاتى كه براى طبيعت موضوع يافت مىشود بنامهاى گوناگون ميخوانند .\r\n( 201 ) ( اول ) قضيه مهمله : هرگاه موضوع قضيه خود طبيعت\r\n\r\n","description":"","footnote":"","page_name":" 265 ","page_number":281},
  {"content":"\r\n\r\nلا به شرط باشد قضيه مهمله است . طبيعت لا به شرط آنست كه خود طبيعت بدون هيچگونه خصوصيت و تعين كه به آن پيوسته شده باشد به نظر آيد .\r\nدر مهمله موضوع حكم مقيد نيست كه ذهنى يا خارجى ، شخص واحد يا كثير ، عام يا خاص باشد ، و در عين حال با همه اين امور سازش دارد .\r\nاز قضيه مهمله هيچ استفاده نميشود كه آيا حكم مربوط به همه حالات ذهنى و خارجى واحد و كثير عام و خاص است يا به بعضى از اين حالات اختصاص دارد يا مربوط بيك حالت معينى از اين حالات است يا مربوط به خود طبيعت است بدون آنكه با هيچ حالتى قرين شده باشد و به همين جهت ميگويند حكم در قضيه مهمله در نهايت ابهام است .\r\nمثل « انسان زيان‌كار است » از اين قضيه استفاده نميشود كه زيان كارى مربوط به همه يا بعضى در همه حالات يا در بعضى از حالات است .\r\n( 202 ) ( دوم ) قضيه طبيعيه : قضيه در صورتى طبيعيه ناميده مىشود كه موضوع آن طبيعت به شرط لا يعنى به شرط آنكه هيچ قيد خارجى به آن پيوسته نشده باشد ملاحظه گردد .\r\nدر قضيه طبيعيه حكم مربوط بذات و طبيعت موضوع است به شرط آنكه هيچگونه محمول عرضى و امور خارج از ذات با آن نباشد و حتى بايستى بقيد عارى بودن از وجود نيز مقيد باشد . در چنين حالتى خواه ناخواه طبيعت بتعين ذهنى مقيد خواهد بود زيرا طبيعت مجرده وجود خارجى ندارد و اگر وجود پيدا كند البته مخلوطه خواهد بود و در ذهن نيز طبيعت مجرده با نحوه‌اى از اعتبارات عقلى يافت مىشود و الا\r\n\r\n","description":"","footnote":"","page_name":" 266 ","page_number":282},
  {"content":"\r\n\r\nبطور مطلق در ذهن نيز به حال تجرد وجود نخواهد يافت .\r\nقضيه طبيعيه از قبيل آنست كه بگويند انسان نوع يا عام است اين محمولات اولين امور عرضى ميباشند كه بذات موضوع پيوسته ميگردند .\r\n( 203 ) ( سوم ) قضيه شخصيه و آن در صورتى يافت مىشود كه طبيعت را از جهت اينكه در ضمن يك فرد معين تحقق يافته به نظر آورده و مورد حكم قرار دهيم مثل پرويز نويسنده است .\r\n( 204 ) ( چهارم ) قضيه كليه و آن قضيه‌ايستكه به همه افراد طبيعت تعميم داده شده باشد مثل هرانسانى داراى استعداد دانا شدن است .\r\n( 205 ) ( پنجم ) قضيه جزئيه و آن قضيه‌ايستكه حكم بقسمتى از افراد طبيعت اختصاص يافته باشد مثل بعضى از مردم نويسنده هستند .\r\n\r\nدر علوم فقط قضيه كليه و جزئيه مورد استفاده‌اند\r\n( 206 ) از اقسام پنجگانه‌ايكه ذكر شد قضيه طبيعيه و شخصيه در علوم مورد استفاده نيستند زيرا احكام طبيعيه ذهنى صرف است و مربوط بامور خارجى نميباشد و امور شخصى نيز در امور استدلالى به كار نميرود زيرا حكم شخص معين به شخص ديگرى سرايت نميكند .\r\n( 207 ) در قضيهء مهمله معلوم نيست حكم راجع به همه افراد طبيعت يا مربوط به بعضى از افراد است ليكن فى الجمله معلوم است كه قسمتى از افراد مورد حكم هستند زيرا با فرض عموميت ، حكم شامل بعض نيز مىشود به اين جهت مهمله را از اقسام قضيه جزئيه قرار داده و در حكم جزئيه شمرده‌اند .\r\n\r\n","description":"","footnote":"","page_name":" 267 ","page_number":283},
  {"content":"\r\n\r\n( 208 ) بنابراين از همه اقسام پنجگانه دو قسم باقى ميماند و آن قضيه كليه و جزئيه است كه كميّت افراد در آنها معين شده است ، و هريك از آن دو قسم داراى موجبه و سالبه هستند و مجموعا چهار قسم حاصل مىشود كه آنها را محصورات يا مسورات چهارگانه مينامند .\r\n( 209 ) لفظيكه بر كميت افراد موضوع قضيه دلالت مىكند سور ناميده مىشود زيرا سور شهر بمعنى حصار آنست و به اين جهت در هر قضيه‌اى كه تمام افراد يا بعض افراد طبيعت موضوع حكم قرار داده شده باشد آن را مسوره يا محصوره مينامند مثالهاى هريك از مسورات چهارگانه از اينقرار است :\r\nموجبه كليه مثل هر انسانى خواهد مرد .\r\nسالبه كليه مثل هيچ انسانى جماد نيست .\r\nموجبه جزئيه مثل بعضى از مردم دانا هستند .\r\nسالبه جزئيه مثل بعضى از مردم دانا نيستند .\r\n( 210 ) الفاظيكه در زبان عربى براى قضاياى محصورات چهار - گانه تعيين شده اين الفاظ ميباشند : سور موجبه كليه لفظ كل و موجبه جزئيه لفظ بعض ، سور سالبه ليس كل و سالبه جزئيه ليس بعض است الفاظ ديگرى نيز ممكن است باشد كه بايستى از كتب لغت و ادب يافته شوند .\r\n\r\nدر قضيه موجبه وجود موضوع لازم است\r\n( 211 ) قضيه موجبه بوجود موضوع نيازمند است زيرا ايجاب بدون وجود موضوع ممكن نيست لكن بيان اين مطلب محتاج بذكر\r\n\r\n","description":"","footnote":"","page_name":" 268 ","page_number":284},
  {"content":"\r\n\r\nمقدمه‌ايست . زيرا :\r\n( اولا ) بايستى معلوم شود كه مقصود از وجود ، ذهنى يا خارجى يا اعم از هردو است اگر مقصود وجود ذهنى باشد اين حكم اختصاص بموجبه ندارد زيرا موضوع سالبه هم تا تعين ذهنى نداشته باشد قابل توجه و محكوم به هيچ حكمى نيست و اگر امتياز موجبه بر سالبه به اين باشد كه بايستى موضوع موجبه وجود خارجى داشته باشد بسيارى از موجبه‌ها موضوع خارجى نميخواهند مثل كليه احكام رياضى و هندسى و قضاياى ديگرى كه در اين نزديكى بيان خواهد شد .\r\n( 212 ) براى توضيح اين اشكال بايستى به علت احتياج موجبه بوجود موضوع بررسى كنيم تا حقيقت امر معلوم شود .\r\nسه چيز سبب احتياج قضايا بوجود موضوع است كه بعضى از قضايا واجد هرسه علت و بعضى واجد دو علت‌اند و در بعضى بيش از يكى يافت نميشود علت‌هاى سه‌گانه مزبور عبارتند از : اول حكم .\r\nدوم ايجاب . سوم نتيجه و غايت يا چگونگى حكم كه بستگى بوجود ذهنى يا خارجى داشته باشند .\r\n( 213 ) علت اول حكم است . حكم بطور كلى موجب احتياج قضيه بوجود موضوع است و از اينجهت هيچ فرقى بين موجبه و سالبه نيست زيرا حكم بين دو چيز واقع مىشود و تا طرفين حكم در ذهن حاضر نبوده و تمثل ذهنى نداشته باشند صدور حكم ممكن نيست چه قضيه موجبه يا سالبه باشد .\r\nعلت دوم براى احتياج بوجود موضوع ايجاب حكم است .\r\n\r\n","description":"","footnote":"","page_name":" 269 ","page_number":285},
  {"content":"\r\n\r\n( 214 ) هرگاه در قضيه حكم ايجابى صادر شده باشد علت ديگرى براى وجود موضوع يافت مىشود كه غير از اصل حكم و آن ايجاب حكم است .\r\nمعنى ايجاب ملحق نمودن محمول بموضوع و ربط دادن صفتى يا مفهومى بمفهوم ديگر است و تا خود موضوع موجود نباشد چيزى به آن پيوسته نميگردد و حتى موجبه‌هائيكه محمول آنها امور خارجى نبوده بقراريكه ذكر ميشوند در همه ، وجود موضوع لازم است :\r\n1 - جائى كه حكم‌كننده درصدد بيان حالات و آثار خود ماهيت باشد بدون توجه داشتن بنحوه وجود آن چنان كه در قضاياى رياضيه است .\r\n2 - در جائى كه حكم براى بيان حالت سلبى موضوع صادر شده باشد ، مانند اين قضيه كه اجتماع نقيضين محال است و شريك بارى معدوم است .\r\n3 - وقتى كه محمول معنى سلبى داشته باشد مانند قضيه معدولة المحمول يا مواردى كه محمول از امور عدميه از قبيل كورى باشند . در همه موارد مزبور از جهت ايجاب قضيه و اينكه چيزى به چيز ديگر الحاق شده است ملحق به يعنى موضوع بايد وجود داشته باشد هرچند در بعضى از اقسام موجبه وجود ذهنى تنها براى موضوع كافى مىباشد .\r\nعلت مزبور كه ايجاب حكم است اختصاص بقضاياى موجبه دارد . در قضاياى موجبه دو علت موجود است و از دو جهت بايستى داراى وجود موضوع باشند يكى از جهت اصل حكم و ديگرى از جهت قيد حكم كه ايجاب آن باشد و در قضاياى سالبه فقط علت اول يعنى\r\n\r\n","description":"","footnote":"","page_name":" 270 ","page_number":286},
  {"content":"\r\n\r\nاصل حكم موجود است . در قسم اول و دوم از قضاياى موجبه كه ذكر شد از علل سه‌گانهء لزوم موضوع فقط دو علت موجود است كه يكى اصل حكم و ديگرى ايجاب قضيه است و گاهى علت سوم نيز اضافه مىشود بطوريكه بيان خواهد شد .\r\n( 215 ) در قضاياى سالبه از جهت علت دوم ، وجود موضوع لازم نيست زيرا سلب بمعنى رفع الحاق چيزى به چيز ديگر است و رفع الحاق وجود ملحق به را نميخواهد بنابراين سلب از جهت اينكه سلب است وجود موضوع لازم ندارد .\r\n( 216 ) و اينكه ميگويند سالبه با منتفى بودن موضوع نيز صادق است ، به همين جهت نظر داشته‌اند .\r\nاز مجموع گفته‌ها معلوم شد معنى اين‌كه ميگويند موجبه وجود موضوع ميخواهد آنست كه علاوه بر اصل حكم از جهت ايجاب حكم نيز وجود موضوع لازم است .\r\n( 217 ) علت سوم براى لزوم وجود موضوع در قضيه ، غايت و نتيجه حكم است زيرا صادركنندهء حكم گاهى در مقام بيان حالات ذهنى مىباشد و گاهى درصدد است كه آثار خارجى موضوع قضيه را بيان كند .\r\n( 218 ) ذهنى يا خارجى بودن وجود موضوع كه از خصوصيات آن است باصل حكم بستگى ندارد و مربوط به آن است كه صادركنندهء حكم درصدد بيان حالات ذهنى يا خارجى يا هردو باشد و اين‌گونه امور از مقام ذات قضيه خارج هستند و بواسطه علل خارجى يعنى نتيجه\r\n\r\n","description":"","footnote":"","page_name":" 271 ","page_number":287},
  {"content":"\r\n\r\nحكم بر آن عارض ميشوند « 1 » .\r\n( 219 ) اغراض و نتايجيكه موجب صدور احكام و تشكيل قضايا ميشوند يكى از چيزهائيست كه ذكر مىشود :\r\n( اول ) گاهى حكم‌كننده درصدد بيان حالات و آثار و خواص خارجى موضوعات است چنان كه در قضاياى خارجيه بيان خواهد شد .\r\n( دوم ) گاهى غرض و نتيجه‌ايكه از حكم در نظر است بيان حالات ذهنى موضوع است زيرا آن حالات در صورتى بموضوع ملحق ميگردند كه موجود ذهنى باشند مثل قضيه انسان نوع است .\r\n( سوم ) گاهى گوينده مىخواهد حالت خارجى موضوع را از جهت عدميت آن بيان كند مثل آنكه گفته شود پرويز معدوم است يا شريك بارى ممتنع و اجتماع دو نقيض محال است مفاد اين قضايا آنست كه آنچه را در ذهن پرويز يا نقيضين يا شريك بارى تصور مىكنيم معدوم خارجى مىباشند .\r\n( چهارم ) گاهى صدور حكم براى بيان حالت ذات ماهيت است و بستگى بوجود ذهنى يا خارجى آن ندارد مثل احكامى كه براى موضوعات هندسى صادر ميكنيم در اينها هيچ توجهى نيست كه در همه‌ى عالم براى اين موضوعات و اين خواص كه بر آنها حمل مىشود فردى يافت مىشود يا نميشود اين احكام مربوط به خود ماهيات اشكال مىباشد و وجود ذهنى يا خارجى آنها هيچگونه دخالتى در وجود اين محمولات و خواص و آثار موضوعات آنها نداشته و توجهى بوجود خارجى يا ذهنى آنها نيست .\r\n\r\n\r\n","description":"","footnote":"\r\n( 1 ) منطق اشارات صفحهء 116 .\r\n","page_name":" 272 ","page_number":288},
  {"content":"\r\n\r\n\r\nخلاصهء مبحث\r\n( 220 ) از آنچه گفته شد اين نتيجه حاصل گرديد كه همه‌ى موجبه‌ها موضوع خارجى نمىخواهند و سالبه نيز مانند موجبه از وجود موضوع بىنياز نيست و براى همه‌ى قضايا اعم از موجبه و سالبه اصل وجود موضوع مسلّم است و علت احتياج بوجود موضوع در همهء قضاياى سالبه و اصناف موجبه حكم است .\r\nحكم مطلق وجود را براى موضوع ثابت مىكند و خصوصيات و قيود وجود موضوع معلول نتيجه و غايت حكم است .\r\nغايت حكم اصل حكم را از حال اطلاق بيرون برده و بالعرض هريك از قضايا را بنوع خاصى از وجود موضوع اختصاص ميدهد و خصوصيت حكم موجب خصوصيت وجود موضوع مىشود .\r\n\r\nتقسيم سوم قضيه از جهت نحوهء وجود موضوع است\r\nقضيّه از جهت نحوه‌ى وجود موضوع بر سه قسم است : ذهنيه ، خارجيّه و حقيقيه .\r\nمعلوم شد كه كليه قضايا فى الجمله بوجود موضوع احتياج دارند و تعيين نحوهء وجود آن بغرض صادركنندهء حكم بستگى دارد و او گاهى درصدد بيان حكم ذهنى يا خارجى چيزى و يا اعم از ذهنى و خارجى است به اين جهت براى موضوعات قضايا سه نحوه وجود تصوّر مىشود .\r\n1 - وجود فرضى يا تقديرى كه اعم از موجود قبلى و فعلى و بعدى مىباشد و ممكن است در بعضى از مصاديق . ذهنى و در بعضى\r\n\r\n","description":"","footnote":"","page_name":" 273 ","page_number":289},
  {"content":"\r\n\r\nخارجى باشد .\r\n2 - وجود ذهنى .\r\n3 - وجود خارجى .\r\nموضوع هريك از قضايا بحسب اقتضاء خصوصيت حكم داراى نوع خاصى از وجودهاى مذكور مىباشد .\r\nو هريك از قضايا باعتبار نحوه‌ى وجود موضوع باسم مخصوصى ناميده مىشود .\r\n( 221 ) اول : قضاياى خارجيّه كه صادركننده‌ى حكم درصدد بيان حالات مخصوصى است كه براى موضوع تحقق خارجى يافته يا خواهد يافت مثل خانه‌ها ويران شد . خانه‌هائيكه بعدا مىسازند ويران خواهد شد .\r\nشرط صدق اين گونه قضايا آنست كه موضوع قضيّه در ظرف زمان متعلّق به حكم وجود داشته باشد چه گذشته يا حال يا آينده باشد .\r\nقضاياى تاريخى از اين قبيل است .\r\n( 222 ) دوم : قضاياى ذهنيه و آن قضايائى است كه حالات و خصوصيات ذهنى چيزى را بيان مىكند مثل انسان نوع است كليه‌ى احكامى كه در علم منطق بيان مىشود از اين دسته است .\r\n( 223 ) سوم : قضاياى حقيقيه ، و آن در جائى است كه حالت موضوع را بحسب واقع و نفس الأمر بيان مىكند چه افراد موضوع بالفعل موجود باشند يا بعدا بوجود آيند يا هيچگاه بوجود نيايند يا قسمتى موجود بوده و معدوم گرديده و قسمتى بالفعل موجود باشند و\r\n\r\n","description":"","footnote":"","page_name":" 274 ","page_number":290},
  {"content":"\r\n\r\nبقيه بعدا بوجود آيند مثل هرانسانى متفكر است . هرآتشى سوزان است . اين احكام شامل همهء افراد گذشته و موجود بالفعل و آينده مىشوند .\r\nدر قضيه حقيقيه ظرف حكم خارج است و موضوع حكم شامل افراد خارجى و ذهنى هردو مىشود .\r\n\r\nموضوع موجبه اخص از سالبه است\r\n( 224 ) معنى اين جمله كه موضوع موجبه اخص از سالبه است اين نيست كه سالبه وجود موضوع نمىخواهد بلكه مقصود آنست كه سالبه از جهت سلب ، وجود موضوع نمىخواهد هرچند از جهت اصل حكم ، چنان كه بيان شد وجود موضوع برايش لازم است . از جهت سلب براى سالبه وجود موضوع لازم نيست به بيانيكه قبلا توضيح داده شد .\r\n\r\nسالبه و موجبه بحسب اتفاق از جهت احتياج بوجود موضوع مساوى مىباشند\r\n( 225 ) معنى اتفاق آنست كه علّت وجود موضوع در هردو مورد يك چيز نيست سالبه از جهت « مطلق حكم » چنان كه در اول بيان شد بوجود موضوع احتياج دارد و موجبه از جهت « ايجاب حكم » بوجود موضوع محتاج است ، و سلب از جهت آنكه سلب است وجود موضوع نمىخواهد زيرا محمولى بموضوعى نپيوسته و چيزى براى چيزى ثابت نشده است تا مثبت له بخواهد . و هردو امرى كه در يك خاصيت شريك باشند و علّت اشتراك آنها در آن خاصيّت يك چيز نباشد ،\r\n\r\n","description":"","footnote":"","page_name":" 275 ","page_number":291},
  {"content":"\r\n\r\nآن را تصاحب اتفاقى مىنامند باينجهت سالبه و موجبه بطور اتفاق در احتياج داشتن بوجود موضوع مساوى هستند .\r\n\r\nهمه مفاهيم حتى معدومات در مبادى عاليه وجود دارند\r\n( 226 ) كلّيه‌ى عبارات اين لمعه عينا در صفحه‌ى ( 91 ) كتاب اسفار موجود است فقط كلمه‌ى اعيان ثابته را بعد از مفاهيم ذكر كرده است و توضيح مطلب آنست كه :\r\nصورت همه‌چيز حتى مفاهيمى كه مصداق خارجى ندارند يعنى ممتنعات نيز در علم واجب الوجود و ساير موجودات مجرده عقلانى وجود دارند زيرا واجب الوجود به همه چيز عالم است چه موجود يا غير موجود باشند . ليكن وجود صورت علمى در ذات بارى تعالى بر ذات او زايد و عارض نيست زيرا علم او عين ذات مىباشد .\r\nوجود صورت علمى همه‌چيز به عين وجود ذات و به تبع وجود ذات است صورتها موجود هستند اما از خود وجود ندارند باينجهت گفته‌اند هيچگاه بوى وجود بمشام اعيان ثابته نمىرسد . زيرا اگر صورتهاى مختلف همگى در ذات مجرد وجود داشته باشند ذات واحد مطلق بسيط محل كثرتها و معروض امور متبائنه و اضداد خواهد بود و واحد بسيط از اين گونه امور برتر و بالاتر است ليكن درك اين مطلب بسى دشوار است و براى همه‌كس ميسور نيست .\r\nبنابراين موضوع قضاياى سالبه علاوه بر آنكه در ذهن هر كسى كه حكم سلبى صادر مىكند موجود است در اذهان عاليه نيز وجود دارد .\r\n\r\n","description":"","footnote":"","page_name":" 276 ","page_number":292},
  {"content":"\r\n\r\n\r\nشبهه‌ى معدوم مطلق و مجهول مطلق\r\n( 227 ) مجهول مطلق يا معدوم مطلق قابل تصور نيست در صورتى كه براى ما محسوس است كه هردو را ادراك مىكنيم .\r\nاينها قابل تصور نيستند زيرا بهرچيزى توجه ذهنى حاصل شود قبلا صورت علمى پيدا كرده است و مجهول نخواهد بود .\r\nمعدوم مطلق را نمىتوان تصور كرد زيرا تا در ذهن وجود پيدا نكند صورت تصورى پيدا نمىكند .\r\n( 228 ) جواب از اين اشكال آنست كه مفهوم مجهول مطلق مجهول مطلق نيست . و مفهوم معدوم مطلق مصداق مفهوم معدوم مطلق نمىباشد .\r\n( 229 ) هريك از اينها بحسب حمل ذاتى و اولى معدوم مطلق و مجهول مطلق هستند و بحمل شايع هيچيك از آنها نيستند .\r\n\r\nمحصورات مشتمل بر عقد وضع ايجابى هستند\r\n( 230 ) هريك از مفردات از جهات مختلفى تركيب يافته و بحسب هريك از آن جهات و صفات و عوارضى كه دارند موضوع حكم معينى قرار ميگيرند .\r\n( 231 ) بنابراين هرموضوعى بموضوع و محمول ديگرى انحلال مىيابد و هرتصورى مشتمل بر تصديقى مىباشد تا برسد بمفاهيم بسيطه كه تركيب در آنها راه نيافته است .\r\n( 232 ) حداقل تركيب آنست كه هرچيزى مصداق وجود است و وجود بر آن حمل مىشود و وقتى ميگوئيم انسان از چيزهاى ديگر\r\n\r\n","description":"","footnote":"","page_name":" 277 ","page_number":293},
  {"content":"\r\n\r\nمتمايز است مثل آنست كه گفته باشيم انسان موجود است و هرموجودى از چيزهاى ديگر متمايز است .\r\n( 233 ) و به همين جهت بعضى از نويسندگان اخير گمان كرده‌اند كه تصديق پيش از تصور است غافل از آنكه مركّب ممكن نيست پيش از اجزاء خود وجود پيدا كند .\r\n( 234 ) قضاياى محصوره داراى عقد وضع ايجابى هستند و عقد الوضع همان صفت و عنوان مخصوصى است كه ذات موضوع از آن تركيب يافته و به آن مقيد گرديده است و ذات موضوع مصداق آن صفت و معنون به آن عنوان مىباشد و بواسطه‌ى داشتن آن صفت موضوع حكم قرار گرفته است . مثلا مىگوئيم هربيمارى ممكن است بهبودى يابد .\r\nصفت بيمارى عقد الوضع اين قضيه است زيرا همه‌ى انسانها بهبودى نمىيابند انسانى كه اين صفت را دارد موضوع حكم قرار گرفته است و در حقيقت گفته‌ايم بعضى انسانها بيمارند و هربيمارى امكان بهبودى دارد .\r\nيا آنكه مىگوئيم هرآتشى سوزان است آتش بودن قيد فوق - العاده‌اى است كه بجسم ملحق گرديده است و عقد وضع ايجابى اين قضيه آنست كه در حقيقت گفته‌ايم بعضى جسمها آتش هستند و هرآتشى سوزان است .\r\n( 235 ) حكم در قضاياى محصوره مقيد بفعليت عنوان است مثلا وقتى ميگوئيم هربيمارى ممكن است بهبودى يابد امكان بهبودى تا وقتى است كه حالت بيمارى براى انسان حاصل است قبل از عروض اين\r\n\r\n","description":"","footnote":"","page_name":" 278 ","page_number":294},
  {"content":"\r\n\r\nحالت و بعد از آن حكم امكان بهبودى بر انسان صادق نيست و به اين جهت ميگويند موضوع بايد بالفعل متصف بعنوان باشد .\r\n( 236 ) قضاياى شخصيه و طبيعيه خالى از عقد الوضع مىباشند زيرا در شخصيه موضوع قضيه خود شخص در حال حاضر است و توجهى بحالات و صفات او نيست و در طبيعيه كه قبلا تعريف شد بر خود طبيعت كلّى حكم شده و با طبيعت كلّى جز ذات موضوع چيز ديگرى نيست و طبيعت ، بدون امور خارج از ذات تصور شده است و هرگاه صفت عنوانى يعنى محمولات عرضى از محصورات گرفته شده و ذات ماهيت به شرط نبودن هيچ امر عرضى با آن ملاحظه شود قضيه بدل بطبيعيه خواهد گرديد .\r\n( 237 ) موضوع قضيه‌ى طبيعيه مقيد بكلّيت نيست ليكن خواه ناخواه كلّى ميگردد زيرا در قضيه‌ى طبيعيه ماهيت به شرط تجرد از هرگونه امر عرضى كه خارج از ذات باشد اخذ شده است و ماهيت با شرط تجرد از مشخصات ، كلّى خواهد گرديد .\r\n( 238 ) قبلا تذكر داده شد كه عبارت اين لمعه عينا در كتاب اسفار مسطور است و حاجى سبزوارى در تعليقات خود « كلّيه » را كلّى عقلى تفسير نموده و معنى عبارت اين مىشود كه اگر عنوان وصفى از موضوع گرفته شود ماهيت موضوع با قيد كلّيت لحاظ شده و كلى عقلى خواهد بود .\r\n( 239 ) كلمه‌ى « أو كلّه » كه در عبارت كتاب است بمعنى كلّ مجموعى مىباشد كه در مقابل جزء است و معنى جمله آنست كه اگر صفت\r\n\r\n","description":"","footnote":"","page_name":" 279 ","page_number":295},
  {"content":"\r\n\r\nعنوانى از موضوع گرفته شود و قضيه طبيعيه و يا كلّيه هم نباشد كلّ موضوع مراد خواهد بود يعنى افراد و جزئيات موضوع مورد حكم واقع نشده بلكه مجموع اجزاء « جيم » ( در قضيه هرجيمى ب است ) موضوع حكم خواهد بود « 1 » .\r\n( 240 ) بطور خلاصه معنى محصوره در اين قضيه كه ميگوئيم هر - جيمى ب است آنست كه هريك از حروف كه صفت جيمى داشته باشد چه در ذهن با اين صفت ملاحظه شود يا در خارج آن را داشته باشد و اين صفت براى ذات موضوع هميشگى باشد يا هميشگى نباشد اولا بايد حيثيت جيمى براى حرف ثابت گردد آنگاه موضوع اين حكم قرار گيرد و تا وقتى اين حيثيت را دارا مىباشد ب خواهد بود .\r\n\r\nتقسيم چهارم قضيه از جهت سلب و ايجاب اقسام موجبه و سالبه\r\n( 241 ) تشكيل قضيه براى بيان اتحاد چيزى با چيز ديگر يا عدم اتحاد و مباينت بين دو چيز است و قضيه . ربط محمول بموضوع يا عدم ربط را مىرساند . ايجاب براى ايجاد ربط و سلب براى رفع و نفى ربط است .\r\nبراى ربط و عدم ربط اقسام مختلفى يافت مىشود و در هرموردى گوينده هدف خاصى دارد كه بايستى ربط و عدم ربط را بطور مخصوصى\r\n\r\n\r\n","description":"","footnote":"\r\n( 1 ) عبارت كتاب با اندك اختلافى بعبارت منطق اشارات مشابهت تمام دارد و خواجه طوسى در شرح خود ص 160 ( كليه جيم ) را ( كلى منطقى ) و ( جيم كلى ) را كلى عقلى گرفته و امام فخر رازى كليه جيم را كل مجموعى دانسته و قطب الدين تفسير دوم را تأييد كرده است .\r\n","page_name":" 280 ","page_number":296},
  {"content":"\r\n\r\nادا نمايد تا گفتارش به مقصود وفا كند به اين سبب براى قضيه موجبه و سالبه اقسام ديگرى پيدا مىشود كه از جهتى بسالبه شباهت داشته و از جهت ديگر ايجاب را نتيجه مىبخشد و مىتوان گفت متوسط بين سالبه و موجبه هستند . بنابراين اقسام قضيه از جهت سلب و ايجاب عبارتست از :\r\n( 1 ) قضيه‌ى موجبه محصله .\r\n( 2 ) سالبه بسيطه كه آن را سالبه‌ى محصله نيز ميگويند .\r\nو دو قسم ديگر كه متوسط بين سالبه و موجبه‌اند :\r\n( 1 ) معدوله « 1 » .\r\n( 2 ) موجبه سالبة المحمول .\r\nو هريك از اقساميكه ذكر شد از جهت معنى و نيز از جهت تركيب لفظى با يكديگر اختلاف داشته و داراى احكام مخصوصى مىباشند و تفصيل آنها از اين قرار است :\r\n\r\nقضيه‌ى موجبه‌ى محصله\r\n( 242 ) ايجاب بمعنى الزام است و در قضيه موجبه محمول براى موضوع الزام و ايجاب گرديده و بربط و پيوستن محمول بموضوع و اتحاد آنها حكم مىشود باينجهت آن را موجبه مىنامند .\r\nمحصله از حصول بمعنى وجود است و در قضيه‌ى موجبه وجود محمول براى موضوع ثابت مىشود باينجهت محصله نام دارد .\r\n\r\n\r\n","description":"","footnote":"\r\n( 1 ) معدوله‌ى موجبه و سالبه در تقسيم پنجم مستقلا بيان مىشود . كليه‌ى احكاميكه مربوط بسالبه و موجبه است بايستى در ذيل اين تقسيم ذكر شود ليكن از جهت رعايت ترتيب شرح كه مربوط باصل رساله است و براى پيروى از اصل مطالب پراكنده ذكر شده است .\r\n","page_name":" 281 ","page_number":297},
  {"content":"\r\n\r\nبطور كلى اصل در قضيه ايجاب است زيرا قضيه براى بيان اتحاد و ربط چيزى به چيز ديگر وضع شده است .\r\nموجبه بواسطه‌ى برخورد با اقسام ديگر بر سه قسم است :\r\nموجبه‌ى محصله ، موجبه‌ى معدوله و موجبه‌ى سالبة المحمول . دو قسم اخير در قبال محصله‌اند .\r\n\r\nسالبه‌ى بسيطه يا سالبه‌ى محصله\r\n( 243 ) سلب بمعنى گرفتن چيزى از چيزى است و قضيه را در صورتى سالبه ميگويند كه محمولى را از موضوع گرفته و جدا مىسازد و به اين اعتبار سالبه ناميده مىشود كه پيوستگى محمول بموضوع را بر طرف مىكند .\r\n( 244 ) سالبه نيز مانند موجبه بواسطهء برخورد با اقسام ديگر چند قسم مىشود :\r\n1 - سالبهء محصله 2 - سالبهء معدوله .\r\nو سالبة المحمول را از جهتى ميتوان جزء اقسام موجبه و از جهت ديگر جزء اقسام سالبه دانست .\r\n( 245 ) سالبهء محصله : سالبه را هرگاه با موجبه بسنجند محصله مينامند زيرا رفع تحصيل مىكند .\r\n( 246 ) سالبهء بسيطه : هرگاه سالبه را با معدوله مقايسه نمايند بسيطه‌اش مينامند . زيرا موضوع يا محمول معدوله با حرف سلب تركيب يافته و از اينجهت كه اجزاء سالبه مفردند و با حرف سلب تركيب نشده‌اند بسيطه ناميده ميشوند .\r\n\r\n","description":"","footnote":"","page_name":" 282 ","page_number":298},
  {"content":"\r\n\r\n( 247 ) سالبهء معدوله . قضيه‌ايستكه مشتمل بر دو سلب است يكى آنكه جزء محمول است و ديگرى براى سلب ربط به كار رفته است .\r\n( 248 ) بيشتر مؤلفان كتب منطق محصله را به اسم بسيطه تخصيص ميدهند و تنها موجبه را محصله مينامند .\r\n( 249 ) چنان كه گفته شد اصل در قضيه ايجاب است . و سلب دنبالهء تصور ايجاب حاصل مىشود . زيرا معنى سلب در قضيه ، حكم بعدم وجود محمول براى موضوع است و تا وجود چيزى براى چيزى تصور نشده باشد عدمش قابل تصور نيست . زيرا سلب در قضيه عدم مضاف است نه عدم مطلق . يعنى عدمى است كه به چيز معينى نسبت داده شده .\r\n( 250 ) باينجهت سلب محقق نميشود مگر بعد از آنكه به ايجاب توجه شده باشد و اولا موضوع و محمول و نسبت بين آنها را تصور نموده باشند آنگاه براى رفع توهم وجود اين نسبت ، سلب به عمل آيد . مثلا سلب در هليات بسيطه يا مركبه كه ميگوئيم : پرويز موجود نيست يا پرويز دانا نيست . معنى قضيه آنست كه آنكسيرا كه توهم وجود او يا تصور دانشى براى او شده خود او يا دانش او معدوم است .\r\n( 251 ) بعبارت ديگر سلب رفع مطلق نيست بلكه رفع ايجاب است . باينجهت تصور سلب بعد از تصور ايجاب است . و سلب تحصيلى بمعنى رفع حمل است و براى برطرف‌كردن نسبت ايجابى است كه توهم شده .\r\n\r\n","description":"","footnote":"","page_name":" 283 ","page_number":299},
  {"content":"\r\n\r\n\r\nاحكام سالبه بسيطه\r\n( 252 ) از تعريف گذشته كه براى سالبه به عمل آمد چند خاصيت برايش بدست مىآيد .\r\n( 253 ) اول - در سالبه حمل و ربط وجود ندارد زيرا سلب رفع حمل و ربط است . سالبه داراى نسبت نيست آنچنانكه بعضى گمان كرده‌اند كه نسبت سلبى نوع ديگرى از نسبت است و با نسبت ايجابى مغايرت دارد .\r\nخطاى آنها از اينجهت است كه نفى محمول و عدم آن براى موضوع حقيقت و واقعيت ندارد و نفى نوعى از نسبت نيست زيرا عدم است ، به اين دليل در جائى كه جهات قضيه را شرح ميدهند گفته‌اند قضيهء سالبه خالى از هرگونه جهتى مىباشد و اينكه امكان و وجوب و امتناع را به آن نسبت ميدهند بواسطهء تصور ايجاب قضيه است .\r\n( 254 ) دوم - سالبه احتياجى به اين ندارد كه موضوع مقتضى عدم محمول باشد زيرا براى عدم محمول لا اقتضاء مطلق كفايت مىكند .\r\n( 255 ) سوم - در سالبه احتياجى بوجود موضوع نيست زيرا سلب ، نفى است . و نفى اگر در هليات بسيطه باشد رفع خود موضوع است . و در هليات مركبه نفى محمول از موضوع است و بهر دو صورت از جهت سلب محتاج بوجود موضوع نيست و سالبه با انتفاء موضوع يا با وجود موضوع در هردو حال صادق است . مثلا ميتوانيم بگوئيم شريك بارى دانا نيست . يا بگوئيم پرويز دانا نيست . و اگر بگوئيم\r\n\r\n","description":"","footnote":"","page_name":" 284 ","page_number":300},
  {"content":"\r\n\r\nچراغ در خانه روشن نيست . اگر اصلا چراغ وجود نداشته باشد اين قضيه راست است و اگر چراغ وجود داشته و خاموش باشد باز صادق است .\r\n( 256 ) به همين جهت گفته‌اند هرگاه اجزاء سالبهء بسيطه با موجبهء معدوله يكى باشد مفاد هردو قضيه يكى است ليكن سالبه از معدوله اعم است زيرا معدوله بايستى با وجود موضوع باشد و سالبه ممكن است با وجود موضوع يا بدون آن باشد .\r\nتفاوت سالبه با موجبه از جهت وجود موضوع ضمن شماره‌هاى ( 213 الى 220 ) به تفصيل بيان شد .\r\n\r\nتقسيم پنجم قضيه . از جهت عدول و تحصيل\r\nقضيه بر دو قسم است : معدوله و محصله .\r\n\r\n« معدوله »\r\n( 257 ) هرگاه يكى از دو طرف قضيه يا هردو طرفش متضمن معنى نفى باشد آن را معدوله مينامند . و محصله آنست كه هيچيك از دو طرف قضيه متضمن معنى نفى نباشد .\r\n( 258 ) چنان كه گفته شد تصور معنى عدمى هرچيزى بدون تصور مفهوم ثبوتى آن ممكن نيست به اين جهت اولا مفهوم ثبوتى تصور شده و دنباله‌اش معنى عدم همان امر ثبوتى به نظر مىآيد .\r\n( 259 ) امور عدمى بر دو قسمند . زيرا براى بعضى در مقابل امر عدمى ملكات وجودى يافت مىشود . مثل كورى كه در مقابل بينائى و لالى كه با زباندارى برابر است و شأنيت وجودى دارد .\r\n\r\n","description":"","footnote":"","page_name":" 285 ","page_number":301},
  {"content":"\r\n\r\nقسم ديگر از امور عدمى هستند كه صفت وجودى در مقابل آنها نيست . مثل ( لا انسان ) كه شأنيت وجودى در آن نيست .\r\n( 260 ) و باز بعضى از معانى عدمى اسم مخصوص دارند مثل كورى كه عدم بينائى و سكوت كه عدم نطق و سكون كه عدم حركت است و امثال آنها .\r\nو بعضى از معانى عدمى اسم مخصوصى ندارند و هرگاه بخواهند به آنها اشاره كنند اول لفظى را كه بر معانى ثبوتيه دلالت مىكند اصل قرار داده و سپس حرف سلب بر آن مىافزايند مثلا دانا را نادان .\r\nيافته را نايافته . درست را نادرست تعبير ميكنند .\r\nو بعضى علاوه بر آنكه اسامى مخصوص دارند با حرف سلب نيز ادا ميشوند مثل نابينا و كور . ناشنوا و كر كه هردو استعمال مىشود .\r\n( 261 ) بنابراين معدوله لفظى است كه از لفظ مثبت و منفى تركيب يافته باشد و از اين جهت معدوله نامدارد كه لفظ وجودى در معنى عدمى به كار رفته و يا به اين سبب است كه لفظ نفى كه بايد در سلب بسيط استعمال شود جزء محمول قرار گرفته و از مورد اصلى خود تغيير يافته و عدول كرده است .\r\n( 262 ) بعضى بين الفاظ بسيطه و مركبه تفاوت گذاشته و گفته‌اند مفهوم لفظ تركيبى از لفظ بسيط اعم است مثلا غيربينا را ميتوانيم در سنگ به كار بريم اما نميتوانيم بگوئيم سنگ كور است . زيرا لفظ كور در جائى استعمال مىشود كه در نوع آن چيز امكان بينائى باشد و اين مطلب بايستى در علم لغت و ادب مورد گفتگو قرار گيرد .\r\n\r\n","description":"","footnote":"","page_name":" 286 ","page_number":302},
  {"content":"\r\n\r\n\r\nقضيه معدوله\r\n( 263 ) هرگاه يكى از دو جزء قضيه يا هردو جزء آن كه موضوع و محمول است از ادات سلب تركيب يافته باشد . خود قضيه را باعتبار موضوع يا محمولش معدوله مينامند و از اقسام آن بمعدولة الموضوع يا معدولة المحمول يا معدولة الطرفين تعبير ميكنند .\r\nقضيه معدولة الموضوع و معدولة الطرفين مورد توجه نيستند .\r\nزيرا كمتر استفادهء علمى بر آنها مترتب مىشود و هرگاه معدوله ميگويند بيشتر معدولة المحمول را قصد ميكنند .\r\n( 264 ) قضيه معدوله آنست كه عدم چيزى بر موضوع حمل شده باشد .\r\n\r\nتفاوت معدوله با سالبه\r\n( 265 ) از قضيه معدوله و سالبه بسيطه در ظاهر يك معنى استفاده مىشود زيرا از هردو قضيه فهميده مىشود كه موضوع داراى حالت و صفت معينى كه موردنظر است نميباشد . مثلا هيچ تفاوتى ندارد كه بگوئيم فلانى نابينا است يا بگوئيم فلانى بينا نيست هردو قضيه صفت بينائى را از شخص معينى سلب ميكنند .\r\n( 266 ) به همين جهت بسيارى از علماء منطق گفته‌اند موجبه معدوله با سالبه هيچ تفاوتى ندارد و همچنانكه سالبه با منتفى بودن خود موضوع و يا منتفى بودن صفت موضوع صادق است و ميتوانيم بگوئيم شريك بارى بينا نيست يا پرويز بينا نيست موجبهء معدوله هم با نداشتن\r\n\r\n","description":"","footnote":"","page_name":" 287 ","page_number":303},
  {"content":"\r\n\r\nموضوع صادق مىباشد .\r\n( 267 ) بنابراين اختلاف بين دو قضيه در لفظ و به صرف اعتبار خواهد بود و مصنف كتاب ما در اينجا قول آنها را نقل كرده است .\r\n( 268 ) محققان از علما توجه يافته‌اند كه بين اين دو قضيه علاوه بر لفظ بحسب معنى نيز تفاوتهاى بزرگى يافت مىشود :\r\n( 269 ) ( اولا ) در موجبهء معدوله معنائيرا كه متضمن بر نفى است براى چيزى ثابت ميكنيم و به آن ربط ميدهيم . و در سالبه معنى مثبتى را از موضوع ميگيريم و بين آنها قطع رابطه ميكنيم . مثلا اگر بگوئيم اين جسم ساكن است معنى سكون را كه از نفى و حركت تركيب يافته براى جسم ثابت نموده و به آن ربط داده‌ايم و بنوعى اتحاد محمول با موضوع حكم كرده‌ايم . و اگر بگوئيم اين جسم متحرك نيست معنى حركت را كه ثبوتى مىباشد از آن گرفته و بمغايرت و مباينت آنها حكم داده‌ايم .\r\n( 270 ) ( ثانيا ) در سالبه محمول معنى بسيط و مثبت دارد بخلاف معدوله كه محمول متضمن نفى و مركب است .\r\nمعنى سالبه سلب ربط و معدوله ربط سلب مىباشد و معدوله ايجاب عدول را مىرساند و سالبه رفع ايجاب مىكند .\r\n( 271 ) به همين جهت معدوله در حكم موجبهء محصله است و همچنانكه محصله مقتضى داشتن موضوع است معدوله نيز بدون وجود موضوع ممكن نيست .\r\n( 272 ) اما سالبه كه رفع سلب است احتياجى بوجود موضوع - 18 -\r\n\r\n","description":"","footnote":"","page_name":" 288 ","page_number":304},
  {"content":"\r\n\r\nندارد و با نداشتن موضوع صادق است .\r\n( 273 ) گفته‌اند هرگاه اجزاء سالبهء بسيطه با معدوله يكى باشد سالبه از موجبهء معدوله اعم است زيرا سالبه را در مورد انتفاء موضوع ميتوان به كار برد در صورتى كه معدوله به كار نمىآيد .\r\n( 274 ) تفاوت معدوله با سالبه از جهت لفظ در آنست كه اگر حرف سلب جزء محمول قضيه باشد ، معدوله و اگر جزء آن نباشد سالبهء بسيطه است .\r\n( 275 ) شناختن معدوله از سالبه در زبان فارسى مشكل نيست زيرا فعل نفى در آخر جمله مىآيد . مثلا در سالبه ميگويند : فلانى دانا نيست و در معدوله گفته مىشود فلانى نادان است .\r\n( 276 ) اما در زبان عربى تميز دادن آنها مشكل است زيرا ( اگر رابطه در قضيه ذكر شده باشد ) علامت معدوله آنست كه حرف سلب بعد از رابطه ذكر مىشود تا جزء محمول گردد .\r\nو اگر ادات سلب پيش از رابطه ذكر شده باشد جزء محمول نبوده و بر رابطه وارد گرديده و قضيه سالبه است .\r\n( 277 ) و در صورتى كه رابطه در لفظ ذكر نشده باشد گفته‌اند فرق بين آنها در نيت است و بمناسبت حال و مقام بايد فهميد كه قضيه سالبه يا معدوله است . به اين جهت شيخ در شفا گفته است كه « الجوهر ليس بعرض » موجبه معدوله است ( زيرا مقام اقتضاء عدول مىكند ) .\r\n\r\n","description":"","footnote":"","page_name":" 289 ","page_number":305},
  {"content":"\r\n\r\n\r\nموجبهء سالبة المحمول\r\n( 278 ) سالبة المحمول قضيه‌ايست كه اولا محمول از موضوع سلب شده و سپس محمول سلب شده را بر موضوع حمل نمايند .\r\n( 279 ) در قضيهء سالبة المحمول ، ايجاب سلب مىشود و به اين جهت آن را از اقسام موجبه شمرده‌اند هرچند نتيجه‌اش از جهت معنى مرتبهء شديد سلب است و ايجاب در اين قضيه تاكيد شده و شدت سلب را مىرساند .\r\nسالبة المحمول با هريك از موجبهء معدوله و سالبهء بسيطه مناسبتى دارد و اختلافاتى نيز بين آنها يافت مىشود .\r\n( 280 ) مناسبتى كه بين سالبة المحمول و موجبه هست آنست كه :\r\n( اولا ) همچنانكه در موجبه حكم بوجود محمول براى موضوع مىشود موجبهء سالبة المحمول نيز محمول را براى موضوع ايجاب مىكند .\r\n( 281 ) ( ثانيا ) همچنانكه موجبه بوجود موضوع نيازمند است سالبة المحمول نيز بدون وجود موضوع ممكن نيست .\r\n( 282 ) ( ثالثا ) همچنانكه محمول در موجبهء محصله بسيط و خالى از سلب است محمول در قضيهء سالبة المحمول نيز مفهوم بسيط است .\r\n( 283 ) اختلافيكه با موجبهء محصله دارد آنست كه با داشتن اينهمه مناسبات نتيجه‌اش نقطهء مقابل موجبه است . زيرا مرتبهء اكيد و شديد نفى و سلب را ميفهماند .\r\n( 284 ) وجه مناسبت قضيه سالبة المحمول با سالبه بسيطه آنست كه همهء مقدمات و شرائطى كه براى سالبهء بسيطه ذكر شد براى سالبة -\r\n\r\n","description":"","footnote":"","page_name":" 290 ","page_number":306},
  {"content":"\r\n\r\nالمحمول نيز موجود است و شرط اضافه‌اى نيز دارد كه پس از تمام شدن سلب همان سلب را براى موضوع ايجاب مىكند و بواسطهء همين مرحلهء اخير كه ايجاب سلب است تاكيد در سلب را نتيجه ميدهد .\r\n( 285 ) مراحل تشكيل سالبة المحمول از جهت معنى آنست كه پس از تصور موضوع و محمول و توهم نسبت ايجابى نسبت توهم شده را سلب مىكند و تا اينجا با سالبهء بسيطه يك راه را پيموده‌اند و سپس سالبة - المحمول قدمى پيشتر رفته و همان سلب را براى موضوع خود ايجاب مىكند و در اينجا بموجبهء محصله ملحق ميگردد . و در حقيقت اينمرتبهء تكرار سلب است .\r\n( 286 ) تفاوت سالبة المحمول با سالبهء بسيطه در همين سلب اخير است . زيرا سلب در آن تكرر و شدت يافته و در سالبهء بسيطه بيش از يك سلب وجود ندارد .\r\n( 287 ) در سالبهء بسيطه چهار چيز يافت مىشود كه تصور موضوع و تصور محمول و توهم نسبت ايجابى و رفع نسبت است . و در سالبة - المحمول يك جزء بر آن افزوده ميگردد و آن حمل سلب بر موضوع است كه حمل دوم مىباشد .\r\n( 288 ) بيشتر علماء منطق كه بمفهوم و معنى سالبة المحمول توجه نداشته‌اند آن را در حكم سالبه دانسته و گفته‌اند احتياج بوجود موضوع ندارد . اما از اين نكته غافل مانده‌اند كه در مرحلهء نهائى ايجاب سلب به عمل آمده و سلب براى موضوع ثابت گرديده و بر آن حمل شده است\r\n\r\n","description":"","footnote":"","page_name":" 291 ","page_number":307},
  {"content":"\r\n\r\nو اثبات چيزى براى چيزى بدون مثبت له ممكن نيست بنابراين سالبة المحمول ملحق بموجبه است و وجود موضوع را لازم دارد .\r\n\r\nتشكيل قضيهء سالبة المحمول\r\n( 289 ) در كتب منطق اوصاف سالبة المحمول را ذكر كرده و مثالى نياورده‌اند ليكن صدر المتألّهين در مبحث جهات از كتاب اسفار « 1 » گفته است قضايائيكه معقود به امكان هستند موجبهء سالبة المحمول ميباشند زيرا ممكن بودن چيزى ، اتصاف بسلب ضرورت طرفين است و خود سلب ضرورت سالبهء بسيطه است .\r\nو باز در جاى ديگر همان كتاب « 2 » گفته است قضيهء « زيد معدوم » سالبهء « زيد موجود » نيست و بازگشت حكم به ايجاب سلب و قضيهء سالبة المحمول است .\r\nبنابراين در هرجائيكه محمول از مفاهيم سلبيه بوده باشد قضيهء موجبه سالبة المحمول است به شرط آنكه از ملكات وجوديه نباشد ( زيرا ملكات وجوديه مثل زيد كور است معدوله مىباشد ) .\r\n\r\nمثالهاى موجبه و معدوله در حال سلب و ايجاب\r\n( 291 ) اقسام قضيه با يك مثال فارسى و يك مثال عربى :\r\nموجبهء محصله : زيد دانا است . زيد عالم .\r\nسالبهء محصله : زيد دانا نيست . زيد ليس هو بعالم .\r\nمعدولة المحمول موجبه ( زيد نادان است ( زيد هو ليس بعالم ( زيد كور است ( زيد هو اعمى\r\n\r\n\r\n","description":"","footnote":"\r\n( 1 ) جلد اول ص 39 .\r\n( 2 ) صفحه 90 .\r\n","page_name":" 292 ","page_number":308},
  {"content":"\r\n\r\nمعدولة المحمول سالبه : زيد نادان نيست . زيد ليس هو غير عالم .\r\nمعدولة الموضوع موجبه : نادان نيازمند بعلم است . اللّا عالم محتاج الى العلم .\r\nمعدولة الموضوع سالبه : نادان نيازمند بكتاب نيست . اللّا عالم بمحتاج الى الكتاب .\r\nمعدولة الطرفين موجبه : نادان ناتوان است . اللّا عالم غير قادر .\r\nمعدولة الطرفين سالبه : نادان بىنياز از علم نيست . اللّا عالم ليس غير محتاج الى العلم .\r\nسالبة المحمول : نويسندگى براى انسان ممكن است . الانسان ممكن الكتابة .\r\n\r\nشرطيه‌هاى محصوره و مهمله\r\n( 292 ) در قضاياى حمليه چنان كه بيان شد حصر و اهمال از جهت معين بودن افراد موضوع يا عدم تعيين افراد است . ليكن در قضاياى شرطيه ، مهمله يا محصوره بودن قضيه از جهت افراد موضوع نبوده بلكه از جهت استمرار و دوام حكم اتصال يا انفصال در همهء زمانها يا اختصاص داشتن ببعضى از حالات موضوع و در بعضى از زمانها مىباشد .\r\n( 293 ) بنابراين شرطيهء مهمله قضيه‌ايستكه الفاظ آن هيچگونه دلالتى بر اين نداشته باشد كه حكم بلزوم يا عناد در همهء اوقات و در همهء حالاتيكه براى موضوع قابل تصور است استمرار و كليت داشته يا به بعضى از زمانها و بعضى از حالات اختصاص دارد .\r\nمثل آنكه بگوئيم : آفتاب اگر بر جسم بتابد جسم تافته خواهد\r\n\r\n","description":"","footnote":"","page_name":" 293 ","page_number":309},
  {"content":"\r\n\r\nشد . در اين قضيه تعيين نشده كه در همهء فصول و امكنه و همهء ازمنه و نسبت بهمهء اجسام اين حكم ثابت است يا به بعضى از حالات و بعضى از اوقات اختصاص دارد .\r\nمثال ديگر : هرگاه بيمار دوا بخورد تندرست مىشود . معلوم نيست كه همهء دواها و نسبت بهمهء مريضها و در همهء اوقات و در همه‌جا شفابخش است ، يا ببعضى از مريضها ، و بعضى از مكانها و بعضى از اوقات مرض اختصاص دارد .\r\n( 294 ) قضيه محصوره شرطيه : آنست كه زمان حكم و حالات موضوع تعيين شده باشد . در اين صورت اگر تصريح شده باشد كه در همهء زمانها و همهء حالات موضوع حكم اتصال يا انفصال ثابت است .\r\nقضيه كلّيه خواهد بود .\r\n( 295 ) اگر حكم به بعضى از حالات يا زمانها اختصاص داده شده باشد ، قضيه جزئيه است .\r\n( 296 ) و اگر زمان محدود معينى را كه قابل انطباق بر بيش از يك زمان نيست ظرف حكم قرار داده‌اند . قضيه شخصيه است .\r\nگاهى ممكن است قضيه شرطيه از جهت زمان كليت داشته و از جهت حالات و شرايط ممكنه جزئيه يا مهمله يا به عكس باشد چنان كه ضمن مثالها معلوم خواهد شد .\r\n( 297 ) براى هريك از محصورات كلى و جزئى ، موجبه و سالبه الفاظ و ادوات مخصوصى هست كه سور قضاياى شرطيه ميباشند و بعضى از آنها از مثالهائيكه ذكر مىشود شناخته خواهد گرديد .\r\n\r\n","description":"","footnote":"","page_name":" 294 ","page_number":310},
  {"content":"\r\n\r\n\r\nمثالهاى شرطيه متصله\r\n( 298 ) شرطيه مهمله : اگر بيمار دارو بخورد . تندرست ميگردد .\r\nموجبهء كليه از جهت زمان و حالات موضوع ) : هرگاه آفتاب برآيد . روز خواهد بود\r\nموجبه كليه از جهت زمان و جزئيه از جهت حالات موضوع ) : هرگاه بيمار داروى مناسب و با شرايط مخصوص بخورد . تندرست ميگردد .\r\nسالبه كليه : هيچگاه نميشود كه آفتاب برنيامده باشد و روز گردد .\r\nموجبهء جزئيه : بعضى اوقات اگر ابر باشد . هوا سرد مىشود .\r\nموجبهء شخصيه : در اين ساعت اگر مهمانها بيايند پذيرائى ميشوند .\r\n\r\n( 299 ) مثالهاى محصورات شرطيه منفصله\r\nموجبه كليهء منفصلهء حقيقيه : هميشه هركسى . يا زنده و يا مرده است .\r\nسالبهء كليه منفصلهء حقيقيه : هيچگاه چنين نيست كه هركسى يا كور و يا بىسواد باشد .\r\nموجبهء جزئيه از جهت حالت موضوع : هميشه زنان در جوانى باردار يا بدون بار هستند .\r\nسالبهء جزئيه : بعضى اوقات چنين نيست كه اجسام ، يا سفيد و يا سياه باشند .\r\nشخصيهء منفصله : در اين ساعت آفتاب ، يا در حال انجلا و يا در كسوف است .\r\n\r\n","description":"","footnote":"","page_name":" 295 ","page_number":311},
  {"content":"\r\n\r\n\r\n( 300 ) مثالهاى محصورات مانعة الجمع\r\nموجبهء كليه : هميشه هرجسمى اگر سفيد باشد ، سياه نخواهد بود .\r\nسالبهء كليه : هيچگاه چنين نيست كه اگر كسى پير شده باشد عالم نگردد .\r\nموجبهء جزئيه : گاهى اگر انسان نشسته باشد ، راه نميرود .\r\nسالبهء جزئيه : هميشه چنين نيست كه اگر آفتاب برآمده هوا سرد نباشد .\r\nموجبهء شخصيه : در اين ساعت اگر مردم بخواب رفته باشند راه نميروند .\r\n\r\n( 301 ) مثالهاى محصورات مانعة الخلو\r\nموجبهء كليه : هميشه يا آتش افروخته شده ، و يا آتش‌سوزى نميشود .\r\nموجبهء جزئيه از جهت شرط : در اينخانه يا آتش افروخته شده و يا آتش‌سوزى نميشود .\r\nموجبه جزئيه از جهت وقت : امروز يا آتش افروخته شده و يا آتش‌سوزى نميشود .\r\n( 302 ) سور قضاياى شرطيه در زبان عربى عبارتند از : براى موجبه كليه : متى و مهما . براى موجبهء جزئيه : قد يكون . براى سالبه كليه : ليس البتة . براى سالبهء جزئيه : ليس كلّما . و قد لا يكون .\r\n\r\n","description":"","footnote":"","page_name":" 296 ","page_number":312},
  {"content":"\r\n\r\n\r\nاجزاء قضيه شرطيه\r\n( 303 ) قبلا گفته شد كه اولين تركيب در مفردات ضمن قضيهء حمليه به عمل مىآيد و قضاياى شرطيه تركيب مابعد اول ميباشند . بنابر اين اجزاء شرطيه هميشه قضايا هستند و در اين صورت اگر تركيب در مرتبهء دوم باشد شرطيه از قضاياى حمليه فراهم آمده و اگر تركيب سوم و چهارم يا بالاتر باشد از قضاياى شرطيه حاصل ميشوند .\r\nبنابراين شرطيه از جهت اختلاف اجزاء داراى اشكال و اقسام متفاوتى مىباشد و ممكن است از اجزاء متشابه يا مختلف تشكيل گرديده يا اجزاء متفاوت داشته باشد .\r\nدر سه صورت اجزاء از يك نوع و يك نواخت ميباشند و آن در وقتى است كه از دو حمليه . يا دو متصله . و يا دو منفصله فراهم آمده باشد . و در غير اين سه صورت مختلط خواهند بود .\r\n( 304 ) در دو حالت از سه صورت مذكور ممكن است خود قضيه نيز با اجزاء متجانس باشد يعنى خود قضيه متصله و هردو جزئش نيز مانند اصل متصله باشند . يا خود قضيه منفصله و اجزاء نيز منفصله باشند و با فرض غيرمتجانس بودن خود قضيه با اجزاء اين صورتها حاصل مىشود كه :\r\n( 305 ) گاهى ممكن است خود قضيه متصله و دو جزئش منفصله بوده . و يا هردو جزئش حمليه باشند و در اين صورت اجزاء قسيم اصل ميباشند .\r\n\r\n","description":"","footnote":"","page_name":" 297 ","page_number":313},
  {"content":"\r\n\r\n( 306 ) گاهى ممكن است اجزاء مختلط از يك متصله و حمليه يا يك منفصله و حمليه و يا يك متصله و منفصله بوده باشند و رويهم 18 صورت پيدا مىشود كه مثالهاى آنها از اينقرار است :\r\n\r\n( 307 ) در صورتى كه خود قضيه متصله باشد اجزاء از اينقرارند :\r\n1 - دو حمليه . مثل : اگر آفتاب برآمده باشد ، روز خواهد بود .\r\n2 - دو متصله . مثل : اگر چنين است كه هرگاه آفتاب برآمده روز خواهد بود در اين صورت اگر روز نباشد آفتاب غروب كرده است .\r\n3 - دو منفصله . مثل : اگر چنين است كه هرعددى يا زوج و يا فرد است در اين صورت عدد سيارات زوج يا فرد خواهد بود .\r\n4 - حمليه و متصله . مثل : اگر آفتاب علت وجود روز باشد پس اگر آفتاب برآمده باشد روز خواهد بود .\r\n5 - متصله و حمليه . مثل : هرگاه چنين باشد كه اگر آفتاب برآمده باشد روز است ، پس آفتاب علت وجود روز بوده است .\r\n6 - حمليه و منفصله . مثل : اگر هرچيزى شماره دارد ، پس ستارگان زوج و يا فرد هستند .\r\n7 - منفصله و حمليه . مثل : اگر هرچيزى يا زوج و يا فرد باشد ، پس هرچيزى شماره دارد .\r\n8 - متصله و منفصله . مثل : اگر چنين است كه هرگاه آفتاب برآمده باشد روز خواهد بود ، پس چنين است كه يا آفتاب برآمده و يا روز معدوم است .\r\n9 - منفصله و متصله . مثل : اگر چنين است كه يا آفتاب بر -\r\n\r\n","description":"","footnote":"","page_name":" 298 ","page_number":314},
  {"content":"\r\n\r\nآمده و يا روز معدوم است ، پس اين‌چنين خواهد بود كه هرگاه آفتاب برآمده باشد روز خواهد بود .\r\n\r\n( 308 ) اجزاء در صورتى كه خود قضيه منفصله باشد\r\n1 - دو حمليه . مثل : هر عددى يا زوج و يا فرد است .\r\n2 - دو متصله . مثل : يا چنان است كه هرگاه آفتاب برآمده باشد روز موجود است و يا چنين است كه اگر آفتاب برآمده باشد شب وجود ندارد .\r\n3 - دو منفصله . مثل : يا چنان است كه هرعددى يا زوج و يا فرد است ، و يا چنين است كه يا فرد است و يا به دو متساوى بخش مىشود .\r\n4 - حمليه و متصله . مثل : يا آفتاب علت وجود روز نميباشد و يا آنكه هرگاه آفتاب برآمده باشد روز خواهد بود .\r\n5 - حمليه و منفصله . مثل : هرچيزى يا يكى بيش نيست ، و يا داراى عدد زوج و يا فرد است .\r\n6 - متصله و منفصله . مثل : يا چنان است كه هرگاه چيزى يكى باشد منقسم نخواهد بود و يا داراى عدد زوج و يا فرد است .\r\nمثالهاى سه صورت ديگر كه متصله و حمليه . منفصله و حمليه .\r\nمنفصله و متصله‌اند از آنچه ذكر شده استخراج مىشود .\r\nمثالهائيكه ذكر شد بيشتر قضاياى مهمله هستند و ممكن است آنها را با مسورهء كليه و جزئيه و شخصيه و با تركيبهاى چهارم و\r\n\r\n","description":"","footnote":"","page_name":" 299 ","page_number":315},
  {"content":"\r\n\r\nپنجم و بالاتر تركيب نمائيم و عدد اقسام شرطيه از جهت اختلاف اجزاء بىپايان خواهد بود « 1 » .\r\n\r\nتقسيم ششم قضيه . از جهت كيفيت حكم است\r\n( 309 ) بين محمولات و موضوعات قضايا در عالم خارج رابطه و نسبتى واقعى موجود است و آن رابطهء واقعى داراى حالت و كيفيت مخصوصى است كه مادّه حكم ناميده مىشود .\r\nجهات قضايا از ملاحظهء مادّه يا كيفيت واقعى حكم در ذهن يا لفظ پديد مىآيند . زيرا تصور همان حالت واقعى يا لفظيكه بر آن دلالت مىكند جهت قضيه ناميده مىشود .\r\n( 310 ) مقصود از تصرفات كه در عبارت كتاب ما مصنف ذكر نموده تركيبى است كه در جهات بسيطه به عمل مىآيد .\r\n( 311 ) قبلا معلوم شد كه همچنانكه مفردات داراى وجود خارجى و ذهنى و لفظى و كتبى ميباشند رابطه و نسبت بين مفردات كه اساس حكم و تشكيل قضيه است نيز در تمام مراتب چهارگانه موجود است .\r\nحالت اين نسبت هم كه مادهء قضيه است نيز در هريك از وجود - هاى چهارگانه تابع و ملازم با اصل نسبت است . بنابراين كيفيت نسبت نيز در خارج و ذهن و لفظ و كتابت يافت مىشود .\r\n( 312 ) كيفيت نسبت خارجى كه بين مفردات موجود است از اختلاف نسبتهاى خارجى حاصل ميگردد . زيرا رابطهء مفردات با يكديگر گاهى لزومى و گاهى اتفاقى و گاهى امتناع است و هردو\r\n\r\n\r\n","description":"","footnote":"\r\n( 1 ) شرح منطق اشارات صفحه 130 .\r\n","page_name":" 300 ","page_number":316},
  {"content":"\r\n\r\nچيزيرا كه ملاحظه ميكنيم گاهى از يكديگر قابل انفكاك نبوده و هميشه مقارنه و اتحاد لزومى دارند . و گاهى مقارنه و اتحاد آنها بطور اتفاق است . يعنى نه ملازمه و ضرورتى بين آنها هست و نه با يكديگر عناد و ضديتى دارند . گاهيهم از تقارن وجودى و اتحاد با يكديگر اباء و امتناع دارند .\r\nهيچ ماهيتى نسبت بمفهوم و ماهيت ديگر بحسب واقع و حقيقت از اين سه حالت خالى نميباشد . مثلا ماهيت انسان با ماهيت حيوان ضرورت مقارنه و اتحاد دارد . زيرا حيوان جزء آنست . و باز همان ماهيت انسان نسبت به نويسندگى نه ضرورت اقتران و اتحاد و نه امتناع از آن را دارد . و نيز همان ماهيت انسان نسبت بماهيت سنگ يا درخت از مقارنه و اتحاد ابا و امتناع دارد و از فرض اتحاد با آنها محال لازم مىآيد .\r\n( 313 ) مادهء قضيه همان حالتى است كه براى نسبت واقعى بين اشياء موجود است . هرچند كسى به آنها و نسبت ما بين آنها ابدا توجهى نداشته باشد .\r\nهنگاميكه كسى به اشياء و حالت نسبت ما بين آنها توجه حاصل مينمايد و تصور حالت آنها را مىكند جهت قضيه پديد مىآيد . و اگر كسى توجه به آنها نداشته باشد . ماده موجود است ليكن جهت وجود ندارد .\r\n( 314 ) گفته‌اند ماده در كليهء قضايا و حتى در قضاياى سالبه نيز موجود است . اما قبلا به اين نكته اشاره گرديد كه براى قضاياى سالبه از جهت سلب تصور ماده و جهت ممكن نيست زيرا سلب رفع نسبت\r\n\r\n","description":"","footnote":"","page_name":" 301 ","page_number":317},
  {"content":"\r\n\r\nاست و با رفع نسبت نسبتى وجود ندارد تا كيفيتى برايش بوده باشد .\r\nپس اينكه سالبه را نيز جزء موجهات شمرده‌اند از جهت اضافه‌اى است كه سالبه بموجبهء خود دارد . و چون در موجبه‌اش نسبتى وجود دارد براى سالبه نيز فرض نسبت ميكنند . بنابراين سالبه به تبع موجبه‌اش در شمار موجهات مىآيد .\r\n\r\nماده و جهت شامل هليات بسيطه و مركبه هردو مىشود\r\n( 315 ) معلوم شد كه ماده و جهت بين كليهء موضوعات و محمولات موجود است چه محمول خود وجود يا چيز ديگرى باشد . و همچنانكه انسان ممكن الوجود است ممكن الكتابه و واجب الجسميه و ممتنع الحجريه نيز مىباشد ليكن در كتب علمى و فلسفى هرگاه نامى از وجوب و امكان مىبرند مقصودشان نسبت ما بين ماهيت چيزى با معنى وجود مىباشد .\r\n( 316 ) معلوم شد كه ماده كيفيت نسبت واقعى و نفس الامرى ما بين اشياء است . و جهت وجود ذهنى همان ماده است و وقتى انسان حالت واقعى اشياء را نسبت به يكديگر ملاحظه مىكند جهت قضيه بوجود مىآيد . بنابراين ماده در مورد قضاياى خارجيه و نفس الامريه است و جهت مربوط بقضاياى ذهنيه مىباشد .\r\n( 317 ) در قضيه لفظيه لفظى را نيز كه دلالت بر جهت ذهنيه مىكند جهت قضيه مينامند .\r\n\r\n","description":"","footnote":"","page_name":" 302 ","page_number":318},
  {"content":"\r\n\r\n\r\nتفاوتهاى ماده با جهت\r\n( 318 ) جهت چندين اختلاف با ماده دارد :\r\n( اول ) ماده اصل ، و جهت متفرع بر آن است زيرا جهت حكايت از ماده مىكند و نمايندهء ذهنى ماده است و وجود ذهنى تابع وجود خارجى مىباشد .\r\n( دوم ) ماده در همه‌جا وجود دارد ولى ممكن است جهت با آن همراه نباشد زيرا وجود ذهنى وقتى پيدا مىشود كه كسى به امور خارجى توجه پيدا كند . و بسيارى از چيزها در متن واقع هستند كه بشر از ادراك آنها قاصر است هرچند در اذهان عاليه وجود دارند .\r\n( سوم ) ماده هميشه ثابت و مستمر است و اختلاف و تغيرى در آن يافت نميشود . زيرا واقع و حقيقت در هرموردى يكى بيش نيست ليكن جهت بحسب اختلاف‌نظرها و ذهنها و بحسب مردم دورانها و جاها قابل اختلاف و تغير است .\r\n( چهارم ) ماده در هرقضيه‌اى معين است كه كداميك از آن سه حالت است . و جهت بين آنها مردد مىباشد .\r\n( پنجم ) ماده مقياس صدق و كذب قضيهء ذهنيه و لفظيه است و قضاياى واقعيه و خارجيه كه داراى ماده هستند نميتوان گفت راست يا دروغ ميباشند . زيرا آنها عين حقيقت هستند نه مطابق با حقيقت .\r\nاما جهت در قضيه گاهى با مادّه مطابق و گاهى مخالف است اگر با ماده مطابق باشد قضيه راست . و اگر مخالف باشد دروغ است .\r\n\r\n","description":"","footnote":"","page_name":" 303 ","page_number":319},
  {"content":"\r\n\r\n\r\nماده كمتر از سه و از آن بيشتر نيست\r\n( 319 ) ماده در همهء قضايا يكى از سه چيز است و ممكن نيست كمتر و نه بيشتر از آن يافت شود و آنها وجوب و امكان و امتناع ميباشند .\r\nزيرا جهات سه‌گانه اجزاء قضيهء منفصلة الحقيقه‌اى هستند كه نه ارتفاع هرسه ممكن است و نه اجتماع يكى با ديگرى از آنها جايز است و در هرموردى بيش از يكى يافت نميشود و ممكن نيست هيچ قضيه‌اى از هرسه خالى باشد .\r\nقضيهء منفصلهء حقيقيه كه دليل اثبات و حصر جهات مىباشد از اين قرار است كه هرموضوعى را كه با محمول خود ملاحظه ميكنيم و اجتماع و اتحاد آنها را تصور مينمائيم يا اقتران و اتحاد آنها با يكديگر لازم و واجب است ( ماده اين قضيه وجوب مىباشد ) و يا اقتران و اتحاد آنها لازم نيست . و آنكه لازم نيست يا اقتضا دارد كه با محمول مقترن نگردد ( در اين مورد امتناع يافت مىشود ) و يا آنكه نه وجود محمول براى موضوع و نه عدمش لازم است . نه اقتضاء و نه امتناع از آن را دارد ( و اين صورت امكان است ) .\r\nفرض چهارم آنست كه هم اقتضاء وجود محمول و هم اقتضاء عدم آن را داشته باشد و اين فرض محال است . زيرا اقتضاء دو امر متناقض عين تناقض است .\r\nاينك بذكر اسامى و اقسام قضاياى ذهنى و لفظى كه در آنها توجه به ماده و ذكر جهت شده يا نشده است مىپردازيم .\r\n\r\n","description":"","footnote":"","page_name":" 304 ","page_number":320},
  {"content":"\r\n\r\n\r\nقضيهء مطلقه و موجهه\r\n( 320 ) معلوم شد كه هيچ قضيه‌اى بدون ماده نيست و قضيهء منفصلهء حقيقيه اين مطلب را ثابت نمود . ليكن قضيه ذهنيه يا لفظيه ممكن است فاقد جهت باشد .\r\n( 321 ) قضيه ذهنيه ممكن است بواسطهء غفلت يا جهل بحقيقت فاقد جهت باشد مثلا ممكن است كسى دانسته باشد كه انسان نمو مىكند اما ندانسته باشد كه انسان نامى بالضروره يا بالامكان است يا نسبت به آن مردد باشد .\r\nدر اينمورد قضيهء ذهنيه بيان مادهء قضيه را ننموده و از اينجهت ابهام دارد . و يا ممكن است شخصى بمادهء قضيه توجه داشته و در لفظ از بيان آن خوددارى كند در اينجا قضيه لفظيه فاقد جهت است و آن را « مطلقه » مينامند .\r\n( 322 ) قضيه موجهه : قضيهء لفظيه‌ايست كه در آن تصريح به جهت گرديده و مادهء قضيه را بيان نموده باشند .\r\n( 323 ) قضيه مطلقه : اين قضيه در مقابل موجهه و قضيه‌ايستكه در آن تصريح به جهت نشده و مادهء قضيه در حال ابهام باشد .\r\n( 324 ) اطلاق و توجيه عينا مشابه با اهمال و حصر قضيه است .\r\nزيرا همچنانكه در مهمله بيان كميت افراد موضوع نشده در مطلقه نيز كيفيت حكم بيان نشده است .\r\nو همچنانكه در محصوره كميّت افراد موضوع ذكر شده در\r\n\r\n","description":"","footnote":"","page_name":" 305 ","page_number":321},
  {"content":"\r\n\r\nموجهه نيز كيفيت حكم بيان گرديده است .\r\n( 325 ) لفظ اهمال و اطلاق هردو يك معنى را ميرسانند . زيرا معنى اطلاق بيان ننمودن خصوصيات چيزى است و اهمال نيز بمعنى مجمل گذاشتن و متعرض نبودن جزئيات و خصوصيات مورد است .\r\nبنابراين همچنانكه اهمال ترك بيان كميت است اطلاق در اصطلاح منطق نيز ترك بيان كيفيت است . در صورتى كه قضيه درواقع نه بدون كميت و نه بدون كيفيت است .\r\n( 326 ) مصنف كتاب ما به همين امر توجه داشته كه گفته است :\r\nاطلاق با ذكر جهت تقابل عدم و ملكه را دارد . زيرا معنى تقابل عدم و ملكه آنست كه چيزى فاقد صفت و حالتى باشد در صورتى كه بحسب جنس يا نوع استعداد و استحقاق داشتن آن صفت را داشته باشد . مثل اينكه انسان بحسب جنس استعداد بينائى و شنوائى و بحسب نوع استحقاق گويائى دارد و اگر يكى از افراد انسان فاقد آنها باشد اين فقدان را عدم و ملكه ميگويند زيرا ملكه شنوائى و بينائى و گويائى در او هست هرچند كه فعلا فاقد آنها مىباشد ولى سنگها و درختها كه فاقد اين صفات هستند در آنها تقابل بنحو سلب و ايجاب است زيرا ملكه و استعداد وجود اين صفات در نوع آنها نيست .\r\n( 327 ) قضيه نيز هرگاه فاقد جهت باشد اين فقدان عدم در مقابل ملكه است زيرا ماده در آن موجود است و بحسب نوع استحقاق آن را دارد كه ذكر جهت در آن شده باشد .\r\n( 327 / 2 ) قضيهء مطلقه جزء موجهات نيست و در مقابل موجهات\r\n\r\n","description":"","footnote":"","page_name":" 306 ","page_number":322},
  {"content":"\r\n\r\nمىباشد زيرا چنان كه معلوم شد اطلاق قضيه ترك ذكر جهت است و در عين حال بطور تشبيه و مجاز آن را يكى از موجهات دانسته‌اند . هم - چنان كه سالبه را از اقسام حمليه شمرده‌اند در صورتى كه سلب ، رفع حمل است و باعتبار ايجاب كه طرف مقابل آن است به آن حمليه گفته‌اند .\r\n( 328 ) مفاد مطلقه فعليت ثبوت محمول براى موضوع است . بنا براين بعد از ممكنهء عامه كه از همهء قضايا شمولش بيشتر است مطلقه از ساير قضايا اعم مىباشد زيرا اطلاق شامل دوام و غيردوام و اقسام ضرورت مىشود . ممكنه از جهتى با مطلقه مباين است و از جهتى اعم از مطلقه است .\r\n( 329 ) از جهت اينكه تصريح بمادهء امكان شده است در مقابل مطلقه عامه قرار گرفته و نسبت بين آنها تباين مىباشد . ليكن هرگاه مادهء واقعى را در نظر بگيريم معلوم است كه نسبت ما بين آنها عموم و خصوص مطلق است و ممكنه از مطلقه اعم مىباشد زيرا مطلقه دلالت بر فعليت ثبوت محمول براى موضوع مىكند و ممكنه دلالت بر آن مىكند كه عدم ثبوت محمول براى موضوع ضرورى نيست و امكان اعم از وقوع است زيرا بسيارى از چيزها ممكن است واقع شوند و هيچگاه بفعليت وقوع نميرسند .\r\n\r\nدر اينجا نكته‌ايست كه تذكرش لازم است\r\n( 330 ) نكته آنست كه بسيارى از نويسندگان كتب منطق گفته‌اند مطلقه از ممكنه اخص مىباشد و تصريح نكرده‌اند كه مقصود آنها ممكنهء عامه يا خاصه است در صورتى كه در ابتداء تقسيم جهات يكى از احتمالات\r\n\r\n","description":"","footnote":"","page_name":" 307 ","page_number":323},
  {"content":"\r\n\r\nسه‌گانه در قضيهء منفصله‌ايكه دليل اثبات جهات است حالتى است كه ثبوت محمول براى موضوع نه ضرورت وجود و نه ضرورت عدم داشته باشد و اين تقسيم فقط با امكان خاص منطبق ميگردد و هيچ سخنى از امكان عام در ميان نيست .\r\n( 331 ) بعلاوه در بعضى از كتب منطق تصريح كرده‌اند كه ممكنه خاصه از مطلقه عامه اعم مىباشد در صورتى كه اين گفتار اشتباه محض است زيرا مطلقه عامه از همه جهت از ممكنهء خاصه اعم نيست و نسبت ما بين ممكنهء خاصه و مطلقهء عامه عموم و خصوص من‌وجه است :\r\nزيرا مورد اجتماع آنها قضايائى است كه خالى از ضرورت بوده و بفعليت رسيده‌اند . مثل قضيهء ( زيد نويسنده است ) . اين قضيه بر فعليت وجود كتابت براى زيد دلالت مىكند و از اين جهت مطلقه است .\r\nو نيز اگر در اين قضيه تصريح به جهت شده بود ، ماده امكان شامل آن ميگرديد و از اين جهت ممكنه است . مورد افتراق مطلقه از ممكنه قضاياى ضروريه است . مثل انسان حيوان است . اين قضيه مطلقه است زيرا دلالت بر فعليت ثبوت حيوانيت براى انسان مىكند بدون اينكه تصريح بذكر جهت شده باشد و ليكن ماده قضيه ضرورتست و امكان شامل آن نميگردد .\r\nمورد افتراق ممكنهء خاصه جائى است كه ثبوت محمول براى موضوع ممكن بوده و بفعليت نرسيده باشد .\r\nبنابراين تفصيل اينكه گفته‌اند ممكنه اعم از مطلقه است مناسب با تقسيم ديگرى است كه براى جهت ذكر شده و بعدا مىآيد و بايد\r\n\r\n","description":"","footnote":"","page_name":" 308 ","page_number":324},
  {"content":"\r\n\r\nاين مطلب نيز در آنجا ذكر شود تا معلوم گردد كه مقصود ممكنهء عامه است .\r\n\r\nمعانى ديگر مطلقهء عامه\r\n( 332 ) ارسطو در تعليم اول گفته است قضيّه يا مطلقه و يا ضروريه و يا ممكنه مىباشد پيروان او معنى مطلقه را از اين جمله مختلف فهميده‌اند تئوفراسطس و ثامسطيوس گفته‌اند مطلقه قضيه‌اى است كه بر ثبوت محمول براى موضوع دلالت كند . چه مادهء قضيه ضرورت يا دوام يا غيردوام باشد و اين همان تفسير مشهور است كه ذكر شد .\r\nاسكندر افروديسى و ديگران گفته‌اند مطلقه قضيه‌ايست كه بر فعليت ثبوت محمول براى موضوع دلالت داشته باشد به شرط آنكه مادّه قضيه ضرورت نبوده باشد .\r\nاين تفسير از معنى اول اخص است زيرا شامل ضرورت ازليه و ذاتيه نميشود و به اين جهت آن را « مطلقهء لا ضروريّه » ناميده‌اند .\r\nاين تفسير شامل چهار قسم ضروريات غيرذاتيه و دائمهء لا ضروريه مىشود .\r\n( 333 ) معنى ديگرى نيز براى مطلقه ذكر كرده‌اند كه تنها مشتمل بر چهار قسم ضروريات غيرذاتيه مىشود و دائمهء لا ضروريّه از آن خارج مىباشد « 1 » .\r\n\r\n\r\n","description":"","footnote":"\r\n( 1 ) شرح خواجه طوسى بر منطق اشارات و تعليقات قطب الدين صفحه 149 .\r\n","page_name":" 309 ","page_number":325},
  {"content":"\r\n\r\n\r\nموجهاتيكه بمادهء ضرورت وابستگى دارند\r\n( 334 ) ملاك تعدد و تقسيم قضاياى ضروريه درجات مختلف و متفاوتى است كه از جهت شدت و ضعف براى ضرورت يافت شده است .\r\nو اقساميكه براى قضاياى ضروريه شمرده‌اند بحسب طبقه‌بندى در مراتب شدت و ضعف ضرورت مىباشد .\r\nشديدترين مراتب ضرورت قسمى است كه هيچگونه شرط و قيدى نداشته ، و ضرورت هميشگى و بدون انقطاع و زوال و آغاز و انجام بوده باشد .\r\nاقسام ديگريكه بحصول شرايط و قيود گوناگون بستگى دارند نيز از جهت شدت و ضعف مختلف ميباشند و بعضى از شرايط ضرورت را تا آخرين درجهء ضعف پائين مىبرند .\r\n\r\nاقسام ضرورت و قضاياى ضروريه\r\n( 335 ) قضاياى ضروريه را شش قسم شمرده‌اند :\r\n1 - ضروريه ازليه 2 - ضروريه ذاتيه\r\n3 - مشروطهء عامه 4 - وقتيه مطلقه\r\n5 - منتشرهء مطلقه 6 - ضروريه به شرط محمول\r\nدو قسم اول را ميتوان ضرورت واقعى دانست . زيرا مادهء قضيه در آنها ضرورت حقيقى بوده و ثبوت محمول نسبت بذات موضوع ضرورى مىباشد . و اقسام چهارگانهء ديگر كه ضرورت محمول بصفت موضوع يا امور ديگرى بستگى دارد مقارنهء آنها نسبت بذات اتفاقى است و بطور\r\n\r\n","description":"","footnote":"","page_name":" 310 ","page_number":326},
  {"content":"\r\n\r\nمسامحه آنها را جزء اقسام ضروريه شمرده‌اند و در حقيقت بايستى جزء اقسام ممكنه بشمار آيند زيرا همچنانكه انسان بالإمكان ايستاده است بطور امكان نيز متحرك اليد است . و ماه بالامكان منخسف است . ضرورت اين گونه محمولات معلول قيود و امورى است كه مقارنهء آنها نسبت بذات موضوع خالى از ضرورت است و باينجهت ثبوت محمول براى موضوع دائمى نميباشد در صورتى كه معنى ضرورت محمول آنست كه نسبت به خود موضوع ضرورت داشته باشد و گرنه همه محمولات ممكنه بدون ضرورت بوجود نمىآيند . نهايت چيزى كه هست ضرورت آنها به امور ديگرى نسبت دارد كه مباين با موضوعند .\r\n\r\nضرورت مطلقه\r\n( 336 ) بعضى ضرورت ازليه و ضرورت ذاتيه را از يك نوع شمرده و مقسم آن دو را ضرورت مطلقه قرار داده‌اند . بعقيدهء آنها اين دو قضيه اصناف يك نوع ميباشند .\r\nضروريه مطلقه : قضيه‌ايستكه بطور اطلاق حكم بضرورت ثبوت محمول براى موضوع شده و ضرورت حكم مقيد بهيچگونه قيد و شرطى غير از خود موضوع نبوده باشد .\r\nضروريه مطلقه بنا بعقيدهء مذكور بر دو قسم است : ضروريه ازليه و ضروريه ذاتيه .\r\nاين تقسيم مطابق مشهور است و مصنف كتاب ما از آن پيروى كرده است .\r\nديگران ضرورت ازليه و ذاتيه را دو نوع مختلف شمرده و هر\r\n\r\n","description":"","footnote":"","page_name":" 311 ","page_number":327},
  {"content":"\r\n\r\nيكرا بطور مستقل در طول يكديگر قرار داده‌اند و حق همين است .\r\nزيرا اين دو قسم از ضرورت در عرض يكديگر نبوده و اختلاف آنها از زمين تا آسمان است . بنابراين ، طبقه‌بندى صحيح آنست كه هريكرا جداگانه ذكر كنيم .\r\n\r\n( اول ) قضيه ضروريه ازليه :\r\n( 337 ) قضيه‌ايستكه بضرورت ثبوت محمول براى موضوع حكم شده و ضرورت ثبوت محمول در نهايت اطلاق واقعى باشد . يعنى هيچگونه امرى كه غير از ذات موضوع و كمال آن باشد دخالتى در ثبوت و ضرورت قضيه نداشته و محدود به هيچ حدى و مقيد بهيچ‌گونه قيدى نبوده باشد .\r\nمفاد اين قضيه دائمى بوده و براى عقد قضيه آغاز و انجامى تصور نميشود .\r\nقضيّه ضروريهء ازليه فقط در مورد محمولاتى است كه موضوع آنها ذات واجب الوجود باشد مانند : واجب الوجود ، دانا و بينا و شنوا و آفريننده و روزىدهنده است . اين گونه احكام ضروريه ازليه ميباشند . و ميتوان گفت ضرورت بلاشرط و حقيقى همين يك قسم است و بس و ضرورتهاى ديگر از اين ضرورت پديد مىآيند .\r\n\r\n( دوم ) قضيه ضروريه ذاتيه :\r\n( 338 ) ضروريه ذاتيه ، قضيه‌ايستكه حكم بضرورت ثبوت محمول براى موضوع شده باشد . اما اين ضرورت بدون شرط نبوده و شرطش بقاء ذات موضوع است و با زوال ذات موضوع . محمول و ضرورت آن همگى منتفى ميگردند .\r\n\r\n","description":"","footnote":"","page_name":" 312 ","page_number":328},
  {"content":"\r\n\r\n( 339 ) ضرورت ذاتيه مطلق نيست . زيرا اطلاق در صورتى است كه قيد مادام الذات به آخر قضيه اتصال نيافته باشد در صورتى كه اين ضرورت محدود به زمان وجود موضوع است . پس اين قضيه را نميتوانيم از اقسام ضروريهء مطلقه بشمار آوريم .\r\n( 340 ) ضروريهء ذاتيه هميشگى و مستمر نيست زيرا اين قضيه تا وقتى راست است كه موضوع وجود داشته باشد و با انتفاء موضوع قضيه موجبه بدل بسالبه‌اى خواهد شد كه منتفى بانتفاء موضوع است .\r\n( 341 ) قضيه ضروريهء ذاتيه در مورد محمولات ذاتيه يا محمولات عرضيه‌اى صادق است كه بلاواسطه معلول ذات موضوع بوده و امر ديگرى در وجود و لزوم آنها دخالتى نداشته باشد . مثل قضيهء انسان حيوان است . و انسان ناطق است . و انسان استعداد نويسندگى دارد .\r\n( 342 ) ضروريه ذاتيه ، واجد درجه دوم از ضرورت است . زيرا جز وجود موضوع شرط ديگرى ندارد .\r\n\r\n( سوم ) مشروطهء عامه :\r\n( 343 ) مشروطهء عامه قضيه‌ايست كه ضرورت ثبوت محمول براى موضوع بدون شرط نبوده و بضرورت دوام صفت موضوع مشروط بوده باشد .\r\nدر تعريف مشروطهء عامه اختلاف است بعضى گفته‌اند ضرورت محمول بايستى معلول صفت موضوع باشد . و بعضى گفته‌اند بايستى ضرورت محمول در مدت دوام صفت بوده باشد و هرچند محمول معلول امر ديگرى بوده و مصاحبهء آنها اتفاقى باشد .\r\n\r\n","description":"","footnote":"","page_name":" 313 ","page_number":329},
  {"content":"\r\n\r\nعبارت كتاب ما كه گفته است ضرورت مقيد بوجود صفت باشد اشاره بقول اول و دوام صفت اشاره بقول دوم است .\r\nمثال تعريف اول : هر انسانى ما دامى كه نويسنده است بطور ضرورت دستش در حركت است . در اين مثال حركت دست معلول نويسندگى مىباشد .\r\nمثال تعريف دوم : هر انسان نويسنده‌اى بطور ضرورت حيوان است .\r\nمشروطهء عامه در درجهء سوم از ضرورت واقع شده است زيرا غير از وجود خود موضوع شرط ديگرى براى ضرورت هست و آن صفت موضوع است بعلاوه ثبوت محمول براى موضوع دائمى نيست .\r\n\r\n( چهارم ) وقتيهء مطلقه :\r\n( 344 ) قضيه‌ايست كه بضرورت ثبوت محمول براى موضوع در وقت معينى حكم شده باشد مثل اينكه بگوئيم ماه در وقتى كه زمين بين آن و خورشيد فاصله شده باشد بطور ضرورت منخسف مىباشد .\r\nاين قضيه درجهء چهارم از ضرورت را حائز است زيرا علت ضرورت حكم نه ذات موضوع و نه صفت آنست بلكه امر ديگرى است كه جدا از آن مىباشد و در عين حال علت ثبوت محمول يعنى واسطهء ضرورت ذكر شده است .\r\n\r\n","description":"","footnote":"","page_name":" 314 ","page_number":330},
  {"content":"\r\n\r\n\r\n( پنجم ) قضيهء منتشرهء مطلقه :\r\n( 345 ) قضيه‌ايست كه بضرورت ثبوت محمول براى موضوع در وقت غيرمعينى حكم شده باشد مثل : هر انسانى بطور ضرورت در يك وقتى نفس ميكشد .\r\nدرجهء ضرورت در اين قضيه بعد از قسم سابق است . زيرا علت ضرورت مباين با ذات موضوع بوده و اشاره‌اى هم بوجود علت نشده و مبهم مىباشد .\r\n\r\n( ششم ) ضروريه به شرط محمول :\r\n( 346 ) قضيه‌ايستكه دوام اتصاف موضوع بمحمول را شرط ضرورت ثبوت خود محمول براى موضوع قرار داده باشند . مثل هر انسانى بطور ضرورت تا وقتى نويسنده است . نويسنده مىباشد . همهء قضاياى فعليه اين ضرورت را دارا ميباشند زيرا هيچ‌چيزى تا به حد ضرورت و وجوب نرسيده باشد فعليت پيدا نميكند .\r\nاين قسم از ضرورت بعد از وقوع يافت مىشود در صورتى كه ضرورتهاى ديگر قبل از وجود ميباشند . اين ضرورت شبيه بضرورت ذاتيه است زيرا وقتى محمول جزء موضوع قرار داده شود و بگوئيم انسان نويسنده ، نويسنده است . مثل آنست كه گفته باشيم انسان حيوان است .\r\n\r\nقضايائى كه موجه بدوام ميباشند\r\n( 347 ) قسمى از قضاياى موجهه ، قضاياى دائمه‌اند . در اين قضايا ، حكم بدوام ثبوت محمول براى موضوع مقيد گرديده است .\r\n\r\n","description":"","footnote":"","page_name":" 315 ","page_number":331},
  {"content":"\r\n\r\nدوام بحسب مفهوم اعم از ضرورتست . زيرا دوام بمعنى شمول و استمرار ثبوت محمول براى موضوع در تمام اوقات وجود موضوع است و استمرار ممكن است بدون ضرورت بوده باشد .\r\nبنابراين ضرورت اخص از دوام است زيرا ضرورت بمعنى آن است كه انفكاك محمول از موضوع ممتنع باشد و چيزى كه ممتنع الانفكاك بوده باشد مسلما دائم خواهد بود .\r\n( 348 ) اعميت دوام از ضرورت كه ذكر شد بحسب مفهوم آن دو بود و فعلا بايستى ملاحظه كنيم كه بحسب وجود با يكديگر چه رابطه‌اى دارند .\r\nمسلم است دوام هيچ محمولى براى موضوع خود خالى از ضرورت نيست ليكن ضرورت بر دو قسم است : قسمى از آن معلول ذات موضوع و بدون هيچ قيد و شرط ديگريست و قسم دوم ضرورتى است كه علت ديگرى آن را ايجاب نموده است .\r\nاگر ضرورت را بطورى اعتبار كنيم كه شامل هردو قسم گرديده و بمعنى مطلق بگيريم دوام با ضرورت مساوى خواهد بود . و اگر تنها قسم اول را كه ضرورت بدون قيد و بحسب ذات موضوع است معتبر شماريم دوام اعم از ضرورت خواهد گرديد زيرا ممكن است تصاحب محمول با موضوع دائمى و اتفاقى باشد . مثل آنكه حركت براى سيارات دائم است و ضرورى نيست و سفيدى بشره براى بعضى اقوام و بعضى افراد دائمى و غيرضرورى مىباشد .\r\n\r\n","description":"","footnote":"","page_name":" 316 ","page_number":332},
  {"content":"\r\n\r\n\r\nمادهء حكم در قضاياى دائمه\r\n( 349 ) اگر ضرورت را بمعنى اعم در نظر بگيريم چنان كه در تقسيم ضرورى همين معنى را قصد كرده‌اند دوام بدلالت التزامى ضرورت را مىرساند و مادهء حكم در قضاياى دائمه ضرورت خواهد بود . و اگر ضرورت را بمعنى اخص تفسير نمائيم . دوام همچنانكه بحسب مفهوم از ضرورت اعم مىباشد . بحسب وجود نيز اعم خواهد بود . در هردو صورت قضيه دائمه بر مادهء حكم دلالتى نداشته و از جهت ماده مبهم است . و در هرحال دوام با مواد سه‌گانه‌ايكه ذكر شده رابطهء مستقيمى ندارد . زيرا جهت در اينمورد معنى ديگرى غير از آنچه قبلا تفسير شد داشته و مانند مطلقه بدون ذكر جهت است ، تفاوت دائمه با مطلقه عامه در اين خواهد بود كه در مطلقه بفعليت ثبوت محمول حكم شده و دائمه بدوام فعليت محمول براى موضوع حكم مىكند به اين جهت خواجه در منطق تجريد دائمه را از اقسام مطلقه عامه شمرده است « 1 » .\r\n\r\nاقسام دائمه\r\n( 350 ) قضايائيكه بدوام مقيد گرديده بر دو قسمند : دائمهء مطلقه .\r\nو عرفيه عامه .\r\n( 351 ) دائمه مطلقه : قضيه‌ايستكه در آن بدوام ثبوت محمول براى موضوع تا مدتى كه خود موضوع باقى است حكم شده باشد . مثل آنكه بگوئيم : هر انسانى هميشه حيوان است . هرقمرى هميشه در حركت\r\n\r\n\r\n","description":"","footnote":"\r\n( 1 ) جوهر النضيد صفحه 52 .\r\n","page_name":" 317 ","page_number":333},
  {"content":"\r\n\r\nاست . هيچگاه انسان سنگ نخواهد بود .\r\n( 352 ) عرفيه عامه . يا عرفيهء مطلقه : قضيه‌ايست كه بدوام ثبوت محمول براى موضوع تا وقتى كه صفت آن باقى بماند حكم شده باشد .\r\nمثل آنكه بگوئيم هميشه هر نويسنده‌اى تا وقتى كه به نويسندگى مشغول است انگشتانش در حركت مىباشد . هميشه هرخوابيده‌اى تا وقتى كه در خوابست چيزى احساس نميكند .\r\n\r\nممكنهء عامه\r\n( 353 ) امكان بمعنى رفع امتناع است و هرچيزيكه وجودش ممتنع نباشد ممكن خوانده مىشود .\r\nممكنهء عامه : قضيه‌ايست كه در آن بسلب ضرورت از طرف مقابل حكم شده باشد يعنى اگر اصل قضيه موجبه است حكم شده باشد كه سلب آن ضرورى نيست و اگر سالبه است حكم بسلب ضرورت از طرف ايجاب شده باشد .\r\nممكنهء عامه چنان كه قبلا معلوم شد شامل همهء قضاياى ضروريه و دائمه و مطلقه مىشود و از همه اعم مىباشد زيرا در همهء اين قضايا ثبوت محمول براى موضوع ممتنع و سلب آن ضرورى نيست . و در طرف سالبهء اين قضايا ايجاب آنها ضرورى نميباشد .\r\n( 354 ) قبلا به اين نكته اشاره شد كه دليل منفصلهء حقيقيه و اصل تقسيم قضايا از جهت مواد سه‌گانه شامل امكان عام نميشد و تنها قضيه ممكنهء خاصه را ثابت مينمود و امكان عام مربوط به تقسيم ديگرى است كه مصنف كتاب ما در لمعهء بعدى ذكر مىكند .\r\n\r\n","description":"","footnote":"","page_name":" 318 ","page_number":334},
  {"content":"\r\n\r\n\r\nموجهات مركبه\r\n( 355 ) قضاياى موجهه‌ايكه تاكنون ذكر شد بسايط بودند و گاهى يكى از جهت‌ها را قيد ديگرى قرار داده و آنها را با يكديگر تركيب ميكنند .\r\nقضايائيرا كه مشتمل بر جهات تركيبى ميباشند مركّبات از موجهات مينامند .\r\n( 356 ) تركيب ممكن است بصورتهاى بسيارى به عمل آيد و بيشتر قضايا را ميتوان قيد ديگرى قرار داده و نقيض هرقضيهء اخصى را ميتوان قيد اعم نمود .\r\nمثلا ضروريه ذاتيه ممكن است به لا ضرورت ازليه و مشروطهء عامه به لا ضرورت ذاتيه مقيد گردند و از اين قبيل صور بسيارى براى تركيب قابل تصور است .\r\nاما آنچه مشهور است و در كتب منطق ذكر شده هفت قضيه است كه پنج شماره از آنها را به قيد لا دوام ذاتى و دو قضيه را به لا ضرورت ذاتيه مقيد نموده‌اند .\r\nلا دوام ذاتى نقيض دائمهء مطلقه و لا ضرورت ذاتيه نقيض ضروريهء ذاتيه ميباشند .\r\n( 357 ) قضايائيكه به قيد لا دوام مقيد ميگردند عبارتند از :\r\nمشروطهء عامه . عرفيه عامه . وقتيهء مطلقه . منتشرهء مطلقه . و مطلقهء عامه .\r\n\r\n","description":"","footnote":"","page_name":" 319 ","page_number":335},
  {"content":"\r\n\r\n( 358 ) قضايائيكه به قيد لا ضرورت تقيد مييابند عبارتند از :\r\nمطلقهء عامه . و ممكنهء عامه .\r\n( 359 ) لا دوام بطور التزام بر مطلقهء عامه دلالت دارد هرچند معنى اصلى و مفهوم مطابقى لا دوام مطلقهء عامه نيست . زيرا مفهوم مطابقى لا دوام انقطاع ايجاب است . و در صورتى كه ايجاب در تمام زمانها نباشد ناچار در يكى از زمانها سلب حاصل خواهد بود و همان فعليت سلب معنى اطلاق است .\r\n( 360 ) لا ضرورت نيز ملازم با امكان عام مىباشد . زيرا سلب ضرورت از طرف مخالف مساوى با امكان عام است .\r\n( 361 ) بطوركلى هرقضيه‌اى كه قيد قضيه ديگر قرار داده مىشود بايستى با اصل در سلب و ايجاب مخالف باشد مثلا اگر در قضيه اصل حكم به ضرورت بحسب وصف شده باشد در جزء ديگر حكم به سلب دوام بحسب ذات خواهد بود . و اگر در اصل ضرورت بحسب وصف سلب شده باشد . در جزء دوم دوام بحسب ذات ايجاب ميگردد .\r\nتفصيل هريك از مركبات هفتگانه و اسامى آنها از اينقرار است :\r\n\r\n( اول ) مشروطهء خاصه :\r\n( 362 ) هرگاه مشروطهء عامه را به قيد لا دوام بحسب ذات مقيد نمايند . مشروطهء خاصه ناميده مىشود . مثل آنكه گفته شود : البته هرنويسنده‌اى انگشتانش در حركت است . نه هميشه . معنى نه هميشه مطلقهء عامه و اين قضيه است : هر نويسنده‌اى در يكى از اوقات انگشتانش در حركت نميباشد .\r\n- 20 -\r\n\r\n","description":"","footnote":"","page_name":" 320 ","page_number":336},
  {"content":"\r\n\r\nمشروطهء عامه كه جزء اول است موجبه و جزء دوم كه مطلقهء عامه است سالبه مىباشد .\r\n\r\n( دوم ) عرفيه خاصه\r\n( 363 ) هرگاه عرفيه عامه را با قيد لا دوام تركيب نمايند عرفيه خاصه بوجود مىآيد . مثل آنكه گفته شود : هركس در خواب است تا زمانيكه در خواب است از همه‌چيز غفلت دارد . « نه هميشه » معنى نه هميشه كه مطلقهء عامه است آنست كه هركسى كه در خواب است در يكى از زمانها غافل نميباشد .\r\nمثال ديگر : هر نويسنده‌اى تا زمانيكه مينويسد انگشتانش در حركت است « نه هميشه » در اين دو مثال نيز جزء اول موجبه و جزء دوم سالبه مىباشد .\r\n( 364 ) در اين دو قضيه كلمه عامه را كه در اصل موجود است انداخته و كلمهء خاصه را بجاى عامه مىافزايند و نام دو قضيهء مزبور مشروطهء خاصه و عرفيه خاصه ميگردد .\r\n\r\n( سوم ) وقتيه\r\n( 365 ) وقتيه از وقتيه مطلقه و مطلقهء عامه تركيب يافته و مفادش حكم به ضرورت ثبوت محمول براى موضوع است در وقت معينى به اضافهء قيد لا دوام بحسب ذات . مثل آنكه گفته شود ماه در وقت حايل شدن زمين بين آن و خورشيد منخسف است « نه هميشه » معنى نه هميشه آن است كه در يك زمانى منخسف نميباشد .\r\n\r\n","description":"","footnote":"","page_name":" 321 ","page_number":337},
  {"content":"\r\n\r\n\r\n( چهارم ) منتشره\r\n( 366 ) مركّب است از منتشرهء مطلقه و مطلقه عامه . مفاد اين قضيه ضرورت ثبوت محمول براى موضوع در وقت غيرمعينى از اوقات وجود موضوع است با قيد اينكه حكم دائمى نيست . مثل هر انسانى بطور ضرورت در زمان غيرمعينى نفس‌كش مىباشد « نه هميشه » و معنى نه هميشه آنست كه هرانسانى در يك وقتى نفس‌كش نيست .\r\n( 367 ) در اين دو قضيه كه وقتيه و منتشره‌اند پس از تركيب كلمهء مطلقه و عامّه را از آخر منتشرهء مطلقه و وقتيهء مطلقه انداخته و همان وقتيه و منتشره را براى مركب نام تعيين كرده‌اند .\r\n\r\n( پنجم ) وجوديه لا دائمه\r\n( 368 ) مركب است از دو مطلقهء عامه كه يكى موجبه و ديگرى سالبه مىباشد .\r\nمفاد اين قضيه آنست كه محمول در يك زمان براى موضوع ثابت و در يك زمان غيرثابت است مطلقهء عامه در جزء اول معنى مطابقى و در جزء دوم مدلول التزامى قضيه است . مثل هرانسانى در يك زمانى خندان است ( نه هميشه ) معنى نه هميشه آنست كه انسان در يك زمانى خندان نيست .\r\n\r\n( ششم ) وجوديه لا ضروريه\r\n( 369 ) مركب است از مطلقهء عامه و ممكنهء عامه . جزء اول اصل . و جزء دوم مدلول التزامى قضيه است . مفاد قضيه آنست كه محمول\r\n\r\n","description":"","footnote":"","page_name":" 322 ","page_number":338},
  {"content":"\r\n\r\nبراى موضوع فى الجمله ثابت است و ثبوت آن ضرورت ذاتى ندارد .\r\nمثل هرانسانى در يكى از زمانها نفس‌كش است نه بطور ضرورت و معنى نه بطور ضرورت آنست كه نفس كشيدن بحسب ذات براى انسان ضرورى نبوده و سلبش محال نيست .\r\nمثال ديگر : هر انسانى در يكى از زمانها خندان نيست نه بطور ضرورت و معنى نه بطور ضرورت آنست كه عدم خنده براى انسان ضرورى نبوده و خنده برايش ممكن است .\r\n\r\n( هفتم ) ممكنهء خاصه\r\n( 370 ) مركب است از دو ممكنهء عامه يكى موجبه و ديگرى سالبه . مفادش حكم بضرورى نبودن طرف ثبوت و طرف سلب است و مىرساند كه ثبوت و سلب محمول هيچيك ممتنع نميباشند . مثل هر انسانى ممكن است نويسنده باشد يا نباشد . نه ثبوت آن ضرورى و نه سلبش ممتنع است .\r\n\r\nتقسيم ديگر جهات قضايا ( بطريقهء قدما )\r\n( 371 ) لفظ امكان در اصل براى سلب امتناع نهاده شده و در عرف عام به چيزى ممكن ميگويند كه وقوع آن ممتنع نباشد .\r\n( 372 ) ممكن به اين معنى بر واجب و چيزى كه نه واجب و نه ممتنع است گفته مىشود و فقط بر ممتنع گفته نميشود .\r\n( 373 ) اگر لفظ ممكن را در طرف سلب به كار بريم به اين معنى مىباشد كه عدم چيزى ممتنع نبوده و تنها شامل ممتنع و چيزى كه نه واجب و نه ممتنع است مىشود ليكن شامل واجب نميگردد .\r\n\r\n","description":"","footnote":"","page_name":" 323 ","page_number":339},
  {"content":"\r\n\r\n( 374 ) به اين جهت قدماء جهت قضيه را تنها دو قسم دانسته و گفته‌اند : هرچيزى يا وجودش ممكن و يا ممتنع است . و ماده قضايا پيش آنان منحصر در امكان و امتناع ميبود .\r\n( 375 ) ديگران به قسم سومى توجه يافتند كه وجود و عدمش هيچيك ممتنع نبوده و آن امكان خاص است .\r\n( 376 ) امكان خاص يعنى سلب امتناع از طرف وجود و هم از طرف عدم . زيرا هردو سلب بر اين قسم از ممكن صادق است .\r\n( 377 ) اسم ممكن را به همين معنى اخير اختصاص داده‌اند . زيرا هيچگونه ضرورت وجود يا ضرورت عدم بر آن صادق نبوده ، استحقاق اين قسم باينكه ممكن ناميده شود از قسم سابق بيشتر است . و به اعتبار اينكه خواص به آن توجه يافته‌اند قيد خاص را بر آن افزوده‌اند .\r\n\r\nمعانى ديگر امكان\r\n( 378 ) علاوه بر امكان عام و امكان خاص معانى ديگرى نيز براى امكان يافت مىشود و لفظ امكان در هرموردى بيكى از آن معانى به كار ميرود كه اينك بدانها اشاره مىشود :\r\n\r\n( اول ) امكان اخص\r\n( 379 ) هرگاه محمولى نسبت بموضوع خود هيچيك از ضرورتها را نداشته باشد ممكن اخص ناميده مىشود .\r\nدر قضيهء ممكنه به امكان اخص علاوه بر آنكه ثبوت محمول بحسب ذات براى موضوع ممتنع نبوده و عدمش نيز امتناع ندارد . بحسب وصف و وقت نيز برايش ضرورى نبوده و در هيچ زمان و هيچ حالى ضرورت\r\n\r\n","description":"","footnote":"","page_name":" 324 ","page_number":340},
  {"content":"\r\n\r\nپيدا نخواهد نمود . بنابراين امكان اخص در مقابل ضرورتهاى ذاتيه و وصفيه و وقتيه مىباشد .\r\nلفظ امكان براى اين معنى از دو معنى قبل شايسته‌تر است ، زيرا از هرگونه ضرورتى خالى مىباشد .\r\nامكان اخص هرچند با ضرورت به شرط المحمول برخورد پيدا مىكند ليكن اين برخورد بحسب فرد و مصداق ماهيت است و از جهت خود ماهيت اين گونه ضرورت هم در مورد امكان اخص يافت نميشود .\r\nبراى امكان اخص به نويسندگى انسان مثل زده‌اند . زيرا نويسندگى در هيچ‌حال و هيچ زمانى براى طبيعت انسان رجحان وجود پيدا نميكند .\r\n\r\n( دوم ) امكان استقبالى\r\n( 380 ) امكان استقبالى ملاحظه ثبوت محمول براى موضوع در آينده است با سلب همهء ضرورتها . اين گونه امكان از نوع قبل بسلب ضرورت نزديكتر است ، زيرا امكان اخص در وجود با ضرورت به شرط محمول برخورد مىكند ليكن وقتى ثبوت محمول را در آينده بسنجيم هنوز وجود پيدا نكرده تا از جهت وجود فعلى اندكى هم ضرورت يافته باشد .\r\n\r\n( سوم ) امكان استعدادى\r\n( 381 ) آمادگى چيزى را براى آنكه چيز ديگر شده و يا صفت كمالى را به خود به‌پذيرد . امكان استعدادى گويند و هرگاه چيزى آمادگى داشته باشد كه چيز ديگر شده و يا صفت كمالى برايش حاصل گردد آن را ممكن به امكان استعدادى نامند . مثل اينكه دانه ممكن\r\n\r\n","description":"","footnote":"","page_name":" 325 ","page_number":341},
  {"content":"\r\n\r\nاست درخت شود . و نطفه ممكن است انسان گردد و كودك نادان ممكن است دانا گردد . همهء اينها ممكن استعدادى ميباشند زيرا براى اين تحولات آمادگى دارند .\r\n\r\nوجود ممكن امكان آن را از ميان نميبرد\r\n( 382 ) بعضى گفته‌اند قضيه ممكنه آنست كه در قوه وجود و غير موجود باشد زيرا هيچ موجودى بدون ضرورت نيست بنابراين موجود ممكن نخواهد بود « 1 » .\r\nمصنف كتاب ما از اين اشكال جواب داده است :\r\n( 382 ) كه معنى امكان ذاتى چنان كه دانسته شد . ضرورى نبودن محمول براى موضوع بحسب مقايسهء خود موضوع با محمول است . بدون آنكه چيز ديگرى غير از موضوع را در نظر بياوريم و هرگاه محمول نسبت بذات موضوع ضرورت وجود و عدم نداشته باشد اينحالت هميشه براى موضوع لازم بوده و هيچگاه از آن قابل جدائى نيست . چه وجود پيدا كند يا هرگز موجود نشود . از اينجهت هيچ تفاوتى در حالت موضوع پيدا نميگردد .\r\nالبته اين مطلب مسلم است كه تا چيزى ضرورت وجود پيدا نكند موجود نميگردد . ليكن اين ضرورت ذاتى نبوده و سبب ديگرى كه خارج از خود موضوع است اين ضرورت را بموضوع اضافه كرده است .\r\nاين ضرورت الحاقى و عاريتى بوده و بستگى برابطهء با علت داشته\r\n\r\n\r\n","description":"","footnote":"\r\n( 1 ) جوهر النضيد صفحه 58 .\r\n","page_name":" 326 ","page_number":342},
  {"content":"\r\n\r\nو هيچگونه لزوم و ثباتى براى موضوع پيدا نميكند . و اگر بحسب ذات موضوع ثبات و بقائى پيدا مينمود ميبايستى پس از حصول اين گونه محمول براى موضوع از آن جدائى نداشته باشد .\r\n( 383 ) امكان از لوازم ذات ماهيت است و هيچگاه انقلاب در ذات و لوازم ذات پديد نمىآيد زيرا انقلاب ذات و ذاتيات عين تناقض است .\r\nامكان در حال وجود و عدم بطور لزوم و اتصال همراه ماهيت است و هميشه وقتى خود موضوع را بدون علتى كه مغاير با ذات آنست ملاحظه كنيم وجود و عدم محمول براى آن موضوع يكسان بوده نه وجود محمول و نه عدم آن هيچيك براى موضوع ممتنع نميگردند .\r\n( 384 ) مردم عوام و ظاهربين كه از حقيقت بوئى بمشامشان نرسيده گمان ميكنند كه وقتى علتى معلول خود را بوجود آورد بعد از آن معلول از علت خود بىنياز گرديده و بخودىخود موجود مانده و عدمش محتاج به علت است ليكن اين بيخردان ندانسته‌اند كه معلول همچنانكه در حدوث علت ميخواهد در بقاء نيز نيازمند به علت است .\r\nزيرا فقر ذاتى هميشه با موضوع همراه است و از آن جدائى ندارد .\r\nمثلا آب بخودىخود فاقد حرارت و فضا فاقد نور است و حتى آب در حال گرمى نيز بخودىخود گرمى نداشته و فضا در حال روشنى روشن نيست و اگر هوا بخودىخود روشن و آب گرم بوده و حالت ذاتى آنها تغيير مييافت بايستى هيچگاه آب و فضا سرد و تاريك نگردند .\r\nبلى ممكن است آب بعد از گرم شدن در محل محفوظى هميشه گرم بماند\r\n\r\n","description":"","footnote":"","page_name":" 327 ","page_number":343},
  {"content":"\r\n\r\nليكن بقاء گرمى محتاج به علت است و بايد حصارى داشته باشد كه گرمى را در آب حبس نموده و نگهدارى كند بخلاف نور كه بهيچوجه قابل نگهدارى نميباشد .\r\n( 385 ) مصنف كتاب ما در مقام معارضه با مردميكه گمان دارند كه ممكن بعد از موجود شدن ضرورت ذاتى و ثابتى پيدا مىكند دليل نقضى آورده . و نقض بعدم كرده و گفته است : اگر موجود شدن چيزى سبب امتناع عدم آن گردد بايستى معدوم بودن قبلى وجودش را ممتنع ساخته باشد . و هيچ معدومى موجود نگردد و حال آنكه ماهيت بعد از آنكه معدوم بوده وجود پيدا مىكند . و بعد از وجود نيز به حال عدم بازميگردد .\r\n( 386 ) جهت‌هاى اصلى بجز وجوب . امكان . و امتناع چيز ديگرى نيست و دليل منحصر بودن مواد قضايا و جهات قبلا بيان شد و اقسام ديگريكه براى جهات ذكر شده و قضايا بواسطهء تعدد آنها متعدد گرديده‌اند : از قبيل دوام و لا دوام و غير آنها همگى فروع و مشتقات جهات اصلى هستند .\r\n\r\nبازگشت همهء قضايا بموجبهء كليه ضروريه است\r\n( 387 ) قضايا بحسب ماهيتيكه از تركيب لفظى براى آنها حاصل مىشود با يكديگر اختلاف ذاتى دارند زيرا تركيب حملى با اتصالى و انفصالى يا تركيب جزئى با كلى و تركيب سلبى با ايجابى اختلاف بسيار داشته و نوع آنها متفاوت مىباشد .\r\nليكن براى هرچيزى در متن واقع يك حقيقت بيش نبوده و\r\n\r\n","description":"","footnote":"","page_name":" 328 ","page_number":344},
  {"content":"\r\n\r\nثبوت محمولات براى موضوعات در متن واقع بطور كلى و ضرورت و لزوم است و نسبت ديگرى بين آنها نيست .\r\nجزئيت و تعليق و ترديد از نظر ما مىباشد كه مفهوم يا عنوانيرا با عنوان ديگر مقايسه نموده و يكى را نسبت به ديگرى جزئى مييابيم .\r\nليكن هرموضوعى كه جزئى به نظر ميرسد نسبت به خود كلى است .\r\n( 388 ) و باز از جهت ديگر جزئى بودن هرموضوعى مستلزم ابهام و ترديد در مصداق حكم است مثلا وقتى ميگوئيم بعضى از مردم دانا هستند . اين بعض مبهم و مردد است . بعضها بسيارند و معلوم نيست حكم بر كدام قسمت از مردم منطبق مىشود . در صورتى كه در متن واقع و حقيقت ابهام و اجمالى نيست زيرا امر مبهم وجود ندارد ، و وجود همه‌چيز را از ترديد و ابهام خارج مىكند . و آن بعضيكه دانا هستند در متن واقع مشخص و معين ميباشند .\r\n( 389 ) سلب نيز در وجود بدون حقيقت است زيرا هرمحموليكه براى موضوع خود ثابت است وجود دارد و آنكه ثابت نيست چيزى نيست تا حقيقت سلبى داشته باشد . سلب هيچ است و هيچ در متن واقع تميز ندارد .\r\n( 390 ) شرطيه وجود و حقيقت ندارد ، زيرا اتصال بمعنى ثبوت محمولى براى موضوع خود بطور ضرورت و لزوم است . و انفصال امر سلبى و عدمى و بدون حقيقت مىباشد .\r\nبعلاوه هيچ امرى در متن واقع معلق و مردد نيست و همه‌چيز بدون اگر و مگر و بدون ابهام و ترديد مسلّم و منجز مىباشد .\r\n\r\n","description":"","footnote":"","page_name":" 329 ","page_number":345},
  {"content":"\r\n\r\n( 391 ) امكان و امتناع حقيقت واقعى ندارد . زيرا امكان بمعنى قوه و ابهام و ترديد در وقوع و لا وقوع چيزى است و حال آنكه هر چيزى در متن واقع بوقت خود و با همهء علل و شرايط وجودى خود موجود است . و يا موجود نيست . پس همه‌چيز واجب و ضرورى مىباشد .\r\n( 392 ) امتناع نيز امر سلبى و عدمى مىباشد و سلب و عدم حقيقت و تميز واقعى ندارد زيرا تميز اعدام اعتبارى است .\r\n( 393 ) قضاياى سلبيه و شرطيه و ممكنه كه راجع بيك موضوع و محمول ميباشند بيان حال وجود و ضرورت وجود را ميكنند و همگى نمايندهء يك قضيهء ثابت دائم واقعى ميباشند .\r\n( 394 ) از مطالب گذشته كه بطور مقدمه ذكر شد معلوم گرديد كه مفاد و نتيجه از همهء انواع قضايائيكه دربارهء يك موضوع و محمول تشكيل مىشود يكى بيش نيست . مفاد همه يك قضيهء موجبهء حمليهء ضروريهء كليه است . و قضاياى سالبه و شرطيه و جزئيه و ممكنه عبارات مختلف و بيانات متفاوتى هستند كه همگى همان نتيجهء حمليهء كليه موجبهء ضروريه را ميرسانند .\r\n( 395 ) بنابراين اختلاف قضايا بحسب عوارض است و از تركيبهاى مختلف بر آن عارض ميگردد و همگى اصناف همان قضيهء ضروريه كليه موجبه ميباشند .\r\nمثلا وقتى ميگوئيم بعضى از مردم اگر گاهى سفر دريا كنند ممكن است جان بدر نبرند مفاد و نتيجهء اين قضيه آنست كه بگوئيم هر كسى در سفر دريا با وجود طوفان و سوار شدن بر كشتى ناقص البته\r\n\r\n","description":"","footnote":"","page_name":" 330 ","page_number":346},
  {"content":"\r\n\r\nغرق خواهد شد . مفاد قضيه اول كه جزئيهء سالبهء شرطيهء ممكنه است با قضيهء دوم كه حمليه موجبهء كليه ضروريه است يكى مىباشد و اختلاف آنها بحسب تركيب و اختلاف در تعبير است و اين گونه اختلاف ، صنفى و عرضى مىباشد .\r\n( 396 ) شيخ ما پيشواى حكمت الاشراق شهاب الدين سهروردى در چند جاى كتاب حكمت الاشراق گفته است : بهتر آن است كه همهء قضاياى جزئيه و شرطيه و سالبه و ممكنه را بحمليهء موجبهء كليه ضروريه بدل نمائيم و اين عقيده بسيار پسنديده است زيرا چنين قضيه‌اى با واقع و حقيقت مطابقت دارد .\r\n( 397 ) شيخ ما ميگويد جزئى بودن قضيه در حكم مهمله بودن قضيه است و موجب غلطاندازى مىباشد . زيرا هرچيزى چندين بعض دارد و معلوم نيست كدام بعض و كدام قسمت از آن متعلق حكم مىباشد و به اين جهت در علوم حقيقى از قضاياى جزئيه نميتوان استفاده برد و جزئى بودن شرطيه يعنى مقيدكردن حكم به بعضى از اوقات در حكم اهمال است و موجب خطاكارى مىباشد .\r\n( 398 ) امكان نيز اعم از فعليت است و تا چيزى قطعى و منجز نباشد نتيجهء علمى از آن برده نميشود و در علوم مورد استفاده نخواهد بود .\r\n\r\nبر امور جزئى برهان اقامه نميشود\r\n( 399 ) امر شخصى از جهت جزئيت نه واسطه در اثبات محمولى ميگردد و نه ميتوان خود جزئى را از دليل ثابت نمود و اين مدّعى را به چندين طريق ميتوان بيان نمود :\r\n\r\n","description":"","footnote":"","page_name":" 331 ","page_number":347},
  {"content":"\r\n\r\n( اولا ) احوال و احكام يك فرد شخصى از جهت اينكه فرد و مباين با ديگرى است بفرد ديگر سرايت نميكند ، و حتى بدليل تمثيل كه ناقص‌ترين ادله است حكم يك جزئى را بجزئى ديگر سرايت ميدهند .\r\nليكن از جهت شركت داشتن آنها در يك امر كلى .\r\n( ثانيا ) وجود شخص را از جهت جزئى بودن نميتوان ثابت كرد زيرا دليل ، يا ثابت‌كردن معلول از علت و يا ثابت نمودن علت از معلول است و موجود جزئى از دو جزء تركيب يافته : يكى طبيعت مشتركه و ديگرى عوارض مشخصه كه ماده معيّن و زمان و مكان و اوضاع و احوال شخصى مىباشد . فرد از جهت عوارض مشخصه خاصيتى ندارد .\r\nنه علت چيز ديگرى مىباشد و نه معلول ديگرى ميگردد . مثلا فرد آتش از جهت عوارض مشخصه سوزان نيست بلكه بواسطهء طبيعت مشتركهء آتشى و حرارت كلى سوزان است .\r\nبنابراين قضاياى شخصيه از جهت جزئى بودن حكم در علوم مورد استفاده نيستند .\r\n( ثالثا ) امر مشخص مادى دائما در معرض تحول و تغير و زوال است و در هرلحظه ممكن است حكمى كه داشته از آن سلب شده و به نقيض آن حكم محكوم شده باشد به اين جهت قضاياى شخصيه و امور فردى متعلق علم واقع نشده و هميشه مظنون و مشكوك ميباشند .\r\n« رابعا » امر متشخص جزئى تا از جهتى كلى نبوده و جهت اشتراك و كليت در آن ملاحظه نشده باشد نه موضوع قضيه واقع مىشود و نه محمول آن زيرا تا در يك امر كلى شركت نداشته باشد مصداق چيزى\r\n\r\n","description":"","footnote":"","page_name":" 332 ","page_number":348},
  {"content":"\r\n\r\nنميگردد تا بر آن حمل گرديده و موضوع قضيه واقع شود .\r\nمحمول هم نيست زيرا جزئى مشخص قابل اتحاد با چيزى نيست .\r\nدر صورتى كه هرگاه بخواهند برهان را بر چيزى اقامه كنند بايستى موضوع صغرى قرار گرفته و با محمول متحد گردد . يا اگر چيز ديگرى را بخواهند از آن ثابت نمايند بايستى قابل حمل باشد تا اوسط گردد .\r\nنتيجه آنكه تا جهت اشتراك و كليت در چيزى ملاحظه نشود بهيچ‌وجه از آن نميتوان گفتگو كرده و محكوم به هيچ حكمى نخواهد بود .\r\n( 400 ) سلب نيز تا وقتى بدل به ايجاب نگردد . قضيه قطعى و ضرورى نميباشد و سلب ضرورى آنست كه بوسيلهء ايجاب بيان گرديده و تحت ايجاب قرار گرفته باشد . مثلا وقتى مىگوئيم انسان ممكن نيست نويسنده نباشد بايستى بگوئيم انسان البته ممكن است نويسنده گردد . يا بگوئيم نويسندگى بطور امكان براى انسان لازم است . در اين صورت قضيه قطعى و ضرورى ميگردد .\r\n( 401 ) سالبه را به اين طريق ميتوان بموجبه تبديل نمود كه سلب را جزء محمول قرار دهند و به صورت موجبهء معدولة المحمول درآورند .\r\n( 402 ) جزئيه را چنين مىتوانيم بكليه بدل نمائيم كه براى آن بعضيكه موضوع قضيه و مورد حكم است حالت وصفى كه با آن بعض منطبق باشد بجوئيم و براى آن بعض ، عنوان قرار داده و پيش خود چنين تصور نموده و قرارداد كنيم كه موضوع حكم همان عنوان است آنگاه بر آن حكم كلى صادر كنيم . مثلا وقتى مىخواهيم بگوئيم بعضى از مردم بيمار هستند بايد بگوئيم : هركسى آفتى به اعضاء درونى\r\n\r\n","description":"","footnote":"","page_name":" 333 ","page_number":349},
  {"content":"\r\n\r\nيا بدن او رسيده باشد بيمار است . و بجاى آنكه بگوئيم بعضى از مردم نويسنده هستند بايستى بگوئيم هركسى خط آموخته باشد نويسنده است .\r\nو بجاى آنكه بگوئيم : بعضى از مردم انگشتانشان در حركت است بايستى بگوئيم هرنويسنده‌اى انگشتانش در حركت است .\r\n( 403 ) در اين مثالها بطور افتراض يعنى به اين ترتيب كه صفت و عنوان را موضوع حكم قرار داده‌ايم قضيهء جزئى بدل به كلى شده است .\r\n( 404 ) قضيهء شرطيه را از اين راه بدل بحمليه مىكنيم كه تالى يا مقدم را جزء موضوع يا محمول قرار داده و قضيهء شرطيه را به صورت حمليه درمىآوريم مثلا بجاى اينكه بگوئيم : هرگاه آفتاب برآيد روز خواهد بود . مىگوئيم برآمدن آفتاب ملازم با وجود روز است .\r\nو بجاى آنكه بگوئيم اگر باران نبارد از خانه بيرون خواهم رفت .\r\nميگوئيم بيرون رفتن من از خانه وقتى است كه باران نبارد . و بجاى آنكه بگوئيم عدد يا زوج و يا فرد است مىگوئيم عدد زوج است وقتى كه فرد نباشد و فرد است وقتى كه زوج نباشد و يا بعبارت كوتاه تعبير نموده مىگوئيم زوج و فرد يك جا جمع نميشوند .\r\n( 405 ) قضيهء ممكنه و ممتنعه را چنين بضروريه بدل مىسازيم كه امكان و امتناع را جزء محمول قرار داده و مجموع را بطور ضرورت بر موضوع حمل ميكنيم . مثلا بجاى آنكه بگوئيم : هر انسانى ممكن است نويسنده باشد ميگوئيم البته امكان نويسندگى لازمهء هرانسانى است .\r\n\r\n","description":"","footnote":"","page_name":" 334 ","page_number":350},
  {"content":"\r\n\r\n( 406 ) اين عمل كه امكان و امتناع را جزء محمول قرار دهند مطابق با واقع و حقيقت است زيرا وقتى مىخواهيم محمولى را براى موضوع ثابت كنيم امكان و امتناع جزء مقصود و مطلوب ما ميباشند . و ميخواهيم بدانيم كتابتى كه براى انسان ثابت مىشود چگونه كتابتى مىباشد .\r\nآيا كتابت ممكن و يا غيرممكن است و باعتبار اين جزء كه امكان است .\r\nكتابت براى انسان ضرورى خواهد بود .\r\n( 407 ) زيرا امكان از ممكن و وجوب از واجب و امتناع از ممتنع قابل جدائى نيست و اگر قابل جدائى باشد يكى از دو محظور لازم مىآيد .\r\n( 408 ) يا آنكه بايستى امكان بدل بوجوب يا امتناع گردد و آن انقلاب حيثيت و محال است .\r\n( 409 ) و يا آنكه با زوال امكان و امتناع موضوع از هرسه ماده خالى بماند . و خالى بودن ماهيت از جهات سه‌گانه مستلزم آنست كه حالت چهارمى غير از آن سه حالت براى ماهيت تصور شود و منفصله حقيقيه نباشد در صورتى كه دليل ثابت‌كردن جهات بطوريكه گذشت قضيهء منفصلهء حقيقيه مىباشد .\r\n( 410 ) در همهء قضايا يك ماده بيشتر وجود نداشته و آن ضرورت است . و امكان و امتناع از ضرورت حكايت ميكنند و ضرورت مادهء امكان و امتناع و رابط بين همهء محمولات بموضوعات است .\r\n( 411 ) مصنف كتاب ما در آخر كلمهء « فافهم » را آورده و امر بدقت نموده است شايد نظرش از دقت در مطلب اين باشد كه درست است در متن واقع جز ضرورت چيز ديگرى نيست ليكن از نظر تحليل عقلى\r\n\r\n","description":"","footnote":"","page_name":" 335 ","page_number":351},
  {"content":"\r\n\r\nقضيهء منفصلهء حقيقيه حالت مفاهيم را بر سه گونه نموده و از نظر بحث و تحليل اعتبارات سه‌گانهء عقلى مستقل هستند . و اينكه شيخ ما گفته است امكان و امتناع محمولاتى هستند كه مادهء ثبوت آنها براى موضوعات ضرورت است از نظر تحليل صحيح نيست زيرا خود امكان و امتناع كيفياتى هستند كه عقل آنها را براى ماهيات اعتبار مىكند و خود آنها ماده هستند و ماده احتياج بمادهء ديگر ندارد . زيرا ماده كيفيت محمولات ديگر بوده و وجود استقلالى ندارد تا مادهء ديگر خواسته باشد و اگر اينها محتاج بمادهء ضرورت باشند خود ضرورت هم محتاج بضرورت ديگرى بوده و تسلسل لازم مىآيد . و اينكه شيخ گفته است ثبوت ضرورت ماده نميخواهد تخصيص بدون مخصّصى است . زيرا وقتى ضرورت محمول قرار داده شده و داراى استقلال مفهومى گردد چه تفاوتى با امكان و امتناع دارد .\r\n( 412 ) مصنف كتاب ما ضمن تعليقات خود بر كتاب حكمت الاشراق در اينمورد گفته است : تصوركردن ضرورت براى همه‌چيز و از جمله براى قضاياى وقتيه كه مثلا مىگوئيم هميشه ماه در وقت حايل بودن زمين البته منخسف است يا هرانسانى هميشه بوقت خود نفس ميكشد .\r\nقبول ضرورت براى اين‌گونه امور بستگى به اين دارد كه دانسته باشيم :\r\nحادثات نسبت بمبادى خود و با مقايسه به نظام جمعى واجب و ضرورى هستند و هيچ امر ممكنى در عالم وجود ندارد . ليكن ادراك نمودن اين مطلب براى عقول متوسط بسيار مشكل است .\r\n- 21 -\r\n\r\n","description":"","footnote":"","page_name":" 336 ","page_number":352},
  {"content":"\r\n\r\n\r\nتناقض\r\n( 413 ) نقيض آنست كه چيزى را از ميان بردارد و اين نسبت از نظر واقع و حقيقت جز بين وجود و عدم يافت نميشود . و هرگاه چيزهاى ديگر را نقيض يكديگر ميگوئيم بواسطهء انتساب آنها بوجود و عدم است . زيرا وجود و عدم را كه با يكديگر ملاحظه ميكنيم مييابيم كه هريك از اين دو رافع ديگرى مىباشد .\r\n( 414 ) بين دو نقيض ، قضيهء منفصلهء حقيقيه صادق است زيرا وجود و عدم از يكديگر انفصال حقيقى دارند و ممكن نيست متن واقع از هردو خالى بماند و نيز ممكن نيست باهم جمع شوند . اجتماع و ارتفاع آنها باهم محال و ممتنع است و اين قضيه بديهيهء اوّلى ، و مبدأ همهء بديهيات است .\r\n( 415 ) گاهى مفاهيم كلى و امور ذهنى و اعتبارى را مانند امور واقعى مقابل يكديگر قرار داده و يكى را مفهوم سلبى و ديگرى را ايجابى گردانيده و بين آنها تناقض برقرار مينمائيم . مثلا مفهوم حيوان را در مقابل مفهوم لا حيوان و مفهوم دانا را برابر با مفهوم نادان ميگذاريم و به اين اعتبار مفاهيم نقيض يكديگر ميباشند .\r\nبنابر آنچه گفته شد تناقض اعم است از آنكه بين امور حقيقى يا مفاهيم اعتبارى واقع شده باشد و شامل هردو مورد مىباشد .\r\n( 416 ) نظر به همين نكته گفته‌اند : نقيض هرچيزى رفع آن است و نگفته‌اند سلب آن است . زيرا رفع اعم از سلب است و امور\r\n\r\n","description":"","footnote":"","page_name":" 337 ","page_number":353},
  {"content":"\r\n\r\nواقعى و اعتبارى هردو رافع يكديگرند . ليكن سلب اخص از رفع است و تنها به امور وجودى و واقعى اطلاق ميگردد .\r\n\r\nتناقض در مفردات\r\n( 417 ) گفتيم تناقض حقيقى بين وجود و عدم است . و وجود بر دو قسم است : وجود اصلى يا استقلالى . و وجود رابط يا تبعى .\r\nوجود اصلى ثبوت خود موضوع است كه مفاد هل بسيطه باشد .\r\nو وجود رابط ثبوت محمول براى موضوع است كه مفاد هل مركّبه است .\r\nهمچنانكه بين وجود و عدم اصلى مثلا بين وجود پرويز و عدم او تناقض يافت مىشود بين وجود و عدم تبعى مثل علم پرويز با عدم علم براى او نيز تناقض محقق است .\r\n\r\nتناقض در مركبات يا قضايا\r\n( 418 ) تناقض در قضايا از قسم دومى است كه ذكر شد يعنى عناديكه بين وجود نسبت و عدم آنست اعتبار شده .\r\n( 419 ) قضيه اگر در مورد هليات بسيطه تشكيل شده باشد قضيّهء ذهنى با خارجى موافق نيست زيرا تناقض خارجى بين وجود و عدم استقلالى يعنى ثبوت و عدم شىء واقع شده و رفع وضع راجع به خود شىء است نه صفت آن و ليكن ذهن موضوع و محمول را دو چيز اعتبار نموده و بين آنها نسبتى برقرار مينمايد به اين جهت تناقض بين دو نسبت واقع شده است . مثلا هرگاه ميگوئيم درخت موجود است در خارج درخت و وجود يعنى موضوع و محمول قضيه يك چيز بيش نيستند . اما ذهن آنها را دو چيز اعتبار نموده . مفهوم درخت را موضوع و مفهوم وجود را\r\n\r\n","description":"","footnote":"","page_name":" 338 ","page_number":354},
  {"content":"\r\n\r\nمحمول قرار داده و وجود را براى درخت ثابت كرده و بين آنها نسبتى برقرار ميسازد .\r\nبنابراين بين قضيّهء درخت موجود است و درخت موجود نيست باعتبار خارج تناقض بين وجود و عدم استقلالى و باعتبار ذهن بين وجود رابط و عدم رابط يعنى نسبت سلبى و ايجابى مىباشد .\r\nقسم دوم از قضايا كه در مورد هليات مركّبه تشكيل مىشود در ذهن و خارج هر دو جا تناقض بين وجود و عدم رابط تحقق پيدا مىكند .\r\n( 420 ) سابقا توضيح داده شد كه وجود رابط يا نسبت كه وجود تبعى مىباشد مانند وجود اصلى و استقلالى در مراحل چهارگانهء خارج و ذهن و لفظ و كتابت وجود دارد و تعريفاتى كه براى تناقض آورده‌اند همگى مربوط بقضيهء ذهنى و لفظى مىباشد زيرا در متن واقع تناقضى نيست و تناقض منحصرا در علوم و اعتبارات مردم است .\r\n\r\nتعريف تناقض در قضايا\r\n( 421 ) تناقض اختلاف بين دو قضيه از جهت سلب و ايجاب است باينكه يكى موجبه و ديگرى سالبه باشد . بطوريكه از صادق بودن هريك كذب ديگرى بحسب ذات ( بخودىخود ) لازم آيد .\r\nچنان كه از مطالب گذشته معلوم شد تناقض حقيقى همان مقابلهء دو قضيه در سلب و ايجاب است مشروط بر آنكه سلب و ايجاب مربوط بيك قضيه و در يك نسبت بوده باشد .\r\nبراى تشخيص اينكه درواقع سلب و ايجاب بيك نسبت و يك\r\n\r\n","description":"","footnote":"","page_name":" 339 ","page_number":355},
  {"content":"\r\n\r\nقضيه تعلق يافته و اشتباهى در اين تشخيص به عمل نيامده است قيودى بتعريف افزوده شده است .\r\n( 422 ) يكى آنكه صدق هريك « مستلزم » كذب ديگرى باشد .\r\nاين قيد براى آنست كه بسيارى از قضايا در سلب و ايجاب با يكديگر اختلاف دارند . در صورتى كه هردو صادق يا هردو كاذب ميباشند . مثلا اگر بگوئيم پرويز ساكن است و پرويز متحرك نيست يكى از اين دو موجبه و ديگرى سالبه است . در صورتى كه مفاد هردو قضيه يكى بوده و اختلافى بين آنها نبوده و نقيض يكديگر نيستند .\r\n( 423 ) قيد ديگر آنكه « بالذات » صدق يكى مستلزم كذب ديگرى باشد . اين قيد از اينجهت لازم است كه تناقض در صورتى بين دو قضيّه محقق مىشود كه هريك از آنها بلاواسطه رافع ديگرى باشد و اغلب قضايا رافع يكديگرند . ليكن با يك يا چند واسطه و باينجهت نقيض يكديگر نبوده و لازم مساوى با قضيه ديگرى هستند كه بعد از يك يا چند واسطه بقضيه‌اى ميرسند كه با قضيه اولى مناقض است .\r\nمثل آنكه گفته شود : عدد اين سيبها چهار است و عدد اين سيبها زوج نيست . اين دو قضيه نقيض يكديگر نيستند زيرا بدون واسطه و بالذات صدق يكى مستلزم كذب ديگرى نميباشد بلكه با چند واسطه منتهى بقضيه‌اى ميگردد كه نقيض قضيهء اول است .\r\nبه اين ترتيب كه ميگوئيم عدد اين سيبها چهار است و هرعدد چهارى به دو متساوى قسمت‌پذير است . و هرچيزيكه به دو متساوى قسمت‌پذير باشد زوج است بدين سبب هرچهارى زوج است ليكن عدد\r\n\r\n","description":"","footnote":"","page_name":" 340 ","page_number":356},
  {"content":"\r\n\r\nاين سيبها زوج نميباشد پس عدد آنها چهار نيست .\r\nقضيّه اخير نقيض قضيّه اول است كه گفتيم عدد اين سيبها چهار است .\r\n\r\nشرايط تناقض\r\n( 424 ) تناقض آنست كه هريك از دو نسبت كه مربوط به دو قضيه است رافع ديگرى باشد ، عناد يا رفع نسبت حاصل نميشود مگر باينكه دو قضيه در كيف يعنى سلب و ايجاب با يكديگر اختلاف داشته باشند و شرط ديگرى براى تناقض نيست جز آنكه سلب و ايجابى كه از اختلاف در كيف حاصل گرديده بيك نسبت تعلق يافته باشد . و حال آنكه با اندك اختلافى نسبت در دو قضيه متعدد گرديده و سبب مىشود كه سلب بيك نسبت و ايجاب به نسبت ديگرى وارد آيد .\r\n( 425 ) اموريكه اختلاف آنها موجب تعدد نسبت مىشود هشت چيز به اين تفصيل است :\r\n1 - موضوع . 2 - محمول . 3 - شرط .\r\n4 - اضافه . 5 - زمان . 6 - مكان .\r\n7 - كل و جزء . 8 - قوه و فعل .\r\nدو قضيه‌ايكه بينشان تناقض واقع مىشود بايستى در اين هشت چيز توافق داشته باشند يعنى نسبت ، در دو قضيهء سالبه و موجبه ، بيك موضوع و يك محمول و يك زمان و يك مكان و بقيهء هشت چيز تعلق يافته باشد . و اگر زمان يا مكان يا ساير چيزها در دو قضيه مختلف باشد نسبت متعدد گرديده و سلب بيك نسبت و ايجاب به نسبت ديگرى\r\n\r\n","description":"","footnote":"","page_name":" 341 ","page_number":357},
  {"content":"\r\n\r\nتعلق پيدا مىكند و بين دو قضيه تناقض تحقق نمىيابد مانند اين مثالها كه هريك فاقد يكى از شرايط بوده و بين آنها تناقضى نيست .\r\n1 - مثال براى تعدد موضوع : پرويز ايستاده است . حسن ايستاده نيست .\r\n2 - مثال براى تعدد محمول : پرويز ايستاده است . پرويز بيدار نيست .\r\n3 - مثال براى تعدد شرط : خرما شيرين است اگر رسيده باشد .\r\nخرما شيرين نيست اگر رسيده نباشد .\r\n4 - مثال براى تعدد اضافه : آتش سودبخش است نسبت بسرما زده . آتش نافع نيست نسبت بگرمازده .\r\n5 - مثال براى تعدد زمان : پرويز ايستاده است اكنون . پرويز ايستاده نيست ساعت بعد .\r\n6 - مثال براى تعدد مكان : پرويز ايستاده بود در خانه . پرويز ايستاده نبود در كوچه .\r\n7 - مثال براى تعدد كل و جزء : مردم دانايند ( باعتبار بعضى ) .\r\nمردم دانا نيستند ( باعتبار همه ) .\r\n8 - مثال براى تعدد قوه و فعل : كودك نويسنده است ( بالقوه ) .\r\nكودك نويسنده نيست ( فعلا ) .\r\nدر قضاياى شخصيه همين هشت چيز شرط است و شرط ديگرى در كار نيست .\r\n( 426 ) متأخران از جمله امام فخر رازى و كاتبى و بعضى ديگر\r\n\r\n","description":"","footnote":"","page_name":" 342 ","page_number":358},
  {"content":"\r\n\r\nگفته‌اند تنها بايستى موضوع و محمول كه اجزاء قضيه هستند در هردو قضيه يكى باشد و شرط ديگرى لازم نيست و قسمتى از امور ششگانه ديگر كه وحدت شرط و جزء و كل است بوحدت موضوع و چهار ديگر را كه زمان و مكان و اضافه و قوه و فعل است بوحدت محمول بازگشت داده و گفته‌اند اگر اين امور در هردو قضيه متحد باشند اجزاء هردو قضيه يكى خواهد بود . و الا اجزاء اختلاف پيدا خواهد كرد .\r\nبعضى از نويسندگان منطق بر تعيين و اختصاص دادن قسمتى از شروط را بوحدت موضوع و قسمت ديگر را بوحدت محمول ايراد گرفته و گفته‌اند بهتر آنست كه به اطلاق واگذاشته و بگوئيم بعضى از اين شروط راجع بوحدت موضوع و قسمتى راجع بمحمول است .\r\nاز مطالب سابق معلوم شد كه رويهم رفته برگشت دادن شرايط را بوحدت موضوع و محمول دور از تحقيق نيست زيرا اگر موضوع و محمول در دو قضيه از هرجهت يكى باشند يك نسبت بيشتر براى هردو يافت نميشود و سلب و ايجاب به همان نسبت واحد برخورد مىكند . و با اندك اختلافى كه در شرايط مذكور به عمل آيد موضوع يا محمول در موجبه و سالبه مغايرت پيدا نموده و نسبت دوتا مىشود و بين دو نسبت تناقضى نخواهد بود . توضيح بيشتر در آيندهء نزديك داده خواهد شد .\r\n( 427 ) فارابى گفته است تناقض بين دو قضيّه بجز وحدت نسبت هيچ شرطى ندارد و او بقضيهء نفس الامرى و خارجى نظر داشته است زيرا توضيح كامل داده شده و به خوبى روشن گرديد كه تناقض بين وجود و عدم نسبت است مشروط بر آنكه وجود يك نسبت با عدم همان\r\n\r\n","description":"","footnote":"","page_name":" 343 ","page_number":359},
  {"content":"\r\n\r\nنسبت مقايسه شود و شرايطيكه ديگران ذكر كرده‌اند همگى علائم وحدت نسبت است و اندك اختلافى در شرايط موجب تعدد وجود نسبت ميگردد و بطور تشبيه ميتوان گفت همچنانيكه دو فرد از يك طبيعت بسا مىشود كه در بسيارى از عوارض مشخصه با يكديگر مساوى بوده و تنها مختصر اختلاف محسوسى سبب تعدد وجودى آنها شده است اندك اختلافى در شرايط مذكور نيز موجب تعدد وجود نسبت ميگردد .\r\nشرايطى كه ديگران شمرده‌اند همگى براى تشخيص آنست كه اگر وجود و عدم بيك نسبت اضافه شده باشند تناقض محقق ميگردد و اگر به دو نسبت تعلق يافته و بغلط يكى پنداشته شده‌اند در اين صورت تناقضى بين آنها نيست .\r\nبطور خلاصه اين شرايط مربوط بقضاياى ذهنيه و لفظيه است و در قضاياى خارجى همگى در وجود نسبت مندرج ميباشند .\r\n\r\nشرط ديگر تناقض در محصورات\r\n( 428 ) شرايطى كه ذكر شد در همهء قضايا عموميت دارد و در قضاياى شخصيه شرط ديگرى غير آنها نيست ليكن در قضاياى محصوره شرط ديگرى نيز هست كه بايستى در كميت اختلاف داشته و يكى از آنها كلى و ديگرى جزئى باشد و اين شرط از اين جهت لازم است كه در تعريف تناقض گذشت كه نقيضين نسبت به يكديگر منفصل حقيقى هستند و صدق و كذب هريك موجب صدق يا كذب ديگرى بوده و هيچگاه ممكن نيست هردو صادق يا هردو كاذب باشند .\r\nقضاياى سالبه و موجبه از محصورات در صورت با يكديگر اختلاف\r\n\r\n","description":"","footnote":"","page_name":" 344 ","page_number":360},
  {"content":"\r\n\r\nدارند ليكن هرگاه از جهت كميت يكسان باشند بين آنها تناقضى نيست زيرا در بعضى از موارد ملاحظه مىشود كه هردو صادق و گاهى هردو كاذب هستند به اين جهت تعريف متناقضان بر آنها منطبق نميگردد .\r\nمثلا :\r\n( 429 ) در جائى كه موضوع اعم از محمول بوده و هردو قضيه را كلى بياوريم هردو كاذب ميباشند و اگر هردو را جزئى بياوريم در صدق جمع ميشوند . مثل آنكه اگر بگوئيم همهء حيوانها انسانند . و هيچ حيوانى انسان نيست . اين دو قضيه كلى و هردو كاذب ميباشند و حال آنكه يكى از متناقضين بايستى صادق باشد .\r\nو اگر موضوع هردو قضيه را جزئى قرار داده و بگوئيم بعضى از حيوانها انسانند . و بعضى از حيوانها انسان نيستند هردو قضيه صادق ميباشند و بين آنها تناقضى نيست .\r\nو در صورتى بين آنها تناقض بوجود مىآيد كه بگوئيم همهء حيوانها انسان هستند و بعضى از حيوانها انسان نيستند . بين اين دو قضيه تناقض موجود است و در هرموردى چنين باشد مسلما تناقض يافت مىشود .\r\n( 430 ) در اينجا اشكالى پيش مىآيد كه بين دو قضيهء محصورهء جزئيه از اين جهت تناقض نيست كه موضوع در هريك غير از موضوع ديگرى مىباشد زيرا آن بعض و قسمتى از حيوان كه موضوع قضيهء اول است غير از آن بعض و قسمتى است كه موضوع قضيهء دوم است .\r\nبنابراين شرط اتحاد موضوع شامل اينمورد هم مىشود و شرط اختلاف\r\n\r\n","description":"","footnote":"","page_name":" 345 ","page_number":361},
  {"content":"\r\n\r\nدر كميّت لزومى ندارد . اين اشكال وارد نيست زيرا در هردو قضيه موضوع مفهوم بعض است و مفهوم بعض در هردو جا يكى است و اين دو قضيه در موضوع بحسب مفهوم اختلافى ندارند هرچند وجود اين بعض كه موضوع موجبه است با وجود آن بعض ديگر كه موضوع سالبه است مغايرت دارد . ليكن مغايرت وجودى سبب تعدد موضوع نميگردد زيرا در فن منطق از احكام مفاهيم گفتگو مىشود و امور خارجى و ذوات مورد گفتگو نيست .\r\n\r\nتداخل و تضاد در قضايا\r\n( 431 ) هردو قضيهء محصوره‌اى كه موضوع و محمول آنها يكى بوده و با يكديگر مقايسه شوند از چهار صورت خارج نيست :\r\n( 431 / 2 ) ( اول ) آنكه در كم موافق و در كيف مخالف ( و هردو كلى ) باشند . آنها را ( متضادتان ) مينامند . مثل آنكه گفته شود همه حيوانها انسانند . و هيچ‌يك از حيوانها انسان نيستند .\r\nاين دو قضيه را از اين جهت متضاد ميگويند كه مانند اضداد در صدق جمع نميشوند ولى ممكن است هردو كاذب باشند مانند مثال گذشته .\r\n( 431 / 3 ) ( دوم ) آنكه در كم موافق و در كيف مخالف ( و هردو جزئى ) باشند . آنها را ( داخلتان تحت التضاد ) مينامند . زيرا مندرج در قسم اول ميباشند . مثل آنكه گفته شود : بعضى از حيوانها انسان هستند . و بعضى از حيوانها انسان نيستند .\r\n( 431 / 4 ) ( سوم ) آنكه در كيف موافق و در كم مخالف باشند\r\n\r\n","description":"","footnote":"","page_name":" 346 ","page_number":362},
  {"content":"\r\n\r\nآنها را « متداخلتان » مينامند مثل آنكه گفته شود همهء انسانها حيوان هستند . بعضى از انسانها حيوان هستند .\r\n( 431 / 5 ) ( چهارم ) آنكه در كم و كيف هردو مخالف باشند .\r\nآنها را ( متناقضان ) ميگويند كه تفصيلش گذشت . مثل بعضى حيوانها انسان هستند . و هيچ حيوانى انسان نيست .\r\nاز قديم معمول بر اين بوده كه براى نشاندادن اين چهار قسم چنين شكلى ميكشيده‌اند :\r\n\r\nشرط تناقض در قضاياى موجهه\r\n( 432 ) در قضاياى موجهه علاوه بر شرطهائى كه ذكر شد شرط ديگريهم هست كه بايستى دو قضيه‌ايكه نقيض يكديگرند در جهت نيز با يكديگر اختلاف داشته باشند . زيرا در بعضى از موارد هردو قضيه صادق و يا هردو كاذب هستند .\r\n( 433 ) مثلا هرگاه مادهء واقعى در قضيه امكان بوده و هردو را\r\n\r\n","description":"","footnote":"","page_name":" 347 ","page_number":363},
  {"content":"\r\n\r\nبضرورت مقيد نمائيم هردو كاذب ميباشند . مثل آنكه بگوئيم همهء انسانها بالضروره كاتب هستند . اين قضيه كاذب است . و نقيض اين قضيه در صورتى كه مقيد بضرورت باشد . مثل آنكه بگوئيم : بعضى انسانها بالضروره كاتب نيستند نيز كاذب است . زيرا نه سلب كتابت براى انسان ضرورت دارد و نه ايجابش . بنابراين هردو قضيه كاذب ميباشند .\r\n( 434 ) و باز در همان مورديكه مادهء قضيه امكان مىباشد اگر هردو قضيه را به امكان مقيد نمائيم . هردو صادق ميباشند . مثل آنكه گفته شود همهء انسانها ممكن است نويسنده باشند . و بعضى از مردم ممكن است نويسنده نباشند . هردو قضيه صادقند .\r\nبنابراين لازم است دو قضيه كه بين آنها تناقض است در جهت نيز اختلاف داشته باشند و گرنه متناقض نميباشند .\r\n( 435 ) دليل گذشته كه براى اختلاف در جهت ذكر شد دليل نقضى بود . و دليل تحقيقى و حلّى آنست كه : بطور كلّى نقيض هريك از جهات رفع همان جهت است . و نقيض ضرورت مطلق رفع ضرورت بطور اطلاق است كه ملازم با امكان عام مىباشد . و نقيض ضرورت مقيد رفع همان ضرورت . و نقيض دوام . لا دوام است كه ملازم با فعليت طرف مقابل مىباشد و تفصيل نقايض هريك از موجهات از اين قرار است :\r\n( 436 ) نقيض ضروريه مطلقه : ممكنهء عامه است . مثل : هر انسانى بالضروره حيوانست . بعضى از انسانها ممكن است حيوان نباشند به امكان عام .\r\n\r\n","description":"","footnote":"","page_name":" 348 ","page_number":364},
  {"content":"\r\n\r\n( 437 ) نقيض دائمه مطلقه : مطلقهء عامه است . مثل هرانسانى هميشه حيوان است . بعضى انسانها فعلا حيوان نيستند .\r\n( 438 ) نقيض مشروطهء عامه : حينيهء ممكنه است « 1 » مثل هر نويسنده‌اى تا وقتى نويسنده است بالضروره انگشتانش در حركت است .\r\nنقيض قضيهء مذكور اين است : ممكن است بعضى از نويسندگان در وقت نوشتن انگشتانشان در حركت نبوده باشد .\r\n( 439 ) نقيض عرفيّه عامّه : حينيه مطلقه است « 2 » مثل هرنويسنده‌اى هميشه تا وقتى نويسنده است انگشتانش در حركت است .\r\nنقيضش اين است : بعضى از نويسندگان بالفعل انگشتانشان در حركت نيست .\r\n( 440 ) نقيض وقتيهء مطلقه : وقتيه ممكنه است . مثل ماه در وقت فاصله شدن زمين البته منخسف است .\r\nنقيضش اين است : ماه ممكن است وقت حايل شدن زمين منخسف نباشد .\r\n( 441 ) نقيض منتشرهء مطلقه : ممكنهء دائمه است . مثل هرانسانى در يك وقتى البته نفس ميكشد .\r\nنقيضش اين است : بعضى انسانها ممكن است هيچ‌وقت نفس نكشند .\r\n\r\n\r\n","description":"","footnote":"\r\n( 1 ) ( 438 / 2 ) حينيه ممكنه قضيه‌ايست كه حكم به سلب ضرورت از جانب مخالف بحسب وصف موضوع شده باشد .\r\n( 2 ) حينيه مطلقه قضيه‌اى است كه حكم بفعليت ثبوت يا سلب طرف مخالف در بعضى از اوقات وصف موضوع شده باشد .\r\n","page_name":" 349 ","page_number":365},
  {"content":"\r\n\r\n\r\nنقيض مركبات\r\n( 442 ) موجهات مركّبه بر دو قسمند : كليه و جزئيه و نقيض هريك با شرايط خاصى حاصل مىشود .\r\n\r\nنقايض قضاياى مركبهء كليه\r\n( 442 / 2 ) هرمركّبى با منتفى شدن همهء اجزاء يا يكى از آنها از ميان ميرود . بنابراين نقيض مركبات كلّيه مفهوم مردّد بين نقيض دو جزء است .\r\nمفهوم مردد بين دو جزء مفاد قضيهء شرطيهء منفصلهء مانعة الخلوى است كه از نقيضهاى دو جزء اصل تشكيل شده باشد و تشكيل اين قضيهء مانعة الخلو كه نقيض مركب است چنان است كه نقيض هريك از دو جزء اصل را مستقلا بدست آورده يكى را مقدم و ديگرى را تالى منفصله قرار دهيم .\r\n( 443 ) مثلا هرگاه خواسته باشيم نقيض مشروطه خاصّه را در مورد اين مثال بدست آوريم بدين ترتيب رفتار ميكنيم . مثال اصل :\r\nهرانسانى تا وقتى نويسنده است البته انگشتانش در حركت است « نه هميشه » ( معنى نه هميشه آنست كه هيچ نويسنده‌اى در يك وقتى انگشتانش در حركت نيست ) .\r\nاولا نقيض هريك از دو جزء را بدست مىآوريم و نقيض آنها از اينقرار است :\r\n\r\n","description":"","footnote":"","page_name":" 350 ","page_number":366},
  {"content":"\r\n\r\nنقيض جزء اول : بعضى از مردم در وقت نويسندگى ممكن است انگشتانشان در حركت نباشد .\r\nنقيض جزء دوم : بعضى از مردم هميشه انگشتانشان در حركت است .\r\nآنگاه يكى از اين دو قضيه را مقدم و ديگريرا تالى قرار داده و قضيهء منفصلهء مانعة الخلوى تشكيل ميدهيم كه نقيض اصل است و قضيه اين است :\r\nيا بعضى از مردم در وقت نويسندگى ممكن است انگشتانشان در حركت نباشد . و يا هميشه انگشتانشان در حركت است .\r\nاين قضيه نقيض مشروطهء خاصهء اصل است .\r\n\r\nنقايض مركبات جزئيه\r\n( 444 ) در مركبات جزئيه طبق قاعدهء مزبور عمل نميتوان كرد .\r\nزيرا دو جزء قضيه كه جزئى ميباشند نقيض آنها بايستى كلى باشد و حال آنكه در بعضى از موارد كه تركيب غيرصحيح به عمل آمده قضيهء اصل به اعتبار قيد كه جزء دوم است كاذب مىباشد و نقيض آنها نيز در مواردى كه محمول اعم از موضوع باشد صادق نيست بنابراين اصل و نقيض در كذب اجتماع حاصل مىنمايند و اين بر خلاف اصل تناقض است زيرا نقيضين نه در صدق اجتماع ميكنند و نه در كذب .\r\nمثلا هرگاه گفته شود : بعضى از جسمها حيوانند ( نه هميشه ) اين قضيه كاذب است زيرا قضيه ضروريه به لا دوام قابل تقيد نبوده و از تركيب آنها تناقض بين دو جزء لازم آمده و قضيه كاذبست .\r\n\r\n","description":"","footnote":"","page_name":" 351 ","page_number":367},
  {"content":"\r\n\r\nحال اگر بخواهيم نقيض اين قضيه را طبق قاعدهء مركبات كلى تحصيل كنيم بايستى نقيض هريك از دو جزء را ابتداء بدست آورده و منفصله تشكيل بدهيم و نقيض هريك از اين قرار است :\r\nنقيض جزء اول : هيچ جسمى ممكن است حيوان نباشد .\r\nنقيض جزء دوم : همهء جسمها در يك وقتى حيوانند .\r\nقضيهء مانعة الخلوى كه از دو جزء حاصل مىشود :\r\nيا هيچ جسمى ممكن است حيوان نباشد . و يا همهء جسمها در يك وقتى حيوانند .\r\nدر اينجا اصل و نقيض هردو كاذبند . بنابراين نقيض يكديگر نيستند .\r\n( 445 ) براى اينكه همه‌جا نقيض حقيقى قضيه كه با اصل در صدق و كذب جمع نميشوند بدست آيد گفته‌اند : بايستى نقيض محمول هريك از دو قضيه را گرفته و با موضوع اصل ، يك قضيهء حمليه‌اى تشكيل بدهيم كه آن دو محمول بطور بدليّت بر آن حمل شده باشند و ميگوئيم :\r\nبعضى جسمها يا ممكن است هميشه لا حيوان و يا بعضى در يك وقتى حيوان باشند .\r\nاين قضيه كه نقيض اصل است صادق و نقيض حقيقى اصل مىباشد .\r\nتفاوت اين عمل با صورت قبل در آنست كه در عين اينكه مفاد هردو يكى است زيرا هردو عدم اجتماع و انفصال دو محمول را ميرسانند .\r\nليكن اگر بخواهيم دو جزء را به صورت دو قضيهء مستقل درآورده و اجزاء منفصله قرار دهيم دو قضيهء جزئى بدل به دو كلى ميشوند زيرا - 22 -\r\n\r\n","description":"","footnote":"","page_name":" 352 ","page_number":368},
  {"content":"\r\n\r\nنقيض جزئى بايستى كلى باشد و دو قضيهء كلى در جائى كه محمول اخص از موضوع باشد نه بطور سلب صادق است و نه ايجاب ، به اين جهت با اصل در كذب جمع ميشوند .\r\nليكن وقتى نقيض محمول آنها را به حال افراد گرفته و بر موضوع بطور ترديد حمل كنيم قضيهء حمليه به حال جزئى باقيمانده و صادق خواهد بود .\r\nاشكاليكه در اينجا پيش مىآيد ، آنست كه چه‌طور ممكن است اصل و نقيض هردو جزئى بوده و اختلاف در كم كه شرط تناقض است در آنها منظور نشده باشد .\r\nجواب اين اشكال آنست كه هرچند حمليه از جهت كميّت افراد جزئى است ليكن اين حمليه در قوه شرطيه منفصله است و كليت شرطيه از جهت استمرار حكم است و به اين جهت در حقيقت تناقض بين دو شرطيه به عمل آمده زيرا اصل در قوهء آنست كه گفته شود : بعضى از جسمها اگر حيوان باشند هميشه حيوان نيستند . و بعضى جسمها يا ممكن است حيوان نبوده و يا در يك وقتى حيوانند .\r\nگفته‌اند در قضيهء حمليه‌ايكه نقيض مركّب جزئى است بايستى موضوع فردفرد باشد و بگوئيم يكايك افراد جسم يا هميشه ممكن است لا حيوان و يا در وقتى حيوان باشند . و يا آنكه بايستى بعض را تكرار كنيم . زيرا آن بعضى كه موضوع لا حيوان است غير از آن بعضى است كه حيوان بر آن حمل شده است و آن فرديكه هميشه حيوان است غير از آن فردى است كه هيچگاه حيوان نيست . و ممكن نيست يك فرد از جسم در يك وقت حيوان و وقتى لا حيوان باشد و هميشه يا حيوان و يا لا حيوان است .\r\n\r\n","description":"","footnote":"","page_name":" 353 ","page_number":369},
  {"content":"\r\n\r\nليكن به نظر ميرسد كه اين شرط لزومى ندارد . زيرا لازمه صدق حمليهء مردد المحمول اين نيست كه دو محمول متعاقبا بيك موضوع ملحق شوند بلكه مفاد اين قضيه آنست كه موضوع از اين دو محمول خالى نيست و بايستى يكى از آن دو محمول را دارا باشد مثلا ميتوانيم بگوئيم فلانى يا باسواد و يا بىسواد است و تعاقب اين دو امر در او منظور نباشد .\r\nبنابراين شرط كل فردفرد يا تكرار بعض لازم نيست .\r\n\r\nنقيض وقتيهء كليه\r\n( 445 ) مثال : هر قمرى در وقت حايل شدن زمين بين آن و خورشيد البته منخسف است ( نه هميشه ) . معنى نه هميشه اين قضيه است ( هرقمرى در يك وقتى منخسف نيست ) .\r\nنقيض اين دو قضيه اين است :\r\n( نقيض جزء اول ) ( وقتيه ممكنه ) بعضى از قمرها در وقت حايل شدن زمين ممكن است منخسف نباشند .\r\n( نقيض جزء دوم ) ( دائمه مطلقه ) بعضى از قمرها هميشه منخسفند .\r\nنقيض مركب رويهم رفته ، اين قضيهء منفصله است :\r\nيا بعضى از قمرها وقت حايل شدن زمين ممكن است منخسف نباشند و يا هميشه منخسف‌اند .\r\n\r\nنقيض وقتيهء جزئيه\r\n( 446 ) ( قضيه اصل ) بعضى از قمرها بوقت حايل شدن زمين البته منخسف‌اند ( نه هميشه ) .\r\n\r\n","description":"","footnote":"","page_name":" 354 ","page_number":370},
  {"content":"\r\n\r\nقضيه نقيض مركب : بعضى از قمرها يا بوقت حايل شدن زمين ممكن است منخسف نباشند و يا هميشه منخسف‌اند .\r\n\r\nنقيض منتشره در صورتى كه كلى باشد\r\n( 447 ) منتشره مركب است از منتشره مطلقه و مطلقه عامه مثال :\r\nهرانسانى در يك وقتى البته نفس‌كش است ( نه هميشه ) و معنى نه هميشه آنست كه هرانسانى در يك وقتى بطور اطلاق متنفس نميباشد .\r\nنقيض اين دو قضيه بطور تفكيك اين است :\r\nنقيض جزء اول ( ممكنهء دائمه ) بعضى از انسانها ممكن است هيچگاه نفس نكشند .\r\nنقيض جزء دوم ( دائمهء مطلقه ) بعضى از انسانها هميشه نفس كش هستند .\r\nنقيض مركب رويهم رفته : يا بعضى از انسانها ممكن است هيچگاه نفس نكشند و يا هميشه نفس‌كش هستند .\r\n\r\nنقيض منتشره در حالتى كه جزئى باشد\r\n( 448 ) قضيه اصل : بعضى انسانها البته در يك وقتى متنفسند ( نه هميشه ) .\r\nنقيض مركب : بعضى انسانها ممكن است هيچگاه نفس نكشند و يا هميشه نفس‌كش هستند .\r\n\r\n","description":"","footnote":"","page_name":" 355 ","page_number":371},
  {"content":"\r\n\r\n\r\nنقيض عرفيه خاصه در صورت كلى بودن\r\n( 449 ) قضيه اصل كه مركب است از عرفيه عامه و مطلقه عامه :\r\nهميشه هرنويسنده‌اى تا وقتى نويسنده است انگشتانش در حركت است ( نه هميشه ) .\r\nنقيض اين قضيه كه از ( حينيه مطلقه و دائمه مطلقه ) تركيب يافته اين قضيه است :\r\nيا بعضى از نويسندگان در وقت نوشتن انگشتانشان در حركت نيست و يا هميشه انگشتانشان در حركت است .\r\n\r\nنقيض عرفيه خاصه در صورتى كه جزئى باشد\r\n( 450 ) قضيه اصل : بعضى از نويسندگان تا وقتى نويسنده هستند انگشتانشان در حركت است ( نه هميشه ) .\r\nنقيض مركب : بعضى از نويسندگان انگشتانشان در وقت نوشتن در حركت نيست و يا هميشه انگشتانشان در حركت است .\r\n\r\nنقيض ممكنهء خاصه در صورتى كه كلى باشد\r\n( 451 ) ( قضيه اصل ) : هر انسانى ممكن است نويسنده باشد يا نباشد .\r\nنقيض قضيه مزبور : يا بعضى از انسانها البته نويسنده نيستند و يا بالضروره نويسنده هستند .\r\n\r\n","description":"","footnote":"","page_name":" 356 ","page_number":372},
  {"content":"\r\n\r\n\r\nنقيض ممكنهء خاصه در صورت جزئى بودن\r\n( 452 ) بعضى از انسانها ممكن است نويسنده باشند يا نباشند .\r\nنقيض : بعضى از انسانها بالضروره نويسنده‌اند و يا بالضروره نويسنده نيستند .\r\n\r\nنقيض وجوديه لا ضروريه در حالتى كه كلى باشد\r\n( 453 ) اصل قضيه مركب است از مطلقه عامه و ممكنهء عامه مثال :\r\nهرانسانى در يك وقتى نفس‌كش است نه بطور ضرورت .\r\nنقيض اين قضيه مركب است از ( دائمه مطلقه و ضروريه مطلقه ) مثال :\r\nيا بعضى انسانها هيچ‌گاه نفس‌كش نيستند و يا بعضى البته نفس كش هستند .\r\n\r\nنقيض وجوديه لا ضروريه در صورت جزئى بودن\r\n( 454 ) بعضى انسانها در يك وقتى ( بطور اطلاق ) نفس‌كش هستند نه بطور ضرورت .\r\nنقيض اين قضيه : بعضى انسانها هيچگاه نفس‌كش نيستند و يا البته نفس‌كش هستند .\r\n\r\nنقيض وجوديه لا دائمه در صورتى كه كلى باشد\r\n( 455 ) اصل قضيه مركب است از دو مطلقهء عامه مثال : هر انسانى در يك وقتى خندان است ( نه هميشه ) .\r\nنقيض قضيه مزبور مركب است از دو دائمه مطلقه مثال : يا بعضى انسانها هيچگاه خندان نيستند و يا بعضى هميشه خندان هستند .\r\n\r\n","description":"","footnote":"","page_name":" 357 ","page_number":373},
  {"content":"\r\n\r\n\r\nنقيض وجوديه لا دائمه در صورت جزئى بودن\r\n( 456 ) مثال اصل : بعضى انسانها در يك وقتى خندان هستند ( نه هميشه ) .\r\nنقيض قضيهء مزبور : بعضى انسانها هيچگاه خندان نيستند و يا هميشه خندان هستند .\r\n( 457 ) بين دو قضيهء منتشرهء مطلقه و مطلقهء عامه هيچگاه تناقضى واقع نميشود . زيرا مطلقهء عامه تنها بر فعليت حكم در يكى از زمانها دلالت مىكند و زمان در اين قضيه تعيين نشده است .\r\nدر منتشرهء مطلقه نيز بضرورت ثبوت محمول براى موضوع در وقت غيرمعينى حكم شده است و ممكن است زمان حكم در هريك از آنها غير از زمان ديگرى باشد و شرط تناقض وحدت زمان است به اين جهت بين آنها تناقضى بوجود نمىآيد .\r\nمثلا اگر بگوئيم پرويز در يكى از زمان‌ها البته در خانه است و زمانى در خانه نيست تناقض‌گوئى نشده است .\r\n\r\nشرط ديگر براى تحقق تناقض وحدت حمل است\r\n( 458 ) اقسام حمل در اول كتاب بيان شد و در آنجا نام دو قسم از اقسام حمل برده شد كه يكى حمل اوّلى ذاتى و ديگرى حمل شايع است . حمل ذاتى در جائى است كه موضوع و محمول بحسب عنوان مفهومى يكى باشند ، خود ماهيت و اجزاء آن بحمل اولى بر خود حمل\r\n\r\n","description":"","footnote":"","page_name":" 358 ","page_number":374},
  {"content":"\r\n\r\nميشوند زيرا ماهيت هميشه براى خود ثابت است و سلب ذات و اجزاء ذات از ماهيت محال و ممتنع است .\r\nحمل شايع در جائى يافت مىشود كه محمول طبيعتى باشد كه در ضمن فرد يعنى موضوع تحقق يافته و موضوع از جملهء افراد محمول باشد .\r\n( 459 ) در حكمت متعاليه اين مطلب ثابت شده است كه هرگاه چيزى تحقق خارجى يافته و آثار خارجى داشته باشد ، وجود به خود طبيعت تعلق داشته و خود طبيعت موجود گرديده است و ليكن هرگاه چيزى در ذهن تصور مىشود وجود صورت بالاصالة ، وجود نفس و متعلق بذهن مىباشد و بالتبع به آن شىء نسبت داده مىشود و مختصرى راجع به اين مطلب در شماره ( 226 ) توضيح داده شد .\r\nبنابراين صورت ذهنى هرچيزى بيك اعتبار خود آن است و به اعتبار ديگرى آن نيست . از جهتى خود آن است كه ماهيت ذهنى با خارجى يكى بوده و هرمفهومى عنوان حقيقتى در خارج است و از جهت ديگرى آن نيست زيرا وجود استقلالى و حقيقت خارجى ندارد .\r\n( 460 ) مفهوم جزئى نيز از جهت اينكه از امور شخصى حكايت مىكند جزئى مىباشد و نميتوان گفت جزئى نيست زيرا هرچيزى براى خود ثابت است . ليكن از اينجهت كه بر امور متعدد كثير قابل انطباق است جزئى نيست و مصداق مفهوم كلى مىباشد .\r\n( 461 ) از آنچه گفته شد معلوم گرديد كه در اين گونه از موارد كه همهء شرايط تناقض موجود است و در عين حال سلب و ايجاب هردو صادق است در صورتى كه اجتماع متناقضان در صدق ممكن نيست بنابر - اين شرط ديگرى لازم است تا تناقض محقق شود .\r\n\r\n","description":"","footnote":"","page_name":" 359 ","page_number":375},
  {"content":"\r\n\r\n( 462 ) صدر المتألّهين اول كسى است كه به اين نكته توجه يافت كه علاوه بر وحدات هشتگانه براى تحقق تناقض وحدت ديگرى لازم است و آن وحدت حمل است .\r\n( 463 ) با رعايت وحدت حمل ، طرفين سلب و ايجاب در اين گونه قضايا صادق نخواهد بود .\r\n( 464 ) بنابراين اگر بگوئيم جزئى بحمل اول جزئى است و كلى نيست و بحمل ديگر كه شايع صناعى مىباشد كلى است و جزئى نيست تناقض‌گوئى نكرده‌ايم .\r\nبطور خلاصه مفهوم جزئى خود مفهوم جزئى است و حقيقت جزئى نيست و از جهت اينكه عنوان ذهنى مىباشد كلى است همچنانكه مفهوم انسان از جهت اينكه حكايت از افراد خارج مىكند و عنوان ذهنى اشخاص است انسان مىباشد و از جهت اينكه حالت نفسانى شخص است انسان نبوده و علم مىباشد .\r\n( 465 ) لا شىء و لا ممكن و غير آنها مانند معدوم مطلق و مجهول مطلق همگى از اين قبيلند و راجع بشبهه معدوم مطلق و مجهول مطلق قبلا اين تحقيق به عمل آمد كه اين گونه امور از جهت اينكه خود اين عنوانها هستند و معنون خارجى ندارند معدوم مطلق و مجهول مطلق ميباشند ، و از جهت اينكه بوجود ذهنى تعين و تشخص يافته و مورد لحاظ ذهن واقع شده‌اند معلوم و موجود ميباشند .\r\nلا شىء نيز عنوان عدم است اما از جهت اينكه وجود ذهنى يافته شىء مىباشد .\r\n\r\n","description":"","footnote":"","page_name":" 360 ","page_number":376},
  {"content":"\r\n\r\n( 466 ) لا ممكن از جهت مفهوم لا ممكن است و از آنجهت كه وجود ذهنى دارد ممكن است زيرا لا ممكن وجود پيدا نميكند .\r\n( 467 ) عام مفهوم عام است و با تشخص ذهنى عام نبوده و فرد مشخص معينى است .\r\n( 468 ) لا مفهوم عنوان لا مفهوم است و وجود آن مصداق مفهوم است . زيرا هرچيزيكه تصور شده باشد مفهوم مىباشد .\r\n( 469 ) عدم عدم . از جهت مفهوم عدم است و بحسب مصداق عين وجود مىباشد زيرا سلب سلب عين ايجاب است .\r\n( 470 ) خود معنى حرفى قابل تصور نيست زيرا وسيله و واسطهء تصور معانى ديگر است و خود حرف استقلال مفهومى ندارد تا آن را بتوان تصور نمود . و همچنانكه اعراض خارجى حالت موجودات خارجى هستند و در خارج به حال استقلال وجود ندارند معانى حرفى نيز حالت امورى هستند كه در ذهن تصور گرديده و وجود ذهنى دارند .\r\nمعانى حرفى رابط هستند يعنى تصور عوارض را بموضوعات ربط ميدهند و علايق امور ذهنى را به يكديگر بيان ميكنند و خود مستقلا قابل تصور نيستند . بنابراين وقتى مستقلا تصور شوند بحسب مفهوم معنى حرفى هستند و از جهت اينكه مستقلا لحاظ شده‌اند معنى حرفى نيستند .\r\n\r\n","description":"","footnote":"","page_name":" 361 ","page_number":377},
  {"content":"\r\n\r\n\r\nعكس مستوى\r\n( 471 ) تعريف اصطلاحى عكس بعدا ذكر مىشود ليكن معنى حقيقى عكس در قضيه آنست كه هرقضيه‌اى دو مدلول دارد : يكى مدلول مطابقى و ديگرى مدلول التزامى .\r\nمدلول مطابقى قضيه اتحاد محمول با موضوع يا عدم اتحاد آنست .\r\nو مدلول التزامى آن اتحاد فى الجملهء موضوع با محمول است و هرگاه بخواهيم به آن مدلول التزامى تصريح به عمل آيد عكس آن را ميسازيم و اين قضيه ملفوظ عكس قضيه است .\r\n\r\nلزوم صدق عكس در قضاياى موجبه\r\n( 472 ) براى بيان اينكه از صدق اصل قضيه چگونه صدق لازم آن‌كه عكس است حتمى مىباشد بايستى بذكر مقدمه‌اى بپردازيم و مقدمه اين است كه براى همه‌كس واضح است كه شرط صحت حمل در موجبه اتحاد محمول با موضوع و در سالبه عدم اتحاد است ، اتحاد و عدم اتحاد موضوع با محمول چهار صورت دارد :\r\n( اول ) گاهى موضوع و محمول در وجود و صدق بر افراد با يكديگر مساويند . در اين صورت موضوع و محمول در همهء افراد با يكديگر متحد و هرچيزيكه فرد يكى از آنها باشد فرد ديگرى نيز مىباشد .\r\nدر اين قسم چه محمول را بجاى موضوع يا به عكس قرار دهيم صدق از هردو جانب كلى مىباشد .\r\n( دوم ) جائى است كه محمول اعم از موضوع بوده و اين حالت طبيعى قضيّه است .\r\n\r\n","description":"","footnote":"","page_name":" 362 ","page_number":378},
  {"content":"\r\n\r\nدر اين صورت محمول در همهء افراد موضوع شريك و با آن متحد است ليكن از طرف موضوع كليت ندارد زيرا موضوع در قسمتى از افراد محمول شركت داشته و محمول در آن قسمت با موضوع متحد و در قسمت ديگر غيرمتحد است در اين حالت اگر محمول را بجاى موضوع قرار دهيم قضيه صدق كلى نخواهد داشت .\r\n( سوم ) به عكس حالت سابق و موردى است كه موضوع اعم از محمول بوده و بر خلاف حالت طبيعى قضيه است . در اينمورد محمول در همه افراد خود با موضوع متحد است ولى موضوع در قسمتى از افراد خود با محمول متحد و در قسمتى غيرمتحد است و اگر بين موضوع و محمول تغيير مكان بدهيم در طرف عكس صدق كلى خواهد بود .\r\n( چهارم ) حالتى است كه نسبت بين موضوع و محمول عموم و خصوص من‌وجه بوده و هريك در قسمتى از افراد خود با ديگرى متحد و در قسمتى غيرمتحد است .\r\nجامع بين اين چهار حالت آنست كه هرگاه بين هرموضوع با محمولى قضيه‌اى منعقد گردد مسلما بين آنها فى الجمله اتحادى حاصل است و همين اتحاد سبب مىشود كه همچنانيكه طبيعت محمول بر موضوع صادق است طبيعت موضوع نيز بر محمول صادق باشد زيرا اتحاد دو جانبه است و از اينجا ثابت مىشود كه هرگونه قضيه‌اى داشته باشيم كه صادق باشد عكس آن نيز مسلما فى الجمله صادق خواهد بود . ليكن از جهت اينكه اتحاد آنها همه‌جا بيك صورت نيست بين اصل و عكس اختلاف در كميت پديد مىآيد .\r\n\r\n","description":"","footnote":"","page_name":" 363 ","page_number":379},
  {"content":"\r\n\r\n\r\nلزوم صدق عكس در قضاياى سالبه\r\n( 473 ) قضاياى سالبه بر عدم اتحاد محمول با موضوع دلالت ميكنند و عدم اتحاد در سه مورد محقق مىشود :\r\n( اول ) در جائى كه بين موضوع و محمول تباين كلى باشد .\r\n( دوم ) در مورديكه موضوع از محمول اعم بوده باشد .\r\n( سوم ) در جائى است كه بين آنها عموم و خصوص من‌وجه باشد .\r\nدر صورت اول : همچنانكه موضوع در هيچيك از افراد خود با محمول متحد نيست ، محمول نيز همچنانست . زيرا اگر در بعضى از افراد ولو يك فرد باشد اتحاد پديد آيد سلب كلى از هيچ طرف صادق نخواهد بود در اين مورد از سلب كلى صادق بودن سلب كلى معكوس قضيه هم لازم مىآيد زيرا علت صادق بودن سالبه عدم اتحاد است كه حاصل است .\r\nدر مورد دوم كه سلب جزئى صادق است اگر بين موضوع و محمول تغيير مكان بدهيم سلب صادق نيست زيرا كليه افراد محمول فرد موضوع و با آن متحد مىباشد .\r\nدر مورد سوم سلب جزئى از هردو طرف صادق است به اين جهت ميتوانيم قضيه را معكوس نمائيم .\r\nليكن بطوريكه بعدا بيان مىشود چون اين دو مورد به يكديگر مشكوك ميباشند و از خود سلب ، مورد قضيه تشخيص داده نميشود كه بين موضوع و محمول عموم و خصوص مطلق يا من‌وجه است به اين جهت صدق سالبهء جزئيه مستلزم صدق عكس خود نميباشد .\r\n\r\n","description":"","footnote":"","page_name":" 364 ","page_number":380},
  {"content":"\r\n\r\n\r\nتعريف عكس\r\n( 474 ) عكس قضيهء لفظيه يا ذهنيه تبديل دو جزء قضيه است به اينكه محمول را موضوع و موضوع را بدل بمحمول كنند بطوريكه در كيف يكسان بوده و در صورتى كه اصل صادق بوده است عكس نيز صادق باشد ليكن بقاء كذب شرط نيست . زيرا در بعضى از موارد اتفاق مىافتد كه اصل قضيه كاذب و عكسش صادق است و اين در موردى است كه موضوع از محمول اعم بوده و قضيه موجبه باشد مثل : ( هر حيوانى انسان است ) اين قضيه كاذبست و عكس آن‌كه اين قضيه است :\r\n( بعضى از انسانها حيوانند ) صادق است .\r\nبنابراين در عكس بقاء صدق شرط است ليكن بقاء كذب شرط نيست و به همين سبب در تعريف عكس بقاء صدق را آورده و بقاء كذب را نياورده‌اند .\r\n\r\nسبب اختلاف كميت در عكس قضايا\r\n( 475 ) در اول اين مبحث بيان شد كه نسبت بين موضوع و محمول در قضايا مختلف است گاهى موضوع اعم از محمول و گاهى به عكس و گاهى مساوى ميباشند و در قضاياى سالبه گاهى بين آنها تباين كلى و گاهى فى الجمله است و كميّت موضوع قضيه تابع نسبت ما بين موضوع و محمول است زيرا اگر محمول اعم از موضوع باشد قضيه كليه و چنانچه موضوع اعم از محمول باشد قضيه جزئيه خواهد بود . و با تبديل موضوع\r\n\r\n","description":"","footnote":"","page_name":" 365 ","page_number":381},
  {"content":"\r\n\r\nبمحمول نسبت ما بين آنها قلب مىشود . به اين جهت كميت موضوع اصل با عكس اختلاف حاصل خواهد نمود بقراريكه ذكر مىشود .\r\n\r\nكميت افراد موضوع در قضاياى سالبهء كليه\r\n( 476 ) عكس قضيهء سالبه كليه هميشه كلّيه است زيرا نسبت تباين دوجانبه است و سلب كلى از يك طرف مستلزم سلب كلى از طرف ديگر است و هنگاميكه محمول در هيچ موردى بر موضوع صادق نباشد موضوع نيز در هيچ موردى بر محمول صادق نخواهد بود .\r\nبنابراين قضيه سالبهء كليه بدلالت التزامى بر سالبهء كليه ديگرى كه عكس خود باشد دلالت مىكند .\r\n( 477 ) و اگر چنين تصور كنيم كه عكس سالبهء كليه غيركلى يعنى جزئى باشد سلب شىء از نفس لازم مىآيد . زيرا هرگاه بگوئيم :\r\nهيچ انسانى سنگ نيست لازمهء صدق اين قضيه آنست كه بگوئيم : هيچ سنگى انسان نيست . و اگر اين قضيه بنحو كلى صادق نباشد البته نقيض آن صادق خواهد بود كه بگوئيم بعضى سنگها انسان است .\r\nاين قضيه را با اصل به شكل اول درآورده سلب شىء از نفس را نتيجه ميدهد و سلب شىء از سلب عين تناقض و محال است . صورت تشكيل قياس چنين است :\r\nتشكيل قياس در شكل اول : بعضى سنگها انسانند . و هيچ انسانى سنگ نيست . نتيجه ميدهد كه بعضى سنگها سنگ نيستند .\r\n\r\nقضيهء سالبهء جزئيه عكس ندارد\r\n( 478 ) قضيه سالبه جزئيه بر صادق بودن عكس خود دلالت نميكند . زيرا سالبهء جزئيه همين مقدار دلالت مىكند كه قسمتى از\r\n\r\n","description":"","footnote":"","page_name":" 366 ","page_number":382},
  {"content":"\r\n\r\nافراد موضوع با محمول متحد نبوده و با آن مباينت دارد و لازمهء اين مباينت جزئى آن نيست كه بعضى از افراد محمول نيز با موضوع مباينت داشته باشند تا عكس آن نيز صادق باشد همچنانكه هرگاه موضوع اصل از محمول اعم باشد . اصل صادق و عكس آن كاذبست .\r\nمثلا هرگاه بگوئيم : بعضى حيوانها انسان نيستند اين قضيه صادق است و عكس آن‌كه بگوئيم : بعضى انسانها حيوان نيستند كاذب است .\r\nبنابراين نميتوانيم براى عكس سالبه جزئيه قاعده كلى برقرار نمائيم جز آنكه بگوئيم سالبهء جزئيه عكس لازم الصدق ندارد يعنى بر صدق عكس خود دلالت التزامى نميكند .\r\nبعضى گفته‌اند اگر قضيه سالبه جزئيه موجهه باشد مشروطهء خاصه و عرفيه خاصه بعرفيهء خاصه منعكس ميشوند و مثال آنها در موجهات خواهد آمد .\r\n( 479 ) سالبه جزئيهء شرطيه نيز قابل انعكاس نميباشد زيرا ممكن است در قضيهء اصل ، مقدم از تالى اعم باشد و عكس صادق نخواهد بود .\r\nمثلا اگر بگوئيم گاهى اگر خانه گرم باشد ، آتش در آنجا وجود ندارد . اين قضيه صادق است زيرا ممكن است گرمى خانه از غير آتش حاصل شده باشد . ليكن عكس اين قضيه كه بگوئيم : گاهى اگر آتش در خانه موجود باشد گرمى در آنجا نيست . اين قضيه كاذبست زيرا وجود آتش بدون گرمى ممكن نيست .\r\n\r\n","description":"","footnote":"","page_name":" 367 ","page_number":383},
  {"content":"\r\n\r\n\r\nكميت افراد موضوع در موجبهء كليه\r\n( 480 ) قضيهء موجبه چه كلى يا جزئى عكس آن جزئى مىباشد .\r\nزيرا بيان شد كه كلى يا جزئى بودن قضيه تابع نسبت ما بين موضوع و محمول است . و موجبهء كليه در جائى تشكيل مىشود كه موضوع و محمول مساوى و يا موضوع اخص از محمول باشد و در صورت دوم كه موضوع اخص از محمول است هرگاه قضيه را عكس نموده و موضوع را بدل بمحمول كنيم نسبت ما بين آنها نيز معكوس مىشود يعنى موضوع اعم از محمول خواهد گرديد و در اين صورت محمول فقط با بعضى از افراد موضوع متحد است و به اين جهت قضيهء كلى بدل بجزئى خواهد گرديد .\r\n( 481 ) اما در آن جائى كه موضوع و محمول با يكديگر مساوى باشند در اصل و عكس نسبت بيك حال است و در هردو جا قضيه كليه صادق است ليكن تشخيص اينكه موضوع و محمول مساوى يا محمول اعم از موضوع است از مفاد قضيه خارج است زيرا صدق موجبهء كليه با مساوى بودن آنها ملازمه نداشته و بطور التزام دلالت بر صدق كلى عكس ندارد .\r\nبه اين جهت قانون كلّى در موجبه آنست كه بگوئيم عكس لازم الصدق موجبه چه كلى يا جزئى باشد موجبهء جزئيه است .\r\n\r\nكميت افراد در عكس موجبهء جزئيه\r\n( 482 ) معلوم شد كه عكس موجبهء جزئيه نيز جزئيه است .\r\nزيرا قضيه موجبهء جزئيه در دو مورد تشكيل مىشود :\r\n- 23 -\r\n\r\n","description":"","footnote":"","page_name":" 368 ","page_number":384},
  {"content":"\r\n\r\n( اول ) در جائى كه نسبت بين موضوع و محمول اعم و اخص من‌وجه بوده باشد . مثل بعضى از مردم سفيدند .\r\n( دوم ) در جائى كه محمول اخص از موضوع و موضوع اعم مطلق از محمول باشد . مثل بعضى از اجسام انسانند .\r\n( در مورد اول ) نسبت بين موضوع و محمول در اصل و عكس بيك حالت است و تغييرى در نسبت ما بين موضوع و محمول حاصل نميشود زيرا صدق از دو طرف جزئى مىباشد .\r\n( در مورد دوم ) كه موضوع اعم از محمول است در قضيه اصل صدق جزئى مىباشد زيرا فقط قسمتى از افراد محمول با موضوع متحد است .\r\nليكن هرگاه قضيه را معكوس نموده و محل موضوع و محمول را به يكديگر تبديل كنيم نسبت ما بين آنها معكوس ميگردد و در قضيهء اصل كه غير از موجبهء جزئيه صادق نبوده در عكس موجبهء كلّيه صادق است .\r\nليكن آنچه از خود قضيه اصل كه جزئيه است استفاده مىشود و مدلول التزامى آن است اتحاد جزئى و صدق جزئى مىباشد . و صدق كلى عكس كه بر ما معلوم است مربوط به اصل قضيه نيست بلكه از خارج بر ما ثابت شده است .\r\nبنابراين عكسى كه صدقش از خود قضيه بدست مىآيد موجبهء جزئيه است .\r\n\r\n","description":"","footnote":"","page_name":" 369 ","page_number":385},
  {"content":"\r\n\r\n\r\nعكس در قضاياى شرطيه\r\n( 483 ) عكس قضاياى شرطيه چنين بدست مىآيد كه اجزاء يعنى مقدم و تالى آن را به يكديگر مبدل سازيم . و كلى و جزئى بودن آن ( كه از جهت دوام و استمرار و عدم استمرار حكم است ) در موجبه و سالبه با حمليه يكى است .\r\n( 483 / 2 ) شرطيهء منفصله عكس ندارد . زيرا ترتيب طبيعى در تقدم و تأخر اجزاء ندارد و مفاد عكس با اصل يكى مىباشد زيرا مفاد منفصله حكم بعناد بين دو جزء قضيه است و هريك از اجزاء مقدم يا مؤخر ذكر شوند تغييرى در حكم پديد نيامده و عكس بدون فائده است .\r\n\r\n( 484 ) مثالهائى براى عكس در قضاياى موجبه و سالبه\r\nموجبهء كليه ( اصل ) : هر انسانى حيوان است ، ( عكس ) بعضى حيوانها انسان هستند .\r\nموجبهء جزئيه ( اصل ) : بعضى انسانها سفيدپوست هستند ، ( عكس ) بعضى سفيدپوستها انسان هستند .\r\nسالبهء كليه : ( اصل ) هيچ انسانى سنگ نيست ، ( عكس ) هيچ سنگى انسان نيست .\r\nسالبهء جزئيه : بعضى انسانها سفيدپوست نيستند ، عكس ندارد .\r\nشرطيه متصله كلّيه ( اصل ) : هرگاه آفتاب برآيد روز موجود است ( عكس ) گاهى مىشود كه روز موجود بوده پس آفتاب بر آمده باشد .\r\n\r\n","description":"","footnote":"","page_name":" 370 ","page_number":386},
  {"content":"\r\n\r\nشرطيه متصله جزئيه ( اصل ) : گاهى اگر در خانه گرمى باشد آتش وجود داشته است ، ( عكس ) گاهى اگر در خانه آتش وجود داشته است در خانه گرمى مىباشد .\r\nمتصلهء سالبه : ( اصل ) هيچگاه نيست كه آفتاب برآيد و روز نباشد ، ( عكس ) هيچگاه نيست كه روز بوده و آفتاب برنيامده باشد .\r\n( 485 ) بطور كلى شرايطى كه براى عكس لازم است مربوط بسه چيز است :\r\n( اول ) قسمى مربوط به كيف است كه بايستى در كيف موافق باشند .\r\n( دوم ) قسمى مربوط به كميّت افراد موضوع يا استمرار و عدم استمرار مدت حكم است آن هم بيان شد .\r\n( سوم ) راجع به جهات قضيه است كه اينك بيان مىشود .\r\n\r\nعكس در قضاياى موجهه\r\n( 486 ) عكس قضيه از حيث جهت نيز با اصل اختلاف پيدا مىكند و اين اختلاف از آنجهت است كه بارها توضيح داده شده كه عكس نوعى از حكم است كه لازم مدلول مطابقى قضيه است و البته لوازم هرچيزى با اصل تا اندازه‌اى مغايرت و از جهاتى مناسبت دارند .\r\n( 487 ) موجهات موجبه با سالبه در عكس اختلاف داشته و بسيارى از قضايائيكه موجبهء آنها قابل انعكاس است سالبهء آنها عكس ندارد و تفصيل هريك از اين قرار است :\r\n\r\n","description":"","footnote":"","page_name":" 371 ","page_number":387},
  {"content":"\r\n\r\n\r\nعكس در قضاياى موجبه\r\nچهار قضيه از موجّهات به ( حينيّه مطلقه ) « 1 » منعكس ميشوند و آنها عبارتند از :\r\n( 488 ) 1 - ضروريه مطلقه 2 - دائمه مطلقه .\r\n( 489 ) 3 - مشروطه عامه 4 - عرفيه عامه .\r\n( 491 ) مثال عكس ضروريه و دائمه مطلقه از اين قرار است :\r\nضروريهء مطلقه ( اصل ) : هر انسانى البته حيوان است ، ( عكس ) بعضى از انسانها در بعضى از اوقاتيكه حيوانند انسانند .\r\nعرفيه عامه : ( اصل ) هرنويسنده‌اى تا نويسنده است انگشتانش در حركت است ، ( عكس ) بعضى از كسانى كه انگشتانشان در حركت است در بعضى از اوقاتيكه انگشتانشان حركت مىكند نويسنده هستند .\r\n\r\nاثبات اينكه عكس موجهات چهارگانهء مزبور حينيه مطلقه است\r\n( 492 ) دليل اينكه عكس چهار قضيه مذكور حينيه مطلقه است آنست كه اگر حينيهء مطلقه صادق نباشد نقيض آن صادق خواهد بود و نقيض حينيه را كه عرفيهء عامّه است بنا بفرض صحّت با اصل ضميمه نموده و به صورت قياس خلف درآورده نقيض اصل را كه سلب شىء از نفس است نتيجه ميدهد و چون سلب شىء از نفس محال است نقيض حينيه مطلقه باطل و خود حينيه صادق است . براى توضيح مسئله\r\n\r\n\r\n","description":"","footnote":"\r\n( 1 ) ( 490 ) حينيهء مطلقه قضيه‌ايست كه بر فعليت ثبوت يا سلب محمول از موضوع در بعضى از اوقات وصف موضوع حكم مىكند .\r\n","page_name":" 372 ","page_number":388},
  {"content":"\r\n\r\nنقيض مثال دوم را كه ذكر شد به صورت قياس خلف درمىآوريم تا نتيجهء محال آن ظاهر گردد :\r\n( نقيض عكس ) هيچ‌يك از كسانى كه انگشتانشان در حركت است ما دامى كه انگشتانشان حركت مىكند نويسنده نيستند .\r\n( خود اصل ) : هر نويسنده‌اى تا نويسنده است انگشتانش در حركت است .\r\nنتيجهء اين دو قضيه حاصل مىشود كه : هيچ‌يك از كسانى كه انگشتانشان در حركت است تا وقتى انگشتانشان حركت مىكند انگشتانشان در حركت نيست .\r\nمثال ديگر كه در متن كتاب ذكر شده : بعضى از ( ب ) ها در وقتى كه ب باشد جيم است .\r\nاگر اين قضيه كه حينيه است صادق نباشد نقيض آن صادق خواهد بود و صورت قياس چنين است :\r\nهيچ‌يك از ب‌ها ما دامى كه ب هستند هيچگاه جيم نيستند .\r\nبعضى از جيم‌ها ب هستند .\r\nنتيجه ميدهد : بعضى از ب‌ها ما دامى كه ب هستند ب نيستند و اين خلف است .\r\n\r\nعكس موجبه‌هاى مشروطهء خاصه و عرفيهء خاصه\r\n( 493 ) عكس مشروطهء خاصه و عرفيّه خاصه حينيه لا دائمه است .\r\nو حينيهء لا دائمه همان حينيه مطلقه است كه مقيد به لا دوام گرديده باشد .\r\n\r\n","description":"","footnote":"","page_name":" 373 ","page_number":389},
  {"content":"\r\n\r\n\r\nمثال مشروطهء خاصه\r\nهرنويسنده‌اى تا نويسنده است انگشتانش در حركت است ( نه هميشه ) .\r\nعكسش اين قضيه است :\r\nبعضى از كسانى كه انگشتانشان در حركت است در بعضى از اوقاتيكه انگشتانشان در حركت است نويسنده هستند ( نه هميشه ) .\r\n\r\nمثال عرفيه خاصه\r\nهميشه هركسيكه در خواب است تا هنگاميكه در خواب است غافل است ( نه هميشه ) .\r\nعكسش اين است :\r\nبعضى از كسانى كه غافل هستند در بعضى از اوقاتيكه غافل هستند در خوابند ( نه هميشه ) .\r\n\r\nعكس بقيهء قضاياى موجبه\r\n( 494 ) عكس اين پنج قضيه مطلقهء عامه است :\r\n1 - وقتيه مطلقه 2 - وقتيه\r\n3 - وجوديهء لا ضروريه 4 - وجوديهء لا دائمه\r\n5 - مطلقه عامه .\r\n\r\n","description":"","footnote":"","page_name":" 374 ","page_number":390},
  {"content":"\r\n\r\n( 495 ) مثالها :\r\n\r\nمثال وقتيه مطلقه\r\nاصل : هر قمرى در وقت حايل شدن زمين البته منخسف است .\r\nعكس : بعضى از چيزهائى كه منخسف مىشود در يك وقتى قمر هستند .\r\n\r\nمثال وقتيه\r\nاصل : هر قمرى در وقت حايل شدن زمين البته منخسف است ( نه هميشه ) .\r\nعكس : بعضى از چيزهائى كه منخسف ميشوند در يك وقتى قمر هستند .\r\n\r\nمثال وجوديه لا ضروريه\r\nاصل : هر انسانى در يك وقتى نفس‌كش است ( نه بطور ضرورت ) .\r\nعكس : بعضى از چيزهائى كه نفس ميكشند در يك وقتى انسان هستند .\r\n\r\nمثال وجوديه لا دائمه\r\nاصل : هر انسانى در يك وقتى خندان است ( نه هميشه ) .\r\nعكس : بعضى از چيزهائى كه خندان هستند در يك وقتى انسان هستند .\r\n\r\nمثال مطلقه عامه\r\nاصل : هر انسانى در يك وقتى نفس‌كش است .\r\nعكس : بعضى از نفس‌كش‌ها در يك وقتى انسان هستند .\r\n\r\n","description":"","footnote":"","page_name":" 375 ","page_number":391},
  {"content":"\r\n\r\n( 496 ) دليل صحت عكس قضاياى موجبهء نامبرده دليل خلف است :\r\nتنظيم دليل خلف براى اثبات اين مطلوب چنانستكه اگر عكس قضاياى مزبور مطلقهء عامه نبوده و مطلقه صادق نباشد نقيض آن كه دائمه است صادق خواهد بود بنابراين دائمه را كه نقيض مطلقه است صغرى و اصل را كبرى قرار داده و در صورت شكل اول قياس تشكيل ميدهيم نتيجهء محال بدست مىآيد و در اين صورت كه دائمه كاذبست عكس صادق مىباشد صورت تنظيم قياس در عكس وقتيه چنين است :\r\nنقيض عكس : هيچگاه هيچيك از چيزهائى كه منخسف ميشوند قمر نيستند .\r\nاصل : هر قمرى در وقت حايل شدن زمين البته منخسف است ( نه هميشه ) .\r\nنتيجه تركيب دو قضيه : هيچيك از چيزهائى كه منخسف ميشوند تا وقتى منخسف هستند منخسف نيستند .\r\n\r\nعكس موجهات سالبه\r\n( 497 ) معلوم شد كه سالبهء جزئيه عكس نداشته و فقط سالبه‌هاى كلى داراى عكس ميباشند . فقط بنا بقول بعضى دو قسم از موجهات سالبهء جزئى كه داراى عكسند در آخر ذكر ميشوند . و عكس سالبه‌هاى كلى از اينقرار است .\r\n( 497 / 2 ) دو دائمه كه ضروريهء مطلقه و دائمه مطلقه باشند بسالبهء كليهء دائمه مطلقه منعكس ميشوند كه براى هريك مثالى ذكر ميكنيم :\r\n\r\n","description":"","footnote":"","page_name":" 376 ","page_number":392},
  {"content":"\r\n\r\n\r\nمثال سالبهء ضروريه مطلقه\r\nاصل : البته هيچ انسانى سنگ نيست .\r\nعكس : هيچگاه هيچ سنگى انسان نيست .\r\n\r\nمثال دائمه مطلقه\r\nاصل : هيچگاه هيچ قمرى ساكن نيست .\r\nعكس : هيچگاه هيچ ساكنى قمر نيست .\r\n\r\nعكس سالبه‌هاى كلى مشروطهء عامه و عرفيهء عامه\r\n( 498 ) مشروطه عامه و عرفيه عامه ، به عرفيه عامه منعكس ميشوند .\r\n\r\nمثال مشروطه عامه\r\nاصل : هيچ نويسنده‌اى تا نويسنده است البته انگشتانش ساكن نيست .\r\nعكس : هيچگاه هيچ كسى كه انگشتانش ساكن است تا انگشتانش ساكن است نويسنده نيست .\r\n\r\nمثال عرفيه عامه\r\nاصل : هيچگاه هيچ كسى كه بيدار نيست تا بيدار نيست هشيار نيست .\r\nعكس : هيچگاه كسى كه هشيار نيست تا هشيار نيست بيدار نيست .\r\n\r\nعكس سالبه‌هاى كلى مشروطه خاصه و عرفيه خاصه\r\n( 499 ) مشروطه خاصه و عرفيه خاصه ، بعرفيه خاصهء غيردائم در بعض . منعكس ميشوند مقصود از عرفيهء خاصه در اينجا عرفيهء عامه‌ايست كه به لا دوام ، نسبت به بعضى از افراد موضوع مقيد شده باشد .\r\n\r\n","description":"","footnote":"","page_name":" 377 ","page_number":393},
  {"content":"\r\n\r\n\r\nمثال عرفيه خاصه\r\nاصل : هيچگاه هيچ نويسنده‌اى تا نويسنده است انگشتانش ساكن نيست ( نه هميشه ) .\r\nعكس : هيچ كسى كه انگشتانش ساكن است تا انگشتانش ساكن است نويسنده نيست ( نه هميشه در بعض ) .\r\nمعنى نه هميشه در بعض آنست كه بعضى از كسانى كه انگشتانشان ساكن است در يك وقتى نويسنده هستند .\r\nقضيه عرفيه خاصه غيردائم در بعض از حيث كميت كلّى و از حيث جهت ( دوام و لا دوام ) جزئيه است . قيد « لا دوام در بعض » از اين جهت لازم است كه حكم از جهت دوام و لا دوام در همهء مواردى كه عنوان موضوع بر آنها صادق است . يكسان نبوده در قسمتى از موارد دوام بحسب وصف صادق است ، و در قسمتى دوام صادق نبوده بلكه نقيض دوام كه مطلقهء عامّه است صادق مىباشد و براى اينكه قضيهء عكس شامل هردو مورد شده و حكم كلى گردد ( لا دوام در بعض ) را به آن افزوده‌اند .\r\nزيرا اگر از اصل ، لا دوام را نياورند عكس صادق نميباشد زيرا نقيض آن صادق است مثلا اگر بدون قيد لا دوام . بگوئيم هيچ يك از كسانى كه انگشتانشان ساكن است تا وقتى ساكن است نويسنده نيستند اين حكم كلى كاذبست زيرا ميتوانيم نقيض آن را آورده و بگوئيم :\r\nبعضى از كسانى كه انگشتانشان ساكن است در يك وقتى نويسنده‌اند .\r\nو اين قضيه صادق است .\r\n\r\n","description":"","footnote":"","page_name":" 378 ","page_number":394},
  {"content":"\r\n\r\nبنابراين لازم است كه قيد لا دوام به آن افزوده گردد . ليكن اگر لا دوام مقيد به بعض نگردد باز هم قضيه كاذبست زيرا قضيهء لا دوام كليت نداشته و حكم لا دوام در بعض صادق است و ميتوانيم بگوئيم :\r\nبعضى از كسانى كه انگشتانشان ساكن است هيچگاه نويسنده نيستند ( مانند مرده ) .\r\nبنابر آنچه ذكر شد لازم است كه قيد لادوامى را كه مقيد به بعض بوده باشد به آخر قضيه بيفزائيم تا عكس نسبت بهمهء موارد صادق باشد .\r\nعلت حقيقى اختلاف موارد در صدق دوام و لا دوام آنست كه در موجبهء قضيه وجود حكم موقوف و مقيد بوجود وصف و عنوان است ليكن عدم وصف در بعضى از موارد علت عدم حكم هست و در بعضى نيست .\r\nبه اين جهت حكم سالبه در بعضى از موارد دائمى و گاهى غيردائم است .\r\nاينها مطالبى است كه از كتب مربوطه استفاده شده ليكن سخنانى هست كه ذكر آن موجب تطويل بسيار است و ناچار بايستى خود - دارى نمود .\r\n\r\nدليل اثبات عكس‌هاى مذكور\r\n( 500 ) براى اثبات عكسهاى مزبور به همان دليلى كه سابقا بيان شد تمسك جسته و گفته‌اند : اگر عكس راست نباشد نقيض آن درست خواهد بود . در اين صورت نقيض را با اصل تركيب نموده و هريك را خواسته باشيم صغرى و ديگرى را كبرى قرار ميدهيم سلب موضوع از خود را نتيجه ميدهد .\r\n\r\n","description":"","footnote":"","page_name":" 379 ","page_number":395},
  {"content":"\r\n\r\n\r\nمثال عرفيه خاصه\r\n( نقيض عكس يا صغرى ) : يا بعضى از كسانى كه انگشتانشان ساكن است در بعضى از اوقاتيكه انگشتانشان ساكن است نويسنده‌اند .\r\nو يا بعضى از آنها هيچگاه نويسنده نيستند .\r\n( قضيه اصل . يا كبرى ) : هيچگاه هيچ نويسنده‌اى تا نويسنده است انگشتانش ساكن نيست ( نه هميشه ) .\r\n( نتيجه‌ايكه از اين دو مقدمه حاصل مىشود ) : بعضى از كسانى كه انگشتانشان ساكن است تا انگشتانشان ساكن است انگشتانشان ساكن نيست ( نه هميشه ) .\r\n( 501 ) سابقا گفتيم قضيه سالبهء جزئيه عكس ندارد ليكن بعضى گفته‌اند اگر مشروطهء خاصه يا عرفيه خاصه باشد بعرفيهء خاصه منعكس مىشود .\r\n\r\n« مثال »\r\nاصل : بعضى از نويسندگان تا نويسنده‌اند انگشتانشان ساكن نيست « نه هميشه » .\r\nعكس : بعضى از كسانى كه انگشتانشان ساكن است تا انگشتانشان ساكن است نويسنده نيستند « نه هميشه » .\r\n\r\nعكس ممكنهء عامه و خاصه\r\n( 502 ) در اين مسئله كه آيا قضيهء ممكنه منعكس مىشود يا نه اختلاف بسيار است و چندين رأى اظهار شده :\r\n( اول ) آنكه موجبه و سالبهء ممكنه هيچيك داراى عكس نيستند .\r\n\r\n","description":"","footnote":"","page_name":" 380 ","page_number":396},
  {"content":"\r\n\r\n( دوم ) آنكه موجبهء ممكنه عكس داشته و بممكنهء عامه منعكس مىشود ولى سالبه عكس ندارد .\r\n( سوم ) موجبه و سالبهء ممكنه هردو عكس دارند .\r\n( چهارم ) ممكنهء عامه و خاصه به مثل خود منعكس ميشوند .\r\nاز همه مهمتر دو رأى است : يكى آنكه ممكنه هيچ عكس ندارد .\r\nو ديگرى آنكه موجبهء ممكنه عكس دارد و سالبه عكس ندارد . و توضيح مسئله محتاج بذكر مقدمه‌ايست :\r\nمسلم است كه موضوع قضيه تحت عنوان و بواسطهء صفت معينى موضوع قضيه واقع مىشود بنابراين قضيه داراى دو عقد است : يكى عقد الوضع كه جنبهء تقييدى و توصيفى دارد . و ديگرى عقد الحمل .\r\nو اين مسئله در محصورات توضيح داده شد .\r\nعكس در قضيه آنست كه عقد الحمل را به عقد الوضع و عقد الوضع را به عقد الحمل بدل كنند .\r\n( 503 ) منشأ اختلاف در انعكاس ممكنه آنست كه آيا عنوان موضوع بايد بفعليت برسد تا بتوانيم امكان ثبوت محمول را برايش ثابت كنيم يا صرف امكان تحقق عنوان براى صدق حكم امكانى كافى مىباشد ولو آنكه اصلا تحقق پيدا نكند .\r\nبعبارت ديگر عقد الوضع و عقد الحمل در فعليت و امكان بايستى اختلاف داشته باشند ؟ يا جايز است كه هردو بطور امكان و بدون فعليت يا با فعليت باشند .\r\nآنهائيكه فعليت را شرط دانسته‌اند گفته‌اند ممكنه قابل انعكاس\r\n\r\n","description":"","footnote":"","page_name":" 381 ","page_number":397},
  {"content":"\r\n\r\nنيست . و آنهائيكه امكان صرف را كافى ميدانند ميگويند كه قابل انعكاس مىباشد .\r\n( 504 ) عقيده‌ايكه منسوب به شيخ ابن سينا و از او مشهور است و مصنف كتاب ما هم همان را اختيار كرده . آنست كه عقد الوضع قضيهء ممكنه ، بايستى فعليت داشته باشد و تا موضوع ولو يك‌بار بعنوان خود معنون نگردد امكان ثبوت محمول براى موضوع حاصل نميشود تا بر آن حمل گردد .\r\nبنابراين عقيده ، ممكنه قابل انعكاس نيست . زيرا محمول وقتى كه بدل بموضوع ميگردد با حفظ كيفيت و جهتى كه داشته تغيير محل ميدهد و محمول ممكنه با حفظ كيفيت امكان بجاى موضوع مىآيد . در اين صورت شرط لازم ممكنه كه بايستى عقد الوضع فعليت داشته باشد رعايت نشده است .\r\n( 505 ) مصنف كتاب ما آرائيرا كه به نظر او بسيار مسلم و غير قابل خدشه بوده مذهب منصور تعبير مينموده . زيرا واقع و حقيقت را ناصر و ياور خود ميدانسته . بنابراين مختار مسلم او همين عقيده است كه هيچ ترديدى در آن نداشته است .\r\n( 506 ) علاوه بر مطالبى كه ذكر شد ملاك ممكنه بودن قضيه عقد الحمل است و هنگاميكه قضيه منعكس مىشود . موضوع با فعليت خود بدل به محمول ميگردد . در اين صورت قضيهء ممكنه بايستى بمطلقهء عامه منعكس گردد و حال آنكه ممكنه اعم از مطلقه مىباشد و هيچگاه قضيهء اعم به اخص منعكس نميگردد . زيرا اعم لازم اخص مىباشد\r\n\r\n","description":"","footnote":"","page_name":" 382 ","page_number":398},
  {"content":"\r\n\r\nو اخص لازم اعم نميباشد . و نيز ممكن است قضيهء ممكنه هيچگاه بفعليت نرسد تا ممكنه بمطلقه مبدل گردد .\r\n( 507 ) مثلا هرگاه بگوئيم لباس زيد ممكن است سفيد باشد .\r\nبنابراين عقيده معنى قضيه اين خواهد بود : هر چيزى كه در قسمتى از مدت زندگانى زيد فعليت ملبوسيت او را پيدا كند ممكن است سفيد باشد .\r\nاين امكان اعم از وقوع است و دو صورت دارد يكى آنكه زيد ولو يك‌بار در تمام مدت عمر لباس سفيد بپوشد و در اين صورت امكان بفعليت و وقوع رسيده و قضيه قابل انعكاس گرديده است . زيرا محمول صلاحيت پيدا كرده است كه موضوع ممكنه گردد . ليكن با فرض ديگر كه در تمام مدت عمر حتى يك‌بار هم لباس سفيد نپوشد اين امكان بفعليت نرسيده و محمول واجد شرطى نيست كه بتواند موضوع ممكنه قرار گيرد .\r\n( 508 ) بعلاوه عقد الوضع كه فعليت داشته در عكس بدل به عقد الحمل ميگردد و قضيهء ممكنه منعكس بمطلقهء عامه مىشود و با فرض اينكه امكان به فعليت نرسيده باشد . سلب شىء از نفس و محال لازم مىآيد . زيرا معلوم شد كه معنى اينكه ميگوئيم لباس زيد ممكن است سفيد باشد . بنابر اين‌كه فعليت عنوان را شرط موضوع ممكنه بدانيم . معنى قضيه اين خواهد بود : هر چيزى كه در قسمتى از مدت زندگانى زيد لباس او گردد ممكن است سفيد باشد . و عكس اين قضيه چنين است :\r\nبعضى از چيزهائى كه ممكن است سفيد باشد در يكى از زمانهاى زندگانى زيد ملبوس او خواهد بود .\r\n\r\n","description":"","footnote":"","page_name":" 383 ","page_number":399},
  {"content":"\r\n\r\nاين قضيه كاذبست . زيرا با فرض اينكه زيد در تمام مدت عمر لباس سفيد نپوشيده و امكان قضيه به فعليت نرسيده باشد نقيض اين قضيه صادق و صحيح خواهد بود كه بگوئيم : هيچيك از چيزهائى كه در مدت حيات زيد ممكن است لباس او باشد سفيد نيست .\r\nاين قضيه را با اصل ضميمه نموده و به اين صورت تشكيل قياس ميدهيم :\r\nصغرى : بعضى از چيزهائى كه ممكن است سفيد باشد در يكى از زمانهاى حيات زيد لباس او خواهد بود .\r\nكبرى : هيچيك از چيزهائى كه در مدت حيات زيد ممكن است لباس او باشد سفيد نيست .\r\nنتيجه : بعضى از چيزهائى كه در بعضى از مدت حيات زيد لباس او مىباشد لباس او نيست و اين سلب شىء از نفس و محال است .\r\n( 509 ) دوم رأى فارابى است . بنا بعقيدهء فارابى فعليت در عقد الوضع قضيهء ممكنه شرط نبوده و جايز است عقد الوضع و عقد الحمل هردو بطور امكان باشند بنا بعقيدهء او وقتى ميگوئيم لباس زيد ممكن است سفيد باشد معنى قضيه اين مىشود كه هرچيزى امكان ملبوسيت زيد را داشته باشد امكان سفيدى خواهد داشت ولو آنكه چنين چيزى هيچوقت ملبوس زيد نگردد .\r\nبنابراين عقيده هيچ تفاوتى بين عقد الوضع و عقد الحمل نبوده و ممكن است محمول را بدل بموضوع نمائيم و هيچ اشكالى براى منعكس شدن قضيهء ممكنه وجود ندارد .\r\nتشخيص اين امر كه آيا در عقد الوضع ممكنه ، امكان تنها كافى\r\n\r\n","description":"","footnote":"","page_name":" 384 ","page_number":400},
  {"content":"\r\n\r\nاست يا فعليت شرط است به نظر كاتبى مشكل رسيده و ادلّه هيچيك از طرفين را وافى به مدّعى ندانسته . و باين‌جهت قائل به توقف گرديده است .\r\n( 510 ) با آنكه مشهور عقيدهء شيخ را چنين دانسته‌اند كه ممكنه قابل انعكاس نيست . ليكن در منطق اشارات رأى فارابى را قبول و با عقيدهء او موافقت نموده است .\r\nشيخ در منطق اشارات گفته است : ممكنه در حال سلب عكس ندارد . و در حال ايجاب عكس دارد .\r\nممكنهء سالبه عكس ندارد ، زيرا در بعضى از موارد جايز است محمول از موضوع سلب گردد . و ليكن موضوع قابل سلب از محمول نباشد مثل آنكه سلب حركت ارادى بطور امكان از حيوان جايز است و سلب حيوانيت از متحرك بالاراده جايز نبوده و ميتوانيم بگوئيم بعضى از حيوانها ممكن است حركت ارادى نكنند و ممكن نيست كه بگوئيم بعضى از متحركهاى بالاراده جايز است حيوان نباشند .\r\nمثال ديگر : اين قضيه صحيح است كه هيچيك از انسانها ممكن است نويسنده نباشند و عكس اين قضيه باطل است كه بگوئيم : بعضى از نويسندگان ممكن است انسان نباشند .\r\nبنابراين سالبه قابل انعكاس نيست .\r\nليكن ممكنه در حال ايجاب عكس دارد و همهء اقسام ممكنهء خاصه و اخص به ممكنهء عامّه منعكس ميشوند .\r\n( 511 ) قول سوم آنست كه ممكنه موجبه و سالبه هردو قابل انعكاس ميباشند .\r\n\r\n","description":"","footnote":"","page_name":" 385 ","page_number":401},
  {"content":"\r\n\r\nاين قول را شيخ در منطق اشارات دنبالهء بيان مختار خود نقل كرده كه گفته‌اند :\r\nسالبه در حكم موجبه است . زيرا قابل تبديل بمعدوله است و معدوله قسمى از موجبه مىباشد و سالبهء كليه بسالبهء جزئيه منعكس مىشود .\r\n( 512 ) قول چهارم . آنكه سالبهء كليه منعكس نميشود ليكن سالبهء جزئيه قابل انعكاس است زيرا در قوهء موجبه است .\r\n( 513 ) قول پنجم ، آنست كه ممكنهء خاصه به مثل خود منعكس ميگردد و حال آنكه عقيدهء خود شيخ اين بود كه بممكنهء عامه منعكس مىشود . شيخ پس از نقل آراء همه را باطل نموده است .\r\n\r\nقضاياى سالبهء موجههء كليهء هفتگانه‌ايكه عكس ندارند\r\n( 514 ) معلوم شد كه موجهات سالبهء جزئيه غير از دو قضيهء مشروطه و عرفيهء خاصه منعكس نميشوند چند قسمى از سالبه‌هاى كلى و عكسهاى آنها بيان شد . اقسام ديگريكه ذكر نشده قابل انعكاس نبوده و آنها هفت قضيه‌اند كه اينك اسامى آنها ذكر مىشود :\r\n1 - وجوديهء لا ضروريه 2 - وجوديهء لا دائمه .\r\n3 - وقتيهء مطلقه 4 - وقتيه .\r\n5 - ممكنهء عامه 6 - ممكنهء خاصه .\r\n7 - مطلقهء عامه .\r\nاين قضايا عكس ندارند . زيرا نقيض بعضى از آنها صادق است\r\n\r\n","description":"","footnote":"","page_name":" 386 ","page_number":402},
  {"content":"\r\n\r\nو با صدق نقيض خود عكس كاذب مىباشد بنابراين عكس لازم الصدق براى آنها نيست . مثال :\r\nاصل . قضيهء وقتيه : هيچ قمرى در وقت تربيع منخسف نميشود ( نه هميشه ) .\r\nعكس . قضيهء وقتيه : هيچ منخسفى در يك وقتى قمر نميباشد .\r\nاين قضيه كاذب است زيرا نقيض آن صادق مىباشد و نقيض قضيهء مزبور اين است : بعضى از منخسفها هميشه قمرند .\r\nاين مثال براى اثبات كاذب بودن عكس همگى كافى مىباشد زيرا وقتيه اخص از همه است و كذب اخص مستلزم كذب اعم مىباشد .\r\n\r\nعكس نقيض\r\n( 515 ) يكى از لوازم قضيه عكس نقيض آنست كه مانند عكس مستوى در صدق تابع خود قضيه است و اگر قضيه صادق باشد عكس نقيض آن نيز مسلما صادق مىباشد .\r\nليكن در كذب تابع اصل نيست زيرا عكس نقيض لازم اعم قضيه است بنابراين ممكن است اصل قضيه كاذب و عكس نقيض آن صادق باشد ولى كذب عكس نقيض ، دليل بر كذب اصل قضيه است .\r\n\r\nتعريف عكس نقيض\r\n( 516 ) عكس نقيض بطريقهء قدما آنست كه نقيض جزء اول قضيه را بجاى جزء دوم و نقيض جزء دوم را بجاى جزء اول قرار دهند بطوريكه صدق و كيف باقى بماند .\r\n\r\n","description":"","footnote":"","page_name":" 387 ","page_number":403},
  {"content":"\r\n\r\nبعبارت ديگر ميتوان گفت عكس نقيض آنست كه اولا قضيه را به صورت معدولة الطرفين درآورده سپس آن را معكوس نمايند .\r\n\r\n« مثال »\r\nاصل : هر انسانى البته حيوان است .\r\nعكس نقيض : هميشه هر غيرحيوانى غيرانسان است .\r\n( 517 ) عكس نقيض در همهء اقسام خود از جهت كميت و جهت بر خلاف عكس مستوى مىباشد . يعنى قضاياى موجبه در حكم سوالب .\r\nو سوالب در حكم موجبات ميباشند . بنابراين موجبهء كليه بموجبهء كليه بدل مىشود . و موجبهء جزئيه عكس نقيض نداشته و سالبهء كليه و جزئيه به سالبهء جزئيه بدل ميشوند .\r\nبحسب جهت نيز نقطهء مقابل عكس مستوى مىباشد يعنى هر قاعده‌ايكه در آنجا براى موجبه‌ها بيان شد همان قواعد براى سالبهء عكس نقيض ثابت است .\r\nو قواعديكه براى سالبه‌ها بود در موجبه‌هاى عكس نقيض اجرا ميگردد . و اينك چند مثالى براى توضيح ذكر مىشود :\r\n\r\n","description":"","footnote":"","page_name":" 388 ","page_number":404},
  {"content":"\r\n\r\n( 518 ) مثالهاى عكس مستوى و عكس نقيض\r\n( 519 ) دليل اثبات هريك از عكس نقيضهاى مذكور همان دليلى است كه در عكس مستوى بيان شده و حاجتى به تكرار نيست .\r\n\r\n","description":"","footnote":"","page_name":" 389 ","page_number":405},
  {"content":"\r\n\r\n( 520 ) فهرست عكسهاى مستوى و عكس نقيض قضاياى موجههء موجبه و سالبه\r\n\r\n","description":"","footnote":"","page_name":" 390 ","page_number":406},
  {"content":"\r\n\r\n\r\nتوضيحات لازمى دربارهء انعكاس دو منتشره و قضاياى ديگر\r\n( 520 / 2 ) ( 1 ) مشروطهء خاصه و عرفيه خاصه در صورتى كه سالبه و جزئيه باشند بنا بقول بعضى به عرفيهء خاصه منعكس ميشوند و خواجه طوسى در منطق تجريد گفته است به مثل خود منعكس ميشوند « 1 » .\r\n( 2 ) قطب الدين شيرازى گفته است سالبه‌هاى ضروريه و دائمه و مشروطه و عرفيه عامه به مثل خود منعكس ميشوند « 2 » و اين عقيده را ديگران باطل نموده‌اند .\r\n( 3 ) منطقيها بنا داشته‌اند كه حكم بيش از سيزده قسم از موجهات را بيان نكنند . به اين جهت بعنوان موجهات سيزده‌گانه شهرت يافته و بعد از ذكر شش قسم موجهاتى كه عكس سالبهء آنها را بيان نموده‌اند بقيه را كه غيرمنعكس ميباشند هفت قسم شمرده و آنها را سوالب هفت - گانهء غيرمنعكسه نام نهاده‌اند ، و روى همين قاعده مختلطات اشكال را كه بعدا مىآيد 169 قسم دانسته‌اند كه نتيجهء ضرب 13 قسم صغرى در 13 قسم كبرى مىباشد .\r\nبنابراين بيشتر ، حكم انعكاس منتشرهء عامه و خاصه را صريحا\r\n\r\n\r\n","description":"","footnote":"\r\n( 1 ) جوهر النضيد صفحه 78 .\r\n( 2 ) درة التاج صفحهء 118 .\r\n","page_name":" 391 ","page_number":407},
  {"content":"\r\n\r\nبيان ننموده و در باب انعكاس موجهات نامى از اين دو نياورده‌اند « 1 » .\r\nچنان كه در فهرست موجهات منعكسه كه ملاحظه شد و از كتب مشهور استخراج گرديده منتشرتين يافت نميشود ، و بايستى حكم انعكاس آنها را از قواعد كلى و گوشه و كنار مطالب استخراج كنيم . زيرا با آنكه آنها را در اصل 13 قسم مشهور نشمرده‌اند در تركيبات مختلطهء اشكال اربعه آنها را به كار برده‌اند .\r\nقطب الدين شيرازى در مورد بيان انعكاس موجهات موجبه يك قاعدهء كلى ذكر كرده و گفته است : بر اصل هريك از قضايا حينيهء مطلقه صادق باشد بحينيه و اگر مطلقهء عامه صادق باشد بمطلقه و اگر ممكنه صادق باشد بممكنه منعكس ميگردد « 2 » .\r\nاز اين قاعده ميتوان استنباط نمود كه عكس دو منتشره حينيهء مطلقه لا دائمه است زيرا اين قضيه بر اصل منتشرتين صادق است .\r\n\r\n\r\n","description":"","footnote":"\r\n( 1 ) ممكن است از اينكه مصنف كتاب ما و ديگران گفته‌اند وقتيتين بمطلقهء عامه منعكس ميشوند استفاده كنيم كه يكى از دو وقتيه منتشره است چنان كه بعضى همين استفاده را كرده‌اند .\r\nليكن اين احتمال بسيار ضعيف است ، زيرا بحسب اصطلاح ، بمنتشره وقتيه گفته نميشود و مقصود آنها دو صنف وقتيه بسيط و مركب است بدليل اينكه مشروطتين و عرفيتين و دائمتين كه ميگويند ، بسيط و مركب آنها را قصد ميكنند .\r\nو اگر از وقتيتين وقتيه و منتشره را قصد كرده باشند بايستى وقتيات بلفظ جمع ادا كرده باشند تا هرچهار قسم بسيط و مركب را شامل گردد .\r\n( 2 ) درة التاج صفحهء 118 .\r\n","page_name":" 392 ","page_number":408},
  {"content":"\r\n\r\nحاجى سبزوارى نيز گفته است « 1 » مشروطه خاصه و عرفيه و قضاياى مابعد آن دو بحينيهء لا دائمه منعكس ميشوند و كلمهء مابعد آن دو محتمل است شامل منتشرتين نيز بشود .\r\nليكن اگر موجبهء آنها را بسالبه‌ها قياس كنيم عكس دو منتشره موجبه مطلقهء عامه خواهد بود زيرا : قطب الدين شيرازى بعد از آنكه حكم ضروريه و دائمه و مشروطه و عرفيهء عامه و خاصه را بيان كرده ، گفته است سالبه‌هاى بقيهء موجهات منعكس نميشوند « 2 » بنابراين بايستى منتشرتين نيز از قضاياى غيرمنعكسة السوالب باشند .\r\nعلّامه در جوهر النضيد نيز جائى كه حكم سوالب غيرمنعكسه را بيان كرده گفته است وقتيه اخص از منتشره و منتشره اخص از وجوديهء لا دائمه و آن اخص از لا ضروريه است و هرگاه وقتيه كه اخص از همه است منعكس نگردد اعم منعكس نخواهد شد زيرا عام لازم خاص است « 3 » .\r\nبنابر آنچه از كلمات قوم استفاده مىشود كه سالبهء اين دو قضيه در حكم هفت قضيهء غيرمنعكسه است ميتوانيم موجبهء اين دو قضيه را هم به آن قضايا قياس نموده و بگوئيم موجبه منتشرتين نيز بمطلقهء عامه منعكس مىشود .\r\n( 4 ) مصنف كتاب ما بر خلاف مشهور در موارد مختلف موجهات متداوله را پانزده قسم شمرده و سوالب غيرمنعكسه را نيز نه قسم ياد كرده است بنابراين بمنتشرتين نظر داشته است .\r\n\r\n\r\n","description":"","footnote":"\r\n( 1 ) شرح منظومه صفحهء 67 .\r\n( 2 ) درة التاج صفحة 118 .\r\n( 3 ) جوهر النضيد صفحه 77 .\r\n","page_name":" 393 ","page_number":409},
  {"content":"\r\n\r\nاينك چند مثالى براى عكس مستوى و عكس نقيض موجهات ذكر مىشود :\r\n\r\n( 521 ) مثال موجبهء كليهء ضروريه مطلقه\r\n\r\n( 522 ) مثال موجبهء كليهء عرفيهء عامه\r\n\r\n( 523 ) مثال سالبهء وجوديه لا ضروريه\r\n( 524 ) دليل اثبات هريك از اقسام و استخراج بقيهء مثالها از مطالب گذشته استفاده مىشود .\r\n\r\n","description":"","footnote":"","page_name":" 394 ","page_number":410},
  {"content":"\r\n\r\n\r\nعكس نقيض بطريقهء متاخران\r\n( 525 ) متأخران عكس نقيض را به اين شكل ترتيب ميدهند كه نقيض جزء دوم قضيه را بجاى جزء اول قرار داده و عين جزء اول را بجاى جزء دوم مىبرند بطوريكه در صدق با اصل مطابق و در كيف با اصل مخالف است .\r\n\r\n( 526 ) مثال\r\nقضيه اصل - ضروريه مطلقه : هر انسانى البته حيوان است .\r\nعكس نقيض - دائمه مطلقه : هيچ‌يك از غيرحيوانها هيچگاه انسان نيستند .\r\n( 527 ) حكم عكس نقيض در موجهات بنا بعقيدهء متأخران آنست كه موجبه‌ها در حكم سالبه‌هاى عكس مستوى ميباشند . اما سالبه در حكم موجبه‌ها نبوده و هريك احكام مختلفى دارا ميباشند « 1 » .\r\n\r\n\r\n","description":"","footnote":"\r\n( 1 ) براى اطلاع كافى رجوع شود به كتاب شرح شمسيه صفحه 134 و مطولات ديگر .\r\n","page_name":" 395 ","page_number":411},
  {"content":"\r\n\r\n\r\nتركيب دوم حجت است\r\n( 528 ) حجت تركيب دوم است ، زيرا از مركبات فراهم مىآيد و تركيب اول ، قضيه است كه از مفردات يعنى موضوع و محمول به عمل مىآيد و حجت كه قضايا را باهم تركيب ميكنند درجهء دوم از تركيب است .\r\nاجزاء مركب اول بسيط و اجزاء مركب دوم مركبات ميباشند .\r\n( 529 ) سابقا گذشت كه تركيب دوم شرطيه است كه از حمليه‌ها و شرطيه‌ها تركيب ميگردد . ولى اين نكته نيز توضيح داده شد كه قضايا بمحض اينكه اجزاء شرطيه واقع ميشوند از تركيب و قضيه بودن بيرون رفته و مفرد ميگردند و تا وقتى اجزاء شرطيه باشند قضيه نيستند و شرطيه يك قضيه بيش نيست زيرا واجد بيش از يك حكم نميباشد و آن حكم به اتصال يا انفصال بين دو طرف است مثلا وقتى ميگوئيم هرگاه خورشيد برآمده باشد روز خواهد بود در حكم آنست كه گفته باشيم برآمدن خورشيد با وجود روز بهم پيوستگى دارند . بنا - براين شرطيه نيز در حكم تركيب اول و حجت تركيب دوم است .\r\n\r\nتعريف حجت\r\n( 530 ) حجت گفتارى است كه از چند قضيه براى بدست آوردن مطلوبى فراهم آمده باشد چه با كمك قضيهء خارجى يا بدون آن باشد و چه نتيجهء قطعى از جهت تركيب بدست آيد . يا صورت تركيبى مفيد جزم نباشد .\r\n\r\n","description":"","footnote":"","page_name":" 396 ","page_number":412},
  {"content":"\r\n\r\nاز اين تعريف معلوم شد كه حجت اعم از قياس است . زيرا قياس قسمى از حجت است كه از آن جزم به نتيجه حاصل مىشود .\r\n\r\nاقسام حجت\r\n( 532 ) از آنچه گفته شد اين نتيجه حاصل گرديد كه حجت بر سه قسم است :\r\nقياس . و استقراء . و تمثيل .\r\nتعريف استقراء و تمثيل و اقسام آنها بعدا مىآيد و اكنون پيروى از كتاب نموده و به تعريف و توضيح قياس مىپردازيم .\r\n\r\nقياس مهمترين حجتها مىباشد\r\n( 533 ) مبحث قياس از همهء مسائل علم منطق عمده‌تر و مهمتر است . زيرا تصورات در علوم مورد انتفاع نيستند . بعلاوه تصور حقيقى اشياء بطور صحيح و مسلّم ميسر نيست و آنچه در علوم مورد استفاده است تصديقات ميباشند . و در علوم حقيقى تنها تصديقاتى مورد اعتماد است كه جزمى و يقينى باشند . و تصديق جزمى و يقينى جز از طريق قياس حاصل نميشود . زيرا از استقراء و تمثيل علم يقينى بدست نمىآيد و تجربه گاهى مفيد علم است كه با قياس خفى توام باشد .\r\nبنابراين قياس از استقراء و تمثيل مهمتر است .\r\n\r\nتعريف قياس\r\n( 534 ) قياس گفتارى است كه از چند قضيه فراهم آمده و به خودى - خود از جهت صورت گفتار ديگرى لازم آن باشد .\r\n( 535 ) اين تعريف خالى از مسامحه نيست زيرا قياس گفتار نيست\r\n\r\n","description":"","footnote":"","page_name":" 397 ","page_number":413},
  {"content":"\r\n\r\nبلكه صورت و هيئتى است كه قائم به گفتار است و گفتار مادّه قياس است و همچنانكه صور نوعيه و طبايع و ماهيات كلّيه ماده نيستند بلكه ملازم و قرين با ماده‌اند . قياس هم قول نيست بلكه ملازم با قول است زيرا صورت لازم و قرين ماده است و اين نكته در مطالب بعدى بسيار مورد استفاده است .\r\n( 536 ) مقصود از گفتار ، تنها گفتار لفظى نيست بلكه اصل و حقيقت قياس گفتارهاى ذهنى است و لفظ از جهت آنكه از امور ذهنى حكايت مىكند قياس ناميده مىشود .\r\n( 537 ) قيد چند قضيه كه در تعريف قياس آورده شده براى خارج شدن يك قضيه است زيرا صدق هرقضيه‌اى مستلزم صدق قضاياى ديگرى نيز مىباشد و به آنها قياس گفته نميشود .\r\n( 538 ) قياس ممكن نيست به كمتر از دو قضيه يا بيشتر از آن حاصل شود شيخ اشراق به اين مطلب تصريح نموده و تفصيل آن بعدا مىآيد . و اگر چنين ميبود كه هرقضيه‌ايكه مستلزم قضيهء ديگر باشد قياس شمرده شود بايستى هريك از قضايا به تنهائى قياس باشد . زيرا همهء قضايا به تنهائى بر لوازم خود كه عكس مستوى و عكس نقيض و لوازم شرطيه است دلالت داشته و مستلزم صدق آنها ميباشند و ليكن بيك قضيه قياس گفته نميشود زيرا قياس هيئت تاليف دو قضيه است .\r\n( 539 ) قياس صورت دليل است و دليل از جهت صورت مستلزم قضيهء ديگر است به اين جهت راستى و درستي قياس بستگى بدرستى\r\n\r\n","description":"","footnote":"","page_name":" 398 ","page_number":414},
  {"content":"\r\n\r\nاجزاء و مقدمات ندارد و قياس درست آنست كه با فرض صحت يا عدم صحت مقدمات مستلزم گفتار ديگر باشد .\r\n( 540 ) بنابراين ميتوان گفت كه قيد تسليم شدن بمقدمات غير ضرورى بوده و با فرض فساد مقدمات نيز ممكن است قياس درست باشد .\r\nزيرا حجت قياسى داراى دو جزء است : جزء مادى و جزء صورى .\r\nماهيت قياس همان جزء صورى و هيئت تأليفى اجزاء است كه به اشكال چهارگانه منقسم ميگردد . و منطق صورى متكفّل صحت تنظيم اجزاء و راجع به هيئت تأليفى آنها مىباشد . ليكن صدق اجزاء كه ماده است بمنطق مادى مربوط نيست .\r\n( 541 ) صحت قياس مستلزم صدق نتيجه نيست . زيرا از هيئت تنظيم اجزاء يعنى قياس فقط همين اندازه بدست مىآيد كه بين صورت تأليفى مقدمات و صورت مطلوب رابطه‌اى موجود است .\r\n( 542 ) يعنى همچنانكه مفاد قضيهء شرطيه حكم بلزوم يا عناد بين دو جزء قضيه بوده و صدق شرطيه به آنست كه لزوم يا عناد حقيقت داشته باشد . خواه هردو صادق يا كاذب باشند . و شرطيه در صورتى كاذبست كه بين اجزاء رابطهء حقيقى يا حكمى وجود نداشته باشد . قياس نيز همچنان است . مثلا هرگاه بگوئيم : هر انسانى سنگ است . و هر سنگى بينا نيست . نتيجه ميدهد كه هيچ انسانى بينا نيست .\r\nاين قياس در نهايت صحت و درستى است زيرا در حكم آنست كه گفته باشيم : اگر انسان سنگ باشد بينا نخواهد بود . و همچنانكه شرطيه صادق است قياس نيز صادق است و اگر بگوئيم اين قياس كاذب\r\n\r\n","description":"","footnote":"","page_name":" 399 ","page_number":415},
  {"content":"\r\n\r\nاست كذب به اعتبار نتيجهء قياس به خود قياس نسبت داده شده است و كذب نتيجه مربوط بكذب مادّه قياس مىباشد و توضيح كامل مطلب در مورد تعريف منطق داده شد .\r\nاز مطالب مزبور معلوم شد كه صحت قياس منافاتى با اين ندارد كه مقدمات و نتيجه هردو كاذب باشند . ليكن صدق نتيجه با كذب مقدمات . يا صدق مقدمات با كذب نتيجه دليل بر بطلان قياس است .\r\n( 543 ) قيد لزوم كه در تعريف قياس ذكر شده . استقراء و تمثيل را خارج مىكند زيرا بعدا توضيح داده خواهد شد كه استقراء اگر تام باشد قسمى از قياس است . و اگر ناقص باشد مفيد جزم به نتيجه نيست . و تجربه نيز كه نوعى استقراء و مفيد علم است بخودىخود موجب جزم به نتيجه نيست زيرا بايستى با قياس خفى يعنى كشف علت توام گرديده تا مفيد جزم باشد و به تنهائى از آن جزم حاصل نميشود .\r\nتمثيل نيز از تعريف قياس خارج است زيرا از تمثيل علم به نتيجه حاصل نميگردد و توضيح اين مطالب در جاى خود خواهد آمد .\r\n( 544 ) قيد لذاته كه در تعريف قياس مذكور است از آنجهت است كه بسيارى از مركبات مفيد جزم به نتيجه هستند ليكن همان قضاياى تركيب شده به تنهائى جزم به نتيجه را بوجود نمىآورند بلكه با ضميمه شدن مقدمهء خارجى و شرايط ديگرى جزم بمطلوب حاصل ميگردد پس اين قضايا ( لذاته ) يعنى بخودىخود مطلوب را لازم ندارند و با ضميمه شدن قضيهء ديگرى و با كومك قيد خارجى مطلوب لازم آنها خواهد بود .\r\n- 25 -\r\n\r\n","description":"","footnote":"","page_name":" 400 ","page_number":416},
  {"content":"\r\n\r\nقياس مساوات نيز از اين قبيل است زيرا وقتى گفته مىشود مجموع 5 و 1 مساوى با 4 و 2 و مجموع 4 و 2 مساوى با 3 و 3 است پس 5 و 1 با 3 و 3 مساوى خواهد بود . اين استنتاج از اين جهت صحيح است كه ما از خارج به اين مقدمه اطلاع يافته‌ايم كه هرچيزى مساوى با چيزى باشد كه آن با چيز ديگرى مساوى است . با اولى نيز مساوى خواهد بود و بدون اين مقدمه كه از خارج بما كومك ميدهد قياس مساوات صادق نمىباشد .\r\nبدليل اينكه قضيهء تنصيف مشابه با قضيهء مساواتست ليكن مثل قياس مساوات نتيجه نميدهد . مثلا اگر بگوئيم : عدد 6 نصف 12 است و 3 نصف 6 است نميتوانيم بگوئيم عدد 3 نصف 12 است . زيرا در اينجا آنطوريكه در قياس مساوات كبراى قياسرا از خارج بدست آورده بوديم در مورد تنصيف كبراى خارج نداريم كه حكم كند نصف نصف نصف است .\r\n( 545 ) از مجموع مطالب اين خلاصه حاصل مىشود كه قياس عليت ذهنى دارد يعنى از حصول علم و توجه يافتن ذهن بمجموع دو قضيه و رابطهء بين آنها البته بعلم تازه‌اى دست يافته و خواه ناخواه علم تازه‌اى كه مولود تأليف دو علم سابق است براى ذهن حاصل خواهد شد بدون آنكه به شرط ديگرى توقف داشته باشد . بنابراين قيد لزوم كه در تعريف قياس آورده شده است قياس مساوات و قياسهاى تركيبى ديگر را كه ذكر مىشود از تعريف خارج نموده و محتاج بقيد زايد ديگرى نخواهد بود .\r\n( 546 ) در اينجا قيد ديگرى هست كه هرچند تصريح به آن لازم\r\n\r\n","description":"","footnote":"","page_name":" 401 ","page_number":417},
  {"content":"\r\n\r\nنيست ليكن از خود تعريف اين قيد برمىآيد و بدون آن تعريف قياس ناتمام است . و قيد مزبور قيد « وحدت » است :\r\nهرقياسى به تنهائى با دو مقدمهء خود مستلزم جزم بمطلوبى است كه اختصاص به خود آن دارد ليكن بعدا توضيح اين مطلب خواهد آمد كه گاهي يك قياس به تنهائى و بدون ضميمه شدن قياسهاى ديگر مستلزم مطلوب نهائى نبوده و براى اثبات يك مطلوب بايد چندين قضيه را به يكديگر ضميمه كنيم به اين ترتيب كه ابتداء از دو قضيه قياس تشكيل داده و نتيجهء آن را در قياس ديگر مقدمه قرار ميدهيم . يا يكى از دو جزء قياس را با چند مقدمه و جزء ديگرش را نيز با چندين مقدمهء ديگر ثابت ميكنيم . بنابراين هرقياسى مستلزم نتيجهء خود مىباشد . و هريك به تنهائى يك نتيجه بيش ندارد و نتيجه‌ها پىدرپى بيك مطلوب نهائى ميرسند .\r\n\r\nاقسام قياس\r\n( 547 ) قياس بر سه قسم است : اقترانى حملى . اقترانى شرطى . استثنائى .\r\nمنطقيان قديم قياس را دو قسم ميشناختند : اقترانى و استثنائى .\r\nاقترانى بعقيدهء آنها قياسى بود كه تنها از حمليات تشكيل شده باشد .\r\nو قياسهائيكه شرطى در آن به كار برده مىشود استثنائى محسوب ميشد و علت اين بود كه در تعليمات اول فقط حمليات و استثنائيات ذكر شده بود .\r\nشيخ ابو على سينا اول كسى بود كه شرطيهء اقترانيه را استخراج\r\n\r\n","description":"","footnote":"","page_name":" 402 ","page_number":418},
  {"content":"\r\n\r\nكرده و توجه يافت كه قياس اقترانى از شرطيات نيز حاصل مىشود « 1 »\r\n\r\nقياس اقترانى و استثنائى\r\n( 548 ) ناگزير بايستى مطلوب در دو مقدمه مندرج باشد . زيرا تا قياس مشتمل بر مطلوب نباشد بين آنها مناسبتى نخواهد بود . و حال آنكه بايستى مطلوب با دو مقدمهء خود از جهتى مباينت و تعدد و از جهتى مناسبت و اتحاد داشته باشد .\r\nبنابراين از دو صورت خارج نيست : اگر مطلوب بطور كامل يعنى با تمام ماده و صورت در دو مقدمه ذكر شده باشد . قياس ( استثنائى ) خواهد بود .\r\nو در صورتى كه مادهء مطلوب بدون صورت آن يعنى مفردات كه موضوع و محمول قضيهء مطلوبند بطور پراكنده در مقدمات گنجانيده شده باشد در اين صورت ( قياس اقترانى ) مىباشد .\r\nبعبارت ديگر . اگر دو طرف مطلوب در يك مقدمه جمع باشند قياس استثنائى و اگر هريك از دو مقدمه مشتمل بر يك طرف مطلوب باشد قياس اقترانى خواهد بود\r\n\r\nتعريف قياس اقترانى\r\n( 549 ) اقترانى قياسى است كه هريك از دو مقدمه مشتمل بر يكى از دو طرف مطلوب باشد يعنى تنها مادهء مطلوب بطور پراكنده در آن موجود باشد . در اين صورت موضوع نتيجه موضوع يا محمول\r\n\r\n\r\n","description":"","footnote":"\r\n( 1 ) شرح خواجه بر منطق اشارات ص 235\r\n","page_name":" 403 ","page_number":419},
  {"content":"\r\n\r\nيكى از دو مقدمه . و محمول آن . موضوع يا محمول مقدمهء ديگر خواهد بود .\r\nاين گونه قياس را يا از اين جهت اقترانى گفته‌اند كه حد اصغر و حد اوسط و حد اكبر با يكديگر اقتران يافته‌اند . و يا به اين سبب است كه مقدمات قياس هريك معلومات مستقلى بوده و به هيئت معينى با يكديگر برخورد و اقتران حاصل نموده تا از آنها معلوم تازه‌اى حادث شده است .\r\nقياس اقترانى بر دو قسم است : حملى و شرطى\r\n( 550 ) قياس اقترانى حملى . آنست كه صغرى و كبراى هردو حملى باشند .\r\n( 551 ) قياس اقترانى شرطى . آنست كه يكى از دو طرف يا هر - دو طرفش شرطيه باشند .\r\n\r\nتعريف قياس استثنائى\r\n( 552 ) استثنائى قياسى است كه عين نتيجه با ماده و صورتى كه دارد يا نقيض آن در قياس ذكر شده باشد . بعبارت ديگر قياس استثنائى آنست كه هردو طرف مطلوب در يك مقدمه جمع شده باشند . مثل اينكه گفته شود : اگر اين جسم باشد جايگير خواهد بود ليكن جسم است .\r\nنتيجه ميدهد : پس جايگير است . يا آنكه جايگير نيست . نتيجه ميدهد .\r\nپس جسم نيست .\r\n\r\n","description":"","footnote":"","page_name":" 404 ","page_number":420},
  {"content":"\r\n\r\n\r\nاجزاء قياس اقترانى\r\n( 553 ) اسامى و اصطلاحاتيكه براى اجزاء قياس بيان مىشود در اصل بقياس اقترانى حملى اختصاص داشته و بعدا قياس شرطى را بحملى ملحق نموده و مقدم و تالى را بجاى موضوع و محمول پنداشته‌اند و قواعد اشكال چهارگانه نيز بطور تشبيه و مقايسه در شرطيات اجرا گرديده است .\r\n\r\nاول . مقدمه يا ماده قياس\r\n( 554 ) مقدمه هريك از دو قضيه‌ايست كه حجت قياسى از آنها تشكيل داده مىشود . و اين مطلب بيان شد كه موصل تصديقى يا حجت داراى دو جزء است : جزء مادى و جزء صورى . جزء صورى همان صورت يا هيئت تأليفى دليل است كه قياس يا استقراء و يا تمثيل ناميده مىشود .\r\nجزء مادى كه به صورت قياسى ضميمه مىشود دو قضيه‌اى مىباشد كه دو طرف حجت قياسيرا تشكيل ميدهد و آنها را مقدمه مينامند .\r\nجزء مادى استقراء و تمثيل . محسوسات داخلى مىباشد كه از احساسات خارجى حاصل گرديده است .\r\nاجزاء قياس را از اين جهت مقدمه مينامند كه مطلوب از آنها حاصل ميگردد . مقصود از اينكه ميگويند مقدمه جزء مادى قياس است آن نيست كه قياس جزء و ماده دارد زيرا قياس بسيط است و همان صورت و هيئتى است كه با ماده قرين است مثل اينكه مثلث جزء\r\n\r\n","description":"","footnote":"","page_name":" 405 ","page_number":421},
  {"content":"\r\n\r\nمادى ندارد بلكه شكل و هيئتى است كه بماده قائم است و مادّه جزء شكل نيست .\r\nدو مقدّمه بايستى در يك جزء شركت داشته باشند و گرنه بين آنها مناسبتى نخواهد بود و جزء مشترك كه رابط بين دو مقدمه است حد اوسط است كه بيان مىشود .\r\n\r\nدوم . حد\r\n( 555 ) حد بمعنى نهايت و طرف است و به همين مناسبت اجزاء مقدمه را حد و طرف مينامند زيرا در ابتدا و انتهاء قضيه واقع شده‌اند . حدود يا اجزاء مقدمه يعنى موضوع و محمولى كه هريك از دو مقدمه از آنها فراهم آمده‌اند .\r\nحدود كه اجزاء دو مقدمه‌اند عينا اجزاء نتيجه بوده و در نتيجه موجودند بجز حد مكرر كه از نتيجه ساقط ميگردد .\r\n\r\nاقسام حد\r\n( 556 ) حد بر سه گونه است : حد اصغر . حد اوسط . حد اكبر .\r\n( 557 ) حد اصغر : موضوع مطلوبرا كه در مقدمه ملاحظه ميكنند حد اصغر مينامند و به اين سبب اصغر ناميده شده كه بحسب معمول بايستى افراد موضوع از محمول كمتر و اخص از محمول باشد .\r\n( 558 ) حد اوسط : جزئيكه در دو مقدمه تكرر يافته و علت اثبات محمول مطلوب براى موضوع است اوسط مينامند .\r\nسبب اينكه اوسط ناميده شده همين است كه علت اثبات محمول\r\n\r\n","description":"","footnote":"","page_name":" 406 ","page_number":422},
  {"content":"\r\n\r\nبراى موضوع يعنى علت حكم و رابط بين دو مقدمه است .\r\nو ممكن است ناميده شدن اين حد به اوسط از اين جهت باشد كه معمولا افراد آن از اصغر بيشتر و از حد اكبر كمتر و از جهت شمول افراد متوسط بين آن دو حد است .\r\nحد اوسط ركن و اهم اجزائى است كه اختصاص به قياس اقترانى داشته و اصل و اساس قياس است زيرا چنان كه معلوم شد رابط بين موضوع و محمول نتيجه است و ضرورت حكم و گاهى علت واقعى ثبوت محمول براى موضوع را بيان مىكند .\r\n( 559 ) حد اكبر : محمول مطلوبرا حد اكبر مينامند زيرا عادتا محمول از موضوع بزرگتر است .\r\nچنان كه گفته شد كلمهء حد بهر سه قسم اطلاق مىشود اما بيشتر به اوسط اختصاص دارد چنان كه ميگويند حد هرچيزى علت ثبوت آنست و هرچه حد نداشته باشد بر آن برهان نميتوان اقامه نمود در همهء اين اطلاقات مقصود همان حد اوسط است و مشاركت حدّ و برهان نيز به همين معنى مىباشد .\r\n\r\nرأسان\r\n( 560 ) دو طرف مطلوب كه موضوع و محمول آن ميباشند دو رأس ناميده ميشوند زيرا پس از حذف و اسقاط حد مكرر از اجزاء دو مقدمه فقط همين دو جزء باقى مانده و مطلوب از آنها تركيب شده و اصل و اساس مطلوب ميباشند به اين جهت رأس ناميده ميشوند .\r\n\r\n","description":"","footnote":"","page_name":" 407 ","page_number":423},
  {"content":"\r\n\r\n\r\nصغرى و كبرى\r\n( 561 ) مقدمه‌ايكه مشتمل بر حد اصغر است صغرى و مقدمه ديگريكه حد اكبر در آن قرار گرفته كبرى نام دارد .\r\n\r\nقرينه و ضرب\r\n( 562 ) هيئت تأليفى صغرى و كبرى را كه دو مقدمه‌اند قرينه و ضرب مينامند .\r\n( 563 ) و همين هيئت و صورت تأليفى يعنى قرينه را وقتى با لازم ذاتى آن كه نتيجه است ميسنجند قياس ناميده مىشود .\r\n\r\nشكل\r\n( 564 ) صورت اقتران يعنى چگونگى برخورد يا هيئتى كه اختلاف وضع و نسبت حد اوسط با دو حد ديگر دارد كه گاهى اوسط نسبت بيكى موضوع و نسبت به ديگرى محمول و گاهى عكس آن است شكل ناميده مىشود .\r\nسبب اينكه چنين چيزيرا شكل ناميده‌اند مشابهتى است كه با اشكال هندسى دارد زيرا همچنانكه اشكال هندسى در كره از احاطه يك سطح و در ساير اشكال از چند خط يا چند سطح حاصل مىشود در اينجا نيز از تأليف حدود صورتى بوجود مىآيد كه شكل ناميده مىشود .\r\n\r\n","description":"","footnote":"","page_name":" 408 ","page_number":424},
  {"content":"\r\n\r\n\r\nنتيجه\r\n( 565 ) لازم ذاتى قياس يعنى قضيه‌ايكه از تأليف دو مقدمه بوجود ميآيد بعد از آنكه لزوم اين قضيه نسبت به دو مقدمه آشكار گرديد نتيجه نام دارد . و اين از باب تشبيه به نتاج حيوان است كه از ازدواج نر با ماده وجود پيدا مىكند . نتيجه نيز معلول ذهنى و لازمه ازدواج و اقتران دو مقدمه است .\r\n\r\nمطلوب\r\n( 566 ) لازم تركيب مقدمات را قبل از آنكه اطلاع به لزوم و معلوليت آن نسبت بتركيب مقدمات حاصل گردد مطلوب مينامند . زيرا جوينده در طلب آن بوده و براى اكتساب و تحصيل آن مقدمات را با يك‌ديگر ضم و تركيب مىكند . به اين جهت مطلوب ناميده مىشود .\r\n\r\nاشكال چهارگانه\r\n( 567 ) براى جزء مكرر در دو مقدمه كه اوسط است چهار حالت ميتوان تصور كرد . زيرا جزء مكرر ممكن است در مقدمه اول محمول و در مقدمه دوم موضوع بوده باشد . و نيز ممكن است در اولى موضوع و در دومى محمول . يا در هردو مقدمه موضوع و يا در هردو محمول باشد و بحسب اين تقسيم چهار شكل يافت مىشود .\r\n( 568 ) قدماء براى جزء مكرر بيش از سه حالت نشمرده و گفته‌اند جزء مكرر يا در يكى از دو مقدمه موضوع و در ديگرى محمول\r\n\r\n","description":"","footnote":"","page_name":" 409 ","page_number":425},
  {"content":"\r\n\r\nاست و يا در هردو محمول و يا در هردو موضوع است و از اين تقسيم سه شكل بيشتر بيرون نميآيد .\r\n( 569 ) ديگران براى حذف شدن شكل چهارم چندين دليل و عذر آورده‌اند .\r\n( اولا ) شكل اول با نظم طبيعى موافقت داشته و چهارم كه هردو مقدمه‌اش بر خلاف اول است ، از نظم طبيعى دور است . و ذهن به سختى از مقدمات به نتيجه انتقال حاصل مىكند . و دور از طبع است .\r\n( 570 ) « ثانيا » اعتبار آن را به سختى ميتوان ثابت نمود . زيرا بسيارى از ضروب شكلهاى ديگر را كه ممكن است به شكل اول برگردانند براى اثبات اعتبار شكل موردنظر به شكل اول برميگردانند .\r\n( 571 ) اين عمل بازگشت دادن در شكل چهارم به سختى انجام مىشود زيرا ضروبيرا كه از شكل دوم و سوم به شكل اول برميگردانند به سهولت و با يك عمل كه معكوس نمودن صغرى يا كبرى باشد انجام مىشود . ليكن بعضى از ضروب شكل چهارم كه قابل بازگشت يافتن به شكل اول هستند با صعوبت يعنى با دو عمل به شكل اول برميگردند .\r\nزيرا بعضى از ضروب با تغيير ترتيب و معكوس نمودن نتيجه و بعضى با انعكاس صغرى و منعكس نمودن كبرى . به شكل اول برگشت داده ميشوند . و اين عمل مضاعف باعث مشقت فوق العاده بوده و ذهن با سختى و مشقت زياد بايستى به نتيجه برسد .\r\nدليل‌هاى ديگريكه براى سنديت ضروب ديگر اين شكل كه قابل تبديل به شكل اول نيستند مىآورند همگى در نهايت غموض و\r\n\r\n","description":"","footnote":"","page_name":" 410 ","page_number":426},
  {"content":"\r\n\r\nابهام است « 1 »\r\n( 572 ) معلم اول و پيروان او كه شكل چهارم را بشمار نياورده‌اند به همين ابهام و مشكل بودن اثبات اعتبارش نظر داشته‌اند .\r\nافضل الدين كاشانى در رسالهء منهاج مبين خود « 2 » شكل چهارم را به كلى انكار نموده و گفته است همان شكل اول است كه كبرى بر صغرى مقدم ذكر شده است .\r\nكم‌اعتبارى و سستى شكل چهارم در صفحات آينده بيشتر بوضوح خواهد پيوست .\r\n\r\nشكل اول\r\n( 573 ) هرگاه جزء مكرر كه اوسط است محمول صغرى و موضوع كبرى باشد اين شكلرا اول مينامند .\r\n( 574 ) اين شكل را اول گفته‌اند . زيرا در اول كتاب ضمن تعريف منطق گفته شد كه معارف و علوم بشر از جهت اعتبار و اصابت با واقع يكسان نبوده و مختلف است و اين اختلاف بواسطهء اختلاف علل و موجبات يا ادلّه و طرق حصول علم است . زيرا طريقيت و سنديت دليل قابل شدت و ضعف و مقول به تشكيك بوده و طريقيت بعضى صريح و دلالت بعضى غامض است . و تحقيق كامل اين مطلب را بايستى از فلسفهء معرفتى جويا گرديد .\r\n( 575 ) قياس بالاترين طرق معرفت عقلى بوده و در بين اصناف قياس\r\n\r\n\r\n","description":"","footnote":"\r\n( 1 ) شرح خواجه بر منطق اشارات ص 238\r\n( 2 ) نسخهء فارسى چاپ دانشگاه تهران ص 545 - 71\r\n","page_name":" 411 ","page_number":427},
  {"content":"\r\n\r\nشكل اول درجهء اول را حايز است . و باز در همهء اصناف ضروب شكل اول ضرب اول كه هردو مقدمه‌اش موجبهء كليه است اعتبار و سنديت بيشترى داشته و نتيجه‌ايكه از اين ضرب حاصل مىشود ارزش بيشتر و كامل‌ترى دارد . و گفته شد كه پست‌ترين درجات قياس در سنديت شكل چهارم است زيرا ترتيب و صورتش از هرجهت بر خلاف شكل اول است .\r\n( 576 ) . امتياز شكل اول بر ساير اشكال در سه چيز است .\r\n( اول ) آنكه لزوم نتيجه و ترتب آن بر اين شكل خودبخود ضرورى و آشكار است و محتاج به تشبث يافتن بدليل ديگرى نيست .\r\nزيرا در اين شكل . اصغر مصداق اوسط است . و اوسط مشتمل بر اصغر مىباشد . و هرحكميكه براى اوسط ثابت شده باشد مسلم است كه براى اصغر نيز بثبوت رسيده . و با توجه يافتن به اينكه اكبر براى اوسط ثابت است و اوسط شامل اصغر و متحد با اصغر است بطور ضرورت به نتيجه نيز علم حاصل خواهد گرديد . و لزوم نتيجه بالذات ضرورى و آشكار است .\r\n( 577 ) ( دوم ) در صفحات آينده بيان خواهد شد كه براى اثبات سنديت بعضى از ضروب منتجهء اشكال ديگر . آنها را به شكل اول برميگردانند . بنابراين اعتبار و سنديت شكل اول بر ساير شكلها مقدم است .\r\n( 578 ) ( سوم ) شكل اول همهء محصورات چهارگانه را نتيجه ميدهد يعنى نتيجهء اين شكل در بعضى از ضروب موجبهء كليه و در بعضى موجبهء جزئيه و يا سالبهء كليه و گاهى سالبهء جزئيه مىباشد بخلاف اشكال\r\n\r\n","description":"","footnote":"","page_name":" 412 ","page_number":428},
  {"content":"\r\n\r\nديگر كه هيچيك از آنها همهء محصورات را نتيجه نميدهند . زيرا شكل دوم موجبه ندارد نه كليه و نه جزئيه . و شكل سوم كليه ندارد ، نه موجبه و نه سالبه و شكل چهارم موجبهء كليه ندارد ، بنابراين شكل اول از جهت جامع بودن نتايج كه از همهء محصورات ميباشند بر ساير اشكال برترى داشته و بر همه مقدم است\r\n\r\nشكل دوم\r\n( 579 ) هرگاه اوسط كه جزء مكرر است در هردو مقدمه محمول باشد ، شكل دوم بشمار مىآيد .\r\n( 580 ) علت اينكه اين شكل را دوم شمرده‌اند آنست كه اين شكل در صغرى كه از دو مقدمهء شكل اول شريفتر است با شكل اول موافقت دارد . زيرا موضوع مطلوب در هردو شكل موضوع صغرى و اوسط نيز در هردو محمول صغرى مىباشد . بنابراين صغرى در هردو شكل يكسانست .\r\n( 2 / 580 ) وجه اينكه صغرى بر كبرى برترى دارد آنست كه صغرى مشتمل بر موضوع مطلوبست و موضوع از محمول برتر است زيرا محمول براى موضوع طلب گرديده و نسبت بمحمول اصل است .\r\nبعلاوه صغراى شكل اول از جهت اينكه هميشه موجبه است بر كبراى اين شكل برترى دارد .\r\nوجه ديگر آنست صغرى از جهت كميت مطلق است . زيرا ممكن است كلى يا جزئى باشد و كبرى فقط بايستى كلى باشد .\r\n\r\n","description":"","footnote":"","page_name":" 413 ","page_number":429},
  {"content":"\r\n\r\n\r\nشكل سوم\r\n( 581 ) شكل در صورتى سوم شمرده مىشود كه جزء مكرر يا اوسط موضوع هردو مقدمه‌اش بوده باشد .\r\n( 582 ) از اين جهت سوم است كه در كبرى با شكل اول شريك است يعنى همچنان‌كه اوسط موضوع كبراى اول است شكل سوم نيز همچنانست . و محمول كبرى عينا محمول نتيجه است .\r\n( 583 ) مشابهت در صغرى موجب ميشد كه شكل قبل از اين را دوم بشمارند و مشابهت در كبرى سبب مىشود كه اين شكل را سوم بنامند زيرا معلوم شد كه صغرى در شكل اول از كبرى شرافت بيشترى دارد .\r\n( 584 ) ذهن سالم به انتاج شكل دوم و سوم بخودىخود پى ميبرد و پيش از آنكه آنها را به شكل اول بازگردانند و حجيت آنها را بدليل ثابت نمايند . بقياس بودن آنها توجه حاصل مىشود . زيرا در شكل دوم وقتى ذهن به اتحاد چيزى با چيز ديگر و مغايرت دومى با امر سوم حكم مىكند قهرا توجه حاصل مىشود كه امر اول با سوم مغاير است .\r\nو همچنين در شكل سوم كه در صغرى به اتحاد چيزى با چيز ديگر ، و در كبرى به اتحاد اولى با همه افراد امر سوم يا عدم اتحاد حكم مىشود ، ذهن به زودى آگاه ميگردد كه امر دوم با سوم متحد يا غيرمتحد است . اين تفطن در شكل دوم و سوم حاصل است و در شكل چهارم حاصل نمىگردد و به اين جهت چهارمرا طرح كرده‌اند .\r\n\r\n","description":"","footnote":"","page_name":" 414 ","page_number":430},
  {"content":"\r\n\r\nمصنف كتاب ما در تعليقات خود بر شرح حكمت الاشراق « 1 » اين مطالب را شرح داده و بطور نفى و اثبات اشكال چهارگانه را از جهت حجيت طبقه‌بندى نموده است . و بطور خلاصه ميگويد : شكل اول ضرورى الانتاج است - حجيت آن قابل اثبات و بيان نيست . ليكن ضرورت انتاج شكل دوم و سوم بيّن صريح نبوده و با اندك تأمّل و تفكّرى پيش از آنكه به شكل اول بازگشت داده شوند فطرت سالم به انتاج و قياس بودن آنها توجه پيدا مىكند .\r\nليكن انتاج شكل چهارم ضرورى غيربيّن است زيرا بهيچ‌وجه بحجّيت و قياس بودنش تفطن حاصل نميشود جز آنكه با دليل خارج و بوسيلهء بازگشت دادن آن را به شكل اول سنديتش ثابت گردد .\r\n\r\nشكل چهارم\r\n( 585 ) ترتيب حدود در شكل چهارم برعكس شكل اول است .\r\nزيرا حدّ مكرر اين شكل موضوع صغرى و محمول كبرى مىباشد و موضوع مطلوب محمول صغرى و محمول مطلوب موضوع كبرى مىباشد .\r\n( 586 ) اين شكل چنان كه معلوم شد از سنديت بسيار دور است زيرا ترتيب مقدمات اين شكل بر خلاف نظم طبيعى مىباشد و انتقال به نتيجه به سختى حاصل مىشود به اين جهت در آخر همه بشمار آمده است .\r\n\r\n\r\n","description":"","footnote":"\r\n( 1 ) صفحه 100\r\n","page_name":" 415 ","page_number":431},
  {"content":"\r\n\r\n\r\nشرايط عمومى در همهء اشكال\r\n( 587 ) همه شكلها بايستى واجد سه شرط باشند و هريك از آنها كه فاقد يكى از آن شرطها باشد . نتيجه لازم نخواهد داشت و اينها شرط انتاج همهء اشكال مىباشند .\r\n( 588 ) « شرط اول » يكى از دو مقدمه مسلّما بايد كلى باشد .\r\nو اگر هردو جزئى باشند بين دو مقدمه رابطه‌اى موجود نخواهد بود و تا موضوع يكى كلى و شامل يكى از اجزاء مقدمه ديگر نباشد حكم از موضوع يك قضيه بيكى از اجزاء مقدمهء ديگر سرايت نميكند تا ثبوت اكبر براى اصغر لازم آيد .\r\nمثلا اگر بگوئيم بعضى از مردم دانايند و بعضى از دانايان توانگر نيستند . هيچ نتيجه‌اى بر اين دو قضيه مترتب نمىشود . زيرا آن بعضى كه موضوع قضيهء اول است شايد غير از آن مردمى باشد كه موضوع قضيهء دوم قرار گرفته است و با تعدد موضوع بين آنها تباين خواهد بود و حكم يكى از دو متباين به ديگرى سرايت نميكند تا از مجموع نتيجه‌اى بدست آيد\r\n( 589 ) « شرط دوم » يكى از دو مقدمه بايستى موجبه باشد .\r\nزيرا اگر هردو سالبه باشند اوسط كه واسطهء حكم است نه با اصغر اتحاد داشته و نه با اكبر متحد است و تا با يكى از آن دو اتحاد نداشته باشد رابط و واسطه ثبوت يا سلب اكبر از اصغر نخواهد گرديد .\r\nمثلا اگر بگوئيم : بعضى از مردم دانا نيستند و هيچ‌يك از - 26 -\r\n\r\n","description":"","footnote":"","page_name":" 416 ","page_number":432},
  {"content":"\r\n\r\nمردم جماد نيستند . هيچ نتيجه‌اى از اين دو قضيه حاصل نخواهد گرديد .\r\nزيرا مردمى كه اوسط است نه با جماد اتحاد دارد و نه با دانا و در اين صورت دانائى نه براى جماد اثبات و نه از آن سلب ميگردد .\r\n( 590 ) « شرط سوم » اگر صغرى سالبه باشد كبرى بايستى كلى باشد . و اگر صغرى سالبه باشد و كبرى جزئى باشد منتج نخواهد بود . زيرا در كبراى جزئى اكبر براى بعضى از افراد اوسط ثابت شده . و بعضى از آن مورد حكم نبوده و بر ايشان حكمى ايجاب نشده است و با فرض اينكه صغرى هم سالبه باشد بين اصغر و اوسط سلب ربط شده است و خلاصه آنكه اتحاد اوسط با اصغر مسلم نبوده و اتحاد آن هم با اكبر مشكوك است . زيرا آن بعض و قسمتى كه در كبرى مورد حكم است ممكن است با آن بعضيكه در كبرى موجود است مباين باشد .\r\nمثلا اگر بگوئيم : هيچيك از مردم جماد نيستند . و بعضى از مردم دانايند . مردمى كه اوسط است با جماد متحد نبوده و بعضى از آن هم با دانا متحد نيست . بنابراين مردم واسطهء حكم نخواهد بود . زيرا تكرار اوسط مسلم نميباشد .\r\n( 591 ) اينكه گفتيم هردو مقدمه ممكن نيست سالبه باشند يا اگر كبرى جزئى باشد ممكن نيست صغرى سالبه باشد . مقصود همهء سالبه‌ها نيست . زيرا بعضى از سالبه‌ها در قوهء موجبه و در حكم موجبه هستند .\r\nشيخ در منطق اشارات « 1 » گفته است صغراى شكل اول بايستى\r\n\r\n\r\n","description":"","footnote":"\r\n( 1 ) صفحه 240\r\n","page_name":" 417 ","page_number":433},
  {"content":"\r\n\r\nموجبه يا در حكم موجبه باشد و سالبه اگر ممكنه يا وجوديّه باشد در حكم موجبه است .\r\nخواجهء طوسى در شرح گفته است سالبهء ممكنه ملزوم موجبهء ممكنه و موجبهء ممكنه لازم آنست و نيز سالبهء وجوديهء لا دائمه دو لازم دارد : يكى موجبهء لا دائمه و ديگرى موجبهء لا ضروريه . و اين گونه سالبه‌ها در حكم موجبه و در قوهء موجبه هستند و در مواردى كه مقدمهء شكلها بايستى موجبه باشند اين گونه سالبه‌ها را بجاى موجبه ميتوان آورد .\r\n( 592 ) در اينجا اشكالى است كه صغراى شكل اول و سوم واجب است فعليت داشته باشد . و امكان اعم از فعليت است زيرا محتمل است امر ممكن هيچگاه بفعليت نرسد خواجهء طوسى از اين اشكال جواب داده كه ممكنه در اينجا امكان صرف نداشته و بايستي بمعنى امكان طبيعى باشد بطوريكه حكم ايجابى بالفعل حاصل شده باشد .\r\n\r\nشرايط خصوصى هريك از شكلها\r\n( 593 ) علاوه بر شرايط عمومى كه گذشت براى هريك از چهار شكل شرايط مخصوصى هست كه بعضى از اين شرايط شرح و تفصيل همان شرايط عمومى در موارد اختصاصى مىباشد .\r\nشرايط خصوصى اشكال نيز مربوط به كميّت و كيفيت و جهت قضايائى مىباشد كه اجزاء قياس هستند .\r\n\r\n[ شكل اول 
  ]\r\n\r\nشرايط شكل اول\r\n( 594 ) شكل اول سه شرط دارد كه هريك راجع به كميت و كيفيت و جهت دو مقدمه ميباشند و حروف « مغكب » اشاره به شرط كمى و\r\n\r\n","description":"","footnote":"","page_name":" 418 ","page_number":434},
  {"content":"\r\n\r\nكيفى آن است .\r\n( 595 ) شرط اول : صغراى شكل اول بايستى موجبه باشد . زيرا در اين شكل اوسط بر اصغر حمل شده و حمل بايستى ايجابى باشد تا اتحاد اوسط با اصغر از صغرى استفاده شود و اگر اوسط با اصغر متحد نباشد بين آنها مبائنت خواهد بود و با فرض مبائنت حكميكه در كبرى براى اوسط ثابت شده است كه ايجاب يا سلب محمول باشد به اصغر سرايت نخواهد كرد زيرا حكم مبائن نسبت بمبائن ديگر جارى نيست . و خلاصه آنكه اندراج اصغر در اوسط و اتحاد آنها بايستى قطعى باشد تا بتوسط اوسط اكبر برايش ايجاب يا سلب شود .\r\n( 596 ) شرط دوم : جهت در صغرى بايستى لا اقل مطلقهء عامه باشد يعنى بايستى اصغر بالفعل مندرج در اوسط و با آن متحد باشد بنابراين امكان بدون فعليت در صغرى كافى نيست . زيرا تا عنوان اوسط براى اصغر في الجمله حاصل نشده باشد حكم كبرى شامل اصغر نخواهد گرديد . زيرا محتمل است كه امكان هيچگاه به حد فعليت نرسد و بازگشت شرط فعليت به همان مطالبى است كه در انعكاس ممكنه گذشت .\r\n( 597 ) شرط سوم : كبراى شكل اول بايستى كلى باشد . زيرا اساس حجيت شكل اول استخراج حكم اصغر از اوسط است و براى اين استخراج لازم است حكميكه در كبرى موجود است بطور قطع شامل همهء افراد اوسط شده باشد تا بتوسط اوسط اصغر را هم فرا گرفته باشد .\r\n( 598 ) اگر كبرى غيركلى يعنى جزئى باشد و حكم ، همه افراد\r\n\r\n","description":"","footnote":"","page_name":" 419 ","page_number":435},
  {"content":"\r\n\r\nموضوع را فرانگرفته و اختصاص به بعضى از افراد موضوع داشته باشد در اين صورت اين احتمال پيش مىآيد كه شايد آن بعضيكه در كبرى موضوع است غير از آن بعضى باشد كه در صغرى محمول و متحد با اصغر است و با راه يافتن اين احتمال و ترديد ثبوت اكبر براى اصغر قطعى نخواهد بود و درواقع تكرر اوسط كه شرط انتاج است قطعى نميباشد .\r\n\r\nتركيبات يا ضروب محتمله در همهء شكلها\r\n( 599 ) براى هريك از اشكال بحسب اصل فرض شانزده ضرب يعنى 16 صورت تركيبى قابل تصور است . و اين تركيبات مختلف از اينجا بوجود مىآيند كه هرقضيه‌اى يا شخصيه و يا مهمله و يا مسوّره است .\r\n( 600 ) قضاياى شخصى در قياس مورد استفاده نيستند . زيرا قبلا توضيح اين مطلب گذشت كه امور شخصى قابل اكتساب و مورد بحث علمى نيستند .\r\n( 601 ) حكم قضيه مهمله هم بواسطهء اينكه كميت افراد موضوع معلوم نيست مبهم است و ابهام موجب اشتباه و مشكوكيت حكم مىباشد به اين جهت هيچيك از مقدمات قياس ممكن نيست شخصيه يا مهمله باشد .\r\nو در قياس جز محصورات به كار نمىآيد .\r\n( 602 ) محصورات موجبه و سالبه و كليه و جزئيه چهار قسمند و هريك از دو مقدمهء قياس ممكن است يكى از اين چهار بوده باشد و مقدمه ديگر نيز يكى از همين چهار حالترا دارد . و با اقتران اين چهار محصوره در دو مقدمه شانزده صورت تركيبى بوجود مىآيد كه حاصل ضرب چهار در چهار است . اينها تركيبات محتمله در همه شكلها ميباشند .\r\n\r\n","description":"","footnote":"","page_name":" 420 ","page_number":436},
  {"content":"\r\n\r\n\r\nضروب منتجهء شكل اول\r\n( 603 ) با شرط موجبه بودن صغرى هشت صورت تركيبى از 16 صورت كه فاقد اين شرط هستند از اعتبار مىافتد .\r\n( 604 ) با شرط كلى بودن كبرى چهار صورت ديگر خارج مىشود و ضروب يا صورتهائيكه واجد هردو شرط ميباشند از 16 صورت چهار صورتست كه باعتبار خود باقى ميماند .\r\nچنان كه بعدا بيان مىشود چهار ضرب بواسطه فاقد بودن شرط كيفى و چهار ضرب بواسطه فقدان شرط كمى و چهار ضرب بواسطهء نداشتن هردو شرط از اعتبار خارج ميشوند . ليكن عادت منطقيان بر اين جارى شده كه چهار ضرب فاقد هردو شرطرا به شرط كيفى ملحق نموده و بىاعتبارى هشت ضربرا بموجبه نبودن صغرى نسبت ميدهند .\r\n( 605 ) قاعدهء كلّى در انتاج آنست كه هرگاه يكى از دو مقدمه سالبه يا جزئيه باشد . نتيجه تابع همان مقدمه جزئيه يا سالبه است .\r\nزيرا جزئيت و سلب حداقل و اخص و قدر لازم و متيقّن انتاج است .\r\nبنابراين صور منتجه شكل اول بقراريستكه ذكر مىشود .\r\n\r\n","description":"","footnote":"","page_name":" 421 ","page_number":437},
  {"content":"\r\n\r\n\r\nضروب منتجهء شكل اول با ذكر مثال\r\n\r\n( 610 ) ضروب غيرمنتجهء شكل اول\r\nشماره‌هاى 6 و 7 و 10 و 12 فاقد شرط ايجاب صغرى و شماره‌هاى 1 و 2 و 4 و 5 فاقد شرط كليت كبرى و شماره‌هاى 3 و 8 و 9 و 11 فاقد هردو شرط ميباشند\r\n\r\n","description":"","footnote":"","page_name":" 422 ","page_number":438},
  {"content":"\r\n\r\n\r\nتعريف مختلطات\r\n( 611 ) صغرى و كبرى در قياسها بدون جهت نيستند . و شمارهء جهت‌هاى بسيط و مركبات مشهوره سيزده است .\r\nبعضى از قضايائيكه بيكى از جهتها موجّه گرديده‌اند صغرى و بعضى كبرى واقع شده و از تركيب آنها 169 صورت تركيبى حاصل مىشود كه نتيجه ضرب 13 حالت صغرى در 13 حالت كبرى ميباشند .\r\nصوريكه از تركيب موجّهات مختلف بوجود مىآيد ، مختلطات نام دارند .\r\n( 612 ) صغراى شكل اول بايستى فعليت داشته باشد و با اين شرط 26 صورت از ضروب محتمله كه صغراى ممكنه عامه و خاصّه در قياس واقع شده باشد از 169 صورت حذف و 143 ضرب صحيح باقى ميماند .\r\n( 613 ) در تركيبات صحيح مزبور همه‌جا نتيجه تابع كبرى مىباشد . مگر آنكه كبرى از قضاياى وصفيه باشد كه در اين صورت نتيجه تابع كبرى نبوده و بقراريستكه ذكر مىشود :\r\nهرگاه كبرى از قضاياى وصفيه يعنى : مشروطه عامه . عرفيه عامه . مشروطه خاصه . عرفيه خاصه باشد نتيجه تابع قواعد ديگرى خواهد بود . و گفته‌اند نتيجه فى الجمله تابع صغرى مىباشد و توضيح اين مطلب بدين قرار است :\r\n( 614 ) در تركيباتيكه كبرى يكى از وصفيه‌هاى مزبور باشد نتيجه يكى از سه حالت را پيدا مىكند .\r\n« اول » گاهى نتيجه عينا تابع صغرى بوده و صغرى بهر جهتى\r\n\r\n","description":"","footnote":"","page_name":" 423 ","page_number":439},
  {"content":"\r\n\r\nكه موجّه باشد نتيجه نيز همان جهت را دارا مىباشد .\r\n« دوم » در بعضى از موارد جهتيكه در صغرى موجود است تجزيه شده و يك جزء آن به نتيجه منتقل ميگردد .\r\n« سوم » گاهى يك جزء از جهتيكه در صغرى موجود است گرفته شده و با يك جزء يا بيشتر از جهتيكه كبرى دارا مىباشد تركيب يافته و نتيجه بمجموع آنها موجّه ميگردد .\r\n( 615 ) براى تعيين موارد مزبور لبسه قاعده بايستى رجوع نمود :\r\n« قاعدهء اوّل » هرگاه كبرى وصفيه بوده و صغرى مقيد بلا دوام يا لا ضرورت باشد قيد مزبور در نتيجه حذف مىشود .\r\n« قاعدهء دوّم » اگر كبرى وصفيهء بدون ضرورت يعنى عرفيهء عامه يا عرفيهء خاصه باشد و صغرى مقيد بضرورت گرديده باشد ، قيد ضرورت در نتيجه حذف مىشود . زيرا ضرورت صغرائيكه كبرايش خالى از ضرورت باشد به نتيجه سرايت نميكند .\r\n« قاعدهء سوّم » اگر كبرى وصفيه‌اى باشد كه به لا دوام مقيد گرديده يعنى مشروطهء خاصه و عرفيهء خاصه باشد قيد مزبور از كبرى به نتيجه منتقل ميگردد .\r\nدر بعضى از ضروب حالات مزبور تداخل حاصل نموده و 12 صورت پيدا مىشود كه براى هريك فهرست جداگانه‌اى تنظيم و تعيين گرديده است .\r\n\r\n","description":"","footnote":"","page_name":" 424 ","page_number":440},
  {"content":"\r\n\r\n( 616 ) « حالت اول » در اين ضروب عين جهتيكه در صغرى موجود است به نتيجه انتقال يافته است .\r\n( 617 ) « حالت دوم » در اين ضروب قيد لادوام از صغرى حذف شده است .\r\n\r\n","description":"","footnote":"","page_name":" 425 ","page_number":441},
  {"content":"\r\n\r\n( 618 ) « حالت سوم » در اين دو ضرب لاضرورت از صغرى حذف شده است .\r\n( 619 ) « حالت چهارم » در اين دو ضرب ضرورت صغرى كه بدون ضرورت كبرى مىباشد حذف شده و دوام به نتيحه انتقال يافته است .\r\n( 620 ) « حالت پنجم » در اين ضرب ضرورت اختصاصى و لادوام از صغرى حذف شده است .\r\n( 621 ) « حالت ششم » در اين ضرب ضرورت صغرى با قيد لادوام كبرى تركيب يافته است .\r\n\r\n","description":"","footnote":"","page_name":" 426 ","page_number":442},
  {"content":"\r\n\r\nفهرست مخطتلطات شكل اول كه نتيجه فى الجمله تابع صغرى مىباشد ( 622 ) « حالت هفتم » در اين ضروب عين جهتيكه در صغرى موجود است با لادوام كبرى تركيب يافته است .\r\n( 623 ) « حالت هشتم » دوام صغرى با لادوام كبرى تركيب يافته است .\r\n\r\n","description":"","footnote":"","page_name":" 427 ","page_number":443},
  {"content":"\r\n\r\n( 624 ) « حالت نهم » در اين ضربها ضرورت از صغرى حذف و دوام كه جزء عام و لازم ضرورتست با لادوام كبرى تركيب يافته است .\r\n( 625 ) « حالت دهم » لادوام از صغرى حذف شده و لادوام كبرى بجايش افزوده شده است .\r\n\r\n","description":"","footnote":"","page_name":" 428 ","page_number":444},
  {"content":"\r\n\r\n( 626 ) « حالت يازدهم » در اين دو ضرب لاضرورى از صغرى حذف گرديده و لادوام كبرى بجايش افزوده شده است .\r\n( 627 ) « حالت دوازدهم » ضرورت و لادوام از صغرى حذف شده و لادوام كبرى بر آن افزوده شده است .\r\nدر 44 ضرب مشروحه بطوريكه در فهرستهاى دوازده‌گانه ملاحظه شد نتيجه في الجمله تابع صغرى مىباشد و در بقيه مطابق فهرست آينده نتيجه تابع كبرى خواهد بود\r\n\r\n","description":"","footnote":"","page_name":" 429 ","page_number":445},
  {"content":"\r\n\r\n( 628 ) فهرست مختلطات شكل اول . ضروبيكه نتيجه از حيث جهت تابع كبرى مىباشد .\r\n\r\n","description":"","footnote":"","page_name":" 430 ","page_number":446},
  {"content":"\r\n\r\nبقيه فهرست مختلطات\r\n\r\n","description":"","footnote":"","page_name":" 431 ","page_number":447},
  {"content":"\r\n\r\nبقيه فهرست مختلطات\r\n\r\n[ شكل دوم 
  ]\r\n\r\nشرايط صحت و انتاج شكل دوم\r\n( 629 ) نتيجه دادن شكل دوم از جهت كم و كيف دو شرط دارد كه حروف ( خينكب ) را براى سهولت ضبط رمز اين دو شرط قرار داده‌اند .\r\n( 630 ) « شرط اول » دو مقدمه از جهت كيف بايستى مختلف باشند باينكه يكى موجبه و ديگرى سالبه باشد .\r\n( 631 ) « شرط دوم » كبراى شكل دوم بايستى كليه باشد و اگر جزئى باشد نتيجهء صحيح نميدهد و اين شرط كمى اين شكل است .\r\n( 632 ) اختلاف دو مقدمه در ايجاب و سلب از اينجهت لازم است كه ما هميشه از حد وسط ميخواهيم استفاده كنيم كه اكبر با اصغر متحد يا مباين است . در شكل دوم كه موضوع دو مقدمه موضوع و محمول مطلوب ميباشند اگر دو مقدمه در سلب و ايجاب اختلاف نداشته باشند اين استفاده حاصل نميشود زيرا اگر بين آنها اختلاف نباشد هردو يا موجبه و يا هردو سالبه خواهند بود .\r\n\r\n","description":"","footnote":"","page_name":" 432 ","page_number":448},
  {"content":"\r\n\r\nاگر هردو مقدمه موجبه باشند اتحاد موضوع صغرى با موضوع كبرى ثابت نميشود ، و اگر سالبه باشند مباينت آنها بدست نمىآيد زيرا :\r\nدر صورتى كه هردو موجبه باشند اين نتيجه حاصل مىشود كه موضوع دو قضيه در يك صفت و يك خاصيت شريك هستند و يك محمول براى هردو ثابت است و حال آنكه بسيارى از چيزها يافت مىشود كه در يك صفت و يك محمول شريكند ليكن بين آنها تباين كلى بوده و در هيچ موردى با يكديگر متحد نميشوند . مثل انسان و اسب كه در بسيارى از صفات مانند راه رفتن شريك هستند و ميتوانيم بگوئيم :\r\nهرانسانى رونده . و هراسبى رونده است . و حال آنكه از شركت داشتن اسب و انسان در صفت روندگى متحد بودن اسب و انسان ثابت نميشود و از اين دو مقدمه نميتوانيم نتيجه بگيريم كه هرانسانى اسب است .\r\nدر فرض دوم كه هردو مقدمهء اين شكل سالبه باشند باز مباينت موضوع صغرى با موضوع كبرى كه موضوع و محمول مطلوبند ثابت نميشود زيرا جز اين استفاده نميشود كه يك صفت از هردو مسلوب است و هردو در يك محمول سلبى شريكند و شركت در يك امر سلبى و نداشتن يك صفت دليل بر مباينت آنها نميباشد . همچنانكه انسان و ماشى هردو در يك محمول سلبى شريكند كه هيچ‌يك جماد نيستند و ميتوانيم بگوئيم هيچ انسانى جماد نيست و هيچ رونده‌اى جماد نيست اما از اين دو مقدمه نميتوانيم نتيجه بگيريم كه هيچ انسانى رونده نيست « 1 »\r\n\r\n\r\n","description":"","footnote":"\r\n( 1 ) شرح منطق اشارات ص 254 با اندكى تغيير و تصرف .\r\n","page_name":" 433 ","page_number":449},
  {"content":"\r\n\r\n( 633 ) از اين بيان معلوم شد كه اگر دو مقدمه در كيف يكسان باشند نتيجه گاهى صادق و گاهى كاذب خواهد بود و اين دليل بر عقيم بودن شكل است :\r\nمثلا اگر بگوئيم هرانسانى حيوان است و هرناطقى حيوان است .\r\nنتيجه ميدهد : هر انسانى ناطق است و اين نتيجه صحيح است ليكن اگر بگوئيم : هر انسانى حيوان است و هراسبى حيوان . نتيجه ميدهد هر انسانى اسب است . و اين نتيجه دروغ است و اگر هردو مقدمه را سالبه گرفته و بگوئيم : هيچ انسانى سنگ نيست . و هيچ اسبى سنگ نيست .\r\nنتيجه صادق آنست كه هيچ انسانى اسب نيست .\r\nليكن اگر كبرى را تغيير داده و بگوئيم هيچ انسانى سنگ نيست .\r\nو هيچ ناطقى سنگ نيست نتيجه ميدهد : هيچ انسانى ناطق نيست و اين دروغ است . و اگر دو مقدمه در كيف مختلف باشند نتيجهء قياس هميشه صادق خواهد بود .\r\n( 634 ) لزوم شرط دوم كه بايستى كبراى اين شكل كلّى باشد از اينجهت است كه اگر جزئى باشد مفاد دو قضيه اين خواهد بود كه اصغر با قسمتى از اكبر مباينت دارد و اين مسئله مجهول ميماند كه در قسمت ديگر اكبر بين آنها اتحاد و ملاقاتى حاصل است يا نيست .\r\nمثلا اگر در صغرى يكى از انواع از نوع ديگر سلب شود و بر قسمتى از جنس كه مشترك بين آن دو نوع است حمل گردد طرفين نتيجه نسبت بيك قسمت متوافق و متحد و با قسمت ديگر متباين هستند مثلا اگر بگوئيم هيچ انسانى اسب نيست . بعضى از حيوانات اسب هستند . نمىتوانيم نتيجه بگيريم كه بعضى از انسانها حيوان نيستند . زيرا انسان و اسب\r\n\r\n","description":"","footnote":"","page_name":" 434 ","page_number":450},
  {"content":"\r\n\r\nهريك با قسمتى از حيوان متحد و با قسمتى مباين هستند .\r\nو همچنين اگر صفتى را بر يكى از انواع حمل و از بعضى از حيوان سلب نمائيم نميتوانيم حيوانيّت را از آن نوع سلب نمائيم . مثلا اگر بگوئيم . كلاغ سياه است و بعضى از حيوانات سياه نيستند نه به اين نتيجه ميرسيم كه : كلاغ حيوان نيست . و نه ثابت مىشود كه كلاغ حيوان است « 1 » .\r\n( 635 ) و به همين جهت است كه اگر كبرى كلى نباشد . در نتيجه اختلاف حاصل شده گاهى ايجاب و گاهى سلب صادق است .\r\n( 636 ) مثلا اگر در صغرى يكى از انواع را از نوع ديگر سلب و در كبرى همان نوع را بر بعضى از جنس مشترك بين دو نوع حمل نمايند نتيجهء صادق ايجاب است .\r\nو بار ديگر اگر در كبرى نوع دوم را كه در صغرى سلب شده بود بر قسمتى از فصل خود حمل كنند « 2 » نتيجه صادق در اين مورد تباين طرفين و سلب نتيجه است و اين اختلاف . دليل بر عقيم بودن قياس است .\r\nزيرا نتيجهء لازم ممكن نيست يك‌بار صادق و بار ديگر كاذب باشد .\r\nمثال اگر بگوئيم :\r\nهيچ انسانى اسب نيست . و بعضى از حيوانها اسب هستند . نتيجهء\r\n\r\n\r\n","description":"","footnote":"\r\n( 1 ) شرح منطق اشارات صفحه 254 با مختصرى تغيير و تصرف\r\n( 2 ) مصنف كتاب ما از جهت اينكه در دو دليليكه ذكر كرده مورد صدق ايجاب هردو را در يك جا و موارد صدق سلب را بعدا در يك جا ذكر نموده . به اين جهت فرض دوم را كه مورد صادق بودن سلب است در آخر آورده و ما مورد صدق سالبه هردليلى را بعد از مورد صدق ايجاب آن ذكر كرده‌ايم به اين جهت با ترتيب متن و ترجمه اختلاف داشته و با اندكى تأمل منطبق مىشود .\r\n","page_name":" 435 ","page_number":451},
  {"content":"\r\n\r\nصادق توافق و ايجاب طرفين مطلوب است . و بايستى بگوئيم : بعضى از انسانها حيوانند .\r\nلكن اگر گفته شود : هيچ انسانى اسب نيست . و بعضى از صاهلها اسب هستند . نتيجهء صادق حكم به تباين و سلب است . و بايد بگوئيم :\r\nهيچ انسانى صاهل نيست .\r\n( 637 ) همچنين اگر در صغرى فصلى را بر نوع خود حمل نمايند و در كبرى يك بار همان فصل را از قسمتى از جنس خود سلب كنند .\r\nنتيجهء صادق . ايجابست . و بار ديگر اگر همان فصل را كه در صغرى بر نوع خود حمل شده است . در كبرى از قسمتى از نوع ديگر سلب كنند .\r\nنتيجهء صادق كه بار اول ايجاب بوده بار دوم سلب است . مثلا بار اول اگر گفته شود :\r\nهرانسانى ناطق است . و بعضى از حيوانها ناطق نيستند . نتيجهء صادق ايجاب است ، و بايد بگوئيم . هرانسانى حيوان است .\r\nليكن بار دوم اگر بگويند : هر انسانى ناطق است . و بعضى از سنگها ناطق نيستند ، نتيجهء صادق سلب مىباشد . و بايستى گفته شود :\r\nهيچ انسانى سنگ نيست .\r\n\r\nشرايط شكل دوم بحسب جهت\r\n( 638 ) « شكل دوم » بحسب جهت دو شرط دارد كه هريك از آن دو شرط بين دو چيز مردد است .\r\n( 639 ) « شرط اول » صغرى بايستى دائمه باشد . و دائمه اعم از ضروريه است . بنابراين . صغرى بايستى يا ضروريهء مطلقه و يا دائمه باشد :\r\n\r\n","description":"","footnote":"","page_name":" 436 ","page_number":452},
  {"content":"\r\n\r\n( 640 ) در صورتى كه صغرى غير از اينها باشد كبرى بايستى از قضايائى باشد كه سالبهء آنها قابل انعكاس است .\r\nيعنى بايستى كبرى . يكى از ضروريهء مطلقه . دائمه مطلقه .\r\nمشروطه عامه . مشروطهء خاصه . عرفيه عامه و يا عرفيه خاصه باشد .\r\n( 641 ) « شرط دوم » ممكنه بايستى بدون ضروريه مطلقه به كار نرود .\r\nو يا با كبرائى به كار رود كه يكى از دو مشروطه باشد .\r\nخلاصه شرط دوم . آنست كه اگر صغرى ممكنه باشد . كبرى بايستى ضروريهء مطلقه يا مشروطه عامه و يا خاصه باشد . و اگر كبرى ممكنه باشد صغرى بايستى ضروريهء مطلقه باشد .\r\n( 642 ) دليل اثبات شرط اول آنست كه اگر اين شرط محقق نباشد اختلاف در انتاج لازم مىآيد . زيرا اگر صغرى ضروريّه و يا دائمه نباشد از قضاياى يازده‌گانهء ديگر خواهد بود « 1 » كه اخص آنها مشروطهء خاصه و وقتيه است .\r\n( 643 ) كبرى نيز اگر از آن شش قضيه‌ايكه سالبهء آنها قابل انعكاس است نباشد از هفت قضيه‌اى خواهد بود كه سالبهء آنها قابل انعكاس نبوده « 2 » و اخص آنها وقتيه است .\r\n( 644 ) مشهور از اينجهت قضاياى غيرمنعكسة السوالب را هفت قسم شمرده‌اند كه موجهاترا سيزده قسم ذكر كرده و منتشرهء مطلقه و منتشره را به حساب نياورده‌اند . و مصنف كتاب ما موجهاترا پانزده\r\n\r\n\r\n","description":"","footnote":"\r\n( 1 و 2 ) براى يادآورى قضاياى يازده‌گانه و قضاياى غيرمنعكسة السوالب به شماره ( 520 ) مراجعه شود و سرانيكه مصنف ما قضاياى سيزده‌گانه گفته است ضمن شماره 644 بيان مىشود .\r\n","page_name":" 437 ","page_number":453},
  {"content":"\r\n\r\nقسم شمرده است . باينجهت قضاياى غيرمنعكسه نه قسم ميشوند .\r\n( 645 ) وقتيه مطلقه پس از اينكه مقيد به لا دوام گردد آن را وقتيه مينامند و مصنف كتاب ما در اينجا آن را بر خلاف مشهور وقتيه خاصه ناميده و مقصود او از اين تعبير اخصيت اين قضيه از وقتيه مطلقه است .\r\n( 646 ) اختلاط مشروطه خاصه و وقتيه كه اخص صغرىها ميباشند با اخص كبرىها كه وقتيه است منتج نيست بدليليكه بيان مىشود و وقتى ايندو اختلاط كه از ساير اختلاطها اخص ميباشند نتيجه ندهد .\r\nاختلاطهاى ديگر كه اعم از آنها است نتيجه نخواهد داد زيرا اخص كه نتيجه ندهد اعم نيز نتيجه نميدهد .\r\n( 647 ) دليل اينكه اختلاط مشروطهء خاصه و وقتيه با كبراى وقتيه منتج نيست اختلاف در انتاج است زيرا هرگاه بگوئيم :\r\nهيچ منخسفى البته تا وقتى منخسف است تابان نيست ( نه هميشه ) - ( كه صغراى مشروطهء خاصه است ) يا در وقت معين نه هميشه ( كه وقتيه است ) .\r\nو هرقمرى البته در وقت معيّنى تابان است . نه هميشه - ( كه كبرى و وقتيه است ) .\r\nنتيجه ميدهد . كه هرمنخسفى البته قمر است . در اينجا نتيجهء موجبه صحيح است .\r\nبار ديگر اگر بگوئيم : هيچ منخسفى البته تا وقتى منخسف است تابان نيست . نه هميشه - ( صغرى و مشروطه خاصه است ) و هر\r\n\r\n","description":"","footnote":"","page_name":" 438 ","page_number":454},
  {"content":"\r\n\r\nآفتابى در وقت معينى تابان است نه هميشه . نتيجه ميدهد هيچ منخسفى البته آفتاب نيست . در اينمورد نتيجهء صحيح سالبه است . و اختلاف در سلب و ايجاب نتيجه دليل بر عقيم بودن قياس است . بنابراين رعايت شرط مذكور لازم است . تا اختلاف نتيجه لازم نيامده و نتيجه هميشه يك‌نواخت باشد .\r\n( 648 ) اثبات شرط دوم . كه اگر صغرى ممكنه باشد بايستى كبرى ضروريهء مطلقه يا مشروطهء عامه و يا خاصه باشد .\r\nو يا اگر كبرى ممكنه باشد صغرى بايستى ضروريّه مطلقه باشد .\r\nدليل اثبات هردو شق اختلاف در انتاج است .\r\n( 649 ) توضيح دليل در شق اول . آنست كه اگر صغرى ممكنه باشد و كبرى هيچيك از ضروريّه مطلقه و دو مشروطه نباشد بايستى از بقيه موجهات باشد .\r\nهفت قسم از موجهات ديگر كه سالبه آنها قابل انعكاس نيست در ضمن شرط اول ثابت شد كه با صغراى ممكنه نتيجه نميدهند . ( و اين مطلب در جائى ثابت شد كه گفتيم قضاياى سيزده‌گانه با هفت قضيه‌ايكه غير منعكسة السوالب‌اند نتيجه نميدهد ) زيرا از جمله قضاياى سيزده‌گانه دو ممكنه است .\r\nباقى ميماند سه قسم از موجهات ديگر كه دائمه و دو عرفيه است و تركيب صغراى ممكنه با اين سه قسم نيز غيرمنتج است ( به بيانيكه اينك ذكر مىشود )\r\nاختلاط صغراى ممكنه با دائمه عقيم است . زيرا اگر بگوئيم :\r\n\r\n","description":"","footnote":"","page_name":" 439 ","page_number":455},
  {"content":"\r\n\r\nهرشخص رومى ممكن است سياه باشد . و هيچگاه هيچ شخص رومى سياه نيست . اين دو مقدمه صادق است . زيرا جايز است محموليكه بطور امكان براى موضوع خود ثابت است هميشه در وجود از آن مسلوب باشد .\r\nنتيجه صادق ايندو مقدمه ايجاب است و بايد بگوئيم هرشخص رومى دائما رومى است زيرا اگر سالبه باشد سلب شيئى از نفس لازم مىآيد كه محال است .\r\nبار ديگر اگر بگوئيم : هر شخص رومى ممكن است سياه باشد و هيچگاه هيچ شخص تركى سياه نيست نتيجهء صحيح سالبه است و بايستى بگوئيم هيچ شخص رومى تركى نيست . و اين اختلاف در سلب و ايجاب نتيجه دليل بر عقيم بودن آن است .\r\nمثال ديگر هرگاه گفته شود : هر فلكى ممكن است ساكن باشد و هيچ قمرى هيچگاه ساكن نيست نتيجه ميدهد : هيچ فلكى قمر نيست :\r\nو اگر بگوئيم : هر فلكى ممكن است ساكن باشد و هيچ فلكى هيچگاه ساكن نيست . نتيجهء سالبه محال است و بايد بگوئيم : هر فلكى هميشه فلك است . و اختلاف در انتاج نشانى عقيم بودن قياس است .\r\nصغراى ممكنه با عرفيه عامه نيز منتج نيست . زيرا دائمه اخص از عرفيه است .\r\n( معنى اخص بودن دائمه آنست كه هرمحموليكه مادام الذات براى\r\n\r\n","description":"","footnote":"","page_name":" 440 ","page_number":456},
  {"content":"\r\n\r\nموضوع ثابت باشد مادام الوصف نيز ثابت است و عكس آن صادق نيست )\r\nاختلاف انتاج در دائمه كه ثابت شد در عرفيه كه اعمّ است نيز ثابت است . زيرا رفع اعم بدون رفع اخص ممكن نيست .\r\nصغراى ممكنه با عرفيه خاصه نيز غيرمنتج است . زيرا علاوه بر آنكه عرفيهء خاصه اعم از عامه و دائمه است . لا دوام كه قيد آنست در كيف با اصل مخالف بوده و با صغرى نيز موافق خواهد بود . در صورتى كه دو مقدمه شكل دوم اگر در كيف موافق باشند عقيم خواهد بود .\r\n( 650 ) توضيح دليل در شق دوم از شرط دوم . آنست كه اگر كبرى ممكنه بوده و صغرى ضروريّه مطلقه نباشد اختلاف در انتاج لازم مىآيد . زيرا ضمن اثبات شرط اول بدست آمد كه كبراى ممكنه ( كه از جمله قضاياى غيرمنعكسة السوالب است ) فقط با صغراى دائمه و ضروريه نتيجه ميدهد و با غير ايندو منتج نيست و اكنون ثابت ميكنيم كه كبراى ممكنه فقط با صغراى ضروريه نتيجه ميدهد و با صغراى دائمه عقيم است به اين دليل كه جايز است بعضى از محمولها هميشه بطور امكان از موضوع خود سلب شوند لكن در وجود هميشه براى موضوع خود ثابت باشند .\r\nباينجهت صغراى ممكنه با كبراى دائمه گاهى نتيجهء مثبت و گاهى منفى ميدهد و اختلاف نتيجه دليل بر عقيم بودن آنست .\r\nمثلا اگر بگوئيم : همهء روميها هميشه سفيد هستند . و همهء روميها ممكن است سفيد نباشند . نتيجهء صحيح مثبت است و بايد بگوئيم همهء روميها هميشه رومى هستند .\r\nو بار ديگر اگر بگوئيم : همه روميها هميشه سفيد هستند و هيچ\r\n\r\n","description":"","footnote":"","page_name":" 441 ","page_number":457},
  {"content":"\r\n\r\nهندىاى ممكن است سفيد نباشد نتيجه صحيح سلب است . و بايد بگوئيم هيچ رومىاى هندى نيست . و اختلاف نتيجه دليل بر عقيم بودن است بنابراين كبراى ممكنه با صغراى دائمه منتج نبوده و بايستى ضروريه باشد .\r\n\r\nتركيبات يا ضروب منتجهء شكل دوم از جهت كم و كيف\r\n( 651 ) قبلا گفته شد كه در همهء شكلها از تركيب محصورات چهار گانه ( ايكه در صغرى و كبراى آنها موجود است ) 16 ضرب حاصل مىشود و در شكل دوم نيز همين شانزده تركيب محتمل است .\r\nهشت قسم از 16 تركيب بواسطهء واجد نبودن شرط اول كه اختلاف در كيف است از اعتبار ساقط ميشوند .\r\nچهار قسم ديگر بواسطه فقدان شرط دوم كه كلى بودن كبرى مىباشد بيرون ميروند . بنابراين ضروب منتجه كه واجد هردو شرط ميباشند چهار تركيب از شانزده تركيب است بقراريكه توضيح داده مىشود .\r\n\r\n","description":"","footnote":"","page_name":" 442 ","page_number":458},
  {"content":"\r\n\r\n\r\nفهرست ضروب منتجهء شكل دوم با ذكر مثال\r\nتوضيح آنكه مصنف كتاب ما از اين جمله كه گفته است : ( و الرابع منهما مع تبديلهما ) مقصود او تبديل صغرى و كبرى از جهت سلب و ايجاب است بدون تبديل كميت ، زيرا اگر مثل دو ضرب اول عين آنها را تغيير مكان بدهيم نتيجه كاذب خواهد بود . زيرا شرط كلى بودن كبرى از ميان ميرود .\r\n\r\n","description":"","footnote":"","page_name":" 443 ","page_number":459},
  {"content":"\r\n\r\n\r\nضروب غيرمنتجهء شكل دوم\r\n( 656 ) هشت ضرب بواسطه واجد نبودن شرط كيفى كه اختلاف در سلب و ايجابست عقيم بوده و از اين قرارند :\r\nچهار ضرب اول بواسطهء نداشتن شرط كيفى و چهار ضرب دوم بواسطه فاقد بودن دو شرط كمى و كيفى بدون اعتبار و عقيم مىباشند ليكن بطوريكه در شكل اول گفته شد همه را به شرط كيفى ملحق نموده‌اند .\r\n( 657 ) چهار ضرب ديگر بواسطه واجد نبودن شرط دوم كه كلى بودن كبرى مىباشد عقيم بوده و بقرارى هستند كه ذكر مىشود .\r\n\r\n","description":"","footnote":"","page_name":" 444 ","page_number":460},
  {"content":"\r\n\r\n\r\nاثبات حجيت و صحت انتاج شكل دوم\r\n( 658 ) از گذشته‌ها دانسته شد كه انتاج شكل اول ضرورى بيّن صريح بوده و محتاج به اثبات نيست بخلاف شكلهاى ديگر كه صحت انتاج آنها بايستى بدليل ثابت گردد .\r\n( 659 ) براى اثبات صحت انتاج تركيبهاى منتجهء شكل دوم دو قسم دليل يافت مىشود .\r\nقسم اول دليلى است عمومى كه همه ضروب چهارگانه به آن ثابت ميگردند .\r\nقسم دوم دليلهائى است كه اختصاص به بعضى از ضروب اين شكل داشته و ذكر ميشوند .\r\n\r\nدليل خلف\r\n( 660 ) دليل عمومى كه همه ضروب اين شكل را به آن ميتوان ثابت كرد دليل خلف است .\r\n( 661 ) تنظيم دليل خلف چنانست كه نقيض نتيجه را صغرى قرار داده و با كبرى تركيب ميكنيم شكل اول بدست مىآيد و نقيض صغراى اصل را نتيجه ميدهد .\r\n\r\nمثال\r\nنتيجه ضرب چهارم اين قضيه بود : ( بعضى از حيوانها انسان نيستند ) براى اثبات صحت تركيب اين ضرب نقيض آن را صغرى قرار\r\n\r\n","description":"","footnote":"","page_name":" 445 ","page_number":461},
  {"content":"\r\n\r\nداده و ميگوئيم :\r\nهرحيوانى انسان است . و هرانسانى خندانست . نتيجه ميدهد .\r\nكه هرحيوانى خندان است .\r\nاين نتيجه نقيض صغراى اصل و كاذبست . زيرا با فرض صحت صغرى نقيضش ممكن نيست صادق باشد و كذب نتيجه بواسطه باطل بودن صغراى قياس است به اين بيان كه قياس مزبور از جهت صورت باطل نميباشد زيرا شرايط شكل اول در آن جمع است و در انتاج شكل اول شبهه‌اى نيست . بنابراين كذب نتيجه بايستى بواسطهء كذب مقدمات و مادهء قياس باشد .\r\nكبراى قياس باطل نيست زيرا از اول آن را راست تلقى نموده بوديم و بايستى كذب نتيجه بواسطهء كذب صغرى باشد و كذب صغرى موجب كذب نتيجه شده است . بنابراين نتيجهء قياس اول صحيح و نقيض آن باطل است و صدق نتيجه دليل بر صحت قياس مىباشد .\r\n\r\nدليل عكس كبرى\r\n( 662 ) صحت ضرب اول و سوم را علاوه بر دليل خلف بدليل عكس كبرى نيز ميتوان ثابت نمود .\r\nدليل عكس كبرى آنست كه كبراى قياس را عكس نموده و معكوس آن را بجاى اصل قرار ميدهيم صورت قياس به شكل اول برميگردد و نتيجهء هردو قياس يكسان است .\r\nبنابراين نتيجهء شكل دوم صحيح است و صحت نتيجه دليل بر صحت صورت قياس مىباشد .\r\n\r\n","description":"","footnote":"","page_name":" 446 ","page_number":462},
  {"content":"\r\n\r\n\r\nمثال\r\nضرب سوم كه قبلا ذكر شد بدين صورتست : بعضى از حيوانها خندان هستند . هيچ خندانى اسب نيست . نتيجه ميدهد : بعضى از حيوانها اسب نيستند .\r\n\r\nدليل افتراض\r\n( 663 ) اين دليل در ضرب سوم اين شكل جارى مىشود . افتراض چنان كه قبلا گذشت چنين عمل مىشود كه قضيهء جزئيه را بدل به كلى نمايند . به اين ترتيب كه وقتى موضوع قضيه‌اى جزئى بوده باشد معادلى برايش بيابند كه با آن قسمتى از كلى كه موضوع حكم است مساوى باشد و آن عنوان يا صفترا كه معادل با قسمتى از كلى مىباشد بجاى خود كلى قرار داده و موضوع قضيه تصور نمايند .\r\n( 664 ) قياس افتراض مركب از دو قياس است و در اينجا اولى از شكل دوم و ديگرى از شكل اول است . و نتيجهء قياس اول را ( كه از شكل دوم است ) كبراى قياس دوم ( كه از شكل اول است ) قرار ميدهند .\r\nقياس اول با آنكه از همين شكل است از جهت اينكه ضرب اول اين شكل است و هردو مقدمه‌اش كلى مىباشد بوضوح و انتاج نزديكتر بوده و براى اثبات قرينهء سوم همين شكل به كار برده شده است .\r\nبراى تشكيل قياس افتراض دو قياس تشكيل مىدهم :\r\n\r\n","description":"","footnote":"","page_name":" 447 ","page_number":463},
  {"content":"\r\n\r\n\r\nقياس اول\r\nصغراى اين قياس قضيه‌ايستكه عنوان يا صفتى را بطور فرض بجاى موضوع اول قرار داده و قضيهء جزئى را بدل بكلّى نموده‌ايم .\r\nاين قضيه را صغرى قرار داده و با كبراى اصل ضميمه نموده و نتيجه‌اى از آن حاصل ميكنيم .\r\n\r\nقياس دوم\r\nصغراى اين قياس ، قضيه‌ايستكه موضوع اصل را موضوع و عنوان فرضيرا محمول آن قرار داده‌اند . و كبراى اين قياس نتيجهء قياس اول است .\r\nنتيجه‌ايكه از اين قياس اخير حاصل مىشود با نتيجهء اصل مساوى بوده و دليل بر صحت قرينه است .\r\n\r\nمثال ضرب سوم\r\nقياس اصل : بعضى از حيوانها خندانند . هيچ اسبى خندان نيست .\r\nنتيجه ميدهد : بعضى از حيوانها اسب نيستند .\r\n\r\nمثال قياس اول كه از افتراض بدست آمده\r\n( صغرى : كه موضوع اصل بوسيلهء افتراض كلى شده است ) : هر نويسنده‌اى خندان است .\r\n( كبرى . كه عين كبراى اصل است ) : هيچ اسبى خندان نيست .\r\n( نتيجهء حاصله از دو مقدّمه ) : هيچ نويسنده‌اى اسب نيست .\r\n\r\n","description":"","footnote":"","page_name":" 448 ","page_number":464},
  {"content":"\r\n\r\n\r\nمثال قياس دوم\r\nقضيه‌ايكه از موضوع صغراى اصل و عنوان فرضى تشكيل گرديده صغرى مىباشد و آن اين قضيه است : بعضى از حيوانها نويسنده‌اند\r\n( كبرى كه نتيجهء قياس اول است ) : هيچ نويسنده‌اى اسب نيست\r\n( نتيجهء حاصله ) : بعضى از حيوانها اسب نيستند .\r\nاين نتيجه با نتيجهء قياس اصل مساوى بوده و دليل بر صحت انتاج اين ضرب است .\r\nضرب چهارم اين شكل را نيز بدليل افتراضى ميتوان ثابت نمود\r\n\r\nمثال ضرب چهارم\r\nاصل : بعضى از حيوانها خندان نيستند هرانسانى خندان است .\r\nنتيجه ميدهد : بعضى از حيوانها انسان نيستند .\r\n\r\nقياس اول كه از افتراض حاصل شده\r\nهيچ غيرمتفكرى خندان نيست . هرانسانى خندان است .\r\nنتيجه ميدهد : هيچ غيرمتفكرى انسان نيست .\r\n\r\nقياس دوم\r\n( صغرى كه از موضوع صغراى اصل و عنوان فرضى تشكيل گرديده ) : بعضى از حيوانها غيرمتفكرند .\r\n( كبرى كه نتيجهء قياس اول است ) : هيچ غيرمتفكرى انسان نيست .\r\n\r\n","description":"","footnote":"","page_name":" 449 ","page_number":465},
  {"content":"\r\n\r\n( نتيجهء حاصله از دو مقدمه مذكور ) : بعضى از حيوانها انسان نيستند اين نتيجه با نتيجه اصل برابر است « 1 »\r\n\r\nدليل عكس صغرى\r\n( 665 ) اين دليل فقط در ضرب دوم اين شكل جارى مىشود .\r\nزيرا كبراى اين ضرب موجبه است و صلاحيت دارد كه صغراى شكل اول قرار گيرد . و صغراى اين قرينه سالبه كليه است كه بكليه منعكس مىشود و شرط كبراى شكل اول كه كليت است در آن موجود مىباشد .\r\n( 666 ) دليل عكس صغرى باينگونه تشكيل مىشود كه صغرى را معكوس نموده و آن را كبرى و كبراى اصل را صغرى قرار ميدهيم قياس به صورت شكل اول درآمده و نتيجه‌اش را معكوس مينمائيم با نتيجه اصل يكى مىشود .\r\n\r\nمثال ضرب دوم اين است\r\nهيچ اسبى خندان نيست . هرانسانى خندان است . نتيجه ميدهد :\r\nهيچ اسبى انسان نيست .\r\nاين قياس را به صورت عكس صغرى و به شكل اول درآورده و ميگوئيم :\r\nهرانسانى خندان است . هيچ خندانى اسب نيست . نتيجه ميدهد :\r\nهيچ انسانى اسب نيست . اين قضيه را معكوس مينمائيم چنين مىشود :\r\nكه هيچ اسبى انسان نيست . و اين قضيه با نتيجهء اصل يكى بوده و دليل\r\n\r\n\r\n","description":"","footnote":"\r\n( 1 ) شرح حكمت الاشراق ص 107 و 108 و درة التاج ص 131\r\n","page_name":" 450 ","page_number":466},
  {"content":"\r\n\r\nبر صحت انتاج آن است .\r\n\r\nمختلطات منتجهء شكل دوم\r\n( 667 ) ضروبيكه از اختلاط 13 قضيهء موجّههء صغرى با 13 موجّههء كبرى در اين شكل حاصل مىشود مانند شكل اول 169 ضرب ميباشند . و از اينعده 77 صورت تركيبى بواسطهء نداشتن شرط اول از اعتبار ساقط ميگردد . زيرا شرط اول اين بود كه صغرى دائمه و يا ضروريه باشد و اگر نبود كبرى از شش قضيه‌اى باشد كه سالبهء آنها قابل انعكاس است .\r\nبنابراين قضايائيكه فاقد اين شرط هستند . يازده صغراى غير دائمه و غيرضروريه و هفت كبراى غيرمنعكسه ميباشند كه نتيجهء ضرب ايندو قسم به 77 ضرب ميرسد و آنها فاقد شرط اول هستند .\r\nشرط دوم نيز هشت قرينه را كه فاقد آن هستند از اعتبار ساقط مينمايد و اين هشت ضرب از اختلاط دو صغراى ممكنه با كبراى دائمه و دو عرفيّهء عامه و خاصه و از اختلاط كبراى ممكنهء عامه و خاصه با صغراى دائمه حاصل ميشوند . و رويهم 85 قرينه كه بعضى فاقد هردو شرط هستند و بعضى فاقد يكى از دو شرط هستند از اعتبار بيرون رفته و 84 ضرب منتج باقى ميماند و جدول ضروب منتجه و غيرمنتجه بعدا خواهد آمد .\r\nنتيجه در 84 ضرب مزبور حالات مختلفى دارد و براى استخراج نتايج آنها چهار قاعده ذكر مىشود :\r\n\r\n","description":"","footnote":"","page_name":" 451 ","page_number":467},
  {"content":"\r\n\r\n\r\nقاعدهء استخراج نتايج موجهه شكل دوم\r\n( 668 ) نتايجيكه از اختلاطهاى صحيح شكل دوم حاصل مىشود بجهتهاى مختلفى موجّه ميگردند . گاهى نتيجه دائمه و در بعضى از تركيبات با حذف لا دوام و هرگونه ضرورتى ، فى الجمله تابع صغرى مىباشد .\r\n( 669 ) براى استخراج نتيجه از حيث جهت در موارد مذكور بقواعدى كه ذكر ميكنيم بايستى رجوع شود .\r\n« قاعدهء اول » اگر يكى از دو مقدّمه ضروريّه يا دائمه باشد نتيجه دائمه خواهد بود .\r\n« قاعدهء دوم » هرگاه هيچيك از دو مقدمه دائمه يا ضروريه نباشد اگر صغرى بقيد لا ضرورت و لا دوام مقيد نباشد عين جهتيكه در صغرى موجود است به نتيجه نقل مىشود .\r\n« قاعدهء سوم » اگر هيچيك از دو مقدمه ضروريه و دائمه نبوده و صغرى مركّب يعنى مقيد بلا دوام يا ضرورت باشد . قيد اسقاط گرديده و بقيّه جهت از صغرى به نتيجه منتقل ميگردد .\r\n« قاعدهء چهارم » اگر هيچيك از دو مقدمه ضروريه و دائمه نبوده و صغرى داراى هرگونه ضرورت غيردائمه يعنى ضرورت وصفيه و يا وقتيه باشد . ضرورت اسقاط گرديده و نتيجه به بقيهء آن جهت موجّه ميگردد .\r\n( 670 ) براى منطبق نمودن قواعد چهارگانهء مزبور نتايج حاصله را در پنج طبقه تنظيم و براى هريك جدول مخصوصى ترتيب داده‌ايم .\r\n\r\n","description":"","footnote":"","page_name":" 452 ","page_number":468},
  {"content":"\r\n\r\n« طبقهء اول » اختلاطهائيكه طبق قاعدهء اول نتيجه آنها دائمهء مطلقه است .\r\n\r\n","description":"","footnote":"","page_name":" 453 ","page_number":469},
  {"content":"\r\n\r\nبقيه طبقهء اول\r\n\r\n","description":"","footnote":"","page_name":" 454 ","page_number":470},
  {"content":"\r\n\r\n( 671 ) « طبقهء دوم » اختلاطهائيكه طبق قاعدهء دوم جهتيكه در صغرى موجود است عينا به نتيجه منتقل مىشود .\r\n\r\n","description":"","footnote":"","page_name":" 455 ","page_number":471},
  {"content":"\r\n\r\n( 672 ) « طبقه سوم » تركيباتيكه طبق قاعدهء سوم قيد لا دوام و لا ضرورت از صغرى حذف و بقيهء جهت از صغرى به نتيجه نقل مىشود .\r\nدر اين هشت تركيب لا دوام از نتيجه حذف شده است .\r\nدر چهار تركيب لا ضرورت صغرى و در دو تركيب اخير از لا ضرورت دوطرفهء صغرى يكى حذف شده است .\r\n\r\n","description":"","footnote":"","page_name":" 456 ","page_number":472},
  {"content":"\r\n\r\n( 673 ) « طبقه چهارم » ضروبيكه طبق قاعده سوم و چهارم ضرورت و قيد لا دوام از صغرى حذف شده است .\r\n( 674 ) بقيهء ضربهائيكه طبق قاعدهء سوم و چهارم ضرورت و قيد لا دوام از صغرى اسقاط گرديده\r\n\r\n","description":"","footnote":"","page_name":" 457 ","page_number":473},
  {"content":"\r\n\r\nنتيجهء اين هشت تركيبرا چنان كه در جدول ملاحظه مىشود در بعضى از كتب منطق وقتيهء مطلقه و منتشرهء مطلقه تعيين كرده‌اند . در صورتى كه طبق قواعديكه از همان كتب نقل شده است بايستى صغراى وقتيه به حينيه مطلقه تبديل گردد . و حينيه مطلقه حكم به فعليت ثبوت يا سلب در بعضى اوقات وصف موضوع است . و صغراى منتشره بايستى بقضيه‌اى تبديل گردد كه به ثبوت محمول در وقت غيرمعينى حكم شده باشد بطوريكه خالى از ضرورت باشد و چنين قضيه‌اى با مطلقهء عامه بهتر منطبق ميگردد بنابراين منتشره نيز بايستى بمطلقه عامه تبديل گردد .\r\nزيرا ضرورت و قيد لا دوام هردو بايستى از صغرى برداشته شود و وقتى كه لا دوام و ضرورت هردو از وقتيه حذف شود حينيه مطلقه باقى خواهد ماند و اگر ضرورت وقتيه حذف نشود بدستور چهارم عمل نشده است .\r\nهمچنين هرگاه ضرورت و قيد لا دوام از منتشره سلب گردد جز مطلقه عامه چيزى صادق نخواهد بود .\r\n\r\n","description":"","footnote":"","page_name":" 458 ","page_number":474},
  {"content":"\r\n\r\n( 675 ) « طبقه پنجم » ضربهائيكه ضرورت تنها از صغرى ساقط مىگردد .\r\n( 676 ) مختلطات شكل دوم كه بواسطه نداشتن شرط اول عقيم هستند .\r\n\r\n","description":"","footnote":"","page_name":" 459 ","page_number":475},
  {"content":"\r\n\r\nبقيه مختلطات شكل دوم كه عقيم هستند\r\n\r\n","description":"","footnote":"","page_name":" 460 ","page_number":476},
  {"content":"\r\n\r\nبقيه مختلطات شكل دوم\r\nاينها تركيباتى هستند كه چون هيچيك از دو مقدمه ممكنه نبوده . فقط فاقد شرط اول ميباشند و بقيه 77 تركيب كه فاقد هردو شرط هستند در فهرست قسم سوم مندرج است .\r\n\r\n","description":"","footnote":"","page_name":" 461 ","page_number":477},
  {"content":"\r\n\r\n( 677 ) مختلطات شكل دوم كه بواسطهء نداشتن شرط دوم عقيم هستند .\r\n( 678 ) مختلطات شكل دوم كه بواسطه نداشتن هردو شرط عقيم هستند .\r\n\r\n","description":"","footnote":"","page_name":" 462 ","page_number":478},
  {"content":"\r\n\r\n\r\nبقيه فهرست مختلطات شكل دوم\r\nتوضيح آنكه منتشره را طبق جدول 520 از موجهات سيزده‌گانه كه مأخذ اصل 169 تركيب مقسم است خارج شمرده‌اند و بايستى جزء تركيبات نيايد و حال آنكه آن را در تركيبات داخل نموده‌اند . و ناچار بعضى از تركيباتى را كه جزء موجهات سيزده‌گانه‌اند حذف نموده‌اند .\r\n\r\n","description":"","footnote":"","page_name":" 463 ","page_number":479},
  {"content":"\r\n\r\n\r\n[ شكل سوم 
  ]\r\n\r\nشرايط صحت شكل سوم\r\n( 679 ) شكل سوم نيز بحسب كم و كيف و جهت سه شرط دارد .\r\nو لفظ « مغكاين » را رمز شرط كمى و كيفى آن قرار داده‌اند .\r\n( 680 ) « شرط اول » صغراى اين شكل بحسب كيف بايستى موجبه باشد . زيرا :\r\n« اولا » چنان كه در شكل اول گفته شد حكم در كبرى بر اوسط شده است تا محموليرا كه اكبر است و براى اوسط ايجاب يا سلب گرديده بتوسط اوسط براى اصغر نيز ايجاب يا سلب نمائيم . و اگر صغرى موجبه نباشد اصغر با اوسط اتحادى ندارد تا حكم اوسط براى اصغر ثابت گردد زيرا حكم مباين بمباين ديگر سرايت نميكند .\r\n( 681 ) « ثانيا » اگر صغرى موجبه نباشد در موارد متعددى كه اجزاء قياس از جهت كم و كيف و ساير شرايط يكسان هستند اختلاف پديد آمده و گاهى نتيجهء صحيح موجبه و گاهى سالبه مىباشد . و اختلاف نتيجه با اتحاد شرايط نشانى باطل بودن قياس و دليل بر آن استكه بين مطلوب و قياس رابطهء وجود نداشته و مطلوب لازم قياس نميباشد .\r\n( 682 ) بيان اختلاف آنست كه اگر صغرى سالبه باشد از دو حال خارج نيست يا صغرى و كبرى هردو سالبه‌اند و يا صغرى سالبه و كبرى موجبه مىباشد .\r\nدر صورت اول كه هردو سالبه باشند . اگر در صغرى يكى از انواع را از نوع ديگريكه مباين با آنست سلب كنيم . و در مقدمهء ديگر - 28 -\r\n\r\n","description":"","footnote":"","page_name":" 464 ","page_number":480},
  {"content":"\r\n\r\nيكى از فصول آن نوع را از نوع مباين سلب نمائيم در يك مورد حق ايجاب و در جاى ديگر سلب است .\r\nمثلا اگر بگوئيم هيچ انسانى اسب نيست . و هيچ انسانى صاهل نيست . نتيجهء صحيح ايجاب است و بايستى بگوئيم : بعضى از اسبها صاهل هستند .\r\nبار ديگر اگر بگوئيم هيچ انسانى اسب نيست . و هيچ انسانى پرنده نيست نتيجه صحيح سلب است و بايستى بگوئيم بعضى از اسبها پرنده نيستند .\r\n( 683 ) فرض دوم آنست كه صغرى سالبه و كبرى موجبه باشد باز هم در نتيجه اختلاف حاصل مىشود :\r\nمثلا اگر يكى از دو نوع را از نوع ديگر سلب نمائيم و فصل آن نوع را بر خودش حمل كنيم در موارد مختلف گاهى نتيجه موجبه و گاهى سالبه است .\r\nمثل اينكه يك‌بار بگوئيم : هيچ انسانى اسب نيست و همهء انسان ها ناطقند . نتيجهء صحيح سلب است و بايستى بگوئيم بعضى اسب‌ها ناطق نيستند .\r\nلكن اگر بگوئيم : هيچ انسانى اسب نيست و همهء انسانها حساس هستند . نتيجه صحيح ايجاب است و بايستى بگوئيم : بعضى اسبها حساس هستند .\r\nو از اينجا ثابت مىشود كه صغرى هميشه بايستى موجبه باشد\r\n\r\n","description":"","footnote":"","page_name":" 465 ","page_number":481},
  {"content":"\r\n\r\nتا هموار ، نتيجه يكسان بوده و اختلاف پديد نيايد « 1 »\r\nدر عبارت كتاب دو نكته موجود است كه بايستى توضيح داده شود .\r\n( 684 ) نكتهء اول . آنست كه چنان كه در زيرنويس متن عربى اشاره شده عبارت ناقص است . زيرا براى بيان اختلاف طرف توافق يعنى ايجاب نتيجه را ذكر كرده و تباين را ذكر ننموده است . و ميتوان گفت عبارترا باجمال گذرانيده و مورد سلب را بفهم خواننده واگذار كرده است .\r\n( 685 ) « نكته دوم » آنكه كلمه جنس را بمعنى نوع استعمال نموده و گفته است فصل را از چيزى كه با جنس آن مباين است سلب نمايند و اين استعمال دور از اصطلاح نيست زيرا شيخ در كتاب شفا براى جنس چند معنى شمرده است و يكى از آن معانى نوع است . چنان كه وقتى ميگوئيم جنس انسان با اسب دوتا است مقصود نوع آنها مىباشد .\r\n( 686 ) « شرط دوم » صغراى شكل سوم مانند شكل اول بايستى فعليت داشته باشد و حداقل فعليت در موجهات مطلقه عامّه است .\r\n\r\n\r\n","description":"","footnote":"\r\n( 1 ) مصنف كتاب ما مطالبيرا كه ذكر كرديم در تعليقات خود بر شرح حكمت الاشراق صفحه 108 به اين عبارت بيان نموده است . اما لزوم الشرط الاول . فلان الاصغر اذا كان مبائنا للاوسط بالسلب كالفرس مثلا للانسان فلم يعلم ان الاكبر المحمول على الاوسط هل يلاقيه كالحيوان او يباينه كالناطق . كقولنا لا شيىء من الانسان بفرس . و لا شيىء من الانسان بصهال . او حجر . و الصادق فى الاولين الايجاب و فى الاخرين السلب و الاختلاف يوجب العقم ، نظير اين عبارت در شرح منطق اشارات صفحه 269 موجود است و ظاهرا با حذف قسمتى از آنجا اقتباس گرديده و مثال بر آن افزوده شده باشد .\r\n","page_name":" 466 ","page_number":482},
  {"content":"\r\n\r\nدليل بر لزوم اين شرط آنست كه امكان بدون فعليت در صغرى كافى نيست . زيرا چنان كه در شكل اول بيان شد تا صغرى فعليت نداشته باشد اوسط با اصغر بالفعل متحد نميباشد و تا اين اتّحاد به عمل نيايد اتّحاد يا مبائنت اصغر با اكبر ثابت نميشود .\r\nبعلاوه صغرى اگر ممكنه باشد در نتيجه اختلاف پديد مىآيد .\r\nزيرا گاهى نتيجه صحيح ايجاب و در قياس ديگريكه از هرجهت مشابه با اول است نتيجه صحيح سلب است ، مثلا اگر بگوئيم : هر انسانى ممكن است كاتب باشد ، و هرانسانى ناطق است نتيجه صحيح ايجاب است و بايستى بگوئيم : بعضى كاتبها ممكن است ناطق باشند لكن اگر گفته شود : هر انسانى ممكن است لباس‌پوش باشد . بعضى از انسانها هميشه عريانند . نتيجهء صحيح سلب است و بايستى بگوئيم : هيچ لباس پوشيده‌اى عريان نيست و اختلاف در نتيجه دليل بر عقيم بودن قياس است ، بنابراين صغرى بايستى فعليت داشته باشد تا اختلاف در انتاج لازم نيايد .\r\n( 677 ) « شرط سوم » يكى از دو مقدمهء شكل سوم بايستى كلى باشد زيرا اگر هردو جزئى باشند ممكن است آن بعض و قسمتيكه در صغرى اصغر بر آن حمل شده و متحد با اصغر است غير از آن قسمتى باشد كه با اكبر اتحاد دارد و با اين احتمال اكبر براى اصغر ثابت نشده و اتحاد فى الجمله آنها قطعى نيست .\r\n\r\nضروب منتجهء شكل سوم\r\n( 688 ) ضروب محتمله اين شكل مانند شكلهاى ديگر شانزده است . هشت ضرب بواسطه شرط اول كه بايستى صغرى موجبه باشد از\r\n\r\n","description":"","footnote":"","page_name":" 467 ","page_number":483},
  {"content":"\r\n\r\nاعتبار ساقط مىشود . و دو ضرب بواسطه نداشتن شرط دوم كه كلى بودن يكى از دو مقدمه است منتج نيست بنابراين شش ضرب منتج باقى ميماند .\r\nضروب ششگانه كه واجد شرط كمّى و شرط كيفى مىباشند عبارتند از :\r\n( 689 ) چهار ضرب از تركيب دو قسم صغراى موجبه : ( كليه و جزئيه ) . با دو كبراى كلى : ( موجبه و سالبه )\r\n( 690 ) دو قسم ديگر هم از تركيب صغراى موجبهء كليه با دو كبراى جزئيه : ( سالبه و موجبه ) حاصل مىشود و هريك از آنها به ترتيب در اين جدول با ذكر مثال نوشته شده است .\r\n\r\n","description":"","footnote":"","page_name":" 468 ","page_number":484},
  {"content":"\r\n\r\n\r\n( 691 ) ضروب منتجهء شكل سوم بحسب كم و كيف\r\n( 692 ) نتيجه چنانچه ملاحظه شد در تكها ( اول . سوم . پنجم ) موجبهء جزئيه و در جفتها . « دوم .\r\nچهارم . ششم » سالبهء جزئيه است .\r\n\r\n","description":"","footnote":"","page_name":" 469 ","page_number":485},
  {"content":"\r\n\r\n( 693 ) نتيجهء شكل سوم در همه ضربها جزئى مىباشد و نتيجهء كلى ندارد . زيرا در اين شكل موضوع نتيجه در صغرى محمول مىباشد و ممكن است محمول صغرى از موضوع خود يعنى اوسط اخص بوده باشد و در اين صورت اوسط با همه افراد اصغر متحد نخواهد بود .\r\nبعبارت ديگر از صغراى كلى در اين شكل استفاده مىشود كه همه افراد موضوع با محمول متحد است لكن استفاده نميشود كه همه افراد محمول نيز با موضوع متحد است و نتيجه در صورتى كلى خواهد بود كه از صغراى اين حكم بدست آيد كه همه افراد محمول نيز با موضوع خود متحد و مساوى هستند و خلاصه آنكه مفاد شكل سوم ملاقات بعضى از افراد اصغر با اوسط است بنابراين نتيجه قطعى كه لازم قياس است ملاقات اكبر با اصغر فى الجمله است و كليت آن قطعى نيست .\r\nبه اين جهت نتيجه اين شكل هميشه جزئى مىباشد هرچند كه از جاى ديگر كليت حكم بر ما ثابت شده باشد .\r\nموجبه بودن يا سالبه بودن نتيجه در اين شكل تابع موجبه بودن يا سالبه بودن كبرى مىباشد زيرا صغرى چنان كه معلوم شد هميشه موجبه است .\r\n\r\n","description":"","footnote":"","page_name":" 470 ","page_number":486},
  {"content":"\r\n\r\n( 694 ) ضروب غيرمنتجه شكل سوم بواسطه نداشتن شرط اول\r\n\r\n( 2 / 694 ) ضروب غيرمنتجه شكل سوم بواسطه نداشتن هردو شرط\r\n\r\n( 3 / 694 ) ضروب غيرمنتجه شكل سوم بواسطه فاقد بودن شرط دوم .\r\n\r\n","description":"","footnote":"","page_name":" 471 ","page_number":487},
  {"content":"\r\n\r\n\r\nضروب منتجه شكل سوم بحسب جهت\r\n( 695 ) ضروب محتمله‌ايكه بحسب اختلاط موجهات مشهوره يافت مىشود چنان كه سابقا بيان شد 169 تركيب است كه از ضرب 13 قضيه موجهه كه صغرى باشند در 13 موجهه كبرى بدست مىآيد .\r\nدر اين شكل بواسطه اينكه صغرى بايستى فعليت داشته باشد مانند شكل اول 26 صغراى ممكنه عامه و خاصه ساقط ميگردد و 143 ضرب باعتبار خود باقى ميماند .\r\n\r\nقاعده براى تعيين جهت در نتايج شكل سوم\r\n( 696 ) شكل سوم كه در صغرى با شكل اول شريك است نتايج موجهه آن مانند شكل اول در 99 مورد تابع كبرى و در 44 صورت فى الجمله تابع عكس صغرى مىباشد .\r\nبنابراين براى تعيين جهت در موارد مختلف بايستى بقواعديكه ذكر مىشود رجوع نمود .\r\n( 697 ) « قاعدهء اول » هرگاه كبرى يكى از قضاياى غيروصفيه يعنى غير از دو مشروطه عامه و خاصه و دو عرفيّه عامه و خاصه باشد نتيجه از حيث جهت تابع كبرى مىباشد .\r\n( 698 ) هرگاه كبرى يكى از قضاياى وصفيهء چهارگانه باشد نتيجه فى الجمله تابع عكس صغرى مىباشد و سه حالت مختلف پيدا مىكند و در هرحالتى قاعدهء مخصوصى داشته و تابع اين قواعد است .\r\n( 699 ) « قاعدهء دوم » هرگاه كبرى يكى از وصفيات چهارگانه\r\n\r\n","description":"","footnote":"","page_name":" 472 ","page_number":488},
  {"content":"\r\n\r\nبوده و عكس صغرى به لا دوام مقيد نباشد جهتى كه در عكس صغرى موجود است عينا به نتيجه منتقل ميگردد .\r\n( 700 ) « قاعدهء سوم » در مورديكه كبرى يكى از وصفيات باشد و عكس صغرى مقيد به لا دوام بوده باشد قيد لا دوام از عكس صغرى محذوف گرديده و بقيهء جهت به نتيجه نقل مىشود .\r\n( 701 ) « قاعدهء چهارم » هرگاه كبرى يكى از وصفيات بوده و در كبرى قيد لا دوام وجود داشته باشد . جهتى كه در عكس صغرى موجود است با قيد لا دوام كبرى تركيب يافته و مجموع آن براى نتيجه جهت قرار داده مىشود .\r\n( 702 ) چنان كه در شكل اول بيان شد موارد مذكور گاهى با يكديگر تداخل حاصل نموده بطوريكه بايستى دو قاعده از قواعدى كه ذكر شد در يك مورد اجرا شود به اين جهت چهار صورت پيدا مىكند .\r\nنتايج حاصله كه منطبق با قواعد مذكور ميشوند در چهار طبقه تنظيم گرديده و براى هريك جدول جداگانه‌اى ترتيب داده شده است .\r\n* * *\r\n\r\n","description":"","footnote":"","page_name":" 473 ","page_number":489},
  {"content":"\r\n\r\n( 703 ) « طبقه اول » از مختلطات شكل سوم كه طبق قاعده دوم جهتى كه در عكس صغرى موجود است عينا به نتيجه انتقال يافته است .\r\n\r\n","description":"","footnote":"","page_name":" 474 ","page_number":490},
  {"content":"\r\n\r\n( 704 ) طبقه دوم از مختلطات شكل سوم كه طبق قاعده سوم جهت موجود در عكس صغرى با حذف لا دوام به نتيجه انتقال يافته است .\r\n( 705 ) راجع به انعكاس منتشره كه صغراى دو ضرب اخير است به شماره 2 / 520 مراجعه شود .\r\n\r\n","description":"","footnote":"","page_name":" 475 ","page_number":491},
  {"content":"\r\n\r\n( 706 ) « طبقه سوم » از مختلطات شكل سوم كه طبق قاعدهء چهارم عكس صغرى با قيد لا دوام كبرى در نتيجه تركيب يافته است .\r\n\r\n","description":"","footnote":"","page_name":" 476 ","page_number":492},
  {"content":"\r\n\r\n( 707 ) « طبقه چهارم » از مختلطات شكل سوم كه طبق قاعده سوم و چهارم لا دوام از عكس صغرى حذف و لا دوام كبرى به آن پيوسته است .\r\n( 708 ) راجع به انعكاس منتشره كه صغراى دو ضرب اخير است به شماره 2 / 520 مراجعه شود .\r\n\r\n","description":"","footnote":"","page_name":" 477 ","page_number":493},
  {"content":"\r\n\r\n( 709 ) فهرست مختلطات شكل سوم كه كبرى غيروصفيه و نتيجه تابع كبرى مىباشد .\r\n\r\n","description":"","footnote":"","page_name":" 478 ","page_number":494},
  {"content":"\r\n\r\nبقيه مختلطات شكل سوم\r\n\r\n","description":"","footnote":"","page_name":" 479 ","page_number":495},
  {"content":"\r\n\r\nبقيه مختلطات شكل سوم\r\n\r\n","description":"","footnote":"","page_name":" 480 ","page_number":496},
  {"content":"\r\n\r\nبقيه مختلطات شكل سوم\r\n\r\n","description":"","footnote":"","page_name":" 481 ","page_number":497},
  {"content":"\r\n\r\n\r\n( 710 ) ادله اثبات هريك از ضروب منتجه شكل سوم\r\nچنان كه قبلا تذكر داده شد غير از شكل اول سنديت همه شكلها بايستى بدليل ثابت شود . زيرا انتاج آنها ضرورى بيّن صريح نيست .\r\n( 711 ) براى اثبات حجّيت ضروب شكل سوم بدليل خلف و عكس صغرى . و عكس كبرى . و دليل افتراض استناد جسته‌اند .\r\nدليل خلف در همه ضروب جارى مىشود و همه را به اين دليل ميتوان ثابت نمود . و ادلّه ديگر اختصاص به بعضى از ضروب منتجه دارد\r\n\r\nدليل خلف\r\n( 712 ) تشكيل دليل خلف در شكل سوم چنان است كه نقيض نتيجه را كبرى قرار دهند زيرا نتيجه اين شكل هميشه جزئى است و نقيض آن كلى مىباشد و به اين جهت كه كلى است صلاحيت دارد كه كبراى شكل اول واقع شود\r\nصغراى اين شكل را كه در موجبه بودن با شكل اول شريك است صغرى قرار داده و از شكل اول قياسى ترتيب ميدهند كه نقيض كبرى را نتيجه دهد\r\n\r\nمثال اصل\r\nهرانسانى حيوان است ، هرانسانى ناطق است ، نتيجه ميدهد :\r\nبعضى از حيوانها ناطقند .\r\n\r\n","description":"","footnote":"","page_name":" 482 ","page_number":498},
  {"content":"\r\n\r\n\r\nتشكيل دليل خلف\r\nهرانسانى حيوان است ، هيچ حيوانى ناطق نيست ، نتيجه مىدهد : هيچ انسانى ناطق نيست اين نتيجه ضد كبراى اصل و مشتمل بر نقيض آن و باطل است زيرا صحت كبرى قبول شده بنابراين نقيض آن كاذب است و كذب نتيجه بواسطه كذب كبراى قياس است كه نقيض نتيجه اصل مىباشد .\r\n\r\nدليل عكس صغرى\r\n( 713 ) دليل عكس صغرى در ضربهائى تشكيل مىشود كه كبرى كلى باشد تا صلاحيت داشته باشد كه كبراى شكل اول واقع گردد و در چهار ضرب اول اين شكل جارى مىشود .\r\nدليل عكس صغرى در شكل سوم چنين عمل مىشود كه صغراى قياس را عكس ميكنند تا به صورت شكل اول درآيد .\r\n\r\nمثال ضرب اول\r\nهرانسانى حيوان است ، هرانسانى ناطق است ، نتيجه ميدهد :\r\nبعضى از حيوانها ناطق هستند .\r\n\r\nدليل عكس صغرى چنين عمل مىشود\r\nبعضى از حيوانها انسانند ، هرانسانى ناطق است نتيجه ميدهد :\r\nبعضى از حيوانها ناطقند اين نتيجه با نتيجه اصل يكسان و دليل بر صحت آن است .\r\n\r\n","description":"","footnote":"","page_name":" 483 ","page_number":499},
  {"content":"\r\n\r\n\r\nدليل عكس كبرى\r\n( 714 ) دليل عكس كبرى در شكل سوم نسبت بضرب‌هائى جارى مىشود كه هردو مقدمه موجبه باشند و صغرى كلى باشد . زيرا اگر صغرى كلى نباشد كبراى شكل اول واقع نميشود و اگر كبرى موجبه نباشد .\r\nصغراى شكل اول نميگردد . بنابراين امكان اجراى اين دليل اختصاص به دو ضرب اول و پنجم دارد .\r\nضرب اول بواسطه عكس صغرى بسادگى به شكل اول برميگردد و احتياجى به عكس كبرى ندارد . بنابراين دليل عكس كبرى فقط در ضرب پنجم جارى مىشود\r\nدستور دليل عكس كبرى آنست كه كبراى قياسرا معكوس نموده و بجاى صغرى نقل كنند و صغرى را بجاى كبرى برند ، و نتيجه را هم عكس نمايند تا با نتيجهء اصل يكى گردد\r\n\r\nمثال اصل\r\nهرانسانى حيوان است . بعضى از انسانها نويسنده‌اند نتيجه ميدهد بعضى از حيوانها نويسنده‌اند .\r\nدليل عكس كبرى چنين اجرا مىشود :\r\nبعضى از نويسنده‌ها انسانند . هرانسانى حيوان است . نتيجه ميدهد : بعضى از نويسنده‌ها حيوانند . اين نتيجه را معكوس مينمائيم با نتيجه اصل يكى مىشود .\r\nبراى مصنف كتاب ما در تنظيم ضربها و شمارهء ترتيبى آنها غفلتى\r\n\r\n","description":"","footnote":"","page_name":" 484 ","page_number":500},
  {"content":"\r\n\r\nروى داده زيرا دليل عكس صغرى را به سه‌تاى اول و ضرب پنجم و عكس كبرى را مربوط به چهارم دانسته در صورتى كه با تقسيمى كه براى ضروب ششگانه آورده بود و با ترتيب اوتار و اشفاع كه ذكر كرده بود و مطابق بيان او در فهرست تنظيم گرديده وفق نميدهد .\r\n\r\nدليل افتراض\r\n( 715 ) اين دليل در ضربهائى اجرا مىشود كه يكى از دو مقدمه‌اش موجبهء جزئيه باشد تا بوسيله افتراض آن را بدل بكلّى نمائيم و با ملاحظه اين شرط در سه ضرب از اين شكل تشكيل ميگردد و در هريك از آنها با دستور مخصوصى اجرا مىشود .\r\nمورد اول . در جائى است كه صغرى موجبهء جزئيه و كبرى موجبهء كليه باشد .\r\n\r\nمثال ضرب سوم اين شكل\r\nاصل : بعضى از حيوانها انسان هستند . هرحيوانى رونده است .\r\nنتيجه ميدهد : بعضى از انسانها رونده‌اند .\r\nبراى ثابت‌كردن صحت انتاج اين ضرب ابتداء به افتراض ميپردازيم يعنى عنوان و صفتى براى موضوع صغرى كه جزئى است مىيابيم تا بعض غيرمعين را معين نموده و قضيهء جزئى را به صورت كلى درآوريم . و آن صفترا بموضوع كبرى نيز سرايت ميدهيم مثلا عنوان نويسندگى را انتخاب مينمائيم و پس از تبديل عنوان قياس ديگرى تشكيل ميدهيم كه معادل با قياس اصل است .\r\n\r\n","description":"","footnote":"","page_name":" 485 ","page_number":501},
  {"content":"\r\n\r\n\r\nقياس معادل با قياس اصل\r\nپس از انجام عمل افتراض قياسى بدست مىآيد كه آن را معادل با قياس اصل قرار داده و ميگوئيم :\r\nهرنويسنده‌اى انسان است . و هرنويسنده‌اى حيوان است .\r\nآنگاه از اجزاء اين دو قياس دو قياس ديگر تشكيل ميدهيم .\r\nكه قياس اول ضرب اول از شكل اول و قياس دوم ضرب اول از همين شكل سوم است .\r\nقياس اول . از كبراى قياس اصل و كبراى قياس معادل تشكيل مىشود . كبراى قياس اصل را صغرى و كبراى قياس معادل را كبرى قرار ميدهند .\r\nقياس دوم . از نتيجهء اين قياس و كبراى قياس معادل تشكيل مىشود .\r\n( 716 ) رويهم رفته براى تشكيل قياس افتراض در اين مورد چهار قياس لازم است كه دو قياس اول اجزاء دو قياس بعد را ميدهند .\r\nيعنى مواد و مقدمات دو قياس افتراض از آنها گرفته مىشود . مثال دو قياسى كه اجزاء دو قياس بعديرا ميدهند ذكر شد .\r\nدو قياسى كه دليل افتراض از آنها تشكيل گرديده و اجزاء آنها از دو قياس اول گرفته شده عبارتند از :\r\n\r\n","description":"","footnote":"","page_name":" 486 ","page_number":502},
  {"content":"\r\n\r\n\r\nقياس اول افتراض\r\n( صغرى كه عين كبراى قياس معادل است ) : هر نويسنده‌اى حيوان است .\r\n( كبراى اين قياس كه كبراى قياس اصل است ) : هر حيوانى رونده است .\r\nاز مجموع اين دو مقدمه نتيجه حاصل مىشود كه : هر نويسنده‌اى رونده است .\r\n\r\nمقدمه يا قياس دوم افتراض\r\n( صغرى كه صغراى قياس معادل است ) : هر نويسنده‌اى انسان است .\r\n( كبرى كه نتيجهء قياس اول است ) : هر نويسنده‌اى رونده است از اين دو مقدمه نتيجه حاصل مىشود : بعضى از انسانها رونده‌اند اين نتيجه مساوى با نتيجهء اصل و دليل بر صحت آن است .\r\n\r\nمورد دوم كه قياس افتراض جارى مىشود\r\n( 717 ) مورد ديگر ضربهائى است كه از صغراى موجبهء كلى و كبراى موجبهء جزئى تشكيل مىشود اجراى دليل افتراض در اين مورد با مورد اول اندكى اختلاف دارد كه در ضمن مثال معلوم مىشود .\r\n\r\n","description":"","footnote":"","page_name":" 487 ","page_number":503},
  {"content":"\r\n\r\n\r\nمثال اصل ضرب پنجم\r\nهرانسانى حيوان است . بعضى از انسانها نويسنده‌اند . نتيجه :\r\nبعضى از حيوانها نويسنده‌اند .\r\n\r\nقياس معادل كه از افتراض حاصل مىشود\r\nهرنويسنده‌اى انسان است . هرنويسنده‌اى خندانست .\r\n\r\nقياس يا مقدمه اول افتراض\r\n( صغرى كه صغراى قياس معادل است ) : هر نويسنده‌اى انسان است .\r\n( كبرى كه صغراى قياس اصل است ) : هر انسانى حيوان است از اين دو مقدمه نتيجه حاصل مىشود : هر نويسنده‌اى حيوان است\r\n\r\nقياس يا مقدمه دوم افتراض\r\n( صغرى كه نتيجهء قياس اول است ) : هر نويسنده‌اى حيوان است\r\n( كبرى كه كبراى قياس معادل است ) : هر نويسنده‌اى خندان است .\r\nنتيجهء حاصله از دو مقدمه : بعضى از حيوانها خندانند . با نتيجهء اصل از جهت صورت يكسان است .\r\n\r\nمورد سوم از ضربهاى شكل سوم كه دليل افتراض شامل آن مىشود\r\n( 718 ) در جائى است كه صغرى موجبهء جزئيه و كبرى سالبهء\r\n\r\n","description":"","footnote":"","page_name":" 488 ","page_number":504},
  {"content":"\r\n\r\nكليه باشد . در اينجا نيز اجراى دليل افتراض با دو مورد قبل اختلاف دارد كه با ذكر مثال توضيح داده مىشود .\r\n\r\nمثال اصل ضرب چهارم\r\nبعضى از حيوانها انسان هستند . هيچ حيوانى سنگ نيست . نتيجهء حاصله : بعضى از انسانها سنگ نيستند .\r\nدر اين ضرب قياس افتراض بسيار ساده و بعد از افتراض با يك قياس به مقصود ميرسيم .\r\n\r\nقياس معادل\r\nهرنويسنده‌اى انسان است . هيچ نويسنده‌اى سنگ نيست .\r\n\r\nقياس افتراض\r\n« صغرى كه معكوس صغراى قياس معادل است » : بعضى از انسانها نويسنده‌اند .\r\n« كبرى كه عين كبراى قياس معادل است » : هيچ نويسنده‌اى سنگ نيست .\r\nنتيجه حاصله : بعضى از انسانها سنگ نيستند . اين نتيجه مساوى با نتيجه قياس اصل است .\r\n\r\nاثبات اينكه هريك از اشكال چهارگانه نوع خاصى از محصوراترا نتيجه ميدهند\r\n( 719 ) خلاصه مفاد و مؤدّاى هريك از اشكال به خود آن شكل اختصاص دارد . و مؤداى هرشكلى غير از مؤداى ديگرى مىباشد . مفاد\r\n\r\n","description":"","footnote":"","page_name":" 489 ","page_number":505},
  {"content":"\r\n\r\nشكل اول اتحاد يا عدم اتحاد فى الجمله اصغر با اكبر بوسيله اندراج در اوسط است .\r\nمفاد شكل دوم . مبائنت اكبر با اصغر . و مفاد سوم . اشتراك و ملاقات سلبى يا ايجابى اكبر با اصغر در يك موضوع است . و به همين جهت نتايج آنها در كميت و كيفيت يكسان نبوده و بر هريك نتايج خاصى مترتب است .\r\n( 720 ) مفاد شكل اول . آنست كه همهء اصغر يا قسمتى از آن مندرج در اوسط و متحد با آنست . و همهء اوسط به حكم ايجابى يا سلبى محكوم به اكبر است . و از مجموع اين دو حكم لازم مىآيد كه بعض اصغر يا همه‌اش به حكم ايجابى يا سلبى محكوم به اكبر باشد . و باينجهت شكل اول همهء محصورات چهارگانه را نتيجه ميدهد « 1 »\r\n( 721 ) بازگشت شكل دوم به آنست كه اكبر و اصغر در اوسط جمع نشده و بين آنها تنافى حاصل است يكى از آنها لازم سلبى و ديگرى لازم ايجابى اوسط است : يا ثبوت اصغر و عدم اكبر براى اوسط لازم است . و يا به عكس . و از تنافى بين دو لازم تنافى بين ملزوم آنها ثابت مىشود به اين جهت نتيجهء شكل دوم هميشه سالبه است . و هيچگاه نتيجهء ايجابى ندارد . نتايج دو ضرب از آن سالبه كليه . و دو ضرب ديگر سالبه جزئيه است « 2 » .\r\n\r\n\r\n","description":"","footnote":"\r\n( 1 ) تعليقات مير سيد شريف بر شرح شمسيه ص 145\r\n( 2 ) تعليقات مصنف بر شرح حكمت الاشراق ص 107\r\n","page_name":" 490 ","page_number":506},
  {"content":"\r\n\r\n( 722 ) شكل سوم هيچگاه نتيجهء كلى ندارد . زيرا اصغر كه در صغراى اين شكل بر اوسط حمل شده است . بر اين دلالت دارد كه اصغر فى الجمله بر اوسط صدق مىكند . و صدق محمول بر موضوع خود در سه صورت حاصل مىشود ( اول ) در جائى كه هردو مساوى در صدق باشند ( دوم ) در جائى كه محمول اعم از موضوع باشد ( سوم ) در جائى كه موضوع از محمول اعم و ( چهارم ) در موردى است كه هريك از موضوع و محمول از جهتى اعم و از جهتى اخص از ديگرى باشد .\r\n( 2 / 722 ) مثال اول : هر انسانى ناطق است . و هرانسانى خندان است . نتيجه : بعضى ناطقها خندانند .\r\nمثال دوم : هر انسانى حيوان است . و هرانسانى ناطق است .\r\nنتيجه : بعضى از حيوانها ناطقند .\r\nمثال سوم : بعضى از حيوانها انسانند . و هرحيوانى جسم است .\r\nنتيجه : بعضى از انسانها جسمند .\r\nمثال چهارم : بعضى از انسانها سفيدند . و هرانسانى جسم است .\r\nنتيجه : بعضى از سفيدها جسمند .\r\nبنابراين صدق محمول بر موضوع خود دلالت بر صدق كلى هيچ يك از دو طرف بر ديگرى ندارد و هرگاه از يك طرف كلى باشد بر آن دلالت نميكند كه از طرف ديگر هم صدق كلى حاصل است مثل آنكه هرگاه گفته شود هرانسانى حيوان است . و هرانسانى ناطق است لازم\r\n\r\n","description":"","footnote":"","page_name":" 491 ","page_number":507},
  {"content":"\r\n\r\nنمىآيد كه همه حيوانها ناطق باشند ، بلكه لازم است كه بعضى ناطق باشند .\r\nبه همين جهت ميتوانيم صغرى را معكوس نمائيم تا به شكل اول برگشته و بگوئيم : بعضى از حيوانها انسان هستند . و نتيجه با شكل سوم يكى خواهد بود .\r\nاز مجموع قياس شكل سوم رويهم رفته لازم مىآيد كه دو محمول كه هردو بر اوسط حمل شده‌اند ( و هردو ايجابى يا يكى ايجابى و ديگرى سلبى است ) در يك موضوع شريك باشند و از شركت فى الجمله آنها در يك موضوع ثابت مىشود كه خود آن دو محمول نيز با يكديگر تلاقى و برخورد دارند و لازمه اين برخورد آنست كه بر يكديگر حمل يا يكى از ديگرى سلب شود . ليكن نتيجه آنها نه سلب كلى و نه ايجاب كلى است . و با اين بيان معلوم شد كه نتيجه شكل سوم هميشه جزئى مىباشد .\r\nدر سه ضرب از آن موجبه جزئيه و در سه صورت سالبه جزئيه است « 1 »\r\n\r\nهمه ضربها در همهء اشكال بضرب اول از شكل اول بازگشت مينمايند\r\n( 723 ) در گذشته‌ها بيان شد كه بنا بمذهب اشراق بازگشت همهء قضاياى سالبه و جزئيه و ممكنه بموجبه كليه ضروريه است . در باب قياس نيز ذوق اشراق همين روشرا پيشه ساخته و ضربهاى مختلف همه اشكال را بضرب اول از شكل اول بازگشت ميدهد . به اين طريق كه صغرى و\r\n\r\n\r\n","description":"","footnote":"\r\n( 1 ) تعليقات مصنف بر شرح حكمت الاشراق ص 109 و متن حكمت الاشراق ص 113 و تعليقات مير سيد شريف بر شرح شمسيه ص 145\r\n","page_name":" 492 ","page_number":508},
  {"content":"\r\n\r\nكبراى همه قياسها را بموجبه كليه ضروريه بازميگرداند . و سر اين مطلب و شروح لازم آن در شماره 387 الى 398 ذكر شد .\r\n( 724 ) بنا بمذهب اشراق هيچيك از اشكال جز يك ضرب ندارند و آن هم به شكل اول بازميگردد و بحث مختلطات اشكال نيز بدون فايده است زيرا مقدمات همه قياسها ضروريه است .\r\nمصنف كتاب ما كه در كليه مطالب ذوق اشراقيرا پسنديده است در اينجا نيز بمسلك اشراقى مايل شده است .\r\n\r\nدو قاعده اجمالى براى شروط كمى و كيفى در همهء شكلها « قاعده اول »\r\n( 725 ) در هرقياسى كه اوسط موضوع مقدمه‌اش باشد رعايت دو شرط لازم است .\r\n( شرط اول ) مقدمه‌اى كه اوسط موضوع آن است بايستى كلى باشد .\r\n( شرط دوم ) اصغر بايستى با اوسط اتحاد داشته باشد .\r\nاين قاعده شامل شكل اول و سوم بطور قطع مىشود و شامل شكل چهارم بطور ترديد مىباشد . زيرا اوسط موضوع كبراى اول و سوم هردو مىباشد . و كبراى اول بدون ترديد بايستى كلى باشد . در شكل سوم كلى بودن . بين صغرى و كبرى مردد است .\r\n\r\n« قاعده دوم »\r\n( 726 ) در هرقياسى كه اوسط بر اكبر حمل شده باشد نيز رعايت دو شرط لازم است :\r\n\r\n","description":"","footnote":"","page_name":" 493 ","page_number":509},
  {"content":"\r\n\r\n( شرط اول ) قضيه‌اى كه اكبر موضوع آن است بايستى كلى باشد .\r\n( شرط دوم ) دو مقدمه چنين قياسى بايستى در كيف مختلف باشند اين قاعده نسبت به شكل دوم قطعى و مسلم است زيرا اكبر موضوع كبراى شكل دوم است و محمول آن اوسط مىباشد .\r\nدر كبراى شكل چهارم نيز اوسط محمول و اكبر موضوع كبرى مىباشد .\r\n( 727 ) اين دو قاعده در شكل اول و دوم و سوم كليت دارد . و شكل چهارم كه اوسط در صغرى موضوع و در كبرى محمول مىباشد .\r\nمردد است بين آنكه شرايط شق اول . يا دوم در آن رعايت گردد . و در صورتى كه دو شرط اول رعايت شود علاوه بر اتحاد اصغر با اوسط اكبر نيز بايستى با اوسط متحد باشد .\r\n( 728 ) در اول تقسيم قياس به اشكال چهارگانه معلوم شد كه شكل چهارم از طبع دور است و انتاج آن غيرضرورى و اثبات آن مشكل است ، به اين جهت بيشتر منطقيان به آن توجهى نداشته و از تعريف و توضيح شرايط آن خوددارى كرده‌اند .\r\nمصنف كتاب ما نيز به همان اشكال سه‌گانه اول اكتفا نموده است و ما بطور اختصار آن را توضيح ميدهيم .\r\n\r\n","description":"","footnote":"","page_name":" 494 ","page_number":510},
  {"content":"\r\n\r\n\r\n[ شكل چهارم 
  ]\r\n\r\nشرايط صحت شكل چهارم بحسب كم و كيف\r\n( 729 ) از دو قاعدهء گذشته معلوم شد كه شكل چهارم مردد بين دو قاعدهء مذكور است . و يكى از دو شرط را بايستى دارا باشد . يا بايستى هردو مقدمه‌اش موجبه . و صغرى نيز كلى باشد و يا بايستى دو مقدمه در كيف مختلف و نيز يكى از دو مقدمه‌اش كلى باشد .\r\nاگر هيچيك از دو شرط مذكور را نداشته باشد از سه صورت خارج نيست :\r\n( اول ) يا هردو مقدمه‌اش موجبه . و صغرى جزئى خواهد بود .\r\nو شرط كليت صغرى در آن نيست .\r\n( دوم ) يا هردو مقدمه‌اش سالبه . و صغرى جزئى خواهد بود . كه فاقد شرط اول و دوم است .\r\n( سوم ) و يا يكى موجبه و ديگرى سالبه و هردو جزئى ميباشند كه شرط دوم از حالت دوم را ندارد .\r\n\r\n","description":"","footnote":"","page_name":" 495 ","page_number":511},
  {"content":"\r\n\r\n\r\nضروب منتجهء شكل چهارم\r\n( 730 ) با رعايت شروط مزبور هشت ضرب صحيح از 16 ضرب براى اين شكل باقى ميماند .\r\nنتيجه در پنج ضرب سالبهء جزئيه و در دو ضرب موجبهء جزئيه و در يك ضرب سالبهء كليه است و ضروب منتجه از اين قرارند :\r\n- 31 -\r\n\r\n","description":"","footnote":"","page_name":" 496 ","page_number":512},
  {"content":"\r\n\r\n\r\nادله اثبات ضروب منتجهء شكل چهارم\r\n( 731 ) براى اثبات نتيجه دادن شكل چهارم چند دليل موجود است و هريك از آنها اختصاص بضربهاى معينى دارد . دليل‌ها از اين قرارند :\r\n1 - دليل خلف 2 - دليل عكس ترتيب 3 - دليل عكس صغرى 4 - دليل عكس كبرى 5 - دليل عكس دو مقدمه . 6 - دليل افتراض .\r\n\r\nاول دليل خلف\r\n( 732 ) پنج ضرب اول را بدليل خلف ميتوان ثابت نمود . ليكن اجراى دليل خلف در دو ضرب اول كه نتيجه موجبه است به نحوى و در دوتاى ديگر كه نتيجهء آنها سالبه مىباشد بطور ديگر و در پنجم نيز بطريق ديگر است .\r\nدر دو ضرب اول طريقهء اجراء دليل خلف آن است كه نقيض نتيجه را كبرى قرار داده و با صغراى اصل ضميمه ميكنيم و نتيجه را معكوس مينمائيم نقيض كبرى خواهد بود .\r\n\r\nمثال ضرب اول\r\nنتيجهء مثال ضرب اول كه در فهرست ذكر شد اين قضيه است :\r\nبعضى از حيوانها ناطقند . نقيض آن اين قضيه است : هيچ حيوانى ناطق نيست .\r\nتشكيل دليل خلف به اين ترتيب است :\r\n\r\n","description":"","footnote":"","page_name":" 497 ","page_number":513},
  {"content":"\r\n\r\n( صغراى اصل كه صغراى دليل خلف قرار داده شده ) : همهء انسانها حيوانند .\r\n( نقيض نتيجهء اصل كه كبراى دليل خلف قرار داده شده ) : هيچ حيوانى ناطق نيست .\r\n( نتيجهء حاصله از اين دو مقدمه كه در شكل اول تنظيم شده ) :\r\nهيچ انسانى ناطق نيست .\r\nاين قضيه را معكوس نموده و ميگوئيم : هيچ ناطقى انسان نيست .\r\nاين قضيه مشتمل بر نقيض كبراى اصل است زيرا كبراى اصل اين قضيه است : همهء ناطقها انسانند و نقيضش اين است : بعضى از ناطق‌ها انسان نيستند .\r\n( 733 ) در دو ضرب ديگر كه نتيجهء آنها سالبه است نقيض نتيجه را بايستى صغرى قرار داده و صغراى اصل را بجاى كبرى نقل كنيم .\r\nزيرا نقيض نتيجه موجبه است و صلاحيت دارد كه صغراى شكل اول گردد . و صغراى اصل كليه است و صلاحيت كبرى شدن را دارد .\r\n\r\nمثال\r\nنتيجهء ضرب سوم در فهرست گذشته اين است : هيچ اسبى ناطق نيست .\r\nنقيضش اين است : بعضى از اسبها ناطق هستند .\r\nترتيب قياس چنين است :\r\nبعضى از اسبها ناطق هستند . همهء ناطقها انسانند . نتيجه ميدهد :\r\nبعضى از اسبها انسان هستند .\r\n\r\n","description":"","footnote":"","page_name":" 498 ","page_number":514},
  {"content":"\r\n\r\nاين قضيه را معكوس نموده و ميگوئيم : بعضى از انسانها اسب هستند . و اين قضيه با صغراى اصل مناقضت دارد . زيرا صغرى اين بود :\r\nهيچ انسانى اسب نيست .\r\nدر ضرب پنجم نقيض نتيجه را صغرى و كبراى اصل را كبرى قرار ميدهيم . و نتيجه را معكوس ميسازيم نقيض صغرى بدست مىآيد .\r\n\r\nمثال\r\nنتيجهء ضرب پنجم در فهرست گذشته اين است : بعضى از انسانها سنگ نيستند .\r\nنقيض نتيجه اين قضيه است : هر انسانى سنگ است .\r\nترتيب قياس خلف چنين است :\r\nهرانسانى سنگ است . هيچ سنگى حيوان نيست . نتيجه حاصل مىشود : هيچ انسانى حيوان نيست . اين قضيه را معكوس مىشود ميكنيم هيچ حيوانى انسان نيست ، اين قضيه نقيض صغراى اصل است .\r\n\r\nدوم . دليل عكس ترتيب\r\n( 734 ) اين دليل براى اثبات انتاج ضرب اول و دوم و سوم و هشتم اين شكل به كار ميرود زيرا كبراى اين چهار ضرب موجبه است و صلاحيت دارد كه صغراى شكل اول واقع گردد . و صغراى آنها نيز كلى مىباشد .\r\nاين دليل به اين طريق اجرا مىشود كه صغرى بجاى كبرى و كبرى\r\n\r\n","description":"","footnote":"","page_name":" 499 ","page_number":515},
  {"content":"\r\n\r\nبجاى صغرى نقل داده مىشود تا قياس به شكل اول بازگشت نمايد .\r\nآنگاه نتيجهء حاصله را معكوس ميكنند . با نتيجهء اصل يكسان است .\r\n\r\nمثال ضرب اول\r\nاصل ضرب : هر انسانى حيوان است . هرناطقى انسان است .\r\nنتيجه : بعضى از حيوانها ناطقند .\r\nدليل عكس ترتيب چنين اجرا مىشود :\r\nهرناطقى انسان است . هرانسانى حيوان است . نتيجه ميدهد :\r\nهرناطقى حيوان است\r\nمعكوس اين قضيه مىشود : بعضى از حيوانها ناطقند . و اين قضيه عين نتيجهء اصل است .\r\n\r\nدليل عكس صغرى\r\n( 735 ) اين دليل فقط در ضرب سوم و چهارم و پنجم بطور حتم و در ششم بنابراينكه سالبهء جزئيه قابل انعكاس باشد جارى مىشود . زيرا در اين ضروب دو شرط شكل دوم كه اختلاف در كيف و كليت كبرى باشد محفوظ است .\r\nطريق اجراى دليل عكس صغرى آنست كه صغراى اين شكل را معكوس نمايند تا قياس به شكل دوم مبدل گردد .\r\n\r\nمثال ضرب سوم\r\nاصل قياس : هيچ انسانى اسب نيست . همهء ناطقها انسانند . نتيجه ميدهد : هيچ اسبى ناطق نيست .\r\n( تبديل قياس به شكل دوم بواسطه انعكاس صغرى ) : هيچ اسبى\r\n\r\n","description":"","footnote":"","page_name":" 500 ","page_number":516},
  {"content":"\r\n\r\nانسان نيست . همه ناطقها انسانند . نتيجه ميدهد : هيچ اسبى ناطق نيست .\r\nو اين قضيه عين نتيجهء اصل است .\r\n\r\nدليل عكس كبرى\r\n( 736 ) اين دليل در ضرب اول و دوم و چهارم و پنجم اين شكل بطور مسلم و در ضرب هفتم بنا بر آنكه سالبهء جزئيه قابل انعكاس باشد اجرا مىشود . زيرا در اين ضروب دو شرط شكل سوم كه موجبه بودن صغرى و كليت يكى از دو مقدمه است موجود مىباشد .\r\nدليل عكس كبرى به اين طريق است كه كبراى اين ضرب را معكوس نمايند تا قياس به شكل سوم بازگشت كند .\r\n\r\nمثال ضرب اول\r\nاصل : همهء انسانها حيوانند . همهء ناطقها انسانند . نتيجه بعضى از حيوانها ناطقند .\r\n( تبديل قياس به شكل سوم بواسطه انعكاس كبرى ) : همه انسانها حيوانند . بعضى از انسانها ناطقند . نتيجه ميدهد . بعضى از حيوانها ناطق‌اند .\r\n\r\nدليل عكس دو مقدمه\r\n( 737 ) اين دليل در ضرب چهارم و پنجم اجرا مىشود . زيرا كبراى اين دو ضرب سالبهء كليه است و با انعكاس دو مقدمه كليت كبرى كه شرط صحت شكل اول است محفوظ ميماند .\r\n\r\n","description":"","footnote":"","page_name":" 501 ","page_number":517},
  {"content":"\r\n\r\nچگونگى اين دليل آنست كه هردو مقدمه را معكوس مينمايند تا قياس به شكل اول بازگردد .\r\n\r\nمثال ضرب چهارم\r\nاصل قياس : همهء انسانها حيوانند . هيچ اسبى انسان نيست .\r\nنتيجه : بعضى از حيوانها اسب نيستند .\r\n( تبديل قياس به شكل اول بواسطه انعكاس دو مقدمه ) : بعضى از حيوانها انسانند . هيچ انسانى اسب نيست نتيجه ميدهد : بعضى از حيوانها اسب نيستند : و اين نتيجه با نتيجهء اصل قياس يكى مىباشد .\r\n\r\nدليل افتراض\r\n( 738 ) . اين دليل در ضرب دوم و پنجم اين شكل اجرا مىشود .\r\nچگونگى تشكيل دليل افتراض در شكل دوم و سوم بيان شد و اينك بذكر مثال اكتفا مىشود .\r\n\r\nمثال ضرب دوم\r\nاصل قياس : هر انسانى ناطق است . بعضى از حيوانها انسانند نتيجه ميدهد : بعضى از ناطقها حيوانند .\r\n\r\nقياس معادل كه موضوع كبرى بواسطه عمل افتراض كلى شده است\r\nهرنويسنده‌اى حيوان است . هرنويسنده‌اى انسان است .\r\n* * *\r\n\r\n","description":"","footnote":"","page_name":" 502 ","page_number":518},
  {"content":"\r\n\r\n\r\nجزء اول دليل افتراض ضرب اول همين شكل\r\n( صغرى كه عين صغراى اصل است ) : هر انسانى ناطق است .\r\n( كبرى كه عين كبراى قياس معادل است ) : هر نويسنده‌اى انسان است .\r\n( نتيجهء حاصله از دو مقدمه ) : بعضى از ناطقها نويسنده‌اند .\r\n\r\nمقدمه يا جزء دوم دليل افتراض از شكل اول\r\n( صغرى كه نتيجه قياس اول است ) : بعضى از ناطقها نويسنده‌اند ( كبرى كه صغراى قياس معادل است ) : هر نويسنده‌اى حيوان است .\r\n( نتيجهء حاصله از اين دو مقدمه ) : بعضى از ناطقها حيوانند .\r\nاين قضيه با نتيجهء اصل يكى است .\r\nطريقيكه ذكر شد دليل افتراض از ضرب اول شكل چهارم و شكل اول تشكيل شده بود و ميتوان آن را بنحو ديگرى اجرا نمود كه از شكل اول و سوم استفاده شود .\r\n\r\nقياس اول از شكل اول\r\n( صغرى كه عين كبراى قياس معادل است ) : هر نويسنده‌اى انسان است .\r\n( كبرى كه عين صغراى اصل است ) : هر انسانى ناطق است .\r\n\r\n","description":"","footnote":"","page_name":" 503 ","page_number":519},
  {"content":"\r\n\r\n( نتيجهء حاصل از دو مقدمه ) : هر نويسنده‌اى ناطق است .\r\n\r\nقياس دوم از شكل سوم :\r\n( صغرى كه نتيجهء قياس اول است ) : هر نويسنده‌اى ناطق است .\r\n( كبرى كه صغراى قياس معادل است ) : هر نويسنده‌اى حيوان است .\r\n( نتيجهء حاصله از دو مقدمه ) : بعضى از ناطقها حيوانند .\r\n\r\n( اجراى دليل افتراض در قرينهء پنجم شكل چهارم )\r\n( 740 ) اصل ضرب :\r\nبعضى از حيوانها انسانند . هيچ سنگى حيوان نيست . نتيجهء ميدهد : بعضى از انسانها سنگ نيستند .\r\n\r\nقياس معادل\r\nهرنويسنده‌اى انسان است . هيچ نويسنده‌اى سنگ نيست . نتيجه ميدهد . هيچ انسانى سنگ نيست .\r\n\r\nمقدمه اول از شكل دوم\r\n( صغرى . معكوس صغراى اصل است كه بافتراض كلى گرديده ) :\r\nهرنويسنده‌اى حيوان است .\r\n( كبرى . با كبراى اصل يكى است ) : هيچ سنگى حيوان نيست ( نتيجهء حاصله از دو مقدمه ) : هيچ نويسنده‌اى سنگ نيست .\r\n\r\n","description":"","footnote":"","page_name":" 504 ","page_number":520},
  {"content":"\r\n\r\n\r\nقياس دوم از شكل سوم\r\n( صغرى كه عين صغراى معادل است ) : هر نويسنده‌اى انسان است\r\n( كبرى كه نتيجهء قياس اول است ) : هيچ نويسنده‌اى سنگ نيست\r\n( نتيجهء حاصله از اين دو مقدمه ) : بعضى از انسانها سنگ نيستند .\r\nاين قضيه با نتيجهء اصل برابر است .\r\n\r\nشرايط صحت شكل چهارم بحسب جهت\r\n( 741 ) شكل چهارم از حيث جهت داراى پنج شرط است كه تا واجد آنها نباشد نتيجهء صحيح از آن حاصل نميشود .\r\n( شرط اول ) مقدمات قياس بايستى همگى فعليه باشند و قضيهء ممكنه در آن به كار نميرود .\r\n( شرط دوم ) قضاياى سالبه‌ايكه در اين شكل مىآورند بايستى از قضاياى قابل انعكاس باشد .\r\n( شرط سوم ) صغراى اين شكل بايستى ضروريه و يا دائمه باشد و اگر نبود بايستى عرفيه عامه بر كبراى آن صدق كند يعنى از قضاياى منعكسة السوالب باشد « 1 »\r\n( شرط چهارم ) كبرى در ضرب ششم بايستى از قضاياى ششگانه‌اى باشد كه سالبهء آنها قابل انعكاس است .\r\n\r\n\r\n","description":"","footnote":"\r\n( 1 ) قضايائيكه سالبهء آنها قابل انعكاس نيست در شماره 520 جمع‌آورى شده است\r\n","page_name":" 505 ","page_number":521},
  {"content":"\r\n\r\n( شرط پنجم ) صغرى در ضرب هشتم بايستى يكى از دو خاصه . و كبرى از قضايائى باشد كه عرفيهء عامه بر آنها صادق است .\r\nتعيين ضروب و نتايج حاصله را بايستى از كتب مبسوط جستجو نمود .\r\n\r\nتذكر مهمى راجع به ادله اثبات حجيت اشكال\r\nاز همهء دليلهائيكه ذكر شد بر فرض قبول اين قدر ثابت مىشود كه نتايج حاصله از اين شكلها صادق است . لكن صدق نتيجه مستلزم صحت دليل نيست زيرا نتيجه لازم اعمّ دليل است و چه‌بسا قضاياى صادقى يافت مىشود كه دليل آنها كاذبست چنان كه در مورد بيان اختلاف در ضروبيكه فاقد شروط لازمه بودند مثالهائى ذكر شد و ثابت گرديد كه در آن موارد نتيجه صادق و دليل آنها غيرمعتبر است .\r\nسرّ اين مسئله آنست كه صحت نتيجه معلول صحت دليل است و ما در همهء دلائلى كه براى صحت انتاج اشكال آورديم در نظر داشتيم كه از اثبات صحت نتيجه صحت دليل را ثابت كنيم و دلائل مذكور همگى دليل انّى هستند . ليكن اين مطلب در حكمت متعاليه بيان شده است كه وجود معلول بطور اجمال دلالت دارد كه داراى علتى است ليكن شخص علت يا نوع آن هيچگاه ثابت نميشود . زيرا ممكن است يك معلول از علل متعددى بوجود آيد . مثلا وجود گرمى دلالت مىكند كه يكى از علل حرارت وجود داشته ليكن خصوص نوع آتش يا حركت يا تابش خورشيد يا اصطكاك يا يكى از امور ديگر ثابت نميشود . و بر فرض آنكه\r\n\r\n","description":"","footnote":"","page_name":" 506 ","page_number":522},
  {"content":"\r\n\r\nمعلوم باشد كه علت آن آتش است صنف آتش يا فرد شخصى آن را معين نمىكند .\r\nصحت قضيه نيز بر اين دلالت دارد كه دليلى براى صحت آن موجود است ليكن بهيچوجه نميتوانيم نوع دليل را بر شكلى كه صحت آن مشكوك است منطبق نمائيم بنابراين اينهمه تكلفات و تطويلات وافى به مقصود نبوده و مثبت صحت انتاج اشكال نميباشد .\r\nتنها دليل صحت انتاج اشكال بيانى است كه مصنف كتاب ما و مصنف حكمت الاشراق به آن اشاره نموده‌اند زيرا لميّت دلالت اشكال را بيان كرده‌اند و تفصيل و توضيح آن ضمن شماره 584 و 719 نوشته شده است .\r\n\r\nقياسهاى اقترانيهء شرطيه\r\n( 742 ) سابقا گفتيم كه همچنانكه قياسهاى اقترانيه از مقدمات حمليه فراهم ميشوند ممكن است قضاياى شرطيه نيز مقدمهء آن باشند و هرقياسيكه يكى از دو مقدمه‌اش غيرحمليه باشد شرطيه محسوب مىشود .\r\n( 743 ) بنابراين قياس شرطى بحسب احتمالات اوليه از جهت تركيب بر پنج قسم است :\r\n1 - قياسهاى مركب از دو شرطيهء متصله\r\n2 - قياسهاى مركب از دو شرطيهء منفصله\r\n3 - قياسهاى مركب از يك حمليه و يك متصله\r\n4 - قياسهاى مركب از يك حمليه و يك منفصله\r\n5 - قياسهاى مركب از يك متصله و يك منفصله\r\n\r\n","description":"","footnote":"","page_name":" 507 ","page_number":523},
  {"content":"\r\n\r\nو با تقديم و تاخير اين قضايا تركيبهاى مختلفى حاصل مىشود كه چون اهميت زيادى ندارد قابل توجه نميباشد .\r\nآراء منطقيان در باب اقترانيات شرطيه و بخصوص در قياس مركب از دو منفصله بطوريكه در صفحات بعد اشاره خواهد شد بسيار مختلف و متناقض است . حتى افضل الدين كاشانى در رسالهء منهاج مبين « 1 » تركيب قياس اقترانى از دو منفصله را به كلى انكار نموده . زيرا ميگويد جزء مشترك در اين تركيب بتمامى تكرر پيدا نميكند و فقط در يك جزء از تالى يا مقدم اشتراك حاصل مىشود . باين‌جهت تركيب از دو منفصله را قياس ندانسته است .\r\nدر كتب مبسوط ديگر و بخصوص منطق شفا نيز مبحث شرطيات بسيار طولانى مىباشد . زيرا در هرقسمتى تقسيمات بسيار نموده و بعضى را معتبر و بسيارى از اقسام را غيرمنتج شمرده‌اند . بنابراين مطالبى كه در اينجا ذكر مىشود مطابق قول متاخران يا مشهور است و براى اطلاع اجمالى مىباشد و تحقيق آنها را بايستى از كتب مفصل جستجو نمود .\r\n\r\nاقسام قياسهاى مركب از دو متصله\r\n( 744 ) قياسيكه از مقدمات متّصلهء صرف فراهم مىآيد بر سه قسم است :\r\n( اول ) آنكه اوسط ( يا جزء مكرر ) جزء تامّ قضيه باشد يعنى تمام مقدم يا تالى تكرر يافته باشد .\r\n\r\n\r\n","description":"","footnote":"\r\n( 1 ) صفحه 565 چاپ دانشگاه تهران\r\n","page_name":" 508 ","page_number":524},
  {"content":"\r\n\r\n\r\nمثال از شكل اول\r\nهرگاه بهار باشد بارانها ريزان است . و هرگاه باران‌ها ريزان باشد گلها شكفته است .\r\nنتيجه : هرگاه بهار باشد گلها شكفته است .\r\n( دوم ) آنكه جزء مكرر . جزء غيرتام يعنى از يك جزء مقدم و قسمتى از تالى مركّب باشد .\r\n\r\nمثال\r\n( صغرى ) : اگر چنين است كه بارندگى در زمستان و بهار موجب زيادتى آب چشمه‌ها و رودها مىباشد . در اين صورت سبزه و گياه فراوان خواهد روئيد .\r\n( كبرى ) : اگر چنين است كه هرگاه باران ببارد سبزه و گياه فراوان ميرويد . پس چرندگان فربه ميشوند .\r\n( نتيجه ) : اگر در فصل زمستان و بهار باران كافى ببارد چرندگان فربه خواهند گرديد .\r\n( سوم ) آنكه جزء مكرر تمام يك مقدمه و جزئى از مقدمه ديگر باشد و نسبت به يكى تام و نسبت به ديگرى غيرتام باشد .\r\n\r\nمثال\r\n( صغرى ) : اگر چنين است كه هرگاه در فصل زمستان و بهار بارندگى به حد كافى باشد . نهرها و چشمه‌ها پرآب خواهد بود . در اين صورت در صحرا سبزه‌ها و گلها خواهد روئيد .\r\n\r\n","description":"","footnote":"","page_name":" 509 ","page_number":525},
  {"content":"\r\n\r\n( كبرى ) : اگر چنين است كه جارى شدن نهرها و روئيدن گلها مفرح است . تماشاى صحرا مفرّح خواهد بود .\r\n( نتيجه ) : هرگاه بارندگى در فصل زمستان و بهار به حد كافى باشد تماشاى صحرا مفرّح خواهد بود .\r\n( 745 ) قسم اول كه حد مكرر جزء تام از دو مقدمه است از همه بطبع نزديكتر مىباشد و اشكال چهارگانه از اين قسم منعقد ميگردد .\r\n\r\nترتيب اشكال چهارگانه در قياسهاى شرطى\r\n( 746 ) مقدم و تالى در قضاياى شرطيه بمنزلهء موضوع و محمول دو قضاياى حمليه است .\r\nجزء مكرر بمنزلهء حد اوسط و جزء غيرمكرر كه در صغرى موجود است بمنزله حد اصغر ، و جزء غيرمكرر كه در كبرى موجود است بمنزله حد اكبر است . و نتيجه از اسقاط حد مكرر و تركيب جزء غيرمكرر صغرى با جزء غيرمكرر كبرى حاصل ميگردد .\r\n( 747 ) بنابر آنچه گفته شد همه اشكال چهارگانه به اين ترتيب حاصل ميشوند كه :\r\n1 - هرگاه جزء مكرر در صغرى تالى و در كبرى مقدم باشد شكل اول است .\r\n2 - اگر جزء مكرّر در هردو مقدمه تالى باشد شكل دوم تشكيل يافته است .\r\n3 - هرگاه جزء مكرّر در هردو مقدمه مقدم باشد شكل سوم مىباشد .\r\n\r\n","description":"","footnote":"","page_name":" 510 ","page_number":526},
  {"content":"\r\n\r\n4 - و اگر جزء مكرّر در صغرى مقدم و در كبرى تالى باشد شكل چهارم خواهد بود .\r\n\r\nمثال شكل اول\r\nهرگاه خورشيد برآمده باشد روز خواهد بود ( صغرى )\r\nهرگاه روز بوده باشد جهان روشن خواهد بود ( كبرى )\r\nهرگاه خورشيد برآمده باشد جهان روشن خواهد بود ( نتيجه )\r\n\r\nمثال شكل دوم\r\nهرگاه خورشيد برآمده باشد روز خواهد بود ( صغرى )\r\nهيچگاه چنان نيستكه گاهيكه جهان تاريك است روز باشد ( كبرى )\r\nهيچگاه چنان نيستكه آفتاب برآمده و جهان تاريك باشد ( نتيجه )\r\n\r\nمثال شكل سوم\r\nهرگاه خورشيد برآمده باشد روز موجود است ( صغرى )\r\nهرگاه خورشيد برآمده باشد جهان روشن است ( كبرى )\r\nگاهى كه روز موجود است جهان روشن است ( نتيجه )\r\n\r\nمثال شكل چهارم\r\nهرگاه خورشيد برآمده باشد . روز خواهد بود\r\nهرگاه جهان روشن باشد . خورشيد برآمده است\r\nگاهى كه روز باشد . جهان روشن خواهد بود\r\n( 748 ) هريك از ضروب منتجهء قياسهاى شرطيه در همهء اشكال\r\n\r\n","description":"","footnote":"","page_name":" 511 ","page_number":527},
  {"content":"\r\n\r\nبه همان دليل خلف و عكس و افتراض كه در قياسهاى حمليه ذكر شد ثابت ميگردد .\r\n\r\nقياس شرطيه مركب از دو منفصله\r\n( 749 ) قياس مركب از دو منفصله نيز همان اقسام سه‌گانه را دارد . و جزء مكرّر يا جزء تام از هردو مقدمه ، و گاهى جزء غير تام نسبت بهردو مقدمه . و گاهى نسبت به يكى تام و نسبت به ديگرى غيرتام است .\r\n\r\nمثال جزء تام در هردو مقدمه\r\nهرعددى يا زوج . و يا فرد است .\r\nهرعددى يا فرد است . و يا به دو متساوى قسمت مىشود .\r\nهرعددى يا زوج است . و يا غيرمنقسم به دو متساوى مىباشد .\r\n\r\nمثال ديگر\r\nهميشه هرجسمى بسيط . و يا مركب است .\r\nهميشه هرجسمى مركب . و يا خفيف يا ثقيل است .\r\nهميشه هرجسمى بسيط . يا خفيف يا ثقيل است .\r\n\r\nمثال جزء غيرتام در هردو مقدمه\r\n( صغرى ) هميشه يا در زمستان و بهار بارندگى مىشود و يا نهرها و رودها خشك است و كشت‌ها نابود مىشود .\r\n( كبرى ) هميشه يا خشكى نهرها سبب قحطى مىشود . و يا - 32 -\r\n\r\n","description":"","footnote":"","page_name":" 512 ","page_number":528},
  {"content":"\r\n\r\nمردم از جاى ديگر خوراك مىآورند .\r\n( نتيجه ) هميشه يا در زمستان و بهار بارندگى مىشود و يا مردم از جاى ديگرى خوراك مىآورند .\r\n\r\nمثال جزء تام نسبت بيكى و غيرتام نسبت به ديگرى\r\n( صغرى ) هرعددى يا زوج . و يا فرد است .\r\n( كبرى ) هرعددى يا فرد و يا زوج است . و يا به دو متساوى قسمت مىشود .\r\n( نتيجه ) هرعددى يا فرد است . و يا به دو متساوى قسمت مىشود .\r\n\r\nشرايط صحت انتاج قياسهاى مركب از دو منفصله\r\nقياسيكه از دو منفصله تركيب يافته از هرشكلى كه باشد بايستى سه شرط داشته باشد .\r\n( شرط اوّل ) هردو مقدمه‌اش بايستى موجبه باشد .\r\n( شرط دوّم ) يكى از دو مقدمه‌اش بايستى كلى باشد .\r\n( شرط سوّم ) بايستى منع خلو بر آنها صادق باشد . « 1 »\r\n\r\n\r\n","description":"","footnote":"\r\n( 1 ) اين شروط مورد اختلاف است كه راجع بهر سه قسم مىباشد يا مخصوص بيك قسم است و آن قسمى است كه اشتراك دو مقدمه در جزء غيرتام باشد .\r\nعلامه در جوهر النضيد بعد از ذكر اقسام سه‌گانه ميگويد : و شرط الجميع ايجاب المقدمتين و كلية احديهما . و ان لا يكونا مانعتى الجمع صفحهء 132\r\nدر كتاب شرح مطالع الانوار ضمن بيان احكام قسم دوم كه اوسط جزء غير تام است ميگويد : و شرط انتاجه اربعة امور : ايجاب المقدمتين . و صدق منع الخلو بالتفسير الاعم عليهما حتى يكونا اما حقيقيتين او مانعتى الخلو او احديهما حقيقية و الاخرى مانعة الخلو و كلية احدى المقدمتين لاشتمال المتشاركين على تأليف منتج صفحه 311\r\n","page_name":" 513 ","page_number":529},
  {"content":"\r\n\r\n\r\nاشكال چهارگانه\r\nاز عبارت كتاب ما چنين استفاده مىشود كه در قياسهاى مركب از دو منفصله نيز اشكال چهارگانه جارى مىشود . ظاهر عبارت قطب الدين رازى در شرح شمسيه « 1 » نيز همين است ليكن خواجه در منطق تجريد « 2 » ميگويد :\r\nچون امتيازى بين دو مقدمهء منفصله نيست شكلى از آن منعقد نميگردد .\r\nو قبلا گفته شد كه افضل الدين كاشانى به كلى قياسيت آن را انكار نموده است . و بر فرض قياسيت و تشكيل اشكال در اعتبار و كيفيت انتاج آنها اختلاف بسيار است . و كسى كه جوياى تفاصيل آنها باشد بمنطق شفا و منطق شرح تجريد علامه و كتاب مطالع الانوار و كتب ديگر مراجعه كند .\r\nاين سخن كه بطور اطلاق گفته‌اند اشكال چهارگانه از آن تشكيل مىشود باز خالى از مناقضه نميباشد زيرا چنان كه ذكر شد گفته‌اند شرط صحت قياس مركب از دو منفصله آنست كه هردو مقدمه‌اش موجبه باشد و اين با شرط صحت شكل دوم سازگار نيست . بنابراين شكل دوم از دو منفصله تشكيل نميشود و نسبت بساير اشكال هم همهء ضربها را ندارد . ليكن براى تصوير اشكال مثالهائى ذكر مىشود .\r\n\r\nمثال شكل اول\r\nهرعددى يا زوج . و يا فرد است . ( صغرى )\r\n\r\n\r\n","description":"","footnote":"\r\n( 1 ) صفحه 170\r\n( 2 ) صفحه 132\r\n","page_name":" 514 ","page_number":530},
  {"content":"\r\n\r\nهميشه هرعددى يا فرد . و يا منقسم به دو متساوى مىباشد ( كبرى )\r\nهرعددى يا زوج . و يا غيرمنقسم به دو متساوى مىباشد ( نتيجه )\r\n\r\nمثال شكل دوم\r\nهميشه هرعددى يا فرد . و يا زوج است ( صغرى )\r\nهيچگاه چنين نيست كه هرعددى يا منقسم به دو متساوى و يا زوج باشد . ( كبرى )\r\nهيچگاه چنين نيست كه هرعددى يا فرد و يا غيرمنقسم به دو متساوى باشد . ( نتيجه )\r\nليكن علاوه بر آنكه كبرى سالبه است شرط صدق منع خلوّ هم در آن يافت نميشود . زيرا قضيه سالبه عدم منع خلو را مىرساند .\r\n\r\nمثال شكل سوم\r\nهرعددى يا زوج . و يا فرد است ( صغرى )\r\nهميشه هرعددى يا زوج . و يا غيرمنقسم به دو متساوى مىباشد ( كبرى ) .\r\nهرعددى يا فرد . و يا منقسم به دو متساوى مىباشد ( نتيجه ) .\r\n\r\nمثال شكل چهارم\r\nهميشه هرعددى يا زوج . و يا فرد است ( صغرى ) .\r\nهرعددى يا غيرمنقسم به دو متساوى . و يا زوج است ( كبرى )\r\nبعضى از اوقات يا هرعددى فرد . و يا منقسم به دو متساوى مىباشد ( نتيجه ) .\r\n\r\n","description":"","footnote":"","page_name":" 515 ","page_number":531},
  {"content":"\r\n\r\n\r\n( سوم ) قياس مركب از حمليه و متصله\r\n( 750 ) قياس مركب از حمليه و متصله بحسب اختلاف تركيب بر چهار قسم است :\r\n( قسم اول ) آنكه صغرى حمليه . و شرطيه كبرى بوده و جزء مكرر مقدم شرطيه باشد .\r\n\r\nمثال از شكل اول\r\nارديبهشت از بهار است ( صغرى ) .\r\nهرگاه بهار باشد . گلها شكفته خواهد بود ( كبرى ) .\r\nهرگاه ارديبهشت باشد . گلها شكفته خواهد بود ( نتيجه ) .\r\n( قسم دوم ) آنكه صغرى حمليه . و شرطيه كبرى بوده و جزء مكرر تالى شرطيه باشد .\r\n\r\nمثال از شكل دوم\r\nزمستان هوا معتدل نيست ( صغرى ) .\r\nهرگاه گلها شكفته باشد . هوا معتدل بوده است ( كبرى ) .\r\nبعضى از اوقاتيكه زمستان باشد . گلها شكفته نخواهد بود ( نتيجه ) .\r\n( قسم سوم ) : آنست كه صغرى شرطيه . و حمليه كبرى بوده و جزء مكرر مقدم شرطيه باشد .\r\n\r\nمثال از شكل سوم\r\nهرگاه چيزى از اجزاء تركيب يافته باشد . فانى خواهد بود ( صغرى ) .\r\n\r\n","description":"","footnote":"","page_name":" 516 ","page_number":532},
  {"content":"\r\n\r\nبعضى از چيزهائى كه از اجزاء تركيب يافته . انسان هستند ( كبرى ) .\r\nگاهى بعضى از چيزهائى كه فانى باشند . انسان خواهند بود ( نتيجه ) .\r\n( قسم چهارم ) : آنكه صغرى شرطيه و حمليه كبرى بوده و جزء مكرر تالى شرطيه باشد .\r\n\r\nمثال از شكل دوم\r\nهرگاه چيزى فانى باشد . مركب از اجزاء خواهد بود ( صغرى ) .\r\nهيچ روح انسانى از اجزاء تركيب نيافته است ( كبرى ) .\r\nهيچگاه اگر چيزى فانى باشد . روح انسان نخواهد بود .\r\n( نتيجه )\r\n( 751 ) قسم اخير از چهار قسم مزبور با طبع مناسب‌تر و بانتاج نزديكتر است .\r\n( 752 ) قياس خلف نيز به اين قسم انحلال مييابد . و خواهد آمد كه قياس خلف از يك قياس استثنائى و يك اقترانى مركب است . و قياس اقترانى كه يكى از دو جزء قياس خلف است از متصله و حمليه تشكيل يافته و شرطيه در تالى با حمليه شريك مىباشد « 1 »\r\n\r\n\r\n","description":"","footnote":"\r\n( 1 ) تعليقات مصنف بر شرح حكمت الاشراق ص 117\r\n","page_name":" 517 ","page_number":533},
  {"content":"\r\n\r\n( 753 ) شرط انتاج قياسيكه از حمليه و متصله تركيب يافته آنست كه بايستى متصله موجبه باشد .\r\n( 754 ) در كتب منطق نوشته‌اند كه نتيجه اين قياس قضيهء شرطيهء متصله‌ايست كه مقدمش مقدم متصله و تالى نتيجهء تاليف تالى و حمليه باشد . و اين قاعده مربوط به قسم چهارم است .\r\n( 755 ) قياسهاى مركب از حمليه و متصله نيز بهريك از چهار شكل منعقد ميگردد . مثالهاى سه شكل ذكر شد . و مثال شكل چهارم از اينقرار است :\r\nهرگاه چيزى فانى گردد از اجزاء تركيب يافته است « صغرى » انسان فانى است « كبرى »\r\nگاهى بعضى از چيزهائى كه از اجزا تركيب يافته باشند انسانند « نتيجه »\r\n\r\n( چهارم ) قياسهاى اقترانى مركب از حمليه و منفصله\r\n( 756 ) قياسهاى اقترانى كه از قضاياى حمليه و منفصله تركيب يافته‌اند بحسب اختلاف تركيب بر شش قسم ميباشند زيرا :\r\nيا صغراى قياس حمليه و كبرى منفصله است ، و يا به عكس . و در هريك از اين دو صورت عدد قضاياى حمليه كه اجزاء قياس ميباشند يا با عدد منفصله‌ها مساوى و يا كمتر و يا بيشتر است .\r\n( 757 ) اقسام شش‌گانه با مثالهايشان از اينقرارند :\r\n( قسم اول ) آنكه صغرى حمليه و كبرى منفصله و عدد حمليه مساوى با عدد منفصله باشد .\r\n\r\n","description":"","footnote":"","page_name":" 518 ","page_number":534},
  {"content":"\r\n\r\n\r\n( مثال از شكل چهارم )\r\n« كبرى » همهء پسران مىتوانند هنر بياموزند . همه دختران مىتوانند هنر بياموزند . همهء زنان مىتوانند هنر بياموزند . همهء مردان مىتوانند هنر بياموزند .\r\n« صغرى » همهء انسانها يا پسرند . و يا دخترند . و يا مردند .\r\nو يا زنند .\r\n« نتيجه » بعضى از كسانى كه مىتوانند هنر بياموزند . انسانند .\r\n« قسم دوم » آنست كه صغرى حمليه و كبرى منفصله و عدد حمليه از منفصله بيشتر باشد .\r\n\r\nمثال از شكل اول\r\n« صغرى » : همهء مردان انسانند . زنان انسانند . پيران انسانند .\r\nجوانان انسانند .\r\n« كبرى » : هر انسانى يا دانا . و يا نادان است .\r\n« نتيجه » : همه مردان دانا يا نادانند . زنان دانا يا نادانند . پيران دانا يا نادانند . جوانان . دانا يا نادانند .\r\n« قسم سوم » آنكه صغرى حمليه و كبرى منفصله و عدد حمليه از اجزاء منفصله كمتر باشد .\r\n\r\nمثال از شكل اول\r\nدو . عدد است\r\nهرعددى يا زوج و يا فرد است . -\r\n\r\n","description":"","footnote":"","page_name":" 519 ","page_number":535},
  {"content":"\r\n\r\nدو . يا زوج و يا فرد است . ( مثال ديگرى در ضمن بيان احكام اين قسم ذكر مىشود )\r\n« قسم چهارم » : صغرى منفصله و كبرى حمليه و عدد حمليه مساوى با منفصله است .\r\nمثال اين قسم به عكس مثال قسم اول و از شكل اول است و بعدا در ضمن توضيح لازمى مثال ديگريهم ذكر مىشود .\r\n« قسم پنجم » آنست كه صغرى منفصله و كبرى حمليه . و عدد حمليه بيشتر از منفصله باشد .\r\n« قسم ششم » : صغرى منفصله و كبرى حمليه و عدد حمليه كمتر از منفصله است .\r\nمثالهاى ايندو قسم نيز از اقسام اول استخراج ميگردد .\r\n( 758 ) از اين تركيب نيز اشكال چهارگانه منعقد مىشود و استخراج مثالها براى خواننده آسان است . و اينك حكم هريك از اقسام نامبرده ذكر مىشود .\r\n\r\nاحكام قياسهائيكه عدد حمليه با اجزاء منفصله در آنها مساوى است\r\n( 759 ) اين قسم بهترين اقسام قياسهاى مركب از حمليه و منفصله است . زيرا استخراج نتيجه از آن آسانتر و ذهن به آن آشناتر است .\r\nقياس مركب از حمليه و منفصله‌ايكه عدد حمليه با اجزاء منفصله برابر است از جهت انتاج بر دو قسم است :\r\n\r\n","description":"","footnote":"","page_name":" 520 ","page_number":536},
  {"content":"\r\n\r\n« قسم اول » آنست كه صغرى حمليه و كبرى منفصله است بطورى كه ذكر شد . و شرط صحت انتاج اين قسم آنست كه بين همهء حمليه‌ها و اجزاء منفصله جزء مشتركى وجود داشته و اين جزء چند بار تكرر يافته باشد . در اين صورت از مجموع اين قياس يك نتيجه حاصل ميگردد .\r\nو آن را قياس مقسّم مينامند كه در مورد استقراء تام به كار ميرود « 1 »\r\n( 760 ) شرط صحت انتاج اين قياس آنست كه قضيهء منفصله . موجبهء كليه مانعة الخلو يا منفصلهء حقيقيه باشد .\r\n( 761 ) نتيجه اينقسم از قياس كه صغرى حمليه است . قضيهء حمليه‌اى مىباشد كه موضوع مطلوب از حمليه و محمول از منفصله گرفته شده و مثال آن در ذيل شمارهء ( 757 ) ذكر شد .\r\n( 762 ) در قسم دوم از مواردى كه عدد حمليه با اجزاء منفصله مساوى بوده لكن به عكس ترتيب اول است يعنى صغرى منفصله و كبرى حمليه مىباشد و ضمن قسم چهارم نام برده شد .\r\nدر اينقسم نتيجهء تاليفات مختلف بوده و چند نتيجه از آنها حاصل مىشود به شرط آنكه در هريك از حمليه‌ها و هرجزئى از منفصله جزئى كه مشترك بين آنها باشد وجود داشته يعنى اجزاء مشتركه متعدد بوده و محمول هرحمليه‌اى غير از محمول ساير حمليه‌ها باشد .\r\n( 763 ) شرط اينقسم آنست كه منفصله مانعة الخلو بوده . و نتيجهء اينقسم نيز منفصلهء مانعة الخلو مىباشد .\r\n\r\n\r\n","description":"","footnote":"\r\n( 1 ) ضمن شماره 827 توضيح بيشترى داده شده است .\r\n","page_name":" 521 ","page_number":537},
  {"content":"\r\n\r\n\r\nمثال از شكل اول\r\nهرانسانى يا پسر است . يا دختر است . يا زن است . و يا مرد است . ( صغرى )\r\nهمهء پسران مىتوانند هنر بياموزند . همهء دختران مىتوانند خاندارى كنند . همهء زنان مىتوانند فرزند تربيت كنند . همهء مردان مىتوانند از خود دفاع كنند ( كبرى )\r\nهرانسانى ميتواند هنر بياموزد و يا خاندارى كند و يا فرزند تربيت كند و يا از خود دفاع كند ( نتيجه )\r\n\r\nاحكام قياسهائيكه عدد حمليه در آنها كمتر از منفصله است\r\n( 764 ) نتيجهء اين تركيب در شكل اول و دوم . منفصلهء كليهء موجبة الاجزاء يا سالبة الاجزاء . و در شكل سوم منفصلهء جزئيه خواهد بود .\r\n\r\nمثال شكل اول\r\nهرانسانى ميميرد ( صغرى )\r\nهركسيكه ميميرد يا تندرست و يا بيمار است . يا جوان و يا پير است ( كبرى )\r\nهرانسانى يا تندرست و يا بيمار است يا جوان و يا پير است ( نتيجه )\r\n\r\nمثال شكل دوم\r\nهيچگاه چنان نيست كه همهء جوانان هميشه در آسايش باشند . يا\r\n\r\n","description":"","footnote":"","page_name":" 522 ","page_number":538},
  {"content":"\r\n\r\nپيران در آسايش باشند يا زنان هميشه در آسايش باشند . يا پسران در آسايش باشند ( صغرى )\r\nهرشخص دورانديشى هميشه در آسايش است ( كبرى )\r\nهيچگاه چنان نيست كه دائما همهء جوانان دورانديش باشند . يا پيران دورانديش باشند ، يا زنان دورانديش باشند . يا پسران دورانديش باشند ( نتيجه )\r\n\r\nمثال شكل سوم\r\nهرانسانى ميميرد .\r\nهرانسانى يا پير و يا جوان و يا كاهل است\r\nبعضى از كسانى كه ميميرند . يا پير و يا جوان و يا كاهلند .\r\n\r\nحكم قياسهائيكه عدد حمليه در آنها بيشتر از منفصله است\r\n( 765 ) حمليه‌هائيكه در اين گونه تركيب زايد بر اجزاء منفصله‌اند از دو حال بيرون نيستند ؛\r\nصورت اول . آنست كه جزء مشتركى بين حمليه‌ها و منفصله وجود نداشته باشد ، اين گونه حمليه‌ها در قياس دخالتى نداشته و تاثيرى در نتيجه ندارند .\r\n\r\nمثال\r\n( صغرى ) عدد درختهاى خانه چهار است . برگ درختها سبز است .\r\nميوهء درختها رسيده است .\r\n\r\n","description":"","footnote":"","page_name":" 523 ","page_number":539},
  {"content":"\r\n\r\n( كبرى ) هرعددى يا زوج است . و يا فرد است .\r\n( نتيجه ) درختها يا زوج و يا فرد هستند .\r\nدر اين مثال ملاحظه شد كه حمليه‌هاى زايد دخالتى در نتيجه نداشته و تغييرى در آن نميدهد .\r\n( 766 ) صورت دوم : آنست كه در حمليه‌هائى كه زايد بر اجزاء منفصله‌اند جزء مشتركى يافت شود ، در اين صورت باعتبار اينكه جزء مشتركى در آنها وجود دارد يك قياس محسوب ميشوند . و باعتبار اينكه با حمليه‌ها مساوى هستند قياس ديگرى ميباشند .\r\n\r\nمثال\r\nعدد درختهاى خانه چهار است . فرشها پنج است . درها هفت است ( صغرى ) .\r\nهرعددى يا فرد و يا زوج است ( كبرى )\r\nدرختها فرد و يا زوج‌اند . فرشها فرد و يا زوج هستند . درها فرد و يا زوج هستند ( نتيجه )\r\n\r\nپنجم - قياسهاى اقترانى مركب از متصله و منفصله\r\n( 767 ) قياس مركب از متصله و منفصله نيز بحسب اختلاف تركيب بر شش قسم است . زيرا ممكن است متصله صغرى . و منفصله كبرى . و يا به عكس باشد .\r\nدر هريك از دو صورت جزء مشترك ممكن است جزء تام از دو قضيه\r\n\r\n","description":"","footnote":"","page_name":" 524 ","page_number":540},
  {"content":"\r\n\r\nو يا جزء تام از يكى و ناقص از ديگرى . يا جزء ناقص از هردو قضيه بوده باشد .\r\n( 768 ) كاملترين اقسام ششگانه آن قسمتى مىباشد كه صغرى متصله و كبرى منفصله و موجبه . و جزء مشترك جزء تام از هردو قضيه باشد .\r\n\r\n( توضيح قياس مركب از متصله و منفصله در صورتى كه ) ( جزء مشترك جزء تام و صغرى متصله باشد )\r\n( 769 ) اين تركيب بر دو قسم است زيرا منفصله يا مانعة الجمع و يا مانعة الخلو مىباشد .\r\n\r\nمثال مانعة الجمع\r\nهرگاه جسمى بدرجهء معينى از حرارت برسد مايع خواهد گرديد ( صغرى )\r\nهرجسمى يا مايع و يا جامد است ( كبرى )\r\nهرجسمى بدرجهء معينى از حرارت نرسد جامد خواهد بود ( نتيجه )\r\n\r\nاشكالاتيكه بر قياسهاى شرطيه وارد كرده‌اند\r\n( 770 ) بر قياسهاى اقترانى كه از شرطيه‌ها تاليف شده است اعتراضاتى نموده‌اند : كه كاملترين شرطيه‌ها قياسى است كه از دو شرطيه تشكيل يافته و از شكل اول و ضرب اول باشد و حال آنكه در بعضى از موارد ممكن است صدق كبرى عموميت نداشته و در مورد اصغر كه از مصاديق اوسط است صادق نباشد ، و اگر براى اصغر ثابت گردد\r\n\r\n","description":"","footnote":"","page_name":" 525 ","page_number":541},
  {"content":"\r\n\r\nمستلزم اجتماع ضدين و تحقق ممتنع بالذات باشد . در اين صورت ثبوت اكبر . از اوسط باصغر سرايت نخواهد كرد . و با اين احتمال در جاهاى ديگر نيز شرطيه لازم الصدق نخواهد بود .\r\nبراى صدق اين احتمال مثل زده‌اند كه اگر چنين قياس شرطيه‌اى تشكيل داده و بگوئيم :\r\nهرگاه جسمي سفيد و سياه باشد . سياه خواهد بود .\r\nهرگاه جسمى سياه باشد . سفيد نخواهد بود .\r\nهرگاه جسمى سفيد و سياه باشد . سفيد و سياه نخواهد بود .\r\nعلت كذب نتيجه آنست كه در كبرى حكم بمنافات و تضاد سياهي با سفيدى شده است و اين حكم كلى در مورد اصغر كه سفيد و سياه است صادق نميباشد . زيرا سفيد و سياه هم سفيد و هم سياه است . و سفيدى و سياهى در سفيد و سياه باهم جمع شده است .\r\nاز اين اشكال جواب داده‌اند كه سفيد و سياه را در اين قياس به دو صورت ميتوان تصور كرد :\r\n( 771 ) فرض اول . آن است كه سياهى در صغرى و در كبرى بيك معنى گرفته شده باشد و همان معنى كه از محمول صغرى قصد شده از موضوع كبرى نيز همان قصد شده باشد . در اين حال صورت قياس صحيح و منتج است . و در اينجا از دو حال خارج نيست :\r\n« اول » آنكه در هردو مورد كه سفيد و سياه بيك معنى آمده معنائى اراده شده است كه بين آنها مضاده نباشد . در اينحال كبرى كاذب است .\r\n\r\n","description":"","footnote":"","page_name":" 526 ","page_number":542},
  {"content":"\r\n\r\nزيرا سفيد و سياه به اين معنى از سفيدى و سياهى تركيب يافته و اجزاء در كل مجتمع هستند .\r\nبنابراين كذب نتيجه از جهت كذب مادهء قياس است و از جهت صورت كاذب نميباشد بلكه از جهت صورت صادق است .\r\n« دوم » اگر در هردو مورد از سفيد و سياه معنى ديگرى اراده شده باشد كه بين آنها مضاده است صغرى كاذب مىباشد . زيرا سفيد و سياه به اين معنى سياه نيست . و باز هم صورت قياس درست است و كذب نتيجه از جهت كذب جزء ديگر قياس مىباشد . و در هردو صورت انتاج صورت قياس مسلم است . و شرط صحت انتاج صدق مقدمات نيست . بلكه شرط صحت قياس رعايت قواعد صورى قياس است كه در اشكال چهارگانه و جاهاى ديگر ذكر شده است .\r\n( 772 ) فرض دوم . آنست كه سفيد و سياه در صغرى و كبرى بيك معنى نيامده باشد . و در صغرى بمعنائى گرفته شده باشد كه بين آنها ضديت بوده و در كبرى معنى ديگرى از آن اراده شده باشد . بنابراين فرض شرايط صحت صورى قياس رعايت نشده است . زيرا قياس بايستى داراى جزء مكرر يا حد اوسط باشد و در اين حالت لفظ تكرار شده است لكن معنى مكرر وجود ندارد .\r\n( 773 ) اين إشكالرا از شفا در ضمن مثال ديگرى كه از ضرب اول شكل اول است نقل كرده‌اند كه شيخ گفته است : هرگاه بگوئيم : « 1 »\r\nهرگاه عدد دو فرد باشد عدد خواهد بود .\r\n\r\n\r\n","description":"","footnote":"\r\n( 1 ) تعليقات مصنف بر شرح حكمت الاشراق صفحه 115\r\n","page_name":" 527 ","page_number":543},
  {"content":"\r\n\r\nهرگاه عدد دو عدد باشد زوج خواهد بود .\r\nهرگاه عدد دو فرد باشد زوج خواهد بود .\r\nاز اين اشكال دو جواب داده شده كه يكى از طريق ( صغرى ) و ديگرى از جهت ( كبراى ) قياس است . خلاصهء جواب اول كه صاحب محاكمات آن را نقل كرده آنست كه صورت قياس صحيح و منتج بوده و نتيجه‌اش الزامى مىباشد . و كذب واقعي نتيجه از جهت كاذب بودن ماده قياس يعنى از جهت كذب صغرى مىباشد « 1 »\r\nتوضيح جواب مزبور آن است كه همچنانكه مفاد شرطيه وجود ملازمه بين دو امر است و لازم و ملزوم خواه ممكن يا ممتنع باشند حكم بملازمه صحيح و صادق مىباشد . نتيجه نيز كه لازم قياس است حكم شرطيه را دارد . زيرا از قياس استفاده مىشود كه نتيجه ، لازم تركيب دو مقدمه است و لزوم نتيجه نسبت بقياس با عدم وقوع بلكه با امتناع مقدمات قياس منافاتى ندارد . بنابراين در مورد بحث ميگوئيم قياس شرطيهء مزبور حكم مىكند كه بفرض محال اگر عدد دو فرد باشد . فرد زوج خواهد بود لكن مقدم و تالى هردو ممتنع هستند و ملازمه بين دو ممتنع محال نميباشد .\r\n( 774 ) مصنف كتاب ما بعد از نقل جواب مزبور از شيخ در شفا جواب ديگرى نقل كرده كه از طريق كبراى قياس است جواب مزبور آنست كه شرط اينكه نتيجهء ايجابى از قياس مركب از دو متصله حاصل\r\n\r\n\r\n","description":"","footnote":"\r\n( 1 ) محاكمات صفحه 275\r\n- 33 -\r\n","page_name":" 528 ","page_number":544},
  {"content":"\r\n\r\nشود آنست كه شرطيه لزوميه باشد و حال آنكه كبرى شرطيهء اتفاقيه است . زيرا قضيهء لزوميه در جائى منعقد مىشود كه مقدم علت وجود تالى بوده و انفكاك تالى از مقدم به حكم عقل محال باشد . و حال آنكه زوجيت نسبت به اصل عدد لازم اخص . و عدد بودن اعم از زوجيت است . و اقتضاء زوجيّت را ندارد زيرا خاص هميشه ملازم با عام است و از رفع اخص رفع اعم لازم نمىآيد لكن از رفع اعم رفع اخص لازم مىآيد بنابراين اگر چيزى زوج باشد مسلما عدد خواهد بود لكن هرعددى لازم نيست كه زوج باشد به اين بيان معلوم شد كه كبرى شرطيه اتفاقيه و غير منتج است « 1 »\r\n( 775 ) نسبت بقياسهاى شرطيهء مركب از حمليه و متصله كه قسم سوم از شرطيه است . و قياسهاى مركب از حمليه و منفصله كه قسم چهارم است نيز نظير اشكال مزبور را وارد ساخته و گفته‌اند :\r\nحمليه‌ايكه جزء قياس است ممكن است در بعضى از موارد گاهى صادق نبوده و عموميت نداشته باشد . چنان كه در مورد صدق بعضى از متصله‌ها گاهى حمليه كاذب مىباشد و با اين احتمال قياس شرطيه منتج نخواهد بود . مثالى كه مصنف كتاب ما آورده و شارح حكمت الاشراق با تفصيل آن را ذكر كرده اين قياس است :\r\nاگر خلأ موجود باشد كشش خواهد بود .\r\nهركششي در مادّه است .\r\nاگر خلأ موجود باشد در مادّه خواهد بود .\r\n\r\n\r\n","description":"","footnote":"\r\n( 1 ) تعليقات مصنف بر شرح حكمت الاشراق ص 115\r\n","page_name":" 529 ","page_number":545},
  {"content":"\r\n\r\nاين نتيجه كاذبست . زيرا خلأ عدم ماده است .\r\n( 776 ) جواب اين اشكال عين جواب اشكال سابق است و در اينجا به اين بيان اعاده مىشود كه نتيجه در قياس مزبور صادق است . زيرا از اين قياس وجود ملازمه بين دو محال ثابت مىشود و اثبات ممتنع بودن هرچيزى به همين است كه ثابت كنيم از فرض وجود آن چيز محال لازم مىآيد و از تصور وجود آن چيز عدمش ثابت ميگردد . و معنى صادق بودن متصله وجود داشتن لزوم تالى نسبت بمقدم است . و اين لزوم همچنانكه بين دو موجود يافت مىشود بين دو معدوم و دو ممتنع نيز يافت مىشود .\r\nاز هرقياسى نيز لزوم نتيجه نسبت بمقدمات ثابت مىشود خواه مقدمات ممكن و موجود يا ممتنع و معدوم بوده باشند . و براى راست بودن متصله صدق مقدم و تالى كه اجزاء قضيهء شرطيه هستند لازم نميباشد .\r\n( 777 ) تفصيل اقسام قياسهاى اقترانيهء شرطيه و مناقشات و ادلهء اثبات و مطالبى كه راجع به آنها مىباشد بسيار است و كتابهاى مخصوص در باب شرطيات نوشته‌اند و براى اطلاع كافى بايستى بمفصلات رجوع شود .\r\n\r\nقياسهاى استثنائى\r\n( 778 ) قياس استثنائى . قياسى است كه هرگاه از قياسهاى بسيط باشد از يك شرطيه و يك حمليه تركيب يافته است و قضيهء حمليه در مورد استثنا به كار برده شده و بعد از ادات استثنا واقع شده است .\r\n\r\n","description":"","footnote":"","page_name":" 530 ","page_number":546},
  {"content":"\r\n\r\n\r\nسبب اينكه قضيهء حمليه بعد از ادات استثنا ذكر مىشود\r\n( 779 ) ادات استثنا در اينجا براى اين مقصود به كار رفته است كه مقدم يا تالى را از حكم شرطيه اخراج مينمايد . و مفاد حمليه كه بعد از ادات استثنا واقع شده آن است كه ترديد را از اجزاء منفصله برداشته و يكى از دو جزء را بطور منجّر اثبات يا نفى مىكند . و اگر جزء اول قياس متصله باشد وقوع مقدم و يا تاليرا كه مردد بوده است قطعى و مسلّم مىنمايد .\r\n( 780 ) سابقا گفتيم كه نتيجه قياس استثنائى يا نقيض نتيجه بنحو كامل در مقدمات مذكور است و در اينجا يادآورى مىشود كه نتيجه يا نقيض آن عين مقدمه براى اثبات مطلوب نميباشد . زيرا اگر مطلوب عين مقدمه باشد مصادره و اثبات شيىء بنفس لازم مىآيد ، و اگر نقيض مطلوب باشد اثبات شيئى بنقيض لازم مىآيد و هردو محال و ممتنع ميباشند . بنابراين نتيجه يا نقيض آن يكى از اجزاء مقدّمه شرطيه است . نه خود مقدمه .\r\n( 781 ) قضيهء حمليه كه جزئى از اجزاء شرطيه و مكرّر در دو مقدمه است بمنزلهء حد وسطى مىباشد كه در قياسهاى اقترانيه است . و جزء مكرريكه در حمليه است واسطه براى اثبات مطلوب مىباشد .\r\n\r\nاقسام قياس استثنائى\r\n( 782 ) قياس استثنائى بحسب جزء اول كه شرطيه است بر چهار\r\n\r\n","description":"","footnote":"","page_name":" 531 ","page_number":547},
  {"content":"\r\n\r\nقسم است . زيرا شرطيه گاهى متصله و گاهى منفصله است . و منفصله بر سه قسم است : منفصلهء حقيقيه . مانعة الجمع ، و مانعة الخلو .\r\nبحسب جزء دوم كه حمليه است نيز بر چهار قسم است . زيرا حمليه . يا موجبه . و يا سالبه است و متعلق سلب و ايجاب گاهى مقدم و گاهى تالى مىباشد و از ضرب چهار قسم جزء اول در چهار قسم حمليه مجموعا براى قياس استثنائى 16 قسم حاصل مىشود كه ده قسم از آنها منتج و شش قسم غيرمنتج است .\r\n( 783 ) تركيبات منتجه عبارت است از :\r\n1 - دو تركيب از متّصله و حمليه كه در حمليه حكم به وضع مقدم يا رفع تالى شده باشد .\r\n2 - چهار تركيب صحيح از منفصلهء حقيقيه و حمليه است كه در حمليه مقدم يا تالى وضع يا رفع شده باشد .\r\n3 - دو تركيب مربوط بمنفصلهء مانعة الجمع است كه در حمليه حكم به وضع مقدم يا وضع تالى شده است .\r\n4 - دو تركيب مربوط بمانعة الخلو است كه در حمليه حكم برفع مقدم يا رفع تالى شده باشد توضيح هريك از اين تركيبات با ذكر مثال در فهرست مخصوصى خواهد آمد .\r\n\r\nتركيب‌هاى غيرمنتج در قياس استثنائى\r\n( 784 ) ( اول ) در صورتى كه مقدمهء اول متصله باشد دو تركيب غيرمنتج است :\r\n\r\n","description":"","footnote":"","page_name":" 532 ","page_number":548},
  {"content":"\r\n\r\n( يكى ) در صورتى كه در حمليه حكم برفع مقدم و ديگرى آنكه حكم به وضع تالى شده باشد منتج نيست .\r\n( 785 ) رفع مقدم متصله منتج نيست زيرا مقدم لازم و تالى ملزوم آن است و لازم و ملزوم گاهى با يكديگر مساوى هستند . و گاهى لازم اعم از ملزوم است و رفع اعم مستلزم رفع اخص نمىباشد .\r\nدر جائى كه لازم و ملزوم با يكديگر مساوى باشند نيز رفع مقدم منتج نيست . زيرا قوانين منطقى و انتاج بايستى كلى باشد . و در يك مورد كه لازم اعم باشد براى عدم انتاج كافى مىباشد . به اين جهت رفع لازم نه وجود ملزوم را ثابت مىكند و نه عدم آن را .\r\n( 786 ) وضع تالى متصله نيز منتج نيست زيرا چنان كه گفته شد تالى ممكن است از مقدم اعم بوده باشد ، و وجود اعم شامل موردى گردد كه اخص منتفى يا ثابت بوده باشد ، به اين جهت اثبات اعم نه موجب ثبوت اخص و نه موجب رفع آن ميگردد .\r\n( 787 ) ( دوم ) دو تركيب غيرمنتج ديگر مربوط به جائى است كه جزء اول قياس منفصلهء مانعة الجمع باشد به اين بيان كه :\r\n( 788 ) هرگاه مقدمهء اول منفصله مانعة الجمع باشد و در حمليه حكم برفع مقدم يا رفع تالى شده باشد تركيب غيرمنتج است ، زيرا مانعة الجمع در جائى صادق است كه اجتماع مقدم با تالى ممتنع باشد .\r\nليكن ارتفاع هردو جايز بوده باشد و در اين صورت رفع يكى مستلزم رفع ديگرى نيست .\r\n\r\n","description":"","footnote":"","page_name":" 533 ","page_number":549},
  {"content":"\r\n\r\n( 789 ) ( سوم ) دو تركيب غيرمنتج ديگر در جائى است كه جزء اول قياس منفصلهء مانعة الخلو باشد و در حمليه حكم به وضع مقدم يا تالى شده باشد . اين تركيب نيز منتج نيست . زيرا قضيهء مانعة الخلو در جائى است كه رفع هردو جايز نبوده و اجتماع آنها جايز باشد . و در اين صورت وجود هيچيك نه مثبت وجود ديگرى و نه مثبت عدم آن مىباشد .\r\n\r\nشرايط صحت قياسهاى استثنائى\r\n( 790 ) در قياسهاى استثنائى چند شرط بايستى رعايت شود :\r\n( شرط اول ) اگر مقدمهء اول شرطيهء متصله باشد بايستى موجبه باشد . زيرا تا بين مقدم و تالى ملازمه موجود نباشد از وجود يا عدم يكى وجود يا عدم ديگرى ثابت نميشود . و اگر سالبه باشد حكم برفع ملازمه و اتصال شده است و منتج نميباشد .\r\nگاهى مفاد سالبه با موجبه يكى بوده و در اين صورت جايز است متصلهء سالبه بجاى موجبه به كار آيد .\r\n\r\nمثال\r\nهرگاه انسان در حال نويسندگى باشد . دستش ساكن نخواهد بود زيد در حال نويسندگى مىباشد .\r\nدست او ساكن نيست .\r\nدر اينمورد قضيهء سالبه در حكم موجبه است زيرا معنى دستش\r\n\r\n","description":"","footnote":"","page_name":" 534 ","page_number":550},
  {"content":"\r\n\r\nساكن نيست با دستش متحرك است يكى مىباشد « 1 »\r\n( 791 ) ( شرط دوم ) آنست كه شرطيهء متصله بايستى لزوميه باشد ، و اگر مقدمه قياس منفصله است بايستى عناديه باشد و دليل لزوم اين شرط همان است كه در شرط ايجاب ذكر شد .\r\n( 792 ) ( شرط سوم ) يكى از دو مقدمه بايستى كلى باشد . يعنى يا شرطيه كلى باشد ، و يا در حمليه رفع يا وضع بطوركلى باشد .\r\n\r\n\r\n","description":"","footnote":"\r\n( 1 ) شرح اشارات صفحه 281\r\n","page_name":" 535 ","page_number":551},
  {"content":"\r\n\r\nفهرست تركيبات منتجهء قياس استثنائى و نتايج حاصله آنها\r\nمثال هريك از اينها بعد از فهرست ملاحظه شود\r\n\r\n","description":"","footnote":"","page_name":" 536 ","page_number":552},
  {"content":"\r\n\r\nبقيه فهرست تركيبات\r\nاينك براى هريك از اقسام مزبور مثالى ذكر مىشود :\r\n\r\nقسم اول :\r\n( 804 ) كه جزء اول متصله است و در جزء دوم مقدم وضع شده است .\r\n\r\nمثال\r\nهرگاه خورشيد برآمده باشد . روز خواهد بود + ليكن خورشيد برآمده است - پس اكنون روز است .\r\n\r\n","description":"","footnote":"","page_name":" 537 ","page_number":553},
  {"content":"\r\n\r\n\r\nقسم دوم\r\n( 805 ) كه جزء اول متصله است و در جزء دوم تالى رفع شده .\r\n\r\nمثال\r\nهرگاه خورشيد برآمده باشد . روز خواهد بود .\r\nلكن روز موجود نيست .\r\nپس آفتاب برنيامده است .\r\n\r\nقسم سوم :\r\n( 806 ) كه جزء اول منفصلهء حقيقيه و داراى دو جزء است .\r\nو در مقدمه دوم قياس حكم به وضع مقدم شده است .\r\n\r\nمثال\r\nهميشه اين عدد يا زوج و يا فرد مىباشد .\r\nلكن اين عدد زوج است .\r\nپس اين عدد فرد نيست .\r\n\r\nقسم چهارم :\r\n( 807 ) كه جزء اول منفصلهء حقيقيه و داراى دو جزء است . و در جزء دوم قياس حكم به وضع تالى شده است .\r\n\r\nمثال\r\nهميشه يا اين عدد زوج و يا فرد است .\r\nليكن اين عدد فرد است .\r\nپس اين عدد زوج نيست .\r\n\r\n","description":"","footnote":"","page_name":" 538 ","page_number":554},
  {"content":"\r\n\r\n\r\nقسم پنجم :\r\n( 808 ) كه جزء اول منفصلهء حقيقيه و داراى دو جزء است . و در مقدمه دوم قياس ، حكم برفع مقدم شده است .\r\n\r\nمثال\r\nهميشه يا اين عدد زوج و يا فرد است .\r\nليكن اين عدد زوج نيست .\r\nپس اين عدد فرد است .\r\n\r\nقسم ششم :\r\n( 809 ) كه جزء اول منفصله حقيقيه و داراى دو جزء است و در مقدمه دوم برفع تالى حكم شده است .\r\n\r\nمثال\r\nهميشه يا اين عدد زوج و يا فرد است .\r\nلكن اين عدد فرد نيست .\r\nپس اين عدد زوج است .\r\n\r\nمثال قسم سوم :\r\n( 810 ) در صورتى كه منفصله داراى بيش از دو جزء بوده و همه اجزاء رفع شده و فقط يكى باقى مانده است .\r\nاين عدد يا تام . و يا ناقص . و يا زائد است .\r\nليكن اين عدد زائد و تام نيست .\r\nپس اين عدد ناقص است .\r\n\r\n","description":"","footnote":"","page_name":" 539 ","page_number":555},
  {"content":"\r\n\r\n\r\nمثال قسم هفتم\r\n( 811 ) اين عدد يا تام . و يا ناقص . و يا زائد است .\r\nلكن اين عدد تام نيست .\r\nپس اين عدد يا زايد . و يا ناقص است .\r\n\r\nمثال قسم هشتم\r\n( 812 ) اين شيىء يا درخت و يا سنگ است .\r\nليكن درخت است .\r\nپس آن سنگ نيست .\r\n\r\nمثال قسم نهم\r\n( 813 ) اين شيئى يا درخت و يا سنگ است .\r\nلكن سنگ است\r\nپس آن درخت نيست .\r\n\r\nمثال قسم دهم\r\n( 814 ) زيد يا در آب افتاده . و يا غرق نميشود .\r\nلكن او در آب نيست .\r\nپس غرق نميشود .\r\n\r\nمثال قسم يازدهم\r\n( 815 ) زيد يا در آب افتاده . و يا غرق نميشود .\r\nليكن او غرق شده است .\r\nپس او در آب افتاده است .\r\n\r\n","description":"","footnote":"","page_name":" 540 ","page_number":556},
  {"content":"\r\n\r\nتركيبات غيرمنتجهء قياسهاى استثنائى\r\nاينك براى هريك از احتمالات مثالى ذكر مىشود .\r\n\r\nمثال قسم اول\r\n( 822 ) هرگاه خورشيد برآمده باشد . روز خواهد بود .\r\nليكن خورشيد برنيامده است .\r\nهيچگونه نتيجه‌اى ندارد .\r\n\r\n","description":"","footnote":"","page_name":" 541 ","page_number":557},
  {"content":"\r\n\r\n\r\nمثال قسم دوم\r\n( 823 ) هرگاه خورشيد برآمده باشد . روز خواهد بود .\r\nليكن روز است .\r\nهيچگونه نتيجه‌اى ندارد .\r\n\r\nمثال قسم سوم\r\n( 824 ) اين شيىء يا درخت . و يا سنگ است .\r\nليكن درخت نيست .\r\nنتيجهء لازم ندارد .\r\n\r\nمثال قسم چهارم\r\n( 825 ) اين شيىء يا درخت . و يا سنگ است .\r\nليكن سنگ نيست .\r\nمنتج نيست .\r\n\r\nمثال قسم پنجم\r\n( 826 ) پرويز يا در آب افتاده . و يا غرق نميشود .\r\nليكن او در آب افتاده است .\r\nنتيجه‌اى ندارد .\r\n\r\nمثال قسم ششم\r\n( 826 / 2 ) پرويز يا در آب افتاده . و يا غرق نميشود .\r\n\r\n","description":"","footnote":"","page_name":" 542 ","page_number":558},
  {"content":"\r\n\r\nليكن او غرق نميشود .\r\nمنتج نيست .\r\nمصنف كتاب ما مطابق معمول پس از فراغ از اقسام اصلى قياس بذكر اقسام فرعى پرداخته است و ما بواسطه مناسبت با مقام بذكر قياس مقسّم ابتدا ميكنيم .\r\n\r\nقياس مقسم\r\n( 827 ) قياس مقسم كه در شماره ( 759 ) نامبرده شد . قياسى است كه صغراى آن منفصله حقيقيهء كثير الاجزاء باشد .\r\nاين قياس گاهى به صورت اقترانى و گاهى استثنائى تشكيل مىشود .\r\n\r\nمثال اقترانى\r\nهرجسمى يا حيوان . و يا نبات . و يا جماد است .\r\nهرحيوانى و هرنباتى و هرجمادى . متحيز است .\r\nهرجسمى . متحيز است .\r\n\r\nمثال قياس مقسم استثنائى\r\nهرعددى يا تام ، و يا زايد ، و يا ناقص است .\r\nليكن تام است .\r\nپس زايد و ناقص نيست\r\nو ميتوانيم بگوئيم :\r\nليكن زايد نيست : پس تام يا ناقص است .\r\n\r\n","description":"","footnote":"","page_name":" 543 ","page_number":559},
  {"content":"\r\n\r\nو نيز ممكن است گفته شود :\r\nليكن زايد و ناقص نيست .\r\nپس تام است .\r\nتوضيح بيشترى دربارهء قياس مقسم ضمن استقراء داده خواهد شد .\r\n\r\nقياس بسيط و قياس مركب\r\n( 828 ) معلومات انسان بر دو قسم است : معلومات اوليه كه به خودى خود بديهى هستند ، و معلومات ثانويه كه كسبى ميباشند .\r\nمعلومات كسبى متدرجا براى انسان حاصل ميشوند و هرمجهولى پس از آنكه معلوم گرديد مقدمه براى مجهولات ديگر واقع مىشود و معلومات درجهء دوم و سوم و چهارم هميشه از معلومات ماقبل خود كسب ميشوند .\r\n( 829 ) قياس از جهت وضوح مقدمات و عدم وضوح آنها بر دو قسم است : قياس بسيط و قياس مركب .\r\n( 830 ) قياس بسيط آنست كه مقدماتش فعلا محتاج باثبات نباشد باينكه يا بخودىخود معلوم باشد و يا قبلا در علم ديگرى اثبات گرديده باشد و يا در هنگامى كه ميخواهيم آن را مقدمه براى قياس قرار دهيم بطور اصول موضوعه آن را پذيرفته و اثباتشرا بجاى خود موكول نموده باشيم مثلا هرگاه در خانه آتش بسيارى مشاهده كرده باشيم ميگوئيم - 34 -\r\n\r\n","description":"","footnote":"","page_name":" 544 ","page_number":560},
  {"content":"\r\n\r\nدر اينخانه به قدر كافى آتش افروخته شده است ، و هرگاه در محلى به قدر كافى آتش افروخته شود هواى آنجا گرم خواهد بود ، نتيجه ميدهد :\r\nهواى خانه گرم است ، اين قياس ، بسيط است زيرا مقدماتش محسوس و مجرب است و احتياجى به اثبات ندارد .\r\nو هرگاه گفته شود : نفس انسان بحسب ذات تغيير و تحول‌پذير نيست و هرچيزيكه بحسب ذات قابل تغيير نباشد فناپذير نيست . نتيجه ميدهد : نفس انسان فناپذير نيست مقدمات اين قياس هرچند واضح و ثابت نيست ليكن اثبات آن بجاى خود محوّل گرديده و اين قياس نيز بسيط است .\r\n( 831 ) قياس مركب آن است كه مقدماتش بخودىخود ثابت نبوده و در علم ديگرى هم قبلا ثابت نشده و اثبات آن را بجاى ديگر هم محول ننمائيم در اين صورت ناچاريم كه ابتداء قياس ديگرى تشكيل داده و نتيجهء آن را مقدمهء قياس ديگر قرار دهيم و از وجود يكى از لوازم ، لازم ديگر را ثابت كنيم تا بمطلوب نهائى خود برسيم ، مثلا اگر بخواهيم ثابت كنيم كه نفس هميشه جاويد و باقى است و بخواهيم همهء مقدمات اين مطلوبرا در همين‌جا ثابت كنيم چند قياس تشكيل ميدهيم و نتيجهء هريكرا مقدمهء قياس بعدى قرار مىدهم و مجموع آنها قياس مركب ناميده مىشود ، مثلا در مورد مثال گذشته چند قياس تشكيل داده مىشود :\r\n( قياس اول ) : نفس در محل مخصوصى از بدن يا جسم ديگر جاى نگرفته است ، و هرچيزيكه در جسمى يا مكانى قرار نگرفته باشد و بحسب\r\n\r\n","description":"","footnote":"","page_name":" 545 ","page_number":561},
  {"content":"\r\n\r\nوجود نيز به چيزى كه در محل و مكان است محتاج نباشد ، مجرد از ماده خواهد بود نتيجه ميدهد : نفس از ماده مجرد است .\r\n( قياس دوم ) : نفس مجرد از ماده است ، و هرموجوديكه از ماده مجرد بوده و در وجود بماده محتاج نباشد ، با چيزى كه داراى قوه و قبول است قرين نخواهد بود ، نتيجه ميدهد : نفس با چيزى كه قوّه و قبول در آن باشد توأم نيست .\r\n( قياس سوم ) : نفس با چيزى كه قوه و قبول در آن وجود داشته باشد توأم نيست . و هرچيزيكه با قوه و قبول توام نباشد تغيير و تجزيه پذير نيست ، نتيجه ميدهد : نفس تحول و تغيير نمىپذيرد .\r\n( قياس چهارم ) : نفس تحول و تغيير نمىپذيرد و هرچيزى كه تحول و تغيير نپذيرد زوال ندارد ، نتيجه ميدهد : نفس زوال ندارد .\r\nاين قياس ، مركب است ، زيرا نتيجهء هريك از قياسهاى مذكور مقدمهء قياس ديگرى واقع شده تا به نتيجهء نهائى و مطلوب اصلى رسيده است و همهء مقدمات آن به ترتيب ثابت گرديده‌اند .\r\n\r\nقياس موصول النتايج و مفصول النتايج\r\n( 832 ) قياس مركب بر دو قسم است : موصول النتايج ، و مفصول النتايج .\r\nقياس مفصول النتايج آن است كه نتيجهء هرقياسى دو بار ذكر شود :\r\nبار اول بعنوان نتيجهء قياس سابق به آن تصريح گرديده و بار ديگر\r\n\r\n","description":"","footnote":"","page_name":" 546 ","page_number":562},
  {"content":"\r\n\r\nبعنوان اينكه مقدمه قياس بعد است در قياس بعدى گنجانيده شده باشد مثال ، هرگاه گفته شود : هر انسانى حيوان است ، و هرحيوانى نامى است ، نتيجه ميدهد : هر انسانى نامى است اين نتيجه صغراى قياس بعدى قرار داده مىشود .\r\n( قياس دوم ) : هر انسانى نامى است ، و هرنامىاى جسم است ، نتيجه ميدهد : هر انسانى جسم است .\r\n( 833 ) قياس موصول النتايج : آنست كه چند قياس متصل به يكديگر بوده و نتيجه‌ها فقط بعنوان مقدمه براى قياس بعدى ذكر شوند و تنها به همان مطلوب نهائى بعنوان نتيجه تلفظ گردد .\r\nمثال گذشته را به اين ترتيب ميتوانيم موصول النتايج قرار داده و بگوئيم : هر انسانى حيوان است ، و هرحيوانى نامى است .\r\n( قياس دوم ) : هر انسانى نامى است ، و هرنامىاى جسم است .\r\n( نتيجهء نهائى ) : هر انسانى جسم است .\r\n\r\nچند نكته لازم الذكر\r\n( 834 ) ( نكتهء اول ) : هيچ قياسى به كمتر از دو مقدمه تشكيل نميشود ، زيرا چنان كه گفته شد قياس بر دو قسم است :\r\nاقتراني ، و استثنائى .\r\n( 834 / 2 ) قياس استثنائى آنست كه هردو طرف نتيجه در يك مقدمه وجود داشته باشد ، و قياس اقترانى قياسى است كه دو طرف نتيجه در دو مقدمه پراكنده باشد .\r\n\r\n","description":"","footnote":"","page_name":" 547 ","page_number":563},
  {"content":"\r\n\r\nدر صورت اول ، كه هردو طرف نتيجه در قضيهء شرطيه‌اى جمع شده‌اند وجود قضيه ديگرى لازم است كه بعضى از اجزاء شرطيه را استثناء يعنى وضع يا رفع نمايد ، بنابراين وجود دو قضيه ضرورى و حتمى مىباشد .\r\nدر صورت دوم ، كه هريك از دو مقدمه مشتمل بر يك طرف مطلوب است باز مقدمهء ديگرى لازم است ، زيرا مطلوب داراى دو جزء است و هريك از دو جزء آن را بايستي از يك مقدمه بگيريم .\r\n( 835 ) ( نكتهء دوم ) : هيچ قياسى بيشتر از دو مقدمه ندارد زيرا مطلوب بيشتر از دو جزء ندارد و هريك از دو جزء آن كه از يك مقدمه حاصل گردد نتيجه بوجود ميآيد و مقدمهء ديگرى اگر وجود داشته باشد زايد بوده و بقياس بستگى نخواهد داشت .\r\n( 836 ) ( نكتهء سوم ) از هيچ قياسى بيشتر از يك نتيجه بدست نمىآيد ، زيرا چنان كه معلوم شد اجزاء بايستى در مقدمات بطور مجتمع يا پراكنده ذكر شده باشد و اگر مقدمات بر اجزاء نتيجه مشتمل نباشند بين مقدمات و نتيجه رابطه و مناسبتى وجود نخواهد داشت و تا بين مقدمات و نتيجه مناسبتى وجود نداشته باشد منتج نخواهد بود و مقدمات قياس اقترانى چنان كه بيان شد مشتمل بر بيش از سه حد نيستند ، حد اوسط كه مكرر است ساقط ميگردد و دو حد ديگر باقى ميمانند كه بيش از يك قضيه و يك نتيجه را تشكيل نميدهند ، بنابراين بيش از يك نتيجه از يك قياس حاصل نميشود .\r\n\r\n","description":"","footnote":"","page_name":" 548 ","page_number":564},
  {"content":"\r\n\r\nدر قياس استثنائى نيز از وضع يا رفع اجزاء شرطيه يك جزء باقى ميماند و بيش از يك نتيجه بر آن مترتب نميگردد .\r\n( 837 ) هرگاه مقدمات بسيارى ملاحظه شود كه براى يك نتيجه ترتيب داده شده‌اند آن مقدمات بسيار يك قياس را تشكيل نداده‌اند بلكه چندين قياس پىدرپى از آنها تشكيل گرديده است بطورى كه تفصيلش گذشت ، نتيجهء قياس اول ، مقدمهء قياس دوم و نتيجهء قياس دوم مقدمه براى قياس سوم قرار داده شده است تا از مطالب و نتايج متوسط بيك مطلوب و نتيجهء نهائى رسيده‌ايم .\r\n\r\nقياس خلف\r\n( 838 ) در قياس خلف لازم نقيض مطلوبرا باطل مىكنند تا خود نقيض بالتبع باطل گردد و وقتى كه نقيض مطلوب باطل شده باشد خود مطلوب ثابت خواهد بود .\r\n( 839 ) در اينكه چرا اين قياس خلف ناميده شده اختلاف است بعضى از اين جهت دانسته‌اند كه خلف بمعنى هرچيز پست و دورافكندنى مىباشد و چون بطلان نقيض بتوسط اين دليل ثابت مىشود خلف نامداده شده است .\r\n( 840 ) بعضى گفته‌اند از اين جهت خلف ناميده شده كه ثابت كردن چيزى بواسطهء ابطال نقيض راه كج رفتن و تخلف نمودن از راه راست است و مؤيد اين وجه آن است كه دليلهائى كه مستقيما اصل مطلوبرا ثابت ميكنند برهان مستقيم ناميده شده و برهان خلف در مقابل مستقيم است .\r\n\r\n","description":"","footnote":"","page_name":" 549 ","page_number":565},
  {"content":"\r\n\r\n( 841 ) و باز گفته‌اند كه ثابت‌كردن چيزى بواسطهء ابطال نقيض بمنزلهء آن است كه از پشت سر بمطلوب برسند .\r\n( 842 ) قياس خلف قسمى از قياس مركب است كه از يك قياس اقترانى و يك استثنائى تشكيل مىشود .\r\n( 843 ) قياس خلف براى اثبات مسائل رياضى و بخصوص هندسى بيشتر به كار ميرود .\r\n\r\nتشكيل قياس خلف\r\n( 844 ) مطلوب ممكن است قضيهء حمليه و يا شرطيه باشد و براى اثبات هريك از اين دو مطلوب قياس خلف بطريق مخصوصى تشكيل مىشود .\r\n\r\nاثبات قضاياى حمليه بطريق خلف\r\n( 845 ) هرگاه بخواهيم قضيه حمليه‌ايرا از طريق خلف ثابت كنيم . يك قياس اقترانى و يك استثنائى را بهم متصل ميسازيم و نتيجهء اقترانى را مقدمهء اول قياس استثنائى قرار ميدهيم از مجموع دو قياس مطلوب ثابت مىشود .\r\n( 846 ) قياس اقترانى كه « قسمت اول » دليل خلف است بايستى از يك حمليه و يك شرطيه تاليف يافته باشد بطوريكه صغرى شرطيه و كبرايش حمليه و جزء مكرر يا حد مشترك تالي شرطيه بوده باشد .\r\n( 847 ) مقدم متصله فرض بطلان خود مطلوب است و تالى متصله تصور صحت نقيض مطلوب مىباشد و صحت نقيض مطلوب لازم بطلان خود مطلوب است .\r\n\r\n","description":"","footnote":"","page_name":" 550 ","page_number":566},
  {"content":"\r\n\r\nقضيه حمليه كه كبراى قياس اقترانى است بايستى متفق عليه و مسلم باشد و اين قضيه با نقيض مطلوب اقتران حاصل مينمايد .\r\n( 848 ) نتيجهء اين قياس قضيه متصله‌اى خواهد بود كه مقدمش مقدم صغرى و تاليش نتيجهء اقتران شرطيهء مزبور با نقيض قضيه متفق عليه است .\r\n( 849 ) در قياس خلف بايستى دو قضيهء مسلم و متفق عليه وجود داشته باشد كه يكى كبراى اقترانى و ديگرى جزء دوم قياس استثنائى واقع گردد .\r\n\r\nقسمت دوم دليل خلف\r\n( 850 ) مقدمه دومش ، قياس استثنائى مىباشد كه جزء اول آن نتيجهء قياس اول است و در جزء دوم نقيض تالى استثناء مىشود و نقيض تالى نقيض قضيه متفق عليه مىباشد و نقيض مقدم را نتيجه ميدهد و آن تصور بطلان مطلوب است و نتيجه‌اش حقانيت خود مطلوب خواهد بود .\r\nمثال ميخواهيم ثابت كنيم كه هيچ انسانى سنگ نيست ، اجزاء قياس خلف از اين قرار است :\r\n( جزء اول كه قياس اقترانى است ) : هرگاه اين قضيه كاذب باشد كه هيچ انسانى سنگ نيست ، البته صادق خواهد بود كه بعضى از انسانها سنگ هستند ( صغراى قياس )\r\nهرسنگى جماد است ( يكى از دو قضيه متفق عليه و كبراى قياس »\r\n\r\n","description":"","footnote":"","page_name":" 551 ","page_number":567},
  {"content":"\r\n\r\nنتيجه ميدهد : هرگاه كاذب باشد كه هيچ انسانى سنگ نيست ، صادق خواهد بود كه بعضى از انسانها جماد هستند .\r\n( جزء دوم قياس خلف كه استثنائى است ) : هرگاه كاذب باشد كه هيچ انسانى سنگ نيست ، صادق خواهد بود كه بعضى از انسانها جماد هستند ، لكن هيچ انسانى جماد نيست . نتيجه ميدهد كه : هيچ انسانى سنگ نيست و اين اصل مطلوب است .\r\n( 851 ) مثال ديگر : ميخواهيم ثابت كنيم كه هرانسانى حيوان است و ميگوئيم :\r\n( جزء اول كه قياس اقترانى است ) : هرگاه دروغ باشد كه هرانسانى حيوان است ، درست خواهد بود كه بعضى از انسانها حيوان نيستند ، و هرحيوانى حساس است ، نتيجه ميدهد كه : هرگاه دروغ باشد كه هرانسانى حيوان است ، راست خواهد بود كه بعضى از انسان‌ها حساس نيستند .\r\n( جزء دوم كه قياس استثنائى است ) : هرگاه دروغ باشد كه هرانسانى حيوان است ، راست خواهد بود كه بعضى از انسانها حساس نيستند ، لكن هرانسانى حساس است . نتيجه ميدهد كه : هر انسانى حيوان است .\r\n\r\nاثبات قضاياى شرطيه از طريق خلف\r\n( 852 ) هرگاه مطلوب ما قضيه شرطيه باشد و بخواهيم آن را از طريق خلف ثابت نمائيم قياس خلف را از دو قياس تشكيل ميدهيم كه\r\n\r\n","description":"","footnote":"","page_name":" 552 ","page_number":568},
  {"content":"\r\n\r\nقياس اولش اقترانيه و از دو شرطيه متصله يا منفصله تشكيل شده و جزء مكرر قياس نسبت بيكى تام و نسبت به ديگرى غيرتام باشد و نتيجهء اين قياس جزء اول قياس دوم كه استثنائيه است قرار داده مىشود .\r\nمثال : ميخواهيم ثابت كنيم كه هرگاه خورشيد برآمده باشد ستاره‌ها پوشيده خواهند بود ، براى ثابت‌كردن صحت اين قضيه ميگوئيم : ( قياس اول كه اقترانى است )\r\n( صغرى ) : اگر دروغ باشد كه هرگاه خورشيد در حال انجلا برآمده باشد ستارگان پوشيده خواهند بود ، راست خواهد بود كه گاهى اگر خورشيد در حال انجلاء برآمده باشد ، ستارگان آشكار مىباشند .\r\n( كبرى ) : اگر راست باشد كه گاهى اگر خورشيد در حال انجلا برآمده باشد ستارگان آشكار ميباشند ، راست خواهد بود كه نور شديد نور ضعيف را نميپوشاند .\r\n( نتيجه ميدهد ) ؛ اگر دروغ باشد كه هرگاه خورشيد در حال انجلاء برآمده باشد ستارگان پوشيده خواهند بود ، راست خواهد بود ، كه نور شديد نور ضعيف را نمىپوشاند .\r\n( قياس دوم كه استثنائى است )\r\nاگر دروغ باشد كه هرگاه خورشيد در حال انجلا برآمده باشد ستارگان پوشيده خواهند بود ، راست خواهد بود كه نور شديد نور ضعيف را نميپوشاند ، لكن نور شديد نور ضعيف را ميپوشاند -\r\n\r\n","description":"","footnote":"","page_name":" 553 ","page_number":569},
  {"content":"\r\n\r\n( نتيجه ميدهد ) : هرگاه خورشيد در حال انجلا برآمده باشد ستارگان پوشيده خواهند بود .\r\n\r\nموارد ديگر استعمال قياس خلف\r\n( 853 ) دليل خلف همچنانكه براى اثبات اصل قضايا از طريق ابطال نقيض به كار ميرود گاهى از طريق اثبات لوازم قضايا از قبيل عكس و عكس نقيض و لوازم ديگر نيز به كار مىآيد ، در اين صورت بجاى نقيض مطلوب نقيض عكس يا لازم ديگر مطلوبرا در قياس به كار ميبريم .\r\n\r\nتبديل قياس خلف بقياس مستقيم\r\n( 854 ) هرگاه بخواهيم نتيجهء قياس خلف را بطريق قياس مستقيم ثابت نمائيم نتيجهء محال يعنى نتيجهء قياس اقترانى را با كبراى همان قياس اقترانى كه قضيه مسلّمه است تركيب نموده و با رعايت اينكه شرايط كدام شكل در آن موجود است بيكى از اشكال درمىآورند و مطلوبرا نتيجه ميدهد .\r\nدر مثال گذشته كه مطلوب اين بود : هيچ انسانى سنگ نيست قياس خلف را به اين طريق بقياس مستقيم تبديل ميكنيم .\r\n( صغرى كه نقيض قضيهء محال است ) : هيچ انسانى جماد نيست\r\n( كبرى كه قضيه مسلّمه است ) : هر سنگى جماد است .\r\n( نتيجه ميدهد ) : هيچ انسانى سنگ نيست ؛ و اين اصل مطلوب است .\r\n\r\n","description":"","footnote":"","page_name":" 554 ","page_number":570},
  {"content":"\r\n\r\nدر مثال دوم گذشته ميگوئيم : هر انسانى حساس است و هرحساسى حيوان است ، نتيجه ميدهد : هر انسانى حيوان است .\r\n\r\nقياس عكس\r\n( 855 ) قياس عكس يا عكس قياس به صورت قياس حملى تشكيل مىشود و در كيفيت انتاج ، نظير قياس خلف است زيرا نتيجه‌اش از طريق ابطال لازم نقيض مطلوب بدست مىآيد و باينجهت خواجه طوسى آن را رد قياس حملى مستقيم بخلف شمرده است .\r\nقياس عكس چنين تشكيل مىشود كه نقيض يا ضد نتيجه و مطلوب را بجاى يكى از دو مقدمه كه متفق عليه و مسلم است قرار داده و با مقدمهء ديگر تركيب مينمايند ، نقيض يا ضد همان مقدمهء محذوفه را كه مسلم و متفق عليه است نتيجه ميدهد ، و آن محال مىباشد ، در صورتى كه هر قضيه‌اى كه محال باشد دروغ است .\r\nكذب اين نتيجه از جهت تركيب و صورت قياسى و نيز بواسطهء مقدمهء ديگر اين قياس نيست زيرا صحت صورت و صدق مقدمهء ديگر مسلم است و اگر با فرض صحت صورت و صدق مقدمهء ديگر نتيجهء كاذب به عمل آيد بايستى هرقياسى كه داراى صحت تركيب و صدق مقدمات باشد نتيجهء كاذب بدهد ، بنابراين كاذب بودن نتيجه بواسطهء كذب مقدمه‌اى است كه نقيض مطلوب مىباشد و چون نقيض مطلوب باطل است اصل مطلوب صحيح خواهد بود .\r\n\r\n","description":"","footnote":"","page_name":" 555 ","page_number":571},
  {"content":"\r\n\r\n( 856 ) اين قياس براى اثبات نتايج شكل دوم و سوم به كار برده مىشود و چگونگى اجراء آن ضمن شماره‌هاى 661 و 712 با ذكر مثال بيان شد .\r\n( 857 ) مثال به كار بردن ضد مطلوب چنان است كه اگر مطلوب ما اين قضيه باشد كه هيچ انسانى سنگ نيست قياس مستقيم چنين تشكيل مىشود : هر انسانى حساس است ، و هيچ سنگى حساس نيست . نتيجه ميدهد : هيچ انسانى سنگ نيست .\r\nاين قياس را اگر بخواهيم تبديل بقياس عكس نمائيم ميتوانيم ضد نتيجه را به كار برده و بگوئيم : همهء انسانها سنگ هستند ، و هيچ سنگى حساس نيست . نتيجه ميدهد : هيچ انسانى حساس نيست ، و اين قضيه ضد صغراى اصل است .\r\n( 858 ) قياس عكس در مجادله براى جلوگيرى از قياس طرف محاوره به كار ميرود .\r\n\r\nقياس دور\r\n( 859 ) قياس دور قياسى است كه از تركيب نتيجهء قياس با عكس يكى از دو مقدمه ، مقدمهء ديگر را نتيجه دهد به اين ترتيب كه اگر نتيجه را با عكس كبرى ضميمه نمايند صغرى حاصل مىشود و اگر نتيجه را با عكس صغرى تركيب كنند كبرى را نتيجه ميدهد .\r\n\r\n","description":"","footnote":"","page_name":" 556 ","page_number":572},
  {"content":"\r\n\r\n( 860 ) اين قياس در جائى تشكيل مىشود كه معكوس يكى از دو مقدمه از جهت كميّت و كيفيّت صلاحيت آن را داشته باشد كه در صورتى كه با نتيجه پيوسته گردد به صورت يكى از اشكال چهارگانه درآمده و واجد شرايط آن شكل بوده باشد .\r\n( 861 ) اين قياس از اينجهت قياس دور ناميده مىشود كه همچنان - كه نتيجه از مقدمات استنتاج ميگردد مقدمات نيز بوسيلهء اين قياس از نتيجه حاصل مىشود و اين قياس نيز در جدل به كار ميرود .\r\n( 862 ) اينها مطالبى است كه مصنف كتاب ما و قطب الدين شيرازى در كتاب درة التاج و ديگران دربارهء اين قياس ذكر كرده‌اند لكن بيان آنها در اينمورد بدون سهل‌انگارى نيست ، زيرا تشكيل قياس دور و تركيب نتيجه با عكس هريك از دو مقدمه عين مقدمهء ديگر را در هيچ موردى نتيجه نميدهد ، بلكه نتيجه يا از جهت كميّت با مقدمهء ديگر قياس اصل اختلاف دارد و يا عكس مقدمه ديگر را نتيجه ميدهد و خود مقدمه را بهيچوجه نتيجه نميدهد زيرا نتيجه در هرشكلى كه باشد يكى از چهار قسم قضاياى محصوره است و هريك از آنها باشد يا ابدا منتج نميباشد و يا آنكه نتيجه با مقدمهء قياس بدون اختلاف نميباشد و اختلاف آنها بقرارى است كه شرح داده مىشود :\r\n1 - در صورتى كه نتيجه موجبهء كليه باشد با معكوس هريك از دو مقدمه بهر شكلى درآيد نتيجهء جزئى خواهد بخشيد در صورتى كه هردو مقدمه كلى هستند . مثال :\r\n\r\n","description":"","footnote":"","page_name":" 557 ","page_number":573},
  {"content":"\r\n\r\nهرنويسنده‌اى باسواد است ، و هرباسوادى انسان است . نتيجه ميدهد : هر نويسنده‌اى انسان است ، اين قياس را با منعكس نمودن صغرى به صورت قياس دور درآورده و ميگوئيم :\r\nبعضى از باسوادها نويسنده هستند ، و هرنويسنده‌اى انسان است .\r\nنتيجه ميدهد : بعضى از باسوادها انسان هستند ، اين نتيجه با كبراى قياس اول از جهت كميت اختلاف دارد .\r\n2 - صورت دوم آن است كه نتيجه موجبهء جزئيه باشد در اينفرض ابدا منتج نخواهد بود زيرا با معكوس هريك از دو مقدمه ضميمه شود هردو جزئى ميباشند و دو مقدمهء جزئى در هيچ شكلى منتج نميباشند .\r\n3 - در صورتى كه نتيجه سالبهء كليه باشد اگر نتيجه را با معكوس مقدمه سالبه ضميمه نمائيم ابدا منتج نخواهد بود زيرا دو مقدمه سالبه نتيجه نميدهند ، و اگر با معكوس مقدمه موجبه پيوسته شود نتيجه جزئى خواهد بود و از جهت كميت با نتيجه وفق نميدهد . مثال : هر انسانى ناطق است . هيچ اسبى ناطق نيست نتيجه ميدهد كه : هيچ انسانى اسب نيست . اين قياس را به صورت قياس دور درآورده و ميگوئيم : هيچ انسانى اسب نيست . بعضى از ناطقها انسان هستند . نتيجه ميدهد :\r\nبعضى از اسبها ناطق نيستند . اين نتيجه با كبرى از جهت كميت اختلاف دارد .\r\n4 - صورت چهارم كه نتيجه سالبهء جزئيه باشد تركيب اين نتيجه با معكوس هيچيك از دو مقدمه منتج نميباشد زيرا با معكوس مقدمهء\r\n\r\n","description":"","footnote":"","page_name":" 558 ","page_number":574},
  {"content":"\r\n\r\nموجبه هردو جزئى و با معكوس مقدمهء سالبه هردو سالبه ميباشند و در هيچيك از دو صورت منتج نخواهد بود .\r\n( 863 ) گاهيهم اتفاق مىافتد علاوه بر آنكه نتيجه از جهت كميت با مقدمه ديگر قياس اختلاف دارد عكس آن مقدمه را نتيجه ميدهد . مثال :\r\nهرنويسنده‌اى انسان است . هرانسانى حيوان است . نتيجه ميدهد : هر نويسنده‌اى حيوان است . اين قياس را با معكوس نمودن كبرى به صورت قياس دور درمىآوريم عكس صغرى را نتيجه ميدهد چنان كه ميگوئيم : بعضى از حيوانها انسان هستند ؛ و هرنويسنده‌اى حيوان است . نتيجه ميدهد : بعضى از انسانها نويسنده هستند اين قضيه معكوس صغراى اصل است مگر آنكه صغرى و كبرى را تغيير مكان بدهيم تا به شكل چهارم درآيد .\r\nاز آنچه گفته شد معلوم گرديد كه هيچگاه تشكيل قياس از نتيجهء قياس ديگر با معكوس يكى از دو مقدمه ، مقدمهء ديگر را نتيجه نميدهد لكن ممكن است از جهت اينكه قياس جدلى مىباشد در آن مسامحه به كار رفته باشد .\r\n( 863 / 2 ) قياس دور معنى ديگريهم دارد كه از اقسام مغالطه و مصادره بمطلوب است و طى شماره ( 1089 ) ذكر خواهد شد قياس دور آن است كه نتيجه را يك بار مقدمه قرار دهند و مطلوب را ثابت كنند و بار ديگر همان نتيجهء حاصله را جزء قياس قرار داده و مقدمه را ثابت\r\n\r\n","description":"","footnote":"","page_name":" 559 ","page_number":575},
  {"content":"\r\n\r\nنمايند و خلاصه قياس دور اثبات شيىء به نفس است زيرا مطلوب از مقدمه‌اى حاصل مىشود كه صحت آن مقدمه موقوف بر صحت نتيجه است .\r\n\r\nطريق كشف مجهول منحصر در قياس و استقراء و تمثيل است\r\n( 864 ) سابقا ذكر شد كه تركيب معلومات براى كسب مجهولات حجت يا دليل ناميده مىشود ، و نيز بيان شد كه حجت بر سه قسم است : قياس و استقراء و تمثيل ، و دليل انحصار دليل در اين سه قسم در همين نزديكى توضيح داده مىشود .\r\nقسمت صورى منطق قواعد مربوط به هيئتهاى مختلفى است كه از تركيب معلومات براى كسب مجهولات حاصل مىشود ، و قواعد تشكيل قياس و اقسام مختلف آن توضيح داده شد و از قسمت صورى منطق ، استقراء و تمثيل باقى مانده است كه بايستى توضيح داده شود .\r\n\r\nقياس و استقراء و تمثيل اصناف يك نوعند و اختلاف آنها ذاتى نيست\r\n( 865 ) دليل بحسب نوع يكى بيش نيست و قياس و استقراء و تمثيل اصناف يك نوع ميباشند ، زيرا حجت گاهى باعتبارى قياس و باعتبار ديگر استقراء است مانند قياس مقسّم كه عين استقراء تام است و گاهى نوعي از تمثيل در حقيقت برهان است « 1 » و به اين جهت هريك از\r\n\r\n\r\n","description":"","footnote":"\r\n( 1 ) شرح اشارات صفحه 230\r\n- 35 -\r\n","page_name":" 560 ","page_number":576},
  {"content":"\r\n\r\nاستقراء و تمثيل قابل تبديل بقياس ميباشند و قياس نيز قابل تبديل به استقراء يا تمثيل است چنان كه خواهد آمد و تفاوتهاى آنها نيز بيان خواهد شد .\r\n\r\nاختلاف ما بين قياس و استقراء و تمثيل و مورد تشكيل هريك از آنها\r\n( 866 ) براى كسب مجهولات تصديقى بايستى از قضاياى معلومه‌اى استفاده كنيم كه با مجهول مناسبتى داشته باشند و بدون آنكه بين معلومات و مجهولات مناسبتى وجود داشته باشد كسب مجهول از معلوم محال و ممتنع است و اين حكم درباره نوع دليل كليت داشته و شامل هرسه قسم مىشود .\r\nمناسبت بين قضاياى معلومه با مجهولات بوسيلهء چيزى است كه رابط بين آنها مىباشد و همان رابط علت وجود حكم در نتيجه مىباشد .\r\nرابط از اينجهت بين معلوم و مجهول ايجاد مناسبت مىكند كه معلوم با مطلوبيكه فعلا مجهول است در موضوع يا محمول مشاركت دارد .\r\nرابط هميشه از نتيجه خارج است ليكن نسبت بمقدّماتيكه معلومات قبلى هستند گاهى جزء داخل يعنى موضوع يا محمول آنها مىباشد و گاهى از آنها نيز خارج است .\r\nهرگاه رابط را كه موجب مناسبت معلوم با مجهول است با موضوع مطلوب يعنى قضيه‌ايكه فعلا مجهول است مقايسه نمائيم سه حالت پيدا مىشود زيرا رابط يا اعم از موضوع مطلوب و يا اخص و يا مبائن\r\n\r\n","description":"","footnote":"","page_name":" 561 ","page_number":577},
  {"content":"\r\n\r\nبا آن است ، و هريك از اين سه حالت مورد تشكيل يكى از اقسام سه‌گانهء دليل است .\r\n( 867 ) ( مورد اوّل ) جائى كه رابط اعم از موضوع مطلوب بوده و موضوع مطلوب از جملهء مصاديق و مندرجات در رابط باشد در اين حال براى كشف مجهول قياس تشكيل مىشود و اين قبيل مجهولاترا ميتوانيم از طريق قياس معلوم نمائيم زيرا قياس وسيلهء سرايت دادن حكم كلى بمصاديق و استخراج حكم جزئى از كلى است .\r\n( 868 ) ( مورد دوم ) كه جاى استقراء است به عكس حالت سابق است زيرا در اينمورد رابط يعنى واسطه اخص از موضوع مجهول بوده و موضوع مطلوب شامل واسطه است و واسطه از مصاديق موضوع مجهول و مشمول آن مىباشد ، اين گونه مجهولات از طريق استقراء بدست ميآيند و استقراء استخراج حكم طبيعت كلى از مصاديق آن است .\r\n( 869 ) ( حالت سوم ، مورد تمثيل است ) و آن در جائى است كه واسط يا رابط بين معلومات و مجهولات جزء قضاياى معلومه نبوده و نسبت بموضوع مطلوب نيز مبائنت داشته باشد و هيچيك شامل و مشمول يكديگر نباشند ليكن كلى ديگريكه شامل موضوع معلوم و مجهول است بين آنها ايجاد رابطه و مناسبت نموده باشد « 1 » زيرا تمثيل سرايت دادن حكم يكى از مصاديق كلى بمصداق ديگر آن كلى مىباشد .\r\n\r\nتعريف استقراء\r\n( 870 ) استقراء تتبع و ملاحظه نمودن حالات جزئيات براى\r\n\r\n\r\n","description":"","footnote":"\r\n( 1 ) شرح منطق اشارات صفحه 231 .\r\n","page_name":" 562 ","page_number":578},
  {"content":"\r\n\r\nيافتن حكم كلى و اجراء حكم اصناف و جزئيات بر طبيعت كلى است .\r\nجستجو نمودن از جزئيات براى معرفت كليات بمنزلهء ده گردى براى طلب‌كردن چيزى مىباشد و به اين مناسبت استقراء ناميده شده است .\r\n( 871 ) تعريف اصطلاحى كه براى استقراء آورده‌اند از اين قرار است :\r\nاستقراء حكم‌كردن بر طبيعت كلى به چيزى است كه در بسيارى از جزئيات آن كلى يافت شده باشد مثل اينكه بسيارى از حيوانات ديده شده است كه در وقت جويدن فك اسفل خود را ميجنبانند به اين مناسبت حكم مىشود كه فك اسفل همهء حيوانات در وقت جويدن غذا تكان مىخورد « 1 » .\r\n\r\nاقسام استقراء\r\nاستقراء بر دو قسم است : تام و ناقص .\r\n( 872 ) استقراء تام ، آن است كه تمام جزئيات مندرجه در يك كلى ، مشاهده شده باشند و خاصيت معينى كه در همهء جزئيات مندرجه در يك كلى ملاحظه شده است بطور كليت براى همهء افراد ثابت گردد .\r\nاستقراء ناقص آن است كه بعضى از جزئيات مشاهده نشده باشند ليكن بيشتر آنها با آن حالت ملاحظه گرديده باشند .\r\nحكميكه از استقراء تام حاصل مىشود قطعى و مسلم است زيرا پس از مشاهدهء همهء جزئيات راهى براى تشكيك در حكم نسبت به بعضى از آنها باقى نميماند و نتيجه استقراء تام نسبت به انواع و اصناف\r\n\r\n\r\n","description":"","footnote":"\r\n( 1 ) شرح منطق اشارات صفحه 231 .\r\n","page_name":" 563 ","page_number":579},
  {"content":"\r\n\r\nمندرجهء در كلى به صورت قضيهء منفصلهء حقيقيه درآمده قياس مقسّم از آن تشكيل مىشود ، مثل آنكه انواع مختلفى كه مندرج در جسم هستند همه را مشاهده نموده و آنها را منحصر در حيوان و نبات و جماد يافته‌ايم ، پس از آن انواع هريك از حيوان و نبات و جماد را تتبع نموده و ملاحظه شده است كه همگى در فضائى جايگير ميباشند ، در نتيجهء اين استقراء حكم كلى صادر نموده‌ايم كه همهء اجسام جايگير هستند ، و اين حكم كلى را به صورت قضيه منفصلهء حقيقيه درآورده و قياس مقسّم اقترانى تشكيل داده و ميگوئيم : هر جسمى يا حيوان و يا نبات و يا جماد است ، و هرحيوان و نبات و جمادى جايگير است . نتيجه ميدهد كه هرجسمى جايگير است ، و اين حكم ، قطعى و مسلم است .\r\n( 873 ) نتيجهء استقراء ناقص بر خلاف تام يقينى و قطعى نيست زيرا ممكن است جزئياتيكه مشاهده نشده‌اند با آنهائيكه مشاهده شده‌اند در حكم اختلاف داشته باشند . مثلا بيشتر حيواناترا ديده‌ايم كه در وقت جائيدن فك اسفل خود را تكان ميدهند لكن جاى اين احتمال هست كه بعضى از حيواناتيكه ديده نشده‌اند فك بالاى خود را تكان دهند .\r\nهمچنانكه درباره تمساح اين احتمال داده شده است .\r\n( 874 ) تا اينجا مطالبى بود كه در كتب منطق ذكر شده است ، لكن به نظر ميرسد كه استقراء تام در هيچ موردى تحقق پيدا نميكند و هميشه استقراء ناقصى است زيرا تتبّع جزئيات غيرمتناهى در زمانهاى گذشته و آينده نه براى يك فرد بلكه براى همهء مردم نيز محال و ممتنع است و در مثال مزبور و نظاير آن قطعى بودن و كليت حكم از جهت استقراء\r\n\r\n","description":"","footnote":"","page_name":" 564 ","page_number":580},
  {"content":"\r\n\r\nنيست بلكه اين احكام نتيجهء تجربه و يا نتيجهء برهان عقلى هستند و بر اصل عدم اجتماع نقيضين متكى ميباشند . قضيه منفصلهء حقيقيه در مثال گذشته كه ميگوئيم : هر جسمى يا حيوان و يا نبات و يا جماد است نتيجهء برهان مركب موصول النتايجى است كه ميگوئيم : هر جسمى يا جاندار و يا بىجان است ، و هربىجانى يا بحسب ذات رشد و نما دارد و يا ندارد .\r\nآنكه جاندار است حيوان است و آنكه نمو ذاتى دارد نبات است و آنكه بىجان است و رشد ذاتى هم ندارد جماد است و بموجب برهان نفى و اثبات جسم در اين سه قسم منحصر مىباشد .\r\nپس از آن ميگوئيم : هر حيوان و نبات و جمادى متحيّز است و اين حكم كلى نتيجهء استقراء نيست بلكه نتيجهء تجربه است و خواهد آمد كه تجربه مفيد يقين است .\r\nشيخ اشراق نيز گفته است « 1 » : استقراء ناقص در جائى كه در مورد افراد يك نوع باشد گاهى مفيد يقين است . مثل آنكه ميگوئيم :\r\nهرانسانى هرگاه سرشرا از تن جدا كنند خواهد مرد . اين حكم نتيجهء استقراء ناقص است زيرا در قسمتى از افراد مشاهده شده است ليكن قطعى بودن اين حكم نيز نتيجهء استقراء ناقص نيست بلكه نتيجهء تجربه است كه توضيح داده خواهد شد .\r\n\r\nتوضيح بيشترى دربارهء تفاوت استقراء و قياس و تبديل هريك به ديگرى\r\n( 875 ) تفصيل و توضيح اين مطلب گذشت كه فرق استقراء\r\n\r\n\r\n","description":"","footnote":"\r\n( 1 ) حكمت الاشراق ص 122 .\r\n","page_name":" 565 ","page_number":581},
  {"content":"\r\n\r\nاز قياس در آن است كه حكم استقرائى متكى بر حكم فردى و شخصى يا جزئى اضافى مىباشد در صورتى كه اساس حكم قياسى سرايت دادن حكم كلى به اصناف و انواع مادون است كه مصاديق آن كلى هستند بنابراين نسبت ما بين اوسط با موضوع مطلوب در استقراء به عكس قياس است يعنى اگر موضوع مطلوب از اوسط اخص بوده باشد مورد تشكيل قياس است و اگر اوسط مشمول موضوع مطلوب باشد مورد استقراء مىباشد .\r\nبا در نظر گرفتن اين مقدمه معلوم است كه اگر محل اوسط را با موضوع مطلوب مبادله نمايند عنوان آنها نيز تغيير يافته و استقراء بدل بقياس يا عكس آن خواهد شد و تبديل استقراء بقياس يا به عكس از اين طريق ممكن است .\r\nمثال : اگر بگوئيم : هر انسانى و هراسبى و هرپرنده‌اى حيوان است ، و هرحيوانى فك اسفل خود را ميجنباند ، نتيجه ميدهد كه اينها همگى فك اسفل ميجنبانند اين دليل به صورت قياس درآمده است ليكن قطعى نبودن حكم بواسطهء خللى است كه در كبرى موجود است اين قياسرا ميتوانيم به استقراء تبديل نموده و بگوئيم : هر حيوانى يا انسان و يا اسب و يا پرنده است و همگى فك اسفل ميجنبانند در اين صورت خلل مربوط به صغراى دليل است « 1 » .\r\n\r\nحل دو اشكال مهم\r\n( 875 / 2 ) در اينمورد دو اشكال پيش مىآيد ( اول ) از جهت\r\n\r\n\r\n","description":"","footnote":"\r\n( 1 ) شرح منطق اشارات ص 231 .\r\n","page_name":" 566 ","page_number":582},
  {"content":"\r\n\r\nتبديل واسطه بموضوع حكم ( دوم ) از جهت اخص بودن موضوع مطلوب در قياس نسبت بواسطه ، و بايستى اين دو اشكال توضيح داده و حل گردند .\r\n( اشكال اول ) در هرموردى ممكن است ما بين اصغر و اوسط تغيير مكان داده شود و هريك به ديگرى تبديل گردند و حال آنكه با اين عمل قياسى بقياس ديگر بدل شده است ليكن از قياسيت بيرون نرفته و به استقراء تبديل نگرديده است .\r\nمثلا : اگر بگوئيم : يونانيان و روميان انسانند ، و هرانسانى حساس است ، نتيجه ميدهد ، كه يونانيان و روميان حساسند .\r\nبار ديگر اوسط را بدل به اصغر نموده و ميگوئيم : بعضى از انسانها يونانى و رومى هستند ، و هريونانى و رومى حساس است نتيجه ميدهد ، كه بعضى از انسانها حساسند .\r\nمثال ديگر : سقراط و افلاطون حكيمند ، و هرحكيمى ناطق است . نتيجه ميدهد ، كه سقراط و افلاطون ناطقند .\r\nبار ديگر ميگوئيم : بعضى از حكيمان سقراط و افلاطونند ، و سقراط و افلاطون ناطقند . نتيجه ميدهد : بعضى از حكيمان ناطق‌اند .\r\nدر يك مورد واسطهء حكم سقراط و افلاطون‌اند و انسان اصغر است و در قياس ديگر واسطه انسان است و سقراط و افلاطون اصغرند و حال آنكه هيچيك از آنها استقراء نيست .\r\nجواب آنست كه در قياس دوم كه سقراط و افلاطون واسطهء حكمند حكم اخص به اعم يعنى حكم افراد به طبيعت كلى يا صنف سرايت داده\r\n\r\n","description":"","footnote":"","page_name":" 567 ","page_number":583},
  {"content":"\r\n\r\nنشده است زيرا اگر بوسيلهء سقراط و افلاطون كه واسطه‌اند حكم براى همهء افراد انسان ثابت شده بود ، حكم كلى از جزئى استخراج گرديده و استقراء مىبود لكن در اينجا حكم براى بعض غيرمعينى ثابت شده و آن بعض مساوى با خود سقراط و افلاطون و يا مبهم است و نسبت بين بعض با سقراط و افلاطون كلى و جزئى يا طبيعت و فرد نيست ، بنابراين حكم براى بعض از جهت آنكه مصداق سقراط و افلاطون است ثابت شده و حكم محمول بموضوع سرايت داده شده است باينجهت قياس است و استقراء نيست .\r\n( اشكال دوم ) بسيارى اتفاق مىافتد كه در قياسها واسطه اخص از اصغر است بنابراين حكم اخص به اعم سرايت داده شده و استخراج حكم كلى از مصاديق است و بايستى استقراء باشد در صورتى كه قياس است .\r\nمثال : هر انسان و پرنده‌اى جسم است ، و هرانسان و پرنده‌اى متحرك است . نتيجه ميدهد ، كه بعضى از جسمها متحركند جواب اين اشكال نيز مانند اشكال اول است و توضيحا ميگوئيم ، كه اگر حركت براى همه اجسام ثابت شده باشد استخراج حكم كلى از مصاديق و استقراء است ليكن در اينجا حركت براى بعضى از اجسام از جهت اينكه انسان و پرنده بر آنها صدق مىكند ثابت شده است و بعض كلى نيست تا آنكه حكم جزئى به كلى سرايت داده شده باشد و حكم محمول از اينجهت في الجمله براى موضوع ثابت است كه هرگاه اين قضيه صادق باشد كه هرانسانى جسم است عكس آن هم البته صادق\r\n\r\n","description":"","footnote":"","page_name":" 568 ","page_number":584},
  {"content":"\r\n\r\nخواهد بود كه بعضى از جسمها انسانند بنابراين حكم محمول بموضوع سرايت داده شده است و به همين جهت نتيجه شكل سوم هميشه موجبهء جزئيه است زيرا عكس لازم الصدق موجبه هميشه جزئى مىباشد .\r\nاز مطالب مذكور چنين نتيجه حاصل مىشود كه نسبت به استقراء و تمثيل هيچ‌جاى اشكالى نيست فقط نسبت به قياس اشكالى باقى ميماند كه هيچ جوابى برايش يافت نميشود .\r\nاشكال مزبور آن است كه چنان كه معلوم شد اساس حجيت قياس سرايت دادن حكم محمول بموضوع يعنى في الجمله محكوم نمودن يكى از دو متحد به حكم متحد ديگر است چه محمول كه واسطه است اعم از موضوع يا به عكس يا مساوى با آن باشد .\r\nبنابراين آنچه گفته‌اند كه قياس استخراج حكم مصداق از كلى يا فرد از طبيعت است اين قضيه بطور اطلاق و كليت باطل بوده و فقط نسبت به بعضى از موارد صادق است .\r\n( 876 ) تفاوت ديگر قياس با استقراء آن است كه حكم در قياس متكى بر يك ضرورت كلى يعنى بر اصل عليت است و در استقراء و همچنين تمثيل متكى بر جزئيات حسى و غيرضرورى مىباشد .\r\nزيرا در هرقياسى چه برهانى يا جدلى يا مغالطى باشد ادعاى لزوم و ضرورت شده است و اساس لزوم ضرورتى است كه ناشى از اصل عليت است تفاوتى كه هست در برهان عليت قطعى و مسلم و در غير آن تسليمى يا ادعائى مىباشد .\r\n\r\n","description":"","footnote":"","page_name":" 569 ","page_number":585},
  {"content":"\r\n\r\n\r\nتجربه\r\n( 877 ) تجربه مانند استقراء در اول محتاج به تجسّس نمودن از حال جزئيات است لكن تجربه در حقيقت استقراء نبوده و نوعى از قياس است هرچند استقراء مقدّمه تجربه است و در آن دخالت تام دارد .\r\nمعنى تجربه آن است كه پس از تجسّس و احصاء و تعيين انواع و اصناف متعلق به يك ماهيت و ملاحظه و تتبع حالات افراد و اصناف متعلق به آن ، و مشاهده يك اثر مشترك در همهء انواع و اصناف آن قياسى تشكيل مىشود و از نتيجهء اين قياس علم اجمالى بوجود يك علت مشتركه در همهء افراد و موارد حاصل مىشود و هرچند ماهيت و خصوصيات آن علت مشتركه مشخص نميگردد ليكن وجود يك علت كلى بطور اجمال قطعى و يقينى مىباشد .\r\nبنابراين حكميكه از تجربه حاصل مىشود متكى بر قضاياى شخصيه و امور فرديه نيست بلكه قطعى بودن اين حكم نتيجهء كشف علت است و كشف علت در اثر يك قياس خفىّ مىباشد .\r\nدر مثال گذشته قياس خفى چنين تشكيل مىشود كه ميگوئيم در افراد بسيارى از مردم متفاوت و در طوايف بيشمارى در هرعصرى ديده شده است كه هرگاه سر انسانى را بريده‌اند مرده است ، و هر امرى كه در موارد بسيار و اصناف بيشمار بيك نحوه واقع شود داراى علت مشتركى مىباشد . « نتيجه ميدهد » كه سر هرفردى از افراد انسان بريده شود علت مرگ در آنجا موجود است و مرگ افراد پس\r\n\r\n","description":"","footnote":"","page_name":" 570 ","page_number":586},
  {"content":"\r\n\r\nاز جدا شدن سر اتفاقى نيست بلكه به علت مشتركه‌اى مستند مىباشد كه در هرموردى موجود است بنابراين هرانسانى كه سرش بريده شود بالضروره خواهد مرد .\r\n\r\nاقسام تجربه\r\n( 878 ) تجربه بر چهار قسم است دو قسم از جهت تجربه‌كننده و دو قسم از جهت مورد تجربه حاصل ميگردد و با تداخل و اجتماع دو - قسم اول با دوم مجموعا چهار قسم يافت مىشود و اقسام از اين قرارند :\r\n1 - مجربات عمومى 2 - مجربات خصوصى .\r\n3 - مجربات مطلق 4 - مجربات مقيد .\r\nو توضيح هريك از اين قرار است :\r\n( 879 ) مجربات عمومى ، احكامى هستند كه عموم مردم مختلف در زمانها و مكانهاى متفاوت آن را بتجربه درآورده و حكم ثابت كلى ضرورى صادر نموده‌اند .\r\nقطعى بودن اين احكام كليّت و عموميّت دارد و با مرور زمان و تغيير مكان و اختلاف شرايط تغييرپذير نبوده و هيچگاه از اعتبار و سنديت خارج نميشوند . مثل حكم باينكه هرجسمى متحيّز است و هر آتشى سوزاننده است و هرمركّبى قابل انحلال است اين احكام ثابت و دائم أزلى و ابدى مىباشد .\r\n( 880 ) مجربات خصوصى ، احكامى است كه نتيجهء تجربهء اشخاص معين و معدودى ميباشند . اعتبار و سنديت اين احكام براى خود شخص\r\n\r\n","description":"","footnote":"","page_name":" 571 ","page_number":587},
  {"content":"\r\n\r\nتجربه‌كننده و نسبى است زيرا براى ديگران قطعى و يقينى نيست و با اختلاف زمان و مكان و براى مردم مناطق مختلف و گاهى براى يك شخص در دو زمان اختلاف پيدا مىكند ، و هرگاه بتجربه حكمى براى يك فرد ثابت شده باشد نميتواند آن حكمرا براى ديگرى كه تجربه ننموده ثابت كند .\r\nبه اين جهت نسبت به احكام بسيارى از تجربه‌ها كشف خلاف مىشود و سنديت آن احكام با تجربهء مخالف از ميان ميرود .\r\n( 881 ) مجربات مطلق : مجرب مطلق آن است كه خاصيت ماهيتى در همهء حالات ماهيت و در همهء اماكن و با همهء شرايط و اوصاف و با همهء مقارنات كه در آن خاصيت ممكن است دخالت داشته باشند بتجربه رسيده باشد . اين حكم براى تجربه‌كننده يا براى همهء مردم نسبت بهمهء افراد موضوع عموميت و كليت دارد .\r\n( 882 ) مجربات مقيّد ، در صورتى حاصل مىشود كه ماهيتى را در مكان معينى يا با صفت و حالت مخصوصى مورد آزمايش قرار داده باشند در اين صورت حكم نسبت به همان حالت يا صفت خاص عموميت دارد و نسبت بطبقات و اصناف ديگر آن ماهيت عموميت نخواهد داشت مثل آنكه اگر مردم سرزمين معين يا نژاد مخصوصى را مورد آزمايش قرار داده و خاصيت معينى در آنها يافته باشيم اين خاصيت نسبت بمردم آن سرزمين يا آن نژاد خاص عموميت داشته و شامل ساير نژادها و مردم مكانهاى ديگر نميشود .\r\nاقسام مذكور را بايد در نظر گرفته و مورد دقت كامل قرار داد تا درجهء اعتبار هرتجربه‌اى از تجربه‌هاى علماء و مكتشفين معلوم گردد .\r\n\r\n","description":"","footnote":"","page_name":" 572 ","page_number":588},
  {"content":"\r\n\r\n\r\nتفاوت تجربه با استقراء\r\n( 883 ) از مطالب گذشته معلوم شد كه از استقراء تكرر مشاهده حاصل مىشود و تجربه علاوه بر تكرر مشاهده جزء مكمل ديگرى هم دارد كه عبارت از قياس خفىّ مىباشد و نتيجهء اين قياس كشف علت است ، كه اگر اين جزء بر تكرر مشاهده افزون گردد تجربه ناميده شده و داراى نتيجهء قطعى مىباشد و الا استقراء خواهد بود .\r\nتكيه‌گاه حكم در استقراء صرف مشاهده امور جزئى و غيرقطعى بوده و حكمى كه از تجربه حاصل مىشود مبتنى بر حكم كلّى و ضرورى عقل مىباشد .\r\n\r\nاهميت استقراء و تمثيل و تجربه\r\n( 884 ) حكم استقراء و تمثيل هرچند قطعى نيست و حكم حاصل از تجربه اگرچه قطعى مىباشد ليكن بيشتر تجربه‌ها عموميت و اطلاق ندارند ليكن در عين حال داراى اهميت شايانى هستند ، زيرا استقراء و تمثيل و تجربه نتايج احساسات و مراحل ابتدائى و مبادى فكر بشر ميباشند و همهء مردم قبل از آنكه بتوانند از طريق تفكر و ترتيب قياس بمجهولات خود برسند از استقراء و تمثيل منتفع ميگردند و نتايج حاصله از تجربه در استدلال قياسى به كار ميرود .\r\nهمهء مردم مىتوانند از محسوسات منتفع گردند در صورتى كه افراد بسيار كمى از امور عقلى و علوم كلى بهره‌مند ميشوند بنابراين استقراء و تمثيل راهى است كه عموم بشر آن را بالضروره مىپيمايند و تجربه مرتبهء بالاتر از استقراء و تمثيل است كه علما از آن بهره‌مند ميگردند\r\n\r\n","description":"","footnote":"","page_name":" 573 ","page_number":589},
  {"content":"\r\n\r\nو قياس بخواص از مردم اختصاص دارد . بدينجهت سزاوار آن است كه استقراء و تمثيل قبل از قياس ذكر شود .\r\n\r\nتعريف تمثيل\r\n( 885 ) هرگاه يك عنوان ذاتى يا عرضى شامل دو موضوع يا چند موضوع گرديده باشد و از اين جهت بين آنها مجانست يا مماثلت يا مشابهتى وجود داشته باشد و بواسطه همان مجانست و مماثلت يا مشابهت حكم يكى از آنها را براى ديگرى ثابت كنند اين عمل را تمثيل مينامند .\r\n( 886 ) تمثيل در اصطلاح متكلمين و اصوليين و فقها قياس ناميده مىشود . مثال : متكلم ميگويد خانه مركب است جهان نيز از احزا تاليف يافته است يا آنكه خانه داراى شكل است و جهان نيز شكل دارد ، و در اين صفت شبيه بيكديگرند خانه حادث است ، نتيجه آنكه جهان نيز حادث است .\r\n\r\nاجزاء و اركان تمثيل\r\n( 887 ) تمثيل داراى چهار جزء است كه اركان تمثيل ميباشند و در اصطلاح هريك از فقهاء و متكلمين نام مخصوصى دارند .\r\n( 888 ) ( اول ) موضوع اصلى كه حكم دربارهء آن بالاصالة ثابت است ، مثل خانه و آن را « اصل » يا « شاهد » مينامند .\r\n( دوم ) موضوع ديگريكه شبيه به اصل است و در حكم به اصل ملحق گرديده مثل جهان و آن را « فرع » ، يا « غايب » مينامند .\r\n( سوم ) عنوان كلى كه هردو موضوع در آن شركت دارند و رابط بين دو موضوع است . مثل داشتن شكل و صفت تركيب و آن\r\n\r\n","description":"","footnote":"","page_name":" 574 ","page_number":590},
  {"content":"\r\n\r\n« وصف ، يا ، علت » ناميده مىشود .\r\n( چهارم ) نتيجهء تمثيل يعنى حكم جديد كه دربارهء شبيه صادر ميگردد و آن را « قضيه ، يا ، فتوى » ميگويند .\r\n\r\nموارد استعمال تمثيل\r\n( 889 ) تمثيل از استقراء و قياس كم‌اعتبارتر است و سنديتش بسيار ضعيف و ناقص است زيرا ممكن است جامع ابدا دخالتى در حكم نداشته باشد و حكم بواسطه خصوص ماهيت موضوع يا خصوصيات مشخصه‌ايكه مختص بموضوع است بوده باشد به اين جهت تمثيل تنها در خطابه و شعر و جدل به كار ميرود و در فن خطابه « اعتبار » ناميده مىشود و عوام در محاورات خود بيشتر به تمثيل استناد ميجويند .\r\n\r\nادله اثبات حجيت تمثيل\r\n( 890 ) تمثيل مبتنى بر سه قضيه است :\r\n( اول ) ثبوت حكم براى موضوع اصلى مثل ثبوت حدوث براى خانه .\r\n( دوم ) ثبوت عليت براى عنوان كلى كه جامع است مثل عليت شكل براى حدوث .\r\n( سوم ) ( اقتران ) يعنى ثابت بودن عنوان كلى براى فرع .\r\nتمثيل از جهت قضيه اول و سوم محتاج به اثبات نيست و از جهت قضيه دوم محتاج به اثبات است .\r\nبراى قضيه دوم يعنى اينكه جامع علت ثبوت حكم است دو دليل\r\n\r\n","description":"","footnote":"","page_name":" 575 ","page_number":591},
  {"content":"\r\n\r\nذكر كرده‌اند : ( اول ) دليل طرد و عكس يا دوران ( دوم ) دليل سبر و تقسيم .\r\n( 891 ) « دليل اول ، طرد و عكس » تفصيل اين دليل آن است كه عنوان كلى با حكم هميشه قرين يكديگر و در وجود و عدم لازم و ملزوم يكديگرند .\r\nدر مثال گذشته وجود شكل يا تركيب علت حدوث است زيرا در هرموردى شكل يا تركيب يافته شود حدوث نيز موجود است و جائى كه حدوث نباشد شكل و تركيب نيز موجود نيست مثل اين‌كه خانه كه داراى شكل است حادث است و ذات واجب كه شكل ندارد حادث نيست و چون شكل و حدوث در همه‌جا دائر مدار يكديگرند علت حدوث وجود شكل است .\r\nاين استدلال از چند جهت مردود است :\r\n( اول ) آنكه ملازمه در وجود و عدم ثابت نيست زيرا به صرف اينكه در يكى دو مورد وجود يكى با وجود ديگرى يا عدم يكى با عدم ديگرى جمع شده است ثابت نميشود كه در همه‌جا لازم و ملزوم يكديگر باشند .\r\n( دوم ) اگر ملازمه بين عنوان و حكم ثابت شود اختلافى و نزاعى در ثبوت حكم در مورد فرع نيز باقى نمانده و احتياجى به تمثيل نخواهيم داشت .\r\n( سوم ) اگر عليت و ملازمه بين كلى و حكم ثابت شده باشد نتيجه بطريق قياس ثابت مىشود و تمثيل به اصل زايد خواهد بود .\r\n- 36 -\r\n\r\n","description":"","footnote":"","page_name":" 576 ","page_number":592},
  {"content":"\r\n\r\n( چهارم ) اگر صرف ملازمه از عليت كلى نسبت به حكم حكايت كند بايستى هريك از آن دو علت ديگرى باشد .\r\n\r\nدليل تقسيم و سبر\r\n( 892 ) تقسيم و سبر قياس مقسّم استثنائى مىباشد كه جزء اولش قضيهء منفصله‌اى است كه اجزاء متعدد داشته و همهء اجزاء غير از يكى رفع ميشوند تا همان يكى ثابت گردد .\r\nدليل تقسيم و سبر چنين تشكيل مىشود كه اولا كليّه عناوينى كه بر موضوع اول صادق هستند بطور ترديد كه كداميك علت حكم هستند نامبرده ميشوند . پس از آن عمل سبر را جارى ميسازند يعنى علّت بودن يكايك آنها را باطل ميكنند تا عنوان مشترك باقى بماند و علت بودن آن يكى ثابت گردد .\r\nسبر در لغت بمعنى اندازه‌گيرى گودى زخم است و چون اندازه‌گيرى زخم با دقت عمل مىشود و باطل‌كردن شقوق محتمله نيز با دقت انجام مىشود سبر ناميده شده است .\r\nتشكيل قياس سبر و تقسيم در مثال گذشته چنان است كه ميگويند علت حادث بودن خانه يكى از عناوينى است كه بر خانه صدق مىكند و آن يا تأليف خانه است و يا امكان و يا جوهريت و يا جسميت است امكان نيست زيرا صفات واجب الوجود ممكن هستند و حادث نيستند جوهريت هم نيست زيرا عقول مجرده با آنكه جوهرند قديم هستند جسميت نيست زيرا بعضى از اجسام بسيطه قديم هستند ، پس علت حدوث تأليف است .\r\n\r\n","description":"","footnote":"","page_name":" 577 ","page_number":593},
  {"content":"\r\n\r\nاين دليل نيز مردود است ، زيرا ( اولا ) از كجا عناوين صادقهء بر اصل منحصر به همين چند عنوان باشد ، و از كجا منفصله حقيقيه باشد در صورتى كه لوازم و اعراض بسيارى بر آن صادق است و ممكن است علت غير از اينهائى باشد كه نامبرده شده است .\r\n( ثانيا ) ممكن است دو صفت يا سه صفت يا چهار صفت از اين صفات رويهم علت ثبوت حكم باشند و بايستى علاوه بر آنكه عدم عليت يكايك آنها را ثابت ميكنند دوتا و سه‌تا و همهء مراتب اعداد را ثابت كنند كه هيچيك علت حكم نميباشند تا معلوم شود كه تنها تاليف علت حكم است .\r\n( ثالثا ) بر فرض آنكه ثابت شود كه تاليف علت حدوث است از كجا تاليف يك قسم داشته باشد و ممكن است داراى چندين قسم باشد و قسم مخصوصيكه در خانه موجود است شايد همان قسم علت حدوث باشد و اقسام ديگر نباشند .\r\nمثلا تأليف اثيرى با تاليف عنصرى اختلاف دارد و شايد حدوث از خصوصيات تأليف عنصرى يا قسم ديگرى باشد .\r\n( رابعا ) جاى اين احتمال هست كه تاليف تنها علت حدوث نباشد بلكه با ضميمه شدن صفت ديگرى متفقا علت حدوث باشند .\r\n\r\nاقسام تمثيل\r\n( 893 ) تمثيل از جهت جامع بر چهار قسم است :\r\n1 - آنكه جامع صفت وجودى باشد .\r\n2 - آنكه جامع صفت عدمى باشد .\r\n\r\n","description":"","footnote":"","page_name":" 578 ","page_number":594},
  {"content":"\r\n\r\n3 - آنكه عليت جامع نسبت به حكم مسلم باشد .\r\n4 - آنكه عليت جامع نسبت به حكم مسلم نباشد .\r\nبهترين آنها قسمى است كه جامع وجودى بوده و عليت آن نسبت به حكم مسلم باشد . و پست‌ترين اقسام آن است كه جامع عدمى باشد و از آن پست‌تر در جائى است كه ابدا جامعى بين آنها يافته نشود .\r\n\r\nتبديل تمثيل بقياس\r\n( 894 ) ميتوانيم تمثيل را به صورت قياس درآوريم مثال مذكور را به اين طريق به صورت قياس تبديل نموده و ميگوئيم : جهان تركيب يافته است ، و هرچيزيكه تركيب يافته باشد مانند خانه حادث است .\r\nنتيجه ميدهد ، كه جهان مانند خانه حادث است .\r\n\r\nقياس فراست\r\n( 895 ) علم فراست علمى است كه بوسيلهء اين علم ميتوان از رنگ و شكل و هيئت اعضاء ظاهر ، خلق باطنى و صفات روحى مردم را شناخت و آن را فن قيافه‌شناسى مينامند « 1 » و كتب بسيارى از قديم و جديد در اين فن نوشته شده است .\r\n( 896 ) احكاميكه در اين علم ثابت مىشود همگى بوسيلهء قياس فراست مىباشد . قياس فراست برهان انّى است كه از وجود يك لازم بوجود لازم ديگرى حكم ميكنند و اين دو لازم معلول يك علت بوده و واسطهء ثبوت حكم همان هيئت بدنى مىباشد .\r\n\r\n\r\n","description":"","footnote":"\r\n( 1 ) كشف الظنون ص 1241 .\r\n","page_name":" 579 ","page_number":595},
  {"content":"\r\n\r\n( 897 ) قياس فراست قسمى از تمثيل است و بطوريكه ذكر شد تبديل بقياس شده است . مثال : ميگويند هرانسانى كه داراى سينهء فراخ باشد طبيعت مزاجى او با شير يكى بوده و مانند شير شجاع است و صورت قياس از اينقرار است : بعضى از انسانها داراى سينه فراخ هستند ، و هرحيوانى داراى سينهء فراخ باشد شجاع است مانند شير . نتيجه ميدهد ، كه هرانسانى داراى سينهء فراخ باشد شجاع است مانند شير .\r\n\r\n","description":"","footnote":"","page_name":" 580 ","page_number":596},
  {"content":"\r\n\r\n\r\nبخش دوم قسمت مادى علم منطق\r\n( 898 ) چنان كه در اول كتاب بيان شد فايدهء علم منطق شناختن ارزش معلومات اكتسابى انسان است ، و علم جديديكه براى انسان يافته مىشود از تركيب دو چيز حاصل ميگردد : يكى جزء مادى و ديگرى جزء صورى .\r\nليكن اين نكته بايستى مورد توجه باشد كه علم بسيط است اجزاء ندارد و اجزاء مربوط بمقدمات و علل حصول علم مىباشد بنابراين مقدمه يا علت حصول علم مركب از ماده و صورت است بخلاف مركبات جسمانى كه تركيب در خود آنها حاصل است ، حال كه علت علم مركب از اجزاء است هرگاه بخواهيم ارزش علمى را معين كنيم بايستى درجهء اعتبار اجزاء علت آن را بسنجيم زيرا ارزش هيچ مركبى بدون تعيين ارزش اجزاء آن معلوم نميشود ، و اعتبار هرمعلولى بستگى به قدر و قيمت علتش دارد .\r\nمثلا همچنانكه ارزش خانه علاوه بر آنكه بستگى به ارزش مواد ساختمانى دارد به شكل و صورت عمارت نيز بستگى تمام دارد ، و جزء صورى و اجزاء مادى كه علل حصول علم هستند از اين قرارند ! 1 - معلومات قبلى كه از تركيب آنها علم تازه بدست مىآيد و اينها جزء مادى علم انسانند 2 - چگونگى تركيب معلومات قبلى يعنى\r\n\r\n","description":"","footnote":"","page_name":" 581 ","page_number":597},
  {"content":"\r\n\r\nصورت يا هيئتى كه از تركيب مواد حاصل مىشود و آن جزء صورى مىباشد .\r\nارزش هيئتهاى تركيبى و جزء صورى علم در قسمت صورى منطق يعنى مباحث قياس و استقراء و تمثيل بيان شد و اقسام تركيب آنها معلوم گرديد و اينك ارزش مواد علم بيان مىشود .\r\nشناسائى مواد علم كه اكنون درصدد آن هستيم بستگى به درجه بندى معلومات قبلى و تعيين ارزش هريك از آنها دارد كه بايستى انجام شود .\r\n\r\nطبقه‌بندى معلومات قبلى يا مواد علم\r\n( 899 ) معلومات قبلى كه از تركيب آنها علوم تازه بدست مىآيد عبارتند از :\r\n1 - يقينيات 2 - مظنونات 3 - مشهورات 4 - مخيلات 5 - مشبهات به يقينيات و مشبهات بمشهورات 6 - مسلّمات 7 - مقبولات 8 - وهميات 9 - وضعيات 10 - مصادرات .\r\nهريك از اقسام مذكور داراى اقسام متعدد و فروع و احكام خاصى ميباشند كه به ترتيب شرح داده مىشود .\r\n\r\nيقينيات يا قضاياى واجب القبول\r\n( 900 ) يقينيات علوم جزمى ثابت مطابق با واقع ميباشند كه زوال و شك و ترديد هيچگاه در آنها راه ندارد و هرگاه به چيزى يقين حاصل شود و بعدا بمعرض شك درآيد آن قضيه مشتبه به يقينى گرديده و يقينى نميباشد زيرا علم يقينى علمى است كه حكم بتوسط علم به علت حاصل گرديده باشد و هرگاه علت حكم معلوم شده باشد و از علم\r\n\r\n","description":"","footnote":"","page_name":" 582 ","page_number":598},
  {"content":"\r\n\r\nبه علت علم به حكم حاصل گردد آن علم زايل‌شدنى نخواهد بود چه علت حكم داخل در قضيه يا خارج از آن باشد و خلاصه آنكه يقين داراى سه شرط است ( اول ) جزم به حكم ( دوم ) مطابقهء با واقع ( سوم ) ثبات و دوام جزم .\r\n\r\nاقسام يقينيات\r\nيقينيات بر دو قسمند : ضروريّات و اكتسابيّات .\r\n\r\n1 - ضروريات\r\n( 901 ) علومى هستند كه علت حكم داخل در قضيه يا لازم بلا واسطهء تصور اجزاء قضيه باشد يعنى هرگاه اجزاء بطور وضوح تصور گرديده باشد مسلما يقين به حكم نيز حاصل مىشود چه تصور اجزاء قضيه بدون كومك حس و بدون تأمل بطور وضوح براى همه كس حاصل باشد يا محتاج بشرايط و كومكهاى خارجى بوده باشد .\r\nضروريات علوم ابتدائى بشرند كه بدون جستجو و طلب قبل از علوم ديگر براى انسان حاصل ميشوند .\r\n\r\n2 - علوم يقينى اكتسابى\r\n( 902 ) علومى هستند كه علت حكم لازم با واسطه و خارج از قضيه است ، علوم اكتسابى يقينيات ثانوى هستند كه با كسب و طلب از اوليات تحصيل گرديده و پس از آن مبادى علوم بعدى ميباشند .\r\n\r\nاقسام ضروريات\r\n( 903 ) ضروريات شش قسمند و دليل منحصر بودن آنها در شش قسم از تعريفشان برميآيد . اقسام ششگانه عبارتند از : اوليات ، مشاهدات ، مجربات ، حدسيات ، متواترات ، قضايائيكه واسطهء اثبات\r\n\r\n","description":"","footnote":"","page_name":" 583 ","page_number":599},
  {"content":"\r\n\r\nبا خود قضيه توأم است ( قضايا قياساتها معها ) كه « فطريات » نيز ناميده ميشوند .\r\n\r\n1 - اوليات\r\n( 904 ) اوليات قضايائى هستند كه علت حكم همان تصور اجزاء قضيه است و خود تصور اجزاء رابطهء موضوع با محمولرا واضح نموده و از تصور آنها جزم بلزوم محمول براى موضوع حاصل ميگردد بدون آنكه احتياجى به امور خارجى بوده باشد .\r\nاوليات علوم ضرورى و همگانى بشر هستند و اين علوم براى همه كس صريح و آشكار ميباشند ، و هرگاه كسى در اين گونه احكام متوقف بماند بواسطهء آنست كه اجزاء را بطور وضوح تصور ننموده است و تصور نشدن اجزاء يا بواسطهء نقصان غريزهء ذهنى و يا بواسطهء مشوب گرديدن ذهن به امور وهمى مىباشد آنچنانكه كودكان نقص استعداد ذهنى دارند و ذهن عوام و نادانان بمناقضات آميخته است « 1 » .\r\n( 905 ) اوليات بيشمارند و براى مثال اين قضايا را در كتب منطق ذكر كرده‌اند .\r\n1 - دو نقيض نه در نفى جمع ميشوند و نه در اثبات .\r\n2 - ثبوت هرچيزى براى خود ضرورى و سلب هرچيزى از خود محال است .\r\n3 - هرحادثى محتاج به سببى است كه آن را بوجود آورد .\r\n4 - كل از جزء بزرگتر است .\r\n\r\n\r\n","description":"","footnote":"\r\n( 1 ) شرح منطق اشارات ص 213 .\r\n","page_name":" 584 ","page_number":600},
  {"content":"\r\n\r\n5 - چيزهائى كه مساوى با يك چيز باشند همه باهم مساوى هستند .\r\n6 - هرعدد زوجى قابل تقسيم به دو متساوى مىباشد .\r\n7 - دو ضد در يك‌جا جمع نميشوند .\r\n8 - يك جسم در يك زمان شاغل دو مكان نميگردد .\r\n9 - دو جسم در يك زمان شاغل يك مكان نميگردند .\r\n( 906 ) اين مثالها را در كتب مختلف منطق بطور پراكنده ذكر كرده‌اند لكن آنچه مسلّما اوّلى مىباشد همان قضيه اول است كه دو نقيض در نفى و اثبات جمع نميشوند و بقيّه مثالها جزء فطرياتند يعنى از قضايائى ميباشند كه قياس با آنها توأم است و بازگشت همگى به همان قضيه اول است زيرا عدم اجتماع نقيضين اوّلين قضيهء ضرورى و ذاتى بوده و بقيه بتوسط اين قضيه ثابت ميگردند مثلا كل از جزء بزرگتر است زيرا ممكن نيست كلّ شامل باشد و نباشد بقيّه نيز به همين قرار ميباشند .\r\n\r\n2 - مشاهدات\r\n( 907 ) مشاهدات قضايائى هستند كه موضوع آنها احساس گرديده و پس از حصول احساس عقل بلزوم محمول براى موضوع حكم مىكند قواى حسّيه در مشاهدات عقل را يارى ميكنند و عقل بكومك حسّ اين احكامرا صادر مينمايد و خود قوّه حسّيه حاكم و مدرك اين قضايا نيست زيرا در فلسفه ثابت شده است كه قوّه حسّى جز انفعال و تأثّر عضوى چيز ديگرى درك نميكند و حتى از وجود مؤثر خارجى بىخبر است و تنها عقل حكم مىكند كه انفعال عضوى بدون مؤثر خارجى ممكن نيست مثلا عضويكه با آتش اصابت نموده ادراك تألّم مىكند و عقل حكم\r\n\r\n","description":"","footnote":"","page_name":" 585 ","page_number":601},
  {"content":"\r\n\r\nمىكند كه اين تألم از وجود آتش است و آتش سوزاننده است .\r\n\r\nاقسام مشاهدات\r\n( 908 ) مشاهدات بر سه قسم‌اند :\r\n1 - محسوسات خارجى كه حواس ظاهره آنها را درك مىكند مثل اينكه آتش سوزاننده است .\r\n2 - محسوسات داخلى كه با آلات درونى ادراك ميشوند ، مثل آنكه هركسى از گرسنگى و سيرى و بيمارى و تندرستى خود آگاه است .\r\n3 - چيزهائى كه بدون عضو و آلت درك ميشوند ، مثل آنكه هركسى از وجود خود و صفات نفسانى خود از قبيل علم و جهل و شجاعت و سخاوت و عشق و ارادهء خود آگاه مىباشد .\r\nدو قسم اخير را « وجدانيات » و قسم اول را « حسّيات » مينامند .\r\n\r\n3 - تجربيات\r\n( 909 ) تجربيات مانند مشاهدات احكامى هستند كه عقل آنها را بكومك حس صادر مىكند و از چند جهت با مشاهدات اختلاف دارند :\r\n( اوّل ) آنكه تجربيات محتاج به تكرار احساس ميباشند و در مشاهدات تكرار لزومى ندارد زيرا با يك مرتبه احساس مشاهده محقق ميگردد .\r\n( دوّم ) تجربه فقط در مورد محسوسات خارجى به عمل مىآيد و محسوسات داخلى كه مدركات بلاواسطه و بدون آلتند مورد تجربه واقع نميگردند .\r\n\r\n","description":"","footnote":"","page_name":" 586 ","page_number":602},
  {"content":"\r\n\r\n( سوّم ) تجربه مبتنى بر كشف علت است و قياس خفى ميخواهد و حكميكه از تجربه بوسيلهء قياس خفى حاصل مىشود كلّى بوده و قابل انطباق بر موارد بسيار است لكن مشاهدات امورى هستند كه قابل انطباق بر غير يك فرد نبوده و شخصى ميباشند بقيه مطالب مربوط به تجربه دنباله استقراء ضمن شماره 877 به بعد بيان گرديد « 1 » .\r\n\r\n4 - حدسيات\r\n( 910 ) حدسيات قضايائى هستند كه مبدأ حكم حدس نفسانى مىباشد يعنى مجهول بطور ناگهانى و دفعتا براى شخص معلوم گرديده و به حكم و علت حكم توأما جزم حاصل مىشود حدس مانند تجربه محتاج به احساس قبلى مىباشد لكن گاهى پس از يك احساس حاصل مىشود مثل آنكه از مشاهده سقوط جسم معينى بطور حدس بوجود قوّهء جاذبه پى برده و علم حاصل نموده‌اند .\r\nو گاهى حدس دنبالهء چندين احساس مكرر بوجود ميآيد ، مثل آنكه ماه در شبهاى متوالى با شكلهاى مختلف ديده شده و از مشاهدات مختلف و متكرر بحدس قوى علم حاصل مىشود كه علت اختلاف شكل اختلاف وضع ماه نسبت به زمين و خورشيد است و نور ماه از آفتاب كسب شده است .\r\n\r\nاختلاف حدس با تجربه\r\n( 911 ) حدس با تجربه از دو جهت اختلاف دارد :\r\n\r\n\r\n","description":"","footnote":"\r\n( 1 ) كانت فيلسوف آلمانى از مشاهدات حسى تعبير بقضاياى تركيبيه ذاتيه نموده و ميگويد اعتبار اين قضايا شخصى بوده و بدون اعتبارند و قضاياى تجربيه را قضاياى موضوعيه خارجيه ناميده كه اعتبار آنها همگانى و ثابت است .\r\n","page_name":" 587 ","page_number":603},
  {"content":"\r\n\r\n( اوّل ) آنكه در تجربه بوجود علت علم حاصل مىشود لكن معرفت تفصيلى بماهيت علت حاصل نشده ، و فقط علم اجمالى حاصل ميگردد كه علت مشتركه‌اى وجود دارد لكن ماهيّت علت شناخته نميشود ، و اين علم در مورد همهء تجربه‌ها يكسان است بخلاف آنكه از حدس خصوص علت معينى كه ثبوت اين محمول خاص براى موضوع در خارج به آن بستگى دارد بتفصيل شناخته شده و بوجودش علم حاصل ميگردد .\r\n( دوّم ) علم بحدسيات گاهى با سعى و طلب نبوده و با توجه يافتن بموضوع خاصى دفعتا علم به حكم و هم مسبب حاصل مىشود بخلاف تجربه كه بيشتر با سعى و كوشش و طلب است .\r\n\r\nتفاوت حدس با قياس\r\n( 912 ) حدس با قياس و فكر از چند جهت تفاوت دارد و اختلافات آنها در اول كتاب طى شماره ( 7 / 5 ) و ( 7 / 6 ) بيان گرديده و حاجتى بتكرار نيست تفاصيل بيشترى در كتاب علم هشيارى بقلم نگارنده بيان شده و در آنجا حدس منطقى بجهات متعدّدى از حدس عرفانى جدا گرديده است و خلاصه آنست كه نتيجهء حدس منطقى گاهى راست و گاهى بىحقيقت است بخلاف نتيجهء حدس عرفانى كه هميشه عين حقيقت و واقع است اختلافات ديگرى نيز بين آنها هست كه ذكرشان موجب تطويل است و مختصرى از آن ضمن شماره 8 بيان شده است .\r\n\r\n5 - متواترات\r\n( 913 ) متواترات قضايائى هستند كه مردم بسيارى شهادت دهند كه چيزيرا ديده يا شنيده‌اند و از گفتار آنها بمفاد آن قضيه جزم\r\n\r\n","description":"","footnote":"","page_name":" 588 ","page_number":604},
  {"content":"\r\n\r\nحاصل گردد .\r\nتواتر وقتى تحقق پيدا مىكند كه بمفاد قضيه‌اى يقين حاصل شود و هرگاه قراين محكمى وجود داشته باشد ممكن است با شهادت عده كمى هم علم بوجود آيد باينجهت شهادت عده معينى در تواتر شرط نبوده و به اندازه‌اى شرط است كه مفيد علم و يقين باشد ، و خصوصيت خبر دهندگان و شخصيت و اوصاف آنان نيز جزء عللى مىباشد كه بعدّه كمتر يا بيشتر تواتر وجود يابد .\r\n( 914 ) قضاياى متواتره با كومك عقل و حسّ حاصل ميشوند يعنى بايستى قياس عقلى به احساس ضميمه گردد همچنانكه تجربه بقياس خفى مقرون است . مثلا هرگاه اخبار پادشاهان گذشته يا پيمبران يا وجود كشورها و شهرهاى دور را از مردم بيشمارى ميشنويم يا در كتب نويسندگان مختلف ميخوانيم اين قياس را پيش خود تشكيل ميدهيم كه عدهء زيادى بفلان حادثه شهادت داده‌اند ، و هيچگاه چنين عدهء زيادى كه با يكديگر منافع مشتركى در اين قضيه ندارند بر دروغ تبانى نميكنند ، نتيجه ميدهد ، كه اين قضيه دروغ نيست .\r\n( 915 ) تواتر چند شرط دارد :\r\n( اول ) قضيه‌ايكه مورد تواتر است بايستى بر اين متكى باشد كه مردم آن را ديده و شنيده باشند و توافق مردم بر يك امر عقلى موجب يقين نميشود زيرا ممكن است همگى خطاكار باشند .\r\n( دوم ) شهادت آنها بايستى متكى بر عقيده يا گفتار پيشوا و كسانى كه مورد اعتماد آنان است نباشد .\r\n( سوم ) در صورتى كه آن قضيه با چند واسطه رسيده باشد بايستى در\r\n\r\n","description":"","footnote":"","page_name":" 589 ","page_number":605},
  {"content":"\r\n\r\nهمهء وسايط تواتر تحقق يافته باشد .\r\n( 916 ) شيخ اشراق متواترات و مجرّبات را از جهت اينكه متّكى بر دليل عقلى هستند جزء حدسيات اشراقى شمرده است و شارح حكمت الاشراق گفته است هرگاه بگفتهء يك نفر يقين حاصل شود نتيجه از حدس حاصل شده و تواتر نميباشد « 1 » .\r\n\r\n6 - فطريات يا قضايائيكه قياس با آنها همراه است\r\n( 917 ) قضايائيكه قياساتها معها يا فطريات ناميده ميشوند آنهائى هستند كه عقل بدون كومك احساس به صحت آنها حكم مىكند لكن تصور موضوع و محمول تنها براى جزم به حكم كافى نيست بخلاف اوليات كه تصور طرفين براى جزم به حكم در آنها كافى مىباشد .\r\nثبوت و لزوم حكم در فطريات منوط بدليل است لكن توجه بدليل اثبات آنها محتاج به تفكر نبوده و با خود قضيه توام است و تصور طرفين قضيه با حد وسط كه دليل حكم است متفقا بذهن مىآيند زيرا دليل اثبات آنها نزديك بذهن است مثل اين قضيه كه عدد دوازده دو برابر شش است زيرا دوازده به شش و شش ديگر قسمت مىشود ، و هر عدديكه بعدد ديگر و مساوى با آن قسمت شود دوچندان آنست نتيجه آنكه دوازده دو چندان شش است و مثل اينكه عدد چهار زوج است زيرا به دو بخش متساوى قسمت مىشود ( براى اطلاع به معنى فطرت به شماره ( 7 - 11 ) رجوع شود ) .\r\n( 918 ) اوليات و فطريات در بين همه اقسام يقينيات ششگانه سنديت مطلق داشته و در همه حال آنها را ميتوان مادهء قياس قرار داد بخلاف\r\n\r\n\r\n","description":"","footnote":"\r\n( 1 ) شرح حكمت الاشراق ص 121 .\r\n","page_name":" 590 ","page_number":606},
  {"content":"\r\n\r\nتجربيات و مشاهدات و متواترات و حدسيات كه قطعى بودن آنها براى خود شخص تجربه‌كننده يا كسى است كه مشاهده و تواتر و حدس برايش تحقق يافته است و نميتواند قضايائيرا كه حدسى و تجربى خود او هستند براى ديگران اجزاء قياس قرار دهد زيرا اعتبار اينها بحسّ شخصى يا بعقل فردى بستگى دارد و ممكن است بخطا رفته باشد و اگر ديگران آن قضايا را از او نپذيرند راهى ندارد كه به آنان بقبولاند « 1 » .\r\nگفتار ما نسبت بمواد يقينى قياس به پايان رسيد و اينك بشرح مواد غيريقينى ميپردازيم ،\r\n\r\nقضاياى غيريقينى كه ماده دليل ميشوند\r\n\r\n1 - مظنونات\r\n( 919 ) مظنونات قضايائى هستند كه طرف حكم بر جانب مخالف رجحان داشته و ليكن به حد جزم نرسيده و نفس بقبول آن رغبت داشته باشد .\r\nسبب رغبت نفس و رجحان حكم گاهى صرف شهرت قضيه است بدون آنكه متكى بدليل باشد و گاهى از جهت استناد بقول شخص راستگو و مورد اعتمادى است با احتمال آنكه شايد بخطا رفته باشد و گاهى متكى بقياس ديگرى است كه مقدماتش غيرقطعى بوده و گاهى نتيجهء استقراء غيرتام يا تمثيل است .\r\nمظنونات گاهى در ابتدا به نظر قطعى ميرسند و با اندكى دقت معلوم مىشود كه حكم لازم دليل نبوده و حكم قطعى بدل بظنى مىشود و گاهى كاذب بودن حكم نيز ثابت ميگردد .\r\n\r\n\r\n","description":"","footnote":"\r\n( 1 ) شرح منطق اشارات ص 218 و 219 و شرح حكمت الاشراق .\r\n","page_name":" 591 ","page_number":607},
  {"content":"\r\n\r\nگاهى مظنونات با توجه بقطعى نبودن حكم بعنوان قطع و جزم و بدون اشاره به احتمال واقع نبودن حكم در دليل به كار ميروند .\r\n\r\n2 - مشهورات\r\n( 920 ) مشهورات آراء و عقايدى هستند كه علت قبول آنها عقل فردى نبوده و فقط بر شهرت و مقبوليت عموم اتكا دارد . اين آراء نتيجهء زندگى در اجتماع است و اگر كسى از ابتداء به حال انفراد و دور از اجتماع زيسته باشد ممكن است آنها را باور نكند ، و بطور خلاصه مشهورات قضايائى است كه ملكات حاصله و مكتسبه از حشر با اجتماع سبب قبول آنها باشد .\r\nقسمتى از اين قضايا علاوه بر آنكه مورد قبول همه يا بعضى از اجتماعات ميباشند عقول فردى نيز آنها را پذيرفته است و اين قضايا متكى بر دو اصل ميباشند : يكى غريزهء نوعى كه هرفردى بحسب آفرينش از آن بهره‌مند است ، و ديگرى عقل اكتسابى كه نتيجه زندگى با اجتماع است « 1 » .\r\nاز جهت اينكه عقل فردى به اين قضايا حاكم است اوليات ميباشند و از جهت قبول غرايز اكتسابى و شهرت قبول ، جزء مشهورات شمرده ميشوند .\r\n\r\n\r\n","description":"","footnote":"\r\n( 1 ) اين مسأله كه عقل فردى صرف‌نظر از حشر با اجتماع داراى ادراكاتى باشد مورد قبول جامعه‌شناسان نيست ، زيرا آنان عقيده دارند كه همهء علوم انسانى مكتسب از اجتماع است و حتى عقول فرديرا هم زندگى در اجتماع به افراد عطا مىكند .\r\n- 38 -\r\n","page_name":" 592 ","page_number":608},
  {"content":"\r\n\r\n\r\nاقسام مشهورات\r\nمشهورات بحسب تعريف گذشته بسه قسم اصلى منقسم ميگردد و هريك از آنها نيز شامل اقسام مختلفى مىباشد كه هريك باسم مخصوصى ناميده شده است . قسمتهاى اصلى عبارتند از :\r\nمشهورات يقينى ، مشهورات بادى الرأى ، آراء محموده ، و توضيح و تفصيل هريك از اين قرار است .\r\n\r\nاول - مشهورات يقينى\r\n( 921 ) مشهورات يقينى ، قضايائى است كه صرف‌نظر از اجتماع عقل فردى بحسب فطرت انسانيت به آن اعتقاد داشته و به نظر هرشخصى ولو دور از اجتماع نشو و نما يافته باشد قطعى و جزمى باشد ، مثل اين قضيه كه كل بزرگتر از جزء است .\r\n\r\nدوم - مشهورات بادى الرأى - يا شايعات\r\n( 922 ) عقايدى است كه بحسب تمايلات و عواطف بهيمى يا حميتهاى قومى و نژادى يا تعصبات عمومى مورد قبول همه يا بعضى از مردم واقع شده ليكن با دقت و تامّل و رجوع بعقل فردى معلوم مىشود كه كاذب يا غيرمسلم است ، مثل ، يارى برادر لازم است ولو در راه ستمگرى باشد ، با مردم بايد همرنگ بود چه در كار زشت يا زيبا باشد و اين قسم در مشبهات به غير خواهد آمد ، زيرا مادهء مغالطه است .\r\n\r\nسوم - آراء محموده\r\n( 923 ) قضايائى است كه مردم آنها را براى اجتماع خود نافع دانسته و از اين جهت مورد قبول قرار داده و پسنديده‌اند .\r\n\r\n","description":"","footnote":"","page_name":" 593 ","page_number":609},
  {"content":"\r\n\r\nقضايائيكه مورد پسند عموم و مشهور است گاهى راست و گاهى دروغ‌اند و قضاياى صادقه گاهى محمود و گاهى غيرمحمود ميباشند .\r\n( 924 ) بنابر آنچه گفته شد بطور كلى مشهورات شامل اين اقسام فرعى و غيرفرعى مىشود :\r\n1 - قضاياى واجب القبول مثل اوليات و مجربات عمومى .\r\n2 - مشهورات استقرائى ، مثل ، تكرار عمل موجب ملال است ، دفع دشمن لازم است .\r\n3 - نتايج حاصله از حسن تربيت كه موافق با مصالح عموم است مثل ، مردم‌آزارى بد است ، احترام پدر لازم است ، اينها را محمودات عمومى گويند .\r\n4 - قضايائيكه مورد قبول عموم متشرعين است ، مثل زنا حرام است ، آنها را محمودات شرعى مينامند .\r\n5 - قضاياى دروغيكه در ظاهر از فضايل اخلاقى به نظر ميرسد مثل برادرترا يارى كن ولو در كار ستمگرى باشد ، با مردم همرنگ باش چه كار زشت يا زيبا باشد .\r\n6 - قضايائيكه در بعضي از شرايع پسنديده و مورد قبول است ، مثل نوشيدن شراب حرام است ( نزد مسلمانان ) .\r\n7 - قضايائيكه بحسب ملكات خلقى و انفعالاتيكه در بعضى از اجتماعات بواسطه زندگى در آن اجتماع حاصل شده مورد قبول است ، مثل ، كشف عورت قبيح است ،\r\n8 - محمودات صادقه .\r\n\r\n","description":"","footnote":"","page_name":" 594 ","page_number":610},
  {"content":"\r\n\r\n9 - محمودات كاذبة « 1 » .\r\n\r\n3 - مخيلات\r\n( 925 ) مخيلات يا تخييليات قضايائى است كه موجب برانگيختن قوهء خيال و به هيجان‌آورندهء نفس باشد تخييل نوعى جلوه دادن مطالب است ، مانند صورتگرى و صحنه‌سازى كه ماهران فن قضايائيرا چنان جلوه ميدهند كه گوئى عينا در حال حاضر وقوع يافته و مشاهده مىشود ، حماسه‌ها و غزلها و قصه‌سرائيها تخييليلاتى هستند كه براى ايجاد حالات مختلف روانى به عمل مىآيند .\r\nمخيلات در هرموضوعى كه باشد موجب شگفت و نوعي التذاذ است .\r\nمخيلات در همه مردم از هرچيزى موثرتر مىباشد و بخصوص در نفوس ساده و كودكان و عوام تاثير بيشترى دارد . شنونده ممكن است از مخيلات چيزيرا باور نكند و يا دروغ مسلّمى باشد كه شنونده آن را پيش خود تكذيب كند و در عين حال اثر كلام و مقصود گوينده در او بوجود آيد ، مثل آنكه به كسى بگويند يا بنمايانند كه عسل تلخ و بدبو و غيرمطبوع است شنونده در عين آنكه ميداند دروغ است از عسل نفرت پيدا مىكند .\r\nمخيلات گاهى ايجاد سرور و خوشحالى و گاهى ايجاد غم و اندوه مىكند ، گاهى كار مشكلى را به نظر شنونده آسان ميسازد يا چيزيرا مشكل و محال مينماياند ، يا نسبت به چيزى رغبت بوجود مىآورد ، و يا موجب نفرت مىشود ، گاه از چيزى ميترساند ، و گاهى موجب\r\n\r\n\r\n","description":"","footnote":"\r\n( 1 ) متن و شرح منطق اشارات صفحه 220 .\r\n","page_name":" 595 ","page_number":611},
  {"content":"\r\n\r\nجرأت و جسارت ميگردد ، گاهى چيزيرا براى كسى عزيز و شريف جلوه ميدهد ، و گاهى به نظر شخصى پست و حقير ميگرداند « 1 » دنباله اينمطالب در توضيح فن شعر خواهد آمد .\r\n\r\n3 - مشبهات به غير\r\n( 926 ) هرقضيه‌اى كه بقضيه ديگر مشتبه شود و از جهت مشابهت يا مناسبت با آن قضيه مانند اصل مورد تصديق غيرجزمى واقع گردد مشبهات به غير ناميده مىشود .\r\n\r\nاقسام مشبهات به غير\r\n( 927 ) مشبهات بر دو قسم است : مشبهات به يقينيات و مشبهات بمشهورات\r\nمشبهات بمشهورات كه مشهورات بادى الرأى ناميده مىشود ضمن مشهورات ذكر شد .\r\nمشبهات بمشهورات از اينجهت مشهورات بادى الرأى ناميده ميشوند كه شبيه بمشبهات حقيقيه ميباشند و ممكن است حق يا باطل باشند « 2 » .\r\n( 928 ) در كتب منطق فقط دو قسم از مشبهات به غير را نام برده و گفته‌اند : مشبهات به اوليات ، در مغالطه و مشبهات به مشهورات ، در مشاغبات به كار ميرود ، ليكن شيخ در منطق اشارات بعد از آنكه دو قسم مزبور را بيان كرده مشبهاترا تعميم داده و گفته است : هرگونه شباهت و مناسبتى كه از جهت مشابهت داشتن بقضيه ديگر سبب رواج\r\n\r\n\r\n","description":"","footnote":"\r\n( 1 ) درة التاج صفحه 159 .\r\n( 2 ) تعليقات مصنف ، بر حكمت الاشراق صفحه 118 .\r\n","page_name":" 596 ","page_number":612},
  {"content":"\r\n\r\nيافتن صدق قضيه‌اى بشود آن قضيه جزء مشبهات به غير مىباشد .\r\n( 928 / 2 ) شبيه بمظنونات و شبيه بمخيلاترا نام نبرده‌اند زيرا اگر ظن و تخيل از قضيه‌اى حاصل شود جزء مظنونات و مخيلات خواهد بود و صنف جداگانه‌اى نميباشد تا شبيه بمظنونات ناميده شود ، و اگر ظن و تخيل و خاصيت ديگرى از قضيه ظاهر نشود سخنى بيهوده و بدون ارزش است و قابل ذكر نميباشد .\r\n\r\nعلليكه موجب مشتبه شدن قضيه‌اى بقضيه ديگر مىشود\r\n( 929 ) هرقضيه‌اى كه بقضيه ديگر مشتبه گردد يا از جهت شباهت لفظ و يا شباهت معنى آنها به يكديگر است و هريك از اين دو قسم داراى اقسامى هستند كه به ترتيب ذكر مىشود .\r\n\r\nتشابه‌هاى لفظى بين دو قضيه\r\n( 930 ) شباهت لفظى بين دو قضيه گاهى از جهت شباهت مفردات و اجزاء قضيه‌اى بقضيهء ديگر است و گاهى از جهت مشابهت هيئت تركيبى آنها مىباشد .\r\n\r\nتشابه دو قضيه از جهت مفردات و اجزاء\r\n( 931 ) مشابهت مفردات و اجزاء قضيه بر سه قسم است :\r\n( 932 ) ( اول ) مشابهت از جهت مشتمل بودن قضيه بر الفاظ مختلف الدلاله يعنى الفاظيكه در چند معنى مختلف به كار ميروند و آن اشتراك ناميده مىشود .\r\nاشتراك در فن مغالطه شامل اين اقسام مىشود :\r\n1 - لفظيكه بحسب ماده و جوهر لفظ داراى چند معنى حقيقى باشد كه در اصطلاح اهل لغت مشترك لفظى نامدارد ، مثل لفظ عين كه\r\n\r\n","description":"","footnote":"","page_name":" 597 ","page_number":613},
  {"content":"\r\n\r\nبمعانى مختلف آمده است\r\n2 - لفظيكه بحسب ماده و جوهر لفظ داراى معنى حقيقى و مجازى باشد چه آنكه يكى محسوس و ديگرى معقول باشد ، مثل لفظ نور كه در روشنائى محسوس ، و علم ، و وجود استعمال مىشود .\r\n3 - لفظيكه بحسب هيئت داراى چند معنى باشد مانند افعاليكه در معانى اخبارى و انشائى هردو استعمال ميشوند .\r\n( 933 ) ( دوم ) مشابهت دو قضيه از جهت مشتمل بودن آن بر الفاظيكه در اصل متعدد بوده و بواسطهء اعلال به صورت واحد درآمده و متحد شده‌اند مانند لفظ مختار كه براى اسم فاعل و اسم مفعول مىآيد و در اصل دو لفظ بوده‌اند .\r\n( 934 ) ( سوم ) مشابهت دو قضيه بواسطهء اختلاف احوال و عوارض غيراعلالى از قبيل اختلاف حركات و سكون و نقطه‌دار و بىنقطه ، مثل آنكه در عربى هرگاه بگويند غلام حسن صفت و موصوف خواهند بود و اگر گفته شود غلام حسن بكسر نون حسن ، مضاف و مضاف اليه خواهند بود ، و حكما گفته‌اند واجب الوجود موجب است به صيغه اسم فاعل يعنى همه چيز را از امكان بوجوب مىرساند و بعضى آن را بصيغهء مفعول خوانده‌اند و بحكما نسبت داده‌اند كه آنان واجب الوجود را فاعل بالاضطرار و غيرمختار ميدانند .\r\nاين‌گونه كلمات هرگاه بدون اعراب نوشته شود يا حرف آخر آنها با سكون تلفظ گردد موجب اشتباه خواهد گرديد ، در فارسى نيز كسرهء اضافه و كسرهء موصوف گاهى به يكديگر مشتبه ميشوند .\r\n\r\n","description":"","footnote":"","page_name":" 598 ","page_number":614},
  {"content":"\r\n\r\nمشتبه شدن حروف نقطه‌دار با بىنقطه ، مثل آنست كه فلاسفه در بارهء واجب الوجود گفته‌اند بحت وجود و بحت با حاء مهمله بمعنى صرف و خالص است و ديگران آن را تحريف نموده و يجب وجوده خوانده‌اند به اين جهت در معنى تغيير حاصل شده و گمان كرده‌اند كه ماهيت واجب با وجودش مغاير است .\r\n\r\nمشابهت لفظى دو قضيه از جهت تركيب مفردات\r\nاشتباهات ناشى از تركيب قضيه نيز بر سه قسم است :\r\n( 935 ) ( اول ) آنكه از يك تركيب دو معنى استفاده شود و يكى از دو معنى به ديگرى مشتبه گردد ، مثل آنكه گفته شود : مرد دانا هرچه را بداند آنچنان است كه ميداند يا آنچنان است كه تصور مىكند ، از اين جمله دو معنى ممكن است استفاده شود يكى آنكه آنچنانرا بمعلومات او برگردانيم و معنى جمله اين مىشود كه معلوماتش به همان طوريكه فكر كرده درست و راست است در اين صورت قضيه صادق است و اگر كلمه آنچنانرا به خود شخص بازگشت دهيم معنى جمله اين خواهد بود كه خود او شبيه بمعلومات او است و ممكن است سنگيرا تصور كرده باشد در صورتى كه او شبيه به سنگ نيست و قضيه كاذب است « 1 » .\r\n( 936 ) ( دوم ) ممكن است جمله‌ايرا بواسطه شباهت بمفرد مفرد تصور كنيم ، مثل آنكه گفته شود فلانى شاعر خوب است در اين جمله ممكن است شاعر صفت شخص و خوب خبر جمله قرار داده شود ، و يا آنكه خوب قيد شاعر و شاعر خوب رويهم خبر جمله باشد ، بنا بر اول\r\n\r\n\r\n","description":"","footnote":"\r\n( 1 ) شرح حكمت الاشراق صفحه 143 .\r\n","page_name":" 599 ","page_number":615},
  {"content":"\r\n\r\nاز جمله استفاده مىشود كه او مرد خوبى است و بنا باحتمال دوم شعر خوب ميگويد .\r\nاين گونه مورد اشتباه « تركيب مفصل » ناميده مىشود .\r\n( 937 ) ( سوم ) ممكن است مفرد به جمله مشتبه گردد ، مثل آنكه گفته شود عدد پنج زوج و فرد است مقصود از اين جمله آن است كه عدد پنج مشتمل بر زوج و فرد و مركب از آن است ، و ممكن است اشتباها تصور شود كه عدد پنج متصف بزوجيت و فرديت است و قضيه كاذب خواهد بود ، و اين‌گونه مشابهت را « تفصيل مركب » مينامند .\r\n( 937 / 2 ) مصنف كتاب ما - اگر اشتباهى در نسخه نشده باشد - از اين قسم تركيب مركب تعبير نموده است .\r\nشش قسميكه كه ذكر شد تشابهات لفظى بين دو قضيه است و مشابهات ديگرى هست كه مربوط به ابهام معانى دو قضيه است كه اينك ذكر مىشود .\r\n\r\nشباهتهاى معنوى دو قضيه\r\n( 938 ) گاهى بين قضايا از جهت لفظ شباهتى نيست و از جهت معنى به يكديگر شباهت دارند ، شباهتهاى معنوى گاهى بين دو قضيه به حال انفراد است و گاهى مربوط به تركيب چند قضيه بطور تركيب قياسى يا غيرقياسى مىباشد ، اشتباهات معنوى كه بين دو قضيهء مفرد يا مربوط به تركيب غيرقياسى باشد در اينجا ذكر مىشود ، و آنچه مربوط به تركيب قياسى باشد در مبحث مغالطه بيان خواهد شد . وجوه و علل اشتباهات معنوى غيرقياسى از اين قرار است :\r\n\r\n","description":"","footnote":"","page_name":" 600 ","page_number":616},
  {"content":"\r\n\r\n( 939 ) ( اول ) « جمع مسائل در يك مسئله » معنى جمع مسائل در يك مسئله آن است كه چند قضيه به صورت يك قضيه بوده باشد و از اين جهت چند قضيه بيك قضيه مشتبه گردد . مثل آنكه گفته شود :\r\nفلانى تنها نويسنده است مقصود از اين عبارت دو جمله است : يكى آنكه فلانى نويسنده است و ديگرى آنكه غير از او نويسنده‌اى يافت نميشود و ممكن است تصور گردد كه كلمهء تنها قيد شخص است و معنى آن باشد كه در حالتى كه كسى با او نيست به نويسندگى مشغول است .\r\n( 940 ) ( دوم ) « ايهام عكس » معنى ايهام عكس آن است كه چنين تصور كنيم كه هرقضيه‌اى كه بطور كليت صادق باشد عكس آن نيز كلى خواهد بود ، مثل آنكه هرگاه شنيده شود كه هرشرابى سرخ‌فام و روان است گمان ميرود كه هرچيزى سرخ‌فام و روان باشد شراب است و حال آنكه عكس لازم الصدق موجبهء كليه ، موجبهء جزئيه است ، مثل مشهور است كه ميگويند : هر گردوئى گرد است ولى هرگردى گردو نيست .\r\nسوم - اخذ ما بالعرض مكان ما بالذات\r\n( 941 ) اخذ ما بالعرض بجاى ما بالذات آن است كه يكى از متعلقات اجزاء قضيه را كه شبيه به آن جزء است بجاى خود آن جزء گذارند و بتوهم آنكه عين همان است آن را صادق بدانند ، و از جملهء مواردش آن است كه عارض را بجاى معروض ، يا معروض را بجاى عارض تصور نمايند ، مثل آنكه مشاهده مىشود كه انسان خندان و مكلف است به اين جهت ممكن است كسى بجاى آنكه بگويد انسان\r\n\r\n","description":"","footnote":"","page_name":" 601 ","page_number":617},
  {"content":"\r\n\r\nمكلف است صفت او را بجاى موضوع ذكر كرده و بگويد : هر خندانى مكلف است ، يا ملاحظه نمايد كه نويسندگان انسانند و بعضى از نويسندگان سفيدپوستند و بجاى محمول قضيه كه انسان است صفت او را بگذارند و بجاى آنكه بگويند هرنويسنده‌اى انسان است گفته شود كه هرنويسنده‌اى سفيدپوست است .\r\n2 - مورد ديگر جائى است كه جزء را بجاى كل يا كل را بجاى جزء گذارند ، مثل آنكه دست كسى را ديده و بگويد او را ديدم .\r\nچهارم - سوءاعتبار حمل\r\n( 942 ) معنى سوءاعتبار حمل آن است كه موضوع واقعى قضيه‌ايرا ذكر كنند ليكن قيد يا جزئى از آن را حذف نمايند يا چيزى بر آن بيفزايند . سوءاعتبار حمل موارد بيشمارى دارد و از جمله چند مورد را مصنف كتاب ما نامبرده است :\r\n( 943 ) 1 - آنكه سلب جهت را بجاى جهت مسلوب به كار برند معنى سلب جهت ، رفع خود جهت و اثبات نقيض جهت است و منافاتى با صدق يا كذب اصل قضيه ندارد ، و معنى جهت مسلوب اثبات همان جهت معين براى مسلوب قضيه است يعنى اصل قضيه رفع و نقيض قضيه اثبات شده است با حفظ همان جهت معين براى طرف مسلوب . سلب جهت در صورتى از قضيه فهميده مىشود كه سلب را بر جهت مقدم بدارند و جهت مسلوب وقتى است كه جهت را قبل از سلب بياورند ، مثلا هرگاه جهت قضيه ضرورت باشد و گفته شود : « چنين نيست كه البته\r\n\r\n","description":"","footnote":"","page_name":" 602 ","page_number":618},
  {"content":"\r\n\r\nهرانسانى نويسنده باشد » در اين قضيه سلب جهت شده است و سلب ضرورت موجب اثبات امكان قضيه است و امكان قضيه با وقوع يا عدم وقوع آن منافاتى ندارد ، و معنى جملهء مزبور آن است كه لازم نيست هرانسانى نويسنده باشد و امكان نويسندگيرا ثابت نموده كه منافاتى با وجود و عدم نويسندگى ندارد ، و اگر گفته شود : « البته چنين نيست كه هيچ انسانى نويسنده باشد » در اين قضيه ضرورت براى مسلوب قضيه ثابت شده است و معنى قضيه آن است كه لازم است هيچ انسانى نويسنده نباشد و امتناع نويسندگيرا براى انسان ثابت نموده و اين قضيه كاذب است . بنابراين سلب جهت با جهت مسلوب اختلاف بسيار دارد و مشتبه شدن اين دو موجب بسيارى از خطاها مىباشد « 1 » .\r\n2 - جزء و جزئى - كل و كلى\r\n( 944 ) دوم از موارد سوءاعتبار حمل ، آنست كه جزء را بجاى جزئى يا كل را بجاى كلى يا بجاى كلّ واحد به كار برند ، و اين موجب اشتباه است .\r\nمعنى جزء يا بعض كه تشكيل‌دهندهء كل است با بعض و جزئى كه سور قضيه و در مقابل كلى است بواسطهء نياوردن كلمات صريح به يكديگر مشتبه ميگردند ، چنان كه هرگاه گفته شود : بعضى از زنگيان سفيد است گمان ميرود كه بعضى از افراد زنگى سفيد است و به اين معنى دروغ و باطل است ، و اگر مقصود اين باشد كه بعض از اعضاء زنگيان مثلا دندانشان سفيد است قضيه راست مىباشد .\r\n\r\n\r\n","description":"","footnote":"\r\n( 1 ) شرح حكمت الاشراق ص 144 .\r\n","page_name":" 603 ","page_number":619},
  {"content":"\r\n\r\n( 945 ) همچنين كل بمعنى مجموع اجزاء و كلى بمعنى همگى افراد كه سور قضيهء كليه است بواسطه حذف قيود مصرحه مشتبه ميشوند مثلا اگر گفته شود همه زنگيان سياه است اگر مقصود گوينده همهء اعضاء و كل آنها باشد دروغ است زيرا دندانشان كه عضوى از اعضاء آنان است سفيد است ، و اگر مقصود همهء افرادشان باشد راست است .\r\n( 946 ) كل بمعنى همه افراد نيز گاهى با كل بمعنى هريك از افراد بواسطهء حذف قيد مشتبه ميگردد ، مثلا اگر بگويند كليه مردم شهر را يك قرص نان سير مىكند اگر بمعنى هريك از افراد مردم باشد قضيه راست است ، و اگر بمعنى مجموع افراد باشد دروغ است « 1 » اين گونه اشتباهاترا جزء اشتراك نيز ميتوان شمرد .\r\n3 - ما بالقوه و ما بالفعل\r\n( 947 ) يكى از موارد سوءاعتبار حمل مشتبه شدن محمول بالقوه با محمول بالفعل است كه بواسطهء حذف قيد و عدم تصريح ، دو قضيه به يكديگر مشتبه ميشوند ، مثلا هرگاه گفته شود : هر ساكتى سخن ميگويد ، اگر مقصود اين باشد كه در حال خاموشى بالفعل سخن ميگويد دروغ و محال است و اگر چنين اراده شده باشد كه قوهء سخن گفتن در او موجود است قضيه راست و صحيح است « 2 » .\r\nيا آنكه ميگويند هرجسمى مشتمل بر اجزاء غيرمتناهى است اگر مقصود قابليت انقسام به اجزاء غيرمتناهى باشد قضيه صحيح است\r\n\r\n\r\n","description":"","footnote":"\r\n( 1 ) شرح حكمت الاشراق ص 145 .\r\n( 2 ) شرح حكمت الاشراق ص 140 .\r\n","page_name":" 604 ","page_number":620},
  {"content":"\r\n\r\nو اگر مقصود وجود اجزاء غيرمتناهى ، بالفعل باشد قضيه باطل و غلط است « 1 » .\r\nمحمول بالفعل نيز گاهى با ما بالقوه مشتبه ميگردد ، مثل آنكه گفته شود : هيچ مردى نميتواند سخن بگويد زيرا زبان نگشوده است اگر چنين قصد شده باشد كه هرمردى در زمانهاى گذشته كه نوزاد بوده زبان نگشوده است صحيح و فعلا دروغ و باطل است .\r\n4 - اهمال اعتبارات ذهنى\r\n( 948 ) يكى از موارد اشتباه و سوءاعتبار حمل مشتبه شدن احكام ذهنى به احكام خارجى مىباشد ، اين اشتباه از طرف قوه واهمه است كه محمولات عقلى را بمحمولات و اعراض خارجى مخلوط مينمايد و به اين جهت قطب الدين در شرح حكمت الاشراق قضاياى وهميه را جزء مشبهات معنوى شمرده است « 2 » مثلا گفته‌اند انسان كلى يا نوع است از اين جمله چنين تصور مىشود كه انسان خارجى همچنانكه موصوف به جسميت است كلى يا نوع است در صورتى كه اين امور احكام ذهنى و عقلى هستند ، يا وقتى ميگويند ماهيت نه موجود و نه معدوم است از اين قضيه بعضى استفاده كرده‌اند كه در خارج نيز حالت سومى يافت مىشود كه متوسط بين وجود و عدم است به اين جهت گفته‌اند ماهيت در حالى كه خالى از هرگونه وجودى است داراى تقرر خارجى و غير معدوم است .\r\nمثال ديگر گفته‌اند اگر موجودات متصف به امكان يا ضرورت\r\n\r\n\r\n","description":"","footnote":"\r\n( 1 ) شرح حكمت الاشراق ص 149 .\r\n( 2 ) همان كتاب ص 136 .\r\n","page_name":" 605 ","page_number":621},
  {"content":"\r\n\r\nباشند هريك از امكان و ضرورت نيز داراى امكان و ضرورتى خواهند بود و تسلسل جهت لازم مىآيد ، و همه اين اشتباهات بواسطهء آن است كه محمولات ذهنى را با اعراض و محمولات خارجى اشتباه نموده و از حيثيات ذهنى غفلت كرده‌اند .\r\n5 - مشتبه شدن صفات با واسطه و بيواسطه\r\n( 949 ) شيخ اشراق اين قسمرا بنام « اخذ ما بالعرض مكان ما بالذات يا به عكس » نامبرده و قطب الدين شيرازى در شرح گفته است اين قسم جزء اخذ ما بالعرض مكان ما بالذات كه بيانش گذشت نيست و صرفا بين آنها اشتراك لفظى موجود است و اين از اقسام سوءاعتبار حمل است « 1 » .\r\nمثال : ميگويند : مسافر كشتى كه يك جا نشسته است بايستى يك جا قرار نگرفته باشد زيرا در حركت است ، اين اشتباه به اين جهت پيش‌آمده كه مسافر كشتى شخصا در حركت نيست ، بلكه كشتى كه مقرّ او مىباشد موصوف به حركت است و حركت براى مسافر كشتى و صفت او نبوده بلكه صفت مربوط به متعلق شخص يعنى قرارگاه او مىباشد و چون قيود و مصرحات حكم حذف شده است اين اشتباه بوجود آمده است .\r\nفهرست علل اشتباه\r\n( 950 ) مجموع علل اشتباهاترا « سيزده » قسم شمرده‌اند كه « شش » قسم اشتباهات لفظى و « هفت » قسم معنوي مىباشد . « سه » قسم\r\n\r\n\r\n","description":"","footnote":"\r\n( 1 ) شرح حكمت الاشراق ص 149 .\r\n","page_name":" 606 ","page_number":622},
  {"content":"\r\n\r\nاز اشتباهات معنوى مربوط بقضيه و « چهار » قسم مربوط به قياس است در اينجا اقسام لفظى و سه قسم اشتباهات معنوى كه مربوط بقضيه است بيان شد ، و چهار قسم كه مربوط بقياس است ضمن مغالطه ذكر خواهد شد .\r\n( 950 / 2 ) علل اشتباهات لفظى در مفردات از اين قرار است :\r\n1 - اشتراك .\r\n2 - تشابهات اعلالى .\r\n3 - احوال عارضه بر لفظ از قبيل سكون و حركت و اقسام حركات و نقطه .\r\nاشتباهات لفظى از جهت تركيب لفظ :\r\n1 - اشتراك در تركيب .\r\n2 - تفصيل مركب .\r\n3 - تركيب مفصل .\r\nاشتباهات معنوى مربوط به قضيّه :\r\n1 - جمع مسائل در يك مسئله .\r\n2 - ايهام عكس .\r\n3 - اخذ ما بالذات بجاى ما بالعرض و به عكس .\r\n4 - سوءاعتبار حمل .\r\nاشتباهات معنوى مربوط به قياس :\r\n1 - عدم اتحاد اجزاء قياس با اجزاء نتيجه .\r\n\r\n","description":"","footnote":"","page_name":" 607 ","page_number":623},
  {"content":"\r\n\r\n2 - سوء تأليف و سوء تبكيت .\r\n3 - مصادره بمطلوب .\r\n4 - وضع ما ليس بعلة علة .\r\nقضاياى مشبهات به غير و اقسام آن شرح داده شد و اينك بتوضيح بقيه اقسام مبادى دليل مىپردازيم .\r\n\r\n5 - وهميات\r\n( 951 ) وهميات قضاياى كليه‌اى هستند كه حاكم آنها قوه وهميه است و بواسطه دخالت اين قوه در صدور اين احكام كاذب ميباشند علت كذب اين قضايا آن است كه قوه واهمه تابع حسّ و مدرك امورى است كه بمحسوسات تعلق دارد ، باينجهت احكام واهمه در موضوعات جزئى مثل احكام هندسى صادق است ، و احكام رياضى وهميات صادقه ميباشند .\r\nلكن هرگاه اين قوه در امور كلى دخالت نمايد و احكام كلى صادر كند كاذب خواهد بود ، زيرا همان نظريرا كه نسبت بجزئيات دارد به كليات نيز همان نظر را داشته و كلياترا بمنزلهء محسوس تصور مىكند ، و حكم محسوسرا در معقول جارى ميسازد ، باينجهت در بيشتر موضوعات مقدمات قياسرا قبول مىكند و چون به نتيجه ميرسد از قبول آن سر باز مىزند ، مثلا اين مقدماترا مىپذيرد كه وجود حادث مسبوق به محدث است و سلسله حادثات بموجود غيرحادث ميرسد ، و چون به نتيجه ميرسد با خود مىانديشد كه موجود اول را چه كسى بوجود آورده است .\r\n- 38 -\r\n\r\n","description":"","footnote":"","page_name":" 608 ","page_number":624},
  {"content":"\r\n\r\nو همچنين قبول مىكند ، كه هرموجودى در مكان باشد جسم است ، و هرجسمى مركب است ، و هرمركبى حادث است پس موجود اول كه بلا اول است در مكان نيست زيرا حادث نيست ، و نيز موجود اول مكان ندارد ، زيرا وجودش پيش از وجود هرزمان و مكانى است و حال آنكه مكين و مكان در وجود توام‌اند ، و بعد از قبول اين مقدمات مىانديشد كه اگر موجود اول حقيقت دارد پس او در كجا است ، و باز قبول مىكند كه مردگان حركت ندارند و كارى از آنان ساخته نيست و به كسى ضررى نميرسانند و با اينهمه از مرده مىهراسد ، و از اين گونه احكام وهمى بسيار است كه اگر علما و شرايع الهى با آنها مبارزه نمى - كردند اين قضايا جزء مشهورات ميبود و به اين جهت عقل و وهم هميشه در مبارزه‌اند و آنانيكه از عقل كمتر بهره دارند و وهم در وجودشان بر عقل غالب است به اين قضايا تن ميدهند .\r\n\r\n6 - مسلمات - تسليميات\r\n( 952 ) مسلّميات قضايائى است كه مورد تسليم ظاهرى فردى يا جمعى يا مردمى مىباشد . و ممكن است موافق با حقيقت يا غيرموافق باشد و گوينده آن را باور داشته يا نداشته باشد .\r\n( 953 ) فرق مسلمات با مشهورات آن است كه كسى كه مشهورات را به كار ميبرد مفاد قضيه در نظرش راجح است ولو آنكه جازم نباشد و در تسليم رجحانهم شرط نيست .\r\n\r\n","description":"","footnote":"","page_name":" 609 ","page_number":625},
  {"content":"\r\n\r\nچنان كه در تعريف اشاره شد مشهورات متكى بر شهرت و شيوع قضيه است ، و مسلمات بر تسليم فرد يا جمع اتّكا دارد و تسليم در مقابل انكار است چنان كه توضيح آن خواهد آمد ، بنابراين مسلمات بر چند قسم است :\r\n\r\nاقسام تسليميات\r\n( 954 ) اقسام تسليميات از اين قرارند :\r\n1 - مسلمات عامه كه عقل خالص آن احكام را صادر نموده و اوليات ميباشند .\r\n2 - مسلمات جمهور كه عموم مردم بر آن متفقند و از اين جهت مشهورات هستند .\r\n3 - مسلمات طايفه‌اى و قومى كه مردم شهر يا طايفه و صنف مخصوصى به آن تسليم‌اند .\r\n4 - مسلمات علمى افرادى كه اهل علم يا صنعت مخصوصى به آن تسليم هستند و در هرعلمى قضاياى مسلمه‌اى وجود دارد .\r\n5 - مسلّمات فردى عادى مانند قضايائى كه استاد يا شاگرد يا يك نفر معمولى به آن تسليم است و قضايائى كه در جدل از جهت تسليم طرف به كار ميرود بيشتر از اين دسته است .\r\n\r\n7 - وضعيات\r\n( 955 ) گفته شد كه تسليم در برابر انكار است بنابراين وضعيات در مقابل مسلمات ميباشند .\r\n\r\n","description":"","footnote":"","page_name":" 610 ","page_number":626},
  {"content":"\r\n\r\nقضاياى وضعيه آنهائى هستند كه مورد انكار فرد يا جمعى باشند و به همين جهت وضعيات ناميده شده‌اند ، چه مورد تسليم جمع ديگرى بوده يا نبوده باشند و چه با حقيقت وفق دهند يا ندهند ، و گوينده آن را باور داشته يا نداشته باشد .\r\nوضع شامل اين قضايا مىشود :\r\n1 - وضعياتيكه جزء مبانى مسائل علمى هستند .\r\n2 - احكامى كه بر خلاف اعتقاد استدلال‌كننده در قياس خلف براى اثبات مطلوب به كار ميروند .\r\n3 - احكام وضعيه‌ايكه در جدل به كار ميرود و مورد التزام ( مجيب ) و انكار ( سائل ) است « 1 »\r\n4 - احكام وضعيه‌ايكه كسى به زبان ميگويد و از آن به سختى دفاع مىكند در صورتى كه بدل اعتقاد ندارد ، مثل كسى كه منكر امر حسى يا مسلّم ديگرى مىباشد . مانند كسى كه منكر حركت يا منكر وجود محسوسات خارج مىباشد .\r\n( 956 ) بطوريكه گفته شد ممكن است يك قضيه نسبت بيكى تسليمى و نسبت به ديگرى وضعى باشد همچنانكه گاهى يك قضيه در جدل مورد التزام مجيب و انكار سائل است ، بنابراين نسبت بين وضعيات و تسليميات عموم و خصوص من‌وجه است ، زيرا اوليات تسليمى هستند و\r\n\r\n\r\n","description":"","footnote":"\r\n( 1 ) معنى اصطلاحى مجيب و سائل در جدل بيان خواهد شد\r\n","page_name":" 611 ","page_number":627},
  {"content":"\r\n\r\nوضعى نيستند ، زيرا مورد تسليم همه هستند ، و نقيض اوليات كه مورد انكار همه است وضعى هست و تسليمى نيست ؛ و بعضى از قضايائى كه در جدل به كار ميروند وضعى و تسليمى هردو هستند چنان كه توضيح داده شد .\r\n\r\nمعنى ديگر وضعى\r\n( 957 ) گاهى هرفرضيه يا گفتار هرگوينده‌اى را وضع مينامند چه مورد قبول يا انكار كسى باشد يا نباشد و اين معنى از تسليميات اعم مىباشد .\r\n\r\n8 - مقبولات\r\n( 958 ) مقبولات از جملهء ماخوذات است يعنى از قضايائى است كه از غير گرفته شده و با اتكاء بر رأى ديگران مورد قبول واقع شده است .\r\nمقبولات آرائى است كه يكى از دانشمندان يا گروهى از آنان به آن گرويده‌اند و از ايشان يا از پيشواى دينى يا اجتماعى كه مورد اعتماد است گرفته شده باشد .\r\n\r\n9 - تقريريات\r\n( 959 ) آرائى است كه از ديگران موقتا براى مصلحتى گرفته شده ؛ و ليكن مورد قبول نباشد .\r\nتقريريات بر دو قسم است : مصادرات ؛ اصول موضوعه .\r\n\r\n","description":"","footnote":"","page_name":" 612 ","page_number":628},
  {"content":"\r\n\r\n\r\nمصادرات\r\n( 960 ) مصادرات قضايائى است كه براى اثبات مطالبى به كار برده مىشود و شنونده با نظر انكار و شك به آن مينگرد و بواسطهء آنكه مورد قبول گوينده است و به آن اعتماد دارد موقتا سكوت مىكند و آن را مىپذيرد ؛ و منتظر است كه بعدا ثابت گردد .\r\nمصادرات بيشتر در قضاياى هندسى به كار ميرود ؛ مثل آنكه ميگويند : بر هرنقطه‌اى ميتوانيم بهر بعدى كه بخواهيم دايره‌اى رسم كنيم .\r\nمصادرات معنى ديگريهم دارد كه قسمى از مغالطه و مربوط به تركيب قياس است و بيان خواهد شد .\r\n\r\nاصول موضوعه\r\n( 961 ) اصول موضوعه قضايائى است كه بطور مقدمه براى اثبات قضيه‌اى به كار ميرود ؛ و بواسطهء حسن ظنى كه گوينده نسبت به آن قضيه دارد شنونده با نظر مسامحه و سازش با گوينده به آن قضيه تسليم مىشود و آن را مىپذيرد .\r\nاصول موضوعه نيز جزء مبانى هندسى مىباشد ؛ مثل آنكه براى اثبات قضايا ميگويند : ميتوانيم از هرنقطه‌اى به نقطهء ديگر خط مستقيمى بكشيم .\r\nاقسام قضايائيكه مادهء دليل ميباشند و در كتب منطق نامشان برده\r\n\r\n","description":"","footnote":"","page_name":" 613 ","page_number":629},
  {"content":"\r\n\r\nشده اينهائى بود كه ذكر شد ؛ و مصنف كتاب ما از اين جمله بذكر چند قسمى كه بيشتر مورد استفاده است و در صناعات خمس به كار ميرود اكتفا نموده است و بقيه از جهت كامل بودن مبحث بر آن افزوده گرديد .\r\n\r\nيقينيات و غيريقينيات در مصاديق و اقسام مشترك هستند\r\n( 962 ) انواع قضايائيكه ذكر شد بواسطهء اجتماع عناوين مختلف در يك قضيه بيشتر با يكديگر تداخل نموده و داراى مصاديق مشتركه هستند ، مثلا يك قضيه از جهت اينكه ضرورى عقلى مىباشد از اوليات شمرده مىشود ، و از جهت توافق جمهور جزء مشهورات محسوب است ، و از جهت آنكه پيشوايان بزرگ علمى آن را پذيرفته‌اند جزء مقبولات بشمار مىآيد و در هرموردى بحسب هريك از عناوين مختلفه به كار برده شود جزء يقينيات يا مظنونات يا مشهورات مىباشد ، بنابراين يك قضيه ممكن است از جهتى يقينى بوده و ماده برهان واقع شود و از جهت ديگر غيريقينى باشد و در اقناعيات استعمال گردد .\r\n\r\n","description":"","footnote":"","page_name":" 614 ","page_number":630},
  {"content":"\r\n\r\n\r\nبخش سوم تركيب ماده و صورت منطقى يا صناعات خمس\r\n( 963 ) مبحث صناعات مربوط است به كيفيت تركيب اقسام قضاياى مذكور ، در صور سه‌گانهء دليل . و از تركيب اقسام قضاياى يقينى و غيريقينى كه ذكر شد كه ماده كلام‌اند با صور استدلالى يعنى قياس و استقراء و تمثيل ، فنون سخنورى يا صناعات منطقى حاصل مىشود .\r\n( 964 ) صناعات منطقى پنج قسم اصلى دارد ، و بعضى از آنها داراى فروع و شقوقى ميباشند و اقسام اصلى عبارتند از : برهان ، خطابه ، جدل ، شعر ، مغالطه .\r\n\r\nدليل انحصار صناعات در پنج قسم\r\n( 965 ) صناعات منحصر در پنج قسمند زيرا اثر كلام ، يا تخيل و بوجود آمدن تاثرات نفسانى ، و يا تصديق است ، تخيل يك قسم بيش ندارد و تصديق بر چهار گونه است ، زيرا اگر افادهء يقين يعنى جزم صادق كند برهان است ، و اگر تصديق ظنى به حكم پديد آورد ، خطابه است ، و اگر از سخن اعتراف و تسليم مخاطب نتيجه گرفته شود ، جدل است ، و اگر هيچيك از آنها حاصل نگردد ، بلكه مطلوب از كلام جزم به امور غيرواقعى و كاذب باشد ، مغالطه است ، بنابراين صناعات پنج قسم ميباشند .\r\n( 966 ) هريك از صنايع پنجگانه از تركيب يكى از مواد با صورت مخصوصى بوجود مىآيد ، و صور تركيب مواد مختلفه با هريك از صور و صنعت حاصله در اين جدول تعيين گرديده است .\r\n\r\n","description":"","footnote":"","page_name":" 615 ","page_number":631},
  {"content":"\r\n\r\n( 966 / 2 ) جدول تركيب صور سه‌گانه دليل با مواد مختلف استدلال و انواع مختلف صناعات خمس\r\n\r\n","description":"","footnote":"","page_name":" 616 ","page_number":632},
  {"content":"\r\n\r\nاستفاده از قضاياى يقينى و غيريقينى يعنى مقبول و مظنون و مشهور و غيره در استقراء و تمثيل چنان است كه در استقراء و تمثيل قضاياى جزئى و شخصى مورد استفاده‌اند و همچنانكه احكام كلى كه در قياس به كار ميروند گاهى يقينى و گاهى غيريقينى ميباشند قضيهء جزئى نيز ممكن است نتيجهء مشاهدهء شخصى يا تواتر و يقينى باشد ، و يا آنكه مشهور يا مخيل و متوهم و غيره بوده باشد ، بنابراين همان اقسامى كه در قياس مورد استفاده واقع مىشود در استقراء و تمثيل نيز مورد استفاده است و اختلافاتيكه علماء منطق راجع به مادهء هريك از صناعات نموده‌اند و گفتارشان دربارهء مواد ذكر خواهد شد .\r\n( 966 / 3 ) مغالطه بر دو قسم است : مشاغبه و سفسطه كه مواد و صور آنها بقرار اين جدول است :\r\nجدول سفسطه و مشاغبه\r\nسفسطه از جهت اينكه مشابه برهان است و بجاى برهان به كار برده مىشود مانند برهان فقط در صورت قياس تشكيل مىشود لكن مشاغبه كه شبيه به جدل است مانند جدل در صورت استقراء و تمثيل نيز حاصل ميگردد .\r\n\r\n","description":"","footnote":"","page_name":" 617 ","page_number":633},
  {"content":"\r\n\r\n\r\nبرترى و اهميت برهان و سفسطه بر ساير صناعات\r\n( 967 ) هريك از صناعات منطقى در مورد معين و براى نتيجهء مخصوصى به كار مىآيند ، و صنعت برهان و مغالطه از سه قسم ديگر مهمتر و پرخاصيت‌تر است ، زيرا منفعت اين دو صنعت عموميت داشته هم انفرادى و هم اجتماعى مىباشد : از اينجهت منفعت انفرادى دارند كه هرفردى ميتواند بوسيلهء برهان مطالبيرا براى خود كشف كند ، و بوسيلهء اطلاع يافتن بفنون مغالطه ميتواند غلطهاى استدلاليرا بشناسد و نتايج درست را از نادرست تميز داده و از اشتباهات احتراز جويد ، و اين دو صنعت از جهت ديگر منفعت اجتماعى دارند كه هرشخصى همچنانكه از برهان و مغالطه منفعت شخصى ميبرد ميتواند قضايائى را كه برايش ثابت شده براى ديگران نيز ثابت نمايد و اشتباهات علمى را به آنان بنماياند و ايشانرا نيز از غلطكارى برهاند .\r\n( 968 ) بخلاف شعر و خطابه و جدل كه در حال انفرادى به كار نمىآيند ، زيرا بوسيلهء اين فنون ميتوان ديگرانرا اقناع نمود و يا قبض و بسط در آنها ايجاد كرد و اين منافع براى خود شخص به حال انفراد حاصل نميشود بلكه در حال شهرنشينى و مشاركت با مردم در زندگى اجتماعى ظاهر ميگردد « 1 »\r\n\r\n\r\n","description":"","footnote":"\r\n( 1 ) تعليقات مصنف كتاب بر شرح حكمت الاشراق ص 119 و شرح منطق اشارات ص 291\r\n","page_name":" 618 ","page_number":634},
  {"content":"\r\n\r\n( 969 ) مطالب مزبور دربارهء خطابه و جدل صحيح است بخلاف شعر كه در حال انفراد از تفكرات شاعرانه و خلاقيت تخييلى نفس ، قبض و بسط و ازدياد عشق و ساير آثار شعرى حاصل گرديده و در اين جهت با برهان و مغالطه تفاوتى ندارد .\r\n( 970 ) مصنف كتاب ما و بيشتر نويسندگان منطق از جهت اهميت و عموميت منافع اين دو صنعت به همين دو اكتفا نموده و از تفصيل و توضيح بقيه صرف‌نظر كرده‌اند ليكن براى تكميل مطالب بعد از فراغ از اين دو صنعت تعريف و توضيح داده ميشوند .\r\n\r\n[ برهان 
  ]\r\n\r\nتعريف برهان\r\n( 971 ) برهان كلام لفظى يا نفسانىاى است كه براى تحصيل يقين و عقيدهء جازم ثابتيكه متكى بر واقع و حقيقت صرف باشد يا براى ايجاد چنين عقيده‌اى براى ديگران تاليف مىيابد ، برهان قياسى است كه نتيجهء مطلق از آن حاصل مىشود و صحت نتيجه‌اش مشروط بموافقت دانشمندان بزرگ يا اعتراف و تسليم جمهور نيست ، بلكه به عين حقيقت و متن واقع و امور خارجى صرف ناظر است ، برهان بالاترين صناعات منطقى است ، زيرا نتيجه‌اش علم حقيقى و واقعى مىباشد .\r\n\r\nماده و صورت برهان\r\n( 972 ) برهان بايستى از ماده يقينى و صورت قياسى تركيب شده باشد و از مقدمات غيريقينى ، يا صورت استقرائى و تمثيلى فراهم\r\n\r\n","description":"","footnote":"","page_name":" 619 ","page_number":635},
  {"content":"\r\n\r\nنمىآيد ، زيرا آنچه از برهان در نظر گرفته شده يقين بمطلوب است و تنها صورتى كه يقين‌آور است قياس مىباشد .\r\n\r\nصورت برهان ممكن نيست غيرقياس باشد\r\n( 972 / 2 ) ثبوت محمولى كه براى موضوع از استقراء و تمثيل حاصل گردد مظنون و يا مشكوك است و تا نتيجه از جهت صورت ضرورى نباشد يقين بمطلوب حاصل نميگردد ، بخلاف نتيجهء قياس كه از جهت صورت هميشه يقينى مىباشد ، زيرا اگر در مقدمات حكم بضرورت يا فعليت يا امكان محمول براى موضوع شده باشد در نتيجه نيز محمول ضرورى يا فعلى يا امكانى ، بطور ضرورت براى موضوع ثابت است بنابراين صورت برهان جز قياس ممكن نيست .\r\n\r\nمادهء برهان نيز ممكن نيست غيريقينى باشد\r\n( 973 ) ماده برهان ممكن نيست غيريقينى باشد ، زيرا ضرورت صورى تنها براى يقين بمطلوب كافى نيست و چنان كه معلوم شد صورت قياسى محمول را به همان حالتى كه در مقدمات ثابت بوده است براى موضوع مطلوب ثابت مىكند و اگر مقدمات ظنى يا متكى بر شهرت و تسليم در آن به كار رود ، نتيجه نيز متكى بر شهرت و قبول خواهد بود و يقينى نخواهد گرديد .\r\n\r\nتوضيح گفتار ارسطو راجع بمقدمات برهان\r\n( 974 ) قضاياى يقينيه كه مبادى برهانند ضرورى الصدق و دائم الصدق ميباشند ، و معنى ضرورت قضيه اين نيست كه بايستى از\r\n\r\n","description":"","footnote":"","page_name":" 620 ","page_number":636},
  {"content":"\r\n\r\nموجهات ضروريه باشد ، زيرا ضرورت صدق از موجهات ضروريه اعم است و ضروريات صادقه شامل قضاياى ممكنه نيز مىشود ، مثلا انسان بطور امكان نويسنده است ، و اين قضيه ممكنهء ضرورى الصدق هست لكن از موجهات ضروريه نيست .\r\n( 975 ) ارسطو گفته است مقدمات برهان مانند نتيجه‌اش بايستى ضرورى باشد ، بعضى معنى گفتارش را نفهميده و ضرورت صدق را با موجهات ضروريه اشتباه كرده و گفته‌اند : مقدمات برهان بايستى از موجهات ضروريه باشد « 1 »\r\n( 976 ) به همين جهت ملاك تقسيم صناعاترا نيز ضرورت و عدم ضرورت گرفته و گفته‌اند : برهان از ضروريات و جدل از ممكنات اكثريه ( مشهوره ) و خطابه از ممكنات متساويه و شعر از ممتنعات است ، و مغالطه از ممكنات اقليه است كه اگر نسبت به آنها ادعاء اكثريت شود مبادى مشاغبه مىباشد و اگر ادعاء وجوب گردد مبادى سفسطه خواهد بود « 2 »\r\n( 977 ) مدتها بر اين عقيده بودند كه مبادى برهان بايستى قضاياى ضروريه باشد و بعدها توجه يافتند كه در بيشتر علوم برهان از قضاياى فعليه و ممكنه تشكيل مىشود ، باينجهت از گفتار اول عدول كرده و گفتند مقدمات برهان بايستى ضرورى يا از ممكنات اكثريه باشد شيخ ابو على در كتاب شفا و اشارات اين عقيده را رد كرده و گفته\r\n\r\n\r\n","description":"","footnote":"\r\n( 1 ) تعليقات مصنف بر شرح حكمت الاشراق ص 118 و شرح منطق اشارات ص 294 .\r\n( 2 ) تعليقات مصنف بر شرح حكمت الاشراق ص 119 و شرح منطق اشارات ص 290 .\r\n","page_name":" 621 ","page_number":637},
  {"content":"\r\n\r\nاست : مقدمات برهان بايستى ضروريه باشد ، اما ضرورت قضيه منافاتى با ممكنه بودن آن ندارد .\r\n( 978 ) مصنف كتاب ما در تعليقات خود بر شرح حكمت الاشراق به كسانى حق داده است كه گفته‌اند مبادى برهان بايستى ضروريه باشد ، زيرا چنان كه شيخ اشراق گفته است يقين هيچگاه به غير ضرورت تعلق نمييابد ، و در همهء علوم جز قضاياى ضروريه هيچ قضيه‌اى مورد استعمال نيست و امكان در قضاياى ممكنه جزء محمول است و ثبوت محمول ممكن براى موضوع خود ضرورى مىباشد .\r\n\r\nتقسيم برهان از جهت اطلاق و مقيد بودن نتيجه\r\n( 979 ) معلوم شد كه مادّهء قياس بايستى يقينى باشد ، و سابقا بيان شد كه يقينيات دو قسم هستند : يقينيات ضرورى و يقينيات اكتسابى ، يقينيات ضرورى اوليات و فطريات و مشاهدات و تجربيات و حدسيات و متواترات ميباشند .\r\n( 980 ) يقينيات غيرضرورى از يقينيات ضرورى كسب شده‌اند ، و يقينيات رويهم هفت قسم ميباشند كه برهان از آنها تاليف مىشود ، ليكن همهء اين اقسام از جهت اعتبار يكسان نيستند و نتايج حاصله از بعضى مطلق و در بعضى مقيد است .\r\n( 981 ) برهان مطلق كه نتيجه‌اش نيز مطلق است ، برهانى است كه از اوليات يا فطريات و يا يقينياتى كه از ايندو كسب شده‌اند\r\n\r\n","description":"","footnote":"","page_name":" 622 ","page_number":638},
  {"content":"\r\n\r\nتاليف يافته باشد ، نتيجهء اين گونه برهان از اينجهت مطلق است كه همچنانيكه براى خود تأليف‌كننده و تشكيل‌دهندهء قياس يقين بمطلوب حاصل مىشود هرگاه اين قياسرا بهر شخص عاقل ديگرى عرضه بدارد و او را بمقدمات و هيئت تركيبى قياس متوجه كند ، براى او هم يقين بمطلوب حاصل خواهد شد . اعتبار اين براهين عموميت داشته و همه كس از آنها علم بمطلوب حاصل مىكند .\r\n( 982 ) برهان مقيد : آن است كه نتيجه‌اش مقيد است يعنى خود استدلال‌كننده ميتواند علم بمطلوب پيدا كند و آن برهانى است كه از تجربيات و حدسيات و متواترات و مشاهدات يا قضايائيكه از آنها كسب شده‌اند تأليف يافته باشد ؛ زيرا چنان كه معلوم شد اين گونه قضايا براى كسى يقينى ميباشند كه خود او تجربه كرده باشد و قياس خفى يعنى علت مشتركه براى او ثابت شده باشد يا خودش مشاهده نموده و تواتر براى او مسلم باشد لكن مشاهدات و حدسيات هيچكس براى ديگرى اعتبار ندارد و آنها را براى ديگران نميتواند مقدمهء قياس قرار دهد زيرا اگر طرف انكار نمايد راهى براى اثبات اين مقدمات موجود نيست .\r\n\r\n* ( برهان لمّ ، و برهان انّ ) *\r\n( 983 ) در هربرهانى واسطه‌اى موجود است كه علت ذهنى براى اثبات حكم و تصديق به حكم است ؛ و اگر اين واسطه وجود\r\n\r\n","description":"","footnote":"","page_name":" 623 ","page_number":639},
  {"content":"\r\n\r\nنداشته باشد حكم ثابت نمىگردد و برهان وجود پيدا نخواهد كرد .\r\n( 983 / 2 ) هربرهانى به حسب واسطه به « لمّ » و « إنّ » تقسيم مىشود ؛ زيرا واسطه در اثبات گاهى عين واسطهء در ثبوت و گاهى غير از آن است .\r\n( 984 ) برهان لمّ : هرگاه همان واسطه‌اى كه در ذهن علت ثبوت اكبر براى اصغر است در خارج نيز علت وجود اكبر براى اصغر باشد و در قياس وجود معلول از وجود علت اثبات گرديده باشد برهان لمّى ناميده مىشود .\r\n( 984 / 2 ) از اين جهت اين‌گونه برهانرا لمّى مىگويند كه علت شخصى و خارجى حكم بطور معين شناخته مىشود ؛ مثال : مشاهده شده است كه خانه‌اى زير آب رفته است و گفته مىشود كه : آب خانه را فراگرفت و هرخانه‌اى را كه آب فراگرفته باشد ويران خواهد بود ؛ نتيجه ميدهد كه : خانه ويران گشته است .\r\nدر اين مثال علت ذهنى براى اعتقاد و تصديق به خرابى خانه فراگرفتن آب است و همين امر در خارج نيز علت خرابى خانه است .\r\n( 985 ) برهان انّى : برهانى است كه واسطه فقط علت ذهنى بوده و علت خارجى نباشد ، و از اينجهت انّى ناميده مىشود كه وجود حكم را ثابت مىكند و علت خارجى شناخته نميشود ، و نيز از برهان - 39 -\r\n\r\n","description":"","footnote":"","page_name":" 624 ","page_number":640},
  {"content":"\r\n\r\nانّى فى الجمله بوجود علت علم حاصل ميگردد ، ليكن خصوصيت و ماهيت علت تعيين نميشود .\r\nبرهان انّى بر دو قسم است :\r\n( 986 ) اول آنكه واسطهء حكم كه در ذهن علت اثبات اكبر براى اصغر است بر خلاف برهان لم در خارج معلول ثبوت اكبر براى اصغر باشد ، در اين قياس وجود علت از معلول ثابت مىشود و آن را « دليل » مينامند ، مثال ، ميگوئيم : خاكستر موجود است و هرگاه خاكسترى يافت شود آتشى وجود داشته ، نتيجه ميدهد كه در اينجا آتشى وجود داشته است .\r\n( 987 ) ( دوم ) آنكه هيچيك از اوسط و حكم معلول ديگرى نباشد بلكه هردو معلول امر سومى باشند ، در اين قياس يكى از دو معلول از وجود معلول ديگر ثابت شده و هردو معلول در يك علت شريك هستند ، اين قسم از برهان اسم مخصوصى ندارد و فقط بعنوان برهان « انّ » نام برده مىشود ، دو قسم اول به انتاج نزديكترند زيرا علت و معلول لازم يكديگرند باينجهت از وجود يكى از دو لازم لازم ديگر ثابت شده است بخلاف قسم سوم كه دو معلول لازم لازم يكديگرند و با يك واسطه بين‌شان ملازمه بوجود آمده است مثال : از خانه دود برمىآيد ؛ و در هرجا دود موجود باشد گرمى وجود دارد نتيجه ميدهد كه در خانه گرمى موجود است در اين مثال دود و گرمى هيچيك معلول ديگرى نيستند و علت وجود هردو آتش است كه واسطهء پيدايش ملازمه بين آنها مىباشد .\r\n\r\n","description":"","footnote":"","page_name":" 625 ","page_number":641},
  {"content":"\r\n\r\n( 988 ) دليل كه قسم دوم از برهان است با برهان لمى در هرسه حد شريك ميباشند ، زيرا اصغر در هردو برهان يكى است و حد أوسط و اكبر در دو قياس به حساب وضع اختلاف دارند ، و حد أوسط برهان لمى حد اكبر دليل است بنابراين هرگاه اوسط برهان لمى را بدل به اكبر كنند برهان لمى بدل به دليل مىشود كه يكى از دو قسم برهان انّى است .\r\n( 989 ) تبديل اوسط به اكبر و اشتراك حدود بطوريكه ذكر شد اختصاص بدليل دارد و قسم دوم از برهان انّى با برهان لمى در همهء حدود شركت ندارند زيرا علت خارجى كه در مثال گذشته آتش است در قسم سوم ذكر نشده و حال آنكه در دو قسم اول علت از جملهء حدود قياس است بنابراين تغيير وضع حدود در آن ممكن نيست و لمّى تبديل به اين قسم از برهان انّى نميشود و اين قسم نيز به برهان لمّى مبدّل نميگردد .\r\nاز توضيحاتيكه درباره هريك از اقسام سه‌گانهء برهان داده شد دانسته مىشود كه برهان انّى مانند لمّى متكى بر علاقهء عليت است ، زيرا اگر بين دو چيز علاقه عليت وجود نداشته باشد لزوم ضرورتى يافت نميشود و انفكاك يكى از ديگرى محال نخواهد بود و در اين صورت وجود هيچيك دليل بر وجود ديگرى نخواهد بود زيرا مصاحبه آنها در اين حال اتفاقى مىباشد و در دليل « انّ » بطورى كه ذكر شد تلازم مقتضاى علتى است كه هردو معلول را ايجاب و ايجاد مىكند « 1 » .\r\n\r\n\r\n","description":"","footnote":"\r\n( 1 ) تعليقات مصنف بر شرح حكمت الاشراق ص 146 .\r\n","page_name":" 626 ","page_number":642},
  {"content":"\r\n\r\n\r\nانحصار داشتن برهان به لمى و بازگشت برهان انى به لمى\r\n( 990 ) مصنف اين رساله در كتاب اسفار خود توضيح بهترى در اين مورد آورده و نكتهء مهمترى را ادا نموده است نكته آنست كه در آنجا گفته است ما هميشه از علت بمعلول پى ميبريم و از معلول هيچگاه به علت نميتوان پى برد زيرا حد وسط علت حصول علم به نتيجه است و علت بايستى مشتمل بر وجود معلول باشد ، حد اوسط علم بسيط است و نتيجه تفصيل و گسترش آنعلم است « 1 » . و باز گفته است كه در براهين انّى نيز از علم به علت علم بمعلول حاصل مىشود و دليل انّى با لمّى هيچ تفاوتى ندارد ، زيرا از علم به نقص امكانى معلول يقين پيدا ميكنيم كه علتى برايش موجود است . و نقص امكانى ، علت احتياج معلول بوجود علت است . بنابراين در اينجا نيز از علم بوجود علت علم بوجود معلول حاصل شده است « 2 » .\r\nاين نكته سابقا هم تذكر داده شد كه اتكاء بر عليت اختصاص به برهان ندارد بلكه هرقياسى چه برهانى يا خطابى يا جدلى يا سفسطى باشد متكى بر مبدء عليت است . فرقى كه هست تحقق عليت در قياس\r\n\r\n\r\n","description":"","footnote":"\r\n( 1 ) جمله مربوط بمورد اين است « و بيانه أن موجب الشيىء » سطر 8 صفحه 298 .\r\n( 2 ) جمله مربوط بمورد اين است « و جميع البراهين الانية من هذا القبيل فانها كالبراهين اللمية » سطر 21 صفحه 299 .\r\n","page_name":" 627 ","page_number":643},
  {"content":"\r\n\r\nبرهانى يقينى و در غير برهان تسليمى و ادعائى مىباشد . بنابراين همچنانكه برهان به انّى و لمّى تقسيم مىشود ساير صناعات نيز داراى انّى و لمّى ميباشند . هرچند كه اطلاق انّى و لمّى در مورد غيربرهان بر خلاف اصطلاح است .\r\n\r\nتوضيح عبارت لمعه 2 اشراق ثامن صفحه 35\r\n( 991 ) جمله متن « بل كلّ برهان لمّ فى الحدود » شايد در اصل چنين بوده است ( فكل برهان لمّ اذا بدّل فيه الاوسط ) . در اين صورت معنى عبارت بدون تكلف و روان خواهد بود . لكن اگر عبارت را به حال حاضر ملاحظه نمائيم به دو طريق قابل توجيه است ، ( اول ) آنكه كلمهء ( لمّ ) را مضاف اليه برهان گرفته و مجرور بخوانيم و تقدير جمله چنين باشد ، بل كلّ برهان ذى لمّ فى الحدود ، در اين صورت جمله ذى لم فى الحدود وصفيّه و معنى جمله مطابق ترجمه‌اى كه به عمل آمده چنين خواهد بود . هربرهانيكه از جهت حدود لمّى باشد ( يا داراى حدود لمّى باشد ) هرگاه اصغرش را به اكبر بدل كنند انّى خواهد گرديد . ( دوم ) ممكن است كلمه ( لمّ ) را خبر كل برهان گرفته و مرفوع بخوانيم . بنابراين جملهء ( بل كل برهان لم فى الحدود ) معترضه خواهد بود . و مؤدّى مطلبى مىباشد كه از تعليقات حكمت الاشراق نقل شد كه همه برهانها در حقيقت داراى حدود لمّى و متكى بر لميّت يعنى علاقهء عليت هستند و شايد توجيه اول بطبع نزديكتر باشد .\r\n\r\n","description":"","footnote":"","page_name":" 628 ","page_number":644},
  {"content":"\r\n\r\n\r\nمطالب ششگانه - يا خواسته‌هاى علمى\r\n( 999 ) « 1 » هرچيزيكه متعلق فكر بشر است و ميخواهد به آن اطلاع حاصل نمايد و او را به انجام هرعملى وادار مىكند يكى از اين شش چيز است كه ذكر مىشود :\r\n1 - تصور مفهوم چيزى بوسيلهء عناوين ذهنى خارج از ذات\r\n2 - تصور تفصيلى يا اجمالى ذات و حقيقت اشياء\r\n3 - علم بوجود ذات چيزى\r\n4 - علم بوجود صفت چيزى\r\n5 - علم به علت وجود و وقوع چيزى\r\n6 - علم به علت تصديق بوجود چيزى يا تصديق بوجود صفت آن .\r\n( 1000 ) اين امور را مطالب اصلى يا مطالب ششگانه ميگويند ، و وقتى انسان بخواهد اينها را از ديگرى بپرسد به يكى از سه لفظ سئوال خواهد نمود كه عبارتند از : ( ما هو ) چيست آن ، و ( هل هو موجود ) آيا هست ( لم صار موجودا ) چرا موجود شده است .\r\nهريك از اين پرسش‌ها بر دو قسمند كه با اصول شش‌گانهء مزبور منطبق ميگردند :\r\n( 1001 ) اول سئوال از چيست ( ما ) بر دو قسم است پرسش اسمى و پرسش از ذات .\r\n( 1002 ) پرسش اسمى جستجو از مفهوم و تصور عنوان ذهنى چيزى بطور اجمال است ، مانند كسى كه هندسه نخوانده و اول بار كه لفظ مثلث متساوى الساقين بگوشش ميرسد مىپرسد مثل متساوى -\r\n\r\n\r\n","description":"","footnote":"\r\n( 1 ) شماره‌گذارى اشتباه است و چون در قسمت ترجمه شماره‌ها چاپ شده بود تغيير شماره در اينجا ممكن نيست .\r\n","page_name":" 629 ","page_number":645},
  {"content":"\r\n\r\nالساقين چيست به او پاسخ ميدهند : سطحى است كه دو خط متساوى و يك خط غيرمعين بر آن احاطه نموده است .\r\n( 1002 / 2 ) پرسش وقتى اسمى است كه پرسش‌كننده از وجود آن چيز بىخبر باشد و اگر بعد از اطلاع از وجود چيزى از معنى آن بپرسد پرسش حقيقى خواهد بود ( پرسش اسمى و اقسام آن ضمن شماره ( 71 / 2 ) توضيح داده شده است )\r\n( 1003 ) ( دوم ) پرسش حقيقى چنانچه گفته شد وقتى حاصل مىشود كه از وجود چيزى اطلاع حاصل است و پرسش‌كننده ميخواهد معرفت تفصيلى نسبت به حقيقت و ذات آن چيز پيدا كند ، زيرا تا چيزى وجود نداشته باشد ذات و حقيقت ندارد ، مانند همان مثال گذشته در وقتى كه دانسته است فلان زمين يا فلان جسم مثلث است و مىپرسد مثلث متساوى الساقين چيست ، بنابراين يك سئوال نسبت بيك نفر سئوال اسمى و نسبت به ديگرى سئوال حقيقى مىباشد ؛ و گاهى براى يك نفر در يك زمان اسمى و در وقت ديگرى حقيقى است ، و پرسش حقيقى شامل پرسش حدى و رسمى هردو مىشود .\r\n( 1004 ) پرسش اسمى قسم ديگريهم دارد كه پرسش لفظى مىباشد و آن در وقتى است كه معادل لفظى را در همين لغت يا در لغت ديگر ميطلبند ؛ مثل كسى كه ميپرسد شجر چيست و معادل اين لفظ را در لغت فارسى يا لفظ ديگر ميخواهد به او ميگويند درخت است .\r\n\r\nدوم - پرسش به آيا هست « هل »\r\n( 1005 ) پرسش به هل نيز بر دو قسم است : پرسش از وجود\r\n\r\n","description":"","footnote":"","page_name":" 630 ","page_number":646},
  {"content":"\r\n\r\nخود هرچيزى و پرسش از اينكه صفت معينى را دارد يا ندارد .\r\n( 1006 ) پرسش از وجود خود شيىء مثل : در اين شهر مردمى وجود دارند يا ندارند ؛ و اين پرسش پس از آنست كه مفهوم چيزى بطور اجمال تصور شده باشد اين قسم را ( هل بسيطه ) ميگويند .\r\nهل بسيطه سئوال از وجود فى نفسه يعنى وجود خود شيىء است .\r\n( 1007 ) پرسش از وجود صفت چيزى ؛ مثل آنكه بپرسند آيا مردم اين شهر دانا هستند ؛ يا نيستند ؛ و اين قسم را « هل مركبه » مينامند زيرا سئوال از وجود حالتى و صفتى براى چيزى است .\r\n( 1007 / 2 ) جواب از اين دو قسم يكى از دو طرف نقيض است يعنى گفته مىشود : هست يا نيست .\r\n( 1007 / 3 ) سئوال به ( اىّ ) كه پرسش از مميز ذاتى يا عرضى مىباشد قسمى از هل مركبه است ؛ زيرا پرسش مىشود كه آيا مثلا نطق يا كتابت براى انسان حاصل است يا نيست هرچند پس از ثبوت مميز ذاتى يا عرضى مىباشد اين اطلاق از ظاهر عبارت كتاب برمىآيد ؛ لكن چنين به نظر ميرسد كه اىّ اگر براى سئوال از مميزات ذاتى باشد جزء هل بسيطه ؛ و اگر مربوط به مميزات عرضى باشد راجع به هل مركبه است زيرا بازگشت « هل » به جعل بسيط و مركب است .\r\n\r\nسوم - سئوال از « لم » چرا هست\r\n( 1008 ) اين سئوال نيز بر دو قسم است :\r\n( 1009 ) ( اول ) سئوال از علت وجود ذات يا وجود صفت چيزى در خارج ؛ مثل آنكه ميپرسند چرا حرارت در خانه موجود است\r\n\r\n","description":"","footnote":"","page_name":" 631 ","page_number":647},
  {"content":"\r\n\r\nپاسخ ميدهند زيرا در آنجا آتش وجود داشته است يا ميپرسند چرا آب گرم است جواب داده مىشود زيرا نزديك آتش بوده است اين قسم را « لم‌ى ثبوتى » مينامند .\r\n( 1010 ) « دوم » سئوال از علت تصديق بوجود چيزى مثل ، چرا عقيده داريد كه در خانه گرمى موجود است ، پاسخ داده مىشود :\r\nزيرا ميدانيم كه آتش در آنجا وجود داشته است ، بنابراين علت خارجى هرچيزى براى اثبات وجود آن چيز در برهان حد وسط واقع مىشود ، و اين قسم را « لم‌ى اثباتى » ميگويند .\r\n( 1011 ) مسائليكه ذكر شد اصلى هستند و هرگونه سئوالى يافت شود مربوط به يكى از اين اقسام است ، مانند چند عدد بوده ، و كى بوده ، و چگونه بوده كه همگى مربوط به سئوال از صفت شيىء است و در « اىّ » مندرج مىباشد .\r\n\r\nجواب لم هو با ما هو يكى است\r\n( 1012 ) مصنف كتاب ما در تعليقات خود بر شرح حكمت - الاشراق « 1 » چنين توضيح داده است كه جواب لم هو با ما هو از اينجهت يكى مىباشد كه علت شيىء متحد با ذات و حقيقت شيىء است ، زيرا علت ذاتى ( شماره 126 ) مقوم معلول است به اين سبب داخل در حد معلول مىباشد و در جواب ما هو مىآيد ، و مثال از مركبات غيرتامه آورده كه در شماره ( 121 ) و ( 125 ) توضيح داده شد و باز صدر الدين در آخر\r\n\r\n\r\n","description":"","footnote":"\r\n( 1 ) تعليقات بر شرح حكمت الاشراق ص 134\r\n","page_name":" 632 ","page_number":648},
  {"content":"\r\n\r\nمطالب خود گفته است : مطلب ما هو و لم هو نسبت به قسمى از موجودات يكى هستند كه مبدأ وجود و غايت آنها يكى باشد و ماهيتشان از وجود فاعلشان جدا نباشد مانند مفارقات و ابداعيات « 1 » لكن در مركبات جسمانى و كائنات فاسدات اين قضيه صادق نيست زيرا ماهيتشان از فاعل و غايت آنها جدا مىباشد ، مقصود او از چيزهائى كه ماهيتشان با فاعل و غايت يكى است آنست كه ماهيت نداشته و وجود صرف باشند و اين مطلب مطابق با ذوق اشراق است كه گفته‌اند : نفس و آنچه بالاتر از نفس است وجود صرف خالص و عارى از ماهيت هستند يعنى حيثيت ذات آنها عين وجود است زيرا وجوب بواسطه قرب با ذات واجب بر جنبهء امكانىشان غلبه يافته است .\r\nسابقا گذشت ( در شماره 126 / 2 ) كه دو نوع از موجودات عارى از ماهيت هستند ، يكى مجردات تامه كه بواسطهء كمال وجود بدون ماهيتند ، و ديگرى مركبات غيرتامه كه بواسطه نقص وجود فاقد ماهيت ميباشند ، به اينجهت در اين دو قسم علت ذاتى مرتبهء كامل وجود و حد معرف آنها مىباشد ، و ذوات الماهيات كه متوسط بين اين دو حداند از اين حكم خارجند بنابراين مشاركت حد و برهان در مورد آنها صادق نيست اين تفسير بنا بر آنست كه مقصود از لم ثبوتى يعنى علت خارجى وجود شيىء و مقصود از حد خصوص حد ذاتى باشد .\r\n( 1012 / 2 ) لكن ما ميتوانيم بطريق ديگرى وحدت مطلب ما هو و لم هو يا مشاركت حد و برهان را بهمه‌جا تعميم داده و در همهء\r\n\r\n\r\n","description":"","footnote":"\r\n( 1 ) تعليقات حكمت الاشراق ص 135\r\n","page_name":" 633 ","page_number":649},
  {"content":"\r\n\r\nموجودات صادق بدانيم به اينكه لم را در اين مورد اثباتى بگيريم كه جوابش واسطهء در اثبات است ؛ بنابراين مقصود از اين‌كه ميگوئيم لم هو با ما هو يكى است آنست كه واسطهء اثبات در همه‌جا معرف شيىء واقع مىشود و هرچيزيكه علت ثبوت حكم و واسطه اثبات محمولى براى موضوع واقع شود معرف موضوع نيز مىباشد چه واسطهء حكم علت خارجى يا معلول خارجى باشد يا هيچيك از آنها نباشد ، زيرا همچنانكه علت معرف معلول است معلول نيز تا حدى علت خود را مىشناساند زيرا اثر از خصوصيات موثر است .\r\nمطلبى كه در اينجا ذكر مىشود همان مشاركت حد و برهان است كه ضمن شماره ( 126 و 126 / 2 ) بيان شده است و بايستى به آنجا رجوع شود و اينك دنباله و متمم همان مطالب اضافه ميگردد .\r\nاز گذشته‌ها معلوم شد كه ( اولا ) مراد از حد مطلق معرف است و اعم از تعريف بذاتى يا عرضى مىباشد .\r\n( ثانيا ) مقصود از واسطهء در برهان واسطهء در اثبات است كه اعم از واسطهء در ثبوت يعنى علت مىباشد .\r\n( ثالثا ) گفته شد كه علت چيزى است كه مقوم معلول باشد و مقوم بر دو قسم است . مقوم ماهيت و مقوم وجود شيىء بنابراين مقومات ماهيت علل ماهيتى شيىء محسوب ميشوند و علل ماهيتى مانند علل وجودى ممكن است واسطه اثبات بعضى از احكام باشند همچنانكه معرف ذات اشيااند .\r\n\r\n","description":"","footnote":"","page_name":" 634 ","page_number":650},
  {"content":"\r\n\r\nبراى توضيح اين مطالب گفته مىشود كه واسطهء در اثبات بر چهار قسم است و اقسام چهارگانه از اين قرارند .\r\nاول آنكه واسطهء اثبات حكم با علت وجود خارجى يكى باشد ، مانند آتش كه علت واقعى وجود حرارتست و علم به وجود آتش ممكن است واسطهء اثبات وجود براى حرارت گردد ، مثل آنكه گفته شود :\r\nدر خانه آتش موجود است . و در هرجائى آتش موجود باشد حرارت وجود دارد . پس در خانه حرارت موجود است ( اين دليل لمى است زيرا واسطهء اثبات حرارت با علت ثبوت آن يكى مىباشد ) و همين واسطهء ثبوت و اثبات ممكن است معرف شيىء يعنى حرارت واقع گردد مثلا ميتوانيم بگوئيم : حرارت كيفيت و صفت آتش است و آتش بدون آن يافت نميشود و اين تعريف به رسم است .\r\n( دوم ) واسطهء اثبات حكم گاهى از علل ماهيت شيىء است كه معرف ذاتى آن مىباشد ، مثل آنكه گفته شود : مرجان داراى صفت جسميت و نمو است و هرجسمى داراى نمو ذاتى باشد از نوع نبات است ، پس مرجان از نوع نبات است در اينجا علل ماهيتى كه جنس و فصل است واسطه ثبوت و اثبات نوع نباتيّت براى مرجان شده است و معرف ذاتى آن هم مىباشد زيرا ميتوانيم بگوئيم ، كه مرجان جسم نامى چنين و چنانى است كه در آب ميرويد ( و اين تعريف حدى و دليل لمى است )\r\n( سوم ) ممكن است واسطه اثبات حكم ، معلول شيىء باشد مثل آنكه گفته شود در خانه گرمى موجود است و در هرجائيكه با فقدان علل ديگر حرارت موجود باشد آتش وجود داشته است ، پس در خانه\r\n\r\n","description":"","footnote":"","page_name":" 635 ","page_number":651},
  {"content":"\r\n\r\nآتش وجود داشته است ، و ميتوانيم حرارترا كه واسطهء اثبات آتش است معرف آن نيز قرار داده و بگوئيم : آتش جسمى است كه ذاتا روشن و گرم است .\r\n( چهارم ) جائى كه واسطهء اثبات شيىء با خودش هردو معلول چيز ديگرى باشند ، مثل آنكه گفته شود : در خانه دود موجود است ، و در هرجا دود يافته شود حرارت وجود دارد ، پس در خانه حرارت موجود است ، و ميتوانيم حرارترا معرف دود قرار داده و بگوئيم : حرارت كيفيتى است كه اگر از آتش باشد با دود همراه است ، اين تعريف نيز رسمى و برهان از قسم انّى است .\r\n( 1013 ) بنابراين در همه‌جا واسطهء اثبات كه علت حكم است معرف شيىء نيز واقع مىشود و هرمعرفى هم واسطهء اثبات شيىء ميگردد چه معرف ، ذاتى يا عرضى و واسطهء اثبات انّى يا لمى باشد .\r\nمصنف كتاب ما به همين مطالب نظر داشته كه گفته است مطلب لمّ در قوّه مطلب ما است زيرا جوابيكه فعلا از لم گفته مىشود در جواب ما هو نيز مىآيد .\r\n( 1013 / 2 ) از مطالب مذكور معلوم شد كه مطلب « لم » با « ما هو » يكى است و به حسب اعتبار دو مطلب محسوب مىشود ، زيرا لم سئوال از سبب است ، و جوابيكه گفته مىشود نسبت به نتيجه كه فعلا واسطهء در برهان واقع شده از مطلب لم است ، ليكن در قوهء مطلب ما مىباشد زيرا در ضمن اينكه وجودش را ثابت نموده ذاتش را هم شناسانيده\r\n\r\n","description":"","footnote":"","page_name":" 636 ","page_number":652},
  {"content":"\r\n\r\nو مثل آنست كه واسطهء در تعريف قرار گرفته است « 1 »\r\n\r\nاجزاء علوم\r\n( 1014 ) هرعلمى كه به اسم خاصى ناميده مىشود مانند علم طب و علم تاريخ و امثال آنها ، سه چيز در ضمن آنها موجود است كه اركان علم ميباشند و اجزاء علوم ناميده ميشوند و آنها عبارتند از : موضوع ، و مبادى ، و مسائل آنعلم .\r\n\r\nموضوع علم\r\n( 1015 ) موضوع علم چيزى است كه از حالات و عوارضش در آنعلم گفتگو مىشود و آن حالات عرض ذاتى موضوع ميباشند ، معنى عرض ذاتى كه يكى از اجزاء علوم است ضمن شماره ( 46 ) در اول كتاب توضيح داده شد .\r\n( 1016 ) گاهى موضوع علم يك چيز نيست بلكه چند شيىء مختلف موضوع يك علم قرار داده شده‌اند و از حالات همهء آنها با وجود دو شرط در يك علم گفتگو مىشود .\r\n( شرط اول ) آن است كه همهء آنها در يك عنوان ذاتى يا عرضى شريك باشند مثل انواع مندرجه در يك جنس يا اموريكه شريك در يك عرض و يا اجزاء يك چيز بوده باشند .\r\n( شرط دوم ) آنكه براى حصول يك نتيجه و يك فايده از آنها\r\n\r\n\r\n","description":"","footnote":"\r\n( 1 ) تعليقات بر شرح حكمت الاشراق ص 134\r\n","page_name":" 637 ","page_number":653},
  {"content":"\r\n\r\nدر آنعلم گفتگو شود مثل علم طب كه از اعضاء مختلف بدن انسان و از دواها و غذاهاى مختلف كه بعضى از نوع معادن و بعضى از نوع سنگها و گياهها يا اجزاء حيوانى كه انواع مختلف هستند از جهت تاثير همهء اينها در صحت يا بيمارى انسان در اينعلم گفتگو مىشود ، يا در تاريخ از اشخاص مختلف و اماكن متعدد و اجتماعات متفاوت گفتگو مىشود ، لكن از اينجهت كه همگى در اطلاع يافتن بحوادث واقعه در ادوار متعاقبه مؤثر است مورد گفتگو قرار ميگيرند و در حقيقت موضوع كلى علم همان جهت جامع بين آنها مىباشد .\r\n\r\nموضوع بالاصاله و موضوع بالعرض\r\n( 1017 ) گاهى چيزى اصالتا موضوع علمى مىباشد مانند عدد كه بالاصاله موضوع علم حساب است و گاهى بواسطهء يك امر عارضى از حالات آن شيىء در علوم ديگر نيز گفتگو مىشود ، مانند فلزات و حيوانات و نباتات كه هريك بالاصاله موضوع علم مخصوص به خود هستند و بواسطهء خاصيتهاى مختلفى كه دارند در علوم مختلف از آنها گفتگو مىشود و از جمله از جهت خاصيت و اثريكه در صحت يا بيمارى انسان دارند در علم طب مورد بحث ميباشند .\r\n\r\nمبادى علم\r\n( 1018 ) مبادى علم امورى است كه محمولات مسائل بوسيلهء آنها براى موضوعات اثبات ميگردد . مبادى بر دو قسم است : مبادى\r\n\r\n","description":"","footnote":"","page_name":" 638 ","page_number":654},
  {"content":"\r\n\r\nتصوريه كه ( حدود علم ) ناميده ميشوند ، و مبادى تصديقيه كه « اوضاع » نامدارند .\r\n( 1019 ) مبادى تصوريه ، تعريفات حدى يا رسمى موضوعات علوم يا موضوعات مسائل است ، چنان كه در بعضى از علوم موضوع كلى يا بعضى از موضوعات مسائل را تعريف نموده و محمولات ذاتى يا عرضى آنها را تعيين مينمايند و همان اجزاء حدود و رسوم را كه در تعريف ذكر كرده‌اند اصل قرار ميدهند و محمولات مسائل را بوسيلهء آنها اثبات ميكنند ، مانند علم هندسه كه بيشتر مسائل آن مبتنى بر تعريف خط منحنى و دائره و مثلث و اشكال ديگر است .\r\nعلت اينكه بوسيله تعاريف مسائل علم ثابت ميشوند آن است كه محمولاتيكه اثبات آنها در علم ، مطلوب است معلول اجزاء حدود و رسوم ميباشند و اجناس و فصول يا اعراض ذاتيه كه اجزاء حدود و رسوم هستند واسطه براى اثبات محمولات مسائل علم هستند .\r\n( 1020 ) مبادى تصوريه بر سه قسم است : تعريف موضوع علم ؛ تعريف أجزاء موضوع ، تعريف عرض ذاتى موضوع . تعريف موضوع در جائى است كه قبل از ورود در علم بوجود موضوع تصديق شده باشد زيرا حد ماهيت وقتى حاصل مىشود كه وجودش ثابت شده باشد ؛ مثل اينكه در علم طبيعى جسم را تعريف ميكنند به اين‌كه جوهرى است قابل بعدهاى سه‌گانه .\r\n( 1020 / 2 ) حد اجزاء موضوع ، مثل اينكه در علم طبيعى مادهء ابتدائى را تعريف ميكنند كه جوهرى است كه تنها شأنيّت قبول دارد .\r\n\r\n","description":"","footnote":"","page_name":" 639 ","page_number":655},
  {"content":"\r\n\r\n( 1020 / 3 ) حد عرض ذاتى ، در جائى است كه وجود موضوع در خود علم ثابت شود و تصديق بوجود موضوع در خود علم باشد در اين صورت حد آن اسمى خواهد بود و پس از ثابت شدن وجود موضوع تعريف اسمى بدل بتعريف حقيقى و به حسب ماهيت ميگردد ؛ مثل اينكه حركترا در اول علم طبيعى تعريف ميكنند و ميگويند : حركت اولين كمال براى چيزى است كه در حد قوه است از جهت قوه بودن آن .\r\nقسم ديگريهم هست كه مصنف كتاب ما متعرض آن نشده است ، و آن تعريف جزئى مندرج در موضوع است مثل تعريف جسم بسيط به اينكه ، جسم بسيط آن است كه از اجسام مختلف الصوره تاليف نشده باشد « 1 »\r\n( 1020 / 4 ) اين تعريفات مبادى تصوريه براى علم طبيعى ميباشند و حدود علم ناميده ميشوند .\r\n\r\nمبادى تصديقيه\r\n( 1021 ) مبادى تصديقيه ، قضايائى است كه برهان اثبات مسائل علم از آن قضايا تأليف مىشود ، و از عبارت مصنف ما برميآيد كه كليّهء اين قضايا را « اوضاع » مينامند ، در صورتى كه خواجه طوسى اوضاع را قسم خاصى از مبادى تصديقيه قرار داده و آن را به قضاياى واجب التسليم يعنى مصادرات و اصول موضوعه و مبادى تصوريّه تفسير نموده « 2 » و در مقام رد بر امام رازى قضاياى واجب القبول را از اوضاع خارج نموده و گفته است به آنها اوضاع نميگويند « 3 »\r\n\r\n\r\n","description":"","footnote":"\r\n( 1 و 2 ) شرح منطق اشارات ص 300\r\n( 3 ) شرح منطق اشارات ص 301\r\n- 40 -\r\n","page_name":" 640 ","page_number":656},
  {"content":"\r\n\r\n\r\nاقسام مبادى تصديقيه\r\n( 1022 ) مبادى تصديقيه از دو جهت قسمت ميشوند ، يكى از جهت ضرورى بودن و غيرضرورى بودن آنها ، و ديگرى از جهت عموم و خصوص ، و رويهم بر چهار قسم ميباشند :\r\n1 - مبادى ضروريه يا واجب القبول كه ( علوم متعارفه ) نام دارند .\r\n2 - مبادى غيرضروريه كه قطعى نيستند و در علوم بطور مسامحه و سهل‌انگارى براى اثبات مطالب ، مقدمه واقع ميگردند .\r\n3 - مبادى عامه\r\n4 - مبادى خاصه\r\n( 1023 ) 1 - مبادى ضروريه ، اوليات و فطرياتند كه قطعى بودن احكام آنها مطلق است و كسى دربارهء آنها شك و ترديد ندارد و به همين جهت علوم متعارفه ناميده شده‌اند .\r\n( 1024 ) 2 - مبادى غيرضروريه ؛ قضايائى هستند كه بايستى در علم ديگرى اثبات شده باشند و در اينجا بطور مسامحه مورد تسليم و قبول ميباشند ، و آنها بر دو قسم‌اند : مصادرات ، اصول موضوعه كه قبلا ضمن شماره ( 960 ) و ( 961 ) تعريف شده‌اند .\r\n( 1025 ) 3 - مبادى عامه قضاياى واجب القبولى است كه اختصاص بيك علم ندارد و در همهء علوم مورد استفاده مىباشد ، مثل اين قضيه كه هرچيزى يا ثابت و يا منفى است بطور منفصلهء حقيقيه .\r\n( 1026 ) 4 - مبادى خاصه ، آنهائى است كه به بعضى از علوم اختصاص داشته و ممكن است ضرورى يا غيرضرورى باشد ، مانند اصل\r\n\r\n","description":"","footnote":"","page_name":" 641 ","page_number":657},
  {"content":"\r\n\r\nتساوى كه ميگويند : چيزهاى متعددى كه با يك چيز مساوى هستند همه باهم متساوى ميباشند ، اين مقدمه اختصاص برياضيات دارد .\r\n( 1027 ) مبادى هرعلمى شايسته است كه در اول علم نامبرده شوند چنان كه در اول هندسه نامبرده شده است ، گاهى هم مبادى در ضمن مسائل تعيين مىشود ، مانند مبادى علم طبيعى كه با مسائل مخلوط است و ناچار بايستى مبادى هرمسأله‌ايرا قبل از شروع به اثبات آن مسأله بيان نمايند « 1 »\r\nدنبالهء اين مطالب در مورد مبادى علوم و اصول موضوعه در صفحات بعد خواهد آمد .\r\n\r\nمسائل علم\r\n( 1028 ) مسائل علم قضايائى است كه مقصود از علم اثبات محمولات براى موضوعات آن قضايا و بيان مطالب آنعلم است .\r\n\r\nاقسام مسائل از جهت موضوع\r\n( 1029 ) مسائل علم از جهت نسبت موضوع آنها با موضوع علم بر چند قسم است :\r\n1 - موضوع بعضى از مسائل عين موضوع علم است و محمولات مختلف براى يك موضوع در هرمسئله‌اى ثابت مىشود .\r\n2 - موضوع بعضى از مسائل عين موضوع علم است با اضافه شدن يكى از عرضهاى ذاتى آن موضوع ، در جائى كه محمول عرض با واسطه باشد .\r\n\r\n\r\n","description":"","footnote":"\r\n( 1 ) شرح منطق اشارات ص 300 .\r\n","page_name":" 642 ","page_number":658},
  {"content":"\r\n\r\n3 - گاهى موضوع مسأله يكى از انواع مندرجه در موضوع علم است .\r\n4 - گاهى يكى از انواع مندرجه با اضافه شدن عرض ذاتى آن نوع موضوع مسأله مىباشد .\r\n5 - موضوع بعضى از مسائل عرض ذاتى موضوع علم است .\r\n6 - گاهى نوعى از عرض ذاتى موضوع علم موضوع مسأله است ، محمولاتيكه براى موضوعات مسائل هرعلمى ثابت مىشود عرض ذاتى براى موضوع علم مىباشد و معنى عرض ذاتى كه در اين مورد گفته مىشود سابقا بيان شده است .\r\n\r\nموارد استفاده از صنعت برهان\r\n( 1030 ) در علوم حقيقى يعنى فلسفهء الهى كه عقلى خالص است فقط از صنعت برهان استفاده مىشود ، زيرا برهان علت حكم را بيان مىكند .\r\nمقدمات و نتايج اين علوم ضرورى و دائمى مطلق است و مقيد به هيچ قيدى نيست آنچنانكه در ضروريهء ازليّه بيان شد .\r\n( 1031 ) احكاميكه نسبت بمسائل علم طبيعى ثابت مىشود نيز از طريق برهان است و علت حكم را بيان مىكند و نتايج آنها ضروريه است ليكن ضرورت آنها مطلق نيست ، زيرا بدوام وجود ماده و طبيعت مقيد است ، آنچنانكه در قضيه ضروريه مطلقه بيان شد .\r\n\r\n","description":"","footnote":"","page_name":" 643 ","page_number":659},
  {"content":"\r\n\r\n\r\nدر علومى كه از موضوعات جزئى بحث ميكنند از برهان استفاده نمىشود\r\n( 1032 ) برهان نسبت به امور شخصيه و قضاياى جزئيه جارى نميشود ، زيرا :\r\n( اولا ) معلوم شد كه حد ، و برهان در حدود مشترك هستند و جزئيات از جهت جزئى بودن حدّ ندارند ، زيرا حد از كليات يعنى اجناس و فصول تشكيل ميشوند و جزئى حقيقى از جهت جزئى بودن جنس و فصل ندارد زيرا جزئيت و كليت از امور متقابله هستند و ممكن نيست از يك جهت در يك چيز جمع شوند و چون حد ندارند برهان در مورد آنها جارى نميشود .\r\n( ثانيا ) جزئيات كه از وضع و زمان و مكان جزئى تركيب يافته‌اند با تغيير اوضاع و زمان و مكان دگرگون ميشوند و احكام آنها دائما در تبدل است و حال آنكه حكمى كه از برهان ثابت مىشود دائمى و غيرقابل تغيير است از اينجهت نيز برهان در آنها جارى نيست .\r\n( 1033 ) احكامى كه در علم هيئت نسبت به آفتاب و ستارگان از طريق برهان ثابت مىشود احكام جزئى نيست زيرا در اين علوم حكم بر امور جزئى از اينجهت جارى مىشود كه مصداق مفاهيم كلى هستند بنابراين احكام آنها كلى است كه بر جزئى منطبق ميگردد .\r\n( 1034 ) ( ثالثا ) برهان نسبت بجزئيات مادى كه قابل فساد و زوال هستند جارى نمىگردد ، زيرا در حالت حضورشان محسوس\r\n\r\n","description":"","footnote":"","page_name":" 644 ","page_number":660},
  {"content":"\r\n\r\nهستند و محسوس مورد برهان نيست به علت اينكه برهان در مسائل عقلى جارى مىشود ، بعلاوه با وجود احساس احتياجى بدليل و اثبات آن نيست ، و هرگاه غايب شوند احتمال زوال و فنا در آنها ميرود و در هر دو حال دائمى نيستند و حال آنكه حكم برهان كه دائمى مىباشد در مورد امر غيردائمى جارى نيست ، زيرا يقينى بودن احكامشان دائمى نيست .\r\n\r\nرابطه و نسبت بين علوم\r\n( 1035 ) علوم از جهت وجود نسبت و چگونگى آن يا نبودن نسبتى بين موضوعات آنها بسه قسم اصلى و هرقسمى به اقسام فرعى منقسم ميباشند .\r\nقسمتهاى اصلى عبارتند از : علوم متداخله ؛ و علوم متناسبه و علوم متباينه .\r\n\r\nعلوم متداخله\r\n( 1036 ) علوم متداخله آنهائى است كه بين موضوعاتشان از جهت ذاتى يا عرضى نسبت عموم و خصوص باشد و موضوع يكى از ديگرى اعم باشد ؛ علمى كه موضوعش اعم است ( علم عالى ) و آنكه داراى موضوع اخص مىباشد ( علم سافل ) ناميده مىشود .\r\n( 1037 ) علوم متداخله بر چهار قسم است :\r\n( 1038 ) ( اول ) آن است كه موضوع علم عالى از جهت ذاتى اعم از ديگرى بوده ؛ و جنس موضوع علم سافل باشد در اين صورت نسبت\r\n\r\n","description":"","footnote":"","page_name":" 645 ","page_number":661},
  {"content":"\r\n\r\nبين آنها عموم و خصوص حقيقى است ، و علم سافل مندرج تحت عام و جزء علم عام مىباشد و خصوصيت مندرج بودن و جزء بودن هردو در اين مورد جمع شده است ؛ مانند علم هندسه و علم مجسمات ( مكعبات ) كه موضوع اولى مقدار و موضوع دومى مجسمات است كه يكى از انواع مندرجهء در مقدار مىباشد .\r\n( 1039 ) ( دوم ) آنكه نسبت عموم و خصوص بين موضوع دو علم در يك امر عرضى باشد ، موضوع علم عالى نوع مطلق و موضوع علم سافل نوع مقيد باشد در اينجا اختلاف آنها در يك قيد عرضى مىباشد و نسبت بين آنها عموم و خصوص غيرحقيقى است ؛ مانند كره كه بطور اطلاق موضوع يك علم است و كرهء متحركه از جهت قيد حركت موضوع علم ديگرى است و آنها دو علم ( متداخل ) هستند .\r\n( سوم ) موردى است كه موضوع علم عالى عرض عام براى موضوع سافل باشد . مثل علم فلسفه و علم هندسه كه موضوع اولى وجود و موضوع دوم مقدار است و وجود ؛ نسبت به مقدار عرض عام است .\r\nدر دو صورت اخير علم سافل تحت عالى هست ولى جزء آن نمىباشد .\r\n( 1040 ) ( چهارم ) آنكه موضوع دو علم دو امر متعدد و دو نوع مختلف باشد و موضوع علم سافل موصوف و مقترن بعرض ذاتى موضوع علم عالى گرديده باشد در اين صورت با آنكه موضوع علم اخص از جهت ذات مناسبتى با موضوع علم اعم ندارد علم اخص هم مندرج در علم اعم است و علاوه بر آن جزء اعم نيز مىباشد و اجتماع اين دو\r\n\r\n","description":"","footnote":"","page_name":" 646 ","page_number":662},
  {"content":"\r\n\r\nخصوصيت از جهت مشترك بودن آنها در يك امر عرضى مىباشد ، مانند علم موسيقى و علم حساب كه موضوع حساب عدد و از مقولهء كم است و موضوع موسيقى نغمه و كيف مسموع است و آنها از دو مقوله‌اند لكن از اين جهت كه نغمه در نسبت عددى با عدد شريك است موضوع علم موسيقى قرار گرفته است ، زيرا تا نسبت عددى وجود نداشته باشد تأليف حاصل نميشود و از جهت داشتن نسبت عددى كه عرض ذاتى عدد است علم موسيقى مندرج در علم حساب و جزء علم رياضى گرديده است و اگر بقيد نسبت عددى مقيد نمىبود بايستى جزء علم طبيعى محسوب شود .\r\n\r\nعلوم متناسبه\r\n( 1041 ) هرگاه موضوع دو علم از جهت ذاتى يا عرضى شامل و مشمول يكديگر نباشند ليكن از جهتى بين آنها مناسبتى وجود داشته باشد آن دو علم با يكديگر متناسب ميباشند ، و تناسب بين دو علم از چند جهت تحقق پيدا مىكند .\r\n( 1042 ) ( اول ) گاهى دو موضوع از دو نوع مختلف هستند و مناسبت آنها از اينجهت است كه تحت يك جنس ميباشند و آن دو علم در عرض يكديگرند ، مانند حساب و هندسه كه موضوع يكى عدد و موضوع ديگرى مقدار است و هردو در مقولهء كم كه جنس آنها مىباشد شريكند .\r\n( 1043 ) ( دوم ) گاهى موضوع دو علم از دو نوع مختلف بوده و بين دو موضوع مناسبتى نيست ليكن از اين جهت بين خود دو علم مناسبت\r\n\r\n","description":"","footnote":"","page_name":" 647 ","page_number":663},
  {"content":"\r\n\r\nموجود است كه در بعضى از مسائل با يكديگر شريكند ؛ مانند علم طب و علم اخلاق كه موضوع يكى بدن انسان از جهت صحت و بيمارى مزاج است و موضوع اخلاق قواى نفسانى از جهت ملكات و حالات نفسانى مىباشد و اين دو علم در بعضى از مسائل با يكديگر شريك‌اند و مناسبت آنها از اينجهت است .\r\n( 1044 ) ( سوم ) هرگاه موضوع دو علم يك چيز باشد و به حسب قيود مختلف و جهات متعدد موضوع دو علم قرار گرفته باشند بين آن دو علم مناسبتى حاصل است مانند بدن انسان كه از جهتى موضوع علم تشريح و از جهتى موضوع علم وظايف الأعضاء و از جهتى موضوع علم طب و اينها علوم متناسبه ميباشند .\r\n\r\nعلوم متبائنه\r\n( 1045 ) هرگاه بين موضوع دو علم هيچيك از مناسبت‌هاى ذاتى و عرضى كه ذكر شد وجود نداشته باشد و مسائل مشتركه‌اى هم بين آنها نباشد آن دو علم از هرجهت متباين هستند ، مانند علم طبيعى و علم حساب ، هرچند امروزه بسيارى از مسائل علم طبيعى بطريق رياضى حل شده و متكى بر علوم رياضى مىباشد و ميتوان گفت فعلا ايندو علم متباين نبوده و متناسب ميباشند .\r\nمصنف كتاب ما نامى از علوم متناسبه نبرده است و علومى كه با يكديگر متداخل نيستند همه را متباين محسوب داشته است ، و از علوم متداخل نيز بذكر قسم اول و چهارم اكتفا نموده است .\r\n\r\n","description":"","footnote":"","page_name":" 648 ","page_number":664},
  {"content":"\r\n\r\n\r\nبازگشت همه علوم به فلسفهء اولى مىباشد\r\n( 1046 ) علومى كه متداخل هستند بايستى منتهى بعلمى شوند كه بالاتر از همه باشد ، يعنى موضوع آن علم از همهء آنها وسيعتر و اعم از همه باشد ، مانند علم طب كه موضوع آن بدن انسان است از جهت عروض صحت و مرض و اين علم داخل در علم حيوان است زيرا انسان نوعى از حيوان است ، و علم حيوان داخل در علم طبيعى و جزء آن است ، و طبيعى داخل در فلسفهء اولى مىباشد و موضوع فلسفهء اولى وجود است كه شامل موضوعات همهء علوم مىباشد و هيچ موضوعى شامل‌تر و عمومىتر از وجود نيست ، بنابراين فلسفهء اولى اعم از همهء علوم است و در اين علم از عوارض ذاتيهء موجود مطلق كه واحد و كثير و قديم و حادث است گفتگو مىشود .\r\n\r\nدنبالهء مطالب ماقبل راجع به مبادى علوم و روابط بين مسائل علوم\r\n( 1047 ) مسائلى كه در علم عالى ثابت مىشود براى اثبات مسائل علم سافل مبادى هستند ، بنابراين قضايائى كه بطور اصول موضوعه در هرعلمى به كار ميرود بايستى در علم بالاتر از آن ثابت شده باشد ، مثلا اين قضيه كه علت بر چهار قسم است يا جسم از ماده و صورت تركيب يافته است بطور اصول موضوعه براى اثبات مسائل علم طبيعى به كار ميروند ، و اين قضايا مسائل فلسفهء اولى هستند و در آنجا ثابت شده‌اند .\r\n( 1048 ) گاهى بر خلاف مسائلى كه ذكر شد اتفاق مىافتد\r\n\r\n","description":"","footnote":"","page_name":" 649 ","page_number":665},
  {"content":"\r\n\r\nكه بعضى از مبادى علم اعلى در علم اسفل ثابت ميشوند و در علم اعلى بطور اصول موضوعه به كار ميروند ، مانند اين قضيه ، كه جسم محال است از جزء لا يتجزى تأليف يافته باشد اين قضيه در علم طبيعى ثابت شده است و بطور اصول موضوعه در فلسفهء اولى براى اثبات مادهء اولى به كار برده مىشود .\r\n( 1049 ) در اين گونه از مبادى شرط است كه دليل اثبات آنها از قضايائى نباشد كه در علم اعلى مبتنى بر اين قضيه هستند تا دور لازم نيايد .\r\n\r\nحد ماهيت يا مطلب ( ما ) از طريق برهان كسب نميشود\r\n( 1050 ) حد ماهيت مجموع اجزاء و ذاتيات ماهيت است و ذاتى بوسيلهء برهان قابل اكتساب نيست ، زيرا محدود يعنى ماهيتى كه ميخواهيم برايش كسب حد كنيم بايستى قبلا بطور اجمال تصور شده باشد و بعد از تصور اجمالى درصدد بدست آوردن حدّ آن برآئيم در صورتى كه تصور ماهيت بدون تصور اجزاء ممكن نيست ، زيرا اجزا مقوّمات ماهيتند و بدون تعقل اجزاء خود ماهيت هم در ذهن حاصل نميشود تا محتاج به كسب حد و تعريف باشد .\r\n( 1051 ) تصور اجزاء ماهيت هميشه با تصور ماهيت توام است و قابل تفكيك از ماهيت نيست ، چيزى كه هست قبل از اكتساب حد اجزاء با ماهيت بطور اجمال تصور شده‌اند و در تصور اجمالى توجه و التفاتى به آنها نيست و تصور آنها تبعى و طفيلى مىباشد و بعد از تفصيل\r\n\r\n","description":"","footnote":"","page_name":" 650 ","page_number":666},
  {"content":"\r\n\r\nبه يكايك آنها توجه و التفات مخصوص و استقلالى حاصل مىشود .\r\n( 1052 ) ذاتيات باب ايساغوجى كه اجزاء حد هستند براى ماهيت بيّن الثبوت ميباشند و امر ضرورى و بيّن الثبوت قابل اكتساب نيست ، زيرا اكتساب آن تحصيل حاصل است .\r\n( 1053 ) هرمحموليكه بتوسط برهان براى موضوع خود ثابت مىشود بايستى داراى علت باشد و بتوسط وجود علت مجهول را ثابت نمايند ، در صورتى كه ذاتيات شيىء علت ندارند تا واسطه براى اثبات آنها گردد .\r\n( 1054 ) اگر بخواهيم ذاتيات را بدليل ( انّى ) يعنى از لوازم و آثار ثابت كنيم باز ممكن نيست زيرا ثبوت ذات و ذاتيات براى شيىء از هرچيزى جلىتر است و ثبوت لوازم براى ذات از ثبوت خود ذات و ذاتيات براى خود آشكارتر نيست تا واسطه براى اثبات آنها گردد .\r\n( 1055 ) بنابراين اجزاء ماهيت محتاج به اثبات نيستند ، و تنظيم نمودن حد از طريق تحليل و تركيب كه بعدا ذكر مىشود براى رفع غفلت و تحصيل التفات و توجه دادن ذهن به امور ضرورى و چيزهائى است كه قبلا با عدم التفات تصور گرديده است .\r\n( 1056 ) بعضى از مجادلان و ظاهربينان گفته‌اند : اول بايستى وجود جنس براى موضوع ثابت گردد تا معلوم شود كه جنس آن نوع است و اين اشتباه بواسطهء آن است كه ايشان توجه بمعنى جنس و امور ذاتى نداشته‌اند .\r\n( 1057 ) بنابر آنچه گفته شد برهان براى اثبات عرض‌هاى\r\n\r\n","description":"","footnote":"","page_name":" 651 ","page_number":667},
  {"content":"\r\n\r\nذاتى و خارج از ذات است و ذات و امور داخل در ذات قابل اثبات نيستند ، زيرا ثبوت ذات و اجزاء ذات از بديهيات اوليه است كه قابل اثبات نميباشد « 1 »\r\n( 1058 ) خلاصهء مطلب بطور ساده و روان آن بود كه ذكر شد و مصنف كتاب ما مطالب گذشته را به صورت سه دليل بيان كرده است :\r\n( 1059 ) ( دليل اول ) اگر حد شيىء ببرهان ثابت شود واسطه لازم است ، واسطه از دو صورت بيرون نيست ، يا ضرورى و بيّن الثبوت است و يا بايستى بدليل ثابت گردد ، اگر واسطه بيّن الثبوت باشد همان واسطه حد شيىء خواهد بود و چيزيرا كه حد پنداشته و درصدد اثبات آن هستيم خارج از ذات و عارض بر ذات است و حد شيىء نيست زيرا ذات و ذاتى بين الثبوت است و چيزى كه بين الثبوت نباشد ذاتى نيست و اگر هيچيك از واسطه و آنچه را حد مىپنداريم بين الثبوت نباشند اگر هريكى را به ديگرى ثابت كنيم دور لازم مىآيد .\r\nفرض ديگر كه در كتاب به آن اشاره نشده آنست كه حد را بوسيلهء واسطه ، و واسطه را بوسيلهء ديگرى ثابت نمائيم و آن هم باطل است ، زيرا تسلسل خواهد بود .\r\nبنابراين امور تصورى را به برهان نميتوان ثابت كرد ، زيرا نسبت محمولات تصورى براى موضوع ضرورى مىباشد ، بخلاف نسبت محمولات در مطالب تصديقى كه مجهول است و معلوم نيست كه ضرورى\r\n\r\n\r\n","description":"","footnote":"\r\n( 1 ) شرح منطق اشارات صفحهء 44 و 297\r\n","page_name":" 652 ","page_number":668},
  {"content":"\r\n\r\nيا غيرضرورى است و بوسيلهء برهان ثابت مىكنيم كه حال نسبت در آنها ضرورت است .\r\n( 1060 ) ( دليل دوم ) حد و محدود يك چيزند و تصور يكى عين تصور ديگرى است و اختلاف آنها بطورى كه گفته شد به اجمال و تفصيل است .\r\nبنابراين اگر بخواهيم براى تحصيل حد برهان تشكيل بدهيم بايستى محدود را اصغر و حد را اكبر قرار دهيم و احتياج بواسطه يعنى حد مكرر خواهيم داشت ؛ و حال آنكه حد ذات محدود است و هرچيزى براى خود بيّن الثبوت است و چيزى كه بين الثبوت است اگر محتاج بواسطه باشد لازم مىآيد كه بين الثبوت بين الثبوت نباشد ، و سلب شيىء از خود محال و اجتماع نقيضين است .\r\n( 1061 ) ( دليل سوم ) هرگاه حد چيزى را بتوسط برهان بدست آوريم اگر ثبوت اكبر كه حد است براى اصغر از اين جهت باشد كه اكبر بر اوسط حمل شده و بتوسط اوسط براى اصغر ثابت گرديده باشد ، از اين برهان علاوه بر آنكه ثابت نميشود كه اكبر حد اوسط است لازم نمىآيد كه ذاتى اوسط باشد ؛ زيرا بعضى از محمولها ذاتى و بعضى عرضى ميباشند ، و اگر اكبر بر اوسط به اين عنوان حمل شود كه ذاتى و حدّ اوسط است باز ثابت نميشود كه اوسط عين ماهيت و حد اصغر است ، زيرا ممكن است اوسط اعم از اصغر باشد ، و بر غير اصغر نيز حمل شود و حال آنكه حد بايستى مساوى با ماهيت محدود بوده و ممكن نيست اعم از محدود باشد ، چنان كه از مثال آينده معلوم\r\n\r\n","description":"","footnote":"","page_name":" 653 ","page_number":669},
  {"content":"\r\n\r\nخواهد شد ، و اگر از اول به اين عنوان بر اصغر حمل شود كه مجموع ماهيت و حدّ آن است مصادره بر مطلوب خواهد بود ، زيرا مطلوب ثابت اول را مقدمه براى اثبات خود قرار داده‌ايم .\r\nمثال براى فرض دوم : هرگاه گفته شود انسان حيوان است ؛ و هرحيوانى جسم است ، پس انسان جسم است در اين مثال از اين‌كه جسميت بتوسط حيوان براى انسان ثابت شده است لازم نمىآيد كه حدّ انسان باشد ، زيرا جسميت اعم از انسان است و حدّ او نيست .\r\n( 1062 ) حدّ را بوسيلهء ضد محدود نميتوان بدست آورد ؛ زيرا هيچيك اولويتى بر ديگرى ندارد كه واسطهء در تعريف ديگرى گردد ، و اگر هريك واسطه در تعريف ديگرى قرار گيرند دور لازم مىآيد .\r\n( 1062 / 2 ) علاوه بر آنكه همه‌چيز ضدى ندارد تا بوسيلهء ضد خود معرفى گردد ، و علاوه بر همه واسطه در برهان تعريف بايستى بر اصغر كه محدود است حمل شود و حال آنكه ضد هيچ‌چيز بر ضد ديگر قابل حمل نيست .\r\n( 1063 ) استقراء حد چيزيرا نتيجه نميدهد ، زيرا در استقراء اشخاص آزمايش ميشوند و حال آنكه جزئيات غيرمحدودند و استقراء تام ممكن نيست .\r\n( 1064 ) بنابراين راه بدست آوردن حد تحليل و تركيب است ، به اينكه يكايك صفاتيكه در محدود ملاحظه مىشود از يكديگر جدا سازيم و همه را جمع‌آورى نموده و در آنها دقت به عمل آوريم ،\r\n\r\n","description":"","footnote":"","page_name":" 654 ","page_number":670},
  {"content":"\r\n\r\nآنهائيكه ذاتى هستند انتخاب كنيم و بقيه را ترك گوئيم آنگاه در ميان ذاتيها آن را كه از مقولات دهگانه است در اول قرار دهيم ، و يكايك كلىهائى را كه در جواب ما هو واقع ميشوند از عالى گرفته رو به پائين جمع‌آورى كنيم و فصول مقسّم را كه مقسّم حقيقى و ذاتى هستند جمع‌آورى نمائيم تا برسيم به آن كلى كه در جواب ما هو واقع مىشود و پائين‌ترى از آن نيست .\r\n( 1064 / 2 ) اين محمولات كه گرد آورده شدند و رويهم مفهومى حاصل گرديد كه در صدق مساوى با محدود باشد و مفهوم آنها هم يكى باشد چنين چيزى حدّ مطلوب خواهد بود .\r\n( 1065 ) همهء مقوماتى را كه اعم از يك ماهيت بوده و در يك مرتبه قابل تكرار نباشند جنس ميگويند ، بخلاف فصل بعيد كه مانند جنس اعم از يك ماهيت است ولى ممكن است دو فصل باهم مساوى بوده و يك ماهيت داراى دو فصل در يك مرتبه باشد ، مانند حساس و متحرك بالاراده كه هردو فصل مساوى براى نوع حيوان هستند .\r\n( 1066 ) گاهى يك چيز در جواب ما هو و لم هو يعنى چيست و چراست واقع مىشود تا علل وجودى ماهيت را تشكيل دهند و اين قضيه در مورد مركبات غيرتامه صدق مىكند اين مسأله راجع به مشاركت حد و برهان است كه در آخر مبحث معرّف طى شماره 125 و 126 و در اواسط همين مبحث كه مبحث برهان است ضمن شماره ( 1012 ) توضيح كامل داده شده و محتاج به تكرار نيست .\r\n\r\n","description":"","footnote":"","page_name":" 655 ","page_number":671},
  {"content":"\r\n\r\n\r\nقياسهاى صحيح مشابه با دور\r\n( 1067 ) يكى از اقسام مغالطه كه به زودى بيان مىشود قياس دور يا مصادره به مطلوب است ، معنى مصادره به مطلوب آن است كه نتيجه‌اى كه ميخواهيم از قياس بدست آوريم حد وسط خود قياس باشد و در مقدمات به لفظ ديگرى ادا شود ، مانند اين قياس : هر ناطقى بشر است و هربشرى انسان است ، نتيجه ميدهد كه هرناطقى انسان است .\r\nقياس مزبور باطل و ممتنع است ، زيرا صدق هردو مقدمه موقوف بر صدق نتيجه است و نتيجه نيز از مقدمات خود استنتاج مىشود و دور است .\r\n( 1068 ) بعضى از قياسها از جهت مشابهت در لفظ شبيه به مصادره و دور هستند لكن مصادره نيستند زيرا مقدمه و نتيجه در معنى اختلاف دارند . مثل اينكه ميگويند اين زمين مرطوب است ؛ و هرزمينى كه مرطوب باشد بر آن باران باريده است ؛ نتيجه ميدهد ؛ بر اين زمين باران باريده است .\r\nاين قياس شبيه به دور است ؛ زيرا رطوبت زمين از وجود ابر است و ابراز رطوبت زمين بوجود مىآيد لكن در حقيقت دور نيست .\r\nزيرا رطوبتى كه ابر و باران را بوجود آورده است با رطوبت زمين كه فعلا موجود است از حيث عدد يكى نيستند و نوع آنها يكى مىباشد ، اين مثال نظير مثال معروفى است كه ميگويند : تخم از مرغ بوجود آمده و مرغ نيز از تخم است بين آنها دور نيست زيرا آنفردى از تخم كه - 41 -\r\n\r\n","description":"","footnote":"","page_name":" 656 ","page_number":672},
  {"content":"\r\n\r\nمرغ مخصوصى را بوجود آورده غير از آن فردى از تخم است كه همان مرغ مخصوص آن را بوجود آورده است آنها از جهت فرد متعدد و در نوع واحد هستند .\r\n\r\nسوفستيك ، يا مغالطه\r\n\r\nمقدمه\r\n( 1069 ) هرسخنى كه پرداخته يا دليلى كه آورده مىشود نقيض وضعى مىباشد يعنى فرضيه‌اى را نتيجه و رواج ميدهد و يا براى تبكيت يعنى غلبه يافتن و قبولانيدن قضيه‌اى را به ديگرى يا براى قبول و تصديق خود شخص به كار ميرود .\r\n( 1070 ) بنابراين تبكيت بر سه قسم است :\r\n1 - آنكه قضيهء صادق و سخن حقى را بدليل قطعى راستى براى خود يا غير ثابت نمايند ، و آن برهان است و كسى كه اين گونه دليل را به كار ميبرد حكيم ناميده مىشود .\r\n2 - آنكه قضيهء راست يا دروغى را از جهت تسليم به مقدمات به ديگرى بقبولانند و آن جدل است .\r\n3 - آنكه دليل غير راست و نادرستى را كه شبيه به قطعى يا ظنى راست و درست باشد بجاى راست و درست به كار برند و از اين راه قضيهء راست يا دروغيرا قبول كنند يا به ديگرى بقبولانند و آن مغالطه نامدارد .\r\n\r\nتعريف مغالطه\r\n( 1071 ) از تقسيم مذكور نتيجه حاصل شد كه مغالطه وانمود\r\n\r\n","description":"","footnote":"","page_name":" 657 ","page_number":673},
  {"content":"\r\n\r\nكردن يا نمودار شدن استدلال ظاهر صحيح بجاى صحيح ، و گول خوردن يا گول زدن در تصديق به مفاد قضيه‌اى است .\r\nمغالطه شبيه به آن است كه در امور مادى جنس بىقيمت يا كم بهاء فاسدى بواسطه ظاهر ساختگى بجاى جنس پرقيمت سالمى نمودار گردد ، مانند مس اندوده به طلا يا طلاى غش‌دار يا برنج صيقلى كه بواسطهء مشابهت ظاهرى ، طلاى خالص وانمود گردد .\r\n( 1072 ) مغالطه جلوه يافتن يا جلوه دادن دليل فاسد بجاى غيرفاسد است ، در مغالطه لازم نيست كه نتيجه دروغ باشد زيرا ممكن است قضيه راستى از مقدمات دروغ يا از مقدمات راست و تركيب غير صحيح نتيجه گرفته شود و يا مقدمات راست و با صحت تركيب باشد ليكن مطلوب ديگريرا ادا كند و قضيهء ديگريرا بجاى نتيجهء حقيقى بياورند ، در همهء موارد مزبور مغالطه شده است بنابراين هرگاه قضيهء صادق از دليل كاذب ثابت گردد آن هم نوعى از مغالطه است .\r\n( 1073 ) مغالطه نسبت به كسى كه گول خورده و حق را نشناخته و باطلى را حقيقت پنداشته است غلط و خود شخص را غلطكار مىنامند و نسبت به ديگران كه اغفال ميشوند مغالطه و كسى كه دليل فاسد را براى ديگران حق جلوه ميدهد مغالط يعنى مغالطه‌كننده نامدارد .\r\n( 1074 ) مغالطه بدون ظاهر ساختگى دليل و مشابهت به حق يافت نميشود ، زيرا تا عيب دليل پوشيده نبوده و تدليس در كار نباشد نقيض فرضيه‌اى را رواج نميدهد و موجب جزم بصدق قضيه‌اى نميشود .\r\n( 1075 ) تفاوت مغالطه با جدل آن است كه جدل براى اقناع\r\n\r\n","description":"","footnote":"","page_name":" 658 ","page_number":674},
  {"content":"\r\n\r\nظاهرى و كوتاه‌كردن زبان مخاطب است و مغالطه براى جزم و تصديق قلبى از طريق باطل به كار ميرود ، و با برهان اين تفاوترا دارد كه برهان براى تحصيل جزم بقضيهء راست و از طريق درست مىباشد و مغالطه براى تحصيل جزم بقضيه راست يا دروغ از طريق نادرست مىباشد .\r\n( 1076 ) برهان متكى بر حق‌بينى و حقيقت‌نمائى و مغالطه بر جلوه دادن و نماياندن باطل را به صورت حق است ، بنابراين مغالطه در ظاهر به نظر استدلال‌كننده نوع خاصّى از دليل نيست ، زيرا بعنوان برهان يا جدل به كار ميرود .\r\n\r\nاقسام مغالطه\r\n( 1077 ) مغالطه از دو جهت قسمت‌پذير است ، يكى از جهت نوع ماده كه بواسطهء آن به برهان يا جدل مشابهت يافته است ، و ديگرى از جهت نوع فساد و تزويرى كه در ماده يا صورت يا هردو به عمل آمده و بواسطهء آن فساد و تزوير مشابهت به برهان و جدل حاصل شده است .\r\nمغالطه از جهت تقسيم اول بر دو قسم است : سفسطه و مشاغبه .\r\n( 1078 ) سفسطه قسمى از مغالطه است كه بواسطهء عللى كه ذكر مىشود شباهت به برهان حاصل نموده و بجاى برهان به كار برده شده است .\r\nسفسطى كسى است كه متظاهر به حقيقت‌بينى و حقيقت‌جوئى است و ميخواهد خود را در نظر مردم حقيقت‌ياب و حكيم جلوه دهد و مردم او را فيلسوف و حقيقت‌شناس بدانند ، در صورتى كه هيچگونه نظرى\r\n\r\n","description":"","footnote":"","page_name":" 659 ","page_number":675},
  {"content":"\r\n\r\nبه حقيقت و واقع ندارد و پابند جلب‌توجه مردم است و طلب شخصيت و معروفيت مىكند ، و چون دور از حكمت و معرفت به حقيقت است براى اغفال مردم متوسل به سفسطه مىشود و يا خود او نيز گمراه است « 1 »\r\n\r\nمشاغبه\r\n( 1079 ) مشاغبه نيز قسمى از مغالطه است كه مبنى بر شهرت قضيه نزد مخاطب و يا مبنى بر تسليم مخاطب است در صورتى كه مخاطب در حقيقت به مقدمات دليل تسليم نشده است و آنها را مشهور نميداند و بواسطهء مشابهت مقدمات دليل به تسليميات مخاطب ؛ آن را بجاى جدل به كار مىبرند .\r\nكسى كه مشاغبه مىكند در مقام فهم مقاصد ديگران گمان ميبرد كه آنان قضيه‌اى را مشهور ميدانند و يا به مفاد آن تسليم شده‌اند و احكام ديگرى از قضايائى كه پيش آنان مشهور و مسلم پنداشته استنتاج مىكند ، در صورتى كه امر بر او مشتبه گرديده و آن قضايا پيش آنها مشهور و مسلم نيست ، و نيز در مقام گفتگو با مردم حيله ساخته و قضايائى را كه پيش آنان مسلم نيست برخ آنها چنين ميكشد كه مشهور و مسلم ميدانند و بطور اغفال و تيزدستى مطلبى را به ايشان مىبندد و نتيجه‌اى بر ايشان ثابت مىكند و اين عمل در ظاهر شبيه به جدل است در صورتى كه مادهء جدل يعنى مسلميات نزد مخاطب ، در آن موجود نيست .\r\n\r\n\r\n","description":"","footnote":"\r\n( 1 ) تعليقات مؤلف بر شرح حكمت الاشراق ص 136 نقل از شفا\r\n","page_name":" 660 ","page_number":676},
  {"content":"\r\n\r\n\r\nتقسيم دوم در مغالطه از جهت نوع فساد دليل\r\n( 1080 ) چنان كه معلوم شد مغالطه موقوف بر ابهام است و تا ابهام و عدم تميز وجود نداشته باشد مغالطه حاصل نميگردد .\r\nابهام گاهى راجع به قضايائى است كه مقدمات قياس واقع ميشوند صرف نظر از آنكه در قياس واقع شده‌اند ، و گاهى مربوط به خود قياس است .\r\n( 1081 ) قسم دوم كه راجع به قياس است گاهى مربوط بمادهء قياس يعنى راجع بمقدمات است ، لكن از جهت آنكه در قياس واقع شده‌اند ، و گاهى مربوط به صورت و هيئت قياس است و مجموعا انواع ابهام كه موجب مغالطه‌اند سيزده قسم ميباشند ، نه قسم اشتباهات لفظى و معنوى ضمن مشبهات به غير شماره ( 926 ) بيان شد و چهار قسم كه راجع به خود قياس است يك قسم از جهت ماده و سه قسم از جهت صورت قياس است كه در اينجا توضيح داده مىشود چهار قسم عبارتند از :\r\n1 - عدم اتحاد اجزاء مقدمات با طرفين نتيجه يا عدم اتحاد جزء مكرر در دو مقدمه ؛ و اين قسم راجع بمادهء قياس است .\r\n2 - سوء تأليف و سوء تبكيت .\r\n3 - وضع ما ليس بعلة مكان العلة .\r\n4 - مصادره بمطلوب اول . و اينك بشرح هريك مىپردازيم .\r\n\r\n1 - عدم اتحاد اجزاء دو مقدمه با طرفين نتيجه يا جزء متكرر\r\n( 1082 ) اين اشتباه از جهت مقايسهء دو مقدمه با يكديگر حاصل\r\n\r\n","description":"","footnote":"","page_name":" 661 ","page_number":677},
  {"content":"\r\n\r\nمىشود و راجع بمادهء قياس است ، براى توضيح اين اشتباه بايستى متذكر شويم كه در قياس سه اتحاد شرط است :\r\n1 - موضوع نتيجه بايستى با يكى از اجزاء صغرى كه موضوع يا محمول آن است متحد باشد .\r\n2 - محمول نتيجه با يكى از دو جزء كبرى متحد باشد .\r\n3 - جزء متوسط در دو مقدمه از هرجهت يكسان باشد تا حقيقتا تكرر يافته باشد .\r\nگاهى بين اين امور اندك اختلافى وجود دارد كه سبب عدم اتحاد آنها مىشود ، لكن اين اختلاف آشكار نيست و اجزاء در ظاهر به نظر متحد مىآيند و همين امر موجب حصول نتيجهء غلط است .\r\n( 1084 ) مثال مشهور ميگويند : هر انسانى حيوان است ، و حيوان جنس است ؛ نتيجه ميدهد كه انسان جنس است در اين مثال حيوان كه جزء مكرر است متحد نيست زيرا جنس سه اعتبار دارد و به حسب هريك از اعتبارات با اقسام ديگر جنس مغايرت مىيابد و احكام مخصوصى پيدا مىكند و توضيح آنها ضمن شماره 129 - 132 داده شده است ، حيوان در صغراى اين مثال كه بر انسان حمل شده حصّهء مختص به انسان و تحصّل يافته است و بر غير انسان قابل حمل نيست و آنكه موضوع كبرى مىباشد حيوان لا به شرط و غيرمتحصّل است كه به هيچيك از انواع تخصّص نيافته است ، بنابراين موضوع كبرى با محمول صغرى اتحاد ندارد و مشابهت آنها بواسطهء سوءاعتبار حمل است كه اگر بخواهيم حيثيت محذوفه را به هريك از آنها اضافه كنيم تا\r\n\r\n","description":"","footnote":"","page_name":" 662 ","page_number":678},
  {"content":"\r\n\r\nرفع سوءتفاهم شود صورت قياس برهم مىخورد ، زيرا حيوان مقيد به شرط شيىء با حيوان لا به شرط مغايرت دارد و حد اوسط تكرر نيافته است ، و اگر هردو حيثيت را يكسان نمائيم صغرى يا كبرى كاذب خواهد بود ، مثلا در صغرى بايستى بگوئيم انسان داراى حيوانيت است زيرا حيوانيت جزء مادى انسان است و جزء مادى جنس و قابل حمل نيست و اين قيد اگر بجزء كبرى اضافه شود كاذب خواهد گرديد زيرا حيوان موضوع كبرى به شرط ابهام و عدم تخصص مىباشد .\r\n( 1085 ) مثال ديگر : هر ساكتى سخن ميگويد ، و هركس سخن ميگويد ساكت نيست ، نتيجه ميدهد كه هيچ ساكتى ساكت نيست در اين مثال جزء متوسط در صغرى محمول بالقوه و در كبرى محمول بالفعل است كه اگر قيد قوه و فعل بهريك افزوده شود صورت قياس محفوظ نمىماند ؛ زيرا حد اوسط تكرر نيافته است و اگر اضافه نشود صغرى كاذب است .\r\n( 1086 ) مورديكه اجزاء مقدمه با اجزاء نتيجه متحد نيست مثل آنست كه گفته شود : انسان مو دارد ، و مو سفيد مىشود ، نتيجه ميدهد كه انسان سفيد مىشود ، در اين مثال محمول نتيجه با محمول كبرى متحد نيست و نتيجهء صحيح آن است كه گفته شود انسان جزء سفيدشدنى دارد .\r\n( 1087 ) مثال ديگر : انسان كلى است ، و كلى در خارج وجود ندارد ، پس انسان در خارج وجود ندارد ، در اين مثال موضوع نتيجه با موضوع صغرى مغايرت دارد زيرا اولى ذهنى است كه در نتيجه خارجى\r\n\r\n","description":"","footnote":"","page_name":" 663 ","page_number":679},
  {"content":"\r\n\r\nتصور شده است و نتيجهء صحيح آن است كه گفته شود ؛ انسان ذهنى در خارج وجود ندارد .\r\n\r\n2 - سوء تاليف و سوء تبكيت\r\nقسم دوم از غلطهائى كه مربوط به تركيب قياسى مىباشد سوء تأليف و سوء تبكيت است كه از غلطهاى صورى قياس مىباشد .\r\n( 1088 ) سوء تاليف و سوء تبكيت آن است كه شرايط مقرره در اشكال چهارگانه كه مربوط به صورت قياس است رعايت نشده باشد مثلا در شكل اول ايجاب صغرى و كليت كبرى وجود نداشته باشد و ضرب غيرمنتج را از هرشكلى باشد بجاى منتج آورند .\r\nاين عمل اگر نسبت به برهان اجراء شود ( سوء تاليف ) ناميده مىشود و در غير برهان ( سوء تبكيت ) نام دارد .\r\n\r\n3 - مصادره بمطلوب\r\n( 1089 ) مصادرهء بمطلوب آن است كه نتيجه عين صغرى يا كبراى قضيه باشد و به لفظ ديگرى صغرى يا كبرى قرار داده شده باشد .\r\nمثال اول كه صغرى با مطلوب يكى مىباشد :\r\nهرخندانى انسان است ، و هرانسانى بشر است ، نتيجه ميدهد كه هرخندانى بشر است .\r\nمثال دوم كه كبرى عين مطلوب است :\r\nهرانسانى بشر است ؛ و هربشرى خندان است ، نتيجه ميدهد كه هرانسانى خندان است .\r\n\r\n","description":"","footnote":"","page_name":" 664 ","page_number":680},
  {"content":"\r\n\r\nدر مصادره هيچيك از صغرى و كبرى دروغ نيست ، و صورت قياس نيز صحيح است ، ليكن از تركيب دو مقدمه نتيجه‌ايكه زايد و مغاير با دو مقدمه باشد حاصل نميگردد و در حقيقت مصادره بيش از يك مقدمه ندارد و مقدمهء ديگر عين نتيجه است ؛ به اين جهت جزء اغلاط صورى قياس شمرده شده است .\r\n\r\n4 - وضع ما ليس بعلة مكان العلة\r\n( 1090 ) يكى از غلطهاى بزرگ برهان كه بواسطهء تشابهات لفظى يا معنوى پيش مىآيد غيرعلت را علت تصور نمودن و به كار بردن بجاى علت است .\r\nاز مطالب شرح حكمت الاشراق « 1 » و مثالهائيكه ديگران ذكر كرده‌اند برمىآيد كه غيرعلت را دو نوع ميتوان تفسير نمود :\r\n( اول ) آنكه اشتباه راجع به علت وجود خارجى شيىء باشد يعنى در برهان لمى غيرعلت علت تصور شده باشد بتصور اينكه واسطهء ثبوت آن را واسطهء اثبات قرار داده‌اند و حال آنكه علت حقيقى نباشد .\r\n( دوم ) ممكن است مقصود از علّت علّت ذهنى باشد زيرا در همهء برهانها واسطه كه حدّ مكرر قياس است علت ذهنى براى ثبوت اكبر براى اصغر و علت تصديق به حكم و اثبات حمل است و در اين صورت غيردليل دليل آورده شده است .\r\nبنا به تفسير اول اين قسم از مغالطه اختصاص به مورد برهان لمى\r\n\r\n\r\n","description":"","footnote":"\r\n( 1 ) ص 146\r\n","page_name":" 665 ","page_number":681},
  {"content":"\r\n\r\nدارد و بنا به تفسير دوم شامل همهء اقسام برهان مىشود .\r\n( 1091 ) در اين قسم از مغالطه ماده و صورت قياس صحيح است و قياس نتيجه‌بخش مىباشد لكن نتيجهء حقيقى غير از آن است كه در ظاهر تصور شده ، بخلاف مصادره كه از اصل منتج نيست .\r\n\r\nمواردى كه غيرعلت به علت مشتبه مىشود\r\n( 1092 ) چيزهائى كه علت واقعى براى وجود چيزى نيستند و علت تصور ميشوند ، يا علت تصديق به حكم نميباشند و به جاى علت به كار ميروند بسيارند ، و در حكمت الاشراق بسيارى از آنها ذكر شده است و چند مورديرا از آنجا نقل ميكنيم .\r\n\r\n1 - دو صفت كه در يك موصوف جمع شده‌اند يكى را علت ديگرى بدانند در صورتى كه هيچيك علت ديگرى نباشد\r\n( 1093 ) گاهى دو لازم كه در يك موضوع جمع شده‌اند يكى از آنها علت ديگرى تصور مىشود ، يا آنكه هردو يك چيز به نظر ميآيند و يا يكى از آنها كه علت حكم نيست بجاى لازم ديگرى كه علت حكم است قرار داده مىشود ؛ در صورتى كه مصاحبت آنها امرى اتفاقى بوده و هيچيك علت وجود ديگرى نميباشد ، مانند خنده و نويسندگى كه در انسان بطور اتفاق جمع شده‌اند و بين آنها ملازمهء حقيقى نيست ، زيرا عقل در انفكاك آنها از يكديگر محال نمىيابد ، بنابراين هرگاه گفته شود ، كه انسان خندان است ، و هرخندانى نويسنده است ، و نتيجه حاصل گردد ، كه انسان نويسنده است ، غيرعلت بجاى علت قرار داده شده است .\r\n\r\n","description":"","footnote":"","page_name":" 666 ","page_number":682},
  {"content":"\r\n\r\n( 1094 ) در بسيارى از موارد اين گونه اشتباه موجب دور مىشود مانند متضايفين كه مصاحبت اتفاقى دارند و هيچيك از آنها علت وجود ديگرى نيست ، گاهى علت تصور ميشوند .\r\nاز وجود يكى از دو متضايف متضايف ديگر را نميتوان ثابت نمود ، و استدلال بوجود يكى از آنها براى اثبات ديگرى موجب دور است ؛ مثلا اگر گفته شود : فلانى فرزند دارد ، و هركسى كه فرزند داشته باشد پدر است و نتيجه حاصل نمايد ، كه فلانى پدر است ، اين گونه استدلال دور است ، زيرا صفت پدرى با فرزندى در يك زمان بوجود مىآيند ، و علم بوجود يكى بدون علم بوجود ديگرى ممكن نيست ، و هيچيك اولويت ندارد كه واسطه براى اثبات ديگرى واقع شود « 1 »\r\n\r\n2 - عام را بجاى خاص علت چيزى قرار دادن\r\n( 1095 ) گاهى خاص علت وجود چيزى مىباشد و گمان ميرود كه عام علت است ؛ و با عدم خاص آثار وجودى آن را براى عام ثابت ميكنند ؛ مثل آنكه رنگ سياهى علت درهم كشيده شدن چشم است و كسى گمان برد كه اين خاصيت براى هررنگى موجود است .\r\nاين اشتباه بواسطهء گرفتن ما بالعرض بجاى ما بالذات است يعنى صفت باواسطه بجاى بىواسطه تصور شده است ، مثال ديگر ؛ بعضى از اينكه حركت وجود تدريجى و غيرقارّ است گمان كرده‌اند اين خاصيت براى همهء عرضها موجود است و عام را بجاى خاص گرفته و گفته‌اند : هيچ عرضى در دو زمان باقى نمىماند « 2 »\r\n\r\n\r\n","description":"","footnote":"\r\n( 1 ) شرح حكمت الاشراق ص 146\r\n( 2 ) شرح حكمت الاشراق ص 148\r\n","page_name":" 667 ","page_number":683},
  {"content":"\r\n\r\n\r\n3 - شبيه علت را علت پنداشتن\r\n( 1096 ) بعضى مثال و صورت چيزيرا كه علت است بجاى خود علت قرار داده‌اند . مانند بعضى از كسانى كه وجود ذهنى را انكار نموده و گفته‌اند : اگر ماهيت در ذهن يافت شود بايستى خاصيت آن را داشته باشد ؛ و آتش ذهنى سوزاننده باشد .\r\n\r\n4 - جزء علت خارجى را علت گرفتن\r\n( 1097 ) گاهى جزء علت تمام علت تصور مىشود ، چنان كه ممكن است گفته شود : فلانى زنده است ؛ و هركسى زنده باشد بينا و شنوا خواهد بود . نتيجه ميدهد كه فلانى بينا و شنوا مىباشد .\r\nدر اين استدلال جزء علت را بجاى علت آورده‌اند ، زيرا زندگى تنها علت بينائى و شنوائى نيست بلكه حيات با صحت آلات بدنى رويهم علت بينائى و شنوائى ميباشند « 1 »\r\nمثال ديگر ، گفته‌اند : اگر جسم سنگين معينى را هزار نفر در مسافت معينى مىبرند يك نفر ميتواند آن جسم را يك هزارم آن مسافت ببرد ؛ نتيجهء اين استدلال غلط است زيرا يك نفر چنين جسمى را ممكن است نتواند از جا بردارد . « 2 » اين استدلال به اين جهت باطل است كه جزء علت را علت تصور نموده و بجاى آن آورده‌اند .\r\n\r\n5 - چيزيرا كه علت حكم نيست واسطه براى اثبات حكم قرار دادن ( يا برهان دور )\r\n( 1098 ) واسطهء حكم بايستى قطعى و از نتيجه جلىتر باشد و\r\n\r\n\r\n","description":"","footnote":"\r\n( 1 و 2 ) شرح حكمت الاشراق ص 150\r\n","page_name":" 668 ","page_number":684},
  {"content":"\r\n\r\nاگر مانند نتيجه قطعى و آشكار نباشد آن را نميتوان واسطهء حكم قرار داد هرچند علت واقعى بوده و عليت آن آشكار نباشد ، مثال گفته‌اند : عالم متغير است ، و هرمتغيرى حادث است نتيجه گرفته‌اند كه ، عالم حادث است ، اين استدلال صحيح نيست زيرا كبراى قياس كه حكم به حدوث هرمتغيرى است از حكم به حدوث عالم آشكارتر و قطعىتر نيست ، هر چند تغير علت حقيقى حدوث باشد .\r\nاشتباه در اين استدلال از اينجهت است كه چيزى كه صلاحيت توسط حكم را ندارد واسطه قرار داده شده است ، قطب الدين در شرح اين قسمت گفته است آن را نميتوان جزء مغالطه محسوب نمود .\r\n( 1099 ) مثال گذشته مربوط به موردى بود كه واسطه با اصل حكم در وضوح مساوى باشند ، و جائى كه واسطه خفىتر از نتيجه باشد مثل آنست كه گفته شود : جسم سفيد جزء جوهر است ، و هرچيزى جزء جوهر باشد جوهر است ، نتيجه ميدهد : جسم سفيد جوهر است كبرى در اين قضيه اخفى از نتيجه و غيرثابت است ، زيرا هرچيزى كه جزء جوهر باشد لازم نيست ، جوهر باشد زيرا سفيدى نيز جزء جسم سفيد است و حال آنكه جوهر نيست « 1 »\r\n\r\nوضع ما ليس بعلة علة يا مغالطه در دليل خلف\r\n( 1100 ) دليل خلف آن است كه علت حكم به ابطال نقيض\r\n\r\n\r\n","description":"","footnote":"\r\n( 1 ) شرح حكمت الاشراق ص 143\r\n","page_name":" 669 ","page_number":685},
  {"content":"\r\n\r\nنتيجه را ذكر كنند تا بطلان نقيض نتيجه ثابت و اصل بواسطهء بطلان نقيض ثابت گردد .\r\nمغالطه در خلف به اين طريق حاصل مىشود كه چيزى علت كذب نباشد و آن را بجاى علت كذب قرار دهند ، مثال ، دليل تمانع را كه براى اثبات توحيد آورده و گفته‌اند : اگر دو إله وجود داشته باشد يكى از سه محظور لازم مىآيد ، يا هردو عاجزند ، و يا يكى از آن دو عاجز است ، و يا اجتماع نقيضين و اجتماع ضدين لازم مىآيد ، و چون اين لوازم باطل است تعدد إله باطل و توحيد ثابت خواهد بود .\r\nدر اين استدلال از اين جهت مغالطه به عمل آمده است كه علت حكم به حصول عجز يا اجتماع ضدين و نقيضين تنها تعدد وجود إله نيست بلكه علت حكم تعدد إله و اختلاف ارادهء آنها مىباشد ، زيرا اگر يكى مثلا ارادهء ايجاد فلان حادثه و ديگرى ارادهء عدم آن حادثه را بنمايد عجز و يا اجتماع ضدين لازم مىآيد لكن اگر دو إله وجود داشته باشد و اختلاف اراده نداشته باشند تالى فاسدى بوجود نمىآيد .\r\n( 1101 ) قطب الدين شيرازى در شرح حكمت الاشراق « 1 » گفته است شيخ اشراق در تلويحات وضع ما ليس به علت را ببرهان خلف اختصاص داده است ليكن از تقسيم مغالطه برمىآيد كه اختصاص به خلف ندارد « 2 »\r\n\r\n\r\n","description":"","footnote":"\r\n( 1 ) ص 151\r\n( 2 ) تقسيم مزبور آن است كه گفته‌اند : مغالطه در قياس يا مربوط به تركيب مقدمات است و نظرى به نتيجه نيست و آن دو قسم اول يعنى اتحاد اجزاء و سوءتأليف است ، و اگر مغالطه از تركيب مقدمات نسبت به نتيجه باشد دو قسم ديگر مغالطه خواهد بود ، كه مصادره و وضع ما ليس به علت است . -\r\n","page_name":" 670 ","page_number":686},
  {"content":"\r\n\r\n( 1102 ) سه قسم اخير از مغالطه غلطهاى صورى قياس است زيرا در اين سه قسم مقدمات صادق است و غلط از جهت تأليف قضايا و تاليف صورى قياس مىباشد « 1 »\r\n\r\nمغالطه‌هاى خارج از قياس\r\n( 1103 ) اقسام ديگرى براى مغالطه هست كه خارج از استدلال و قياس است و آن اداء كلماتى است كه موجب بهت يا خجالت يا ارعاب مخاطب گردد مانند استهزاء ، تشنيع ، قطع كلام ، لغات غيرمأنوس به كار بردن ، نسبت دروغ به مخاطب دادن ، عيوب مخاطب را شمردن .\r\nاين امور سبب محكوميت مخاطب مىشود ، بدون آنكه وارد بحث و گفتگو شوند .\r\n( 1104 ) نويسندگان منطق اين امور را در تقسيم مغالطه آورده و جزء اقسام آن شمرده‌اند ليكن تعريف مغالطه شامل اينها نمىگردد ، زيرا اين امور تصديق بوجود نمىآورند و از قبيل انشائيات ميباشند و بايستى آنها را از اقسام شعر بشمار آورد زيرا انفعالات نفسانى از آنها حاصل مىشود چنان كه بعدا بيان خواهد شد .\r\n\r\n\r\n","description":"","footnote":"\r\nدر قسم اخير كه ترتيب مقدمات با مقايسه به نتيجه موجب غلط مىشود ، يا قياس به كلى منتج نيست و آن مصادره است و يا نتيجهء واقعى با نتيجه‌ايكه بدست آورده‌ايم مغاير است و آن وضع ما ليس به علت است ، و از اين تقسيم بر مىآيد كه وضع ما ليس به علت اختصاص بدليل خلف ندارد .\r\n( 1 ) شرح منطق اشارات ص 315 و 316\r\n","page_name":" 671 ","page_number":687},
  {"content":"\r\n\r\n\r\n( ماده و صورت مغالطه )\r\n( 1105 ) از مطالب گذشته معلوم شد كه صورت سفسطه ممكن است قياس صحيح يا باطل باشد و مادهء سفسطه مشبهات به يقينيات يعنى شبيه به مبادى برهان است ، وهميات نيز از جملهء مشبهات معنوى به يقينيات است كه ماده سفسطه واقع مىشود .\r\n( 1106 ) مشاغبه كه قسم ديگر از مغالطه است از جهت صورت تابع جدل است يعنى صورت قياسى يا استقرائى دارد ، و مادهء مشاغبات مشبهات به مشهورات يا مشهودات بادى الرأى است و براى تفصيل به شماره‌هاى 966 / 2 و 966 / 3 مراجعه شود .\r\n\r\nنتيجهء مغالطه\r\n( 1107 ) فن مغالطه نتايج بىشمارى دارد كه بعضى از آنها نتايج استقلالى و بعضى به تبع برهان است .\r\n( 1107 / 2 ) نتايج مستقل آن غلبه يافتن بر خصم و جلوگيرى از غلبهء طرف مخاصمه است .\r\n( 1107 / 3 ) نتايج تبعى شناختن برهان فاسد و پى بردن بطرق انحراف از حقيقت ، و نجات دادن ديگران از گمراهى و اشتباهات است .\r\n( 1108 ) چنان كه در اول گفته شد نتيجهء مغالطه مانند برهان اجتماعى و انفرادى است . بخلاف صناعت خطابه و جدل و شعر كه تنها نتايج اجتماعى دارند ، زيرا هريك از آنها در مقابل مخاطب و در امور اجتماعى به كار ميروند و اگر منافع انفراديهم داشته باشند بسيار كم است - 42 -\r\n\r\n","description":"","footnote":"","page_name":" 672 ","page_number":688},
  {"content":"\r\n\r\nبه اين جهت مصنف كتاب ما به توضيح برهان و مغالطه اكتفا نموده و از شرح و بيان سه قسم ديگر خوددارى كرده است و ما براى تكميل كار خود سه قسم ديگر را هم بطور اختصار بيان مىكنيم .\r\n\r\nتعريف جدل\r\n( 1109 ) جدل سخنانى است كه بطور اعتراض براى گرفتن اعتراف از ديگرى به مطلب حقى يا باطلى و براى بازگشت دادن طرف را از عقيدهء خود انشاء مىشود ، و پس از ردوبدل شدن سؤال و جواب مخاطب را الزام به اعتراف و وادار بقبول و جزم مىنمايد ، بنابراين نتيجه‌اى كه از جدل در نظر گرفته مىشود اعتراف جازم بقضيه‌اى است كه درواقع گاهى حق و گاهى باطل است .\r\n( 1110 ) بخلاف بيشتر اقسام سخنورى كه از يك طرف است مجادله دوطرفه مىباشد و به صورت سؤال و جواب واقع ميگردد .\r\n( 1111 ) اساس و پايه مجادله بيشتر بر آن است كه دو طرف مجادله و بخصوص ابتداءكننده در نظر دارد كه بين سخنان طرف ديگر مناقضه ايجاد كند و مطالبى را كه خود او قبول دارد وسيلهء ابطال سخنان ديگرش قرار دهد به اين جهت هريك از دو طرف سعى دارد كه تناقضى در كلامش پديد نيايد ، يا اگر تناقضى وجود دارد طرف ديگر را از توجه به آن اغفال كند تا حربه‌اى بدست طرف نيفتد .\r\n\r\nمطلوب اصلى و غرض از مجادله\r\n( 1112 ) هريك از دو طرف مجادله نتيجه و غرض مخصوصى در نظر دارد ، هدف شخص اول كه ابتداكنندهء بكلام است آنست كه\r\n\r\n","description":"","footnote":"","page_name":" 673 ","page_number":689},
  {"content":"\r\n\r\nمدعاى طرف را درهم شكند و او را ناچار كند كه از عقيده و مدعاى خود دست برداشته و به باطل بودن مدّعى اعتراف كند ، مقصود شخص دوم آن است كه از گفتار اصلى خود دفاع نمايد و به اعتراضات دشمن تن درندهد و او را ساكت كند .\r\n\r\nفرق بين مجادله و مشاغبه\r\n( 1113 ) شرط مجادله اعتراف جازم است و بايستى يكى از دو طرف پيروز گردد و كار به سكوت و اعتراف بكشد و اگر هيچيك تسليم به ديگرى نشوند مجادله نبوده و مشاغبه ناميده مىشود كه از اقسام مغالطه است ، زيرا در مشاغبه اعتراف شرط نيست ، تفاوت ديگر مجادله و مشاغبه اختلاف در ماده است زيرا بعدا مىآيد كه ماده مجادله مسلمات و مشهورات بادى الرأى است و ماده مشاغبه مشبهات به مشهورات است زيرا مشاغبه بجاى جدل به كار برده مىشود و مجادلهء فاسد است .\r\n\r\nاصطلاحات متداول در فن جدل\r\n( 1114 ) در فن مجادله اين اصطلاحات به كار برده مىشود :\r\n( 1115 ) 1 - وضع ، مدعاى اصلى يعنى قضيه‌اى را كه معترض ميخواهد باطل كند ( وضع ) ناميده مىشود و معانى اين كلمه در قضاياى وضعيه گذشت .\r\n( 1116 ) 2 - سائل ، شخص اول كه براى سركوبى و درهم شكستن عقايد ديگرى ابتدا به سخن مىكند سائل ناميده مىشود ، زيرا اعتراض خود را به صورت سؤال طرح مىكند .\r\n( 1117 ) 3 - مجيب ، شخص دوم را كه از عقيدهء خود دفاع مىكند مجيب مىنامند ، زيرا به سؤالات طرف جواب ميدهد .\r\n\r\n","description":"","footnote":"","page_name":" 674 ","page_number":690},
  {"content":"\r\n\r\n\r\nماده و صورت مجادله\r\n( 1118 ) معلوم شد كه مجادله مبتنى بر ضرورى بودن يا صدق مقدمات نيست بلكه مبتنى بر قبول و تسليم مخاطب است و مقدمات جدل علاوه بر آنكه صدق واقعى در آن شرط نيست در نظر استدلال كننده نيز ممكن است راست يا دروغ واجب القبول يا غير آن باشد ، به اين جهت گفته‌اند قضاياى واجبه و ممكنه و ممتنعه مادهء جدل واقع مىشود « 1 » و مقصود از اينها واجب الصدق ، ممكن الصدق ، و ممتنع - الصدق است .\r\n( 1119 ) گفته‌اند مبادى جدل بايستى از مسلمات و مشهورات باشد :\r\nمسلمات ، قضايائى است كه سائل به كار مىبرد زيرا مجيب آنها را پذيرفته و به صدق آنها تسليم شده است اين قضايا ممكن است مشهور يا غيرمشهور و از مسلمات عامه و خاصه باشد يا نباشد و فقط تسليم مجيب نسبت به آنها شرط است .\r\n( 1120 ) مشهورات ، مورد استفاده مجيب است و شخص مجيب كه طرف مجادله است مشهورات مطلقه يا محدوده را به كار مىبرد چه حق يا باطل باشد .\r\nقطب الدين شيرازى در كتاب درة التاج گفته است « 2 » جدل مبنى بر تسليم مخاطب است و ممكن است فاسدى را بفاسد ديگر دفع كنند بنابراين گفتار ممكن است مقدمات دليل جدلى در نظر استدلال‌كننده نيز كاذب باشد .\r\n\r\n\r\n","description":"","footnote":"\r\n( 1 ) تعليقات مصنف كتاب بر شرح حكمت الاشراق ص 118 و شرح اشارات\r\n( 2 ) جلد دوم ص 175\r\n","page_name":" 675 ","page_number":691},
  {"content":"\r\n\r\n\r\nصورت جدل\r\n( 1121 ) مقصود از جدل تحصيل يقين نيست ، بلكه الزام است به اين جهت ممكن است جدل به صورت استقراء يا تمثيل باشد چنان كه مصنف كتاب ما در اشراق هفتم گفته است تمثيل را اهل جدل به كار مىبرند قطب الدين رازى « 1 » گفته است از استقراء معلوم نيست الزام حاصل گردد ، و اگر از استقراء مانند قياس الزام حاصل گردد از تمثيل نيز حاصل مىشود جواب از اين اشكال آنست كه ( اولا ) بيشتر عوام و غير عوام در محاورات معمولى از تمثيل استفاده نموده و يكديگر را اقناع مىكنند ( ثانيا ) بر فرض كه قانع‌كننده نباشد مقصود سائل الزام است و مجيب كه در مقام دفاع است مىتواند از استقراء نيز استفاده كند .\r\n\r\nاقسام و منافع جدل\r\n( 1122 ) جدل بر دو قسم است : جدل احسن ، و جدل مذموم .\r\n( 1123 ) جدل احسن ، آن است كه براى الزام مردم فاسد - العقيده و منكر حقيقت باشد .\r\n( 1124 ) جدل مذموم ، آن است كه براى پابرجا نمودن باطل و پامال‌كردن حقيقتى به عمل آيد .\r\nجدل بهترين فنون كلامى مىباشد و منافع بيشمارى دارد كه از جمله اين منافع است :\r\n1 - دفاع از عقايد حقه در برابر معاندان و منكران حقيقت .\r\n\r\n\r\n","description":"","footnote":"\r\n( 1 ) تعليقات بر منطق اشارات ص 288\r\n","page_name":" 676 ","page_number":692},
  {"content":"\r\n\r\n2 - هدايت و راهنمائى عوام و اقناع كسانى كه از فهم حقايق و دقايق برهانى قاصرند .\r\n3 - ارشاد مبتديان كه تازه به تحصيل علوم پرداخته و بدرجهء فهم مطالب دقيق نرسيده‌اند .\r\n4 - تمرين ذهن براى تسلط بر جوابگوئى و سخنورى .\r\n\r\nصنعت خطابه\r\n( 1125 ) خطابيات سخنانى است كه براى تصديق ظنى و جلب اطمينان جمهور به كار ميرود .\r\n\r\nماده و صورت خطابه\r\n( 1126 ) مقصود از خطابه حصول اعتقاد قطعى نيست به اين جهت اجزاء مادى و صورى آن ممكن است ظنى باشند ، و نيز صدق و كذب در موادّ آن شرط نيست بلكه بايستى نتيجهء ظنى و اقناع قلبى از آنها حاصل گردد ولو به نظر گوينده دروغ باشد .\r\nخطابه از مظنونات . و مقبولات ، و مشهورات بادى الرأى كه شبيه بمشهورات حقيقى ميباشند تشكيل مىشود ، زيرا همهء اينها مفيد ظن به نتيجه و قانع‌كننده هستند ، و نيز ممكن است مبادى خطابه لازم القبول و صورت آن غيرضرورى باشد ، يا به عكس صورتش قياس منتج بوده و ماده‌اش غيريقينى باشد ، زيرا در همهء اين موارد نتيجهء ظنى حاصل ميگردد .\r\n( 1127 ) خطابه از جهت صورت نيز ممكن است به صورت قياس صحيح يا غيرصحيح و فاقد الشرايط باشد ، و همچنين به صورت\r\n\r\n","description":"","footnote":"","page_name":" 677 ","page_number":693},
  {"content":"\r\n\r\nاستقراء و تمثيل تشكيل ميگردد ، زيرا از همهء اينها تصديق ظنى حاصل مىشود .\r\n( 1128 ) اقناعيكه از خطابه حاصل مىشود با اقناع حاصل از جدل تفاوت دارد ؛ زيرا اقناع جدلى بمعنى سكوت است و ممكن است ظاهرى و با انكار قلبى باشد ، بخلاف اقناع حاصل از خطابه كه اقناع قلبى و تصديق ظنى مىباشد .\r\n\r\nمنافع خطابه\r\n( 1129 ) خطابه منافع بسيار دارد ؛ و از جمله براى حفظ انتظامات و تامين مصالح اجتماعى و نفوذ حكومتها و ترويج اديان و عقايد حقه و تهذيب افكار و اخلاق و تحريك عواطف و تنبيه و ارشاد عوام و بازگشت دادن غافلان را به حقيقت بسيار مفيد است ، و گاهى انسان را بفكر جستجو نمودن از حقيقت انداخته و به تحصيل علم يقينى و واقعى برمىانگيزاند .\r\n\r\nشعر\r\n( 1130 ) شعر صنعتى است كه براى تحريك خيال و تغيير حالات نفسانى انشاء ميگردد و هيچگونه تصديق يقينى و ظنى از آن مطلوب نيست ، بلكه از قبيل انشائيات است كه بوسيلهء آن انفعالات نفسانى طلب مىشود .\r\nشعر قسمى از محاكات است و معنى محاكات آن است كه شبيه حادثه‌ايرا انجام دهند و منظرهء آن را عملا مجسم نمايند تا احساسات\r\n\r\n","description":"","footnote":"","page_name":" 678 ","page_number":694},
  {"content":"\r\n\r\nبيننده را بهيجان آورند ، بعبارت ديگر نمايش واقعه يا صحنه‌سازى براى جلوه دادن حادثه‌ى راست يا دروغى را محاكات ميگويند ، بنابراين نمايشات بر دو قسم است نمايشات تصويرى و فعلى و نمايشات لفظى و قولى ، قسم دوم را كه نمايشات قولى باشد شعر مينامند .\r\n\r\nمادهء شعريات\r\n( 1131 ) ماده شعر قضاياى تخييليه است كه از تأليف و تركيب آنها هيجان و انفعالات نفسانى شدت مىيابد چه باوركردنى و راست يا باورنشدنى باشد .\r\nدر كتب منطق نامى از صورت شعر نبرده‌اند لكن مسلم است كه با هريك از قياس و استقراء و تمثيل انفعالات نفسانى بوجود مىآيد .\r\n( 1132 ) قدماء منطقيين داشتن وزن را در تعريف شعر معتبر نمىشمردند و فقط ميگفتند شعر كلامى است كه مفيد تخيل باشد ، و متاخران وزن را قيد شعر قرار داده و بر تخيل افزوده‌اند ، و جمهور مردم شعر را جز كلام با وزن و قافيه چيز ديگرى نميدانند ، و بهرحال صدق مقدمات و نظم و وزن شعرى موجب شدت تخييل و انفعال نفس مىباشد و تاثير بيشترى در تغيير حالات نفسانى دارد ، زيرا خود وزن داراى محاكات است و لذا گفته‌اند نظم خوش‌وزن در روانى شبيه به آب و در لطافت شبيه به هوا و در شكل شبيه به درهائى است كه در رشته‌اى تنظيم يافته باشد « 1 »\r\n\r\nاقسام شعر\r\n( 1133 ) انفعالات نفسانى كه از شعر حاصل مىشود گوناگون\r\n\r\n\r\n","description":"","footnote":"\r\n( 1 ) تعليقات مصنف بر حكمت الاشراق ص 118\r\n","page_name":" 679 ","page_number":695},
  {"content":"\r\n\r\nاست و اين اختلاف بحسب تفاوت مضمون و اختلاف مقصود بوجود ميآيد .\r\nشعر اگر براى تشديد محبت و عاشقانه باشد بايستى قضايائى در مقدمه‌اش واقع شود كه محتوى بر اوصاف برجستهء محبوب باشد .\r\nو اگر براى تكريم و تعظيم انشاء گردد بايستى صفات پسنديدهء معنوى و كارهاى خوب و فضائل اخلاقى ممدوح را بيان كند .\r\nو اگر براى تشجيع باشد مفاخر قومى و نژادى و كارهائى كه برانگيخته از شجاعت است بشمار آورد و ( حماسه ) نام دارد .\r\nو اگر براى تفريح خاطر باشد محاسن طبيعت را بيان كند چه محاسن و لطايف طبيعى مربوط به انسان يا حيوان يا نبات ؛ منظرهء دريا يا فضا ، يا خصوصيات فصل و غير اينها باشد و ( غزل ) ناميده مىشود .\r\nو همچنين موضوعات ديگر از قبيل ، تحقير ، تشفيق ، تشويق ، زجر ، التذاد ، تعجيب ، هجو ، تخويف ، تسكين و انصراف و امثال آنها در هرموردى مادهء شعر بايستى مشتمل بر امور متناسب با مطلوب باشد .\r\n\r\nفوايد و نتايج شعر\r\n( 1134 ) شعر حالات نفسانى و نهاده‌هاى درونى انسان را هويدا و آشكار مىسازد ، عواطف و استعدادات ناقص را به حد كمال مىرساند .\r\nشعر در هرفردى نوعى اثر ميگذارد ايمان را در مؤمن ، فجور و هواخواهى را در مردم هواپرست ، فهم و هوش را در مردم باهوش و دانش‌خواه ، مال‌دوستى را در مردم مال‌دوست ، رحم و شفقت را در مردم رحم‌دل ، خونخوارى و ستم‌گرى را در مردم سنگدل پرورش ميدهد و به اين جهت در حديث نبوى رسيده است كه انّ من البيان لسحرا و انّ من الشعر لحكمة .\r\n\r\n","description":"","footnote":"","page_name":" 680 ","page_number":696},
  {"content":"\r\n\r\n( 1135 ) قضايائيكه در شعر گنجانيده مىشود بمنزلهء صغراى قياس است و كبرى از كلام محذوف است ، و اگر تحليل نمائيم صورت قياس چنين است : فلانى اين صفات خوب را دارد ، و هركس چنين صفات پسنديده‌اى داشته باشد دوست‌داشتنى مىباشد ، پس او را بايستى دوست داشت .\r\nاين قسمت از مطالب را قطب الدين ذكر كرده است « 1 »\r\nليكن آنچه به نظر ميرسد شعر در حقيقت براى نقل اخبار و تركيب قضايا نيست زيرا نقل مطالب و ترتيب اقيسه براى تحريك فكر و تحصيل تصديق يا اقناع است در صورتى كه قبلا بيان شد كه شعر براى تحريك احساسات و تغيير حالات روحى است و از قبيل انشائيات مىباشد بعلاوه هميشه شعر در صورت قياس نيست بلكه بيشتر در صورت تمثيل و گاهى استقراء است .\r\n( 1136 ) شعر و خطابه در منافع مشتركند و منافعى كه براى خطابه ذكر شد شعر نيز همان آثار را داشته و معاضد يكديگرند با تفاوت اينكه نتيجهء خطابه تصديق ظنى است و اين نتيجه با ظهور كذب مقدمات ممكن نيست حاصل شود لكن نتايج شعر كه ظهور آثار و حالات نفسانى است با مقدمات مسلّم الكذب نيز حاصل مىشود و تاثير شعر از خطابه بمراتب بيشتر است به اين جهت اغلب خطابه‌ها بشعر آميخته است .\r\n\r\n\r\n","description":"","footnote":"\r\n( 1 ) محاكمات ص 290\r\n","page_name":" 681 ","page_number":697},
  {"content":"\r\n . \r\n","description":"","footnote":"","page_name":" 682 ","page_number":698},
  {"content":"\r\n\r\n\r\nفهرست موضوعات و مطالب به ترتيب حروف هجائى\r\nالف ابواب و فصول منطق 102 ، 107 ، 114 ، 128\r\nاجزاء علوم 35 ، 91 ، 637\r\nاخذ ما بالعرض مكان ما بالذات 40 ، 98 ، 60\r\nاخص تحت الاعم 6 ، 48 ، 158\r\nادات 39 ، 46 ، 140\r\nاراء محموده 593\r\nارغنون 111\r\nارگانون 111\r\nاستقراء 3 ، 32 ، 87 ، 560 ، 56 562 ، 563\r\nاسم 5 ، 46 ، 139\r\nاشتباهات لفظى و معنوى 607\r\nاشراق 110\r\nاصحاب تسميه 216\r\nاصل انقسام مزدوجات 123\r\nاصل ( در تمثيل ) 574\r\nاصل سبب كافى 123\r\nاصل عدم تناقض 123\r\nاصل كل و جزء 123\r\nاصل مساوات 123\r\nاصل هو هوى 123\r\nاصول موضوعه 36 ، 93 ، 613\r\nاطراد 218\r\nاطلاق عام 16 ، 62 ، 306\r\nاعتبار ( در تمثيل ) 575\r\nاعم و اخص مطلق 6 ، 48 ، 152\r\nاعم و اخص من وجه 6 ، 48 ، 152\r\nاغاليط 106\r\nاعيان ثابته 276\r\nاقتران ( در تمثيل ) 575\r\nاقناع 678\r\nآلت 110\r\nالفاظ و منطق 4 ، 45 ، 129\r\nامكان 17 ، 62 ، 323\r\nامكان اخص 324\r\nامكان استعدادى 325\r\nامكان استقبالى 325\r\nامكان خاص 17 ، 324\r\nامكان ذاتى 18 ، 65 ، 326\r\nامكان عام 17 ، 64 ، 323\r\nامور متغير فاسدشدنى 35 92\r\nانالتيك 104\r\nانعكاس 218\r\nانولوطيقاى اولى 102 ، 107\r\nانولوطيقاى ثانيه 103 ، 107 ، 605\r\nاوضاع 35 ، 92 ، 640\r\nاوليات 33 ، 88 ، 120 ، 125 ، 584\r\nايساغوجى 3 ، 43 ، 106 ، 107\r\nايساگوجى 106\r\nايهام عكس 39 ، 98 ، 601\r\n\r\n","description":"","footnote":"","page_name":" 683 ","page_number":699},
  {"content":"\r\n\r\nب باريرمنياس 13 ، 57 ، 102 ، 104 107 ، 243\r\nبازگشت امكان بضرورت 66 ، 329\r\nبازگشت برهان انى به لمى 627\r\nبازگشت جزئى به كلى 18 ، 65 ، 329\r\nبازگشت سالبه بموجبه 18 ، 65 ، 329\r\nبازگشت شرطيه بحمليه 18 ، 65\r\nبازگشت قضايا به موجبه كليه ضروريه 18 ، 27 ، 65 ، 328\r\nبازگشت همه ضربها در همه اشكال به ضرب اول 27 ، 80 ، 492\r\nبازگشت همه علوم به فلسفه اولى 36 93 ، 649\r\nبرهان 33 ، 88 ، 89 ، 618 ، 619 ، 643\r\nبرهان ان 35 ، 91 ، 623\r\nبرهان انى 35 ، 91 ، 624\r\nبرهان لمّ 35 ، 91 ، 623\r\nبرهان مطلق 35 ، 92\r\nبرهان مقيد به مادام 35 ، 92 ، 643\r\nبعض بمعنى جزء 39 ، 98 ، 603\r\nبعض بمعنى سورى 39 ، 98 ، 603\r\nپ پرسشها ، رجوع شود به مطالب\r\nت تالى 14 ، 58 ، 256\r\nتبديل قياس و استقراء و تمثيل به يكديگر 665\r\nتبكيت 657\r\nتجربه 570\r\nتجربيات 98 ، 589\r\nتحليل 104\r\nتحليلات اولى 105 ، 107\r\nتحليلات ثانيه 105 ، 107\r\nتركيب دوم 22 ، 71 ، 396\r\nتركيب مركب 40 ، 98 ، 600\r\nتركيب منفصل 40 ، 98 ، 600\r\nتسليميات 609 ، 610\r\nتشابه مفردات 97 ، 597\r\nتشابه مركبات 599\r\nتشابهات لفظى 97 ، 597 ، 607\r\nتشابهات معنوى 600\r\nتشكيك 5 ، 47 ، 147\r\nتشكيك اخصى 148 ، 149\r\nتشكيك خاصى 148 ، 149\r\nتشكيك عامى 148 ، 149\r\nتصديق 2 ، 44 ، 118 ، 119\r\nتصوّر 3 ، 44 ، 118 ، 119\r\nتصورات ساذجة 102\r\nتعريفات 107\r\nتعريف دورى 13 ، 241\r\nتعريف صريح 242\r\nتعريف متضايفان 56 ، 242\r\nتفصيل مركب 40 ، 98 ، 600\r\nتقدم در ذات و تقدم در فعل 160\r\nتقريريات 612\r\nتمثيل 3 ، 32 ، 87 ، 560 ، 551 574\r\nتناقض 19 ، 67 ، 337\r\nتناقض در مفردات 338\r\nتناقضى در قضايا 338 ، 339\r\nتناقض ( شرايط هشتگانه ) 19 ، 68 344\r\n\r\n","description":"","footnote":"","page_name":" 684 ","page_number":700},
  {"content":"\r\n\r\nتناقض ( شرط وحدت حمل ) 20 ، 68 358\r\nج جامع ( در تمثيل ) 575 ، 578 ، 579\r\nجامع و مانع ( در حد ) 218\r\nجدل 33 ، 88 ، 673\r\nجدل احسن 676\r\nجدل مذموم 676\r\nجزء و جزئى 603\r\nجزئى 5 ، 20 ، 142 ، 332\r\nجزئى اضافى 6 ، 485 ، 157\r\nجزئى حقيقى 6 ، 48 ، 157\r\nجزء مادى و جزء صورى علوم 112\r\nجمع مسائل در يك مسأله 601\r\nجنس 8 ، 37 ، 51 ، 190 ، 193\r\nجنس و فصل بعيد 193\r\nجنس بعيد 9 ، 52 ، 197\r\nجنس و كثرت درجات 9 ، 52 ، 198\r\nجنس و ترتب درجات 9 ، 52 ، 199\r\nجنس و اعتبارات مختلف : به شرط شىء به شرط لا ، لا به شرط : ( جنس طبيعى ) 12 191 ، 237 ، 238 ، 239\r\nجنس قريب 9 ، 52 ، 194\r\nجنس و نوع اضافى 202 ، 203\r\nجهت حكم در قضيه 16 ، 62 ، 300 302\r\nجهت مسلوب و سلب جهت 39 ، 98 602\r\nجهات اصلى و غيراصلى 18 ، 423 391\r\nجوهر اول و جوهر ثانيه 103\r\nح حجت 3 ، 44 ، 126 ، 396\r\nحدّ و معانى مختلف كلمه 232\r\nحدّ 10 ، 11 ، 44 ، 54 ، 220 221 225 ، 226 ، 229\r\nحد اجمالى و تفصيلى 222\r\nحد تام 10 ، 11 ، 36 ، 44 ، 54 223\r\nحد ناقصى 11 ، 44 ، 54 ، 223\r\nحد و تشكيك 55 ، 225\r\nحدّ و اكتساب آن 36 ، 37 ، 93 94 ، 650\r\nحد كامل برهان 37 ، 230 ، 234\r\nحد مبدء برهان 37 ، 230\r\nحد نتيجه برهان 37 ، 230\r\nحد وجودى 37 ، 230 ، 235\r\nحد اصغر ، حد اكبر ، حد اوسط 23 ، 35 ، 36 ، 37 ، 73 ، 406\r\nحدود 22 ، 71 ، 406\r\nحدس 3 ، 43 ، 116 ، 121 ، 587\r\nحدس عرفانى 122\r\nحدسيات 33 ، 89 ، 121 ، 587\r\nحرف 20 ، 68 ، 361\r\nحركات ذهنى 115 ، 121\r\nحسيات 586\r\nحقيقت و مجاز 6 ، 48 ، 151\r\nحكم 248 ، 273\r\nحماسه 680\r\nحمل 49 ، 158 ، 172 ، 250\r\nحمل اشتقاقى 7 ، 49 ، 180\r\nحمل اولى 7 ، 20 ، 49 ، 175 ، 359\r\nحمل بالذات : ( ذاتى ) 7 ، 20 ،\r\n\r\n","description":"","footnote":"","page_name":" 685 ","page_number":701},
  {"content":"\r\n\r\n49 ، 173 ، 175\r\nحمل ذو هو ( فى هو ) 7 ، 180\r\nحمل شايع 7 ، 20 ، 176 ، 179 ، 359\r\nحمل عرضى 7 ، 49 ، 176\r\nحمل عرضى بالذات 7 ، 49 ، 179\r\nحمل على هو 7 ، 49\r\nحمل متعارف 7 ، 49 ، 176\r\nحمل متواطى ( مواطاتى ) 7 ، 49 173 ، 174 ، 179\r\nحمل مفيد و غيرمفيد 7 ، 49 ، 175\r\nحمل هو هو 7 ، 49 ، 173\r\nخ خاصه 8 ، 9 ، 50 ، 53 ، 209\r\nخاصه اضافى 10 ، 53 ، 211\r\nخاصه حقيقى 9 ، 53 ، 211\r\nخاصه شامل و غيرشامل 53 ، 210\r\nخطابة 33 ، 88 ، 677\r\nد داخلتان تحت التضا 346 ، 347\r\nدلالت 4 ، 45 ، 130\r\nدلالت عقليه 4 ، 45 ، 131\r\nدلالت طبعيه 4 ، 45 ، 130\r\nدلالت لفظيه 4 ، 45 ، 131\r\nدلالت وضعيه 4 ، 45 ، 131\r\nدليل 35 ، 91 ، 625\r\nدليل افتراض 25 ، 27 ، 447 ، 485 ، 502\r\nدليل تمانع 670\r\nدليل خلف ، رجوع شود به قياس خلف\r\nدليل دوران : 576\r\nدليل سبر و تقسيم 577\r\nدليل عكس ترتيب 499\r\nدليل عكس صغرى 25 ، 27 ، 450 483 ، 500\r\nدليل عكس كبرى 25 ، 27 ، 77 ، 79 ، 446 ، 484 ، 501\r\nدليل عكس مقدمتين 501\r\nدليل طرد و عكس 576\r\nذ ذات 160\r\nذاتى باب ايساغوجى 159 ، 175\r\nذاتى باب برهان 162\r\nذوات الماهيات 227 ، 233\r\nر رابط ( مربوط به دليل ) 406 ، 561\r\nرابطه 13 ، 58 251\r\nرابطه اتصالى و انفصالى 253\r\nرابطه ما بين علوم 645\r\nرابط سلب و سلب ربط 288\r\nرأسان 22 ، 407\r\nرسم 10 ، 54 ، 223\r\nرسم تام و ناقص 10 ، 54 ، 224\r\nريطوريقى 108\r\nس سائل ( در جدل ) 474\r\nسؤالات شش‌گانه ( رجوع شود به مطالب )\r\nسفسطه 33 ، 34 ، 88 ، 89 617\r\nسوءاعتبار حمل 602\r\nسوءتاليف 661 ، 664\r\nسوءتبكيت 661 ، 664\r\nسور 14 ، 15 ، 59 ، 61 ، 268\r\n\r\n","description":"","footnote":"","page_name":" 686 ","page_number":702},
  {"content":"\r\n\r\nسوفستيك 106 ، 657\r\nسوفسطيقا 103 ، 106\r\nسوفسطيقى 38 ، 96\r\nسوفيسطوس 106\r\nش شاهد 574\r\nشايعات 593\r\nشباهتهاى لفظى و معنوى : رجوع شود به تشابهات شبهه\r\nمعدوم مطلق و مجهول\r\nمطلق 15 ، 60 ، 277\r\nشعر 33 ، 88 ، 89 ، 578\r\nشغب 2\r\nشكل 23 ، 72 ، 408\r\nشكلهاى قياسى چهارگانه 409\r\nشكل اول 23 ، 24 ، 73 ، 74 ، 411 ، 418\r\nشكل دوم 23 ، 24 ، 73 ، 75 ، 413 ، 432 ، 436\r\nشكل سوم 23 ، 26 ، 73 ، 78 414 464 ، 482\r\nشكل چهارم 23 ، 73 ، 415 ، 495\r\nص صغرى 23 ، 72 ، 408\r\nصفات باواسطه و بدون واسطه 606\r\nصناعات خمس 33 ، 88 ، 615\r\nض ضرب 23 ، 72 ، 408\r\nضروب محتمله در شكلها 24 ، 26 74\r\nضروب منتجة و غيرمنتجه 24 ، 26 ، 78\r\nضروريه 33 ، 89 ، 621 ، 622\r\nضروريات 583\r\nط طبقه‌بندى مبادى علوم 582\r\nطبيعى 213\r\nطوتبقا 103 ، 105 ، 107\r\nطوبوى 105\r\nطوريقى 107\r\nع عام و شخصى 2 ، 68 ، 361\r\nعبارت 104\r\nعدم العدم 20 ، 68 ، 361\r\nعرض خاص 9 ، 53 ، 208\r\nعرض ذاتى 508 ، 164 ، 165\r\nعرض عام 9 ، 51 ، 53 ، 208 ، 211\r\nعرض غريب 8 ، 50 ، 164\r\nعرض لازم 7 ، 50 ، 166 ، 167\r\nعرض مفارق 7 ، 50 ، 171\r\nعرض و عرضى 208\r\nعرضى 161 ، 162 ، 166 .\r\nعقد الحمل 382 ، 383 ، 384\r\nعقد الوضع 15 ، 60 ، 277 ، 383 384\r\nعكس 365\r\nعكس مستوى 20 ، 69 ، 362 ، 366\r\nعكس در قضاياى شرطيه 370\r\nعكس قياس ( قياس عكس ) 31 ، 86 555\r\nعكس در قضاياى موجهه 20 ، 69 ، 371\r\nعكس نقيض 21 ، 70 ، 387\r\nعكس نقيض بطريقه متاخران 395\r\n\r\n","description":"","footnote":"","page_name":" 687 ","page_number":703},
  {"content":"\r\n\r\nعلت ( در تمثيل ) 575\r\nعلم 117 ، 118\r\nعلم اشراقى 3 ، 44 ، 125\r\nعلم اعلى ( يا فلسفه اولى ) 36 ، 93 649\r\nعلم اكتسابى 3 ، 44 ، 119 ، 583\r\nعلم حدسى 3 ، 44 ، 119 ، 125\r\nعلم فطرى 3 ، 44 ، 119\r\nعلم مركب 118\r\nعلم مفرد 118\r\nعلوم متداخله 36 ، 93 ، 645\r\nعلوم متباينه 92 ، 648\r\nعلوم متناسبه 647\r\nعلوم متعارفه 641\r\nعناد 14 ، 59 ، 257\r\nغ غاطيغورياس 102 ، 103\r\nغايب 574\r\nغزل 680\r\nغلط صورى 39 ، 97 ، 659\r\nغلط مادى 39 ، 97 ، 659\r\nغلط معنوى 98 ، 600\r\nف فتوى 575\r\nفرع 574\r\nفصل 8 ، 9 ، 52 ، 203\r\nفصل اخير 205\r\nفصل بعيد 206\r\nفصل قريب 52 ، 205\r\nفصل محصل 52 ، 207\r\nفصل مقسّم 53 ، 207\r\nفصل مقوّم 52 ، 207\r\nفطرت 124\r\nفطريات 33 ، 89 ، 120 ، 124 ، 590\r\nفعل ( كلمه ) 140\r\nفكر 3 ، 43 ، 115 ، 116 ، 121\r\nفلسفه اولى 36 ، 93 ، 649\r\nفنون منطقى ( رجوع شود به صناعات خمس ) جداول و فهرستهاى مربوط به مطالب مختنف 133 ، 181 ، 292 ، 295 ، 298 ، 370 ، 389 ، 390 ، 394 ، 422 ، 425 الى 432 ، 443 444 ، 453 الى 463 ، 469 ، 471 474 الى 481 ، 496 ، 536 ، 537 606 ، 616 ، 617\r\nق قانون 3 ، 43 ، 111\r\nقرينه 23 ، 72 408\r\nقسطاس 3 ، 111 ، 112\r\nقضيه ( در تمثيل ) 575\r\nقضيه انشائيه 5 ، 46 ، 141 ، 243\r\nقضيه خبريه 57 ، 243 ، 246\r\n( 1 ) قضيه از لحاظ تعليق يا تنجيز حكم 14 ، 58 ، 248\r\nحمليه متصله . منفصله\r\nحمليه 57 ، 249 ، 250\r\nشرطيه 16 ، 57 ، 61 ، 254 ، 264 297\r\nشرطيه متصله 14 ، 58 ، 255 ، 256\r\nشرطيه متصله اتفاقيه 58 ، 243\r\nشرطيه متصله لزوميه 58 ، 263 ، 258\r\nقضيه شرطيه منفصله 257 ، 258 ، 263 ، 249 ، 250\r\n\r\n","description":"","footnote":"","page_name":" 688 ","page_number":704},
  {"content":"\r\n\r\nمنفصله حقيقيه 14 ، 258\r\nمنفصله مانعه الجمع 14 ، 58 ، 260\r\nمنفصله مانعة الخلو 14 ، 58 ، 261\r\n( 2 ) قضيه از نظر بيان كميت افراد موضوع 14 ، 59 ، 265\r\nشخصيه 14 ، 59 ، 267 ، 279\r\nطبيعيه 14 ، 15 ، 59 ، 266 ، 279\r\nمسوره 15 ، 61 ، 268\r\nجزئيه 267\r\nكليه 14 ، 15 ، 267\r\nمهمله 14 ، 59 ، 265\r\nمحصورات شرطيه 15 ، 61 ، 292\r\n( 3 ) قضيه از جهت نحوه وجود موضوع 14 ، 59 ، 273\r\nحقيقيه 14 ، 59 ، 274\r\nخارجيه 14 ، 59 ، 274\r\nذهنيه 14 ، 59 ، 274\r\n( 4 ) قضيه از جهت سلب و ايجاب 15 61 ، 280\r\nسالبه 15 ، 282 ، 284\r\nموجبه 281\r\nموجبه سالبة المحمول 290 ، 292\r\n( 5 ) قضيه از لحاظ عدول و تحصيل 15 61 ، 285\r\nمحصله 281\r\nمعدوله 15 ، 61 ، 285 ، 287\r\n( 6 ) قضيه از حيث بيان كيفيت نسبت حكم 16 ، 17 62 ، 300\r\nمطلقه 16 ، 62 ، 305\r\nموجهه 16 ، 62 ، 305\r\nحينيه لا دائمه 373\r\nحينيه مطلقه 372 ، 373\r\nحينيه ممكنه 349\r\nدائمه 17 ، 316\r\nعرفيه خاصه 321\r\nعرفيه عامه 17 ، 63 ، 318\r\nضروريه 16 ، 310\r\nضروريه ازليه 16 ، 62 ، 312\r\nضروريه ذاتيه 16 ، 62 ، 312\r\nقضيه ضروريه به شرط المحمول 315\r\nضروريه مطلقه 62 ، 311\r\nعرفيه خاصه 321\r\nعرفيه عامه 17 ، 63 ، 318\r\nمشروطه خاصه 320\r\nمشروطه عامه 16 ، 63 ، 313\r\nمطلقه عامه 309\r\nمطلقه لا ضروريه 309\r\nممكنه 17 ، 62 ، 318\r\nممكنه خاصه 17 ، 64 ، 323\r\nممكنه عامه 17 ، 63 ، 318\r\nمنتشره 17 ، 322\r\nمنتشره مطلقه 16 ، 63 ، 315\r\nوقتيه 17 ، 63 ، 321\r\nوقتيه مطلقه 16 ، 63 ، 314\r\nقضيه وجوديه لا دائمه 17 ، 63 ، 322\r\nوجوديه لا ضروريه 17 ، 63 ، 322\r\nموجهات مركبه 7 ، 319\r\nموجهات غيرمنعكسة السوالب 21 ، 25 ، 70 ، 386 ، 391\r\nموجهات منعكسة السوالب 21 ، 25 70 ، 390 ، 391 ، 437\r\nقضايا قياساتها معها 121 ، 590\r\nقضاياى واجب القبول 582\r\nقول 5 ، 46 ، 137\r\nقول شارح 10 ، 54 ، 216\r\n\r\n","description":"","footnote":"","page_name":" 689 ","page_number":705},
  {"content":"\r\n\r\nقوه قدسيه 3 ، 44 ، 125\r\nقياس 3 ، 22 ، 23 ، 71 ، 397 560\r\nقياس استثنائى 22 ، 29 72 ، 83 404 ، 530\r\nقياس اقترانى 22 ، 72 ، 403\r\nقياس اقترانى حملى 22 ، 72 ، 405\r\nقياس اقترانى شرطى 27 ، 80 ، 507\r\nقياس بسيط 30 ، 544\r\nقياس خلف ( دليل لا خلف ) 25 ، 26 ، 30 31 ، 85 ، 99 ، 445 ، 449 ، 483 497 ، 669\r\nقياس دور 31 ، 86 ، 556\r\nقياس شبيه به دور 37 ، 38 ، 95 ، 656\r\nقياس عكس ( رجوع شود به عكس قياس )\r\nقياس فراست 32 ، 87 ، 579\r\nقياس مركب 22 ، 31 ، 544\r\nقياس مركب مفصول النتايج 546\r\nقياس مركب موصول النتائج 546\r\nقياس مساوات 22 ، 71 ، 401\r\nقياس مقسم استثنائى 543\r\nبراى اطلاع بقيه اقسام قياس به دليل رجوع شود\r\nك كل 39\r\nكل و كلى 39 ، 98 ، 603\r\nكاتيگورياس 103\r\nكبرى 23 ، 408\r\nكلمه 46 ، 140\r\nكلى 5 ، 39 ، 47 ، 142\r\nكلى طبيعى 10 ، 53 ، 212\r\nكلى عقلى 10 ، 53 ، 212\r\nكلى متواطى 5 47 ، 147\r\nكلى مشكك 5 ، 47 ، 147\r\nكلى ممتنع الافراد 47 ، 143\r\nكلى ممكن الافراد 47 ، 143\r\nكلى منتشر الافراد 5 ، 47 ، 143\r\nكلى منطقى 10 ، 53 ، 212\r\nكليات خمس 8 ، 51 ، 107 ، 181\r\nكليات مترتبه 9 ، 52 ، 200\r\nكيفيت نسبت حكم 300\r\nل لا دوام 320\r\nلازم اول 7 ، 50 ، 162 ، 193\r\nلازم بين اخص 170\r\nلازم بين اعم 170\r\nلازم خارجى 49 ، 167\r\nلازم ذهنى 49 ، 167\r\nلازم غيريين 171\r\nلازم ماهيت 167\r\nلازم وجود 167\r\nلاشىء 20 ، 360\r\nلا ضرورت 320\r\nلا مفهوم 20 ، 68 ، 361\r\nلا ممكن 20 ، 68 ، 361\r\nلزوم حقيقى 262\r\nلزوم حكمى 263\r\nلفظ متحد المعنى 6 ، 150\r\nلفظ متكثر المعنى 6 ، 150\r\nلفظ مترادف 47\r\nلفظ مركب 46 ، 134 ، 137 ، 139\r\nلفظ مفرد 5 ، 46 ، 134\r\nلمعه 110\r\nم ( ما ) حقيقى و رسمى . رجوع شود به مطالب\r\n\r\n","description":"","footnote":"","page_name":" 690 ","page_number":706},
  {"content":"\r\n\r\nما هو و من هو 178\r\nما بالذات 40 ، 98 ، 606\r\nما بالعرض 40 ، 98 ، 606\r\nما بالفعل و ما بالقوه 40 ، 98 ، 604\r\nمادهء حكم 16 ، 62 ، 301 ، 302 303 ، 304\r\nمادهء قياس 405\r\nماهيات حقيقيه 11 ، 55 ، 233\r\nماهيت غيرحقيقى 11 ، 55 ، 228\r\nمبادى تصديقيه 35 ، 92 ، 640\r\nمبادى تصوريه 35 ، 92 ، 639\r\nمبادى خاصه 641\r\nمبادى عامه 641\r\nمبادى علوم 35 ، 91 ، 582 ، 638\r\nمبادى علوم يقينى 120\r\nمبادى غيرضروريه 641\r\nمبادى ضروريه 641\r\nمتبائنان 6 ، 48 ، 152\r\nمتداخلتان 346 ، 347\r\nمتساوتيان 6 ، 48 ، 153\r\nمتضادتان 346 ، 347\r\nمتضايفان 667\r\nمتناقضان 346 ، 347\r\nمتواترات 33 ، 122 ، 588\r\nمثال ذهنى 213\r\nمثال خارجى 214\r\nمجاز مرسل 6 ، 48 ، 151\r\nمجربات 122\r\nمجربات خصوصى 571\r\nمجربات عمومى 571\r\nمجربات مطلق 572\r\nمجربات مقيد 572\r\nمجيب 674\r\nمحمودات صادقه و كاذبه 594 ، 595\r\nمحمول 7 ، 13 ، 49 ، 58 ، 172 251\r\nمحمول باواسط 50 ، 168\r\nمحمول بىواسط 50 ، 168\r\nمحمول ذاتى 159\r\nمحمول عرضى 161 ، 162 ، 164\r\nمختلطات 423 ، 451\r\nمخيلات 33 ، 89 ، 595\r\nمركب تام انشائى 13 ، 46 ، 141\r\nمركب تام خبرى 13 ، 46 ، 141\r\nمركب ناقص 13 ، 46 ، 142\r\nمركبات 228\r\nمركبات اعتباريه 227\r\nمركبات عقليه 174\r\nمركبات حقيقيه 227 ، 233\r\nمركبات خارجيه 227 ، 228\r\nمركبات غيرحقيقيه 226\r\nمسائل علم 35 ، 91 ، 92 ، 642 ، 649\r\nمستعار 6 ، 48 ، 151\r\nمسلمات 609\r\nمشاركت حد و برهان 38 ، 95 ، 231 233 ، 234\r\nمشاغبه 961 ، 617 ، 660 ، 674\r\nمشاهدات 89 ، 122 ، 585\r\nمشبهات به غير 596\r\nمشبهات به مشهورات 38 ، 96 ، 660\r\nمشبهات به يقينيات 33 ، 89 ، 596\r\nمشترك 6 ، 47 ، 151\r\nمشتق و مبدء اشتقاق 7 ، 50 ، 161 ، 208\r\nمشهور 38 ، 96\r\nمشهورات 33 ، 89 ، 592\r\n\r\n","description":"","footnote":"","page_name":" 691 ","page_number":707},
  {"content":"\r\n\r\nمشهورات بادى الرأى 593\r\nمصادرات 613\r\nمصادرة به مطلوب 662\r\nمطالب ششگانه : ما اسمى و حقيقى ، اى ، لم ثبوتى و اثباتى ، هل 9 ، 34 ، 37 ، 51 90 ، 182 ، 183 ، 629 ، 630 631\r\nمطلب لم هو با ما هو يكى است 632\r\nمطلوب 23 ، 35 ، 409\r\nمظنونات 33 ، 591\r\nمعدوم مطلق و مجهول مطلق 15 ، 60 360\r\nمعدومات 60 ، 276\r\nمعرف 10 54 ، 56 ، 107 ، 126 226 ، 217 ، 219 ، 227 ، 228 ، 240\r\nمغالطه 33 ، 38 ، 89 ، 96 ، 657 659 ، 672\r\nمغالطه‌هاى خارج از قياس 671\r\nمغكب 418\r\nمفرد 5 ، 46\r\nمفرد حقيقى و مفرد حكمى 250\r\nمقبولات 612\r\nمقدم 14 ، 57 ، 256\r\nمقدمه 22 ، 71 ، 405\r\nمقولات عشر 103 ، 107\r\nممكنات اقليه ، اكثريه متساويه 621\r\nمنطق 2 ، 3 ، 43 ، 44 ، 110 ، 112 113 ، 117\r\nمنطق صورى 102 ، 399\r\nمنطق ( قسمت مادى ) 581\r\nمنطق و سير تاريخى آن 108 ، 109\r\nمواضع 105 ، 236\r\nموجود 7 ، 50 ، 161\r\nموضوع 7 ، 13 ، 275\r\nموضوع علم 35 ، 91 ، 537\r\nموضوع بالاصاله و موضوع بالعرض 637\r\nموضوع منطق 127\r\nموضوع قضيه موجبه و سالبه 275\r\nموضوع علم و موضوعات مسائل علم 164\r\nن نتيجه 23 ، 409\r\nنسب اربع 6 ، 48 ، 152\r\nنسبت بين نقيض كلىها 155\r\nنسبت بين دو جزئى حقيقى 6 ، 48 ، 157\r\nنقيص 337\r\nنقيض موجهات 347 تا 358\r\nنوع حقيقى 8 ، 9 ، 51 ، 52 ، 185 188 ، 189 ، 190\r\nنوع اضافى 8 ، 9 ، 51 ، 186 ، 188 189\r\nو واحد 144\r\nواحد بالذات 144\r\nواحد بالعرض 145\r\nواحد حقيقى 145 ، 146\r\nواسطه در اثبات 8 ، 35 ، 168\r\nواسطه در ثبوت 8 ، 35 ، 167\r\nواسطه در اتصاف 8 ، 35 ، 169\r\nواسطه در عروض 8 ، 168\r\nوجدانيات 586\r\nوجوب 16 ، 62 ، 301\r\nوجود 36 ، 202 ، 326\r\nوجودهاى چهارگانه 13 ، 58 ، 244\r\n\r\n","description":"","footnote":"","page_name":" 692 ","page_number":708},
  {"content":"\r\n\r\nوجود موضوع موجبه 14 ، 15 ، 59 268\r\nوجود موضوع در سالبه 15 ، 59\r\nوجود مفاهيم در مبادى عاليه 60 ، 276\r\nوحدت حقيقيه 145\r\nوزن 2\r\nوزن در شعر 679\r\nوصف ( در تمثيل ) 575\r\nوضع ما ليس بعلة مكان العله 665 ، 669\r\nوضع 23 ، 38 ، 612 ، 674\r\nوضعيه 256\r\nوضعيات 610\r\nوهميات 608\r\nوهميات صادقه و كاذبه 608\r\nى يقين 3 ، 44 ، 118\r\nيقينيات 33 ، 88 ، 89 ، 582 ، 583 ، 614\r\n\r\n","description":"","footnote":"","page_name":" 693 ","page_number":709},
  {"content":"\r\n . \r\n","description":"","footnote":"","page_name":" 694 ","page_number":710},
  {"content":"\r\n\r\n\r\nفهرست اعلام و كتبيكه نامبرده شده است\r\nفهرست كتبيكه نامبرده شده است\r\nاسفار اربعه 165 ، 231 ، 292\r\nبرهان قاطع 111\r\nتاريخ الفلسفه اليونانيه 104 ، 105 106 ، 107 109 ، 111\r\nتعليقات صدر الدين بر شفا 147 ، 240\r\nتعليقات صدر الدين بر شرح حكمت الاشراق 490 ، 492 ، 517 ، 527 529 ، 618 ، 921 ، 626 ، 632 633 ، 637 ، 660 ، 675 ، 679\r\nتعليقات مير سيد شريف گرگانى بر شرح شمسيه 130 ، 173 ، 164 ، 490 492\r\nتعليقات قطب الدين رازى بر منطق اشارات ( محاكمات ) 528 ، 676\r\nجوهر النضيد 317 ، 326 ، 391 393 ، 513 ، 514\r\nدرة التاج لاول الدماج 391 ، 392 393 ، 450 ، 596\r\nدروس فى تاريخ الفلسفه 106\r\nرسالهء منهاج مبين 411 ، 508\r\nرهبر خرد 138\r\nشرح الاشارات و التنبيهات 39 ، 116 160 ، 173 ، 246 ، 391 ، 418 535 ، 560\r\nشرح حكمت الاشراق 26 ، 27 ، 28 29 ، 38 ، 82 ، 315 ، 450 ، 566 492 ، 565 ، 590 ، 591 ، 596 ، 599 ، 603 ، 604 ، 605 ، 606 ، 665 ، 667 ، 668 ، 669 ، 670 ، 675\r\nشرح شمسيه 121 ، 395 ، 514\r\nشرح مطالع الانوار 513\r\nشرح منظومه 279 ، 393\r\nشفا 191 ، 466\r\nكشف الظنون 579\r\nمنتهى الارب 111\r\nمنطق اشارات 74 ، 116 ، 136 ، 163 ، 164 ، 166 ، 173 ، 174 178 ، 226 ، 272 ، 562 ، 563 ، 566 ، 584 ، 591 ، 595 ، 618 ، 621 ، 640 ، 642 ، 652 ، 671 ، 236 ، 402 ، 417 ، 466 ، 385 ، 386 ، 160 ، 189 ، 191 ، 171 ، 192\r\nاعلام نامبرده شده\r\nابن سينا ( شيخ ابو على ) 171 ، 192 402 ، 189 ، 191 ، 236 ، 385 ، 576 ، 417 ، 466\r\nارسطو 102 ، 106 ، 107 ، 109 ، 111 ، 214 ، 256 ، 509 ، 620 ، 621\r\nاسكندر افروديسى 111 ، 309\r\nافضل الدين كاشانى 411 ، 508 ، 514\r\nافلاطون 108 ، 109 ، 158\r\nبارمسنيدس 108\r\n\r\n","description":"","footnote":"","page_name":" 695 ","page_number":711},
  {"content":"\r\n\r\nتئوفراسطس 309\r\nثامطيوس 309\r\nخواجه طوسى ( نصير الدين ) 280 ، 309 ، 391 ، 418 ، 514\r\nدكارت فرانسوى 158\r\nسقراط 106 ، 108 ، 177\r\nسوفسطائيان 108\r\nشيشرون 111\r\nصدر الدين . ملا صدرا . صدر المتالهين 147 ، 189 ، 292\r\nعلامه 393\r\nفارابى 343 ، 384\r\nفرفوريوس صورى 106\r\nفلوطين اسكندرانى 106\r\nقطب الدين رازى 280 ، 309 ، 514\r\nقطب الدين شيرازى 391 ، 393 ، 557\r\nكانت آلمانى 587\r\nمعلم اول ( ارسطو ) 73 ، 89\r\n\r\n\r\n","description":"","footnote":"","page_name":" 696 ","page_number":712}
  ]